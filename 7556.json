[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n.\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nمجموعهء آثار\r\n5\r\n( جلد اول از بخش فلسفه )\r\nسير فلسفه در اسلام ، كليّات منطق ، كليّات فلسفه ، شرح منظومه\r\n\r\n","description":"","footnote":"","page_name":" 3 ","page_number":3},
  {"content":"\r\n\r\n.\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n5\r\nمجموعهء آثار\r\nاستاد شهيد مطهرى\r\nانتشارات صدرا\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nمطهرى ، مرتضى ، 1299 - 1358 .\r\nمجموعه آثار استاد شهيد مطهرى . - تهران : قم : صدرا ، 1368 -\r\nج .\r\n2000 ريال ( ج . 1 ) : بهاى هر جلد متفاوت .\r\nفهرستنويسى بر اساس اطلاعات فيپا .\r\nهر جلد عنوان خاص خود را دارد\r\nISBN - 964 - 5600 - 06 - 5 ( دوره )\r\nISBN 964 - 7299 - 05 - 2\r\nج . 5 ( چاپ هشتم : 1381 ) . 19000 ريال :\r\n1 . اسلام - بررسى وشناخت . 2 . اسلام - مسائل متفرقه . الف . عنوان .\r\n3 م 6 م / 7 / 233 BP 48 / 297\r\nكتابخانه ملى ايران 2890 - 68 م *\r\nمجموعه آثار استاد شهيد مطهري ( 5 )\r\nچاپ هشتم : مرداد 1381 مطابق جمادى الأول 1423\r\nتعداد : 1500 نسخه\r\nليتوگرافي ، چاپ صحافى : مؤسسه چاپ فجر ( 1001395 ) . تلفن : 3119796\r\nهمكار فنّى : سازمان طرح واجراى كتاب\r\nناشر : انتشارات صدرا ( با كسب اجازه از شوراى نظارت بر نشر آثار استاد شهيد )\r\nكليهء حقوق چاپ و نشر مخصوص ناشر است .\r\n* تهران : خيابان ناصر خسرو ، مقابل دار الفنون ، كوچهء دكتر مسعود ، تلفن : 3915130 - دورنگار : 3119796\r\n* قم : خيابان ارام ، تلفن : 731522\r\nشابك دوره : 964 - 5600 - 06 - 5\r\nISBN 964 - 5600 - 06 - 5\r\nشابك جلد پنجم : 964 - 7299 - 05 - 2\r\nISBN 964 - 7299 - 05 - 2\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n.\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n.\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\n[ جلد پنجم 
  ]\r\n\r\nمقدّمه\r\nباسمه تعالى\r\nكتاب حاضر جلد پنجم - و جلد اول از بخش فلسفه - مجموعه آثار استاد شهيد مطهرى مىباشد و مشتمل است بر چهار بخش : بخش اول مقاله كوتاهى است تحت عنوان « سير فلسفه در اسلام » كه نظر به اهميتى كه استاد شهيد براى سير تاريخى مسائل فلسفى و تأثير آن در فهم بهتر اين مسائل قائل بودند آن را مدخل بخش فلسفه مجموعه آثار استاد قرار داديم . اين مقاله اولين بار در زمان حيات استاد در نشريه « مقالات و بررسيها » كه از ديرباز از سوى دانشكده الهيات و معارف اسلامى دانشگاه تهران منتشر مىشود به چاپ رسيده است .\r\nبخش دوم را « كليات منطق » و بخش سوم را « كليات فلسفه » تشكيل مىدهد كه اين دو بخش در اصل جلد اول كتاب آشنايى با علوم اسلامى مىباشد و البته نام اصلى اين كتاب « كليات علوم اسلامى » بوده است ولى چون پس از شهادت استاد به چاپ رسيده ، اول بار به دليلى تحت عنوان « آشنايى با علوم اسلامى » منتشر شد و به همين نام معروف گرديد و شايد اگر به نام اصلى خود به چاپ مىرسيد بهتر بود .\r\nاين كتاب در اصل جزوه درسى دانشجويان دوره ليسانس دانشكده الهيات و معارف اسلامى بوده و در نوع خود كم نظير و ابتكارى است و در عين برخوردارى از نكات مهم و دقيق ، از بيانى شيوا و روان برخوردار است به طورى كه خواننده‌اى را كه هيچ گونه آشنايى با منطق و فلسفه ندارد ، گام به گام در اين وادى پيش مىبرد و شايد اولين بار باشد كه يك استاد مسلّم فلسفه كتابى به اين سبك به رشته تحرير در مىآورد .\r\nبخش چهارم اين مجموعه شامل كتاب شرح منظومه مىباشد كه قبلا در دو\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nمجلّد منتشر شده است . اين بخش نيز در اصل جزوات درسى استاد شهيد در دانشكده الهيات و معارف اسلامى بوده كه پس از شهادت ايشان تنظيم شده و به چاپ رسيده است . اين كتاب نيز از نظر سلاست بيان و غناى محتوا در نوع خود كم نظير است . در بخش « اتحاد عاقل و معقول » اين كتاب از يادداشتهاى استاد نيز استفاده شده و به همين جهت برخى قسمتهاى اين مبحث نسبت به ساير مباحث اين كتاب از سطح بالاترى برخوردار است و شايد اگر اين تلفيق صورت نمىگرفت بهتر بود ، ولى چون قبلا به همين صورت منتشر شده در مجموعه آثار نيز به همين شكل آورده شد .\r\nهمانطور كه خواننده محترم مطلع است اكثر آثار فلسفى استاد شهيد مطهرى پس از شهادت ايشان به چاپ رسيده است و در زمان حيات آن حكيم فرزانه فقط كتابهاى اصول فلسفه و مقالات فلسفى ( جلد اول ) منتشر شده بود . بعد از شهادت استاد بود كه درسهاى ايشان اعم از درسهاى دانشكده الهيات و درسهاى حوزه علميه قم و غيره منتشر شد . به نظر مىرسد كه از ديدگاه استاد ، انتشار كتاب فلسفى براى عموم مىبايست به همان سبك اصول فلسفه از نظر شيوايى بيان و دور بودن از اصطلاحات نامأنوس باشد ، و اما انتشار كتاب فلسفى براى اهل فن حساب ديگرى دارد گرچه در اين مورد نيز مىتوان از اغلاق به دور بود و سليس و روان سخن گفت .\r\nآن بخش از كتابهاى فلسفى استاد كه پس از شهادت ايشان به چاپ رسيده بيشتر از نوع دوم است يعنى براى اهل فن تنظيم شده ، زيرا بيشتر آنها درسهاى استاد براى دانشجويان فلسفه بوده است ، و البته مباحث اندكى كه نوارهاى آن در دست نبوده و از تقريرات شاگردان استفاده شده ( مانند مباحثى از كتاب الهيات شفا ) از اتقان موجود در ساير آثار استاد برخوردار نيست .\r\nدر تنظيم بخش فلسفه مجموعه آثار استاد ، در صورت لزوم مطالب استاد با كلام ايشان در نوار مطابقت داده خواهد شد تا اين مجموعه از اصالت و دقت كافى برخوردار باشد . به عنوان مثال كتاب حركت و زمان از اين نظر كه به قلم تنظيم كننده درآمده است نياز به يك بازبينى و مطابقت با اصل نوار دارد كه اين كار به فضل خدا انجام خواهد شد .\r\nاز خداى متعال براى همه كسانى كه در تهيه اين مجموعه به ما مدد رساندند توفيق بيشتر مسألت مىنماييم .\r\nاول آذر 1371 شوراى نظارت بر نشر آثار استاد شهيد مرتضى مطهرى\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n\r\nفهرست مطالب\r\nنظرى اجمالى به سير فلسفه در اسلام\r\nحيات فلسفى 21\r\nسير فلسفه در اسلام ، جزئى از سير علوم در اسلام است 22\r\n« فلسفه » ناشناخته‌ترين علوم از لحاظ سير تاريخى 23\r\nاقسام مسائل فلسفى اسلامى 26\r\nمسائلى كه قيافهء اوليهء خود را حفظ كرده‌اند 28\r\nمسائل تكميل شده 29\r\nتغيير محتوا 30\r\nمسائل مستحدث 31\r\nكليات علوم اسلامى ( منطق - فلسفه )\r\nدرس اول ( مقدمه ) : مقصود از « علوم اسلامى » چيست ؟ 35\r\nكليات منطق 41\r\nدرس دوم : علم منطق 43\r\nتعريف منطق 44\r\nفايدهء منطق 44\r\nخطاى ذهن 46\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nدرس سوم : موضوع منطق 48\r\nدرس چهارم : تصوّر و تصديق 51\r\nعلم و ادراك 52\r\nضرورى و نظرى 53\r\nدرس پنجم : كلّى و جزئى 55\r\nنسب اربعه 56\r\nكلّيات خمس 58\r\nدرس ششم : حدود و تعريفات 60\r\nسؤالها 61\r\nحدّ و رسم 63\r\nدرس هفتم ( بخش تصديقات ) : قضايا 64\r\nدرس هشتم : تقسيمات قضايا 68\r\nحمليّه و شرطيّه 68\r\nموجبه و سالبه 71\r\nقضيه محصوره و غير محصوره 71\r\nدرس نهم : احكام قضايا 75\r\nدرس دهم : تناقض - عكس 79\r\nاصل تناقض 80\r\nعكس 83\r\nدرس يازدهم : قياس 85\r\nقياس چيست ؟ 85\r\nدرس دوازدهم : اقسام قياس 89\r\nقياس استثنائى 90\r\nقياس اقترانى 91\r\nشكل اول 92\r\nشرايط شكل اول 92\r\nشكل دوم 93\r\nشرايط شكل دوم 93\r\nشكل سوم و شرايط آن 93\r\nشكل چهارم و شرايط آن 94\r\nدرس سيزدهم : ارزش قياس ( 1 ) 96\r\nدو نوع ارزش 97\r\nتعريف « فكر » 99\r\nدرس چهاردهم : ارزش قياس ( 2 ) 105\r\nمفيد يا غير مفيد بودن منطق 105\r\nدرس پانزدهم : ارزش قياس ( 3 ) 111\r\nدرس شانزدهم : صناعات خمس 117\r\nكليات فلسفه 123\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nدرس اول : فلسفه چيست ؟ ( 1 ) 125\r\nتعريف لفظى و تعريف معنوى 125\r\nلغت « فلسفه » 127\r\nدر اصطلاح مسلمين 129\r\nفلسفهء حقيقى يا علم اعلى 130\r\nدرس دوم : فلسفه چيست ؟ ( 2 ) 134\r\nما بعد الطبيعه ، متافيزيك 134\r\nفلسفه در عصر جديد 136\r\nجدا شدن علوم از فلسفه 139\r\nدرس سوم : فلسفهء اشراق و فلسفهء مشّاء 140\r\nدرس چهارم : روشهاى فكرى اسلامى 147\r\nدرس پنجم : حكمت متعاليه 152\r\nنظرى كلى به فلسفه‌ها و حكمتها 154\r\nدرس ششم : مسائل فلسفه 157\r\nوجود و ماهيّت 159\r\nدرس هفتم : عينى و ذهنى 161\r\nحقيقت و خطا 162\r\nدرس هشتم : حادث و قديم 166\r\nمتغيّر و ثابت 169\r\nدرس نهم : علّت و معلول 176\r\nدرس دهم : وجوب و امكان و امتناع 180\r\nشرح منظومه\r\nمقدمه 187\r\nترتيب ابواب و فصول منظومه 191\r\nمقصد اول در امور عامه مشتمل بر هفت فريده 192\r\nفريدهء اول : وجود و عدم 195\r\nغرر اول : بداهت وجود 197\r\nمعناى شرح لفظ و تعريف حد و رسم 198\r\nمخفى بودن حقيقت وجود 200\r\nغرر دوم : اشتراك وجود 201\r\nاشتراك لفظى و اشتراك معنوى 201\r\nدليل اول بر اشتراك معنوى وجود 203\r\nدليل دوم 203\r\nدليل سوم 204\r\nغرر سوم : مغايرت و اتحاد وجود و ماهيت 205\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nمغايرت وجود و ماهيت ، امرى ذهنى است 205\r\nدلايل مغايرت مفهومى وجود و ماهيت 206\r\nغرر چهارم : اصالت وجود 209\r\nمعانى وجود و ماهيت 209\r\nمعناى اصالت 211\r\nغرر پنجم : حق متعال وجود محض است 216\r\nغرر ششم : وحدت و كثرت وجود 218\r\nغرر هفتم : وجود ذهنى 222\r\nنظريهء فخر رازى دربارهء علم و ادراك 230\r\nانكار اتحاد عالم و معلوم توسط فاضل قوشچى 231\r\nنظريهء سيد صدر شيرازى 232\r\nنظريهء جلال الدين دوانى 233\r\nنظريهء صدرالمتألّهين 233\r\nحمل اوّلى ذاتى و حمل شايع بالعرض 236\r\nاتحاد عاقل و معقول 238\r\nدو نوع اتحاد عاقل و معقول 240\r\nرابطهء حركت و جسم 242\r\nتركيب حقيقى و تركيب اعتبارى 245\r\nتركيب اتحادى و تركيب انضمامى 246\r\nطرز فكر منكرين اتحاد عاقل و معقول 249\r\nطرز فكر قائلين به اتحاد عاقل و معقول 251\r\nادلّهء منكرين اتحاد عاقل و معقول 252\r\nادلّهء قائلين به اتحاد عاقل و معقول 252\r\nبيان صدرالمتألّهين در باب اتحاد عاقل و معقول 253\r\nمتضايفان متكافئان هستند قوّةً و فعلا 258\r\nاشكالات وارد بر نظريهء اتحاد عاقل و معقول 260\r\nغرر هشتم : معقولات ثانيه 266\r\nمعقول چيست ؟ 267\r\nتعريف معقولات ثانيه و فرق آنها با معقولات اوّليّه 271\r\nاصطلاح حكما در تعريف معقولات اوّليّه و ثانويّه 277\r\nاشكال بر تعريف حاجى از معقولات ثانيه 279\r\n« شيئيّت » و « امكان » از معقولات ثانيهء فلسفى است 287\r\nغرر نهم : انقسام وجود به مطلق و مقيّد 289\r\nغرر دوازدهم : مساوات وجود و ثبوت و شيئيّت 293\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nنقد نظريهء معتزله 298\r\nشبههء « معدوم مطلق » 300\r\nنقد نظريهء « حال » 301\r\nغرر سيزدهم : عدم تمايز و علّيت بين اعدام 303\r\nغرر چهاردهم : امتناع اعادهء معدوم 314\r\nغرر شانزدهم : مناط صدق در قضايا 324\r\nغرر هفدهم : تعلق جعل به وجود 332\r\nجعل بسيط و جعل تأليفى 334\r\nفرق تكوين و ابداع 335\r\nوجود فقرى و وجود وجوبى 336\r\nشرط تأليفى بودن جعل 338\r\nذاتى باب « ايساغوجى » و ذاتى باب « برهان » 339\r\nمفهوم علّيت 344\r\nفريدهء دوم : وجوب و امكان 351\r\nغرر اوّل : موادّ ثلاث 353\r\nوجود محمولى و وجود رابط 354\r\nقضيهء ثُنائيّه و قضيهء ثُلاثيّه 354\r\nوجود نفسى و وجود رابطى 356\r\nغرر دوم : اعتبارى بودن موادّ ثلاث 362\r\nمعانى اعتبارى 362\r\nشرايط اعتبارى بودن مفاهيم 364\r\nغرر سوم : اقسام هر يك از موادّ ثلاث 367\r\nملاك نيازمندى به علّت 375\r\nكلّ حادثٍ مسبوقٌ بمادّةٍ و مدّةٍ 378\r\nفريدهء سوم : حدوث و قدم 381\r\nغرر اوّل : در تعريف و تقسيم حدوث و قدم 383\r\nفريدهء هفتم : علّت و معلول 395\r\nغرر اوّل : در تعريف و تقسيم 397\r\nتعريف علل چهارگانه 401\r\nتعريف « استعداد » 402\r\nفرق « مادّه » و « علّت مادّى » 405\r\nخروج از قوّه به فعل ، فقط از طريق حركت است 406\r\nرابطهء علّت مادّى و علّت صورى 408\r\nرابطهء قوّه و فعل و منشأ خارجى آنها 409\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nحقيقت هر شئ به صورت آن است 413\r\nتركيب در اصطلاح فلسفه و علم 415\r\nرابطهء علّت غائى و علّت فاعلى 416\r\nغرر دوم : در بحث از غايت 419\r\nرابطهء علّت غائى و علّت فاعلى 422\r\nحركت قسرى نه دائمى است نه اكثرى 423\r\nآيا اصل « جبر » در فيزيك ، تقسيم حركت به طبيعى و قسرى را نفى مىكند ؟ 427\r\nاصل « علّيت غائى » بر سراسر هستى حكمفرماست 430\r\nتفسير فلسفى « حركت » از نظر علماى قديم و جديد 440\r\nنتيجهء عملى اختلاف نظر قديم و جديد در باب حركت 441\r\nوجه اختلاف دو طرز فكر قديم و جديد در باب حركت 442\r\nغرر سوم : در رفع تشكيكها از غايت 449\r\nمعانى كلمهء « غايت » 451\r\nرابطهء قوّهء عامله و قوّهء شوقيّه و قوّهء مدركه با يكديگر 453\r\nمعانى اصطلاحات « عبث » ، « باطل » ، « گزاف » 460\r\nمقصد سوم : الهيّات بالمعنى الاخص 465\r\nمقدّمه 467\r\nتقسيمات علوم از نظر قدما 468\r\nمعناى « متافيزيك » و « ماوراء الطبيعه » 470\r\nامور عامّه 474\r\nلغت « فلسفه » 475\r\nفلسفه و علم 476\r\nفلسفهء علمى 478\r\nخدا شناسى 480\r\nراه دل و ضمير يا راه فطرت و حسّ خداجويى 480\r\nراه خلقت يا راه آثار 481\r\nراه فلسفه 485\r\nبرهان سينوى 487\r\nفريدهء اوّل : در احكام ذات واجب 491\r\nغرر اوّل : در اثبات وجود حق تعالى 493\r\nمعناى « بذاته » و « لذاته » در نزد صدرالمتألّهين 496\r\nسلوك فكرى صدرالمتألّهين 505\r\nنظر معتزله در باب صفات خدا 508\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nنظر اشاعره در باب صفات خدا 509\r\nعقيدهء حكماى اسلامى در باب صفات خدا 509\r\nاثبات وجود واجب از طريق حركت 511\r\nغرر دوم : در اثبات توحيد ذات حق تعالى 517\r\nغرر سوم : بيان شبههء ابن كمونه و پاسخ آن 521\r\nمقصد چهارم : طبيعيّات 525\r\nمقدّمه : مباحث طبيعيّات 527\r\nفريدهء اوّل : در حقيقت جسم طبيعى 531\r\nغرر اوّل : بيان آراء گوناگون در حقيقت جسم طبيعى 533\r\nغرر دوم : در اثبات هيولاى اولى به اصطلاح مشّائين 541\r\nغرر پنجم : در بطلان جزء لا يتجزّى 552\r\nغرر ششم : در تناهى ابعاد 565\r\nفهرستها 567\r\n\r\n","description":"","footnote":"","page_name":" 17 ","page_number":17},
  {"content":"\r\n . \r\n","description":"","footnote":"","page_name":" 18 ","page_number":18},
  {"content":"\r\n\r\nنظرى اجمالى به\r\n\r\nسير فلسفه در اسلام [ م . 5 
  ]\r\n\r\n","description":"","footnote":"","page_name":" 19 ","page_number":19},
  {"content":"\r\n . \r\n","description":"","footnote":"","page_name":" 20 ","page_number":20},
  {"content":"\r\n\r\nنظرى اجمالى به سير فلسفه در اسلام\r\nاز ورود فلسفه به جهان اسلام در حدود دوازده قرن مىگذرد و در حقيقت دوازده قرن است كه مسلمين داراى نوعى حيات علمى هستند كه از آن به « حيات فلسفى » مىتوانيم تعبير كنيم .\r\nحيات تعقلى مسلمين مقارن است با ظهور اسلام و تشكيل جامعهء اسلامى . قرآن كريم تكيهء فراوانى به حيات تعقلى دارد و خود پاره‌اى استدلالات قياسى و منطقى به كار برده است . در كلمات مأثوره از رسول خدا صلّى اللّه عليه و آله و بالخصوص در آثار مرويّه از على عليه السلام بحثهاى تعقلى دقيق و عميق فراوان است و جداگانه بايد دربارهء آنها بحث شود . متكلمين اسلامى ، قبل از آنكه كتب فلسفى ترجمه شود ، به يك سلسله بحثهاى تعقلى و استدلالى پرداختند . عليهذا حيات عقلى مسلمين سابقهء طولانىترى دارد و چهارده قرن از آن مىگذرد . آنچه دو قرن با ظهور اسلام فاصله دارد نوعى خاص از حيات تعقلى است كه ما آن را « حيات فلسفى » مىناميم و با ترجمهء آثار يونانى و اسكندرانى آغاز شد .\r\nدورهء ترجمه ديرى نپاييد . ترجمه‌ها متعلق است به قرون دوم و سوم و چهارم هجرى . اوج ترجمه در قرن سوم است . از همان قرن سوم دورهء تأليف و تصنيف و تحقيق به وسيلهء مسلمين آغاز گشت . اولين فيلسوف اسلامى كه آثار و تأليفات زيادى دارد و ابن النديم در الفهرست به تفصيل از آنها ياد كرده است يعقوب بن اسحاق كِندى\r\n\r\n","description":"","footnote":"","page_name":" 21 ","page_number":21},
  {"content":"\r\n\r\n( متوفا در 260 هجرى ) است .\r\nمطلبى كه لازم است طرح و تحقيق كافى بشود اين است كه محصول كار مسلمين در اين دوازده قرن چه بوده است ؟ آيا كار مسلمين صرفاً بازگو كردن گفته‌هاى پيشينيان است ؟ آيا نقش مسلمين در تاريخ فلسفه صرفاً اين است كه رابط و واسطهء انتقال فلسفه از قديم يونانى به جديد اروپايى بوده‌اند و نقش ديگرى نداشته‌اند ؟ آيا فلسفهء اسلامى - همچنانكه معروف است - به ابن سينا و غزالى و ابن رشد ختم مىشود و از آن به بعد به مطلب قابل توجهى بر نمىخوريم ؟ آيا در فلسفهء اسلامى مطالبى كه با فلسفهء جديد اروپايى قابل مقايسه و مطابقه باشد وجود ندارد ؟\r\nاينها يك سلسله پرسشهاست كه بايد به آنها پاسخ داده شود . بديهى است كه پاسخ صحيح و دقيق به آنها به اين سادگى نيست ، وقت و فرصت و نيروى كافى مىخواهد . خوشبختانه دو سال است كه دانشكدهء الهيات و معارف اسلامى درسى در رشتهء فلسفه تحت عنوان « سير فلسفه در اسلام » قرار داده است و اميدوار است كه اين وظيفهء مهم را بتواند انجام دهد .\r\nسير فلسفه در اسلام ، جزئى از سير علوم در اسلام است ، اعمّ از علومى كه در ميان خود مسلمين و به وسيلهء خود مسلمين ابداع و اختراع شد مانند فقه و اصول و تفسير و حديث و درايه و رجال و صرف و نحو و معانى و بيان و بديع ، و يا علومى كه از جهان خارج از دنياى اسلام ترجمه شد و جزء علوم مسلمين قرار گرفت مانند طب ، نجوم ، حساب ، هندسه ، منطق و فلسفه .\r\nاز نظر محققان و نويسندگان تاريخ علوم ، قطعى و مسلّم است كه همهء اين علوم در جهان اسلام تطور و تكامل پيدا كرده‌اند و مسلمين مقام عالىاى در پيشرفت فرهنگ بشرى و تكامل علوم داشته‌اند . « دليس اوليرى » دربارهء علوم يونانى كه به مسلمين رسيده مىگويد :\r\n« آنچه از يونانيان به اعراب ( مسلمين ) رسيد تنها به همان صورت اصلى و دست نخورده به ديگران انتقال نيافت ، بلكه بايد گفت كه علوم يونانى در محيط عربى ( اسلامى ) براى خود زندگى و نشو و نماى خاص داشته است . در نجوم و رياضيات كارهاى يونانيان و هنديان را در هم آميختند و به آنها نظم و سامان تازه بخشيدند و به همين جهت پيشرفت قابل ملاحظه‌اى در اين دو رشتهء علم به دست عربى زبانان صورت گرفت . مىتوان گفت كه علم جبر و مثلثات مستوى و كروى از علومى است كه به وسيلهء علماى عربى ( اسلامى ) ايجاد شده و توسعه يافته است . اينان در ارصاد\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nفلكى و تهيهء كتابهاى زيج مهارت كامل داشتند و تنها به اين بس نكردند آنچه را از يونانيان گرفته بودند توسعه دهند ، بلكه زيجها و رصدهاى قديمى را مورد تدقيق قرار دادند و آنها را اصلاح كردند . » « 1 »\r\nبررسى تطورات و تحولات علوم اسلامى كارى است كه اگر بخواهد به صورت صحيحى انجام گيرد بايد وسيلهء خود مسلمين يعنى افرادى كه در فضاى فرهنگ اسلامى تنفس كرده و در اين جوّ رشد علمى كرده‌اند و با اين علوم از نزديك آشنا هستند صورت گيرد . يك نفر مستشرق كه در جوّ علمى ديگرى رشد كرده و در فضاى ديگرى تنفس كرده است هرگز نخواهد توانست به خوبى از عهده برآيد ؛ و بديهى است كه انجام چنين منظورى كار يك نفر و ده نفر و كار يك سال و ده سال نيست .\r\nآنچه ما مىخواهيم در اين مقاله نظرى اجمالى به آن بيفكنيم « سير فلسفه در اسلام » است ؛ و البته مقصود ، فلسفه به معنى خاص يعنى فلسفهء اولى يا علم مابعدالطبيعه ( متافيزيك ) است ؛ و نظر به آميختگى فراوان منطق با فلسفهء اولى ممكن است دامنهء بحث به منطق هم كشيده شود ، همچنانكه مباحث « نفس » نيز كه به علت خاصى در قلمرو فلسفه اولى قرار گرفته است مشمول بحث ما خواهد بود . عليهذا بحث « سير فلسفه در اسلام » شامل چهار قسمت است : امور عامّه ، الهيات بالمعنى الاخص ، مباحث نفس ، منطق .\r\nدر ميان علوم و معارف وابسته به فرهنگ اسلامى آنچه از لحاظ سير تاريخى از همه ناشناخته‌تر است فلسفه است . سرّ مطلب معلوم است ، ابهام و پيچيدگى مسائل فلسفى .\r\nچيزى كه كار اين تحقيق را دشوارتر مىسازد اين است كه فلاسفهء اسلامى نه تنها توجهى به سير تاريخى اين مسائل نداشته‌اند ، احياناً به علل خاصى موجبات ابهام و اشتباهكارى فراهم كرده‌اند و سخنان گمراه كننده‌اى از اين نظر گفته‌اند .\r\nبه نظر ما شيخ شهاب الدين سهروردى معروف به « شيخ اشراق » بيش از هر فيلسوف ديگرى بيانات گمراه كننده‌اى از نظر ريشه‌هاى تاريخى مسائل ابراز داشته است .\r\nمرحوم حاج ملا هادى سبزوارى حكيم و عارف بزرگوار قرن سيزدهم نيز به نوبهء\r\n\r\n\r\n\r\n\r\n","description":"","footnote":"\r\n( 1 ) انتقال علوم يونانى به عالم اسلامى / ص 6 .\r\n","page_name":" 23 ","page_number":23},
  {"content":"\r\n\r\nخود در گمراه ساختن افكار از نظر ريشه‌هاى تاريخى سهم به سزايى دارد . ولى آن چيزى كه موجب شده بيانات مرحوم حاجى سبزوارى ارزش تاريخى خود را از دست بدهد با آنچه كه دربارهء شيخ اشراق مصداق دارد متفاوت است . نداشتن كتابخانه و اعتماد به نقلهاى ديگران ، و مخصوصا ميل شديد آن مرد بزرگ به توجيه و تأويل كلمات گذشتگان به محملى قابل قبول ، علت اصلى اين امر است .\r\nدر كلمات مرحوم حاجى غالباً بر مىخوريم به اينكه به طور قاطع مىگويد : در فلان مسأله اشراقيون چنين گفته‌اند و مشّائين چنان . براى يك دانشجو كه به او القا شده اشراقيون پيرو افلاطونند و مشائين پيرو ارسطو ، ترديدى باقى نمىماند كه اين مسأله از زمان افلاطون و ارسطو مطرح بوده است و تا زمان ما ادامه داشته است ؛ ولى وقتى كه به كتب قدما مراجعه مىكند مىبيند اسمى از اين مسأله نيست . گاهى برخى طلاب و دانشجويان سؤال مىكنند كه مثلًا مسألهء اصالت وجود و اصالت ماهيت در كجاى كتاب شفا يا كتاب نجات يا كتاب اشارات بوعلى است ؟ و وقتى كه مىبينند در همهء كتب بوعلى كه رئيس المشّائين اسلامى است نه كلمهء « اصالت وجود » آمده و نه كلمهء « اصالت ماهيت » ، تعجب مىكنند كه پس چگونه است كه مىگويند مشائين اصالت وجودى و اشراقيون اصالت ماهيتى بوده‌اند ؛ تازه مىفهمند كه بسيارى از مسائل كه به نام مشائين و اشراقيين در فلسفهء اسلامى مطرح است ، هم روح افلاطون از آن بىخبر است و هم روح ارسطو ، و مسأله‌اى كه حاجى سبزوارى به ضرس قاطع عموم مشائين و اشراقيين را در برابر هم قرار مىدهد از مستحدثات دورهء اسلامى است .\r\nمرحوم حاجى سبزوارى گاهى كار توجيه و تأويل گفته‌هاى قدما را به جايى مىرساند كه حتى با منقولات خودش نيز سازگار نيست . مثلًا مىگويد :\r\n الفهلويون الوجود عندهم * حقيقة ذات تشكّك تعم \r\nاز اين بين چنين استنباط مىشود كه فلاسفه‌اى كه حاجى آنها را به تبع شيخ اشراق « فهلويّون » ناميده است ، وجود را حقيقت واحد ذى مراتب مىدانند . اهل فن مىدانند كه چنين نظريه‌اى منحل به دو نظريه مىشود : يكى اينكه آنچه حقيقت است وجود است نه ماهيت ؛ ديگر اينكه وجود كه حقيقت است ، واحد ذى مراتب است .\r\nاما همه مىدانيم مدرك مرحوم حاجى در اين سخن ، شيخ اشراق است . شيخ اشراق كه صاحب اين عقيده است و مدعى است كه در ايران باستان حكمايى وجود\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nداشته‌اند و آنها همچنين نظريه‌اى داشته‌اند ، به شدت منكر اصالت و حقيقى بودن وجود است و در حكمة الاشراق تحت عنوان « فى عدم زيادة الوجود على الماهية » ادلّهء زيادى بر اعتبارى بودن وجود اقامه مىكند . كسى كه وجود را امرى اعتبارى مىداند چگونه مىتواند مدعى شود كه : « الوجود حقيقة ذات مراتب تعمّ مراتباً مختلفاً غنى و فقراً » .\r\nحقيقت اين است كه شيخ اشراق كه مدرك مرحوم حاجى است هرگز تفوّه نكرده است كه حكماى ايران باستان ( فهلويون ) وجود را حقيقت واحد ذى مراتب مىدانسته‌اند ، همچنانكه چنين نظريه‌اى را به خودش نيز نسبت نداده بلكه آن را نفى كرده است و همه جا بر اعتباريت وجود نظر داده است . چيزى كه هست ، شيخ اشراق اساس فلسفهء خود را بر « نور و ظلمت » گذاشته است و نور را حقيقت واحد ذى مراتب شناخته است . در فصل سوم از مقالهء اول بخش فلسفى حكمة الاشراق مىگويد : « شىء به نور و غير نور ، نور نيز به نوبهء خود منقسم مىگردد به نور مجرد و نور عارض . . . الى آخر » . او معتقد است كه نور كه ذى مراتب است ، در يك مرتبه واجب است و در يك مرتبه ممكن ، در يك مرتبه جوهر است و در مرتبهء ديگر عرض .\r\nفلاسفهء اصالت وجودى مخصوصاً شخص صدرالمتألهين كه پايه گذار « اصالت وجود » در شكل فلسفى است به او اعتراض كرده‌اند كه آنچه تو به نام « نور » در صدد اثبات آن هستى همان حقيقت وجود است كه تو اصرار بر اعتباريت آن دارى ، نوريت حكمى از احكام وجود است .\r\nاينجاست كه براى فلاسفه‌اى مانند مرحوم حاجى سبزوارى كه تمايل شديد به توجيه و تأويل و حمل به احسن كلمات ديگران دارند اين فكر پيدا شده كه بهتر است بگوييم مقصود شيخ اشراق هم از « نور » حقيقت وجود بوده است . ولى البته مىدانيم كه اين توجيه با تصريحات شيخ اشراق به هيچ وجه سازگار نيست . اگر شيخ اشراق به اعتباريت وجود تصريح نكرده بود و فقط قاعدهء نور را بيان كرده بود ، مانعى نبود كه سخنش توجيه و تأويل شود كه مقصود از « نور » ماهيت خاص نيست ، بلكه منظور حقيقت وجود است . اما با آن تصريحات به هيچ وجه جاى چنين توجيهات و تأويلات نيست . اثر اينچنين توجيهات و تأويلات صرفاً گمراه شدن ذهن دانشجو از نظر سير تاريخى مسائل است .\r\nدر كلمات مرحوم حاجى نمونه‌هاى ديگر از اين قبيل نيز هست . ما اين نمونه را بدان جهت آورديم كه خوانندهء محترم بداند كتب قدماى ما از نظر ارائهء خط سير تاريخى مسائل نه تنها كمك درستى نمىكند ، احياناً دشواريهايى ايجاد مىنمايد .\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nنگارنده در چند سال پيش به فكر افتاد مسألهء « وجود ذهنى » را از نظر سير تاريخى مورد بررسى قرار دهد . به نكات زيادى در اين زمينه برخورد و شايد توفيق يابد كه روزى آنها را منتشر نمايد . از جمله نكاتى كه بدان برخورد اين است كه برداشت شرح منظومه از نظر ارائهء سير تاريخى اين مسأله برداشت صحيحى نيست .\r\nوقتى كه آن را با برداشت اسفار مقايسه كرد ، نقلهاى اسفار را و برداشتهاى آن را از نظر ارائهء مسير تاريخى مسأله بسى متقن‌تر يافت . علت اساسى اين است كه مرحوم حاجى كتاب زيادى در دسترس نداشته است بر خلاف صدرالمتألهين كه كتب زيادى در اختيار داشته است .\r\nمسائل فلسفى اسلامى تا آنجا كه نگارنده از نظر سير تاريخى آنها را مطالعه كرده است چهار دسته‌اند :\r\n1 . مسائلى كه تقريباً به همان صورت اولى كه ترجمه شده باقى مانده و چهره و قيافهء اوليهء خود را حفظ كرده ، تصرف و تغيير و تكميلى در آنها صورت نگرفته است .\r\n2 . مسائلى كه فلاسفهء اسلامى آنها را تكميل كرده‌اند ، اما تكميل به اين صورت بوده كه پايه‌هاى آنها را محكم‌تر و آنها را مستدل‌تر كرده‌اند به اينكه شكل برهان مسأله را تغيير داده‌اند و يا براهين ديگرى اضافه نموده‌اند .\r\nتكثير براهين در فلسفه ، بر خلاف رياضيات ، ارزش فراوان دارد . در رياضيات ، مثلًا هندسه ، تكثير برهان نوعى تفنن فكرى محسوب مىشود ، مثل كارى كه گفته مىشود خواجه نصير الدين طوسى و ديگران در شرح تحرير اقليدس كرده‌اند كه يك مسأله را از راههاى مختلف اثبات كرده‌اند .\r\nبساطت و سادگى مفاهيم رياضى طورى است كه اذهان با يك برهان قانع مىگردند . اما فلسفه چنين نيست . راههاى فلسفى از قبيل گردنه‌هاى صعب العبور است ؛ براى بعضى اذهان عبور از برخى راهها ساده‌تر است تا راههاى ديگر . از اين رو تكثير براهين در فلسفه ارزش بسيار دارد .\r\n3 . مسائلى كه گرچه نام و عنوان آنها همان است كه در قديم بوده است اما محتوا به كلى تغيير كرده و چيز ديگر شده است ؛ آنچه با آن نام در دورهء اسلامى اثبات و تأييد مىشود غير آن چيزى است كه در قديم به اين نام خوانده مىشده است .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\n4 . مسائلى كه حتى نام و عنوانش تازه و بى سابقه است و در دوره‌هاى قبل از اسلام به هيچ شكل مطرح نبوده است و منحصراً در جهان اسلام طرح شده است .\r\nآنچه تا اينجا گفتيم مربوط است به « مسائل » فلسفه و در حقيقت به موادى كه فلسفه از آنها تشكيل مىشود . علاوه بر تغيير مواد ، يك سلسله تغييرات در شكل و صورت و نظم مطالب صورت گرفته است . اگر مابعدالطبيعه ارسطو را - كه ترجمه‌اش در دست است - در نظر بگيريم و با كتب متأخرين فلاسفهء اسلامى از نظر نظم و تربيت مطالب مقايسه كنيم شباهت كمى ميان آنها مىبينيم .\r\nعلاوه بر اينها ، برخى مسائل در دوره‌هاى قبل جزء منطق يا طبيعيات شمرده شده و در منطق يا طبيعيات از آنها ياد مىشده است اما در دورهء اسلامى تدريجاً جا عوض كرده و در رديف مسائل فلسفهء اولى قرار گرفته است از آن رو كه آنها را در قلمرو فلسفهء اولى دانسته‌اند يعنى از احكام و عوارض « موجود بما هو موجود » دانسته‌اند نه از معقولات ثانيهء منطقى و نه از عوارض جسم طبيعى .\r\nمثلًا « مقولات » را ارسطو در منطق آورده است . ابن سينا نيز به تبع ارسطو مقولات را در « منطق شفا » و « منطق نجات » آورده است . اما تدريجاً فلاسفه مقولات را جزء فلسفهء اولى دانسته‌اند و در رديف مسائل فلسفى قرار داده‌اند .\r\nهمچنين مباحث « حركت » را ارسطو و ابن سينا در طبيعيات آورده‌اند به حكم اينكه حركت از عوارض جسم طبيعى است ، ولى صدرالمتألهين به حكم اينكه حركت را منحصر به عوارض جسم نمىداند و به حركت جوهريه نيز قائل است و عليهذا حركت حقيقتى است كه مىتواند « مقوّم » وجود جسم باشد [ نتيجه گرفت كه 
  ] حركت صرفاً از عوارض جسم نيست تا در قلمرو طبيعيات قرار گيرد . صدرالمتألهين ثابت كرد كه حركت از اقسام اوليهء « موجود بما هو موجود » است نه از اقسام ثانويهء آن ؛ يعنى انقسام موجود به متغير و ثابت از قبيل انقسام موجود به واجب و ممكن و به حادث و قديم است ، نه از قبيل انقسام موجود به سفيد و سياه و يا به ريز و درشت و امثال اينها .\r\nعليهذا تحقيق دربارهء حركت بايد در فلسفهء اولى صورت گيرد نه در طبيعيات ؛ از اين رو مباحث حركت را ضمن مباحث امور عامّهء اسفار ذكر كرد .\r\nمباحث « نفس » نيز در فلسفهء ارسطو و فلسفهء ابن سينا جزء طبيعيات است . ولى نظر به اينكه - چنان كه بوعلى در اوايل « الهيات شفا » و صدرالمتألهين در تعليقات بر « الهيات شفا » ثابت كرده‌اند - برخى مسائل دو وجهه دارد ، از يك وجهه داخل در طبيعيات است و از وجههء ديگر جزء فلسفهء اولى ، صدرالمتألهين به اعتبار وجههء دوم ،\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nاين مباحث را جزء فلسفهء اولى قرار داده است .\r\nملا صدرا سلوك عقلى فلسفى را بر سلوك قلبى عرفانى تطبيق كرد و مباحث فلسفهء اولى را بر منوال چهار سفر روحى و معنوى عرفا به چهار سفر عقلى تقسيم كرد :\r\n1 . سفر از خلق به حق ( امور عامّهء فلسفه كه مقدمهء معرفت ذات بارى است ) .\r\n2 . سفر در حق با حق ( الهيات بالمعنى الاخص و مباحث مربوط به شؤون و اسماء و صفات ذات بارى ) .\r\n3 . سفر از حق به خلق با حق ( مباحث مربوط به افعال بارى و عوالم كلى وجود ) .\r\n4 . سفر در خلق با حق ( مباحث نفس و معاد ) .\r\nبديهى است كه مسائل فلسفى را با اين ديد نگاه كردن ، نظم و شكل مغايرى با ديد ارسطويى و سينوى مىدهد .\r\n\r\nمسائلى كه قيافهء اوليهء خود را حفظ كرده‌اند\r\nاكثر مسائل منطق ، مبحث مقولات دهگانه ، علل اربعه ، تقسيمات علوم ، تقسيم و تعديد قواى نفس از اين رديف مسائلند . البته مقصود اين نيست كه مسائل بالا دربست به صورت اول باقى مانده‌اند و هيچ گونه دخل و تصرفى در آنها به عمل نيامده است ؛ بلكه مقصود اين است كه در مجموع ، چهره و قيافه همان است كه بوده است و الّا مىدانيم كه ابن سينا تحقيقات بسيار ارزنده و بى سابقه‌اى در باب مقولات كرده است . ابن سهلان ساوجى مقولات را چهار مىداند نه ده . شيخ اشراق نيز قائل به پنج مقوله است ، چهار مقوله‌اى كه ابن سهلان قائل است بعلاوهء حركت . شيخ اشراق حركت را مقولهء مستقل مىشمارد . بوعلى و صدرالمتألهين تحقيقى دربارهء جسم تعليمى دارند كه نتيجه اين است : تفاوت جسم تعليمى با جسم طبيعى به يك امر تحليلى عقلى برمىگردد يعنى جسم تعليمى « عرض » خارجى جسم طبيعى نيست ، بلكه « عارض » عقلى و تحليلى آن است ، بلكه اساساً مقادير عموماً از صورت اعراض خارجى بيرون مىروند .\r\nبا همهء اينها مقولات دهگانهء ارسطويى هنوز شكل و قيافهء قديم خود را حفظ كرده است .\r\nدر تقسيمات علوم نيز شيخ اشراق نظريات تازه‌اى ابداع كرده است ولى البته\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nمورد قبول متأخران واقع نشده است .\r\n\r\nمسائل تكميل شده\r\nمسألهء امتناع تسلسل ، تجرد نفس ، اثبات واجب ، توحيد واجب ، امتناع صدور كثير از واحد ، اتحاد عاقل و معقول ، جوهريت صور نوعيه از اين رديف مسائلند .\r\nالبته آنچه در اين گونه مسائل قابل توجه است ارزش برهانهايى است كه اضافه شده است . گاه براهينى كه اضافه شده استحكام بيشترى از برهانى كه مثلًا از ارسطو يا شارحان اسكندرانى او مأثور است ندارد ، و احياناً استحكام بيشترى دارد .\r\nمتأخران دربارهء امتناع تسلسل ، ده برهان اقامه مىكنند . تنها يكى از اين براهين است كه از ارسطو رسيده است و آن برهان « وسط و طرف » است . فارابى و ابن سينا و ديگران اين برهان را معتبر شناخته‌اند . بوعلى اين برهان را به صورت كامل‌تر و جامع‌ترى طرح كرده است . صدرالمتألهين پس از اينكه اين برهان را با تقرير بوعلى نقل مىكند آن را « اسدّ البراهين » مىخواند . ولى براهين زياد ديگرى بر امتناع تسلسل اقامه شده است كه به عقيدهء ما دست كمى از برهان « وسط و طرف » ندارد مثل برهان « اسدّ و اخصر » فارابى و برهان خواجه نصير الدين طوسى كه از راه « الشىء مالم يجب لم يوجد » وارد شده است . گمان مىكنم صدرالمتألهين از اينكه برهان خواجه را در باب امتناع تسلسل ذكر كند غفلت ورزيده است ، ولى در اول « الهيات بالمعنى الاخص » آن را آورده است . براهين ديگرى نيز از طرف ميرداماد و غيره اقامه شده است مثل برهان ترتّب ، برهان حيثيات ، برهان تضايف ، برهان تطبيق .\r\nتا آنجا كه اين بنده مطالعه دارد همهء اين براهين بعد از ابن سينا اقامه شده است .\r\nدر مسألهء اثبات واجب ، برهانى كه از قدماى ما قبل دورهء اسلامى مأثور است ، همان برهان « محرك اول » است كه ارزش زيادى ندارد . براهين فراوان و نيرومندى از طرف مسلمين بر اين مدعاى عظيم اقامه شده است . ابن سينا برهانى از راه وجوب و امكان اقامه كرده است و سخت بدان مبتهج است و نام آن را « برهان صدّيقين » نهاده است ، ولى صدرالمتألهين برهان ديگرى مبتنى بر اصول فلسفى خود اقامه كرده است كه بر برهان بوعلى مزيّت دارد و مدعى است كه اين برهان شايسته است كه به نام « برهان صدّيقين » خوانده شود .\r\nدر باب توحيد واجب نيز مسلمين براهين زيادى اقامه كرده‌اند . بوعلى\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nبالخصوص در شفا و اشارات چندين برهان اقامه مىكند . ديگران نيز براهين ديگرى اقامه كرده‌اند . صدرالمتألهين برهانى كه مبتنى بر اصول خاص خودش است و همرديف برهان صديقين است اقامه مىنمايد .\r\nدر باب تجرد نفس از ارسطو چيزى نرسيده است . اساساً از نظر تاريخ فلسفه معلوم نيست كه ارسطو قائل به تجرد نفس و بقاى آن بوده است يا نه ؟ دو شارح بزرگ اسكندرانى ارسطو ، اسكندر افريدوسى و ثامسطيوس ، دو عقيدهء مختلف در اين زمينه داشته‌اند « 1 » . مسلمين در اثبات تجرد نفس اهتمام زياد به خرج داده‌اند . صدرالمتألهين در شرح هدايه مىگويد : « هر كس بخواهد براهين تجرد نفس را مطالعه كند به كتب بوعلى و شيخ اشراق مراجعه نمايد » . بوعلى رساله‌اى خاص در اين باب دارد به نام الحجج العشر . خود صدرا در جلد چهارم اسفار يازده برهان اقامه مىكند .\r\nنگارنده در گذشته مجموع براهينى را كه صدرالمتألهين در كتب مختلف خود از اسفار و شواهد الربوبية و مبدأ و معاد و غيره آورده است برآورد كرد ، پس از حذف مكررات چهارده برهان بود . البته ارزش اين برهانها يكسان نيست ، برخى از آنها چيزى شبيه مؤيد است نه برهان واقعى .\r\n\r\nتغيير محتوا\r\nيك سلسله مسائل است كه قدمت دارد ولى خالى از نوعى ابهام نبوده است . اين مسائل تدريجاً تشخص يافته و از ابهام خارج شده است و در حقيقت هر چند نام و عنوان همان است كه بوده است ولى محتوا تغيير كرده و دگرگون شده است . صورت تغيير يافتهء مسأله در فلسفهء اسلامى طورى است كه به فرض به طرح كنندهء اولى و اصلى مسأله عرضه شود ، مصداق « گر تو ببينى نشناسيش باز » است . به عقيدهء ما « مُثُل افلاطونى » از اين قبيل است . افلاطون نظريهء خاصى دارد كه به نام « مثل افلاطونى » معروف است . ارسطو منكر آن است و در دورهء اسلامى بوعلى سينا سخت بدان مىتازد و برعكس ، شيخ اشراق آن را تأييد و اثبات مىنمايد . ميرداماد با اينكه مشّائى مسلك است طرفدار آن است و صدرالمتألهين سخت از آن دفاع مىكند و بوعلى را مورد حمله قرار مىدهد .\r\n\r\n\r\n\r\n\r\n","description":"","footnote":"\r\n( 1 ) رجوع شود به كتاب مقالات فلسفى جلد اول ، مقالهء « پرسشهاى فلسفى ابو ريحان از بوعلى » .\r\n","page_name":" 30 ","page_number":30},
  {"content":"\r\n\r\nولى اگر به كتبى كه مستقيماً نظريهء افلاطون را نقل كرده‌اند مراجعه كنيم ، مىبينيم كه آنچه فلاسفهء اسلامى به نام « مُثُل » آن را اثبات مىكنند با آنچه مورد نظر افلاطون بوده است ، با همهء قرابتها و شباهتها ، تفاوت زياد دارد و حتى آنچه مثلًا شيخ اشراق طرفدار آن است با آنچه ميرداماد به اين نام مىخواند متفاوت است .\r\n\r\nمسائل مستحدث\r\nعمده اين قسم است . ستون فقرات فلسفهء اسلامى را اين مسائل تشكيل مىدهد . برخى از اين مسائل پايه و مبناى اكثر مسائل قرار مىگيرد :\r\nمسائل عمدهء وجود يعنى اصالت وجود ، وحدت وجود ، وجود ذهنى ، احكام عدم ، امتناع اعادهء معدوم و همچنين مسألهء جعل ، مناط احتياج شىء به علت ، اعتبارات ماهيت ، معقولات ثانيهء فلسفى ، برخى اقسام تقدم ، اقسام حدوث ، انواع ضرورتها و امتناعها و امكانها ، برخى اقسام وحدت و كثرت ، حركت جوهريه ، تجرد نفوس حيوان ، تجرد برزخى نفس انسان علاوه بر تجرد عقلى ، جسمانية الحدوث و روحانية البقا بودن نفس ، فاعليت بالتسخير ، وحدت نفس و بدن ، نوع تركب ماده و صورت ، وحدت در كثرت قواى نفس ، بازگشت ارتباط معلول به علت به اضافهء اشراقيه ، معاد جسمانى برزخى ، بُعد رابع بودن زمان ، قاعدهء بسيط الحقيقه ، علم بسيط اجمالى بارى در عين كشف تفصيلى .\r\nو در منطق : تقسيم علم به تصور و تصديق كه ظاهراً اولين بار توسط فارابى صورت گرفته است ، اعتبارات قضايا ، تقسيم قضيه به خارجيه و ذهنيه و حقيقيه كه از با ارزش‌ترين مسائل منطقى است و اولين بار وسيلهء بوعلى صورت گرفته است ، تكثير موجّهات كه در اثر غور و كنجكاوى در قضيهء مطلقهء ارسطو صورت گرفته است ، مثلًا قضيهء عرفيهء عامه به نقل خواجه نصير الدين طوسى اولين بار وسيلهء فخرالدين رازى عنوان شده است ، و از اين قبيل است تقسيم قياس به اقترانى و استثنائى ، و ديگر اينكه نقيض قضيهء مركبهء جزئيه ، حمليهء مرددة المحمول است بر خلاف نظر قدما كه مىپنداشتند نقيض آن ، منفصلهء مانعة الخلوّ مركّب از دو نقيض دو جزء اصل است ، بيان نوعى ديگر از عكس نقيض غير آنچه معروف است ، تفكيك قضيهء سالبة الطرف از معدولة الطرف .\r\nمىدانيم كه برخى خوانندگان از اينكه مثلًا مسألهء « وحدت وجود » يا قاعدهء\r\n\r\n","description":"","footnote":"","page_name":" 31 ","page_number":31},
  {"content":"\r\n\r\n« بسيط الحقيقه » « 1 » را جزء مسائل مستحدثه شمرديم تعجب خواهند كرد ، خواهند گفت وحدت وجود مسأله‌اى است قديمى با سابقهء چند هزار ساله در هند و يونان ، و اساساً فكر وحدت وجود از نو افلاطونيان مخصوصاً افلوطين به مسلمين رسيده است .\r\nما اگر بخواهيم دقيقاً وارد اين بحث شويم ، مقاله‌اى مستقل بايد بنگاريم ، اينجا همين قدر مىگوييم اگر بنا باشد سرسرى در مسائل قضاوت شود مطلب همان است كه معترض مىگويد ، ولى اگر عميقاً بخواهيم اين مسأله را تحت مطالعه قرار دهيم مىبينيم وحدتى كه عرفاى مسلمين و سپس فلاسفهء مسلمين در جهان مىديدند و از آن به « وحدت وجود » تعبير مىكردند با وحدتى كه در ساير مكاتب هست و اروپاييان همهء آنها را به نام « وحدت وجود » مىنامند كاملا متفاوت است . مثلًا نظريهء افلوطين كه مدعى است : وجود ، شيئيت ، همه از شؤون مخلوقات و تجليات ذات بارى است و ذات بارى فوق وجود و شيئيت است ، چگونه با نظريهء عرفا و حكماى مسلمين قابل انطباق است كه حقيقت وجود و حقيقت شيئيت را مساوى با ذات حق مىدانند و غير او را « فَىء » مىدانند نه « شىء » ، و « نمود » مىدانند نه « بود » .\r\nغرض ما در اين مقاله نگاهى اجمالى به « سير فلسفه در اسلام » بود . تحقيق كافى دربارهء مسائلى كه با اشاره از آنها ياد شد هر كدام مستلزم مقاله و رساله‌اى مستقل است .\r\n\r\n\r\n\r\n\r\n","description":"","footnote":"\r\n( 1 ) . عجيب اين است كه مرحوم دكتر قاسم غنى در كتاب بحثى در تصوف مىگويد : « اول كسى كه جملهء « بسيط الحقيقة كل الاشياء » را ادا كرده است حاجى سبزوارى است » در صورتى كه عين اين تعبير مكرر در كلمات صدرالمتألهين آمده است ، حتى در الهيات بالمعنى الاخص اسفار فصلى با همين عنوان باز كرده است . عرفا از مدتها پيش مطالبى گفته بودند كه مفيد همين معنى بود ، ولى ظاهرا تعبير فوق از صدرالمتألهين است . اين بنده اين تعبير را در كلمات متقدمان بر او نديده است .\r\n","page_name":" 32 ","page_number":32},
  {"content":"\r\n\r\nكليّات علوم اسلامى\r\n\r\n( منطق - فلسفه ) [ ( كليات علوم اسلامى ، ج 1 ) 
  ]\r\n\r\n","description":"","footnote":"","page_name":" 33 ","page_number":33},
  {"content":"\r\n . \r\n","description":"","footnote":"","page_name":" 34 ","page_number":34},
  {"content":"\r\n\r\n\r\nدرس اول : ( مقدّمه )\r\n\r\nمقصود از « علوم اسلامى » چيست ؟\r\nدر اين درس لازم است كه به عنوان مقدمه دربارهء كلمهء « علوم اسلامى » اندكى بحث كنيم و تعريف روشنى از آن بدهيم تا معلوم گردد مقصود ما از « علوم اسلامى » چه علومى است و كلياتى كه در اين درسها مىخواهيم بياموزيم دربارهء چيست ؟\r\nعلوم اسلامى را كه اكنون موضوع بحث است چند گونه مىتوان تعريف كرد و بنا به هر تعريف ، موضوع فرق مىكند :\r\n1 . علومى كه موضوع و مسائل آن علوم ، اصول يا فروع اسلام است و يا چيزهايى است كه اصول و فروع اسلام به استناد آنها اثبات مىشود ، يعنى قرآن و سنّت ؛ مانند علم قرائت ، علم تفسير ، علم حديث ، علم كلام نقلى « 1 » ، علم فقه و علم اخلاق نقلى « 2 » .\r\n2 . علوم مذكور در فوق بعلاوهء علومى كه مقدمهء آن علوم است . علوم مقدمه مانند ادبيات عرب از صرف و نحو و لغت و معانى و بيان و بديع و غيره ، و مانند كلام عقلى ، اخلاق عقلى ، حكمت الهى ، منطق ، اصول فقه ، رجال و درايه .\r\n\r\n\r\n\r\n\r\n","description":"","footnote":"\r\n( 1 ) بعداً گفته خواهد شد كه كلام دو قسم است : عقلى و نقلى ، و فرق ايندو خواهد آمد .\r\n( 2 ) اخلاق نيز مانند علم كلام دو گونه است : عقلى و نقلى ، و بعداً در اين باره نيز بحث خواهد شد .\r\n","page_name":" 35 ","page_number":35},
  {"content":"\r\n\r\n3 . علومى كه به نحوى جزء واجبات اسلامى است ، يعنى علومى كه تحصيل آن علوم ولو به نحو واجب كفايى بر مسلمين واجب است و مشمول حديث نبوى معروف مىگردد :\r\n« طلبُ العلم فريضةٌ على كلِّ مسلم » .\r\nدانش طلبى بر هر مسلمانى واجب است .\r\nمىدانيم علومى كه موضوع و مسائل آنها اصول و يا فروع اسلامى است و يا چيزهايى است كه به استناد آنها آن اصول و فروع اثبات مىشود ، واجب است تحصيل و تحقيق شود ، زيرا دانستن و شناختن اصول دين اسلام براى هر مسلمانى واجب عينى است و شناختن فروع آن ، واجب كفايى است . شناختن قرآن و سنت هم واجب است ، زيرا بدون شناخت قرآن و سنت شناخت اصول و فروع اسلام غير ميسّر است . و همچنين علومى كه مقدمهء تحصيل و تحقيق اين علوم است نيز از باب « مقدمهء واجب » واجب است ، يعنى در حوزهء اسلام لازم است لااقل به قدر كفايت همواره افرادى مجهز به اين علوم وجود داشته باشند ، بلكه لازم است همواره افرادى وجود داشته باشند كه دايرهء تحقيقات خود را در علوم متن و در علوم مقدّمى توسعه دهند و بر اين دانشها بيفزايند .\r\nعلماى اسلامى در همهء اين چهارده قرن همواره كوشش كرده‌اند كه دامنهء علوم فوق را توسعه دهند و در اين جهت موفقيتهاى شايانى به دست آورده‌اند و شما دانشجويان عزيز تدريجاً به نشو و نموّ و تحوّل و تكامل اين علوم آشنا خواهيد شد .\r\nاكنون مىگوييم كه علوم « فريضه » كه بر مسلمانان تحصيل و تحقيق در آنها واجب است منحصر به علوم فوق نيست بلكه هر علمى كه برآوردن نيازهاى لازم جامعه اسلامى موقوف به دانستن آن علم و تخصص و اجتهاد در آن علم باشد بر مسلمين تحصيل آن علم از باب به اصطلاح « مقدمهء تهيّئى » واجب و لازم است .\r\nتوضيح اين كه اسلام دينى جامع و همه جانبه است ، دينى است كه تنها به يك سلسله پندها و اندرزهاى اخلاقى و فردى و شخصى اكتفا نكرده است ، دينى است جامعه ساز . آنچه كه يك جامعه بدان نيازمند است ، اسلام آن را به عنوان يك واجب كفايى فرض كرده است . مثلًا جامعه نيازمند به پزشك است ، از اين رو عمل پزشكى واجب كفايى است ، يعنى واجب است به قدر كفايت پزشك وجود داشته باشد ، و اگر به\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nقدر كفايت پزشك وجود نداشته باشد ، بر همهء افراد واجب است كه وسيله‌اى فراهم سازند كه افرادى پزشك شوند و اين مهم انجام گيرد .\r\nو چون پزشكى موقوف است به تحصيل علم پزشكى ، قهراً علم پزشكى از واجبات كفايى است . همچنين فن معلمى ، فن سياست ، فن تجارت ، انواع فنون و صنايع ؛ و در مواردى كه حفظ جامعهء اسلامى و كيان آن موقوف به اين است كه علوم و صنايع را در عالىترين حد ممكن تحصيل كنند ، آن علوم در همان سطح واجب مىگردد . اين است كه همهء علومى كه براى جامعهء اسلامى لازم و ضرورى است جزء « علوم مفروضهء اسلامى » قرار مىگيرد و جامعهء اسلامى همواره اين علوم را « فرائض » تلقى كرده است . عليهذا علوم اسلامى بر حسب تعريف سوم شامل بسيارى از علوم طبيعى و رياضى - كه مورد احتياج جامعهء اسلامى است - نيز مىشود .\r\n4 . علومى كه در حوزه‌هاى فرهنگى اسلامى رشد و نما يافته است اعمّ از آنكه از نظر اسلام آن علوم واجب و لازم بوده و يا نه ، و اعم از آنكه آن علوم از نظر اسلام ممنوع بوده است يا نه ، ولى به هر حال در جامعهء اسلامى و در ميان مسلمانان راه خود را طى كرده است ، مانند نجوم احكامى ( نه نجوم رياضى ) و بعضى علوم ديگر .\r\nمىدانيم كه علم نجوم تا آنجا كه به محاسبات رياضى مربوط است و مكانيسم آسمان را بيان مىكند و يك سلسله پيشگوييهاى رياضى از قبيل خسوف و كسوف دارد ، جزء علوم مباح اسلامى است ، و اما آنجا كه از حدود محاسبات رياضى خارج مىشود و مربوط مىشود به بيان روابط مرموز ميان حوادث آسمانى و جريانات زمينى ، و به يك سلسله غيب گويىها دربارهء حوادث زمينى منتهى مىشود ، از نظر اسلام حرام است . ولى در دامن فرهنگ و تمدن اسلامى هر دو نجوم وجود داشته است « 1 » .\r\nاكنون كه تعاريف مختلفى از كلمهء « علوم اسلامى » به دست داديم و معلوم شد كه اين كلمه در موارد مختلف در معانى مختلف استعمال مىشود كه بعضى از آن معانى از بعضى ديگر وسيع‌تر و يا محدودتر است ، بايد بگوييم كه مقصود از « علوم اسلامى » كه بناست كلياتى از آن گفته شود ، همان است كه در شمارهء 3 تعريف كرديم ، يعنى علومى\r\n\r\n\r\n\r\n\r\n","description":"","footnote":"\r\n( 1 ) . براى آشنايى با علومى كه در حوزهء فرهنگ اسلامى پيدا شد يا راه يافت و رشد كرد رجوع شود به كتاب كارنامهء اسلام تأليف آقاى دكتر عبد الحسين زرّين كوب .\r\n","page_name":" 37 ","page_number":37},
  {"content":"\r\n\r\nكه به نوعى از نظر اسلام « فريضه » محسوب مىشود و در فرهنگ و تمدن اسلامى سابقهء طولانى دارد و مسلمانان آن علوم را از آن جهت كه به رفع يك نياز كمك مىكرده و وسيلهء انجام يك فريضه بوده محترم و مقدس مىشمرده‌اند .\r\nدر اين درس كه اولين درس ماست لازم است دانشجويان عزيز از هم اكنون يك نكته را بدانند و در پى جستجو و تحقيق بيشتر برآيند و خويشتن را كاملًا مجهز سازند ، و آن اين كه فرهنگ اسلامى خود يك فرهنگ ويژه و خاصى است در ميان فرهنگهاى جهان ، با يك روح خاص و يك سلسله مشخصات مخصوص به خود . براى اين كه يك فرهنگ را بشناسيم كه آيا اصالت و شخصيت مستقل دارد و از روح و حيات ويژه‌اى برخوردار است و يا صرفاً التقاطى است از فرهنگهاى ديگر و احياناً ادامه و استمرار فرهنگهاى پيشين است ، لازم است انگيزه‌هاى حاكم بر آن فرهنگ ، جهت و حركت ، آهنگ رشد و همچنين عناصر برجستهء آن را زير نظر بگيريم . اگر فرهنگى از انگيزه‌هايى ويژه برخوردار باشد ، جهت و حركت مخصوص به خود داشته باشد ، آهنگ حركتش با آهنگ حركت ساير فرهنگها متفاوت باشد ، عناصر ويژه‌اى وارد كند و آن عناصر برجستگى خاصى داشته باشد ، دليل بر اين است كه آن فرهنگ اصالت و شخصيت دارد .\r\nبديهى است كه براى اثبات اصالت يك فرهنگ و يك تمدن ، ضرورتى ندارد كه آن فرهنگ از فرهنگها و تمدنهاى ديگر بهره نگرفته باشد ، بلكه چنين چيزى ممكن نيست . هيچ فرهنگى در جهان نداريم كه از فرهنگها و تمدنهاى ديگر بهره نگرفته باشد ، ولى سخن در كيفيت بهره‌گيرى و استفاده است .\r\nيك نوع بهره‌گيرى آن است كه فرهنگ و تمدن ديگر را بدون هيچ تصرفى در قلمرو خودش قرار دهد . اما نوع ديگر اين است كه از فرهنگ و تمدن ديگر تغذى كند ؛ يعنى مانند يك موجود زنده آنها را در خود جذب و هضم كند و موجودى تازه به وجود آورد .\r\nفرهنگ اسلامى از نوع دوم است ، مانند يك سلّول زنده رشد كرد و فرهنگهاى ديگر را از يونانى و هندى و ايرانى و غيره در خود جذب كرد و به صورت موجودى جديد با چهره و سيمايى مخصوص به خود ظهور و بروز كرد و به اعتراف محققان تاريخ فرهنگ و تمدن ، تمدن اسلامى در رديف بزرگ‌ترين فرهنگها و تمدنهاى بشرى است .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nاين سلّول حياتى فرهنگى در چه محلى و به دست چه كسى و از چه نقطه‌اى [ رشد خود را 
  ] آغاز كرد ؟\r\nاين سلول مانند هر سلول ديگر كه در آغاز كوچك و نامحسوس است ، در شهر مدينه به وسيلهء شخص پيامبر گرامى پايه گذارى شد و از علوم اسلامى نوع اول آغاز به كار كرد . براى آگاهى بيشتر بايد به كتب مربوطه مراجعه كنيد « 1 » .\r\nضمناً لازم است يادآورى شود كه كلّيات علوم اسلامى به دو بخش تقسيم مىشود : علوم عقلى و علوم نقلى .\r\nاكنون ما از « منطق » كه جزء علوم عقلى است آغاز مىكنيم .\r\n\r\n\r\n\r\n\r\n","description":"","footnote":"\r\n( 1 ) . رجوع كنيد به كارنامهء اسلام تأليف دكتر زرين كوب ، و تاريخ تمدن اسلام جرجى زيدان ، جلد سوم ، و خدمات متقابل اسلام و ايران مرتضى مطهرى ، بخش سوم .\r\n","page_name":" 39 ","page_number":39},
  {"content":"\r\n . \r\n","description":"","footnote":"","page_name":" 40 ","page_number":40},
  {"content":"\r\n\r\n\r\nكليّات منطق\r\n\r\n","description":"","footnote":"","page_name":" 41 ","page_number":41},
  {"content":"\r\n . \r\n","description":"","footnote":"","page_name":" 42 ","page_number":42},
  {"content":"\r\n\r\n\r\nدرس دوم : علم منطق\r\nيكى از علومى كه از جهان خارج وارد حوزهء فرهنگ اسلامى شد و پذيرش عمومى يافت و حتى به عنوان مقدمه‌اى بر علوم دينى جزء علوم دينى قرار گرفت ، علم منطق است .\r\nعلم منطق از متون يونانى ترجمه شد . واضع و مدوَّن اين علم ارسطاطاليس يونانى است . اين علم در ميان مسلمين نفوذ و گسترش فوق العاده يافت ، اضافاتى بر آن شد و به سر حدّ كمال رسيد . بزرگترين منطقهاى ارسطويى كه در ميان مسلمين تدوين شد منطق الشفاى بوعلىسيناست . منطق الشفاء چندين برابر منطق خود ارسطوست . متن يونانى ، ترجمهء عربى و هم ترجمه‌هاى ديگر منطق ارسطو به زبانهاى ديگر اكنون در دست است . منطق ارسطو را حنين بن اسحاق ترجمهء كرد و اكنون عين ترجمه موجود است . محققانى كه به زبان يونانى آشنا هستند و ترجمهء حنين بن اسحاق را با ساير ترجمه‌ها مقايسه كرده‌اند مدعى شده‌اند كه ترجمهء حنين از دقيق‌ترين ترجمه‌هاست .\r\nدر قرون جديد به وسيلهء فرنسيس بيكن « 1 » انگليسى و دكارت « 2 » فرانسوى ، منطق\r\n\r\n\r\n\r\n\r\n","description":"","footnote":"\r\n( 1 ) .  Francis Bacon  .\r\n( 2 ) .  Descartes  .\r\n","page_name":" 43 ","page_number":43},
  {"content":"\r\n\r\nارسطويى سخت مورد هجوم و ايراد قرار گرفت ، گاهى آن را باطل خواندند و گاهى بىفايده‌اش دانستند . سالها و بلكه دو سه قرن گذشت در حالى كه جهان اروپا ايمان خود را به منطق ارسطويى به كلى از دست داده بود . ولى تدريجاً از شدت حمله و هجوم به آن كاسته شده است . براى ما لازم است مانند عده‌اى چشم بسته منطق ارسطويى را نپذيريم و همچنين مانند عده‌اى ديگر چشم بسته آن را محكوم نكنيم بلكه تحقيق كنيم و ببينيم ارزشى كه منطق ارسطويى براى خود قائل است چه ارزشى است . ناچار بايد اول آن را تعريف كنيم و سپس غرض و فايدهء آن را بيان نماييم تا ارزش آن روشن گردد . ما بعداً در باب قياس ، ايرادهايى را كه به منطق ارسطويى گرفته شده است نقل و انتقاد خواهيم كرد و قضاوت نهايى خود را در آنجا خواهيم نمود .\r\n\r\nتعريف منطق\r\nمنطق « قانون صحيح فكر كردن » است ؛ يعنى قواعد و قوانين منطقى به منزلهء يك مقياس و معيار و آلت سنجش است كه هرگاه بخواهيم دربارهء برخى از موضوعات علمى يا فلسفى تفكر و استدلال كنيم بايد استدلال خود را با اين مقياسها و معيارها بسنجيم و ارزيابى كنيم كه به طور غلط نتيجه‌گيرى نكنيم . منطق براى يك عالم و فيلسوف كه از آن استفاده مىكند نظير شاقول يا طراز است كه بنّا از وجود آنها براى ساختمان استفاده مىكند و مىسنجد كه آيا ديوارى كه بالا برده است عمودى است يا نه ؟ و يا آيا سطحى كه چيده است افقى است يا نه ؟\r\nلهذا در تعريف « منطق » مىگويند : « الة قانونيّة تُعصم مُراعاتها الذّهن عن الخطأ فى الفكر » يعنى منطق ابزارى است از نوع قاعده و قانون كه مراعات كردن و به كار بردن آن ، ذهن را از خطاى در تفكر نگه مىدارد .\r\n\r\nفايدهء منطق\r\nاز تعريفى كه براى منطق ذكر كرديم فايدهء منطق نيز روشن مىشود . معلوم شد فايدهء منطق جلوگيرى ذهن است از خطاى در تفكر ؛ ولى از تعريف نامبرده روشن نشد كه منطق چگونه جلوى خطاى در تفكر را مىگيرد . توضيح كامل اين مطلب موقوف به\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nاين است كه ما قبلًا و لو اجمالًا با مسائل منطقى آشنا شده باشيم ؛ ولى ما به طور اجمال در اينجا اين مطلب را بيان مىكنيم .\r\nدر اينجا لازم است « فكر » را تعريف كنيم ، زيرا تا تعريف فكر به مفهومى كه منطق در نظر دارد روشن نشود ، ابزار بودن منطق براى فكر و به عبارت ديگر « خطا سنج » بودن علم منطق براى فكر ، روشن نمىشود .\r\n« تفكر » عبارت است از مربوط كردن چند معلوم به يكديگر براى به دست آوردن معلوم جديد و تبديل كردن يك مجهول به معلوم . در حقيقت تفكر عبارت است از سير و حركت ذهن از يك مطلوب مجهول به سوى يك سلسله مقدمات معلوم ، و سپس حركت از آن مقدمات معلوم به سوى آن مطلوب براى تبديل آن به معلوم . لهذا در تعريف « فكر » گاهى گفته شده است :\r\n« ترتيبُ امورٍ معلومةٍ لتحصيلِ امرٍ مجهول . »\r\nگاهى گفته شده است :\r\n« ملاحظةُ المعقولِ لتحصيلِ المجهول . »\r\nو گاهى گفته شده است :\r\n « الفكرُ حركةٌ إلى المَبادى * و مِن المَبادى إلى المُراد » \r\nذهن آنگاه كه فكر مىكند و مىخواهد از تركيب و مزدوج كردن معلومات خويش مجهولى را تبديل به معلوم كند ، بايد به آن معلومات شكل و نظم و صورت خاص بدهد ؛ يعنى معلومات قبلى ذهن تنها در صورتى مولّد و منتِج مىشوند كه شكل و صورت خاصى به آنها داده شود . منطق ، قواعد و قوانين اين نظم و شكل را بيان مىكند ؛ يعنى منطق به ما توضيح مىدهد كه معلومات ذهنى قبلى تنها در صورتى زاينده خواهند بود كه بر اساس مقررات منطقى شكل و صورت گرفته باشد .\r\nاساساً عمل فكر كردن ، چيزى جز نظم دادن به معلومات و پايه قرار دادن آنها براى كشف يك امر جديد نيست . پس وقتى كه مىگوييم : « منطق قانون صحيح فكر كردن است » و از طرف ديگر مىگوييم : « فكر عبارت است از حركت و سير ذهن از مقدمات به نتايج » ، معنىاش اين مىشود كه : « منطق كارش اين است كه قوانين\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nدرست حركت كردن ذهن را نشان مىدهد » . درست حركت كردن ذهن چيزى جز درست ترتيب دادن و درست شكل و صورت دادن به معلومات نيست .\r\nپس كار منطق اين است كه حركت ذهن را در حين تفكر تحت كنترل خود قرار مىدهد .\r\n\r\nخطاى ذهن\r\nذهن آنگاه كه تفكر مىكند و امورى را مقدمه براى امرى ديگر قرار مىدهد ممكن است صحيح عمل كند و ممكن است دچار خطا گردد . منشأ خطا يكى از دو امر ذيل ممكن است بوده باشد :\r\n1 . آن مقدماتى كه آنها را پايه قرار داده و معلوم فرض كرده خطا و اشتباه باشد ؛ يعنى مقدماتى كه مصالح استدلال ما را تشكيل مىدهد فاسد باشد .\r\n2 . نظم و شكل و صورتى كه به مقدمات داده شده غلط باشد ؛ يعنى هر چند مصالح استدلال ما صحيح و درست است ولى شكل استدلال ما غلط است .\r\nيك استدلال در عالم ذهن مانند يك ساختمان است . يك ساختمان آنگاه كامل است كه هم مصالحش بىعيب باشد و هم شكل ساختمان روى اصول صحيح ساختمانى باشد . هر كدام از اينها اگر نباشد آن ساختمان قابل اعتماد نيست . مثلًا اگر گفتيم « سقراط انسان است ، و هر انسانى ستمگر است ، پس سقراط ستمگر است » اين استدلال ما از نظر شكل و صورت صحيح است اما از نظر ماده و مصالح فاسد است زيرا آنجا كه مىگوييم « هر انسانى ستمگر است » درست نيست . اما اگر بگوييم « سقراط انسان است ، سقراط عالم است ، پس انسان عالم است » ماده و مصالح استدلال ما صحيح است [ ولى 
  ] شكل و نظام آن منطقى نيست ، لهذا نتيجه غلط است .\r\nاين كه چرا شكل و نظامْ منطقى نيست ، بعداً در باب قياس روشن خواهد شد .\r\nخطا سنجى منطق ارسطويى منحصراً مربوط است به شكل و صورت استدلال ، اما سنجش خطاى مادّهء استدلال از عهدهء منطق ارسطويى خارج است . لهذا منطق ارسطويى را « منطق صورت » مىنامند . اما آيا منطقى در جهان به وجود آمده كه خطا سنج ماده و مصالح استدلال باشد يا نه ، مطلبى است كه بعداً در باب قياس در اين باره بحث خواهيم كرد .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nاز مجموع آنچه گفته شد معلوم گشت كه ارزش منطق ارسطويى اين است كه خطا سنج عمل فكر كردن است ، يعنى خطا سنج صورت و شكل استدلالهاى انسانى است ؛ اما اين كه منطق ، چه قوانينى براى درست استدلال كردن عرضه مىدارد مطلبى است كه از مطالعهء تفصيلى منطق روشن مىشود .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\n\r\nدرس سوم : موضوع منطق\r\nموضوع منطق چيست ؟ اولًا ببينيم معنى « موضوع » چيست ؟ ثانياً ببينيم آيا لازم است هر علمى موضوع داشته باشد ؟ ثالثاً ببينيم موضوع علم منطق چيست ؟\r\nموضوع يك علم عبارت است از آن چيزى كه آن علم در اطراف آن بحث مىكند و هر يك از مسائل آن علم را در نظر بگيريم خواهيم ديد بيانى است از يكى از احوال و خواص و آثار آن . عبارتى كه منطقيّين و فلاسفه در تعريف موضوع علم به كار برده‌اند اين است :\r\nموضوعُ كلِّ علمٍ هو ما يُبحث فيه عَن عوارضِهِ الذّاتيّه .\r\nموضوع هر علم آن چيزى است كه آن علم دربارهء عوارض ذاتى آن بحث مىكند .\r\nاين دانشمندان به جاى اينكه بگويند : « موضوع هر علمى عبارت است از آن چيزى كه آن علم از احوال و خواص و آثار او بحث مىكند » ، به جاى « احوال و آثار » كلمهء قلمبهء « عوارض ذاتيّه » را به كار برده‌اند ، چرا ؟ بى جهت ؟ نه ، بى جهت نيست ، آنها ديده‌اند كه احوال و آثارى كه به يك چيز نسبت داده مىشود بر دو قسم است :\r\nگاهى واقعاً مربوط به خود اوست ، و گاهى مربوط به خود او نيست بلكه مربوط به چيزى است كه با او يگانگى دارد .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nمثلًا مىخواهيم در احوال « انسان » بحث كنيم . خواه ناخواه از آن جهت كه انسان حيوان هم هست و با حيوان يگانگى دارد خواص حيوان هم در او جمع است . از اين رو كلمهء « عرض ذاتى » را به كار برده‌اند و اين كلمه را با تعريفى مخصوص مشخص كرده‌اند كه اين اشتباه از بين برود و به اصطلاح « عوارض غريبه » خارج شود .\r\nاما اين كه تعريف « عرض ذاتى » چيست ، از حدود اين درسها خارج است .\r\nاكنون ببينيم آيا لازم است كه هر علمى موضوع معيّنى داشته باشد يا نه ؟\r\nچيزى كه قطعى و مسلّم است اين است كه مسائل علوم از لحاظ ارتباط با يكديگر همه يك جور نيستند . هر عده‌اى از مسائل مثل اين است كه يك خانوادهء مخصوص مىباشند ، و باز يك عدهء ديگر ، خانوادهء ديگر ؛ همچنانكه مجموعى از خانواده‌ها احياناً در حكم يك فاميل‌اند و مجموعى ديگر از خانواده‌ها در حكم فاميل ديگر .\r\nمثلًا يك سلسله مسائلى كه « مسائل حساب » ناميده مىشوند رابطه‌شان با يكديگر آنقدر نزديك است كه در حكم افراد يك خانواده‌اند ، و يك عده مسائل ديگر كه « مسائل هندسه » ناميده مىشوند افراد يك خانوادهء ديگر به شمار مىروند . خانوادهء حساب و خانوادهء هندسه با يكديگر قرابت دارند و جزء يك فاميل به شمار مىروند كه آنها را « رياضيات » مىناميم .\r\nپس قدر مسلّم اين است كه ميان مسائل علمى پيوندهايى وجود دارد . اكنون مىخواهيم ببينيم ريشهء اين پيوندها در كجاست ؟ چگونه است كه مسائل حساب با هم اين اندازه قرابت دارند كه يك خانواده به شمار مىروند و روى همهء آنها يك نام گذاشته شده و علم جداگانه و مستقلى قلمداد شده‌اند ؟ در اينجا دو نظريه است :\r\n1 . علت اين امر اين است كه مسائل هر علمى بالأخره در اطراف يك حقيقت معيّنى بحث مىكند . مثلًا علت هم خانواده بودن مسائل حساب اين است كه همهء آنها در اطراف « عدد » و خواص و آثار اعداد است ، و علت هم خانوادگى و قرابت مسائل هندسى اين است كه همهء آنها در اطراف « مقدار » مىباشند . پس آن چيزى كه مسائل علوم را به يكديگر پيوند مىدهد همان چيزى است كه مسائل آن علم در اطراف آن بحث مىكند ، يعنى موضوع آن علم ؛ و اگر چنين چيزى در كار نبود قرابتها و پيوندها در ميان مسائل علوم نبود ، يك مسألهء حساب با يك مسألهء ديگر از حساب همان رابطه را\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nداشت كه با يك مسألهء پزشكى يا فيزيكى دارد . از اين رو هر علمى نيازمند به موضوع است و تمايز علوم از يكديگر نيز ناشى از تمايز موضوعات آن علوم است .\r\n2 . نظريهء دوم اين است كه پيوند مسائل علوم با يكديگر ناشى از آثار و فوايدى است كه بر آنها مترتب مىشود . فرضاً يك عده مسائل در اطراف يك موضوع معيّن نباشد ، هر مسأله‌اى مربوط به موضوع جداگانه‌اى باشد ، اگر آن مسائل از لحاظ اثر و فايده و غرضى كه به دانستن آنها تعلق مىگيرد وحدت و اشتراك داشته باشند كافى است كه قرابت و هم خانوادگى ميان آنها برقرار گردد و ضمناً آنها را از مسائل ديگرى كه علم ديگر به شمار مىرود متمايز كند .\r\nولى اين نظريه صحيح نيست . اينكه يك عده مسائل از لحاظ اثر و فايده و غرضى كه به دانستن آنها تعلق مىگيرد وحدت و سنخيّت پيدا مىكنند ناشى از شباهت ذاتى آن مسائل به يكديگر است ، و شباهت ذاتى آن مسائل به يكديگر ناشى از اين است كه همهء آن مسائل از حالات و عوارض موضوع واحدى مىباشند .\r\nاكنون ببينيم موضوع علم منطق چيست و علم منطق در اطراف چه موضوعى بحث مىكند ؟\r\nموضوع علم منطق عبارت است از « معرّف و حجّت » ؛ يعنى مسائل منطق يا دربارهء معرّفها يعنى تعريفات بحث مىكند ، يا دربارهء حجتها يعنى دربارهء استدلالها . عجالتاً كافى است بدانيم كه در همهء علوم مجموعاً دو كار صورت مىگيرد : يكى اين كه يك سلسله امور تعريف مىشوند ، و ديگر اين كه براى اثباتِ يك سلسله احكام ، استدلال مىشود و دليل آورده مىشود . در همهء علوم اين دو كار صورت مىگيرد .\r\nعلم منطق مىخواهد به ما راه صحيح تعريف كردن و صحيح استدلال كردن را بياموزاند . در درسهاى آينده « معرّف » و « حجّت » را كه موضوع علم منطق مىباشند بهتر خواهيم شناخت .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\n\r\nدرس چهارم : تصوّر و تصديق\r\nمنطقّيين اسلامى بحث خود را در منطق از تعريف « علم » و « ادراك » آغاز مىكنند و سپس آن را به دو قسم « تصور » و « تصديق » تقسيم مىنمايند و منطق را مجموعاً دو بخش مىكنند : بخش تصورات و بخش تصديقات . هر يك از تصور و تصديق از نظر منطقيين منقسم مىشود به دو قسم :\r\n1 . ضرورى يا بديهى .\r\n2 . نظرى يا اكتسابى\r\nتفكر و استدلال - كه منطق ارسطويى مدعى است كه قوانين صحت آن را بيان مىكند - اين است كه ذهن از تصورات ضرورى و بديهى به تصورات نظرى و اكتسابى دست مىيابد و احياناً آن تصورات اكتسابى را سرمايهء تحصيل و دست يا بى به يك سلسله تصورات نظرى و اكتسابى ديگر قرار مىدهد ، و همچنين تصديقات ضرورى و بديهى را وسيلهء كشف يك عده تصديقات نظرى و اكتسابى قرار مىدهد و آنها را نيز به نوبهء خود وسيلهء تحصيل و دست يا بى به يك سلسله تصديقات ديگر مىسازد .\r\nاز اين رو لازم است ما قبل از هر بحث ديگر ، « علم و ادراك » و سپس « تصور و تصديق » و « ضرورى و نظرى » را تعريف كنيم .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\n\r\nعلم و ادراك\r\nانسان در خود حالتى مىيابد كه نام آن حالت را « علم » يا « ادراك » يا « دانايى » يا « آگاهى » و امثال اينها مىگذارد . نقطهء مقابل علم و ادراك ، جهل و ناآگاهى است .\r\nما وقتى كه شخصى را كه تاكنون نديده بوديم مىبينيم ، يا شهرى را كه تاكنون نرفته بوديم مشاهده مىكنيم ، احساس مىكنيم كه اكنون در خود و همراه خود چيزى داريم كه قبلًا نداشتيم و آن عبارت است از تصويرى از آن شخص و تصوير يا تصويراتى از آن شهر .\r\nحالت اول ما را كه اين تصويرات را نداشتيم و منفى بود « جهل » مىنامند ، و حالت دوم ما كه اثباتى است و تصويراتى از آنها داريم و اين تصويرات ، ما را با آن اشياء كه واقعيات خارجى مىباشند مربوط مىكنند « علم » يا « ادراك » ناميده مىشود .\r\nپس معلوم مىشود ذهن ما حالتى شبيه نقش پذيرى و صورت پذيرى اجسام را دارد ، با اين تفاوت كه نقشهاى اجسام ، آن اجسام را با اشياء خارجى مربوط نمىكند يعنى آنها را نسبت به آن اشياء آگاه نمىسازد ، اما صورتها و نقشهاى ذهن ، ما را با اشياء خارجى مربوط مىكند و نسبت به آنها آگاه مىسازد ، چرا ؟ چه تفاوتى در كار است ؟\r\nجواب اين چرا و اين تفاوت را فلسفه مىدهد نه منطق .\r\nپس « علم » صورتى از معلوم است در ذهن . لهذا در تعريف علم و ادراك گفته شده :\r\nالعلمُ هو الصّورةُ الحاصلةُ مِن الشّىءِ عندَ العقل .\r\nادراك عبارت است از صورتى كه از يك شىء در ذهن پديد مىآيد .\r\nانقسام علم به تصور و تصديق از اين جهت است كه علم ما به اشياء ، گاهى به اين شكل است كه ذهن ما حكم مىكند به وجود يا عدم نسبتى ميان اشياء ، يعنى علم ما به شكل قضاوت ميان دو چيز است و حالت قضائى دارد ، و گاهى به اين شكل نيست .\r\nاول مثل علم ما به اين كه « هوا گرم است » يا « هوا گرم نيست » ، « راستى خوب است » ، « دروغ خوب نيست » . تصديق عبارت است از قضاوت ذهن ميان دو شىء . اين حالت\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nقضائى ذهن را « تصديق » مىنامند .\r\nاما ذهن هميشه در ارتباط علمى خود با اشياء ، حالت قضائى به خود نمىگيرد .\r\nگاهى آنها را از نظر مىگذراند بدون آنكه حكمى دربارهء آنها بكند . در صورتى هم كه حالت قضائى به خود مىگيرد و ميان دو شىء حكم مىكند ، حكم و قضاوت يك چيز است كه « تصديق » ناميده مىشود و صورتهايى كه از محكومٌ عليه و محكومٌ به - يعنى دو چيزى كه ذهن ميان آنها حكم كرده است - [ در ذهن حاصل مىشود 
  ] چيز ديگر است .\r\nصورتهايى كه ذهن ميان آنها حكم مىكند « تصوّر » است .\r\nپس وقتى كه در ذهن خود حكم مىكنيم به اينكه « هوا گرم است » آن حكم « تصديق » است ، و اما صورت ذهنى هوا و صورت ذهنى گرمى « تصوّر » است .\r\nتقسيم علم به تصور و تصديق اولين بار به وسيلهء حكيم عاليقدر اسلامى ابو نصر محمد بن طرخان فارابى ابداع و عنوان شد و مورد قبول حكما و منطقيين بعد قرار گرفت . منطقيّين اسلامى در دوره‌هاى متأخّر اين تقسيم را پايه قرار داده ، ابواب منطق را به دو قسم منقسم كردند : قسم تصورات و قسم تصديقات ، در صورتى كه قبلًا ابواب منطق به اين ترتيب از هم جدا نشده بودند .\r\n\r\nضرورى و نظرى\r\nهمچنانكه گفتيم ، از جمله اصطلاحاتى كه در منطق و فلسفه زياد به چشم مىخورد اصطلاح « ضرورى ( بديهى ) و نظرى » است . لازم است در اين باره نيز توضيحى بدهيم .\r\nهر يك از تصور و تصديق بر دو قسم مىباشند : يا « بديهى » هستند و يا « نظرى » .\r\n« بديهى » عبارت است از ادراكى كه نياز به نظر يعنى فكر نداشته باشد ، و اما « نظرى » عبارت است از ادراكى كه نياز به نظر و فكر داشته باشد .\r\nبه عبارت ديگر : « بديهى » آن است كه خود به خود معلوم است و « نظرى » آن است كه خود به خود معلوم نيست بلكه بايد وسيلهء شىء يا اشياء ديگر معلوم شود .\r\nبه تعبير ديگر « بديهى » آن است كه معلوم شدنش نيازمند به فكر نيست و اما « نظرى » آن است كه معلوم شدنش نيازمند به فكر است .\r\nمىگويند مثلًا تصور حرارت و برودت احتياجى به فكر ندارد پس « بديهى »\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nمىباشند ، اما تصور ملَك و جنّ نيازمند به فكر است پس اين تصورات نظرى مىباشند .\r\nاما حقيقت اين است كه فرقى ميان تصور حرارت و برودت و تصور جنّ و ملَك از اين لحاظ نيست . حرارت و برودت همان اندازه احتياج به فكر و تعريف دارند كه جنّ و ملَك دارند . تفاوتى كه ميان حرارت و برودت و ميان جنّ و ملك هست ، در ناحيهء تصديق به وجود آنهاست . تصديق به وجود حرارت و برودت نيازى به فكر ندارد ، اما تصديق به وجود جنّ و ملك نيازمند به فكر است .\r\nتصورات بديهى عبارت است از تصورات روشن و واضحى كه هيچ گونه ابهام در آنها وجود نداشته باشد ، بر خلاف تصورات نظرى كه احتياج به تشريح و توضيح دارند « 1 » .\r\nاما تصديقات : ذهن در قضاوت و حكم ميان دو چيز گاهى نيازمند به دليل است و گاهى بىنياز از دليل است ؛ يعنى گاهى تصور دو طرف نسبت كافى است كه ذهن جزم و يقين به وجود يا عدم نسبت كند و گاهى كافى نيست ، بايد دليلى در كار باشد تا ذهن ميان دو طرف نسبت حكم كند .\r\nمثلًا اين كه « 5 از 4 بزرگتر است » نيازى به فكر و استدلال ندارد ، و اما اين كه « 225 15 15 » نيازمند به فكر و استدلال است . همچنين اين كه « جمع ميان نقيضين ممتنع است » از تصديقات بديهى است ، و اما اين كه « ابعاد جهان آيا متناهى يا نامتناهى است ؟ » نظرى است .\r\n\r\n\r\n\r\n\r\n","description":"","footnote":"\r\n( 1 ) . ما در پاورقيهاى جلد دوم اصول فلسفه اين مطلب را بحث كرده‌ايم كه چگونه است كه بعضى تصورات خالى از ابهام و پيچيدگى مىباشند و بعضى ديگر داراى نوعى ابهام هستند . در آنجا ثابت كرده‌ايم كه علت اين امر ، بساطت و تركيب است . عناصر ذهنى بسيط ، روشن و بديهى هستند ؛ عناصر ذهنى مركّب ، نظرى و نيازمند به تعريف مىباشند . تصورات بديهى مثل تصور وجود و عدم و وجوب و امكان و امتناع ؛ اما تصورات نظرى مانند تصور انسان و حيوان و حرارت و برودت ، و مانند تصور مثلث و مربع و غيره .\r\n","page_name":" 54 ","page_number":54},
  {"content":"\r\n\r\n\r\nدرس پنجم : كلّى و جزئى\r\nيكى ديگر از بحثهاى مقدماتى منطق بحث « كلّى و جزئى » است . اين بحث اولًا و بالذات مربوط به تصورات است و ثانياً و بالعرض مربوط به تصديقات ؛ يعنى تصديقات - چنان كه بعداً خواهد آمد - به تبع تصورات ، متّصف به كلّيّت و جزئيّت مىگردند .\r\nتصوراتى كه از اشياء داريم و با لغات و الفاظ خود ، آنها را بيان مىكنيم دو گونه است : تصورات جزئى و تصورات كلّى .\r\nتصورات جزئى ، يك سلسله صورتهاست كه جز بر شخص واحد قابل انطباق نيست . در مورد مصداق اين تصورات كلماتى از قبيل « چند تا » ، « كداميك » معنى ندارد ؛ مانند تصور ما از افراد و اشخاص معيّن انسانها مانند حسن ، احمد ، محمود . اين صور ذهنى ما فقط بر فرد خاص صدق مىكند نه بيشتر . نامهايى كه روى اين گونه افراد گذاشته مىشود مثل حسن ، احمد ، « اسم خاص » ناميده مىشود . همچنين ما تصورى از شهر تهران و تصورى از كشور ايران و تصورى از كوه دماوند و تصورى از مسجد شاه اصفهان داريم . همهء اين تصورات ، جزئى مىباشند .\r\nذهن ما علاوه بر اين تصورات ، يك سلسله تصورات ديگر هم دارد و يك سلسله نامهاى ديگر براى نشان دادن آن معانى و تصورات وجود دارد مانند تصورى كه از\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nانسان و از آتش و از شهر و كوه و امثال اينها داريم و براى فهماندن اين معانى و تصورات نامهاى مزبور را به كار مىبريم كه « اسم عام » خوانده مىشوند . اين سلسله معانى و مفاهيم و تصورات را « كلّى » مىناميم زيرا قابل انطباق بر افراد فراوانى مىباشند و حتى قابليت انطباق بر افراد غير متناهى دارند .\r\nمعمولًا در كارهاى عادى خود سر و كار ما با جزئيات است ؛ مىگوييم : « حسن آمد » ، « حسن رفت » ، « شهر تهران شلوغ است » ، « كوه دماوند مرتفع‌ترين كوههاى ايران است » . اما آنجا كه وارد مسائل علمى مىشويم سروكارمان با كلّيات است ؛ مىگوييم : مثلث چنين است ، دايره چنان است ، انسان داراى فلان غريزه است ، كوه چه نقشى دارد ، شهر بايد چنين و چنان باشد .\r\nادراك « كلّى » علامت رشد و تكامل انسان در ميان جانداران است . راز موفقيت انسان - بر خلاف حيوانات - به درك قوانين جهان و استخدام آن قوانين و ايجاد صنايع و تشكيل فرهنگ و تمدن ، همه در ادراك كليات نهفته است . منطق كه ابزار صحيح فكر كردن است ، هم با جزئى سر و كار دارد هم با كلّى ، ولى بيشتر سر و كارش با كليات است .\r\n\r\nنسب اربعه\r\nاز جمله مسائلى كه لازم است دانسته شود ، انواع رابطه و نسبتى است كه دو « كلّى » با يكديگر ممكن است داشته باشند . هر كلى را نظر به اين كه شامل افراد بسيارى است اگر با يك كلى ديگر كه آن نيز شامل يك سلسله افراد است مقايسه كنيم يكى از چهار نسبت ذيل را با يكديگر خواهند داشت :\r\nتباين\r\nتساوى\r\nعموم و خصوص مطلق\r\nعموم و خصوص من وجه\r\nزيرا يا اين است كه هيچيك از اين دو كلى بر هيچيك از افراد آن كلى ديگر صدق نمىكند و قلمرو هر كدام از اينها از قلمرو ديگرى كاملًا جداست . در اين صورت نسبت ميان اين دو كلى نسبت « تباين » است و آن دو كلى را « متباينين » مىخوانند .\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nو يا هر يك از اين دو بر تمام افراد ديگرى صدق مىكند ؛ يعنى قلمرو هر دو كلى يكى است . در اين صورت نسبت ميان اين دو كلى نسبت « تساوى » است و آن دو كلى را « متساويين » مىخوانند .\r\nو يا اين است كه يكى بر تمام افراد ديگرى صدق مىكند و تمام قلمرو آن را در بر مىگيرد اما ديگرى تمام قلمرو اولى را در بر نمىگيرد بلكه بعضى از آن را در بر مىگيرد . در اين صورت نسبت ميان آن دو كلى نسبت « عموم و خصوص مطلق » است و آن دو كلى را « عام و خاص مطلق » مىخوانند .\r\nو يا اين است كه هر كدام از آنها بر بعضى از افراد ديگرى صدق مىكند و در بعضى از قلمروهاى خود با يكديگر اشتراك دارند و اما هر كدام بر افرادى صدق مىكند كه ديگرى صدق نمىكند يعنى هر كدام قلمرو جداگانه نيز دارند . در اين صورت نسبت ميان آن دو كلى « عموم و خصوص من وجه » است و آن دو كلى را « عام و خاص من وجه » مىخوانند .\r\nاول مثل « انسان » و « درخت » ، كه هيچ انسان درخت نيست و هيچ درخت انسان نيست ، نه انسان شامل [ افراد 
  ] درخت مىشود و نه درخت شامل افراد انسان مىشود ، نه انسان چيزى از قلمرو درخت را در بر مىگيرد و نه درخت چيزى از قلمرو انسان را .\r\nدوم مثل « انسان » و « تعجب كننده » كه هر انسانى تعجب كننده است و هر تعجب كننده انسان است ، قلمرو انسان همان قلمرو تعجب كننده است و قلمرو تعجب كننده همان قلمرو انسان است .\r\nسوم مانند « انسان » و « حيوان » ، كه هر انسانى حيوان است اما هر حيوانى انسان نيست ( مانند اسب كه حيوان است ولى انسان نيست ) بلكه بعضى حيوانها انسان‌اند مثل افراد انسان كه هم انسان‌اند و هم حيوان .\r\nچهارم مانند « انسان » و « سفيد » ، كه بعضى انسانها سفيدند و بعضى سفيدها انسان‌اند ( انسانهاى سفيد پوست ) اما بعضى انسانها سفيد نيستند ( انسانهاى سياه و زرد ) و بعضى سفيدها انسان نيستند ( مانند برف كه سفيد هست ولى انسان نيست ) .\r\nدر حقيقت دو كلى متباين مانند دو دايره‌اى هستند كه از يكديگر جدا هستند و از داخل يكديگر نمىگذرند ؛ دو كلى متساوى مانند دو دايره‌اى هستند كه بر روى يكديگر قرار گرفته‌اند و كاملًا بر يكديگر منطبقند ؛ دو كلى عام و خاص مطلق مانند دو دايره‌اى هستند كه يكى كوچك‌تر از ديگرى است و دايرهء كوچك‌تر در داخل دايرهء\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nبزرگ‌تر قرار گرفته است ؛ و دو كلى عام و خاص من وجه مانند دو دايره‌اى هستند كه متقاطعند و با دو قوس يكديگر را قطع كرده‌اند .\r\nدر ميان كليات فقط همين چهار نوع نسبت ممكن است برقرار باشد ؛ نسبت پنجم محال است ، مثل اين كه فرض كنيم يك كلى شامل هيچيك از افراد ديگرى نباشد ولى ديگرى شامل تمام يا بعضى افراد آن بوده باشد .\r\n\r\nكلّيات خمس\r\nاز جمله مباحث مقدماتى كه منطقيين معمولًا آن را ذكر مىكنند مبحث « كلّيات خمس » است . بحث كليات خمس مربوط است به فلسفه نه منطق . فلاسفه در مباحث « ماهيّت » به تفصيل در اين مورد بحث مىكنند . ولى نظر به اين كه بحث دربارهء « حدود » و « تعريفات » متوقف به آشنايى با كليات خمس است منطقيّين اين بحث را مقدمه براى باب « حدود » مىآورند و به آن نام « مدخل » يا « مقدّمه » مىدهند .\r\nمىگويند هر كلى را كه نسبت به افراد خود آن كلى در نظر بگيريم و رابطه‌اش را با افراد خودش بسنجيم از يكى از پنج قسم ذيل خارج نيست :\r\n1 . نوع\r\n2 . جنس\r\n3 . فصل\r\n4 . عرض عام\r\n5 . عرض خاص\r\nزيرا يا آن كلى عين ذات و ماهيت افراد خود است و يا جزء ذات و يا خارج از ذات ، و آنكه جزء ذات افراد خود است يا اعمّ است از ذات و يا مساوى است با ذات ، و همچنين اگر خارج از ذات باشد يا اعمّ از ذات است يا مساوى با ذات . آن كلى كه تمام ذات و تمام ماهيت افراد است « نوع » است ، و آن كلى كه جزء ذات افراد خود است ولى جزء اعم است « جنس » است ، و آن كلى كه جزء ذات افراد است ولى جزء مساوى است « فصل » است ، و آن كلى كه خارج از ذات افراد است ولى اعمّ از ذات افراد است « عرض عام » است ، و آن كلى كه خارج از ذات افراد است ولى مساوى با ذات است « عرض خاص » است .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nاول مانند « انسان » كه معنى « انسانيّت » بيان كنندهء تمام ذات و ماهيت افراد خود است ؛ يعنى چيزى در ذات و ماهيت افراد [ انسان 
  ] نيست كه مفهوم « انسان » شامل آن نباشد . همچنين مفهوم و معنى « خط » كه بيان كنندهء تمام ذات و ماهيت افراد خود است .\r\nدوم مانند « حيوان » كه بيان كنندهء جزئى از ذات افراد خود است ، زيرا افراد حيوان از قبيل زيد و عمرو و اسب و گوسفند و غيره حيوان‌اند و چيز ديگر ، يعنى ماهيت و ذات آنها را « حيوان » تشكيل مىدهد بعلاوهء يك چيز ديگر ، مثلًا « ناطق » در انسانها ؛ و مانند « كم » كه جزء ذات افراد خود از قبيل خط و سطح و حجم است . همهء آنها كمّند به علاوهء چيز ديگر ؛ يعنى كمّيت جزء ذات آنهاست نه تمام ذات آنها و نه چيزى خارج از ذات آنها .\r\nسوم مانند « ناطق » كه جزء ديگر ماهيت « انسان » است و « متصل يك بعدى » كه جزء ديگر ماهيت « خط » است .\r\nچهارم مانند « راهرونده » ( ماشى ) كه خارج از ماهيت افراد خود است ؛ يعنى راه رفتن جزء ذات يا تمام ذات روندگان نيست ولى در عين حال به صورت يك حالت و يا عارض در آنها وجود دارد ، اما اين امر عارض اختصاص به افراد يك نوع ندارد بلكه در انواعى از حيوان وجود دارد و بر هر فردى كه صدق مىكند از ذات و ماهيت آن فرد اعمّ است .\r\nپنجم مانند « تعجب كننده » كه خارج از ماهيت افراد خود ( همان افراد انسان ) است و به صورت يك حالت و يك عرض در آنها وجود دارد و اين امر عرضى اختصاص دارد به افراد يك ذات و يك نوع و يك ماهيت يعنى نوع انسان « 1 » .\r\n\r\n\r\n\r\n\r\n","description":"","footnote":"\r\n( 1 ) . گفتيم « كلّى » اگر جزء ذات باشد يا اعمّ از ذات است يا مساوى با آن ؛ يعنى كلى اگر جزء ذات باشد حتماً از نسبتهاى اربعه كه قبلًا توضيح داده شد يكى از دو نسبت را مىتواند داشته باشد : اعمّ مطلق و تساوى . اينجا جاى اين پرسش هست كه آن دو نسبت ديگر چطور ؟ آيا ممكن است كه كلى جزء ذات باشد و در عين حال متباين با ذات يا اعمّ من وجه از ذات باشد ؟\r\nپاسخ اين است كه خير . چرا ؟ جواب اين چرا را فلسفه بايد بدهد و از لحاظ فلسفى جوابش روشن است و ما فعلًا از ورود به آن صرف نظر مىكنيم .\r\nاين هم لازم به يادآورى است كه نسبت عموم و خصوص مطلق ميان جزء ذات و ذات همواره به اين نحو است كه جزء ذات اعمّ از ذات است و ذات اخصّ از جزء ذات است اما عكس آن ممكن نيست يعنى ممكن نيست كه ذات اعمّ از جزء ذات باشد . توضيح اين مطلب نيز با فلسفه است .\r\n","page_name":" 59 ","page_number":59},
  {"content":"\r\n\r\n\r\nدرس ششم : حدود و تعريفات\r\nمبحث « كلّى » كه ذكر شد مقدمه‌اى است براى حدود و تعريفات ؛ يعنى آنچه وظيفهء منطق است اين است كه بيان كند طرز تعريف كردن يك معنى چگونه است و يا بيان كند كه طرز صحيح اقامهء برهان براى اثبات يك مطلب به چه صورت است ؟ و چنان كه مىدانيم قسم اول مربوط مىشود به تصورات ، يعنى به معلوم كردن يك مجهول تصورى از روى معلومات تصورى ، و قسم دوم مربوط مىشود به تصديقات ، يعنى معلوم كردن يك مجهول تصديقى از روى معلومات تصديقى .\r\nبه طور كلى تعريف اشياء ، پاسخگويى به « چيستى » آنهاست ؛ يعنى وقتى كه اين سؤال براى ما مطرح مىشود كه فلان شىء چيست ؟ در مقام تعريف آن برمىآييم .\r\nبديهى است كه هر سؤالى در مورد يك مجهول است . ما هنگامى از چيستى يك شىء سؤال مىكنيم كه ماهيت و حقيقت آن شىء و لااقل مرز مفهوم آن شىء كه كجاست و شامل چه افرادى مىشود و شامل چه افرادى نمىشود بر ما مجهول باشد .\r\nاين كه حقيقت و ماهيت يك شىء بر ما مجهول باشد به معنى اين است كه ما تصور صحيحى از آن نداريم . پس اگر بپرسيم خط چيست ؟ سطح چيست ؟ مادّه چيست ؟ قوّه چيست ؟ حيات چيست ؟ حركت چيست ؟ همهء اينها به معنى اين است كه ما يك تصور كامل و جامعى از حقيقت اين امور نداريم و مىخواهيم تصور صحيحى از\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nآن داشته باشيم ، و حدّ كامل يك مفهوم از نظر مرز بر ما مجهول است ، يعنى طورى است كه در مورد بعضى افراد ترديد مىكنيم كه آيا داخل در اين مفهوم هست يا نيست ، مىخواهيم آن طور روشن شود كه به اصطلاح ، جامع افراد و مانع اغيار باشد ؛ و چنان كه مىدانيم در همهء علوم قبل از هر چيزى نياز به يك سلسله تعريفات براى موضوعاتى كه در آن علم طرح مىگردد پيدا مىشود ، و البته تعريفات در هر علمى غير از مسائل آن علم است ، يعنى خارج از علم است و استطراداً آورده مىشود . كار منطق در بخش تصورات اين است كه راه صحيح تعريفات را به ما ارائه دهد .\r\n\r\nسؤالها\r\nاينجا مناسب است كه به يك مطلب اشاره شود و آن اين كه سؤالاتى كه بشر در مورد مجهولات خود مىكند يك جور نيست ، انواع متعدد است و هر سؤالى فقط در مورد خودش درست است و به همين جهت الفاظى كه در لغات جهان براى سؤال وضع شده است متعدد است ؛ يعنى در هر زبانى چندين لغت سؤالى وجود دارد . تنوع و تعدد لغتهاى سؤالى علامت تنوع سؤالهاست ، و تنوع سؤالها علامت تنوع مجهولات انسان است ، و پاسخى كه به هر سؤال داده مىشود غير از پاسخى است كه به سؤال ديگر بايد داده شود . اينك انواع سؤالها :\r\n1 . سؤال از چيستى : چيست ؟ ما هُو ؟\r\n2 . سؤال از هستى : آيا هست ؟ هَل ؟\r\n3 . سؤال از چگونگى : چگونه ؟ كَيف ؟\r\n4 . سؤال از چندى : چقدر است ؟ چند تاست ؟ كَم ؟\r\n5 . سؤال از كجايى : كجاست ؟ أَينَ ؟\r\n6 . سؤال از كِى : چه زمانى ؟ مَتى ؟\r\n7 . سؤال از كيستى : چه شخصى ؟ مَن هو ؟\r\n8 . سؤال از كدامى : كداميك ؟ أَىّ ؟\r\n9 . سؤال از چرايى : علت چيست ؟ يا فايده چيست ؟ و يا به چه دليل ؟ لِمَ ؟\r\nپس معلوم مىشود وقتى كه دربارهء يك شىء مجهولى سؤال داريم مجهول ما به چند گونه مىتواند باشد و قهراً پرسش ما چند گونه مىتواند باشد ؛ گاهى مىپرسيم كه\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nمثلًا الف چيست ؟ گاهى مىپرسيم كه آيا الف هست ؟ و گاهى مىپرسيم چگونه است ؟\r\nو گاه : چه مقدار است و يا چند عدد است ؟ و گاه : كجاست ؟ و گاه : در چه زمانى ؟ و گاه :\r\nكيست و چه شخصى است ؟ و گاه : كدام فرد است ؟ و گاه : چرا و به چه علتى و يا براى چه فايده‌اى و يا به چه دليلى ؟\r\nمنطق عهده دار پاسخ به هيچيك از اين سؤالات كه دربارهء اشياء خارجى مىشود نيست . آنكه عهده دار پاسخ به اين سؤالات است فلسفه و علوم است . در عين حال منطق با پاسخ همهء اينها كه فلسفه و علوم مىدهند سر و كار دارد ؛ يعنى خود به اين پرسشها پاسخ نمىگويد ، اما طرز پاسخگويى صحيح را ارائه مىدهد . در حقيقت منطق نيز به يكى از چگونگيها پاسخ مىدهد و آن چگونگىِ تفكر صحيح است ، اما اين چگونگى از نوع « چگونه بايد باشد » است نه از نوع « چگونه هست » « 1 » .\r\nنظر به اين كه به استثناى سؤال اول و سؤال نهم همهء سؤالات ديگر را با كلمهء « آيا » در فارسى و يا « هَلْ » در عربى مىتوان طرح كرد معمولًا مىگويند همهء سئوالات در سه سؤال عمده خلاصه مىشود :\r\nچيست ؟ ما ؟\r\nآيا ؟ هَلْ ؟\r\nچرا ؟ لِمَ ؟\r\nحاجى سبزوارى در منظومهء منطق مىگويد :\r\n اسّ المَطالب ثلاثةُ علمٍ * مطلب « ما » مطلب « هل » مطلب « لم » \r\nاز مجموع آنچه گفته شد معلوم گشت كه اگر چه تعريف كردن يك شىء بر عهدهء منطق نيست ( بلكه از وظايف فلسفه است ) اما منطق مىخواهد راه درست تعريف كردن را بياموزد . در حقيقت اين راه را به حكمت الهى مىآموزد .\r\n\r\n\r\n\r\n\r\n","description":"","footnote":"\r\n( 1 ) . اگر بپرسيد كه پاسخ به اين سؤالات بر عهدهء چه علمى است ؟ جواب اين است كه در فلسفهء الهى ثابت شده است كه : پاسخگويى به سؤال اول و دوم يعنى « چيستى » و « هستى » بر عهدهء فلسفهء الهى است . پاسخگويى به سؤال نهم يعنى « چرايى » كه سؤال از علت است ، اگر از علل اوليه يعنى علتهاى اصلى كه خود آن علتها علت ندارند سؤال شود پاسخ آن با فلسفهء الهى است ، اما اگر از علل نزديك و جزئى سؤال شود پاسخ آن بر عهدهء علوم است .\r\nاما پاسخ به ساير سؤالات كه بسيار فراوان است ، يعنى سؤال از چگونگيها و چنديها و كجاييها و كِيها ، همه بر عهدهء علوم است و به عدد موضوعاتى كه دربارهء چگونگى آن موضوعات تحقيق مىشود علوم تنوع پيدا مىكند .\r\n","page_name":" 62 ","page_number":62},
  {"content":"\r\n\r\n\r\nحدّ و رسم\r\nدر مقام تعريف يك شىء اگر بتوانيم به كُنه ذات آن پى ببريم يعنى اجزاء ماهيت آن را كه عبارت است از اجناس و فصول آن ، تشخيص بدهيم و بيان كنيم ، به كامل‌ترين تعريفات دست يافته‌ايم و چنين تعريفى را « حدّ تام » مىگويند .\r\nاما اگر به بعضى از اجزاء ماهيت شىء مورد نظر دست يابيم نه به همهء آنها ، چنين تعريفى را « حدّ ناقص » مىخوانند . اگر به اجزاء ذات و ماهيت شىء دست نيابيم ، بلكه صرفاً به احكام و عوارض آن دست بيابيم و يا اصلًا هدف ما صرفاً اين است كه مرز يك مفهوم را مشخص سازيم كه شامل چه چيزهايى هست و شامل چه چيزهايى نيست ، در اين صورت اگر دسترسى ما به احكام و عوارض در حدى باشد كه آن شىء را كاملًا متمايز سازد و از غير خودش مشخص كند ، چنين تعريفى را « رسم تامّ » مىنامند ؛ اما اگر كاملًا مشخص نسازد ، آن را « رسم ناقص » مىخوانند .\r\nمثلًا در تعريف « انسان » اگر بگوييم : « جوهرى است جسمانى ( يعنى داراى ابعاد ) ، نمو كننده ، حيوان ، ناطق » حدّ تامّ آن را بيان كرده‌ايم ، اما اگر بگوييم : « جوهرى است جسمانى ، نمو كننده ، حيوان » حد ناقص است . اگر در تعريفش بگوييم :\r\n« موجودى است راهرونده ، مستقيم القامه ، پهن ناخن » رسم تامّ است ، و اگر بگوييم :\r\n« موجودى است راهرونده » رسم ناقص است .\r\nدر ميان تعريفات ، تعريف كامل « حدّ تامّ » است ، ولى متأسفانه فلاسفه اعتراف دارند كه به دست آوردن « حدّ تامّ » اشياء چون مستلزم كشف ذاتيّات اشياء است و به عبارت ديگر مستلزم نفوذ عقل در كنه اشياء است ، كار آسانى نيست ؛ آنچه به نام « حدّ تامّ » در تعريف انسان و غيره مىگوييم خالى از نوعى مسامحه نيست « 1 » .\r\nو چون فلسفه كه « تعريف به دست دادن » وظيفهء آن است از انجام آن اظهار عجز مىكند ، طبعاً قوانين منطق در مورد « حدّ تامّ » نيز ارزش خود را از دست مىدهد . لهذا ما بحث خود را در باب « حدود و تعريفات » به همين جا خاتمه مىدهيم .\r\n\r\n\r\n\r\n\r\n","description":"","footnote":"\r\n( 1 ) . رجوع شود به تعليقات صدرالمتألّهين بر شرح حكمة الاشراق قسمت منطق .\r\n","page_name":" 63 ","page_number":63},
  {"content":"\r\n\r\n\r\nدرس هفتم ( بخش تصديقات ) : قضايا\r\nاز اينجا بحث « تصديقات » آغاز مىشود . اول بايد « قضيّه » را تعريف كنيم و سپس به تقسيم قضايا بپردازيم و آنگاه احكام قضايا را ذكر كنيم . پس در سه مرحله بايد كار كنيم : تعريف ، تقسيم ، احكام .\r\nبراى اين كه قضيه را تعريف كنيم مقدمه‌اى بايد ذكر كنيم كه مربوط به الفاظ است .\r\nگرچه منطق سر و كارش با معانى و ادراكات ذهنيّه است و مستقيماً كارى با الفاظ ندارد ( بر خلاف نحو و صرف كه سر و كارشان مستقيماً با الفاظ است ) و هر گونه تعريف يا تقسيم يا بيان حكمى كه مىكند مربوط به معانى و ادراكات است ، در عين حال گاهى منطق ناچار است به پاره‌اى تعريف و تقسيم‌ها دربارهء الفاظ بپردازد .\r\nو البته تعريف و تقسيم‌هايى هم كه منطق در الفاظ به كار مىبرد به اعتبار معانى آن الفاظ است ؛ يعنى آن الفاظ به اعتبار معانى خودشان به گونه‌اى تعريف مىشوند و تقسيمهايى بر آنها وارد مىشود .\r\nدر قديم معمول بود كه به نوآموزان منطق اين بيت فارسى را مىآموختند :\r\n منطقى در بند بحث لفظ نيست * ليك بحث لفظ او را عارضى است \r\n\r\n","description":"","footnote":"","page_name":" 64 ","page_number":64},
  {"content":"\r\n\r\nدر اصطلاح منطقيّين هر لفظى كه براى يك معنى وضع شده باشد و مفيد معنى باشد « قول » خوانده مىشود .\r\nعليهذا تمام الفاظى كه ما در محاورات خود به كار مىبريم و مقاصد خود را به يكديگر تفهيم مىكنيم « اقوال » مىباشد ، و اگر لفظى فاقد معنى باشد آن را « مهمل » مىگويند و « قول » خوانده نمىشود . مثلًا لفظ « اسب » در فارسى قول است زيرا نام يك حيوان خاص است ، اما لفظ « ساب » قول نيست زيرا مفيد معنى نمىباشد .\r\nقول بر دو قسم است : يا مفرد است يا مركّب . اگر داراى دو جزء باشد و هر جزء آن بر جزء معنى دلالت كند آن را « مركّب » خوانند و اگر نه « مفرد » .\r\nعليهذا لفظ « آب » مفرد است اما لفظ « آب هندوانه » مركب است ؛ يا مثلًا « اندام » مفرد است اما لفظ « درشت اندام » مركّب است .\r\nمركّب بر دو قسم است : يا تامّ است يا ناقص . « مركّب تامّ » آن است كه يك جملهء تمام باشد ، يعنى بيان كنندهء يك مقصود كامل باشد به طورى كه اگر به ديگرى گفته شود ، او مطلبى را درك كند و به اصطلاح صحت سكوت داشته باشد و حالت انتظار باقى نماند ؛ مثل آنكه مىگوييم : « زيد رفت » ، « عمرو آمد » يا مىگوييم : « برو » ، « بيا » ، « آيا با من مىآيى ؟ » همهء اينها جمله‌هاى تام‌ّاند و « مركّب تام » ناميده مىشوند . اما « مركّب ناقص » بر خلاف اين است ، كلامى نيمه تمام است ؛ مخاطب ، از آن ، معنى و مقصودى درك نمىكند . مثلًا اگر كسى به كسى بگويد : « آب هندوانه » و ديگر چيزى نگويد ، طرف از اين دو كلمه چيزى نمىفهمد و انتظارش باقى است ، خواهد پرسيد :\r\n« آب هندوانه چى ؟ » .\r\nگاهى ممكن است به اندازهء يك سطر و بلكه يك صفحه كلمات پشت سر يكديگر واقع شوند و در عين حال يك جملهء تمام و يك قضيهء كامل نباشد . مثلًا اگر كسى بگويد : « من امروز ساعت 8 صبح در حالى كه شلوار پوشيده بودم و كت نپوشيده بودم و به پشت بام خانهء خودمان رفته بودم و به ساعت خود نگاه مىكردم و آقاى الف كه رفيق من است نيز همراه من بود . . . » با همهء اين طول و تفصيلات ، يك جملهء ناقص است ، زيرا مبتدايى ذكر كرده بدون خبر ؛ ولى اگر بگويد « هوا سرد است » با اينكه سه كلمه بيشتر نيست ، يك جملهء تمام و يك قضيهء كامل است .\r\nمركّب تامّ نيز به نوبهء خود بر دو قسم است : يا خبر است و يا انشاء . « مركّب تامّ خبرى » آن است كه از واقعيتى حكايت مىكند ، يعنى از امرى كه واقع شده است يا\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nواقع خواهد شد يا در حال واقع شدن است و يا همواره بوده و هست و خواهد بود خبر مىدهد ؛ مثل آن كه مىگوييم : « من سال گذشته به مكه رفتم » ، « من سال آينده در فوق ليسانس شركت مىكنم » ، « من اكنون مريضم » ، « آهن در اثر حرارت انبساط مىيابد » .\r\nاما « مركّب انشائى » عبارت است از جمله‌اى كه از چيزى خبر نمىدهد بلكه خود به وجود آورندهء يك معنى است ؛ مثل اين كه مىگوييم : « برو » ، « بيا » ، « حرف نزن » ، « آيا با من مىآيى ؟ » . ما با اين جمله‌ها فرمان - يعنى امر و نهى - و سؤال انشاء مىكنيم و به وجود مىآوريم بدون اينكه از چيزى خبر داده باشيم .\r\n« مركّب تامّ خبرى » چون از چيزى حكايت مىكند و خبر مىدهد ممكن است با آنچه از آن خبر مىدهد مطابقت داشته باشد و ممكن است مطابقت نداشته باشد . مثلًا وقتى مىگوييم : « من سال گذشته به مكه رفتم » ممكن است واقعاً چنين باشد و من سال گذشته به مكه رفته باشم ، در اين صورت اين جملهء خبريّه صادق است ، و ممكن است نرفته باشم و در اين صورت اين جمله كاذب است .\r\nاما « مركّب انشائى » چون از چيزى حكايت نمىكند و خبر نمىدهد بلكه خود به وجود آورندهء يك معنى است ، چيزى در خارج ندارد كه با آن مطابقت داشته باشد يا مطابقت نداشته باشد ؛ از اين رو در « مركّب انشائى » صادق بودن يا كاذب بودن بىمعنى است .\r\n« قضيّه » در اصطلاح منطقيّين همان « قول مركّب تامّ خبرى » است . لهذا در تعريف « قضيّه » مىگويند : « قولٌ يحتملُ الصّدقُ وَ الكِذبُ » قولى است كه احتمال صدق و كذب در آن راه دارد . سرّ اين كه مىگوييم « احتمال صدق و كذب در آن راه دارد » اين است كه اولًا قولى است مركّب نه مفرد ، ثانياً مركّب تامّ است نه غير تامّ ، ثالثاً مركّب تامّ خبرى است نه انشائى ؛ زيرا در قول مفرد و همچنين قول مركّب غير تامّ و همچنين قول مركّب تامّ انشائى احتمال صدق و كذب راه ندارد .\r\nگفتيم كه منطق اولًا و بالذّات سر و كارش با معانى است و ثانياً و بالتّبع سر و كارش با الفاظ است .\r\nاگر چه آنچه تاكنون گفتيم دربارهء قول و لفظ بود ، اما منظور اصلى معانى است .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nهر قضيهء لفظيه برابر است با يك قضيهء ذهنيه و معقوله ؛ يعنى همان طورى كه ما به لفظ « زيد ايستاده است » ، « قضيّه » اطلاق مىكنيم ، به معنى اين جمله نيز كه در ذهن ما وجود دارد « قضيّه » مىگوييم . الفاظ اين جمله را « قضيّهء لفظيّه » و معانى آنها را « قضيّهء معقوله » مىخوانند .\r\nتا اينجا بحث ما همه مربوط بود به تعريف « قضيّه » . اكنون مىپردازيم به تقسيم قضايا .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\n\r\nدرس هشتم : تقسيمات قضايا\r\nبراى قضايا انواعى تقسيم وجود دارد كه عبارتند از :\r\nتقسيم به حسب نسبت حكميّه ( رابطه ) .\r\nتقسيم به حسب موضوع .\r\nتقسيم به حسب محمول .\r\nتقسيم به حسب سور .\r\nتقسيم به حسب جهت .\r\n\r\nحمليّه و شرطيّه\r\nقضيه به حسب رابطه و نسبت حكميه بر دو قسم است : حمليه ، شرطيه .\r\n« قضيّهء حمليّه » قضيه‌اى است كه مركّب شده باشد از : موضوع ، محمول ، نسبت حكميه .\r\nما آنگاه كه قضيه‌اى را در ذهن خود تصور مىكنيم و سپس آن را مورد تصديق قرار مىدهيم ، گاهى به اين نحو است كه يك چيز را « موضوع » قرار مىدهيم يعنى آن را در عالم ذهن خود « مىنهيم » و چيز ديگر را « محمول » قرار مىدهيم يعنى آن را بر\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nموضوع حمل مىكنيم و به عبارت ديگر آن را بر موضوع بار مىكنيم ؛ و به تعبير ديگر : در قضيهء حمليه حكم مىكنيم به ثبوت چيزى براى چيزى . در اثر نهادن يك موضوع و بار كردن چيزى بر آن ، « نسبت » ميان آنها برقرار مىشود و به اين صورت « قضيّه » درست مىشود .\r\nمثلًا مىگوييم : « زيد ايستاده است » و يا مىگوييم : « عمرو نشسته است » . كلمهء « زيد » موضوع را بيان مىكند و كلمهء « ايستاده » محمول را و كلمهء « است » نسبت حكميه را . در حقيقت ما زيد را در عالم ذهن خود نهاده‌ايم و ايستادن را بر او بار كرده‌ايم و ميان « زيد » و « ايستاده » رابطه و نسبت برقرار كرده‌ايم و به اين ترتيب « قضيّه » به وجود آورده‌ايم .\r\nموضوع و محمول در قضيهء حمليه دو طرف نسبت مىباشند . اين دو طرف همواره بايد مفرد باشند و يا مركّب غير تام . اگر بگوييم : « آب هندوانه مفيد است » موضوع قضيه يك مركّب ناقص است . ولى هرگز ممكن نيست كه يك طرف يا هر دو طرف قضيهء حمليه ، مركّب تام باشد .\r\nنوع رابطه در قضاياى حمليه رابطهء اتحادى است كه با كلمهء « است » در زبان فارسى بيان مىشود . مثلًا اگر مىگوييم : « زيد ايستاده است » در واقع حكم كرده‌ايم كه « زيد » و « ايستاده » در خارج يك چيز را تشكيل مىدهند و با يكديگر متحد شده‌اند .\r\nولى گاهى كه قضيه را در ذهن خود تصور مىكنيم و سپس آن را مورد تصديق قرار مىدهيم ، به نحو بالا نيست ؛ يعنى در آن ، چيزى بر چيزى بار نشده است ، و به عبارت ديگر در آن ، حكم به ثبوت چيزى براى چيزى نشده است ، بلكه حكم شده است به مشروط بودن مفاد يك قضيه به مفاد قضيهء ديگر ؛ به عبارت ديگر حكم شده است به « معلّق » بودن مفاد يك قضيه به مفاد قضيهء ديگر ؛ مثل اين كه مىگوييم : « اگر زيد ايستاده است عمرو نشسته است » و يا مىگوييم : « يا زيد ايستاده است ، يا عمرو نشسته است » كه در حقيقت ، معنى اين است : اگر زيد ايستاده است عمرو نشسته است و اگر عمرو نشسته است زيد ايستاده است . اين گونه قضايا را « قضيّهء شرطيّه » مىنامند .\r\nقضيهء شرطيه نيز مانند قضيهء حمليه دو طرف دارد و يك نسبت ، ولى بر خلاف حمليه هر يك از دو طرف شرطيه يك « مركّب تامّ خبرى » است ، يعنى يك قضيه است ، و ميان دو قضيه رابطه و نسبت برقرار شده است ؛ يعنى از دو قضيه و يك نسبت يك قضيهء\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nبزرگتر به وجود آمده است .\r\nقضيهء شرطيه به نوبهء خود بر دو قسم است : يا متصله است و يا منفصله ، زيرا رابطه‌اى كه در قضيهء شرطيه دو طرف را به يكديگر پيوند مىدهد يا از نوع پيوستگى و تلازم است و يا از نوع گسستگى و تعاند .\r\nتلازم يا پيوستگى يعنى يك طرف مستلزم ديگرى است ، هر جا كه اين طرف هست آن طرف هم هست ؛ مثل اين كه مىگوييم : « هر وقت ابرها برق بزنند پس صداى رعد شنيده مىشود » يا مىگوييم : « هر وقت زيد ايستاده است عمرو نشسته است » يعنى جهيدن برق ملازم است با پيدايش صدا ، و نشستن عمرو ملازم است با ايستادن زيد . رابطهء تعاند بر عكس است ؛ يعنى مىخواهيم بگوييم ميان دو طرف نوعى عدم وفاق وجود دارد ، اگر اين طرف باشد آن طرف نخواهد بود و اگر آن طرف باشد اين طرف نخواهد بود ؛ مثل آن كه مىگوييم : « عدد يا جفت است يا طاق » يعنى امكان ندارد يك عدد خاص ، هم جفت باشد و هم طاق ؛ و مثل آن كه مىگوييم : « يا زيد ايستاده است و يا عمرو نشسته است » يعنى عملًا ممكن نيست كه هم زيد ايستاده باشد و هم عمرو نشسته .\r\nدر قضاياى شرطيهء متصله كه رابطهء ميان دو طرف ، تلازم است ، واضح است يك نوع تعليق و اشتراط در كار است ؛ مثل اين كه مىگوييم : « اگر برق در ابر بجهد آواز رعد شنيده مىشود » يعنى شنيدن آواز رعد مشروط و معلّق است به جهيدن برق . پس « شرطيه » ناميدن قضاياى متصله روشن است . ولى در قضاياى منفصله كه رابطه از نوع تعاند است مثل « عدد يا جفت است و يا طاق » تعليق و اشتراط در ظاهر لفظ نيست ولى در حقيقت مثل اين است كه هر كدام مشروط و معلّق‌اند به عدم ديگرى ؛ يعنى اگر جفت است طاق نيست و اگر طاق است جفت نيست ، و اگر جفت نيست طاق است و اگر طاق نيست جفت است .\r\nپس معلوم شد كه قضيه در تقسيم اوّلى منقسم است به : حمليه و شرطيه ، و قضيهء شرطيه منقسم است به : متصله و منفصله .\r\nو هم معلوم شد كه قضيهء حمليه كوچك‌ترين واحد قضيه است ، زيرا قضاياى حمليه از تركيب مفردها يا مركّبهاى ناقص به وجود مىآيد ، اما قضاياى شرطيه از تركيب چند قضيهء حمليه و يا از تركيب چند شرطيهء كوچك‌تر به وجود مىآيند كه آن شرطيه‌هاى كوچك‌تر در نهايت امر از حمليه‌هايى تركيب شده‌اند .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nدر قضاياى شرطيه دو طرف را « مقدّم » و « تالى » مىخوانند ؛ يعنى جزء اول « مقدّم » و جزء دوم « تالى » خوانده مىشود ، بر خلاف حمليه كه جزء اول را « موضوع » و جزء دوم را « محمول » مىخوانند .\r\nقضيهء شرطيهء متصله همواره در زبان فارسى با الفاظى از قبيل « اگر » ، « چنانچه » ، « هر زمان » و امثال اينها و در عربى با الفاظى از قبيل « إن » ، « إذا » ، « بَيْنَما » ، « كُلَّما » توأم است ؛ و قضيهء شرطيهء منفصله در زبان فارسى با لفظ « يا » و در زبان عربى با الفاظى از قبيل « أَوْ » ، « إِمّا » و امثال اينها توأم است .\r\n\r\nموجبه و سالبه\r\nتقسيم قضيه به حمليه و شرطيه ، چنان كه ديديم تقسيمى بود به حسب رابطه و نسبت حكميّه . اگر رابطه ، اتحادى باشد قضيه ، حمليه است و اگر رابطه از نوع تلازم يا تعاند باشد شرطيه است .\r\nتقسيم قضيه به حسب رابطه به گونهء ديگر هم هست و آن اين كه در هر قضيه يا اين است كه رابطه ( اعمّ از اتحادى يا تلازمى يا تعاندى ) اثبات مىشود و يا رابطه نفى مىشود . اولى را « قضيّهء موجبه » و دومى را « قضيّهء سالبه » مىخوانند . مثلًا اگر بگوييم : « زيد ايستاده است » قضيهء حمليهء موجبه است ، و اگر بگوييم : « چنين نيست كه زيد ايستاده است » قضيهء حمليهء سالبه است . اگر بگوييم : « اگر بارندگى زياد باشد محصول فراوان است » [ يا 
  ] بگوييم : « اگر باران به كوهستان نبارد - به سالى دجله گردد خشك رودى » قضيهء شرطيهء متصلهء موجبه است ، و اگر [ بگوييم « چنين نيست كه اگر بارندگى زياد باشد محصول اندك است » 
  ] شرطيهء متصلهء سالبه است .\r\nاگر بگوييم : « عدد يا جفت است يا طاق » قضيهء شرطيهء منفصلهء موجبه است ، و اگر بگوييم : « نه چنين است كه عدد يا جفت است يا عددى ديگر » قضيهء شرطيهء منفصلهء سالبه است .\r\n\r\nقضيهء محصوره و غير محصوره\r\nقضاياى حمليه به حسب موضوع نيز تقسيم مىپذيرند ، زيرا موضوع قضيهء حمليه يا جزئى حقيقى است ، يعنى يك فرد و يك شخص است ، و يا يك معنى كلّى\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nاست .\r\nاگر موضوع قضيه يك شخص باشد آن قضيه را « قضيهء شخصيّه » مىخوانند مانند : « زيد ايستاده است » ، « من به مكه رفتم » . قضاياى شخصيه در محاورات زياد به كار مىروند ولى در علوم به كار نمىروند ؛ يعنى مسائل علوم از نوع قضاياى كلّيه است .\r\nو اگر موضوع قضيه يك معنى كلّى باشد ، اين نيز به نوبهء خود بر دو قسم است : يا اين است كه آن كلى خودش از آن جهت كه يك كلى است و در ذهن است موضوع قرار داده شده است ، و يا اين است كه آينه قرار داده شده براى افراد .\r\nبه عبارت ديگر : كلى در ذهن دو گونه است : گاهى « ما فيهِ يَنْظُر » است يعنى خودش منظور ذهن است ، و گاهى « ما بهِ يَنْظُر » است يعنى خودش منظور ذهن نيست ، افرادش منظور ذهن مىباشند و مفهوم كلى وسيله‌اى است براى بيان حكم افراد كلى .\r\nاز لحاظ اول مانند آينه‌اى است كه خود آينه را مىبينيم و تماشا مىكنيم ، و از لحاظ دوم مانند آينه‌اى است كه در آن صورتها را مىنگريم .\r\nمثلًا گاهى مىگوييم : « انسان نوع است » ، « حيوان جنس است » . بديهى است كه مقصود اين است كه طبيعت انسان از آن نظر كه در ذهن است و كلى است نوع است ، و طبيعت حيوان از آن نظر كه در ذهن است و كلى است جنس است ، و بديهى است كه مقصود اين نيست كه افراد انسان و افراد حيوان نوع يا جنس‌اند .\r\nاما گاهى مىگوييم : « انسان تعجب مىكند » ، « انسان مىخندد » . در اينجا مقصود افراد انسان‌اند يعنى افراد انسان تعجب مىكنند ، و بديهى است كه در اينجا مقصود اين نيست كه طبيعت كلى انسان كه در ذهن است تعجب كننده است .\r\nقضاياى قسم اول - يعنى قضايايى كه موضوع آن قضايا طبيعت كلى است و طبيعت كلى از آن جهت كه يك كلى است و در ذهن است موضوع قرار داده شده است - « قضاياى طبيعيّه » ناميده مىشود ، مثل : « انسان كلى است » ، « انسان نوع است » ، « انسان اخصّ از حيوان است » ، « انسان اعمّ از زيد است » و امثال اينها .\r\nقضاياى طبيعيه صرفاً در فلسفهء الهى كه دربارهء ماهيات تحقيق مىشود مورد استعمال دارد ولى در علوم ديگر هيچگاه به كار نمىآيند .\r\nآنجا كه طبيعت كلى وسيله‌اى براى ارائهء افراد باشد ، به نوبهء خود بر دو قسم است ؛ مثل اين كه بگوييم : « انسان عجول است » ، « همهء انسانها با فطرت توحيد زاده\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nمىشوند » ، « بعضى انسانها سفيد پوست‌اند » و امثال اينها ؛ يا بيان كمّيت افراد شده كه همهء افراد يا بعضى ، يا نشده است . اگر نشده باشد قضيهء ما « قضيهء مُهْمَلِه » ناميده مىشود . قضاياى مهمله نه در علوم و نه در فلسفه اعتبار مستقل ندارند ، آنها را بايد در رديف قضاياى جزئيهء محصوره حساب كرد ، مثل آن كه بگوييم : « انسان عجول است » ولى روشن نكنيم كه همهء انسانها يا بعضى انسانها عجول‌اند .\r\nاما اگر بيان كمّيت افراد شده باشد كه همهء افراد يا بعضى افراد است ، « محصوره » ناميده مىشود . اگر بيان شده باشد كه همهء افراد چنين‌اند « محصورهء كلّيّه » ناميده مىشود ، و اگر بيان شده باشد كه بعضى افراد چنين‌اند « محصورهء جزئيّه » ناميده مىشود .\r\nپس محصوره بر دو قسم است : كليه و جزئيه ، و از آن نظر كه هر قضيه‌اى ممكن است موجبه باشد و ممكن است سالبه باشد پس قضاياى محصوره مجموعاً چهار نوع است :\r\nموجبهء كلّيّه مثل « كلُّ انسانٍ حيوانٌ » يعنى « هر انسانى حيوان است » .\r\nسالبهء كلّيّه مثل « لا شىءَ مِنَ الانسانِ بِحَجَر » يعنى « هيچ انسانى سنگ نيست » .\r\nموجبهء جزئيّه مثل « بعضُ الحيوانِ انسانٌ » يعنى « بعضى حيوانها انسان‌اند » .\r\nسالبهء جزئيّه مثل « بعضُ الحيوانِ لَيسَ بِإنسانٍ » يعنى « بعضى حيوانها انسان نيستند » .\r\nاين چهار نوع قضيه به نام « محصورات اربعه » معروف‌اند و آنچه در علوم به كار مىرود همين محصورات چهارگانه است نه شخصيه و نه طبيعيه و نه مهمله . از اين رو منطق بيشتر به محصورات چهارگانه مىپردازد .\r\nدر قضاياى محصوره آن چيزى كه دلالت مىكند بر اين كه همهء افراد يا بعضى افراد مورد نظر است « سور قضيه » ناميده مىشود . مثلًا آنجا كه مىگوييم : « هر انسانى حيوان است » كلمهء « هر » سور قضيه است و آنجا كه مىگوييم : « برخى حيوانها انسان‌اند » كلمهء « برخى » سور قضيه است و اين كه مىگوييم : « هيچ گياهى در شوره‌زار نمىرويد » كلمهء « هيچ » سور است و اين كه مىگوييم : « بعضى درختان در گرمسير رشد نمىكنند » كلمهء « بعضى . . . نه » سور است . در عربى كلمات « كُلّ » ، « لا شىءَ » ، « بَعضُ » ، « لَيسَ بَعضُ » سور به شمار مىروند .\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nقضايا يك سلسله تقسيمات ديگر نيز دارند مانند تقسيم قضيه به : مُحَصّلِه و مَعْدوله ، و يا تقسيم قضيه به خارجيه و ذهنيه و حقيقيه . توضيح آنها را از كتب منطق بايد جستجو كرد . ما كه اكنون كلياتى از منطق را مورد بحث قرار مىدهيم نمىتوانيم وارد بحث آنها شويم . همچنانكه تقسيم ديگرى نيز قضيه دارد به : مُطْلقه و موجّهه ، و قضاياى موجهه نيز به نوبهء خود تقسيم مىشوند به : ضروريّه و دائمه و ممكنه و غيره كه بحث در آنها از عهدهء درس ما خارج است . همين قدر توضيح مىدهيم كه رابطه و نسبت ميان دو چيز در آنجا كه مثلًا مىگوييم : « هر الف ب است » گاهى به نحوى است كه بايد باشد و محال است كه نباشد ؛ در اينجا مىگوييم : « هر الف ب است بالضروره » و گاهى به نحوى است كه ممكن است نباشد ؛ در اينجا مىگوييم « هر الف ب است بالامكان » . ضرورت به نوبهء خود اقسامى دارد كه وارد بحث آن نمىشويم ، و به هر حال ضرورت و امكان را « جهت قضايا » مىنامند و قضيه‌اى كه در آن ذكر جهت شده باشد « قضيهء موجّهه » خوانده مىشود و اگر ذكر جهت نشده باشد « قضيهء مطلقه » ناميده مىشود .\r\nقضيهء شرطيهء منفصله نيز به نوبهء خود تقسيم مىشود به : حقيقيه و مانعة الجمع و مانعة الخُلُوّ چنان كه در منطق با مثالهايش مسطور است و ما براى اختصار از ذكر آنها خوددارى مىكنيم .\r\n\r\n","description":"","footnote":"","page_name":" 74 ","page_number":74},
  {"content":"\r\n\r\n\r\nدرس نهم : احكام قضايا\r\nتا اينجا قضيه را تعريف و سپس تقسيم كرديم . معلوم شد كه قضيه يك تقسيم ندارد ، بلكه به اعتبارات مختلف تقسيماتى دارد .\r\nاما احكام قضايا : قضايا نيز مانند مفردات ، احكامى دارند . ما در باب مفردات گفتيم كه كليات با يكديگر مناسبات خاص دارند كه به نام « نسب اربعه » معروف است . دو كلى را كه با هم مقايسه مىكنيم ، يا متباين‌اند و يا متساوى و يا عام و خاص مطلق و يا عام و خاص من وجه . دو قضيه را نيز هنگامى كه با يكديگر مقايسه كنيم مناسبات مختلفى ممكن است داشته باشند . ميان دو قضيه نيز يكى از چهار نسبت برقرار است و آنها عبارتند از : تناقض ، تضاد ، دخول تحت التضاد ، تداخل « 1 » .\r\n\r\n\r\n\r\n\r\n","description":"","footnote":"\r\n( 1 ) . اگر دو قضيه را با يكديگر مقايسه كنيم ، يا اين است كه در موضوع يا محمول يا هر دو با يكديگر شركت دارند و يا شركت ندارند . اگر اصلًا شركت نداشته باشند مانند قضيهء : « انسان حيوانى است تعجب كننده » و قضيهء : « آهن فلزى است كه در حرارت منبسط مىشود » كه هيچ وجه مشترك ميان اين دو قضيه نيست نسبتشان از قبيل « تباين » است ، و اگر در موضوع فقط شركت داشته باشند مانند « انسان تعجب كننده است » و « انسان صنعتگر است » نسبت ميان آنها « تساوى » است و مىتوانيم آنها را « متماثلين » اصطلاح كنيم همچنانكه اگر فقط در محمول شركت داشته باشند مانند « انسان حيوانى است پستاندار » و « اسب حيوانى است پستاندار » [ نسبت 
  ] ميان آنها « تشابه » است و مىتوانيم آنها را به نام « متشابهين » بخوانيم .\r\nولى منطقيين در مناسبات قضايا توجهى به اين موارد كه دو قضيه در يك جزء اشتراك دارند يا در هيچ جزء اشتراك\r\n","page_name":" 75 ","page_number":75},
  {"content":"\r\n\r\nاگر دو قضيه در موضوع و محمول و ساير جهات به استثناى كمّ و كيف با هم وحدت داشته باشند و از نظر كمّ و كيف ، هم در كم اختلاف داشته باشند و هم در كيف ، يعنى هم در كليت و جزئيت اختلاف داشته باشند و هم در ايجاب و سلب ، اين دو قضيه « متناقضين » مىباشند مانند : « هر انسانى تعجب كننده است » و « بعضى انسانها تعجب كننده نيستند » .\r\nو اگر در كيف اختلاف داشته باشند ، يعنى يكى موجبه است و ديگرى سالبه ، و در كم يعنى كليت و جزئيت وحدت داشته باشند اين بر دو قسم است : يا هر دو كلى هستند و يا هر دو جزئى .\r\nاگر هر دو كلى هستند اين دو قضيه « متضادّتين » خوانده مىشوند مانند : « هر انسانى تعجب كننده است » و « هيچ انسانى تعجب كننده نيست » .\r\nو اگر هر دو جزئى مىباشند اين دو قضيه را « داخلتين تحت التضاد » مىخوانند مانند : « بعضى انسانها تعجب كننده هستند » و « بعضى انسانها تعجب كننده نيستند » .\r\nو اگر دو قضيه در كم اختلاف داشته باشند يعنى يكى كليه است و ديگرى جزئيه ، ولى در كيف وحدت داشته باشند يعنى هر دو موجبه يا هر دو سالبه باشند ، اينها را « متداخلين » مىخوانند مانند : « هر انسانى تعجب كننده است » و « بعضى انسانها تعجب كننده‌اند » و مانند : « هيچ انسانى منقار ندارد » و « بعضى انسانها منقار ندارند » .\r\nالبته معلوم است كه شقّ پنجم ، يعنى اين كه نه در كيف اختلاف داشته باشند و نه در كم ، فرض ندارد ، زيرا فرض اين است كه دربارهء دو قضيه‌اى بحث مىكنيم كه از نظر موضوع و محمول و ساير جهات ( مثلًا زمان و مكان ) وحدت دارند ؛ چنين دو قضيه‌اى اگر از نظر كمّ و كيف هم وحدت داشته باشند يك قضيه‌اند نه دو قضيه .\r\nحكم قسم اول كه نسبت ميان دو قضيه « تناقض » است اين است كه اگر يكى از آنها صادق باشد ديگرى قطعا كاذب است و اگر يكى كاذب باشد ديگرى صادق است ؛ يعنى محال است كه هر دو صادق باشند و يا هر دو كاذب باشند . صدق چنين دو\r\n\r\n\r\n\r\n\r\n","description":"","footnote":"\r\nندارند ننموده‌اند . توجه منطقيين در مناسبات قضايا تنها به اينجاست كه دو قضيه هم در موضوع اشتراك دارند و هم در محمول و اختلافشان يا در « كمّ » است يعنى كليت و جزئيت ، و يا در « كيفيت » يعنى ايجاب و سلب ، و يا هر دو . اين گونه قضايا را « متقابلين » مىخوانند . متقابلين به نوبهء خود بر چند گونه‌اند : يا متناقضين‌اند يا متضادّين يا متداخلين و يا داخلين تحت التضاد .\r\n","page_name":" 76 ","page_number":76},
  {"content":"\r\n\r\nقضيه‌اى ( كه البته محال است ) « اجتماع نقيضين » خوانده مىشود همچنانكه كذب هر دو ( كه آن نيز البته محال است ) « ارتفاع نقيضين » ناميده مىشود . اين همان اصل معروفى است كه به نام « اصل تناقض » ناميده شده و امروز زياد مورد بحث است .\r\nهگل در بعضى سخنان خود مدعى است كه منطق خويش را ( منطق ديالكتيك ) بر اساس انكار اصل « امتناع اجتماع نقيضين و امتناع ارتفاع نقيضين » بنا نهاده است و ما بعداً در درسهاى « كلّيات فلسفه » دربارهء اين مطلب بحث خواهيم كرد .\r\nاما قسم دوم حكمش اين است كه صدق هر يك مستلزم كذب ديگرى است اما كذب هيچكدام مستلزم صدق ديگرى نيست ؛ يعنى محال است كه هر دو صادق باشند ولى محال نيست كه هر دو كاذب باشند . مثلًا اگر بگوييم : « هر الف ب است » و باز بگوييم « هيچ الفى ب نيست » محال است كه هر دو قضيه صادق باشند يعنى هم هر الف ب باشد و هم هيچ الفى ب نباشد ، اما محال نيست كه هر دو كاذب باشند يعنى نه هر الف ب باشد و نه هيچ الف ب نباشد ، بلكه بعضى الف‌ها ب باشند و بعضى الف‌ها ب نباشند .\r\nاما قسم سوم حكمش اين است كه كذب هر يك مستلزم صدق ديگرى است اما صدق هيچكدام مستلزم كذب ديگرى نيست ؛ يعنى محال است كه هر دو كاذب باشند اما محال نيست كه هر دو صادق باشند . مثلًا اگر بگوييم : « بعضى از الف‌ها ب هستند » و « بعضى از الف‌ها ب نيستند » مانعى ندارد كه هر دو صادق باشند اما محال است كه هر دو كاذب باشند ، زيرا اگر هر دو كاذب باشند كذب جملهء « بعضى الف‌ها ب هستند » اين است كه هيچ الفى ب نباشد و كذب « بعضى الف‌ها ب نيستند » اين است كه هر الفى ب باشد و ما قبلًا در قسم دوم گفتيم كه محال است دو قضيهء متحدالموضوع و المحمول كه هر دو كلى باشند و يكى موجبه و ديگرى سالبه باشد هر دو صادق باشند .\r\nاما قسم چهارم : در اين قسم كه هر دو قضيه ، موجبه و يا هر دو سالبه است ولى يكى كليه است و ديگرى جزئيه ، توجه به يك نكته لازم است و وضع را روشن مىكند و آن اين كه در قضايا - بر عكس مفردات - همواره جزئيه اعم از كليه است . در مفردات همواره كلى اعم از جزئى است ، مثلًا انسان اعم از زيد است ، ولى در قضايا قضيهء « بعضى الف‌ها ب هستند » اعم است از قضيهء « هر الف ب است » زيرا اگر هر الف ب باشد قطعاً بعضى الف‌ها ب هستند ولى اگر بعضى الف‌ها ب باشند لازم نيست كه همهء الف‌ها ب باشند . صدق قضيهء اعم مستلزم صدق اخص نيست اما صدق اخص مستلزم\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nصدق قضيهء اعم هست ، و كذب قضيهء اخص مستلزم كذب قضيهء اعم نيست اما كذب قضيهء اعم مستلزم كذب قضيهء اخص هست . پس اينها « متداخلين » مىباشند اما به اين نحو كه همواره موارد قضيهء كليه داخل در موارد قضيهء جزئيه است ؛ يعنى هر جا كه كليه صادق باشد جزئيه هم صادق است ولى ممكن است قضيهء جزئيه در يك مورد صادق باشد و قضيهء كليه صادق نباشد .\r\nبا تأمل در قضيهء « هر الف ب است » و قضيهء « بعضى الف‌ها ب هستند » و همچنين با تأمل در قضيهء « هيچ الفى ب نيست » و قضيهء « بعضى الف‌ها ب نيستند » مطلب روشن مىشود .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\n\r\nدرس دهم : تناقض - عكس\r\nدر ميان احكام قضايا آنكه از همه مهمتر است و در همه جا به كار مىآيد اصل تناقض است . ما قبلًا گفتيم كه اگر دو قضيه از لحاظ موضوع و محمول وحدت داشته باشند اما از لحاظ كمّ و كيف يعنى از لحاظ كليت و جزئيت ، و ايجاب و سلب با يكديگر اختلاف داشته باشند ، رابطهء اين دو قضيه رابطهء تناقض است و اين دو قضيه را « متناقضين » مىنامند .\r\nو هم گفتيم كه حكم متناقضين اين است كه از صدق هر يك كذب ديگرى لازم مىآيد و از كذب هر يك صدق ديگرى لازم مىآيد . به عبارت ديگر : هم اجتماع نقيضين و هم ارتفاع نقيضين محال است .\r\nبنا بر بيان فوق ، موجبهء كليه و سالبهء جزئيه نقيض يكديگرند و سالبهء كليه و موجبهء جزئيه نيز نقيض يكديگرند .\r\nدر تناقض علاوه بر وحدت موضوع و محمول ، چند وحدت ديگر هم شرط است :\r\nوحدت در زمان ، وحدت در مكان ، وحدت در شرط ، وحدت در اضافه ، وحدت در جزء و كل ، وحدت در قوّه و فعل ، كه مجموعاً هشت وحدت مىشود و در اين دو بيت بيان شده‌اند :\r\n در تناقض هشت وحدت شرط دان * وحدت موضوع و محمول و مكان \r\n\r\n","description":"","footnote":"","page_name":" 79 ","page_number":79},
  {"content":"\r\n\r\n وحدت شرط و اضافه ، جزء و كل * قوه و فعل است ، در آخر زمان \r\nپس اگر بگوييم : « انسان خندان است ، اسب خندان نيست » تناقض نيست ، زيرا موضوعها وحدت ندارند ، و اگر بگوييم : « انسان خندان است ، انسان چهارپا نيست » تناقض نيست ، زيرا محمولها وحدت ندارند . اگر بگوييم : « اگر كسوف رخ دهد نماز آيات واجب است و اگر رخ ندهد نماز آيات واجب نيست » تناقض نيست زيرا شرطها مختلف‌اند . اگر بگوييم : « انسان در روز نمىترسد ، انسان در شب مىترسد » تناقض نيست ، زيرا زمانها مختلف‌اند . اگر بگوييم : « وزن يك ليتر آب در روى زمين يك كيلوگرم است و در فضاى بالا مثلًا نيم كيلوگرم است » تناقض نيست ، زيرا مكانها مختلف‌اند . « علم انسان متغير است ، علم خدا متغير نيست » تناقض نيست ، زيرا اضافه‌ها - يعنى مضافٌ اليه‌هاى دو موضوع - مختلفند . اگر بگوييم : « كل مساحت تهران 1600 كيلومتر مربع است و بخشى از مساحت تهران ( مثلًا شرق تهران ) 1600 كيلومتر مربع نيست » تناقض نيست ، زيرا از لحاظ جزء و كل مختلف‌اند . اگر بگوييم : « هر نوزاد انسان بالقوّه مجتهد است و بعضى از نوزادهاى انسان بالفعل مجتهد نيستند » تناقض نيست ، زيرا از لحاظ قوه و فعليت اختلاف است .\r\nعين اين شرايط در متضادتين و داخلتين تحت التضاد و متداخلتين نيز هست ؛ يعنى دو قضيه آنگاه متضادند و يا داخل تحت التضادند و يا متداخل‌اند كه وحدتهاى مزبور را داشته باشند .\r\n\r\nاصل تناقض\r\nاز نظر قدما اصل تناقض « امّ القضايا » است يعنى نه تنها مسائل منطقى ، بلكه قضاياى تمام علوم و تمام قضايايى كه انسان آنها را استعمال مىكند - و لو در عرفيّات - مبتنى بر اين اصل است . اين اصل زيربناى همهء انديشه‌هاى انسان است ، اگر خراب شود همهء انديشه‌ها ويران مىگردد ؛ و اگر اصل « امتناع اجتماع نقيضين و امتناع ارتفاع نقيضين » صحيح نباشد منطق ارسطويى به كلى بىاعتبار است .\r\nاكنون ببينيم نظر قدما چيست ؟ آيا مىشود در اين اصل ترديد كرد يا نه ؟ مقدمتاً بايد بگوييم كه آنچه منطق اصطلاحاً آن را « نقيض » مىخواند كه مىگويد : « نقيض\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nموجبهء كليه ، سالبهء جزئيه است و نقيض سالبهء كليه ، موجبهء جزئيه است » به اين معنى است كه اينها « قائم مقام » نقيض مىباشند و در حكم نقيض مىباشند ؛ نقيض واقعى هر چيز رفع آن چيز است ؛ يعنى دو چيزى كه مفاد يكى عيناً رفع ديگرى باشد نقيض يكديگرند . عليهذا نقيض « كلُّ إنسانٍ حيوانٌ » كه موجبهء كليه است « ليسَ كلُّ إنسانٍ حيواناً » است و اگر مىگوييم « بعضُ الإنسانِ ليسَ بِحِيوانٍ » نقيض او است ، مقصود اين است كه در حكم نقيض است .\r\nو همچنين نقيض « لا شىءَ مِن الإنسانِ بِحَجَر » كه سالبهء كليه است « ليسَ لا شىء مِنَ الإنسانِ بِحَجَر » است و اگر مىگوييم « بعضُ الإنسانِ حَجَر » نقيض آن است ، به معنى اين است كه در حكم نقيض است .\r\nحالا كه نقيض واقعى هر قضيه را به دست آورديم مىگوييم كه اندك توجه روشن مىكند كه محال است در آنِ واحد يك قضيه و نقيض آن هر دو صادق و يا هر دو كاذب باشند و اين يك امر بديهى است . آيا كسى كه مثلًا مدعى است « اصل تناقض محال نيست » قبول مىكند كه خود اين قضيه با نقيضش هر دو صادق و يا هر دو كاذب باشند ؟ ! يعنى هم اصل تناقض محال باشد و هم محال نباشد ، و يا نه اصل تناقض محال باشد و نه محال نباشد . بهتر است ما بيان قدما را درباره امّ القضايا بودن اصل امتناع اجتماع و ارتفاع نقيضين نقل كنيم تا مطلب بهتر روشن شود .\r\nما وقتى كه دربارهء يك قضيه مىانديشيم ، مثلًا هنگامى كه درباره تناهى ابعاد عالم مىانديشيم ، يكى از سه حالت در ما پديد مىآيد :\r\n1 . شك مىكنيم كه آيا عالم متناهى است يا نه ؟ يعنى دو قضيه در جلو ذهن ما خودنمايى مىكند :\r\nالف . عالم متناهى است .\r\nب . عالم متناهى نيست .\r\nاين دو قضيه مانند دو كفّهء ترازو ، متعادل در برابر هم در ذهن ما قرار مىگيرند ، نه قضيهء اول مىچربد و نه قضيهء دوم ؛ يعنى دو احتمال متساوى در مورد اين دو قضيه داريم و نام اين حالت ما « شك » است .\r\n2 . گمان پيدا مىكنيم به يكى از دو طرف ، يعنى احتمال يك طرف مىچربد ؛ مثلًا احتمال اينكه عالم متناهى باشد مىچربد ، و يا بر عكس . در اين صورت آن حالت رجحان ذهن خود را « ظن » يا « گمان » مىناميم .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\n3 . اين كه از دو طرف ، يك طرف به كلى منتفى شود و به هيچ وجه احتمال داده نشود و ذهن تنها به يك طرف ، تمايل قاطع داشته باشد . نام اين حالت را « يقين » مىگذاريم .\r\nما در ابتدا كه دربارهء مسائل نظرى در مقابل مسائل بديهى مىانديشيم شك مىكنيم ، ولى وقتى كه دليل محكمى پيدا كرديم يقين پيدا مىكنيم ، لااقل براى ما گمان پيدا مىشود .\r\nمثلًا در ابتدا اگر از يك دانش آموز بپرسيد آيا آهن ، اين فلز محكم ، اگر حرارت ببيند انبساط پيدا مىكند يا نه ؟ جوابى ندارد كه بدهد ، مىگويد نمىدانم . مطلب برايش مشكوك است ، اما بعد كه دلائل تجربى برايش گفته شد يقين پيدا مىكند كه آهن در اثر حرارت انبساط پيدا مىكند . همچنين است حالت يك دانش آموز در مسائل رياضى ، پس يقين به يك قضيه مستلزم نفى احتمال طرف مخالف است .\r\nهرگز يقين به يك قضيه با احتمال مخالف سازگار نيست ، همچنانكه ظنّ و گمان به يك قضيه مستلزم نفى احتمال مساوى طرف مخالف است و با احتمال مساوى ناسازگار است ولى البته با احتمال غير مساوى ناسازگار نيست .\r\nاكنون مىگوييم قطعى شدن و علمى شدن و حتى راجح شدن و مظنون شدن يك مطلب ، موقوف به اين است كه ذهن ما قبلًا اصل امتناع تناقض را پذيرفته باشد . اگر اين اصل را نپذيرفته باشد ، هيچگاه ذهن ما از حالت شك خارج نمىشود ؛ يعنى در آن وقت هيچ مانعى نخواهد بود كه آهن در اثر حرارت انبساط يابد و در همان حال آهن در اثر حرارت انبساط نيابد ، زيرا جمع ميان اين دو على الفرض محال نيست ، پس دو طرف قضيه براى ذهن ما على السويه است ، پس يقين به هيچ وجه براى ذهن ما حاصل نمىشود زيرا يقين آنوقت پيدا مىشود كه ذهن به يك طرف تمايل قاطع داشته باشد و طرف ديگر را به كلى نفى كند .\r\nحقيقت اين است كه اصل « امتناع جمع نقيضين و رفع نقيضين » چيزى نيست كه قابل مناقشه باشد . انسان وقتى كه در سخن منكرين تأمل مىكند ، مىبيند آنان چيز ديگرى را به اين نام خوانده‌اند و آن را انكار كرده‌اند .\r\n\r\n","description":"","footnote":"","page_name":" 82 ","page_number":82},
  {"content":"\r\n\r\n\r\nعكس\r\nيكى ديگر از احكام قضايا « عكس » است . هر قضيه‌اى از قضايا اگر صادق باشد ، دو عكس هم از آن صادق است : يكى عكس مستوى و ديگر عكس نقيض .\r\nعكس مستوى اين است كه موضوع را به جاى محمول ، و محمول را به جاى موضوع قرار دهيم . مثلًا آنجا كه مىگوييم : « انسان حيوان است » عكس كرده و بگوييم : « حيوان انسان است » . ولى عكس نقيض طور ديگر است و آن به دو نحو است : يكى اين كه هم موضوع و هم محمول را تبديل به نقيضشان كنيم و آنگاه جايشان را عوض نماييم . مثلًا در قضيهء « انسان حيوان است » بگوييم : « لا حيوان لا انسان است » .\r\nنوع ديگر اين است كه نقيض محمول به جاى موضوع ، و خود موضوع به جاى محمول قرار گيرد اما به شرط اختلاف در كيف ، يعنى به شرط اختلاف در ايجاب و سلب . عليهذا عكس نقيض قضيهء « انسان حيوان است » اين است كه : « لا حيوان انسان نيست » .\r\nمثالهايى كه ما براى عكس مستوى و عكس نقيض ذكر كرديم هيچكدام از قضاياى محصوره نبود ، زيرا قضيهء محصوره - چنان كه گفتيم - بايد مقرون باشد به بيان كميت افراد ، پس بايد كلماتى از قبيل « هر » يا « همه » يا « بعض » يا « پاره‌اى » كه قبلًا گفتيم « سور » ناميده مىشوند بر سر موضوع قضيه آمده باشد مانند : « هر انسانى حيوان است » يا « بعضى از حيوانها انسان هستند » ؛ و از طرف ديگر قضاياى معتبر در علوم همان قضاياى محصوره است . پس لازم است اكنون با توجه به قضاياى محصوره شرايط عكس مستوى و عكس نقيض را بيان كنيم .\r\nعكس مستوى موجبهء كليه ، موجبهء جزئيه است ، و همچنين عكس مستوى موجبهء جزئيهء ، موجبهء جزئيه است .\r\nمثلًا عكس مستوى « هر گردويى گرد است » اين است كه « بعضى از گردها گردو هستند » و عكس مستوى « بعضى از گردها گردويند » اين است كه « بعضى از گردوها گردند » .\r\nعكس مستوى سالبهء كليه ، سالبهء كليه است ؛ مثلًا عكس مستوى « هيچ عاقلى\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nپر حرف نيست » اين است كه « هيچ پرحرفى عاقل نيست » اما سالبهء جزئيه عكس ندارد .\r\nولى عكس نقيض بنا بر تعريف اول ، از لحاظ ايجاب و سلب مانند عكس مستوى است ، اما از جهت كليت و جزئيت به خلاف عكس مستوى است « 1 » ؛ يعنى موجباتِ اينجا در حكم سوالب آنجاست و سوالب اينجا در حكم موجبات آنجاست .\r\nدر آنجا عكس موجبهء كليه و موجبهء جزئيه ، موجبهء جزئيه است ؛ در اينجا عكس سالبهء كليه و سالبهء جزئيه ، سالبهء جزئيه است . در آنجا گفتيم كه عكس سالبهء كليه ، سالبهء كليه است ؛ در اينجا عكس موجبهء كليه ، موجبهء كليه است . در آنجا گفتيم كه سالبهء جزئيه عكس ندارد ، در اينجا موجبهء جزئيه عكس ندارد .\r\nاما بنا بر تعريف دوم ، [ عكس نقيض و عكس مستوى 
  ] از نظر ايجاب و سلب نيز با هم اختلاف دارند ؛ يعنى عكس موجبهء كليه ، سالبهء كليه است و عكس سالبهء كليه ، موجبهء جزئيه است و عكس سالبهء جزئيه ، موجبهء جزئيه است و موجبهء جزئيه عكس ندارد . براى احتراز از تطويل به ذكر مثال نمىپردازيم . « 2 »\r\n\r\n\r\n\r\n\r\n","description":"","footnote":"\r\n( 1 ) . [ به عبارت ديگر هرگاه عكس مستوى يك قضيه ، موجبه باشد عكس نقيض آن نيز موجبه است و هرگاه عكس مستوى يك قضيه ، سالبه باشد عكس نقيض آن نيز سالبه است ؛ اما اگر عكس مستوى يك قضيه ، كليه باشد عكس نقيض آن جزئيه است و بر عكس . 
  ]\r\n( 2 ) . آنچه تاكنون دربارهء تقسيمات و احكام قضايا گفتيم ، هم در قضاياى حمليه جارى است و هم در قضاياى شرطيه .\r\nعليهذا اين كه ما مثالها را از قضاياى حمليه انتخاب كرديم نبايد منشأ جمود ذهن گردد . ولى قضاياى شرطيه ، اعمّ از متصله و منفصله ، يك سلسله احكام خاص دارند كه به « لوازم متصلات و منفصلات » معروف است و ما براى پرهيز از اطاله ، از ذكر آنها خوددارى مىكنيم .\r\n","page_name":" 84 ","page_number":84},
  {"content":"\r\n\r\n\r\nدرس يازدهم : قياس\r\nمباحث « قضايا » مقدمه‌اى است براى مبحث « قياس » همچنانكه مباحث « كلّيات خمس » مقدمه‌اى بود براى مبحث « معرّف » .\r\nما در درس دوم گفتيم كه موضوع منطق « معرّف و حجّت » است . بعدا خواهيم گفت كه عمده‌ترين حجتها قياس است . پس همهء مباحث منطق در اطراف معرف و قياس دور مىزند .\r\nدر يكى از درسها گفتيم كه مسألهء تعريفات به طورى كه بتوان اشياء را تعريف تامّ و تمام كرد و به اصطلاح « حدّ تامّ » اشياء را كشف كرد ، از نظر فلاسفه امرى دشوار و در برخى موارد ناممكن است و لهذا منطقيّين چندان توجهى به باب « معرّف » ندارند .\r\nعليهذا با توجه به اين كه موضوع منطق « معرّف و حجّت » است و با توجه به اين كه مباحث « معرّف » كوتاه و ناچيز است و با توجه به اين كه عمدهء حجتها « قياس » است معلوم مىشود كه محور منطق « قياس » است .\r\n\r\nقياس چيست ؟\r\nدر تعريف قياس گفته‌اند : « قولٌ مؤلّفٌ مِنَ قَضايا بِحَيث يَلزِمُ عَنه لِذاتِه قولُ آخر » يعنى\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nقياس مجموعه‌اى فراهم آمده از چند قضيه است كه به صورت يك واحد در آمده و به نحوى است كه لازمهء قبول آنها قبول يك قضيهء ديگر است .\r\nبعداً كه دربارهء ارزش قياس بحث مىكنيم « فكر » را به تفصيل تعريف خواهيم كرد . اينجا ناچاريم اشاره كنيم كه : « فكر عبارت است از نوعى عمل ذهن روى معلومات و اندوخته‌هاى قبلى براى دست‌يابى به يك نتيجه و تبديل يك مجهول به يك معلوم » . بنابر اين از تعريفى كه براى قياس كرديم معلوم شد كه قياس خود نوعى فكر است .\r\nفكر اعم است از اين كه در مورد تصورات باشد و يا در مورد تصديقات ؛ و در مورد تصديقات هم فكر به سه نحو مىتواند صورت گيرد كه يكى از آن سه صورت ، قياس است . پس فكر اعم از قياس است . به علاوه « فكر » به عمل ذهن از آن جهت كه نوعى كار و فعاليت است اطلاق مىشود ، اما « قياس » به محتواى فكر كه عبارت است از « چند قضيه با نظم و ارتباط خاص » اطلاق مىگردد .\r\nاقسام حجت : حجت به نوبهء خود بر سه قسم است ؛ يعنى آنجا كه مىخواهيم از قضيه يا قضايايى معلومه ، به قضيه‌اى مجهول دست بيابيم ، سير ذهن ما به سه گونه ممكن است :\r\n1 . از جزئى به جزئى ، و به عبارت بهتر : از متباين به متباين . در اين حال سير ذهن ما افقى خواهد بود ؛ يعنى از نقطه‌اى به نقطهء هم سطح آن عبور مىكند .\r\n2 . از جزئى به كلى ، و به عبارت بهتر : از خاص به عام . در اين حال سير ذهن ما صعودى است ؛ يعنى از كوچك‌تر و محدودتر به بزرگ‌تر و عالىتر سير مىكند ، و به عبارت ديگر از « مشمول » به « شامل » عبور مىكند .\r\n3 . از كلى به جزئى ، و به عبارت بهتر : از عام به خاص . در اين حال سير ذهن ما نزولى است ؛ يعنى از بزرگ‌تر و عالىتر به كوچك‌تر و محدودتر سير مىكند ، و به عبارت ديگر از « شامل » و در برگيرنده به « مشمول » و در برگرفته شده منتقل مىشود .\r\nمنطقيّين سير از جزئى به جزئى و از متباين به متباين را « تمثيل » مىنامند و فقها و اصوليّين آن را « قياس » مىخوانند ( اينكه معروف است ابوحنيفه در فقه قياس را به كار مىبرد ، مقصود تمثيل منطقى است ) . سير از جزئى به كلى را منطقيين « استقراء » مىخوانند و سير از كلى به جزئى در اصطلاح منطقيين و فلاسفه به نام « قياس » خوانده\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nمىشود « 1 » . از مجموع آنچه تاكنون گفته شد چند چيز معلوم شد :\r\n1 . اكتساب معلومات يا از طريق مشاهدهء مستقيم است كه ذهن عملى انجام نمىدهد ، صرفا فراورده‌هاى حواس را تحويل مىگيرد ؛ و يا از طريق تفكر بر روى مكتسبات قبلى است كه ذهن به نوعى عمل و فعاليت مىكند . منطق به قسم اول كارى ندارد . كار منطق اين است كه قوانين درست عمل كردن ذهن را در حين تفكر به دست دهد .\r\n2 . ذهن تنها در صورتى قادر به تفكر است ( اعم از تفكر صحيح يا تفكر غلط ) كه چند معلوم در اختيار داشته باشد ؛ يعنى ذهن با داشتن يك معلوم قادر به عمل تفكر ( و لو تفكر غلط ) نيست . ذهن حتى در مورد « تمثيل » نيز بيش از يك معلوم را دخالت مىدهد .\r\n3 . معلومات قبلى آنگاه زمينه را براى تفكر و سير ذهن ( و لو تفكر غلط ) فراهم مىكنند كه با يكديگر بيگانه محض نبوده باشند . اگر هزارها معلومات در ذهن ما اندوخته شود كه ميان آنها « جامع » يا « حدّ مشترك » در كار نباشد محال است كه از آنها انديشهء جديدى زاده شود .\r\nاكنون مىگوييم لزوم تعدد معلومات و همچنين لزوم وجود جامع و حد مشترك ميان معلومات ، زمينه را براى عمل تفكر فراهم مىكند و اگر هر يك از اين دو شرط نباشد ذهن قادر به حركت و انتقال نيست و لو به صورت غلط .\r\nاما يك سلسله شرايط ديگر هست كه آن شرايط « شرايط صحيح حركت كردن\r\n\r\n\r\n\r\n\r\n","description":"","footnote":"\r\n( 1 ) . اينجا جاى يك پرسش است و آن اين كه قسم چهارمى هم فرض مىشود و آن ، سير از كلّى به كلى است . پس اگر ذهن از كلى به كلى سير كرد چه نامى بايد به آن داد و اعتبارش چيست ؟ پاسخ اين است كه : دو كلى يا متباين‌اند و يا متساوى و يا عام و خاص مطلق و يا عام و خاص من وجه . از اين چهار قسم ، قسم اول داخل در تمثيل است ، زيرا همان طورى كه اشاره كرديم تمثيل اختصاص به جزئى ندارد ؛ انتقال از جزئى به جزئى از آن جهت « تمثيل » خوانده مىشود كه انتقال از متباين به متباين است . عليهذا اگر دو كلى عام و خاص مطلق‌اند ، اگر سير ذهن از خاص به عام باشد داخل در استقراء است و اگر از عام به خاص باشد داخل در قياس است .\r\nپس باقى مىماند آنجا كه دو كلى متساوى باشند يا عام و خاص من وجه . اكنون مىگوييم اگر دو كلى متساوى باشند داخل در باب قياس‌اند و اگر عام و خاص من وجه باشند داخل در تمثيل‌اند .\r\n","page_name":" 87 ","page_number":87},
  {"content":"\r\n\r\nفكر » است يعنى بدون اين شرايط هم ممكن است ذهن حركت فكرى انجام دهد ولى غلط انجام مىدهد و غلط نتيجه‌گيرى مىكند . منطق اين شرايط را بيان مىكند كه ذهن در حين حركت فكرى به غلط و اشتباه نيفتد « 1 » .\r\n\r\n\r\n\r\n\r\n","description":"","footnote":"\r\n( 1 ) . اينجا جاى يك پرسش هست و آن اين است كه بنا بر آنچه گذشت كسب معلومات ما يا از طريق مشاهدهء مستقيم است يا از طريق تفكر ، و تفكر يا از نوع قياس است و يا تمثيل و يا استقراء ؛ پس تكليف تجربه چه مىشود ؟\r\nتجربه داخل در كداميك از اينهاست ؟ پاسخ اين است كه تجربه از نوع تفكر قياسى است به كمك مشاهده ، ولى قياسى كه آنجا تشكيل مىشود - همان طورى كه اكابر منطقيين گفته‌اند - قياسى خفى است كه اذهان خود به خود انجام مىدهند و ما در فرصتى ديگر دربارهء آن بحث خواهيم كرد . كسانى از نويسندگان جديد كه پنداشته‌اند تجربه از نوع استقراء است اشتباه كرده‌اند .\r\n","page_name":" 88 ","page_number":88},
  {"content":"\r\n\r\n\r\nدرس دوازدهم : اقسام قياس\r\nقياس در يك تقسيم اساسى ، منقسم مىگردد به دو قسم : اقترانى و استثنائى .\r\nقبلًا گفتيم كه هر قياسى مشتمل بر لااقل دو قضيه است ؛ يعنى از يك قضيه قياس تشكيل نمىشود و به عبارت ديگر يك قضيه هيچگاه مولّد نيست ؛ و نيز گفتيم دو قضيه آنگاه قياس تشكيل مىدهند و مولّد مىگردند كه با نتيجهء مورد نظر بيگانه نبوده باشند .\r\nهمان طورى كه فرزند وارث پدر و مادر است و هستهء اصلى او از آنها بيرون آمده است ، همين طور است نتيجه نسبت به مقدّمتين ؛ چيزى كه هست ، نتيجه گاهى به صورت پراكنده در مقدمتين موجود است يعنى هر جزء ( موضوع و يا محمول در حمليه ، و مقدّم يا تالى در شرطيه ) در يك مقدمه قرار گرفته است ، و گاهى يك جا در مقدمتين قرار گرفته است . اگر به صورت پراكنده در مقدمتين قرار گيرد « قياس اقترانى » ناميده مىشود ، و اگر يك جا در مقدمتين قرار گيرد « قياس استثنائى » ناميده مىشود . اگر بگوييم :\r\nآهن فلز است ( صغرى )\r\nهر فلزى در حرارت منبسط مىشود ( كبرى )\r\nپس آهن در حرارت منبسط مىشود ( نتيجه )\r\nدر اينجا سه قضيه داريم : قضيهء اول و دوم را « مقدّمتين » و قضيهء سوم را « نتيجه »\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nمىخوانيم . نتيجه به نوبهء خود از دو جزء اصلى تركيب شده است : موضوع و محمول .\r\nموضوع نتيجه را اصطلاحاً « اصغر » مىنامند و محمول آن را « اكبر » مىخوانند و چنان كه مىبينيم اصغر در يك مقدمهء قياس سابق الذكر قرار دارد و اكبر در مقدمهء ديگر آن .\r\nمقدمه‌اى كه مشتمل بر اصغر است ، اصطلاحاً « صغراى قياس » ناميده مىشود ؛ و مقدمه‌اى كه مشتمل بر اكبر است ، اصطلاحاً « كبراى قياس » ناميده مىشود .\r\nولى اگر قياس به نحوى باشد كه « نتيجه » يك جا در مقدمتين قرار گيرد با اين تفاوت كه با كلمه‌اى از قبيل « اگر » ، « هر زمان » و يا « لكن » يا « امّا » توأم است ؛ [ چنين قياسى را « قياس استثنائى » گويند . 
  ] مثلًا ممكن است چنين بگوييم :\r\nاگر آهن فلز باشد در حرارت منبسط مىشود .\r\nلكن آهن فلز است .\r\nپس در حرارت منبسط مىگردد .\r\nقضيهء سوم كه نتيجه است يك جا در مقدمهء اول قرار دارد و به اصطلاح ، مقدمهء اول يك قضيهء شرطيه است و نتيجهء قياس ، [ تالى 
  ] آن شرطيه است .\r\n\r\nقياس استثنائى\r\nبحث خود را از قياس استثنائى شروع مىكنيم . مقدمهء اول قياس استثنائى همواره يك قضيهء شرطيه است ، خواه متصله و خواه منفصله ، و مقدمهء دوم يك استثناء است . استثناء به طور كلى به چهار نحو ممكن است صورت گيرد ، زيرا ممكن است مقدم استثناء شود و ممكن است تالى استثناء شود ، و در هر صورت يا اين است كه به صورت مثبت استثناء مىشود و يا به صورت منفى . مجموعاً چهار صورت مىشود :\r\n1 . وضع ( اثبات ) مقدم .\r\n2 . رفع ( نفى ) مقدم .\r\n3 . وضع تالى .\r\n4 . رفع تالى « 1 » .\r\n\r\n\r\n\r\n\r\n","description":"","footnote":"\r\n( 1 ) . اكنون ببينيم اگر پرسش شود كه آيا قياس [ استثنائى 
  ] در همهء صور ، يعنى خواه مقدمهء اولش متصله باشد و خواه\r\n","page_name":" 90 ","page_number":90},
  {"content":"\r\n\r\n\r\nقياس اقترانى\r\nچنان كه دانستيم در قياس اقترانى نتيجه در مقدمتين پراكنده است ؛ مقدمه‌اى كه مشتمل بر اصغر است « صغرى » ناميده مىشود و مقدمه‌اى كه مشتمل بر اكبر است « كبرى » خوانده مىشود و البته همان طورى كه قبلًا اشاره شد خود مقدّمتين كه مولّد نتيجه هستند نمىتوانند نسبت به يكديگر بيگانه باشند ، وجود يك « رابط » يا « حد مشترك » ضرورت دارد و نقش اساسى به عهدهء « حد مشترك » است ؛ يعنى حد مشترك است كه اصغر و اكبر را به يكديگر پيوند مىدهد . اين رابط و حد مشترك اصطلاحاً « حد وسط » ناميده مىشود . مثلًا در قياس ذيل :\r\nآهن فلز است .\r\nفلز در حرارت منبسط مىشود .\r\nپس آهن در حرارت منبسط مىشود .\r\n« فلز » نقش رابط و حد وسط و يا حد مشترك را دارد . حد وسط يا حد مشترك ضرورتاً بايد در صغرى و كبرى تكرار شود ؛ يعنى هم بايد در صغرى وجود داشته باشد و هم در كبرى ، و چنان كه مىبينيم مجموعاً صغرى و كبرى از سه ركن تشكيل مىشوند كه اينها را « حدود قياس » مىنامند :\r\n1 . حد اصغر .\r\n2 . حد اكبر .\r\n3 . حد وسط يا حد مشترك .\r\nحد وسط ، رابطهء پيوند اكبر به اصغر است و هم اوست كه در هر دو مقدمه وجود دارد و سبب مىشود كه مقدمتين با يكديگر بيگانه نباشند .\r\nاكنون مىگوييم قياس اقترانى به اعتبار « نحوهء قرار گرفتن حد وسط در صغرى و كبرى » چهار صورت و شكل مختلف پيدا مىكند كه به شكلهاى چهار گانه معروف است .\r\n\r\n\r\n\r\n\r\n","description":"","footnote":"\r\nمنفصله ، و خواه استثناء متوجه مقدم باشد و يا متوجه تالى ، و خواه اثبات كند مقدم و يا تالى را و خواه نفى ، آيا در همهء اين صور منتج است و يا تنها در برخى از اين صور منتج است ؟ پاسخ اين است كه فقط در برخى از صور منتج است به تفصيلى كه اينجا گنجايش ذكر ندارد .\r\n","page_name":" 91 ","page_number":91},
  {"content":"\r\n\r\n\r\nشكل اول\r\nاگر حد وسط ، محمول در صغرى و موضوع در كبرى قرار گيرد « شكل اول » است .\r\nمثلًا اگر بگوييم : « هر مسلمانى معتقد به قرآن است ، و هر معتقد به قرآن اصل تساوى نژادها را كه قرآن تأييد كرده است قبول دارد ؛ پس هر مسلمانى اصل تساوى نژادها را قبول دارد » شكل اول است ، زيرا حد وسط ( معتقد به قرآن ) محمول در صغرى و موضوع در كبرى است ؛ و اين طبيعىترين شكلهاى قياس اقترانى است .\r\nشكل اول بديهىّ الانتاج است ؛ يعنى اگر دو مقدمه ، صادق باشند و شكل آنها نيز شكل اول باشد ، صادق بودن نتيجه بديهى است ؛ و به عبارت ديگر : اگر ما علم به مقدمتين داشته باشيم و شكل مقدمتين از نظر منطقى شكل اول باشد ، علم به نتيجه ، قهرى و قطعى است . عليهذا نيازى نيست كه براى منتج بودن شكل اول اقامهء برهان بشود ، بر خلاف سه شكل ديگر كه منتج بودن آنها به حكم برهان اثبات شده است .\r\n\r\nشرايط شكل اول\r\nشكل اول به نوبهء خود شرايطى دارد . اين كه گفتيم شكل اول بديهىّ الانتاج است به معنى اين است كه با فرض رعايت شرايط ، بديهىّ الانتاج است . شرايط شكل اول دوتاست :\r\nالف . موجبه بودن صغرى . پس اگر صغرى سالبه باشد قياس ما منتج نيست .\r\nب . كلى بودن كبرى . پس اگر كبرى جزئيه باشد قياس ما منتج نيست .\r\nعليهذا اگر گفته شود : « انسان فلز نيست و هر فلزى در حرارت منبسط مىشود » قياس عقيم است و مولّد نيست ، زيرا قياس ما شكل اول است و صغراى قياس ، سالبه است در حالى كه بايد موجبه باشد . همچنين اگر بگوييم : « انسان حيوان است ، بعضى حيوانها نشخوار كننده‌اند » باز هم قياس ما عقيم است ، زيرا شكل اول است و كبرى جزئيه است و حال آنكه كبراى شكل اول بايد كلّيه باشد .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\n\r\nشكل دوم\r\nاگر حدّ وسط در هر دو مقدمه محمول واقع شود « شكل دوم » است .\r\nاگر بگوييم : « هر مسلمانى معتقد به قرآن است . هر كس آتش را تقديس كند معتقد به قرآن نيست . پس هيچ مسلمانى آتش را تقديس نمىكند » شكل دوم است .\r\nشكل دوم بديهى نيست ، به حكم برهان اثبات شده كه با رعايت شرايطى كه ذيلًا ذكر مىكنيم منتج است . از ذكر برهان مزبور صرف نظر مىكنيم و به شرايط آن مىپردازيم .\r\n\r\nشرايط شكل دوم\r\nشرايط شكل دوم دو چيز است :\r\nالف . اختلاف مقدّمتين ( صغرى و كبرى ) در كيف ( يعنى ايجاب و سلب ) .\r\nب . كلّيت كبرى .\r\nعليهذا اگر دو مقدمه ، موجبه يا سالبه باشد و يا اگر كبرى جزئيه باشد ، قياس ما منتج نيست . مثلًا : « هر انسانى حيوان است ؛ و هر اسبى حيوان است » منتج نيست ، زيرا هر دو مقدمه ، موجبه است و بايد يكى موجبه و ديگرى سالبه باشد ؛ و همچنين :\r\n« هيچ انسانى علفخوار نيست ؛ و هيچ كبوترى علفخوار نيست » منتج نيست ، زيرا هر دو مقدمه سالبه است ؛ و همچنين « هر انسانى حيوان است ؛ و بعضى از اجسام حيوان نيست » عقيم است ، زيرا كبراى قياس ، جزئيه است و بايد كلّيه باشد .\r\n\r\nشكل سوم و شرايط آن\r\nاگر حدّ وسط ، موضوع در هر دو مقدمه باشد « شكل سوم » است « 1 » . شرايط شكل\r\n\r\n\r\n\r\n\r\n","description":"","footnote":"\r\n( 1 ) . مثل اين كه بگوييم : « هر انسانى فطرتاً علم دوست است ، هر انسانى فطرتاً عدالتخواه است ؛ پس بعضى علم دوستان عدالتخواه‌اند » .\r\n","page_name":" 93 ","page_number":93},
  {"content":"\r\n\r\nسوم عبارت است از :\r\nالف . موجبه بودن صغرى .\r\nب . كلّيت يكى از دو مقدمه .\r\nعليهذا قياس ذيل :\r\n« هيچ انسانى نشخوار كننده نيست ؛ هر انسانى نويسنده است » .\r\nعقيم است ، زيرا صغرى سالبه است ؛ و همچنين « بعضى از انسانها عالمند ؛ و بعضى از انسانها عادلند » عقيم است ، زيرا هر دو مقدمه ، جزئيه است و لازم است يكى از دو مقدمه كلّى باشد .\r\n\r\nشكل چهارم و شرايط آن\r\n« شكل چهارم » آن است كه حد وسط ، موضوع در صغرى و محمول در كبرى باشد ، و اين دورترين اشكال از ذهن است . ارسطو كه مدوِّن منطق است اين شكل را ( شايد به علت دورى آن از ذهن ) در منطق خويش نياورده است ، بعدها منطقيّين اضافه كرده‌اند . شرايط اين شكل يكنواخت نيست ؛ يعنى به دو صورت مىتواند باشد ، به اين نحو كه :\r\nالف . هر دو مقدمه موجبه باشد .\r\nب . صغرى كلّيه باشد .\r\nو يا به اين نحو كه :\r\nالف . مقدمتين در ايجاب و سلب اختلاف داشته باشند .\r\nب . يكى از دو مقدمه كلّيه باشد .\r\nبراى احتراز از تطويل ، از ذكر مثالهاى منتج و عقيم خوددارى مىكنيم ، زيرا هدف ما بيان اصول و كلّيات منطق است نه درس منطق . در اينجا خوب است دو بيت معروفى را كه چهار شكل را تعريف كرده ، براى بهتر به خاطر ماندن آنها ذكر كنيم .\r\n اوسط اگر حمل يافت در بر صغرى و باز * وضع به كبرى گرفت شكل نخستين شمار \r\n\r\n","description":"","footnote":"","page_name":" 94 ","page_number":94},
  {"content":"\r\n\r\n حمل به هر دو دوم ، وضع به هر دو سوم * رابع اشكال را عكس نخستين شمار \r\nهم خوب است بيت معروف ديگرى كه شرايط اشكال چهارگانه را با علائم رمز - يعنى با حروف - بيان كرده است براى ضبط نقل كنيم :\r\n مغكب اول خين كب ثانى و مغ كاين سوم * در چهارم مين كغ يا خين كاين شرط دان \r\nعلائم رمزى به اين شرح است :\r\nم موجبه بودن .\r\nغ صغرى .\r\nك كلّيت .\r\nب كبرى .\r\nخ اختلاف مقدّمتين در ايجاب و سلب .\r\nين مقدّمتين .\r\nاين احدى المقدّمتين ( يكى از دو مقدمه ) .\r\n\r\n","description":"","footnote":"","page_name":" 95 ","page_number":95},
  {"content":"\r\n\r\n\r\nدرس سيزدهم : ارزش قياس ( 1 )\r\nاز جمله مسائلى كه لازم است ضمن « كلّيات منطق » بيان شود ، ارزش منطق است ؛ و چون غالب ترديد و انكارها در مورد ارزش منطق ، دربارهء ارزش قياس بوده است ، ما آن را تحت عنوان « ارزش قياس » بحث مىكنيم ؛ و به همين دليل اين بحث را كه مربوط به فايدهء منطق است و طبق معمول بايد در اولِ كار بدان توجه شود ما پس از بحث « قياس » قرار داديم « 1 » .\r\nقياس - چنان كه قبلًا دانستيم - نوعى عمل است اما عمل ذهن . قياس ، نوعى خاص تفكر و سير ذهن از معلوم به مجهول براى تبديل آن به معلوم است . بديهى است\r\n\r\n\r\n\r\n\r\n","description":"","footnote":"\r\n( 1 ) . قياس چيزى است كه در بسيارى از علوم به كار مىرود . علوم تجربى نيز خالى از قياس نيستند ، بلكه بنابر تحقيق دقيق منطقيّون نظير بوعلى و خواجه نصير الدين طوسى و غيرهم ، در هر تجربه‌اى يك قياس نهفته است - و ما در پاورقيهاى جلد دوم اصول فلسفه در اين باره بحث كرده‌ايم - و از اين رو اگر قياس فاقد ارزش و اعتبار باشد همهء علوم - و نه تنها علومى كه قياس را به صورت آشكار در استدلالات خود به كار مىبرند - بى اعتبار خواهند بود .\r\nالبته آنچه در درجهء اول بى اعتبار خواهد بود فلسفه است ، زيرا فلسفه از هر علم و فنّ ديگر قياسىتر است . منطق نيز بىاعتبار خواهد بود ، از دو جهت : يكى اين كه منطق نيز در استدلالات خود از قياس استفاده مىكند ؛ ديگر اين كه بيشتر قواعد منطق به طور مستقيم و يا غير مستقيم مربوط است به « چگونه بايدى قياس » و اگر قياس فاقد ارزش و اعتبار باشد اكثر قواعد منطق بلاموضوع است .\r\n","page_name":" 96 ","page_number":96},
  {"content":"\r\n\r\nكه قياس خود جزء منطق نيست ، همچنانكه جزء هيچ علم ديگر نيست ، زيرا « عمل » است نه « علم » ( اما عمل ذهن ) ؛ داخل در موضوع منطق است ، زيرا قياس يكى از انواع « حجّت » است و حجت يكى از دو موضوع منطق است . آنچه جزء منطق است و به نام « باب قياس » خوانده مىشود قواعد مربوط به قياس است كه قياس بايد چنين و چنان و داراى فلان شرايط باشد ؛ همچنانكه بدن انسان جزء هيچ علمى نيست ، بلكه مسائل علمى مربوط به بدن انسان است كه جزء علم فيزيولوژى يا پزشكى است .\r\n\r\nدو نوع ارزش\r\nارزش منطق از دو نظر مورد بحث صاحبنظران قرار گرفته است :\r\n1 . از نظر صحت\r\n2 . از نظر افاده\r\nبرخى اساساً قواعد منطق را پوچ و غلط و نادرست دانسته‌اند . برخى ديگر گفته‌اند غلط نيست اما مفيد فايده‌اى هم نيست ، دانستن و ندانستن آنها على السويه است ، آن فايده‌اى كه براى منطق ذكر شده يعنى « آلت » بودن و « ابزار علوم » بودن و بالأخره نگهدارى ذهن از غلط ، بر آن مترتب نمىشود ، پس صرف وقت در آن بيهوده است .\r\nهم در جهان اسلام و هم در جهان اروپا ، بسيار كسان ارزش منطق را يا از نظر صحت و يا از نظر مفيد بودن نفى كرده‌اند .\r\nدر جهان اسلام در ميان عرفا ، متكلّمين ، محدّثين از اين كسان مىبينيم . از آن ميان از ابوسعيد ابوالخير ، سيرافى ، ابن تيميّه ، جلال الدين سيوطى ، امين استرآبادى بايد نام برد . عرفا به طور كلى « پاى استدلاليان را چوبين مىدانند » . آنچه از ابوسعيد ابوالخير معروف است ايراد « دور » است كه بر « شكل اول » وارد كرده و بوعلى به آن جواب داده است ( ما بعداً آن را نقد و تحليل خواهيم كرد ) . سيرافى هر چند شهرت بيشترش به علم نحو است اما متكلّم هم هست . ابوحيّان توحيدى در كتاب الامتاع و المؤانسة مباحثهء عالمانهء او را با « متى ابن يونس » فيلسوف مسيحى در مجلس ديوابن الفرات دربارهء « ارزش منطق » نقل كرده است و محمد ابوزهره در كتاب ابن تيميّه آن را بازگو نموده است . خود ابن تيميّه كه از فقها و محدّثين بزرگ اهل تسنّن و پيشواى\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nاصلى وهابيّه به شمار مىرود كتابى دارد به نام الرّدّ على المنطق كه چاپ شده است .\r\nجلال الدين سيوطى نيز كتابى دارد به نام صون المنطق و الكلام عن المنطق و الكلام كه در ردّ علم منطق و علم كلام نوشته است . امين استرآبادى كه از علماى بزرگ شيعه و رأس اخباريّين شيعه و معاصر با اوايل صفويّه است ، كتابى دارد به نام فوائد المدنيّه . در فصل يازدهم و دوازدهم آن كتاب بحثى دارد دربارهء بى فايده بودن منطق .\r\nدر جهان اروپا نيز گروه زيادى بر منطق ارسطو هجوم برده‌اند . از نظر بعضى اين منطق آنچنان منسوخ است كه هيئت بطلميوسى . اما صاحبنظران مىدانند كه منطق ارسطو بر خلاف هيئت بطلميوسى مقاومت كرده و نه تنها هنوز هم طرفدارانى دارد ، مخالفان نيز اعتراف دارند كه لااقل قسمتى از آن درست است . منطق رياضى جديد عليرغم ادعاى بعضى از طرفداران آن ، متمّم و مكمّل منطق ارسطويى و امتداد آن است نه فسخ كنندهء آن . ايرادهايى كه منطقيّون رياضى بر منطق ارسطويى گرفته‌اند فرضاً از طرف خود ارسطو به آن ايرادها توجهى نشده باشد ، سالها قبل از اين منطقيّون از طرف شارحان و مكمّلان اصيل منطق ارسطويى مانند ابن سينا بدانها توجه شده و رفع نقص شده است .\r\nدر جهان اروپا افرادى كه در مبارزه با منطق ارسطويى شاخص شمرده مىشوند زيادند و از آنها فرنسيس بيكن « 1 » ، دكارت « 2 » ، پوانكاره « 3 » ، استوارت ميل « 4 » ، و در عصر ما برتراند راسل « 5 » را بايد نام برد .\r\nما در اينجا ناچاريم قبل از آنكه به طرح ايرادها و اشكالها و جواب آنها بپردازيم ، بحثى را كه معمولًا در ابتدا طرح مىكنند و ما عمداً تأخير انداختيم طرح نماييم و آن تعريف « فكر » است . از آن جهت لازم است تعريف و ماهيت « فكر » روشن شود كه قياس خود نوعى تفكر است و گفتيم كه عمدتا بحثهاى طرفداران يا مخالفان منطق ارسطويى دربارهء ارزش قياس است و در واقع دربارهء ارزش اين نوع تفكر\r\n\r\n\r\n\r\n\r\n","description":"","footnote":"\r\n( 1 ) .  Francis Bacon  .\r\n( 2 ) .  Descartes  .\r\n( 3 ) .  Poincareh  .\r\n( 4 ) .  Staurt Mill  .\r\n( 5 ) .  Bertrand Russel  .\r\n","page_name":" 98 ","page_number":98},
  {"content":"\r\n\r\nاست . مخالفان براى اين نوع تفكر صحيح ارزشى قائل نيستند ، و طرفداران مدعى هستند كه نه تنها تفكر قياسى با ارزش است ، بلكه هر نوع تفكر ديگر ولو به صورت پنهان و ناآگاه مبتنى بر تفكر قياسى است .\r\n\r\nتعريف « فكر »\r\n« فكر » يكى از اعمال ذهنى بشر و شگفت انگيزترين آنهاست . ذهن ، اعمال چندى انجام مىدهد . ما در اينجا فهرست‌وار آنها را بيان مىكنيم تا عمل « فكر كردن » روشن شود و تعريف « فكر » مفهوم مشخصى در ذهن ما بيابد .\r\n1 . اولين عمل ذهن تصوير پذيرى از دنياى خارج است . ذهن از راه حواس با اشياء خارجى ارتباط پيدا مىكند و صورتهايى از آنها نزد خود گرد مىآورد . حالت ذهن از لحاظ اين عمل حالت يك دوربين عكاسى است كه صورتها را بر روى يك فيلم منعكس مىكند . فرض كنيد ما تاكنون به اصفهان نرفته بوديم و براى اولين بار رفتيم و بناهاى تاريخى آنجا را مشاهده كرديم . از مشاهدهء آنها يك سلسله تصويرها در ذهن ما نقش مىبندد . ذهن ما در اين كار خود صرفاً « منفعل » است يعنى عمل ذهن از اين نظر صرفاً « قبول » و « پذيرش » است .\r\n2 . پس از آنكه از راه حواس ، صورتهايى در حافظهء خود گرد آورديم ، ذهن ما بيكار نمىنشيند ، يعنى كارش صرفاً انبار كردن صورتها نيست ، بلكه صورتهاى نگهدارى شده را به مناسبتهايى از قرارگاه پنهان ذهن به صفحهء آشكار خود ظاهر مىنمايد . نام اين عمل يادآورى است . يادآورى بىحساب نيست . گويى خاطرات ذهن ما مانند حلقه‌هاى زنجير به يكديگر بسته شده‌اند . يك حلقه كه بيرون كشيده مىشود پشت سرش حلقهء ديگر ، و پشت سر آن ، حلقهء ديگر ظاهر مىشود و به اصطلاح علماى روان شناسى ، معانى يكديگر را « تداعى » مىكنند . شنيده‌ايد كه مىگويند :\r\n« الكلامُ يَجُرّ الكَلام » سخن از سخن بشكفد . اين همان تداعى معانى و تسلسل خواطر است .\r\nپس ذهن ما علاوه بر صورت‌گيرى و نقش‌پذيرى كه صرفاً « انفعال » است ، و علاوه بر حفظ و گردآورى ، از « فعاليت » هم برخوردار است و آن اين است كه صور جمع شده را طبق يك سلسله قوانين معيّن كه در روان شناسى بيان شده است به ياد\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nمىآورد . عمل « تداعى معانى » روى صورتهاى موجود جمع شده صورت مىگيرد بدون آنكه دخل و تصرفى و كم و زيادى صورت گيرد .\r\n3 . عمل سوم ذهن تجزيه و تركيب است . ذهن علاوه بر دو عمل فوق يك كار ديگر هم انجام مىدهد و آن اين كه يك صورت خاص را كه از خارج گرفته تجزيه مىكند ، يعنى آن را به چند جزء تقسيم و تحليل مىكند ، در صورتى كه در خارج به هيچ وجه تجزيه‌اى وجود نداشته است . تجزيه‌هاى ذهن چند گونه است : گاهى يك صورت را به چند صورت تجزيه مىكند ، و گاهى يك صورت را به چند معنى تجزيه مىكند . تجزيهء يك صورت به چند صورت ، مانند اين كه يك اندام كه داراى مجموعى از اجزاء است ، ذهن در ظرفيت خود آن اجزاء را از يكديگر جدا مىكند و احياناً با چيز ديگر پيوند مىزند . تجزيهء يك صورت به چند معنى مثل آنجا كه « خط » را مىخواهد تعريف كند كه به « كمّيت متصل داراى يك بعد » تعريف مىكند يعنى ماهيت خط را به سه جزء تحليل مىكند : كمّيت ، اتصال ، بعد واحد ؛ و حال آن كه در خارج سه چيز وجود ندارد . و گاهى هم تركيب مىكند . آن هم انواعى دارد . يك نوع آن اين است كه چند صورت را با يكديگر پيوند مىدهد ، مثل اين كه اسبى با چهرهء انسان تصوير مىكند . سر و كار فيلسوف با تجزيه و تحليل و تركيب معانى است . سر و كار شاعر يا نقّاش با تجزيه و تركيب صورتهاست .\r\n4 . تجريد و تعميم . عمل ديگر ذهن اين است كه صورتهاى ذهنى جزئى را كه به وسيلهء حواس دريافت كرده است « تجريد » مىكند ؛ يعنى چند چيز را كه در خارج هميشه با هم‌اند و ذهن هم آنها را با يكديگر دريافت كرده ، از يكديگر تفكيك مىكند .\r\nمثلًا عدد را همواره در يك معدود و همراه يك شىء مادّى دريافت مىكند ، ولى بعد آن را تجريد و تفكيك مىكند به طورى كه اعداد را مجزّا از معدود تصور مىنمايد . از عمل تجريد بالاتر عمل « تعميم » است .\r\n« تعميم » يعنى اين كه ذهن صورتهاى دريافت شدهء جزئى را در داخل خود به صورت مفاهيم كلّى در مىآورد . مثلًا از راه حواس ، افرادى از قبيل زيد و عمرو و احمد و حسن و محمود را مىبيند ولى بعداً ذهن از همهء اينها يك مفهوم كلّى و عامّ مىسازد به نام « انسان » .\r\nبديهى است كه ذهن هيچگاه انسان كلّى را به وسيلهء يكى از حواس ادراك نمىكند ، بلكه پس از ادراك انسانهاى جزئى يعنى حسن و محمود و احمد ، يك صورت\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nعام و كلى از همهء آنها به دست مىدهد .\r\nذهن در عمل تجزيه و تركيب ، و همچنين در عمل تجريد و تعميم ، روى فراورده‌هاى حواس دخل و تصرف مىكند ، گاهى به صورت تجزيه و تركيب و گاهى به صورت تجريد و تعميم .\r\n5 . عمل پنجم ذهن همان است كه مقصود اصلى ما بيان آن است ؛ يعنى تفكر و استدلال كه عبارت است از مربوط كردن چند امر معلوم و دانسته براى كشف يك امر مجهول و ندانسته . در حقيقت ، فكر كردن نوعى ازدواج و توالد و تناسل در ميان انديشه‌هاست . به عبارت ديگر : تفكر نوعى سرمايه گذارى انديشه است براى تحصيل سود و اضافه كردن بر سرمايهء اصلى . عمل تفكر خود نوعى تركيب است اما تركيبى زاينده و منتِج ، بر خلاف تركيبهاى شاعرانه و خيالبافانه كه عقيم و نازاست .\r\nاين مسأله است كه بايد در باب « ارزش قياس » مورد بحث قرار گيرد كه آيا واقعاً ذهن ما قادر است از طريق تركيب و مزدوج ساختن معلومات خويش ، به معلوم جديدى دست بيابد و مجهولى را از اين راه تبديل به معلوم كند يا خير ، بلكه يگانه راه كسب معلومات و تبديل مجهول به معلوم آن است كه از طريق ارتباط مستقيم با دنياى خارج بر سرمايهء معلومات خويش بيفزايد ، از طريق مربوط كردن معلومات در درون ذهن نمىتوان به معلوم جديد دست يافت ؟\r\nاختلاف نظر تجربيّون و حسّيّون از يك طرف ، و عقليّون و قياسيّون از طرف ديگر در همين نكته است . از نظر تجربيون راه منحصر براى كسب معلومات جديد تماس مستقيم با اشياء از طريق حواس است ، پس يگانه راه صحيح تحقيق در اشياء « تجربه » است . ولى عقليون و قياسيون مدعى هستند كه تجربه يكى از راههاست ، از طريق مربوط كردن معلومات قبلى نيز مىتوان به يك سلسله معلومات جديد دست يافت .\r\nمربوط كردن معلومات براى دست يافتن به معلومات ديگر همان است كه از آنها به « حد » و « قياس » يا « برهان » تعبير مىشود .\r\nمنطق ارسطويى ضمن اين كه تجربه را معتبر مىداند و آن را يكى از مبادى و مقدمات ششگانهء قياس مىشمارد ، ضوابط و قواعد قياس را كه عبارت است از به كار بردن معلومات براى كشف مجهولات و تبديل آنها به معلومات ، بيان مىكند . بديهى است كه اگر راه تحصيل معلومات منحصر باشد به تماس مستقيم با اشياء مجهوله و هرگز معلومات نتواند وسيلهء كشف مجهولات قرار گيرد ، منطق ارسطويى بلاموضوع و\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nبى معنى خواهد بود .\r\nما در اينجا يك مثال ساده‌اى را كه معمولًا براى ذهن دانش آموزان به صورت يك « معمّا » مىآورند از نظر منطقى تجزيه و تحليل مىكنيم تا معلوم گردد چگونه گاهى ذهن از طريق پلّه قرار دادن معلومات خود به مجهولى دست مىيابد . فرض كنيد پنج كلاه وجود دارد كه سه تاى آن سفيد است و دو تا قرمز . سه نفر به ترتيب روى پله‌هاى نردبانى نشسته‌اند و طبعاً آن كه بر پلّهء سوم است دو نفر ديگر را مىبيند ، و آن كه در پلهء دوم است تنها نفر پلهء اول را مىبيند ، و نفر سوم هيچكدام از آن دو را نمىبيند ، و نفر اول و دوم مجاز نيستند كه پشت سر خود نگاه كنند . در حالى كه چشمهاى آنها را مىبندند ، بر سر هر يك از آنها يكى از آن كلاهها را مىگذارند و دو كلاه ديگر را مخفى مىكنند و آنگاه چشم آنها را باز مىكنند و از هر يك از آنها مىپرسند كه كلاهى كه بر سر توست چه رنگ است ؟ نفر سوم كه بر پلهء سوم است پس از نگاهى كه به كلاههاى دو نفر ديگر مىكند فكر مىكند و مىگويد من نمىدانم . نفر پلهء دوم پس از نگاهى به كلاه نفر اول كه در پلهء اول است كشف مىكند كه كلاه خودش چه رنگ است و مىگويد كلاه من سفيد است . نفر اول كه بر پلهء اول است فوراً مىگويد : كلاه من قرمز است .\r\nاكنون بايد بگوييم نفر اول و دوم با چه استدلال ذهنى - كه جز از نوع قياس نمىتواند باشد - بدون آنكه كلاه سر خود را مشاهده كنند ، رنگ كلاه خود را كشف كردند ؟ و چرا نفر سوم نتوانست رنگ كلاه خود را كشف كند ؟\r\nعلت اين كه نفر سوم نتوانست رنگ كلاه خود را كشف بكند اين است كه رنگ كلاههاى نفر اول و دوم براى او دليل هيچ چيز نبود ، زيرا يكى سفيد بود و ديگرى قرمز ، پس غير آن دو كلاه سه كلاه ديگر وجود دارد كه يكى از آنها قرمز است و دو تا سفيد و كلاه او مىتواند سفيد باشد و مىتواند قرمز باشد . لهذا او گفت من نمىدانم .\r\nتنها در صورتى او مىتوانست رنگ كلاه خود را كشف كند كه كلاههاى دو نفر ديگر هر دو قرمز مىبود . در اين صورت او مىتوانست فوراً بگويد كلاه من سفيد است ، زيرا اگر كلاه آن دو نفر را مىديد كه قرمز است ، چون مىدانست كه دو كلاه قرمز بيشتر وجود ندارد ، حكم مىكرد كه كلاه من سفيد است ، ولى چون كلاه يكى از آن دو نفر قرمز بود و كلاه ديگرى سفيد بود ، نتوانست رنگ كلاه خود را كشف كند . ولى نفر دوم همين كه از نفر سوم شنيد كه گفت من نمىدانم ، دانست كه كلاه خودش و كلاه نفر اول هر دو قرمز نيست ، و الّا نفر سوم نمىگفت من نمىدانم ، بلكه مىدانست كه رنگ كلاه\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nخودش چيست . پس يا بايد كلاه او و نفر اول هر دو سفيد باشد و يا يكى سفيد و يكى قرمز ، و چون ديد كه كلاه نفر اول قرمز است ، كشف كرد كه كلاه خودش سفيد است ؛ يعنى از علم به اين كه هر دو كلاه قرمز نيست ( اين علم از گفتهء نفر سوم پيدا شد ) و علم به اين كه كلاه نفر اول قرمز است ، كشف كرد كه كلاه خودش سفيد است .\r\nو علت اين كه نفر اول توانست كشف كند كه رنگ كلاه خودش قرمز است اين است كه از گفتهء نفر سوم علم حاصل كرد كه كلاه خودش و كلاه نفر دوم هر دو قرمز نيست ، و از گفتهء نفر دوم كه گفت « كلاه من سفيد است » علم حاصل كرد كه كلاه خودش سفيد نيست ، زيرا اگر سفيد مىبود نفر دوم نمىتوانست رنگ كلاه خودش را كشف كند . از اين دو علم ، برايش كشف شد كه كلاه خودش قرمز است .\r\nاين مثال اگر چه يك معماى دانش آموزانه است ، ولى مثال خوبى است براى اينكه ذهن در مواردى بدون دخالت مشاهده ، صرفاً با عمل قياس و تجزيه و تحليل ذهنى به كشف مجهولى نائل مىآيد . در واقع در اين موارد ، ذهن قياس تشكيل مىدهد و به نتيجه مىرسد . انسان اگر دقت كند مىبيند در اين موارد ذهن تنها يك قياس تشكيل نمىدهد بلكه قياسهاى متعدد تشكيل مىدهد ، ولى آنچنان سريع تشكيل مىدهد و نتيجه مىگيرد كه انسان كمتر متوجه مىشود كه ذهن چه اعمال زيادى انجام داده است . دانستن قواعد منطقى قياس از همين جهت مفيد است كه انسان راه صحيح قياس به كار بردن را بداند و دچار اشتباه كه زياد هم رخ مىدهد نشود .\r\nطرز قياسهايى كه نفر دوم تشكيل مىدهد و رنگ كلاه خود را كشف مىكند اين است :\r\nاگر رنگ كلاه من و كلاه نفر اول هر دو قرمز مىبود نفر سوم نمىگفت نمىدانم ، لكن او گفت من نمىدانم ، پس رنگ كلاه من و كلاه نفر اول هر دو قرمز نيست ( قياسى است استثنائى و نتيجه‌اش تا اينجا اين است كه كلاه نفر اول و دوم قرمز نيست ) .\r\nحالا كه رنگ كلاه من و رنگ كلاه نفر اول هر دو قرمز نيست ، يا هر دو سفيد است و يا يكى سفيد است و ديگرى قرمز ، اما هر دو سفيد نيست ، زيرا مىبينيم كه كلاه نفر اول قرمز است ، پس يكى سفيد است و ديگرى قرمز است .\r\nاز طرفى يا كلاه من سفيد است و كلاه نفر اول قرمز است و يا كلاه نفر اول سفيد است و كلاه من قرمز است ، لكن كلاه نفر اول قرمز است ، پس كلاه من سفيد است .\r\nاما قياسات ذهنى كه نفر اول تشكيل مىدهد :\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nاگر كلاه من و كلاه نفر دوم هر دو قرمز بود نفر سوم نمىگفت نمىدانم ، لكن گفت نمىدانم ، پس كلاه من و كلاه نفر دوم هر دو قرمز نيست ( قياس استثنائى ) .\r\nحالا كه هر دو قرمز نيست يا هر دو سفيد است و يا يكى سفيد است و ديگرى قرمز . لكن هر دو سفيد نيست ، زيرا اگر هر دو سفيد بود نفر دوم نمىتوانست كشف كند كه كلاه خودش سفيد است . پس يكى قرمز است و يكى سفيد ( ايضا قياس استثنائى ) .\r\nحالا كه يكى سفيد است و يكى قرمز ، يا كلاه من سفيد است و كلاه نفر دوم قرمز ، و يا كلاه نفر [ دوم سفيد 
  ] است و كلاه من [ قرمز 
  ] ، لكن اگر كلاه من سفيد مىبود نفر دوم نمىتوانست كشف كند كه كلاه خودش سفيد است ، پس كلاه من سفيد نيست ، پس كلاه من قرمز است .\r\nدر يكى از سه قياسى كه نفر دوم به كار برده است ، « مشاهده » يكى از مقدمات است ، ولى در هيچيك از قياسات نفر اول مشاهده دخالت ندارد .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\n\r\nدرس چهاردهم : ارزش قياس ( 2 )\r\n\r\nمفيد يا غير مفيد بودن منطق\r\nگفتيم كسانى كه ارزش منطق ارسطويى را نفى كرده‌اند ، يا فايده‌اش را نفى كرده‌اند و يا صحتش را . ما نخست به منشأ مفيد بودن منطق مىپردازيم . ايرادهايى كه از اين راه وارد كرده‌اند عبارت است از :\r\n1 . اگر منطق [ ارسطويى 
  ] مفيد بود مىبايست علما و فلاسفه‌اى كه مجهز به اين منطق بوده‌اند اشتباه نكنند و خودشان هم با يكديگر اختلاف نداشته باشند ، و حال آن كه مىبينيم همهء آنها اشتباهات فراوان كرده‌اند و بعلاوه آراء متضاد و متناقضى داشته‌اند .\r\nپاسخ اين است كه اولًا منطق عهده‌دار صحت صورت و شكل قياس است نه بيشتر . منشأ خطاى بشر ممكن است مواد اوليه‌اى باشد كه قضايا از آنها تشكيل مىشود ، و ممكن است آن مواد اوليه درست باشد و منشأ خطا نوعى مغالطه باشد كه در شكل و نظم و ساختمان فكر به كار رفته است .\r\nمنطق - همان طورى كه از تعريفش كه در درسهاى اول گفتيم پيداست - ضامن درستى فكر از نظر دوم است . اما از نظر اول هيچ قاعده و اصلى نيست كه صحت فكر\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nرا تضمين كند . تنها ضامن ، مراقبت و دقت شخص فكر كننده است . مثلًا ممكن است از يك سلسله قضاياى حسى يا تجربى قياساتى تشكيل شود ، اما آن تجربه‌ها به عللى ناقص و غير يقينى باشد و خلاف آنها ثابت بشود . اين جهت بر عهدهء منطق ارسطويى كه آن را به همين لحاظ « منطق صورت » مىنامند نيست . آنچه بر عهدهء اين منطق است اين است كه اين قضايا را به صورت صحيحى ترتيب دهد كه از نظر سوء ترتيب ، منشأ غلط و اشتباه نگردد .\r\nثانياً مجهز بودن به منطق كافى نيست كه شخص حتى از لحاظ صورت قياس نيز اشتباه نكند . آنچه ضامن حفظ از اشتباه است به كار بستن دقيق آن است ؛ همچنانكه مجهز بودن به علم پزشكى براى حفظ الصحة يا معالجه كافى نيست ، به كار بردن آن لازم است . اشتباهات منطقى علماى مجهز به منطق به علت نوعى شتابزدگى و تسامح در به كار بستن اصول منطقى است .\r\n2 . مىگويند منطق ابزار علوم است ، اما منطق ارسطويى به هيچ وجه ابزار خوبى نيست ؛ يعنى مجهز بودن به اين منطق به هيچ وجه بر معلومات انسان نمىافزايد . هرگز منطق ارسطويى نمىتواند مجهولات طبيعت را بر ما معلوم سازد . ما اگر بخواهيم ابزارى داشته باشيم كه واقعاً ابزار باشد و ما را به كشفيات جديد نائل سازد ، آن ابزار « تجربه » و « استقراء » و مطالعهء مستقيم طبيعت است نه منطق و قياس . در دورهء جديد كه منطق ارسطو به عنوان يك ابزار طرد شد و به جاى آن از ابزار استقراء و تجربه استفاده شد موفقيتهاى پى در پى و حيرت انگيز حاصل گرديد .\r\nكسانى كه اين ايراد را ذكر كرده‌اند و در واقع اين مغالطه را آورده‌اند چند اشتباه كرده‌اند . گمان كرده و يا چنين وانمود كرده‌اند كه معنى اين كه « منطق ابزار علوم است » اين است كه « ابزار تحصيل علوم » است يعنى كار علم منطق اين است كه براى ما اطلاعات و علومى فراهم مىكند ؛ و به عبارت ديگر گمان كرده‌اند كه منطق براى فكر بشر نظير تيشه است براى هيزم شكن كه مواد را جمع و تحصيل مىكند ؛ و حال آن كه منطق صرفاً « آلت سنجش » است ؛ يعنى درست و نادرست را باز مىنمايد ، آن هم آلت سنجش صورت و شكل فكر نه ماده و مصالح فكر ؛ لهذا آن را به شاقول و طراز بنّا تشبيه كرده‌اند . بنّا وقتى كه ديوارى را بالا مىبرد ، عمودى بودن آن را با شاقول ، و افقى بودن آن را با طراز تشخيص مىدهد . شاقول و طراز نه ابزار تحصيل آجر و خاك و آهك و سيمان و غيره مىباشند و نه وسيلهء سنجش درستى و نادرستى اين مصالح كه\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nفى المثل سالم‌اند يا ناسالم و معيوب .\r\nوسيلهء تحصيل مواد فكرى همانهاست كه قبلًا گفتيم ؛ يعنى قياس ، استقراء ، تمثيل ، و چنان كه قبلًا اشاره كرديم اينها هيچكدام جزء منطق نيستند . منطق قواعد اينها را بيان مىكند و ارزششان را تأييد مىنمايد .\r\nاينجا ممكن است گفته شود كسانى كه منكر منطق ارسطويى به عنوان ابزار تحصيل علم شده‌اند مقصودشان انكار ارزش قياس است و همچنانكه قبلًا گفته شد اگر مسائل منطق ، قواعد مربوط به قياس است پس هر چند خود منطق ارسطويى ابزار سنجش است نه ابزار تحصيل ، ولى ابزار سنجش قياس است و قياس را به عنوان يگانه ابزار تحصيل علوم مىشناسد ، اما قياس به دلائل خاصى كه بعداً خواهيم گفت هيچ گونه كارآيى در تحصيل علم جديد ندارد ؛ يگانه ابزار كسب و تحصيل علم ، تجربه و استقراء است .\r\nاين بيان بهترين توجيه سخن معترضين است ، ولى همچنانكه قبلًا گفتيم منطق ارسطو قياس را يگانه ابزار كسب تحصيل علوم نمىداند بلكه يكى از ابزارها مىشناسد . همچنانكه در درس پيش گفتيم و در درسهاى آينده نيز روشن‌تر خواهد شد ، ابزار كسب و تحصيل [ علم 
  ] بودنِ قياس غير قابل انكار است .\r\nاز نظر طرفداران قياس ، ارزش « قياس » ارزش تعيينى است ؛ يعنى قياس در حوزهء خود نتيجهء جديد بار مىآورد آن هم به صورت تعيينى .\r\nارزش « تمثيل » ارزش ظنّى است و ارزش « استقراء » اگر كامل باشد يقينى است و اگر ناقص باشد ظنّى است . و اما « تجربه » كه غالباً آن را با استقراء اشتباه مىكنند ارزش يقينى دارد . هر تجربه متضمّن قياسى است . تجربه از مقدمات قياسهاى آشكار است و خود متضمن قياسى پنهان است . تجربه همچنانكه بوعلى در شفا تصريح كرده است « 1 » ، آميخته‌اى است از عمل حس و مشاهدهء مستقيم و عمل فكر كه از نوع قياس است نه از نوع استقراء و يا تمثيل . نوع چهارمى هم عليرغم ادعاى منطقيّون رياضى وجود ندارد .\r\nمنطق ارسطويى ارزش تجربه را به هيچ وجه منكر نيست . تجربه كه متضمن نوعى قياس است گرچه مانند خود قياس جزء منطق نيست ولى منطق ارسطويى\r\n\r\n\r\n\r\n\r\n","description":"","footnote":"\r\n( 1 ) . رجوع شود به كتاب برهان از منطق الشفاء چاپ مصر ، ص 223 .\r\n","page_name":" 107 ","page_number":107},
  {"content":"\r\n\r\nبر اساس ارزش تجربه بنا شده است . همهء منطقيّين تصريح كرده‌اند كه تجربه جزء مبادى يقينى است و يكى از مبادى ششگانهء برهان است « 1 » .\r\nموفقيت علماى جديد مولود طرد منطق ارسطويى نبود ، مولود حسن انتخاب روش استقرائى به جاى روش قياسى ، و روش تجربى - كه آميخته‌اى است از روش حسى ، استقرائى و روش قياسى خالص - در شناخت طبيعت بوده . آنچه موجب ركود كار علماى پيشين شده اين بود كه در شناخت طبيعت نيز مانند مسائل ماوراء الطبيعى از روش قياسى خالص استفاده مىكردند . نه روش قدما طرد روش استقرائى و تجربى به پيروى از منطق ارسطويى بود ، نه روش متأخران طرد منطق ارسطويى است ، زيرا منطق ارسطويى يگانه روش صحيح را در همهء علوم ، روش قياسى نمىداند تا رو آوردن به روش استقرائى و تجربى طرد منطق ارسطويى به شمار آيد « 2 » .\r\n3 . در منطق ارسطويى ارزش عمده از آنِ قياس است و قياس از دو مقدمه تشكيل مىگردد ؛ مثلًا قياس اقترانى از صغرى و كبرى تشكيل مىشود . قياس ، مفيد فايده‌اى نيست ، زيرا اگر مقدّمتين قياس معلوم باشد نتيجه خود به خود معلوم است اگر مقدمتين مجهول باشد نتيجه مجهول است ، پس فايدهء قياس چيست ؟\r\nجواب اين است كه صرف معلوم بودن مقدمتين كافى نيست براى معلوم بودن نتيجه . نتيجه آنگاه معلوم مىگردد كه مقدمتين « اقتران » پيدا كنند . اقتران كه مولّد نتيجه است نظير آميزش جنسى نر و ماده است كه بدون آميزش ، فرزند پديد نمىآيد .\r\nچيزى كه هست اگر اقتران به طرز صحيحى صورت گيرد نتيجه درست است و اگر به طرز ناصحيحى صورت گيرد نتيجه غلط به دست مىآيد . كار منطق اين است كه\r\n\r\n\r\n\r\n\r\n","description":"","footnote":"\r\n( 1 ) . رجوع شود به كتاب برهان از منطق الشفاء صفحات 95 - 97 ، 223 و 331 .\r\n( 2 ) . اين نكته نيز ناگفته نماند كه رو آوردن به روش تجربى و خارج شدن از انحصار روش قياسى قرنها قبل از دورهء جديد به وسيلهء مسلمين آغاز گشت و به وسيلهء علماى اروپا تكميل شده . راجر بيكن ، يكى از پيشروان روش تجربى ، كه سه چهار قرن قبل از فرنسيس بيكن اين راه را پيش گرفت به اعتراف خودش مديون معلمان مسلمان اندلسى خودش است . نكتهء ديگر اين كه علماى جديد اولين بار كه به روش تجربى رو كردند از افراط به تفريط گراييدند ؛ گمان كردند كه جز استقراء و تجربه راهى براى كسب و تحصيل معلومات نيست يعنى راه قياس را به كلى نفى كردند . ولى بعد از دو سه قرن روشن شد كه هر يك از قياس و استقراء و تجربه ( كه به قول ابن سينا مخلوطى است از ايندو ) در جاى خود مفيد و لازم است و آنچه مهم است شناخت موارد استفاده از اينهاست .\r\nاينجاست كه علمى بسيار مفيد به وجود آمد به نام « متدولوژى » يا « روش شناسى » كه محل استفادهء هر يك از اين روشها را روشن مىكند . اين علم هنوز مراحل اوليّه خود را طى مىكند .\r\n","page_name":" 108 ","page_number":108},
  {"content":"\r\n\r\nاقتران صحيح را از اقتران ناصحيح باز مىنمايد .\r\n4 . در قياس اگر مقدمتين درست باشد نتيجه درست است و اگر مقدمتين غلط باشد نتيجه خواه ناخواه غلط است ، پس اين منطق نمىتواند تأثيرى در تصحيح خطاها داشته باشد زيرا درست و نادرست بودن نتيجه صرفاً تابع درست و نادرست بودن مقدمتين است و نه چيز ديگر .\r\nجواب اين است كه ممكن است مقدمتين صد در صد درست باشد اما نتيجه به واسطهء غلط بودن شكل و نادرست بودن اقتران غلط باشد . منطق جلوى اين گونه خطاها را مىگيرد . اين ايراد نيز مانند ايراد پيش از اين ، از عدم توجه به نقش صورت و شكل و ساختمان فكر در درست و نادرست بودن نتيجه پيدا شده است . ايراد سوم و چهارم همانهاست كه از كلمات دكارت « 1 » فرانسوى استفاده مىشود « 2 » .\r\n5 . حداكثر هنر منطق اين است كه جلوى خطاى ذهن را در صورت قياس بگيرد .\r\nاما منطق ، ضابطه و قاعده‌اى براى جلوگيرى از خطا در مادهء قياس ندارد . پس منطق فرضاً بتواند از نظر صورت قياس به ما اطمينان بدهد ، قادر نيست كه از نظر مادهء قياس ما را مطمئن سازد ، پس راه خطا باز است و منطق ، بى فايده . درست مثل اين است كه در فصل زمستان خانه‌اى دو در داشته باشيم و ما فقط يك در را ببنديم . بديهى است كه با باز بودن در ديگر سرما همچنان خواهد آمد و بستن يك در به كلى بىفايده است .\r\nاين ايراد همان است كه سيرافى نحوىِ متكلّم به متى بن يونس گرفت و امين استرآبادى در فوائد المدنيّه آن را به خوبى تشريح كرده است .\r\nجواب اين است كه جلوگيرى از خطاى در صورت قياس ، خود يك فايدهء نسبى است . جلوگيرى از خطاى در مادهء قياس هر چند با قواعد و ضوابط منطقى ميسّر نيست ولى با دقت و مراقبت زياد مىتوان نسبت به آن مطمئن شد . پس با مراقبت كامل در مواد قياسات و با رعايت قواعد منطق در صورت قياسات ، مىتوان از وقوع در خطا مطمئن گشت . تشبيهِ راه يافتن خطا از طريق صورت و ماده به راه يافتن سرما از دو در ، به نوبهء خود يك مغالطه است ، زيرا هر يك از دو در به تنهايى مىتواند به قدر دو در هواى اطاق را سرد كند يعنى هواى اطاق را تقريباً همسطح هواى فضاى مجاور\r\n\r\n\r\n\r\n\r\n","description":"","footnote":"\r\n( 1 ) .  Descartes  .\r\n( 2 ) . رجوع شود به سير حكمت در اروپا ج 1 / ص 138 و 163 .\r\n","page_name":" 109 ","page_number":109},
  {"content":"\r\n\r\nقرار دهد ، پس بستن يك در فايده ندارد ؛ ولى محال است كه خطاهاى صورت از راه ماده راه يابند و يا خطاهاى ماده از راه صورت وارد گردند . پس فرضاً ما به هيچ وجه قادر به جلوگيرى از خطاهاى ماده نباشيم ، از راه جلوگيرى از خطاهاى صورت از يك فايدهء نسبى بهره‌مند مىگرديم .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\n\r\nدرس پانزدهم : ارزش قياس ( 3 )\r\nدر درس پيش ايرادهايى را كه بر مفيد بودن منطق ارسطويى گرفته‌اند ذكر كرديم .\r\nاكنون ايرادهايى را كه بر درستى آن گرفته و آن را پوچ و باطل و غلط دانسته‌اند به ترتيب ذكر مىكنيم . البته يادآورى مىكنيم كه در اينجا هر چند لازم مىدانيم اكثريت قريب به اتفاق آن ايرادها را براى روشن شدن ذهن دانشجويان عزيز - كه از هم اكنون بدانند چه حملاتى به منطق ارسطويى شده است - ذكر نماييم ، اما در اينجا فقط به پاسخ بعضى از آنها مبادرت مىكنيم ، زيرا پاسخ بعضى ديگر نيازمند به دانستن فلسفه است ، ناچار در فلسفه بايد به سراغ آنها برويم .\r\n1 . ارزش منطق بسته به ارزش قياس است ، زيرا قواعد درست قياس كردن را بيان مىكند . عمدهء قياسات اقترانى است و در قياسات اقترانى كه به چهار شكل صورت مىگيرد ، عمده شكل اول است زيرا سه شكل ديگر متّكى به اين شكل مىباشند . شكل اول كه پايهء اوّلى و ركن ركين منطق است ، دور است و باطل . پس علم منطق از اساس باطل است .\r\nبيان مطلب اين است : هنگامى كه در « شكل اول » مثلًا مىگوييم :\r\n« هر انسان حيوان است » ( صغرى )\r\n« هر حيوان جسم است » ( كبرى )\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nپس انسان جسم است ( نتيجه )\r\nقضيهء « هر انسان جسم است » به حكم اين كه مولود و نتيجهء دو قضيهء ديگر است ، زمانى معلوم ما خواهد شد كه قبلًا به هر دو مقدمه ، از آن جمله كبرى ، علم پيدا كرده باشيم . به عبارت ديگر : علم به نتيجه موقوف است بر علم به كبرى . از طرف ديگر ، قضيهء كبرى به حكم اين كه يك قضيهء كلّيه است ، آنگاه معلوم ما خواهد شد كه قبلًا هر يك از جزئيات آن معلوم شده باشد . پس قضيهء « هر حيوان جسم است » آنگاه براى ما معلوم و محقق خواهد شد كه قبلا انواع حيوانات و از آن جمله انسان را شناخته و علم پيدا كرده باشيم كه جسم است . پس علم به كبرى ( هر حيوان جسم است ) موقوف است بر علم به نتيجه .\r\nپس علم به نتيجه موقوف است بر علم به كبرى و علم به كبرى موقوف است بر علم به نتيجه ، و اين خود « دور صريح » است .\r\nاين ايراد همان است كه بنا به نقل نامهء دانشوران ، ابو سعيد ابوالخير بر ابوعلى سينا هنگام ملاقاتشان در نيشابور ايراد كرد و بوعلى بدان پاسخ گفت . نظر به اين كه پاسخ بوعلى مختصر و خلاصه است و ممكن است براى افرادى مفهوم نباشد ما با توضيح بيشترى و با اضافاتى پاسخ مىدهيم ، سپس عين پاسخ بوعلى را ذكر مىكنيم .\r\nپاسخ ما اين است :\r\nاولًا خود اين استدلال ، قياسى است به شكل اول ؛ زيرا خلاصه‌اش اين است :\r\nشكل اول دور است\r\nو دور باطل است\r\nپس شكل اول باطل است .\r\nاز طرف ديگر چون شكل اول باطل است ، به حكم يك قياس كه هر مبتنى بر باطلى باطل است ، همهء اشكال قياسى ديگر هم كه مبتنى بر شكل اول است باطل است .\r\nچنان كه مىبينيم استدلال ابوسعيد بر بطلان شكل اول ، قياسى است از نوع شكل اول .\r\nاكنون مىگوييم اگر شكل اول باطل باشد ، استدلال خود ابوسعيد هم كه به شكل اول بر مىگردد باطل است . ابو سعيد خواسته با شكل اول شكل اول را باطل كند و اين خُلف است .\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nثانياً اين نظر كه علم به كبراى كلّى موقوف است به علم به جزئيات آن ، بايد شكافته شود . اگر منظور اين است كه علم به كبرى موقوف است به علم تفصيلى به جزئيات آن ، يعنى بايد اول يك يك جزئيات را استقراء كرد تا علم به يك كلى حاصل شود ، اصل نظر درست نيست ، زيرا راه علم به يك كلى منحصر به استقراء جزئيات نيست ؛ بعضى كلّيات را ما ابتدائاً بدون سابقهء تجربى و استقرائى علم داريم ، مثل علم به اين كه « دور محال است » ، و بعضى كليات را از راه تجربهء افراد معدودى از جزئيات به دست مىآوريم و هيچ ضرورتى ندارد كه ساير موارد را تجربه كنيم ، مانند علم پزشك به خاصيت دوا و جريان حال بيمار . وقتى يك كلى از راه تجربهء چند مورد معدود به دست آمد با يك قياس به ساير موارد تعميم داده مىشود .\r\nاما اگر منظور اين است كه علم به كبرى علم اجمالى به همهء جزئيات و از آن جمله نتيجه است و به اصطلاح علم به نتيجه در علم به كبرى منطوى است ، مطلب درستى است ولى آنچه در نتيجه مطلوب است و قياس به خاطر آن تشكيل مىشود علم تفصيلى به نتيجه است نه علم بسيط اجمالى و انطوائى . پس در واقع در هر قياسى علم تفصيلى به نتيجه موقوف است به علم اجمالى و انطوائى به نتيجه در ضمن كبرى ، و اين مانعى ندارد و « دور » نيست زيرا دو گونه علم است .\r\nپاسخى كه بوعلى به ابو سعيد داد همين بود كه علم به نتيجه در نتيجه ، تفصيلى است و علم به نتيجه در ضمن كبرى ، اجمالى و انطوائى است ، و اينها دو گونه علم‌اند .\r\n2 . هر قياس يا تكرار معلوم است و يا مصادره به مطلوب ، زيرا آنگاه كه قياس تشكيل داده مىگوييم :\r\n« هر انسان حيوان است\r\nو هر حيوان جسم است\r\nپس هر انسان جسم است »\r\nيا اين است كه در ضمن قضيهء « هر حيوان جسم است » ( كبرى ) مىدانيم كه انسان نيز كه يكى از انواع حيوانات است جسم است ، يا نمىدانيم . اگر مىدانيم پس نتيجه قبلًا در كبرى معلوم بود و بار ديگر تكرار شده است ، پس نتيجه تكرار همان چيزى است كه در كبرى معلوم است و چيز جديدى نيست . و اگر مجهول است پس ما خودش را كه هنوز مجهول است دليل بر خودش دانسته در ضمن كبرى قرار داده‌ايم و اين « مصادره به مطلوب » است ؛ يعنى يك شىء مجهول خودش دليل بر خودش واقع شده است .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nاين ايراد از استوارت ميل « 1 » فيلسوف معروف انگليسى است كه در قرن هجدهم ميلادى مىزيسته است « 2 » .\r\nچنان كه مىبينيم اين استدلال حاوى مطلب تازه‌اى نيست ، با ايراد ابوسعيد ابوالخير ريشهء مشترك دارد و آن اين كه علم به كبرى آنگاه حاصل است كه قبلا علم به نتيجه ( از راه استقراء ) حاصل شده باشد .\r\nپاسخش همان است كه قبلًا گفتيم . اين كه مىگويد : « آيا نتيجه در ضمن كبرى معلوم است يا مجهول ؟ » پاسخش همان است كه بوعلى به ابو سعيد داد كه نتيجه معلوم است اجمالًا ، و مجهول است تفصيلًا ؛ لهذا نه تكرار معلوم لازم مىآيد و نه مصادره به مطلوب .\r\n3 . منطق ارسطويى منطق قياسى است و اساس قياس بر اين است كه سير فكرى ذهن همواره « نزولى » و از بالا به پايين است ؛ يعنى انتقال ذهن از كلّى به جزئى است . در گذشته چنين تصور مىشد كه ذهن ابتدا كلّيات را درك مىكند و به وسيلهء كليات به درك جزئيات نائل مىشود ، اما تحقيقات اخير نشان داده كه كار كاملًا بر عكس است ، سير ذهن همواره صعودى و از جزئى به كلى است . عليهذا روش قياسى از نظر مطالعات دقيق علم النفسى جديد روى ذهن و فعاليتهاى ذهن ، محكوم و مطرود است . به عبارت ديگر ، تفكر قياسى بى اساس است و يگانه راه تفكر استقراء است .\r\nاين اشكال بيان عالمانهء مطلبى است كه ضمن اشكالات گذشته گفته مىشد .\r\nپاسخش اين است كه محصور ساختن حركت ذهن به حركت صعودى به هيچ وجه صحيح نيست ، زيرا اولًا چنان كه مكرّر گفته‌ايم خود تجربه و نتيجه‌گيرى علمى از امور تجربى بهترين گواه است كه ذهن ، هم سير صعودى دارد هم سير نزولى ، زيرا ذهن از آزمايش در چندين مورد يك قاعدهء كلى استنباط مىكند و به اين وسيله سير صعودى مىكند ، سپس در ساير موارد همين قاعدهء كلى را به صورت قياسى تعميم مىدهد و سير نزولى و قياسى مىنمايد .\r\nبعلاوه همهء اصول قطعى ذهن انسان ، تجربى و حسى نيستند . حكم ذهن به اينكه\r\n\r\n\r\n\r\n\r\n","description":"","footnote":"\r\n( 1 ) .  Staurt Mill  .\r\n( 2 ) . رجوع شود به « المنطق الصورى » على سامى النشار صفحات 21 و 22 و سير حكمت در اروپا جلد سوم ، ضمن شرح حال و فلسفهء استوارت ميل ، و منطق صورى دكتر محمد خوانسارى جلد دوم ، صفحهء 183 .\r\n","page_name":" 114 ","page_number":114},
  {"content":"\r\n\r\n« دور باطل است » و يا « يك جسم در آنِ واحد در دو مكان مختلف محال است وجود داشته باشد » و دهها امثال اينها كه حكم مورد نظر ، امتناع يا ضرورت است ، به هيچ وجه نمىتواند حسى ، استقرائى يا تجربى بوده باشد .\r\nعجبا خود اين استدلال كه مىگويد : « قياس ، انتقال از كلى به جزئى است و انتقال از كلى به جزئى ، غلط و نا ممكن است » يك استدلال قياسى است و از نوع سير نزولى است . چگونه استدلال كننده مىخواهد با قياس كه على الفرض در نظر او باطل است قياس را ابطال كند ؟ ! اگر قياس باطل است اين قياس هم باطل است . پس دليلى بر بطلان قياس وجود ندارد .\r\n4 . منطق ارسطويى چنين فرض كرده كه همواره رابطهء دو چيز در يك قضيه به صورت « اندراج » است . لهذا قياس را منحصر كرده به استثنائى و اقترانى ، و قياس اقترانى را منحصر كرده به چهار شكل معروف ، و حال آنكه نوعى رابطه ديگر غير از رابطهء اندراج وجود دارد و آن رابطهء « تساوى » يا « اكبريّت » يا « اصغريّت » است كه در رياضيات به كار برده مىشود ، مثل اين كه مىگوييم :\r\nزاويهء الف مساوى است با زاويهء ب\r\nو زاويهء ب مساوى است با زاويهء ج\r\nپس زاويهء الف مساوى است با زاويهء ج .\r\nاين قياس با هيچيك از شكلهاى چهارگانهء منطق منطبق نيست ، زيرا « حد وسط » تكرار نشده است .\r\nدر قضيهء اول ، محمول عبارت است از مفهوم « مساوى » و در قضيهء دوم ، موضوع عبارت است از « زاويه » نه « مساوى » و در عين حال اين قياس منتج است .\r\nاين ايراد را منطقيّون رياضى جديد مانند برتراند راسل و غيره ذكر كرده‌اند .\r\nپاسخ اين است كه منطقّيين - لااقل منطقّيين اسلامى - اين قياس را شناخته‌اند و آن را « قياس مساوات » نام نهاده‌اند ، ولى آنها معتقدند كه قياس مساوات در واقع چند قياس اقترانى است كه رابطه‌ها همه « اندراجى » مىشوند . تفصيل مطلب را از كتب منطق مانند اشارات و غيره بايد جستجو كرد .\r\n5 . اين منطق از نظر صورت نيز ناقص است ، زيرا ميان قضاياى حمليهء واقعى [ و غير واقعى مثل 
  ] « هر انسان داراى قلب است » كه در قوهء اين است كه گفته شود : « اگر چيزى وجود يابد و انسان باشد ضرورتاً بايد قلب داشته باشد » فرق نگذاشته است و\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nاين فرق نگذاشتن ، منشأ اشتباهات عظيم در ماوراء الطبيعه شده است .\r\nپاسخ اين است كه منطقّيين اسلامى كاملًا به اين نكته توجه داشته‌اند و فرق گذاشته‌اند و با توجه به آن فرق ، شرايط قياس را ذكر كرده‌اند ، و اين بحث چون دامنهء دراز دارد ما در اينجا از ذكر آن خوددارى مىكنيم .\r\n6 . منطق ارسطويى بر اساس مفاهيم و كلّيات ذهن نهاده شده است ، در صورتى كه مفهوم كلّى حقيقت ندارد ، تمام تصورات ذهن جزئى است و كلّى يك لفظ خالى بيش نيست .\r\nاين ايراد نيز از استوارت ميل است . اين نظريه به نام « نوميناليسم » « 1 » معروف است .\r\nپاسخ اين نظريه در فلسفه به خوبى داده شده است .\r\n7 . منطق ارسطويى بر اساس « هويّت » است كه مىپندارد همواره هر چيز خودش است ؛ از اين رو مفاهيم در اين منطق ، ثابت و جامد و بىحركت‌اند ؛ در صورتى كه اصل حاكم بر واقعيتها و مفاهيم ، حركت است كه عين دگرگونى - يعنى تبديل شدن شىء به غير خود - است . لهذا اين منطق با واقعيت تطبيق نمىكند . يگانه منطق صحيح آن است كه مفاهيم را تحرك ببخشد و از اصل « هويّت » دورى جويد و آن ، منطق ديالكتيك است .\r\nاين ايراد را پيروان منطق هگل « 2 » خصوصاً پيروان مكتب ماترياليسم ديالكتيك ذكر كرده‌اند و ما در جلد اول و دوم اصول فلسفه در اين باره بحث كرده‌ايم .\r\nتحقيق در آن نيز از عهدهء اين درسها بيرون است .\r\n8 . اين منطق بر اصل « امتناع تناقض » بنا شده است و حال آن كه اصل تناقض مهمترين اصل حاكم بر واقعيت و ذهن است .\r\nپاسخ اين ايراد نيز در جلد اول و دوم اصول فلسفه داده شده است . در يكى از درسهاى گذشته نيز دربارهء اصل امتناع تناقض بحث كرديم و در « كلّيات فلسفه » نيز دربارهء آن گفتگو خواهيم كرد .\r\n\r\n\r\n\r\n\r\n","description":"","footnote":"\r\n( 1 ) .  nominalism  .\r\n( 2 )  Hegel  .\r\n","page_name":" 116 ","page_number":116},
  {"content":"\r\n\r\n\r\nدرس شانزدهم : صناعات خمس\r\nدر درسهاى گذشته مكرّر دربارهء مواد قياسها بحث كرديم . مثلًا در قياس :\r\n« سقراط انسان است\r\nهر انسانى فانى است\r\nپس سقراط فانى است »\r\nدو قضيهء صغرى و كبرى « مادهء قياس » را تشكيل مىدهند ، ولى اين دو قضيه در اينجا شكل خاص دارند و آن اين كه اولا « حد وسط » تكرار شده ، و ثانياً « حد وسط » محمول در صغرى و موضوع در كبرى است ، و ثالثاً صغرى موجبه است و رابعاً كبرى كلّيه است . اين چگونگيها به اين دو قضيه شكل خاص داده است و اينها « صورت قياس » را تشكيل مىدهند .\r\nقياسات از نظر اثر و فايده پنج گونهء مختلف‌اند و اين پنج گونگى قياسات مربوط است به ماده نه به صور آنها . انسانها كه قياس مىكنند و استدلال قياسى مىآورند هدفهاى مختلفى دارند . هدف انسانها از قياسها يكى از آثار پنجگانه‌اى است كه بر قياسها مترتّب است .\r\nاثرى كه بر قياس مترتّب مىشود و هدفى كه از آن منظور است گاهى يقين است ؛ يعنى منظور قياس كننده اين است كه واقعاً مجهولى را براى خود و يا براى\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nمخاطب خود تبديل به معلوم كند و حقيقتى را كشف كند . در فلسفه و علوم معمولًا چنين هدفى منظور است و چنين نوع قياساتى تشكيل مىشود . البته در اين وقت حتماً بايد از موادى استفاده شود كه يقين‌آور و غير قابل ترديد باشد .\r\nولى گاهى هدف قياس كننده مغلوب كردن و به تسليم وادار كردن طرف است . در اين صورت ضرورتى ندارد كه امور يقينى استفاده شود ، و مىتوان از امورى استفاده كرد كه خودِ طرف قبول دارد و لو يك امر يقينى نباشد .\r\nو گاهى هدف ، اقناع ذهن مخاطب است براى اين كه به كارى وادار شود و يا از كارى باز داشته شود . در اين صورت كافى است كه از امور مظنون و غير قطعى دليل آورده شود ، مثل اين كه مىخواهيم شخصى را از كار زشتى باز داريم ، مضرّات احتمالى و مظنون آنها را بيان مىكنيم .\r\nگاهى هدف استدلال كننده صرفاً اين است كه چهرهء مطلوب را در آئينهء خيال مخاطب ، زيبا يا زشت كند . در اين صورت با پوشاندن جامه‌هاى زيبا يا زشت خيالى به مطلوب ، استدلال خويش را زينت مىدهد .\r\nو گاهى هدف ، صرفاً اشتباهكارى و گمراه كردن مخاطب است . در اين صورت يك امر غير يقينى را به جاى يقينى ، و يا يك امر غير مقبول را به جاى مقبول ، و يا يك امر غير ظنّى را به جاى يك امر ظنّى به كار مىبرد و اشتباهكارى مىنمايد .\r\nپس هدف انسان از استدلالهاى خود يا كشف حقيقت است ، يا به زانو درآوردن طرف و بستن راه است بر فكر او ، يا اقناع ذهن اوست براى انجام يا ترك كارى ، يا صرفاً بازى كردن با خيال و احساسات طرف است كه نازيبايى را در خيال او زيبا و يا زيبايى را نازيبا ، و يا زيبايى را زيباتر ، و يا نازيبايى را نازيباتر سازد ؛ و يا هدف ، اشتباهكارى است .\r\nبه حكم استقراء ، قياسات از نظر اهداف ، منحصر به همين پنج نوع است ؛ و مواد قياسات از نظر تأمين اين هدفها مختلف‌اند .\r\n1 . قياسى كه بتواند حقيقتى را كشف كند « برهان » ناميده مىشود .\r\nمادهء چنين قياسى يا بايد از محسوسات باشد مثل اين كه مىگوييم : « خورشيد يك جسم نور دهنده است » و يا بايد از مجرّبات باشد مثل اين كه : « پنى سيلين كانون چركى را در بدن از بين مىبرد » و يا از بديهيات اوليه است مثل اين كه : « دو شىء مساوى با شىء سوم ، خودشان مساوى يكديگرند » ؛ و غير از اين سه نوع نيز قضاياى\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nيقينى داريم و حاجت به ذكر نيست .\r\n2 . قياسى كه بتواند طرف را وادار به تسليم كند بايد از موادى تشكيل شود كه مقبول طرف است ، اعمّ از آنكه يقينى باشد يا نباشد ، مقبول عموم باشد يا نباشد . اين نوع قياس را « جدل » مىخوانند ؛ مانند اين كه شخصى اقوال يك حكيم يا فقيه را قبول دارد ، به استناد قول اين حكيم يا فقيه كه مورد قبول آن شخص است او را محكوم مىكنيم در صورتى كه خود ما ممكن است قول آن حكيم يا فقيه يا مطالب مورد اعتراف او را قبول نداشته باشيم . امثلهء فراوانى براى اين مطالب مىتوان ذكر كرد . ما به ذكر يك داستان كه مشتمل بر مثالى است مىپردازيم .\r\nدر مجلس مباحثه‌اى كه مأمون براى علماى مذاهب و اديان تشكيل داده بود و حضرت رضا ( ع ) نمايندهء مسلمانان بود ، بين حضرت رضا و عالم مسيحى دربارهء الوهيّت يا عبوديّت عيسى ( ع ) بحث درگرفت . عالم مسيحى براى عيسى مقام الوهيت و فوق بشرى قائل بود . حضرت رضا ( ع ) فرمود : « عيسى مسيح همه چيزش خوب بود جز يك چيز و آن اين كه بر خلاف ساير پيامبران به عبادت علاقه‌اى نداشت ! » عالم مسيحى گفت : « از تو اينچنين سخن عجيب است ، او از همهء مردم عابدتر بود » .\r\nهمين كه حضرت رضا اعتراف عبادت عيسى را از عالم مسيحى گرفت ، فرمود :\r\n« عيسى چه كسى را عبادت مىكرد ؟ » آيا عبادت دليل عبوديّت نيست ؟ آيا عبوديّت دليل عدم الوهيّت نيست ؟\r\nبه اين ترتيب حضرت رضا با استفاده از امرى كه مقبول طرف بود ( البته مقبول خود امام هم بود ) او را محكوم كرد .\r\n3 . قياسى كه هدف از آن اقناع ذهن طرف و ايجاد يك تصديق است ولو ظنّى باشد و منظور اصلى وادار ساختن طرف به سوى كارى يا بازداشتن او از كارى باشد « خطابه » ناميده مىشود . در خطابه بايد از موادى استفاده شود كه حداقل ايجاد ظنّ و گمان در طرف بنمايد ؛ مانند اينكه مىگوييم : « دروغگو رسواى خلق است » ، « آدم ترسو محروم و ناموفق است » .\r\n4 . قياسى كه هدف آن صرفاً جامهء زيباى خيالى پوشاندن [ به مطلوب 
  ] باشد « شعر » ناميده مىشود . تشبيهات ، استعارات ، مَجازات همه از اين قبيل است . شعر مستقيماً با خيال سر و كار دارد و چون ميان تصورات و احساسات رابطه است ، يعنى هر تصورى به دنبال خود احساس را بيدار مىكند ، شعر از اين راه احساسات را در اختيار\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nمىگيرد و احياناً انسان را به كارهاى شگفت وا مىدارد يا از آنها باز مىدارد .\r\nاشعار رودكى دربارهء شاه سامانى و تأثير آنها در تشويق او براى رفتن به بخارا كه معروف است ، بهترين مثال است :\r\n اى بخارا شاد باش و شاد زى * شاه زى تو ميهمان آيد همى\r\nشاه سرو است و بخارا بوستان * سرو سوى بوستان آيد همى\r\nشاه ماه است و بخارا آسمان * ماه سوى آسمان آيد همى \r\n5 . قياسى كه هدف آن اشتباهكارى است « مغالطه » يا « سفسطه » ناميده مىشود .\r\nدانستن فنّ مغالطه نظير شناختن آفات و ميكروبهاى مضرّه و سمومات است كه از آن جهت لازم است تا انسان از آنها احتراز جويد ، و يا اگر كسى خواست او را فريب داده و مسموم كند فريب نخورد ، و يا اگر كسى مسموم شده باشد بتواند او را معالجه كند . دانستن و شناختن انواع مغالطه‌ها براى اين است كه انسان شخصاً احتراز جويد ، و آگاهى يابد تا ديگران او را از راه [ مغالطه 
  ] نفريبند ، و يا گرفتارانِ مغالطه را نجات دهد .\r\nمنطقّيين سيزده نوع مغالطه ذكر كرده‌اند . ما در اينجا نمىتوانيم به تفصيل همهء آنها را ذكر كنيم ، منتها به بعضى از اقسام آن اشاره مىكنيم .\r\nمغالطه به طور كلى بر دو قسم است : يا لفظى است و يا معنوى .\r\n« مغالطهء لفظى » آن است كه منشأ مغالطه ، لفظ باشد ؛ مانند اين كه لفظ مشتركى را كه داراى دو معنى مختلف است « حد وسط » قياس قرار دهند ، در صغراى قياس يك معنى را در نظر بگيرند و در كبراى قياس معنى ديگر را ، و قهراً آنچه مكرر شده فقط لفظ است نه معنى ، و نتيجه‌اى كه گرفته مىشود قهراً غلط است .\r\nمثلًا مىدانيم كه لفظ « شير » در فارسى مشترك است ميان مايع سفيد و آشاميدنى كه از پستان حيوانات دوشيده مىشود ، و ميان حيوانات درندهء معروف جنگلى . حال اگر كسى بگويد :\r\n« مايعى كه در پستان حيوانها وجود دارد شير است\r\nو شير ، درنده و خونخوار است\r\nپس مايعى كه در پستانها موجود است درنده و خونخوار است »\r\nمغالطه است . يا اين كه از باب مجاز و استعاره [ دربارهء 
  ] يك انسان قوى گفته مىشود\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nفلانى فيل است . حال اگر كسى قياسى به اين صورت تشكيل دهد :\r\n« زيد فيل است\r\nهر فيلى عاج دارد\r\nپس زيد عاج دارد »\r\nاين هم مغالطه است .\r\n« مغالطهء معنوى » آن است كه به لفظ مربوط نيست ، بلكه به معنى مربوط است ؛ مثل آنچه قبلًا در نفى ارزش قياس از قول دكارت و غيره نقل كرديم كه گفتند :\r\n« در هر قياس اگر مقدمات معلوم است نتيجه خود به خود معلوم است و نيازى به قياس نيست ، و اگر مقدمات مجهول است قياس نمىتواند آنها را معلوم كند ، پس به هر حال قياس بىفايده است » .\r\nمغالطه اينجاست كه مىگويد : « اگر مقدمات معلوم باشد نتيجه خواه ناخواه معلوم است » در صورتى كه معلوم بودن مقدمات موجب معلوم شدن قهرى نتيجه نيست .\r\nمعلوم بودن مقدمات به علاوهء اقتران آن معلومات با يكديگر ، سبب معلوم شدن نتيجه مىگردد ، آن هم نه هر اقترانى ، بلكه اقتران به شكل خاص كه منطق عهده دار بيان آن است . پس اين مغالطه از اينجا پيدا شد كه يك مطلب نادرست با ماسك يك مطلب درست در قياس بالا جاى گرفته است .\r\nشناختن انواع مغالطه‌ها و تطبيق آنها به موارد كه از چه نوع مغالطه‌اى است ضرورى و لازم است . مىتوان گفت قياس مغالطه بيشتر از قياس صحيح در كلمات متفلسفان وجود دارد . از اين رو شناختن انواع مغالطه‌ها و تطبيق آنها به موارد كه از چه نوع مغالطه‌اى است ضرورى و لازم است .\r\n\r\n","description":"","footnote":"","page_name":" 121 ","page_number":121},
  {"content":"\r\n . \r\n","description":"","footnote":"","page_name":" 122 ","page_number":122},
  {"content":"\r\n\r\n\r\nكليّات فلسفه\r\n\r\n","description":"","footnote":"","page_name":" 123 ","page_number":123},
  {"content":"\r\n . \r\n","description":"","footnote":"","page_name":" 124 ","page_number":124},
  {"content":"\r\n\r\n\r\nدرس اول : فلسفه چيست ؟ ( 1 )\r\nاولين مسأله‌اى كه لازم است دربارهء فلسفه بدانيم اين است كه « فلسفه چيست ؟ » .\r\nقبل از اين كه به اين پرسش پاسخ دهيم ، نظر به يك عده خلط مبحث‌هايى كه در پاسخ اين پرسش واقع شده است ناچاريم مقدمه‌اى كوتاه دربارهء مطلبى كه معمولًا در كتب منطق ذكر مىشود بياوريم .\r\n\r\nتعريف لفظى و تعريف معنوى\r\nمنطقّيين مىگويند : آنگاه كه از چيستى يك شىء پرسش مىشود مورد پرسش مختلف است .\r\nگاهى مورد پرسش ، معنى و مفهوم لفظ است ؛ يعنى هنگامى كه مىپرسيم « فلان چيز چيست ؟ » آن « چيز » مورد سؤال ، خود همان لفظ است و منظور از « چيستى » آن ، اين است كه معنى لغوى يا اصطلاحى آن لفظ چيست ؟ فرض كنيد در ضمن قرائت كتابى به لفظ « پوپك » برمىخوريم و معنى آن را نمىدانيم ، از ديگرى مىپرسيم كه پوپك چيست ؟ او در جواب مىگويد : پوپك نام مرغى است . يا مثلًا در عبارت منطقيين\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nبه لفظ « كلمه » برمىخوريم ، از ديگرى مىپرسيم كه « كلمه » در اصطلاح منطقيين چيست ؟ او مىگويد : « كلمه » در اصطلاح منطقيين عبارت است از « فعل » در اصطلاح نحويين .\r\nبديهى است كه رابطهء لفظ و معنى رابطه‌اى است قراردادى و اصطلاحى ، خواه اصطلاح عام يا اصطلاح خاص .\r\nدر پاسخ اينچنين سؤالى بايد موارد استعمال را جستجو كرد و يا به كتب لغت مراجعه كرد . اينچنين سؤالى ممكن است پاسخهاى متعدد داشته باشد و همهء آنها هم صحيح باشد ، زيرا ممكن است يك لفظ در عرفهاى مختلف ، معانى مختلف داشته باشد ؛ مثلًا يك لفظ در عرف اهل منطق و فلسفه ممكن است معنى خاص داشته باشد و در عرف اهل ادب معنى ديگرى ؛ همچنانكه لغت « كلمه » در عرف عام و هم در عرف علماى ادب يك معنى دارد ، و در عرف منطقيين معنى ديگرى ؛ يا لغت « قياس » در عرف منطقيين يك معنى دارد و در عرف فقها و اصوليين معنى ديگرى .\r\nوقتى يك لفظ در عرف واحد دو معنى يا چند معنى مختلف داشته باشد ، در اين گونه موارد بايد گفت اين لغت در فلان اصطلاح به اين معنى است و در فلان اصطلاح ديگر به فلان معنى ديگر است . پاسخهايى كه به اين گونه سؤالات داده مىشود « تعريف لفظى » ناميده مىشود .\r\nولى گاهى كه از چيستى يك شىء سؤال مىشود ، مورد پرسش معنى لفظ نيست ، بلكه حقيقت معنى است ؛ نمىخواهيم بپرسيم : « معنى اين لفظ چيست ؟ » ، معنى لفظ را مىدانيم ولى حقيقت و كنه معنى بر ما مجهول است ؛ سؤال از حقيقت و كنه معنى است . مثلًا اگر بپرسيم : « انسان چيست ؟ » مقصود اين نيست كه لغت « انسان » براى چه معنى وضع شده است . همه مىدانيم كه لغت « انسان » براى همين موجود خاص دو پاى راست اندام سخنگو وضع شده است ، بلكه سؤال از اين است كه ماهيت و حقيقت انسان چيست ؟ بديهى است كه پاسخ صحيح چنين سؤالى جز يك چيز نمىتواند باشد ؛ يعنى ممكن نيست كه چند پاسخ متعدد همه صحيح باشد . پاسخى كه به اين گونه سؤالات داده مىشود « تعريف حقيقى » خوانده مىشود .\r\nتعريف لفظى بر تعريف حقيقى مقدّم است ؛ يعنى اول بايد مفهوم لفظ را مشخص كرد و سپس آن معنى مشخص شده را تعريف حقيقى كرد ، و الّا موجب مغالطه و مشاجره‌هاى بى جا خواهد شد ، زيرا اگر لفظى معانى لغوى يا اصطلاحى متعددى\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nداشته باشد و اين تعدد معانى مغفول‌ٌعنه باشد ، هر دسته‌اى ممكن است معنى و اصطلاح خاصى را منظور نظر قرار دهند و آن را تعريف كنند ، غافل از اين كه هر كدام از اينها چيزى را در نظر دارد غير از آن چيزى كه ديگرى در نظر گرفته است و بىجهت با يكديگر مشاجره مىكنند .\r\nعدم تفكيك معنى لفظ از حقيقت معنى موجب مىگردد كه احياناً تحولات و تطوراتى كه در معنى لفظ پديد آمده است به حساب حقيقت معنى گذاشته شود . مثلًا ممكن است لفظ خاصى ابتدا در يك معنىِ « كلّ » استعمال شود و بعد اصطلاحات تغيير كند و عيناً همان لفظ به جاى كل در مورد « جزء » آن كل استعمال شود . اگر كسى معنى لفظ را از حقيقت معنى تفكيك نكند خواهد پنداشت كه آن كل واقعاً « تجزيه » شده است ، و حال آن كه در آن كل تغييرى رخ نداده است بلكه لفظ مستعمل در كل جاى خود را عوض كرده و در جزء آن كل استعمال شده است .\r\nاتفاقاً در مورد « فلسفه » چنين اشتباهى دامنگير عموم فلاسفهء غرب و مقلدان شرقى آنها شده است و شايد توفيق بيابيم و در درسهاى بعد آن را توضيح دهيم .\r\nكلمهء « فلسفه » يك كلمهء اصطلاحى است و معانى اصطلاحى متعدد و گوناگونى يافته است . گروههاى مختلف فلاسفه هر كدام تعريف خاصى از « فلسفه » كرده‌اند ولى اين اختلاف تعريف و تعبير مربوط به يك حقيقت نيست ، هر گروهى اين لفظ را در معنى خاص به كار برده‌اند و همان معنى خاصِّ منظور خويشتن را تعريف كرده‌اند .\r\nآنچه يك گروه آن را « فلسفه » مىنامد گروه ديگر آن را « فلسفه » نمىنامد ، يا اساساً ارزش آن را منكر است و يا آن را به نام ديگر مىخواند و يا جزء علم ديگر مىداند ، و قهراً از نظر هر گروه ، گروه ديگر « فيلسوف » خوانده نمىشوند . از اين رو ما در پاسخ « فلسفه چيست ؟ » سعى مىكنيم كه با توجه به اصطلاحات مختلف به پاسخ بپردازيم . اول به پاسخ اين پرسش از نظر فلاسفهء اسلامى مىپردازيم و قبل از هر چيز ريشهء لغوى اين كلمه را مورد بحث قرار مىدهيم .\r\n\r\nلغت « فلسفه »\r\nاين لغت ريشه يونانى دارد . همهء علماى قديم و جديد كه با زبان يونانى و تاريخ علمى يونان قديم آشنا بوده‌اند مىگويند :\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nاين لغت مصدر جعلى عربى كلمهء « فيلوسوفيا » « 1 » است . كلمهء « فيلوسوفيا » مركّب است از دو كلمه « فيلو » « 2 » و « سوفيا » « 3 » . كلمهء « فيلو » به معنى دوستدارى و كلمهء « سوفيا » به معنى دانايى است . پس كلمهء « فيلوسوفيا » به معنى دوستدارى دانايى است ؛ و افلاطون ، سقراط را « فيلوسوفس » « 4 » يعنى دوستدار دانايى معرفى مىكند « 5 » . عليهذا كلمهء « فلسفه » كه مصدر جعلى عربى است به معنى فيلسوفىگرى است .\r\nقبل از سقراط گروهى پديد آمدند كه خود را « سوفيست » « 6 » يعنى دانشمند مىناميدند . اين گروه ادراك انسان را مقياس حقيقت و واقعيت مىگرفتند و در استدلالهاى خود مغالطه به كار مىبردند .\r\nتدريجا لغت « سوفيست » مفهوم اصلى خود را از دست داد و مفهوم « مغالطه كار » به خود گرفت و سوفيست‌گرى مرادف شد با مغالطه كارى . كلمهء « سفسطه » در زبان عربى مصدر ساختگى « سوفيست » است كه اكنون در ميان ما به معنى مغالطه كارى است .\r\nسقراط به علت تواضع و فروتنى كه داشت ، و هم شايد به علت احتراز از همرديف شدن با سوفيستها ، امتناع داشت كه او را « سوفيست » يا دانشمند خوانند « 7 » و از اين رو خود را « فيلسوف » يعنى دوستدار دانش خواند . تدريجا كلمهء « فيلوسوفيا » بر عكس كلمهء « سوفيست » كه از مفهوم « دانشمند » به مفهوم « مغالطه كار » سقوط گرفت ، از مفهوم « دوستدار دانش » به مفهوم « دانشمند » ارتقاء يافت و كلمهء « فلسفه » نيز مرادف شد با دانش . عليهذا لغت « فيلسوف » به عنوان يك لغت اصطلاحى ، قبل از سقراط به كسى اطلاق نشده است و بعد از سقراط نيز بلافاصله به كسى اطلاق نشده .\r\nلغت « فلسفه » نيز در آن ايّام هنوز مفهوم مشخص نداشته است و مىگويند ارسطو نيز اين لغت را به كار نبرده است و بعدها اصطلاح « فلسفه » و « فيلسوف » رايج شده است .\r\n\r\n\r\n\r\n\r\n","description":"","footnote":"\r\n( 1 ) .  Philosophia  .\r\n( 2 ) .  Philo  .\r\n( 3 ) .  Sophia  .\r\n( 4 ) .  Philosophes  .\r\n( 5 ) . ملل و نحل شهرستانى ، ج 2 / ص 231 ، و تاريخ فلسفه دكتر هومن ، ج 1 / ص 20 .\r\n( 6 ) .  Sophist  .\r\n( 7 ) . تاريخ فلسفه دكتر هومن ، ج 1 / ص 169 .\r\n","page_name":" 128 ","page_number":128},
  {"content":"\r\n\r\n\r\nدر اصطلاح مسلمين\r\nمسلمين اين لغت را از يونان گرفتند ، صيغهء عربى از آن ساختند و صيغهء شرقى به آن دادند و آن را به معنى « مطلق دانش عقلى » به كار بردند .\r\n« فلسفه » در اصطلاح شايع مسلمين نام يك فن خاص و دانش خاص نيست ، همهء دانشهاى عقلى را در مقابل دانشهاى نقلى از قبيل لغت ، نحو ، صرف ، معانى ، بيان ، بديع ، عَروض ، تفسير ، حديث ، فقه ، اصول ، تحت عنوان كلى « فلسفه » نام مىبردند ؛ و چون اين لغت مفهوم عامّى داشت ، قهرا « فيلسوف » به كسى اطلاق مىشد كه جامع همهء علوم عقلى آن زمان ، اعمّ از الهيات و رياضيات و طبيعيات و سياسيات و اخلاقيات و منزليات بوده باشد ؛ و به اين اعتبار بود كه مىگفتند : « هر كس فيلسوف باشد جهانى مىشود علمى ، مشابه جهان عينى » .\r\nمسلمين آنگاه كه مىخواستند تقسيم ارسطويى را دربارهء علوم بيان كنند كلمهء « فلسفه » يا كلمهء « حكمت » را به كار مىبردند ، مىگفتند : فلسفه ( يعنى علم عقلى ) بر دو قسم است : نظرى و عملى .\r\n« فلسفهء نظرى » آن است كه دربارهء اشياء آنچنانكه هستند بحث مىكند ، و « فلسفهء عملى » آن است كه دربارهء افعال انسان آنچنانكه بايد و شايسته است باشد بحث مىكند . فلسفهء نظرى بر سه قسم است : الهيات يا فلسفهء عُليا ، رياضيات يا فلسفهء وسطى ، طبيعيات يا فلسفهء سفلى .\r\nفلسفهء عليا يا الهيات به نوبهء خود مشتمل بر دو فنّ است : امور عامّه ، و ديگر الهيات بالمعنى الاخص .\r\nرياضيات چهار بخش است و هر كدام علم عليحده است : حساب ، هندسه ، هيئت ، موسيقى .\r\nطبيعيات نيز به نوبهء خود بخشها و اقسام زيادى دارد . فلسفهء عملى نيز به نوبهء خود تقسيم مىشود به علم اخلاق ، علم تدبير منزل ، علم سياست مدن .\r\nعليهذا پس فيلسوف كامل يعنى جامع همهء علوم نامبرده .\r\n\r\n","description":"","footnote":"","page_name":" 129 ","page_number":129},
  {"content":"\r\n\r\n\r\nفلسفهء حقيقى يا علم اعلى\r\nاز نظر اين فلاسفه ، در ميان بخشهاى متعدد فلسفه ، يك بخش نسبت به ساير بخشها امتياز خاص دارد و گويى يك سر و گردن از همهء آنها بلندتر است و آن همان است كه به نامهاى « فلسفهء اولى » ، « فلسفهء عليا » ، « علم اعلى » ، « علم كلّى » ، « الهيّات » ، « ما بعد الطبيعه » ( متافيزيك ) خوانده مىشود . امتياز اين علم نسبت به ساير علوم يكى در اين است كه - به عقيدهء قدما - از هر علم ديگر برهانىتر و يقينىتر است ؛ ديگر اين كه بر همهء علوم ديگر رياست و حكومت دارد و در واقع ملكهء علوم است ، زيرا علوم ديگر به او نياز كلى دارند و او نياز كلى به آنها ندارد ؛ سوم اين كه از همهء علوم ديگر كلىتر و عام‌تر است « 1 » . از نظر اين فلاسفه ، فلسفهء حقيقى همين علم است ؛ از اين رو گاهى كلمهء « فلسفه » به خصوص اين علم اطلاق مىشد ، ولى اين اطلاق به ندرت اتفاق مىافتاد .\r\nپس ، از نظر قدماى فلاسفه ، لغت « فلسفه » دو معنى داشت : يكى معنى شايع ، كه عبارت بود از مطلق دانش معقول كه شامل همهء علوم غير نقلى بود ؛ ديگر معنى غير شايع ، كه عبارت بود از علم الهى يا فلسفهء اولى كه از شعب سه گانهء فلسفهء نظرى است .\r\nبنابر اين اگر فلسفه را به حسب اصطلاح قدما بخواهيم تعريف كنيم و اصطلاح شايع را در نظر بگيريم ، « فلسفه » چون يك لغت عامّ است و به فنّ خاص و علم خاص اطلاق نمىشود ، تعريف خاص هم ندارد . فلسفه به حسب اين اصطلاح شايع يعنى علم غير نقلى ، و فيلسوف شدن يعنى جامع همهء علوم شدن ؛ و به اعتبار همين عموميت مفهوم « فلسفه » بود كه مىگفتند : « فلسفه كمال نفس انسان است هم از جنبهء نظرى و هم از جنبهء عملى » .\r\nاما اگر اصطلاح غير شايع را بگيريم و منظورمان از « فلسفه » همان علمى باشد كه قدما آن را « فلسفهء حقيقى » و يا « فلسفهء اولى » و يا « علم اعلى » مىخواندند ، « فلسفه »\r\n\r\n\r\n\r\n\r\n","description":"","footnote":"\r\n( 1 ) . بيان و اثبات اين سه امتياز از عهدهء اين بحثهاى مختصر خارج است . رجوع شود به سه فصل اول الهيات شفا و اوائل جلد اول اسفار .\r\n","page_name":" 130 ","page_number":130},
  {"content":"\r\n\r\nتعريف خاص دارد و پاسخ سؤال « فلسفه چيست ؟ » اين است كه فلسفه عبارت است از : « علم به احوال موجود از آن جهت كه موجود است نه از آن جهت كه تعين خاص دارد ، مثلًا جسم است يا كمّ است يا كيف است يا انسان است يا گياه است و غيره » .\r\nتوضيح مطلب اين است كه اطلاعات ما دربارهء اشياء دو گونه است : يا مخصوص است به نوع و يا جنس معيّنى ، و به عبارت ديگر دربارهء احوال و احكام و عوارض خاص يك نوع و يا يك جنس معيّن است ، مثل علم ما به احكام اعداد و يا احكام مقادير و يا احوال و آثار گياهان و يا احوال و آثار و احكام بدن انسان و امثال اينها كه اول را علم « حساب » يا « عدد شناسى » مىناميم ، و دوم را علم « هندسه » يا « مقدار شناسى » ، و سوم را علم « گياه شناسى » ، و چهارم را علم « پزشكى » يا « بدن شناسى » ، و همچنين ساير علوم از قبيل آسمان شناسى ، زمين شناسى ، معدن شناسى ، حيوان شناسى ، روان شناسى ، جامعه شناسى ، اتم شناسى و غيره .\r\nو يا مخصوص به نوع خاص نيست ، يعنى موجود از آن جهت كه نوع خاص است آن احوال و احكام و آثار را ندارد ، بلكه از آن جهت داراى آن احكام و احوال و آثار است كه « موجود » است . به عبارت ديگر جهان گاهى از نظر كثرت و موضوعاتِ جدا جدا مورد مطالعه قرار مىگيرد و گاهى از جهت وحدت ؛ يعنى « موجود » را از آن جهت كه موجود است به عنوان يك « واحد » در نظر مىگيريم و مطالعات خود را دربارهء آن « واحد » كه شامل همه چيز است ادامه مىدهيم .\r\nما اگر جهان را به يك اندام تشبيه كنيم مىبينيم كه مطالعهء ما دربارهء اين اندام دو گونه است : برخى مطالعات ما مربوط است به اعضاى اين اندام ، مثلًا سر يا دست يا پا يا چشم اين اندام ، ولى برخى مطالعات ما مربوط مىشود به كلّ اندام ، مثل اين كه آيا اين اندام از كِى به وجود آمده است و تا كى ادامه مىيابد ؟ و آيا اساساً « كِى » دربارهء مجموع اندام معنى و مفهوم دارد يا نه ؟ آيا اين اندام يك وحدت واقعى دارد و كثرت اعضا كثرت ظاهرى و غير حقيقى است ، يا وحدتش اعتبارى است و از حد وابستگى ماشينى يعنى وحدت صناعى تجاوز نمىكند ؟ آيا اين اندام يك مبدأ دارد كه ساير اعضا از آن به وجود آمده‌اند ؟ مثلًا آيا اين اندام سر دارد و سرِ اندام منشأ پيدايش ساير اعضاست يا اندامى است بى سر ؟ آيا اگر سر دارد ، سر اين اندام از يك مغز شاعر و مدرك برخوردار است و يا پوك و خالى است ؟ آيا تمام اندام - حتى ناخن و استخوان - از نوعى حيات و زندگى برخوردار است و يا شعور و ادراك در اين اندام محدود است\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nبه برخى موجودات كه تصادفاً مانند كرمهايى كه در يك لش مرده پيدا مىشوند پيدا شده‌اند و آن كرمها همانهاست كه به نام « حيوان » و از آن جمله « انسان » خوانده مىشوند ؟ آيا اين اندام در مجموع خود هدفى را تعقيب مىكند و به سوى كمال و حقيقتى روان است يا موجودى است بى هدف و بى مقصد ؟ آيا پيدايش و زوال اعضا تصادفى است يا قانون علّيت بر آن حكمفرماست و هيچ پديده‌اى بدون علت نيست و هر معلول خاص از علت خاص پديد مىآيد ؟ آيا نظام حاكم بر اين اندام ، نظامى قطعى و لا يتخلّف است يا هيچ ضرورت و قطعيتى بر آن حاكم نيست ؟ آيا ترتيب و تقدم و تأخر اعضاى اين اندام ، واقعى و حقيقى است يا نه ؟ مجموع جهازات كلى اين اندام چند تاست ؟ و امثال اينها .\r\nآن قسمت از مطالعات ما كه مربوط مىشود به عضو شناسى جهان هستى ، « علم » است و آن قسمت از مطالعات كه مربوط مىشود به اندام شناسى جهان ، « فلسفه » است .\r\nپس مىبينيم كه يك « تيپ » خاص از مسائل است كه با مسائل هيچ علمى از علوم جهان كه دربارهء يك موجود خاص تحقيق مىكند شباهت ندارد ولى خودشان تيپ خاصى را تشكيل مىدهند . وقتى كه دربارهء اين تيپ مسائل از نظر شناسايى « اجزاء العلوم » مطالعه مىكنيم و مىخواهيم بفهميم از نظر فنى ، مسائل « اين تيپى » از عوارض چه موضوعى به شمار مىروند ، مىبينيم از عوارض « موجود بما هو موجود » است و البته توضيح و تشريح اين مطلب در كتب مبسوط فلسفى بايد صورت گيرد و از عهدهء اين درس خارج است .\r\nعلاوه بر مسائل بالا ، هر گاه ما [ بخواهيم 
  ] دربارهء ماهيت اشياء بحث كنيم كه مثلًا ماهيت و چيستى و تعريف واقعى « جسم » يا « انسان » چيست ؟ يا هرگاه بخواهيم دربارهء وجود و هستى اشياء بحث كنيم ، مثلًا آيا دايرهء حقيقى يا خط حقيقى موجود است يا نه ؟ باز به همين فن مربوط مىشود ، زيرا بحث دربارهء اين امور نيز بحث دربارهء عوارض موجود بما هو موجود است ؛ يعنى به اصطلاح ، ماهيات از عوارض و احكام موجود بما هو موجود مىباشند . اين بحث نيز دامنهء دراز دارد و از حدود اين درس خارج است . در كتب مبسوط فلسفى دربارهء آن بحث شده است .\r\nنتيجهء بحث اين شد كه اگر كسى از ما بپرسد كه « فلسفه چيست ؟ » ما قبل از آن كه به پرسش او پاسخ دهيم مىگوييم اين لغت در عرف هر گروهى اصطلاح خاص\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nدارد ؛ اگر منظور تعريف فلسفهء مصطلح مسلمين است ، در اصطلاح رايج مسلمين اين كلمه اسم جنس است براى همهء علوم عقلى و نام علم خاصى نيست كه بتوان تعريف كرد ؛ و در اصطلاح غير رايج ، نام فلسفهء اولى است و آن علمى است كه دربارهء كلّىترين مسائل هستى - كه مربوط به هيچ موضوع خاص نيست و به همهء موضوعات هم مربوط است - بحث مىكند ، آن علمى است كه همهء هستى را به عنوان موضوع واحد مورد مطالعه قرار مىدهد .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\n\r\nدرس دوم : فلسفه چيست ؟ ( 2 )\r\nدر درس گذشته ، « فلسفه » را در اصطلاح مسلمين تعريف كرديم . اكنون لازم است برخى تعريفات ديگر « فلسفه » را نيز براى اين كه فىالجمله آشنايى پيدا شود نقل نماييم .\r\nولى قبل از پرداختن به تعريفات جديد ، به يك اشتباه تاريخى كه منشأ اشتباه ديگرى نيز شده است بايد اشاره كنيم .\r\n\r\nما بعد الطبيعه ، متا فيزيك\r\nارسطو اول كسى است كه پى برد يك سلسله مسائل است كه در هيچ علمى از علوم ، اعمّ از طبيعى يا رياضى يا اخلاقى يا اجتماعى يا منطقى ، نمىگنجد و بايد آنها را به علم جداگانه‌اى متعلق دانست . شايد همو اول كسى است كه تشخيص داد محورى كه اين مسائل را به عنوان عوارض و حالات خود گرد خود جمع مىكند « موجود بما هو موجود » است ، و شايد همو اول كسى است كه كشف كرد رابطه و عامل پيوند مسائل هر علم با يكديگر و ملاك جدايى آنها از مسائل علوم ديگر چيزى است كه « موضوع علم » ناميده مىشود .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nالبته مسائل اين علم بعدها توسعه پيدا كرد و مانند هر علم ديگر اضافات زيادى يافت . اين مطلب از مقايسهء مابعدالطبيعهء ارسطو با مابعدالطبيعهء ابن سينا ، تا چه رسد به مابعدالطبيعهء صدرالمتألّهين ، روشن مىشود . ولى به هر حال ارسطو اول كسى است كه اين علم را به عنوان يك علم مستقل كشف كرد و به آن در ميان علوم ديگر جاى مخصوص داد .\r\nولى ارسطو هيچ نامى روى اين علم نگذاشته بود . آثار ارسطو را بعد از او در يك دائرة المعارف جمع كردند . اين بخش از نظر ترتيب بعد از بخش « طبيعيّات » قرار گرفت و چون نام مخصوص نداشت به « متا فيزيك » « 1 » يعنى « بعد از فيزيك » معروف شد .\r\nكلمهء « متا فيزيك » به وسيلهء مترجمين عربى به « ما بعد الطبيعه » ترجمه شد .\r\nكم كم فراموش شد كه اين نام بدان جهت به اين علم داده شده كه در كتاب ارسطو بعد از « طبيعيات » قرار گرفته است . چنين گمان رفت كه اين نام از آن جهت به اين علم داده شده است كه مسائل اين علم - يا لااقل بعضى از مسائل اين علم از قبيل خدا ، عقول مجرّده - خارج از طبيعت‌اند . از اين رو براى افرادى مانند ابن سينا اين سؤال مطرح شد كه مىبايست اين علم « ما قبل الطبيعه » خوانده مىشد نه « ما بعد الطبيعه » ، زيرا اگر به اعتبار اشتمال اين علم بر بحث خدا آن را به اين نام خوانده‌اند خدا قبل از طبيعت قرار گرفته نه بعد از آن « 2 » .\r\nبعدها در ميان برخى از متفلسفان جديد اين اشتباه لفظى و ترجمه‌اى منجر به يك اشتباه معنوى شد . گروه زيادى از اروپاييان كلمهء « ما بعد الطبيعه » را مساوى با ماوراء الطبيعه پنداشتند و گمان كردند كه موضوع اين علم امورى است كه خارج از طبيعت‌اند و حال آن كه - چنان كه دانستيم - موضوع اين علم شامل طبيعت و ماوراء طبيعت و بالأخره هر چه موجود است مىشود . به هر حال اين دسته به غلط اين علم را چنين تعريف كردند : « متافيزيك علمى است كه فقط دربارهء خدا و امور مجرد از ماده بحث مىكند » .\r\n\r\n\r\n\r\n\r\n","description":"","footnote":"\r\n( 1 ) .  metaphysics  .\r\n( 2 ) . الهيات شفا ، چاپ قديم ، ص 15 .\r\n","page_name":" 135 ","page_number":135},
  {"content":"\r\n\r\n\r\nفلسفه در عصر جديد\r\nچنان كه مىدانيم نقطهء عطف در عصر جديد نسبت به عصر قديم كه از قرن شانزدهم آغاز مىشود و به وسيلهء گروهى كه در رأس آنها دكارت فرانسوى و بيكن انگليسى بودند صورت گرفت اين بود كه روش قياسى و عقلى در علوم جاى خود را به روش تجربى و حسى داد ؛ علوم طبيعى يكسره از قلمرو روش قياسى خارج شد و وارد حوزهء روش تجربى شد ؛ رياضيات حالت نيمه قياسى و نيمه تجربى به خود گرفت .\r\nپس از اين جريان اين فكر براى بعضى پيدا شد كه روش قياسى به هيچ وجه قابل اعتماد نيست ، پس اگر علمى در دسترس تجربه و آزمايش عملى نباشد و بخواهد صرفاً از قياس استفاده كند ، آن علم اساسى ندارد ، و چون علم ما بعد الطبيعه چنين است ، يعنى تجربه و آزمايش عملى را در آن راه نيست ، پس اين علم اعتبار ندارد ، يعنى مسائل اين علم نفياً و اثباتاً قابل تحقيق و مطالعه نيستند . اين گروه گرد آن علمى كه يك روز يك سر و گردن از همهء علوم ديگر بلندتر بود و « اشرف علوم » و « ملكهء علوم » خوانده مىشد يك خط قرمز كشيدند . از نظر اين گروه ، علمى به نام علم « مابعد الطبيعه » يا « فلسفهء اولى » يا هر نام ديگر وجود ندارد و نمىتواند وجود داشته باشد . اين گروه در حقيقت گرامىترين مسائل مورد نياز عقل بشر را از بشر گرفتند .\r\nگروهى ديگر مدعى شدند كه روش قياسى در همه جا بىاعتبار نيست ، در ما بعد الطبيعه و اخلاق بايد از آن استفاده كرد . اين گروه اصطلاح جديدى خلق كردند و آنچه را كه با روش تجربى قابل تحقيق بود « علم » خواندند و آنچه مىبايست با روش قياسى از آن استفاده شود ، اعمّ از متافيزيك و اخلاق و منطق و غيره ، آن را « فلسفه » خواندند . پس تعريف « فلسفه » در اصطلاح اين گروه عبارت است از :\r\n« علومى كه صرفاً با روش قياسى تحقيق مىشوند و تجربه و آزمايش عملى را در آنها راه نيست » .\r\nبنابر اين نظر ، مانند نظر علماى قديم كلمهء « فلسفه » يك اسم عامّ است نه اسم خاصّ ، يعنى نام يك علم نيست ، نامى است كه شامل چندين علم مىگردد . ولى البته دايرهء فلسفه به حسب اين اصطلاح نسبت به اصطلاح قدما تنگ‌تر است ، زيرا فقط شامل علم ما بعد الطبيعه و علم اخلاق و علم منطق و علم حقوق و احياناً بعضى علوم\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nديگر مىشود و اما رياضيات و طبيعيات در خارج اين دايره قرار مىگيرند ، بر خلاف اصطلاح قدما كه شامل رياضيات و طبيعيات هم بود .\r\nگروه اول كه به كلى منكر ما بعد الطبيعه و منكر روش قياسى بودند و تنها علوم حسى و تجربى را معتبر مىشناختند كم كم متوجه شدند كه اگر هر چه هست منحصر به علوم تجربى باشد - و مسائل اين علوم هم كه جزئى است ؛ يعنى مخصوص به موضوعات خاص است - ما از شناخت كلّى جهان - كه فلسفه يا ما بعد الطبيعه مدعى عهده‌دارى آن بود - به كلى محروم خواهيم ماند ؛ از اين رو فكر جديدى برايشان پيدا شد و آن پايه گذارى « فلسفهء علمى » بود يعنى فلسفه‌اى كه صد در صد متكى به علوم است و در آن از مقايسهء علوم با يكديگر و پيوند مسائل آنها با مسائل ديگر و كشف نوعى رابطه و كلّيت ميان قوانين و مسائل علوم با يكديگر ، يك سلسله مسائل كلىتر به دست مىآيد . اين مسائل كلىتر را به نام « فلسفه » خواندند . اگوست كنت « 1 » فرانسوى و هربرت اسپنسر « 2 » انگليسى چنين روشى پيش گرفتند .\r\nفلسفه از نظر اين دسته ، ديگر آن علمى نبود كه مستقل شناخته مىشد چه از نظر موضوع و چه از نظر مبادى ، زيرا آن علم موضوعش « موجود بما هو موجود » بود و مبادىاش - و لااقل مبادى عمده‌اش - بديهيات اوليه بود ؛ بلكه علمى شد كه كارش تحقيق در فراورده‌هاى علوم ديگر و پيوند دادن ميان آنها و استخراج مسائل كلىتر از مسائل محدودتر علوم بود .\r\nفلسفهء تحصّلى اگوست كنت فرانسوى و فلسفهء تركيبى هربرت اسپنسر انگليسى از اين نوع است .\r\nاز نظر اين گروه ، فلسفه ، علمى جدا از ساير علوم نيست ، بلكه نسبت علوم با فلسفه از قبيل نسبت يك درجه از معرفت با يك درجه كامل‌تر از معرفت دربارهء يك چيز است ؛ يعنى فلسفه ، ادراك وسيع‌تر و كلىتر همان چيزهايى است كه مورد ادراك و معرفت علوم است .\r\nبرخى ديگر مانند كانت « 3 » قبل از هر چيز تحقيق دربارهء خود معرفت و قوّه‌اى كه منشأ اين معرفت است - يعنى عقل - را لازم شمردند و به نقد و نقّادى عقل انسان\r\n\r\n\r\n\r\n\r\n","description":"","footnote":"\r\n( 1 ) .  Auguste Cont  .\r\n( 2 ) .  Herbert Spencer  .\r\n( 3 ) .  Kant  .\r\n","page_name":" 137 ","page_number":137},
  {"content":"\r\n\r\nپرداختند و تحقيقات خود را « فلسفه » يا « فلسفهء نقّادى » (  Critical philosophy  ) نام نهادند .\r\nالبته اين فلسفه نيز با آنچه نزد قدما به نام « فلسفه » خوانده مىشد جز اشتراك در لفظ وجه مشترك ديگرى ندارد ، همچنانكه با فلسفهء تحققى اگوست كنت و فلسفهء تركيبى اسپنسر نيز وجه اشتراكى جز لفظ ندارد . فلسفهء كانت به منطق - كه نوعى خاص از فكر شناسى است - از فلسفه - كه جهان شناسى است - نزديك‌تر است .\r\nدر جهان اروپا كم كم آنچه « نه علم » بود ، يعنى در هيچ علم خاصى از علوم طبيعى يا رياضى نمىگنجيد و در عين حال يك نظريه دربارهء جهان يا انسان يا اجتماع بود ، به نام « فلسفه » خوانده شد . اگر كسى همهء « ايسم » هايى را كه در اروپا و امريكا به نام « فلسفه » خوانده مىشود جمع كند و تعريف همه را به دست آورد ، مىبيند كه هيچ وجه مشتركى جز « نه علم » بودن ندارند .\r\nاين مقدار كه اشاره شد براى نمونه بود كه بدانيم تفاوت فلسفهء قديم با فلسفه‌هاى جديد از قبيل تفاوت علوم قديمه با علوم جديده نيست .\r\nعلم قديم با علم جديد ، مثلًا طبّ قديم و طبّ جديد ، هندسهء قديم و هندسهء جديد ، علم النفس قديم و علم النفس جديد ، گياه شناسى قديم و گياه شناسى جديد و . . .\r\nتفاوت ماهوى ندارند ؛ يعنى چنين نيست كه مثلًا كلمهء « طب » در قديم نام يك علم بود و در جديد نام يك علم ديگر . طب قديم و طب جديد هر دو داراى تعريف واحد هستند .\r\n« طب » به هر حال عبارت است از معرفت احوال و عوارض بدن انسان . تفاوت طب قديم و طب جديد يكى در شيوهء تحقيق مسائل است كه طب جديد از طب قديم تجربىتر است و طب قديم از طب جديد استدلالىتر و قياسىتر است ، و ديگر در نقص و كمال است ، يعنى طب قديم ناقص‌تر و طب جديد كامل‌تر است . و همچنين ساير علوم .\r\nاما « فلسفه » در قديم و جديد يك نام است براى معانى مختلف و گوناگون ، و به حسب هر معنى تعريف جداگانه دارد . چنان كه خوانديم ، در قديم گاهى كلمهء « فلسفه » نام « مطلق علم عقلى » بود و گاهى اين نام اختصاص مىيافت به يكى از شعب يعنى علم ما بعد الطبيعه يا فلسفهء اولى ، و در جديد اين نام به معانى متعدد اطلاق شده و بر حسب هر معنى يك تعريف جداگانه دارد .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\n\r\nجدا شدن علوم از فلسفه\r\nيك غلط فاحش رايج در زمان ما كه از غرب سرچشمه گرفته است و در ميان مقلّدان شرقى غربيان نيز شايع است ، افسانهء جدا شدن علوم از فلسفه است . يك تغيير و تحول لفظى كه به اصطلاحى قرار دادى مربوط مىشود با يك تغيير و تحول معنوى كه به حقيقت يك معنى مربوط مىگردد اشتباه شده و نام « جدا شدن علوم از فلسفه » به خود گرفته است .\r\nچنان كه سابقاً گفتيم ، كلمهء « فلسفه » يا « حكمت » در اصطلاح قدما غالباً به معنى دانش عقلى در مقابل دانش نقلى به كار مىرفت و لهذا مفهوم اين لفظ شامل همهء انديشه‌هاى عقلانى و فكرى بشر بود .\r\nدر اين اصطلاح ، لغت « فلسفه » يك اسم عام و اسم جنس بود نه اسم خاص . بعد در دورهء جديد اين لفظ اختصاص يافت به ما بعد الطبيعه و منطق و زيبايى شناسى و امثال اينها . اين تغيير اسم سبب شده كه برخى بپندارند كه فلسفه در قديم يك علم بود و مسائلش الهيات و طبيعيات و رياضيات و ساير علوم بود ، بعد طبيعيات و رياضيات از فلسفه جدا شدند و استقلال يافتند .\r\nاينچنين تعبيرى درست مثل اين است كه مثلًا كلمهء « تن » يك وقت به معنى بدن در مقابل روح به كار برده شود و شامل همهء اندام انسان از سر تا پا بوده باشد ، و بعد اصطلاح ثانوى پيدا شود و اين كلمه در مورد از گردن به پايين ، در مقابل « سر » به كار برده شود و آنگاه براى برخى اين توهّم پيدا شود كه سر انسان از بدن انسان جدا شده است ؛ يعنى يك تغيير و تحول لفظى با يك تغيير و تحول معنوى اشتباه شود ؛ و نيز مثل اين است كه كلمهء « فارس » يك وقت به همهء ايران اطلاق مىشده است و امروز به استانى از استانهاى جنوبى ايران اطلاق مىشود و كسى پيدا شود و گمان كند كه استان فارس از ايران جدا شده است . جدا شدن علوم از فلسفه از همين قبيل است .\r\nعلوم روزى تحت نام عامّ « فلسفه » ياد مىشدند و امروز اين نام اختصاص يافته به يكى از آن علوم .\r\nاين تغيير نام ربطى به جدا شدن علوم از فلسفه ندارد . علوم هيچوقت جزء فلسفه به معناى خاص اين كلمه نبوده تا جدا شود .\r\n\r\n","description":"","footnote":"","page_name":" 139 ","page_number":139},
  {"content":"\r\n\r\n\r\nدرس سوم : فلسفهء اشراق و فلسفهء مشّاء\r\nفلاسفهء اسلامى به دو دسته تقسيم مىشوند : فلاسفهء اشراق و فلاسفهء مشّاء .\r\nسر دستهء فلاسفهء اشراقى اسلامى ، شيخ شهاب الدين سهروردى از علماى قرن ششم است ، و سر دستهء فلاسفهء مشّاء اسلامى ، شيخ الرئيس ابوعلى بن سينا به شمار مىرود .\r\nاشراقيان پيرو افلاطون ، و مشّائيان پيرو ارسطو به شمار مىروند . تفاوت اصلى و جوهرى روش اشراقى و روش مشّائى در اين است كه در روش اشراقى براى تحقيق در مسائل فلسفى و مخصوصاً « حكمت الهى » تنها استدلال و تفكرات عقلى كافى نيست ، سلوك قلبى و مجاهدات نفس و تصفيهء آن نيز براى كشف حقايق ، ضرورى و لازم است ، اما در روش مشّائى تكيه فقط بر استدلال است .\r\nلفظ « اشراق » كه به معنى تابش نور است ، براى افادهء روش اشراقى مفيد و رساست ، ولى كلمهء « مشّاء » كه به معنى « راه رونده » يا « بسيار راه رونده » است صرفاً نامگذارى است و روش مشّائى را افاده نمىكند . گويند علت اين كه ارسطو و پيروانش را « مشّائين » خواندند اين بود كه ارسطو عادت داشت كه در حال قدم زدن و راه رفتن افاده و افاضه كند . پس اگر بخواهيم كلمه‌اى را به كار بريم كه مفيد مفهوم روش فلسفى مشّائين باشد بايد كلمهء « استدلالى » را به كار بريم و بگوييم فلاسفه دو دسته‌اند : اشراقيّون و استدلاليّون .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nاين جا لازم است تحقيق شود كه آيا واقعاً افلاطون و ارسطو داراى دو متد مختلف بوده‌اند و چنين اختلاف نظرى ميان استاد ( افلاطون ) و شاگرد ( ارسطو ) بوده است ؟ و آيا طريقه‌اى كه شيخ شهاب الدين سهروردى - كه از اين پس ما او را با نام كوتاهش به نام « شيخ اشراق » خواهيم خواند - در دورهء اسلامى آن را بيان كرده است طريقهء افلاطون است و افلاطون طرفدار و پيرو سلوك معنوى و مجاهدت و رياضت نفس و مكاشفه و مشاهدهء قلبى و به تعبير شيخ اشراق طرفدار « حكمت ذوقى » بوده است ؟ آيا مسائلى كه از زمان شيخ اشراق به بعد به عنوان مسائل مورد اختلاف اشراقيّين و مشّائين شناخته مىشود ، مانند اصالت ماهيت و اصالت وجود ، وحدت و كثرت وجود ، مسألهء جعل ، مسألهء تركّب و عدم تركّب جسم از هيولى و صورت ، مسألهء مُثُل و ارباب انواع ، قاعدهء امكان اشرف و دهها مسألهء ديگر از اين قبيل ، همان مسائل مورد اختلاف افلاطون و ارسطوست كه تا اين زمان ادامه يافته است ، و يا اين مسائل و لااقل بعضى از اين مسائل بعدها اختراع و ابتكار شده و روح افلاطون و ارسطو از اينها بىخبر بوده است ؟\r\nآنچه اجمالًا در اين درسها مىتوانيم بگوييم اين است كه مسلّما ميان افلاطون و ارسطو اختلاف نظرهايى وجود داشته ؛ يعنى ارسطو بسيارى از نظريه‌هاى افلاطون را رد كرد و نظريه‌هاى ديگرى در برابر او ابراز كرد .\r\nدر دورهء اسكندريّه - كه حدّ فاصل ميان دورهء يونانى و دورهء اسلامى است - پيروان افلاطون با پيروان ارسطو دو دستهء مختلف را تشكيل مىداده‌اند . فارابى كتاب كوچك معروفى دارد به نام الجمع بين رأيى الحكيمين . در اين كتاب مسائل اختلافى اين دو فيلسوف طرح شده و كوشش شده كه به نحوى اختلافات ميان اين دو حكيم از بين برود .\r\nولى آنچه از مطالعهء آثار افلاطون و ارسطو و از مطالعهء كتبى كه در بيان عقايد و آراء اين دو فيلسوف [ نوشته شده 
  ] با توجه به سير فلسفه در دورهء اسلامى به دست مىآيد يكى اين است كه مسائل عمدهء مورد اختلاف اشراقيين و مشائين كه امروز در فلسفهء اسلامى مطرح است ، به استثناى يكى دو مسأله ، يك سلسله مسائل جديد اسلامى است و ربطى به افلاطون و ارسطو ندارد ، مانند مسائل ماهيت و وجود ، مسألهء جعل ، مسألهء تركّب و بساطت جسم ، قاعدهء امكان اشرف ، وحدت و كثرت وجود .\r\nمسائل مورد اختلاف ارسطو و افلاطون همانهاست كه در كتاب الجمع بين رأيى\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nالحكيمين فارابى آمده و البته غير از مسائل سابق الذكر است .\r\nاز نظر ما مسائل اساسى مورد اختلاف افلاطون و ارسطو سه مسأله است كه بعداً دربارهء آنها توضيح خواهيم داد .\r\nاز همه مهمتر اين كه بسيار محل ترديد است كه افلاطون طرفدار سير و سلوك معنوى و مجاهدت و رياضت و مشاهدهء قلبى بوده است . بنابراين ، اين كه ما افلاطون و ارسطو را داراى دو روش بدانيم : روش اشراقى و روش استدلالى ، بسيار قابل مناقشه است . به هيچ وجه معلوم نيست كه افلاطون در زمان خودش و يا در زمانهاى نزديك به زمان خودش به عنوان يك فرد « اشراقىِ » طرفدار اشراق درونى شناخته مىشده است ؛ و حتى معلوم نيست كه لغت « مشّائى » منحصراً دربارهء ارسطو و پيروانش اطلاق مىشده است .\r\nشهرستانى صاحب الملل و النِحَل در جلد دوم كتابش مىگويد :\r\n« اما مشّائين مطلق ، پس آنها اهل « لوقين » اند ، و افلاطون به احترام حكمت همواره در حال راه رفتن آن را تعليم مىكرد . ارسطو از او تبعيت كرد و از اين رو ( ظاهراً ارسطو ) و پيروانش را « مشّائين » خواندند . »\r\nالبته در اين كه به ارسطو و پيروانش « مشّائين » مىگفته‌اند و اين تعبير در دورهء اسلامى هم ادامه داشته است نمىتوان ترديد كرد . آنچه مورد ترديد و قابل نفى و انكار است اين است كه افلاطون « اشراقى » خوانده شده باشد .\r\nما قبل از شيخ اشراق در سخن هيچيك از فلاسفه مانند فارابى و بوعلى و يا مورّخان فلسفه مانند شهرستانى نمىبينيم كه از افلاطون به عنوان يك حكيم طرفدار حكمت ذوقى و اشراقى ياد شده باشد و حتى به كلمهء اصطلاحى « اشراق » هم بر نمىخوريم « 1 » . شيخ اشراق بود كه اين كلمه را بر سر زبانها انداخت و هم او بود كه در\r\n\r\n\r\n\r\n\r\n","description":"","footnote":"\r\n( 1 ) . به اعتقاد هانرى كُربن اولين بار شخصى به نام ابن الوحشيّه ( در حدود اواخر قرن سوم و اوائل قرن چهارم ) اين كلمه را در جهان اسلام به كار برده است ( رجوع شود به كتاب سه حكيم مسلمان صفحات 73 و 182 چاپ دوم ) .\r\nسيد حسن تقى زاده در يادداشتهاى « تاريخ علوم در اسلام » ( مجلّهء « مقالات و بررسيها » نشريّهء گروه تحقيقاتى دانشكدهء الهيات و معارف اسلامى دانشگاه تهران ، شمارهء 3 و 4 ، صفحهء 213 ) پس از ذكر كتاب مجهولى منسوب به همين ابن الوحشيّه مىگويد :\r\n« و كتاب ديگرِ همان ابن وحشيهء نبطى موسوم به الفلاحة النبطيّه كه باز آن را به يك حكيم بابلى به اسم « قوثامى »\r\n","page_name":" 142 ","page_number":142},
  {"content":"\r\n\r\nمقدمهء كتاب حكمة الاشراق گروهى از حكماى قديم - از جمله فيثاغورس و افلاطون - را طرفدار حكمت ذوقى و اشراقى خواند و از افلاطون به عنوان « رئيس اشراقيّون » ياد كرد .\r\nبه عقيدهء ما شيخ اشراق تحت تأثير عرفا و متصوّفهء اسلامى روش اشراقى را انتخاب كرد . آميختن اشراق و استدلال با يكديگر ابتكار خود اوست ، ولى او - شايد براى اين كه نظريه‌اش بهتر مقبوليّت بيابد - گروهى از قدماى فلاسفه را داراى همين مشرب معرفى كرد . شيخ اشراق هيچ گونه سندى در اين موضوع به دست نمىدهد ، همچنانكه در مورد حكماى ايران باستان نيز سندى ارائه نمىدهد . حتماً اگر سندى در دست مىداشت ارائه مىداد و مسأله‌اى را كه مورد علاقه‌اش بود اين گونه به ابهام و اجمال برگزار نمىكرد .\r\nبرخى از نويسندگان « تاريخ فلسفه » ضمن شرح عقايد و افكار افلاطون ، به هيچ وجه از روش اشراقى او ياد نكرده‌اند . در ملل و نحل شهرستانى ، تاريخ فلسفه دكتر هومن ، تاريخ فلسفه ويل دورانت ، سير حكمت در اروپا نامى از روش اشراقى افلاطون به گونه‌اى كه شيخ اشراق مدعى است برده نشده است . در سير حكمت در اروپا موضوع « عشق افلاطونى » را يادآورى مىكند و از زبان افلاطون مىگويد :\r\n« روح پيش از آمدن به دنيا زيبايى مطلق را ديده و چون در اين دنيا زيبايى ظاهر را مىبيند به ياد زيبايى مطلق مىافتد و غم هجران به او دست مىدهد . عشق جسمانى مانند حسن صورى ، مجازى است ، اما عشق حقيقى چيز ديگر است و مايهء ادراك اشراقى و دريافت زندگى جاويد مىگردد . »\r\n\r\n\r\n\r\n\r\n","description":"","footnote":"\r\nنسبت داده كه او از كتب قديم‌تر بابلى از تأليفات ضغريث وينبوشاد نقل كرده باعث تطويل مىشود . حتى ابن خلدون با آن قريحهء تحقيق ، اين كتاب دوم را از علماى نبطى دانسته كه از يونانى به عربى ترجمه شده است .\r\nولى عاقبت در نتيجهء تحقيقات گوتشميد و نولدكهء آلمانى و مخصوصاً نالينوى ايتاليايى معلوم شده كه كتاب مزبور مجعول و پر از هذيان است و حتى نالينورا عقيده بر آن است كه ابن وحشيّه وجود نداشته و همان ابوطالب زيات همهء اين موهومات را به قالب ريخته و به يك شخص موهوم نسبت داده است و محققين برآنند كه اين نوع كتب از تأليفات شعوبيّه است كه مىخواسته‌اند ثابت كنند كه علوم نزد ملل غير عرب بوده و عرب را بهره‌اى از علوم نبوده است . » بعيد نيست كه منشأ اشتباه شيخ اشراق هم كتاب الفلاحة النبطيّه و يا كتابى مانند آن از تأليفات شعوبيّه بوده است .\r\nفعلًا كتاب الفلاحة النبطيّه در اختيار ما نيست تا مطالب آن را با آنچه از شيخ اشراق در اين زمينه رسيده است مقايسه كنيم .\r\n","page_name":" 143 ","page_number":143},
  {"content":"\r\n\r\nآنچه افلاطون در مورد عشق گفته است كه بعدها به نام « عشق افلاطونى » خوانده مىشود عشق زيباييهاست كه به عقيدهء افلاطون - لااقل در حكيمان - ريشه‌اى الهى دارد ، و به هر حال ربطى به آنچه شيخ اشراق در باب تهذيب نفس و سير و سلوك عرفانى الى اللّه گفته است ندارد .\r\nاما برتراند راسل در جلد اول تاريخ فلسفه‌اش مكرّر از آميختگى تعقل و اشراق در فلسفهء افلاطون ياد مىكند ، ولى به هيچ وجه مدركى ارائه نمىدهد و چيزى نقل نمىكند كه روشن گردد آيا اشراق افلاطونى چيزى است كه از راه مجاهدت نفس و تصفيهء آن پيدا مىشود و يا همان است كه مولود يك عشق به زيبايى است ؟ تحقيق بيشتر نيازمند به مطالعهء مستقيم در همهء آثار افلاطون است .\r\nدر مورد فيثاغورس شايد بتوان قبول كرد كه روش اشراقى داشته است و ظاهراً اين روش را از مشرق زمين الهام گرفته است . راسل كه روش افلاطون را « اشراقى » مىداند مدعى است كه افلاطون در اين جهت تحت تأثير فيثاغورس بوده است « 1 » .\r\nدر ميان آراء و عقايد افلاطون ، خواه او را از نظر روش ، اشراقى بدانيم يا نه ، سه مسأله است كه اركان و مشخصات اصلى فلسفهء افلاطون را تشكيل مىدهد و ارسطو در هر سه مسأله با او مخالف بوده است :\r\n1 . نظريهء مُثُل . طبق نظريهء مثل ، آنچه در اين جهان مشاهده مىشود ، اعمّ از جواهر و اعراض ، اصل و حقيقتشان در جهان ديگر وجود دارد و افراد اين جهان به منزلهء سايه‌ها و عكسهاى حقايق آن جهانى مىباشند . مثلًا افراد انسان كه در اين جهان زندگى مىكنند همه داراى يك اصل و حقيقت در جهان ديگر هستند و انسان اصيل و حقيقى ، انسان آن جهانى است . همچنين ساير اشياء .\r\nافلاطون آن حقايق را « ايده » مىنامد . در دورهء اسلامى كلمهء « ايده » به « مثال » ترجمه شده است و مجموع آن حقايق به نام « مثل افلاطونى » خوانده مىشود . بوعلى سخت با نظريهء مثل افلاطونى مخالف است و شيخ اشراق سخت طرفدار آن است .\r\nيكى از طرفداران نظريهء مثل ، ميرداماد ، و يكى ديگر صدرالمتألهين است . البته تعبير اين دو حكيم از « مثل » - خصوصاً ميرداماد - با تعبير افلاطون و حتى با تعبير شيخ اشراق متفاوت است .\r\n\r\n\r\n\r\n\r\n","description":"","footnote":"\r\n( 1 ) . براى مطالعهء فلسفهء فيثاغورسى رجوع شود به جلد دوم ملل و نحل شهرستانى و جلد اول تاريخ فلسفه برتراند راسل .\r\n","page_name":" 144 ","page_number":144},
  {"content":"\r\n\r\nيكى ديگر از طرفداران نظريهء مثل در دورهء اسلامى ميرفندرسكى از حكماى دورهء صفويّه است . قصيدهء معروفى به فارسى دارد و نظر خويش را در مورد مثل در آن قصيده بيان كرده است . مطلع قصيده اين است :\r\n چرخ با اين اختران ، نغز و خوش و زيباستى * صورتى در زير دارد آنچه در بالاستى\r\nصورت زيرين اگر با نردبان معرفت * بر رود بالا همى با اصل خود يكتاستى\r\nاين سخن را در نيابد هيچ فهم ظاهرى * گر ابو نصرستى و گر بوعلى سيناستى \r\n2 . نظريهء اساسى مهم ديگر افلاطون ، دربارهء روح آدمى است . وى معتقد است كه روحها قبل از تعلق به بدنها در عالمى برتر و بالاتر كه همان عالم مثل است مخلوق و موجود بوده و پس از خلق شدن بدن ، روح به بدن تعلق پيدا مىكند و در آن جايگزين مىشود .\r\n3 . نظريهء سوم افلاطون كه مبتنى بر دو نظريهء گذشته است و به منزلهء نتيجه گيرى از آن دو نظريه است اين است كه علم ، تذكر و يادآورى است نه يادگيرى واقعى ؛ يعنى هر چيز كه ما در اين جهان مىآموزيم ، و مىپنداريم چيزى را كه نمىدانسته و نسبت به آن جاهل بوده‌ايم براى اولين بار آموخته‌ايم ، در حقيقت يادآورى آن چيزهايى است كه قبلًا مىدانسته‌ايم ، زيرا گفتيم كه روح قبل از تعلق به بدن در اين عالم ، در عالمى برتر موجود بوده و در آن عالم ، « مثل » را مشاهده مىكرده است و چون حقيقت هر چيز « مثال » آن چيز است و روحها مثالها را قبلًا ادراك كرده‌اند پس روحها قبل از آن كه به عالم دنيا وارد شوند و به دنيا تعلق يابند عالِم به حقايق بوده‌اند ؛ چيزى كه هست ، پس از تعلق روح به بدن ، آن چيزها را فراموش كرده‌ايم .\r\nبدن براى روح ما به منزلهء پرده‌اى است كه بر روى آيينه‌اى آويخته شده باشد كه مانع تابش نور و انعكاس صور در آيينه است . در اثر ديالكتيك ، يعنى بحث و جدل و روش عقلى ، يا در اثر عشق ( يا در اثر مجاهدت و رياضت نفس و سير و سلوك معنوى بنابر استنباط امثال شيخ اشراق ) پرده بر طرف مىشود و نور مىتابد و صورت ظاهر مىگردد .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nارسطو در هر سه مسأله با افلاطون مخالف است . اولًا وجود كلّيات مثالى و مجرد و ملكوتى را منكر است و « كلّى » را - و يا به تعبير صحيح‌تر كلّيت كلّى را - صرفاً امر ذهنى مىشمارد . ثانياً معتقد است كه روح پس از خلق بدن يعنى مقارن با تمام و كمال يافتن خلقت بدن خلق مىشود و بدن به هيچ وجه مانع و حجابى براى روح نيست ، بر عكس وسيله و ابزار روح است براى كسب معلومات جديد . روح ، معلومات خويش را به وسيلهء همين حواس و ابزارهاى بدنى به دست مىآورد . روح قبلًا در عالم ديگرى نبوده است تا معلوماتى به دست آورده باشد .\r\nاختلاف نظر افلاطون و ارسطو در اين مسائل اساسى و برخى مسائل ديگر كه البته به اين اهميت نيست ، بعد از آنها نيز ادامه يافت . در مكتب اسكندريه ، هم افلاطون پيروانى دارد و هم ارسطو . پيروان اسكندرانى افلاطون به نام « افلاطونيان جديد » خوانده مىشدند . مؤسس اين مكتب شخصى است مصرى به نام « آمونيوس ساكاس » « 1 » و معروف‌ترين و بارزترين آنها يك مصرى يونانى الاصل است به نام « افلوطين » « 2 » كه مورخين اسلامى او را « الشيخ اليونانى » مىخوانند . افلاطونيان جديد مطالب تازه آورده‌اند و ممكن است از منابع قديم شرقى استفاده كرده باشند . پيروان اسكندرانى ارسطو عدهء زيادى هستند كه شرح كرده‌اند ارسطو را . معروف‌ترين آنها « ثامسطيوس » و « اسكندر افريدوسى » مىباشند .\r\n\r\n\r\n\r\n\r\n","description":"","footnote":"\r\n( 1 ) .  Ammonios Saccas  .\r\n( 2 ) .  Plotin  .\r\n","page_name":" 146 ","page_number":146},
  {"content":"\r\n\r\n\r\nدرس چهارم : روشهاى فكرى اسلامى\r\nدر درس قبل ، مختصر توضيحى دربارهء روش فلسفى اشراقى و روش فلسفى مشّائى داديم و گفتيم ميان اشراقيون و مشّائيون يك سلسله اختلافات اساسى در مسائل فلسفى وجود دارد ، و گفتيم كه بنا بر مشهور افلاطون سر سلسلهء اشراقيون و ارسطو سر سلسلهء مشّائيون به شمار مىرود ؛ و هم اشاره شد كه در دورهء اسلامى اين دو مكتب ادامه يافت برخى از فلاسفهء اسلامى روش اشراقى دارند ، برخى ديگر روش مشّائى .\r\nنظر به اين كه در جهان اسلامى روشهاى فكرى ديگر هم بوده است كه با روش اشراقى و مشّائى مغايرت داشته است و آنها نيز نقشى اصيل و اساسى در تحول فرهنگ اسلامى داشته‌اند ناچاريم به آنها نيز اشاره كنيم .\r\nدر ميان ساير روشها آنچه مهم و قابل ذكر است دو روش است :\r\n1 . روش عرفانى\r\n2 . روش كلامى\r\nعرفا و همچنين متكلّمين به هيچ وجه خود را تابع فلاسفه - اعمّ از اشراقى و مشّائى - نمىدانسته‌اند و در مقابل آنها ايستادگيها به خرج داده‌اند و تصادمهايى ميان آنها و فلاسفه رخ داده است و همين تصادمها در سرنوشت فلسفهء اسلامى تأثير\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nبسزايى داشته است . عرفان و كلام علاوه بر آن كه از طريق معارضه و تصادم به فلسفهء اسلامى تحرك بخشيده‌اند ، افقهاى تازه نيز براى فلاسفه گشوده‌اند . بسيارى از مسائلى كه در فلسفهء اسلامى مطرح است ، اولين بار وسيلهء متكلمين و عرفا مطرح شده است هر چند اظهار نظر فلاسفه با اظهار نظر عرفا و متكلمين متفاوت است .\r\nعليهذا مجموع روشهاى فكرى اسلامى چهار روش است و متفكران اسلامى چهار دسته بوده‌اند . بديهى است كه مقصود ما روشهاى فكرىاى است كه به معنى عام ، رنگ فلسفى دارد ؛ يعنى نوعى هستى شناسى و جهان شناسى است . ما در اين درس كه دربارهء « كلّيات فلسفه » بحث مىكنيم ، كارى به روشهاى فكرى فقهى يا تفسيرى يا حديثى يا ادبى يا سياسى يا اخلاقى نداريم كه آنها داستانى ديگر دارند .\r\nنكتهء ديگر اين است كه همهء اين روشها تحت تأثير تعليمات اسلامى ، رنگى مخصوص پيدا كرده‌اند و با مشابه‌هاى خود در خارج از حوزهء اسلامى تفاوتهايى داشته و دارند ، و به عبارت ديگر : روح خاصّ فرهنگ اسلامى بر همهء آنها حاكم است .\r\nآن چهار روش فكرى عبارت است از :\r\n1 . روش فلسفى استدلالى مشّائى . اين روش پيروان زيادى دارد . اكثر فلاسفهء اسلامى پيرو اين روش بوده‌اند . الكندى ، فارابى ، بوعلى سينا ، خواجه نصير الدين طوسى ، ميرداماد ، ابن رشد اندلسى ، ابن باجهء اندلسى ( ابن الصائغ اندلسى ) ، مشّائى مسلك بوده‌اند . مظهر و نمايندهء كامل اين مكتب بوعلى سيناست . كتابهاى فلسفى بوعلى از قبيل شفا ، اشارات ، نجات ، دانشنامهء علائى ، مبدأ و معاد ، تعليقات ، مباحثات ، عيون الحكمه همه حكمت مشّاء است . در اين روش تكيه فقط بر استدلال و برهان عقلى است و بس .\r\n2 . روش فلسفى اشراق . اين روش نسبت به روش مشّائى پيروان كمترى دارد . آن كس كه اين روش را احياء كرد « شيخ اشراق » بود . قطب الدين شيرازى ، شهرزورى و عده‌اى ديگر روش اشراقى داشته‌اند . خود شيخ اشراق ، مظهر و نمايندهء كامل اين مكتب به شمار مىرود . شيخ اشراق كتب زيادى نوشته است از قبيل حكمة الاشراق ، تلويحات ، مطارحات ، مقاومات ، هياكل النور . معروف‌ترين آنها كتاب حكمة الاشراق است و تنها اين كتاب است كه صد در صد روش اشراقى دارد . شيخ اشراق برخى رساله‌ها به فارسى دارد از قبيل آواز پرجبرئيل ، عقل سرخ و غيره .\r\nدر اين روش به دو چيز تكيه مىشود : استدلال و برهان عقلى ، و ديگر مجاهده و\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nتصفيهء نفس . به حسب اين روش ، تنها با نيروى استدلال و برهان عقلى نتوان حقايق جهان را اكتشاف كرد .\r\n3 . روش سلوكى عرفانى . روش عرفان و تصوّف فقط و فقط بر تصفيهء نفس بر اساس سلوك الى اللّه و تقرب به حق تا مرحلهء وصول به حقيقت تكيه دارد و به هيچ وجه اعتمادى به استدلالات عقلى ندارد . اين روش پاى استدلاليان را چوبين مىداند . به حسب اين روش ، هدف تنها كشف حقيقت نيست ، بلكه رسيدن به حقيقت است .\r\nروش عرفانى پيروان زيادى دارد و عرفاى نامدارى در جهان اسلام ظهور كرده‌اند . از آن جمله بايزيد بسطامى ، حلّاج ، شبلى ، جنيد بغدادى ، ذوالنّون مصرى ، ابوسعيد ابوالخير ، خواجه عبد اللّه انصارى ، ابو طالب مكّى ، ابونصر سراج ، ابوالقاسم قشيرى ، محيى الدين عربى اندلسى ، ابن فارض مصرى ، مولوى رومى را بايد نام برد .\r\nمظهر و نمايندهء كامل عرفان اسلامى كه عرفان را به صورت يك علم مضبوط درآورد و پس از او هر كس آمده تحت تأثير شديد او بوده است « محيى الدين عربى » است .\r\nروش سلوكى عرفانى با روش فلسفى اشراقى يك وجه اشتراك دارد و دو وجه اختلاف . وجه اشتراك آن دو تكيه بر اصلاح و تهذيب و تصفيهء نفس است . اما دو وجه اختلاف ، يكى اين است كه عارف استدلال را به كلى طرد مىكند ولى فيلسوف اشراقى آن را حفظ مىنمايد و فكر و تصفيه را به كمك يكديگر مىگيرد . ديگر اين كه هدف فيلسوف اشراقى مانند هر فيلسوف ديگر كشف حقيقت است اما هدف عارف وصول به حقيقت است .\r\n4 . روش استدلالى كلامى . متكلّمين مانند فلاسفهء مشّاء تكيه‌شان بر استدلالات عقلى است ولى با دو تفاوت :\r\nيكى اين كه اصول و مبادى عقلى كه متكلمين بحثهاى خود را از آنجا آغاز مىكنند با اصول و مبادى عقلى كه فلاسفه بحث خود را از آنجا آغاز مىكنند متفاوت است . متكلمين خصوصاً معتزله مهم‌ترين اصل متعارفى كه به كار مىبرند « حسن و قبح » است ، با اين تفاوت كه معتزله حسن و قبح را عقلى مىدانند و اشاعره ، شرعى .\r\nمعتزله يك سلسله اصول و قواعد بر اين اصل مترتب كرده‌اند از قبيل « قاعدهء لطف » و « وجوب اصلح بر بارى تعالى » و بسيار مطالب ديگر .\r\nولى فلاسفه اصل « حسن و قبح » را يك اصل اعتبارى و بشرى مىدانند از قبيل\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nمقبولات و معقولات عملى كه در منطق مطرح است و فقط در « جدل » قابل استفاده است نه در « برهان » . از اين رو فلاسفه كلام را « حكمت جدلى » مىخوانند نه « حكمت برهانى » .\r\nيكى ديگر اين كه متكلم ، بر خلاف فيلسوف ، خود را « متعهد » مىداند ، متعهد به دفاع از حريم اسلام . بحث فيلسوفانه يك بحث آزاد است ؛ يعنى فيلسوف هدفش قبلًا تعيين نشده كه از چه عقيده‌اى دفاع كند ولى هدف متكلم قبلًا تعيين شده است .\r\nروش كلامى به نوبهء خود به سه روش منشعب مىشود :\r\nالف . روش كلامى معتزلى .\r\nب . روش كلامى اشعرى .\r\nج . روش كلامى شيعى .\r\nشرح كامل هر يك از اين روشها در اين درس ميسر نيست و نيازمند بحث جداگانه‌اى است « 1 » . معتزله زيادند . ابو الهذيل علّاف ، نظّام ، جاحظ ، ابو عبيده معمر بن مثنى كه در قرنهاى دوم و سوم هجرى مىزيسته‌اند و قاضى عبد الجبّار معتزلى در قرن چهارم و زمخشرى در اواخر قرن پنجم و اوايل قرن ششم ، مظاهر و نمايندهء مكتب معتزله به شمار مىروند ؛ و شيخ ابو الحسن اشعرى متوفّى در سال 330 هجرى مظهر و نمايندهء كامل مكتب اشعرى به شمار مىرود . قاضى ابوبكر باقلانى و امام الحرمين جوينى و غزالى و فخرالدين رازى روش اشعرى داشته‌اند .\r\nمتكلمين شيعى نيز زياد بوده‌اند . هشام بن الحكم كه از اصحاب امام جعفر صادق عليه السلام است يك متكلم شيعى است . خاندان نوبختى كه يك خاندان ايرانى شيعى مىباشند متكلمان زبردستى داشته‌اند . شيخ مفيد و سيد مرتضى علم الهدى نيز از متكلمان شيعه به شمار مىروند . مظهر و نمايندهء كامل كلام شيعى خواجه نصيرالدين طوسى است . كتاب تجريد العقائد خواجه يكى از معروف‌ترين كتب كلام است . خواجه ، فيلسوف و رياضىدان هم هست . بعد از خواجه سرنوشت كلام به كلى تغيير كرد و بيشتر رنگ فلسفى به خود گرفت .\r\nدر ميان كتب كلامى اهل تسنن ، شرح مواقف - كه متن آن از « قاضى عضد ايجى »\r\n\r\n\r\n\r\n\r\n","description":"","footnote":"\r\n( 1 ) . [ رجوع شود به درسهاى « كلام » در مجموعه آثار 3 . 
  ]\r\n","page_name":" 150 ","page_number":150},
  {"content":"\r\n\r\nمعاصر و ممدوح حافظ است ، و شرح آن از ميرسيّد شريف جرجانى است - از همه معروفتر است . كتاب مواقف سخت تحت تأثير كتاب تجريد العقائد است .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\n\r\nدرس پنجم : حكمت متعاليه\r\nدر درس گذشته اجمالًا به چهار روش فكرى در دورهء اسلامى اشاره كرديم و نمايندگان معروف آنها را نيز نام برديم .\r\nاكنون اضافه مىكنيم كه اين چهار جريان در جهان اسلام ادامه يافتند تا در يك نقطه به يكديگر رسيدند و جمعاً جريان واحدى را به وجود آوردند . نقطه‌اى كه اين چهار جريان در آنجا با يكديگر تلاقى كردند « حكمت متعاليه » ناميده مىشود . حكمت متعاليه به وسيلهء صدرالمتألّهين شيرازى ( متوفّى در سال 1050 هجرى قمرى ) پايه گذارى شد . كلمهء « حكمت متعالى » وسيلهء بوعلى نيز - در اشارات - به كار رفته است ولى فلسفهء بوعلى هرگز به اين نام معروف نشد .\r\nصدرالمتألّهين رسما فلسفهء خود را « حكمت متعاليه » خواند و فلسفهء وى به همين نام مشهور شد . مكتب صدرالمتألّهين از لحاظ روش شبيه مكتب اشراقى است يعنى به استدلال و كشف و شهود توأماً معتقد است ، ولى از نظر اصول و از نظر استنتاجات متفاوت است .\r\nدر مكتب صدرالمتألّهين بسيارى از مسائل مورد اختلاف مشّاء و اشراق ، يا مورد اختلاف فلسفه و عرفان ، و يا مورد اختلاف فلسفه و كلام براى هميشه حل شده است .\r\nفلسفهء صدرالمتألّهين يك فلسفهء التقاطى نيست ، بلكه يك نظام خاص فلسفى است كه\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nهر چند روشهاى فكرى گوناگون اسلامى در پيدايش آن مؤثر بوده‌اند بايد آن را نظام فكرى مستقلى دانست .\r\nصدرالمتألّهين كتابهاى متعدد دارد ، از آن جمله است : اسفار اربعه ، الشواهد الربوبيّه ، مبدأ و معاد ، عرشيّه ، مشاعر ، شرح هدايه اثير الدين ابهرى .\r\nحاج ملّا هادى سبزوارى صاحب كتاب منظومه و شرح منظومه ( متولد 1212 هجرى قمرى و متوفّى در 1297 هجرى قمرى ) از پيروان مكتب صدرالمتألّهين است . كتاب شرح منظومهء سبزوارى و كتاب اسفار صدرالمتألّهين و كتاب اشارات بوعلى سينا و كتاب شفاى بوعلى سينا و كتاب حكمة الاشراق شيخ اشراق از كتب شايع و متداولى است كه در حوزه‌هاى علوم قديمه تدريس مىشود .\r\nصدرالمتألّهين از جمله كارهايى كه كرد اين بود كه به مباحث فلسفى كه از نوع سلوك فكرى و عقلى است ، نظام و ترتيبى داد شبيه آنچه عرفا در سلوك قلبى و روحى بيان داشته‌اند .\r\nعرفا معتقدند كه سالك با به كار بستن روش عارفانه چهار سير انجام مىدهد :\r\n1 . سير من الخلق الى الحق . در اين مرحله كوشش سالك اين است كه از طبيعت عبور كند و پاره‌اى عوالم ماوراء طبيعى را نيز پشت سر بگذارد تا به ذات حق و اصل شود و ميان او و حق حجابى نباشد .\r\n2 . سير بالحق فى الحق . اين ، مرحلهء دوم است . پس از آنكه سالك ذات حق را از نزديك شناخت به كمك خود او به سير در شؤون و كمالات و اسماء و صفات او مىپردازد .\r\n3 . سير من الحق الى الخلق بالحق . در اين سير ، سالك به خلق و ميان مردم بازگشت مىكند ، اما بازگشتش به معنى جدا شدن و دور شدن از ذات حق نيست ، ذات حق را با همه چيز و در همه چيز مىبيند .\r\n4 . سير فى الخلق بالحق . در اين سير ، سالك به ارشاد و هدايت مردم ، به دستگيرى مردم و رساندن آنها به حق مىپردازد .\r\nصدرالمتألّهين ، مسائل فلسفه را به اعتبار اين كه « فكر » نوعى سلوك است ولى ذهنى ، به چهار دسته تقسيم كرد :\r\n1 . مسائلى كه پايه و مقدمهء مبحث توحيدند و در حقيقت سير فكر ماست از خلق به حق ( امور عامّهء فلسفه ) .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\n2 . مباحث توحيد و خداشناسى و صفات الهى ( سير بالحق فى الحق ) .\r\n3 . مباحث افعال بارى ، عوالم كلّى وجود ( سير من الحق الى الخلق بالحق ) .\r\n4 . مباحث نفس و معاد ( سير فى الخلق بالحق ) .\r\nكتاب اسفار اربعه كه به معنى « سفرهاى چهارگانه » است بر اساس همين نظام و ترتيب است .\r\nصدرالمتألّهين كه سيستم خاص فلسفى خويش را « حكمت متعاليه » نام نهاد ، فلسفهء مشهور و متداول - اعمّ از اشراقى و مشّائى - را « فلسفهء عامّيّه » يا « فلسفهء متعارفه » خواند .\r\n\r\nنظرى كلى به فلسفه‌ها و حكمتها\r\nفلسفه و حكمت به مفهوم عام ، از نظرهاى مختلف تقسيمات گوناگون دارد ، اما اگر از لحاظ متد و روش در نظر بگيريم چهار نوع است : حكمت استدلالى ، حكمت ذوقى ، حكمت تجربى ، حكمت جدلى .\r\nحكمت استدلالى متّكى به قياس و برهان است ، سر و كارش فقط با صغرى و كبرى و نتيجه و لازم و نقيض و ضدّ و امثال اينهاست .\r\nحكمت ذوقى سر و كارش تنها با استدلال نيست ، بيشتر با ذوق و الهام و اشراق است ؛ بيشتر از آنچه از عقل الهام مىگيرد از دل الهام مىگيرد .\r\nحكمت تجربى آن است كه نه با عقل و استدلال قياسى سر و كار دارد و نه با دل و الهامات قلبى ، سر و كارش با حس و تجربه و آزمايش است ؛ يعنى نتايج علوم را كه محصول تجربه و آزمايش است با مربوط كردن به يكديگر به صورت حكمت و فلسفه در مىآورد .\r\nحكمت جدلى ، استدلالى است ، اما مقدمات استدلال در اين حكمت ، آن چيزهايى است كه منطقيّين آنها را « مشهورات » يا « مقبولات » مىخوانند .\r\nقبلًا در « كلّيات منطق » مبحث « صناعات خَمس » خوانديم كه مقدمات استدلال چند گونه است ، از آن جمله مقدماتى است كه آنها را « بديهيات اوليه » مىنامند و از آن جمله است مقدماتى كه آنها را « مشهورات » مىخوانند .\r\nمثلًا اين كه « دو شىء مساوى با شىء سوم ، خودشان مساوى يكديگرند » كه با\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nجملهء « مساوِى المساوى مساوٍ » بيان مىشود و همچنين اين كه « محال است يك حكم با نقيضش در آنِ واحد صدق كنند » امورى بديهى به شمار مىروند و اما اين كه « زشت است انسان در حضور ديگران دهانش را به خميازه باز كند » يك امر مشهورى است .\r\nاستناد و استدلال به بديهيات ، « برهان » ناميده مىشود ؛ اما استناد و استدلال به « مشهورات » جزء جدل به شمار مىرود .\r\nپس « حكمت جدلى » يعنى حكمتى كه بر اساس مشهورات در مسائل جهانى و كلى استدلال كند .\r\nمتكلّمان غالباً پايهء استدلالشان بر اين است كه فلان چيز زشت است و فلان چيز نيك است . متكلّمين به اصطلاح بر اساس « حسن و قبح عقلى » استدلال مىكنند .\r\nحكما مدعى هستند كه حسن و قبح‌ها همه مربوط است به دايرهء زندگى انسان ، دربارهء خدا و جهان و هستى با اين معيارها نمىتوان قضاوت كرد . از اين رو حكما كلام را « حكمت جدلى » مىنامند .\r\nحكما معتقدند كه اصول اساسى دين با مقدمات برهانى و متكى بر بديهيات اوليه بهتر قابل استدلال است تا با مقدمات مشهورى و جدلى ؛ و چون در دورهء اسلامى ، خصوصاً در ميان شيعه ، تدريجاً فلسفه بدون آن كه از وظيفهء بحث آزاد خود خارج گردد و خود را قبلًا « متعهد » سازد ، به بهترين وجهى اصول اسلامى را تأييد كرد ، لهذا حكمت جدلى تدريجاً به دست امثال خواجه نصيرالدين طوسى رنگ حكمت برهانى و حكمت اشراقى گرفت و كلام تحت الشعاع فلسفه واقع شد .\r\nحكمت تجربى البته فوق العاده با ارزش است ، اما عيب اين حكمت دو چيز ديگر است : يكى اين كه دايرهء حكمت تجربى محدود است به علوم تجربى ، و علوم تجربى محدود است به مسائل قابل لمس و قابل حس ، در صورتى كه نياز فلسفى بشر دربارهء مسائلى است بسى وسيع‌تر از آنچه در قلمرو تجربه قرار مىگيرد .\r\nمثلًا آنگاه كه دربارهء آغاز براى زمان ، و نهايت براى مكان ، و مبدأ براى علل بحث مىكنيم ، چگونه مىتوانيم در آزمايشگاه و زير ميكروسكوپ به مقصود خود نائل گرديم ؟ ! لهذا حكمت تجربى نتوانست غريزهء فلسفى بشر را اشباع كند و ناچار شد كه در مسائل اساسى فلسفى سكوت اختيار كند .\r\nديگر اين كه محدود بودن و وابسته به طبيعت بودن مسائل تجربى ارزش آنها را متزلزل كرده است به طورى كه امروز مسلّم است كه مسائل علمى تجربى ارزش\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nموقت دارد و هر لحظه انتظار منسوخ شدن آنها مىرود . حكمتى هم كه مبنى بر آزمايشها باشد طبعاً متزلزل است و در نتيجه يك نياز اساسى بشر يعنى « اطمينان » و يقين را به بشر نمىدهد . اطمينان و يقين در مسائلى پيدا مىشود كه « تجرد رياضى » يا « تجرد فلسفى » داشته باشند . معنى تجرد رياضى و تجرد فلسفى در فلسفه فقط قابل توضيح است .\r\nباقى مىماند حكمت استدلالى و حكمت ذوقى . مسائلى كه در درسهاى آينده بحث مىشود توضيح دهندهء اين دو حكمت و بيان كنندهء ارزش آنهاست .\r\n\r\n","description":"","footnote":"","page_name":" 156 ","page_number":156},
  {"content":"\r\n\r\n\r\nدرس ششم : مسائل فلسفه\r\nاكنون لازم است ولو به طور اشاره فهرستى از مسائلى كه در فلسفهء اسلامى دربارهء آنها تحقيق مىشود ، همراه با يك سلسله توضيحات روشنگر ، به دست دهيم .\r\nمسائل فلسفى بر محور « موجود » دور مىزند ؛ يعنى آن چيزى كه در فلسفه از قبيل بدن است براى پزشكى ، و از قبيل عدد است براى حساب ، و از قبيل مقدار است براى هندسه ، « موجود بما هو موجود » است . به عبارت ديگر موضوع فلسفه « موجود بما هو موجود » است . همهء بحثهاى فلسفى در اطراف اين موضوع دور مىزند . به تعبير ديگر موضوع فلسفه « هستى » است .\r\nمسائلى كه در اطراف هستى دور مىزند چند گونه است :\r\nالف . مسائلى كه مربوط است به هستى و دو نقطهء مقابل هستى يعنى : ماهيت و نيستى .\r\nالبته در جهان عينى جز هستى چيزى نيست . هستى در ماوراء ذهن نقطهء مقابل ندارد . ولى اين ذهنِ مفهوم ساز بشر دو معنى و دو مفهوم ديگر در مقابل هستى ساخته است : يكى نيستى ، ديگر ماهيت ( البته ماهيتها ) . يك سلسله مسائل فلسفه ، خصوصاً در حكمت متعاليه ، مسائل مربوط به وجود و ماهيت است ، و يك سلسله مسائل ديگر مسائل مربوط به هستى و نيستى است .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nب . دستهء ديگر ، مسائل مربوط به اقسام هستى است . هستى به نوبهء خود اقسامى دارد كه به منزلهء انواع آن به شمار مىروند و به عبارت ديگر : هستى داراى تقسيماتى است ، از قبيل تقسيم به عينى و ذهنى ، تقسيم به واجب و ممكن ، تقسيم به حادث و قديم ، تقسيم به ثابت و متغير ، تقسيم به واحد و كثير ، تقسيم به قوّه و فعل ، تقسيم به جوهر و عرض . البته مقصود ، تقسيمات اوليهء هستى است ؛ يعنى تقسيماتى كه بر هستى وارد مىشود از آن جهت كه هستى است .\r\nمثلًا انقسام به سفيد و سياه يا بزرگ و كوچك ، مساوى و نا مساوى ، طاق و جفت ، بلند و كوتاه و امثال اينها از انقسامات موجود بما هو موجود نيست ، بلكه از انقسامات موجود بما هو جسم يا موجود بما هو متكمّم ( كمّيت پذير ) است ؛ يعنى جسميت از آن جهت كه جسميت و يا كمّيت از آن جهت كه كمّيت است اين انقسامات را مىپذيرد .\r\nاما انقسام به واحد و كثير ، يا واجب و ممكن ، انقسام موجود بما هو موجود است .\r\nدر فلسفه راجع به ملاك اين انقسامات و تشخيص اين كه چه انقسامى از انقسامات موجود بما هو موجود است و چه انقسامى از اين انقسامات نيست تحقيق دقيق شده است ، احياناً به مواردى بر مىخوريم كه برخى تقسيمات را بعضى از فلاسفه از تقسيمات جسم بما هو جسم مىدانسته‌اند و خارج از حوزهء فلسفه اولى فرض مىكرده‌اند و بعضى ديگر به دلائلى آنها را از تقسيمات موجود بما هو موجود دانسته و داخل در حوزهء فلسفهء اولى شمرده‌اند و ما در همين درسها به بعضى از آنها اشاره خواهيم كرد .\r\nج . دستهء ديگر مسائلى است كه مربوط است به قوانين كلى حاكم بر هستى ، از قبيل علّيت ، سنخيت علت و معلول ، ضرورت حاكم بر نظام علت و معلول ، تقدم و تأخر و معيّت در مراتب هستى .\r\nد . برخى ديگر ، مسائل مربوط به اثبات طبقات هستى يا عوالم هستى است ؛ يعنى هستى طبقات و عوالم خاص دارد . حكماى اسلامى به چهار عالم كلى يا به چهار نشئه معتقدند :\r\nعالم طبيعت يا ناسوت .\r\nعالم مثال يا ملكوت .\r\nعالم عقول يا جبروت .\r\nعالم الوهيت يا لاهوت .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nعالم ناسوت يعنى عالم ماده و حركت و زمان و مكان ، و به عبارت ديگر عالم طبيعت و محسوسات يا عالم دنيا .\r\nعالم مثال يا ملكوت يعنى عالمى برتر از طبيعت كه داراى صور و ابعاد هست اما فاقد حركت و زمان و تغيير است .\r\nعالم جبروت يعنى عالم عقول يا عالم معنى كه از صور و اشباح مبرّاست و فوق عالم ملكوت است .\r\nعالم لاهوت يعنى عالم الوهيّت و احديّت .\r\nه - . برخى ديگر ، مسائل مربوط به روابط عالم طبيعت با عوالم ما فوق خود است ؛ به عبارت بهتر ، مربوط است به سير نزولى هستى از لاهوت تا طبيعت و سير صعودى طبيعت به عوالم بالاتر ، مخصوصاً در مورد انسان كه به نام « معاد » خوانده مىشود و بخش عظيمى را در حكمت متعاليه اشغال كرده است .\r\n\r\nوجود و ماهيّت\r\nدر باب « وجود و ماهيت » مهم‌ترين بحث اين است كه آيا وجود اصيل است يا ماهيت ؟ مقصود اين است كه ما در اشياء همواره دو معنى تشخيص مىدهيم و هر دو معنى را دربارهء آنها صادق مىدانيم . آن دو چيز يكى هستى است و ديگرى چيستى .\r\nمثلًا مىدانيم كه انسان هست ، درخت هست ، عدد هست ، مقدار هست . . . ، اما عدد يك چيستى و يك ماهيت « 1 » دارد و انسان ماهيت و چيستى ديگرى . اگر بگوييم : « عدد چيست ؟ » يك پاسخ دارد و اگر بگوييم : « انسان چيست ؟ » پاسخ ديگرى دارد .\r\nخيلى چيزها هستى روشنى دارند ، يعنى مىدانيم كه هستند ، اما نمىدانيم كه چيستند . مثلًا مىدانيم كه حيات هست ، برق هست اما نمىدانيم كه حيات چيست ، برق چيست .\r\nبسيار چيزها را مىدانيم كه چيستند . مثلًا « دايره » تعريف روشنى پيش ما دارد و مىدانيم دايره چيست ، اما نمىدانيم در طبيعت عينى دايرهء واقعى وجود دارد يا ندارد .\r\n\r\n\r\n\r\n\r\n","description":"","footnote":"\r\n( 1 ) . « ماهيّت » يك كلمهء عربى است ، مخفّف « ما هويّت » است . كلمهء « ماهو » كه به معنى « چيست او » است با ياء مصدريّه و تاء مصدريّه « ما هويّت » شده و با تخفيف ، « ماهيّت » شده است . پس « ماهيّت » يعنى « چيست اويى » يا « چيستى » .\r\n","page_name":" 159 ","page_number":159},
  {"content":"\r\n\r\nپس معلوم مىشود كه « هستى » غير از « چيستى » است .\r\nاز طرفى مىدانيم كه اين كثرت ، يعنى دو گانگى ماهيت و وجود ، صرفاً ذهنى است ؛ يعنى در ظرف خارج ، هر چيزى دو چيز نيست . پس يكى از ايندو عينى و اصيل است و ديگرى اعتبارى و غير اصيل .\r\nالبته اين بحث دامنهء درازى دارد و غرض ما در اين « كلّيات » آشنايى با اصطلاح است . آنچه اينجا بايد بدانيم اين است كه مسألهء اصالت وجود و ماهيت ، سابقهء تاريخى زيادى ندارد ؛ اين مسأله در جهان اسلام ابتكار شده است . فارابى و بوعلى و خواجه نصير الدين طوسى و حتى شيخ اشراق بحثى به عنوان اصالت ماهيت و اصالت وجود طرح نكرده‌اند . اين بحث در زمان ميرداماد ( اوايل قرن يازدهم هجرى ) وارد فلسفه شد .\r\nميرداماد اصالت ماهيّتى بود ، اما شاگرد نامدارش صدرالمتألّهين اصالت وجود را به اثبات رساند و از آن تاريخ همهء فلاسفه‌اى كه انديشهء قابل توجهى داشته‌اند اصالت وجودى بوده‌اند . ما در جلد سوم اصول فلسفه و روش رئاليسم نقش خاص عرفا و متكلّمين و فلاسفه را در مقدماتى كه منتهى به پيدايش اين فكر فلسفى براى صدرالمتألّهين گشت تا اندازه‌اى بيان كرده‌ايم .\r\nضمناً اين نكته نيز خوب است گفته شود كه در عصر ما فلسفه‌اى رونق گرفته كه آن نيز گاهى به نام « فلسفهء اصالت وجود » خوانده مىشود و آن فلسفهء اگزيستانسياليسم « 1 » است . آنچه در اين فلسفه به نام « اصالت وجود » خوانده مىشود مربوط به انسان است و دربارهء اين مطلب است كه انسان بر خلاف ساير اشياء يك ماهيت مشخصِ پيش بينى شده و يك قالب معيّن طبيعى ندارد ؛ انسان چيستى خود را خود طرح ريزى مىكند و خود مىسازد . اين مطلب تا حدود زيادى مطلب درستى است و در فلسفهء اسلامى تأييد شده است ؛ ولى آنچه در فلسفهء اسلامى به نام « اصالت وجود » خوانده مىشود اولًا اختصاص به انسان ندارد ، مربوط است به همهء جهان ؛ ثانياً در اصالت وجود اسلامى بحث دربارهء اصالت به معنى عينيّت در مقابل اعتباريّت و ذهنيّت است و بحث اگزيستانسياليسم دربارهء اصالت به معنى تقدّم است ، و به هر حال ايندو را نبايد يكى پنداشت .\r\n\r\n\r\n\r\n\r\n","description":"","footnote":"\r\n( 1 ) .  Existencialism  .\r\n","page_name":" 160 ","page_number":160},
  {"content":"\r\n\r\n\r\nدرس هفتم : عينى و ذهنى\r\nيكى از تقسيمات هستى اين است كه هستى يك شىء ، يا عينى است و يا ذهنى .\r\nهستى عينى يعنى هستى خارجى كه مستقل از ذهن انسان است . مىدانيم كه مثلًا كوه و دريا و صحرا در خارج از ذهن ما و مستقل از ذهن ما وجود دارند . ذهن ما خواه آنها را تصور كند و خواه تصور نكند ، بلكه خواه ما و ذهن ما وجود داشته باشيم و خواه وجود نداشته باشيم ، كوه و دريا و صحرا وجود دارد .\r\nولى همين كوه و دريا و صحرا وجودى هم در ذهن ما دارند . آنگاه كه ما تصور مىكنيم آنها را ، در حقيقت آنها را در ذهن خود وجود مىدهيم . وجودى كه اشياء در ذهن ما پيدا مىكنند « وجود ذهنى » ناميده مىشود .\r\nاينجا جاى دو پرسش هست : يكى اين كه به چه مناسبت تصويرهايى كه از اشياء در ذهن ما پيدا مىشوند ، به عنوان وجودى از آن اشياء در ذهن ما تلقى مىشود ؟ اگر چنين است پس مىبايست تصويرى هم كه از اشياء بر روى ديوار يا كاغذ نقش مىبندد نوعى ديگر از وجود خوانده شود به نام وجود ديوارى يا كاغذى . ما اگر تصويرات ذهنى را به نوعى « وجود » براى شىءِ تصوير شده تعبير كنيم در حقيقت يك « مَجاز » به كار برده‌ايم نه حقيقت ، و حال اين كه سر و كار فلسفه بايد با حقيقت باشد .\r\nديگر اين كه مسألهء « وجود ذهنى » در حقيقت مربوط به انسان است و يكى از\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nمسائل روانى انسانى است و چنين مسأله‌اى مىبايست در روان شناسى مطرح شود نه در فلسفه ، زيرا مسائل فلسفه مسائل كلى است و مسائل جزئى مربوط به علوم است .\r\nدر پاسخ پرسش اول مىگوييم كه رابطهء صورت ذهنى با شىء خارجى ، مثلًا رابطهء كوه و درياى ذهنى با كوه و درياى خارجى ، بسى عميق‌تر است از رابطهء عكس كوه و درياى روى كاغذ يا ديوار با كوه و درياى خارجى . اگر آنچه در ذهن است تنها يك تصوير ساده مىبود هرگز منشأ آگاهى نمىشد ، همچنانكه تصوير روى ديوار منشأ آگاهى ديوار نمىگردد ؛ بلكه تصوير ذهنى عين آگاهى است .\r\nفلاسفه در مسألهء وجود ذهنى به اثبات رسانيده‌اند كه علت آگاهى ما به اشياء خارجى اين است كه تصويرات ذهنى ما يك تصوير ساده نيست بلكه نوعى وجود يافتن ماهيت اشياء خارجى است در ذهن ما ؛ و از همين جا پاسخ پرسش دوم نيز روشن مىشود و آن اين كه هر چند مسألهء تصويرات ذهنى از يك نظر يك مسألهء روانى انسانى است و از همان نظر بايد در علم معرفة النفس مورد بحث قرار گيرد ، ولى از آن نظر كه ذهن انسان واقعاً يك نشئهء ديگر از وجود است و سبب مىگردد كه هستى در ذات خود دو گونه گردد : ذهنى و عينى ، جاى آن در فلسفه است .\r\nبوعلى در اوايل الهيّات شفا به طور اشاره و صدرالمتألّهين در تعليقات خويش بر الهيات شفا به طور صريح و به تفصيل گفته‌اند كه گاهى يك مسأله از دو نظر با دو فن مربوط مىشود ، مثلًا هم به فلسفه مربوط مىشود و هم به علوم طبيعى .\r\n\r\nحقيقت و خطا\r\nمسألهء « وجود ذهنى » از يك زاويهء ديگر كه مورد مطالعه قرار گيرد ، مربوط مىشود به ارزش واقع نمايى ادراكات ؛ يعنى مربوط مىشود به اينكه ادراكات و احساسات و تصورات ما دربارهء عالم خارج چه اندازه « واقع نما » است .\r\nيكى از مسائل مهم كه از قديم الايّام مورد توجّه فلاسفه بوده است اين است كه آيا آنچه ما به وسيلهء حواس يا به وسيلهء عقل دربارهء اشياء ادراك مىكنيم ، با واقع و نفس الامر مطابقت دارد يا نه ؟\r\nگروهى چنين فرض مىكنند كه برخى ادراكات حسى يا عقلى ما با واقع و\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nنفس الامر مطابقت دارد و برخى ندارد . آن ادراكاتى كه با « واقعيت » مطابق است « حقيقت » خوانده مىشود و آنچه كه مطابق نيست « خطا » ناميده مىشود . ما پاره‌اى از خطاهاى حواس را مىشناسيم . باصره ، سامعه ، ذائقه ، لامسه ، شامّه جايز الخطاست .\r\nدر عين حال اكثر ادراكات حسى ما عين حقيقت است . ما شب و روز را ، دورى و نزديكى را ، بزرگى و كوچكى حجم را ، درشتى و نرمى را ، سردى و گرمى را با همين حواس تشخيص مىدهيم و شك نداريم كه عين حقيقت است و خطا نيست .\r\nهمچنين عقل ما جايز الخطاست . « منطق » براى جلوگيرى از خطاى عقل در استدلالاتش تدوين شده است . در عين حال اكثر استدلالات عقلى ما حقيقت است .\r\nما آنگاه كه مثلًا قلمهاى زيادى داد و ستد داريم و بدهيها را يك جا و بستانكاريها را جاى ديگر جمع و از يكديگر تفريق مىكنيم ، يك عمل فكرى و عقلانى انجام مىدهيم و اگر در حين عمل دقت كافى كرده باشيم شك نداريم كه حاصل جمع و تفريق ما عين حقيقت است .\r\nولى « سوفيست » هاى يونانى كه قبلًا هم از آنها ياد كرديم ، تفاوت « حقيقت » و « خطا » را منكر شدند و گفتند هر كس هر گونه احساس كند و هر گونه بينديشد براى او همان « حقيقت » است . آنها گفتند مقياس همه چيز « انسان » است . سوفيستها يا سوفسطائيان اساساً « واقعيت » را انكار كردند و چون « واقعيت » را انكار كردند ديگر چيزى باقى نماند تا ادراكات و احساسات انسان در صورت مطابقت با آن « حقيقت » باشد و در صورت عدم مطابقت « خطا » .\r\nاين گروه معاصر با سقراطاند ؛ يعنى عصر سقراط مقارن است با پايان دورهء سوفسطائيان .\r\nسقراط و افلاطون و ارسطو بر ضد اينها قيام كردند . پروتاگوراس « 1 » و گورگياس « 2 » دو شخصيت معروف سوفسطائى مىباشند .\r\nدر دوره‌هاى بعد از ارسطو ، در اسكندريّه گروهى ديگر پديد آمدند كه « شكّاك » يا « سپتى سيست » « 3 » خوانده شدند و معروف‌ترين آنها شخصى است به نام « پيرون » « 4 » .\r\n\r\n\r\n\r\n\r\n","description":"","footnote":"\r\n( 1 ) .  Protagoras  .\r\n( 2 ) .  Gorgias  .\r\n( 3 ) .  Seepticism  .\r\n( 4 ) .  Pyrrho  .\r\n","page_name":" 163 ","page_number":163},
  {"content":"\r\n\r\nشكّاكان ، واقعيت را از اصل منكر نشدند ولى مطابقت ادراكات بشر را با واقعيت انكار كردند .\r\nآنان گفتند انسان در ادراك اشياء ، تحت تأثير حالات درونى و شرايط خاص بيرونى ، هر چيز را يك جور مىبيند . گاهى دو نفر يك چيز را در دو حالت مختلف و يا از دو زاويهء مختلف مىنگرند و هر كدام او را به گونه‌اى مىنگرند .\r\nيك چيز در چشم يكى زشت است و در چشم ديگرى زيبا ، در چشم يكى كوچك است و در چشم ديگرى بزرگ ، در چشم يكى ، يكى است و در چشم ديگرى دو تا . يك هوا در لامسهء يكى گرم است و در لامسهء ديگرى سرد . يك طعم براى يكى شيرين است و براى ديگرى تلخ . سوفسطائيان و همچنين شكّاكان منكر ارزش واقع نمايى علم شدند .\r\nعقايد سوفسطائيان و شكّاكان بار ديگر در عصر جديد زنده شد . اكثر فلاسفهء اروپا تمايل به شكّاكيّت دارند . برخى از فلاسفه مانند سوفسطائيان واقع را از اصل انكار كرده‌اند .\r\nفيلسوف معروفى هست به نام « بركلى » « 1 » كه ضمناً اسقف نيز مىباشد . اين فيلسوف به كلى منكر واقعيت خارجى است . ادلّه‌اى كه بر مدعاى خويش اقامه كرده است آنچنان مغالطه آميز است كه برخى مدعى شده‌اند هنوز احدى پيدا نشده كه بتواند دليلهاى او را رد كند با اين كه همه مىدانند مغالطه است .\r\nكسانى كه خواسته‌اند پاسخ سوفسطائيان قديم از قبيل پروتاگوراس و يا سوفسطائيان و ايده آليستهاى جديد از قبيل بركلى را بدهند از راهى وارد نشده‌اند كه بتوانند رفع شبهه نمايند .\r\nاز نظر فلاسفهء اسلامى راه حلّ اساسى اين شبهه آن است كه ما به حقيقت وجود ذهنى پى ببريم . تنها در اين صورت است كه معما حل مىگردد .\r\nحكماى اسلامى در مورد وجود ذهنى ، اول به تعريف مىپردازند و مدعى مىگردند كه علم و ادراك عبارت است از نوعى وجود براى ادراك شده در ادراك كننده ، آنگاه به ذكر پاره‌اى براهين مىپردازند براى اثبات اين مدعا ، و سپس ايرادها و اشكالهاى وجود ذهنى را نقل و رد مىكنند .\r\n\r\n\r\n\r\n\r\n","description":"","footnote":"\r\n( 1 ) .  Berkeley  .\r\n","page_name":" 164 ","page_number":164},
  {"content":"\r\n\r\nاين بحث به اين صورت در اوايل دورهء اسلامى وجود نداشته است ، و به طريق اولى در دورهء يونانى وجود نداشته است . بنا بر آنچه ما تحقيق كرده‌ايم ظاهراً اولين بار وسيلهء خواجه نصير الدين طوسى بحثى به اين نام وارد كتب فلسفه و كلام شد و سپس جاى شايستهء خويش را در كتب فلسفه و كلام باز يافت به طورى كه در كتب متأخرين مانند صدرالمتألّهين و حاج ملّا هادى سبزوارى جاى مهمى دارد .\r\nفارابى و بوعلى ، حتى شيخ اشراق و پيروان آنها ، بابى به نام « وجود ذهنى » در كتب خويش باز نكرده‌اند و حتى به اين كلمه تفوّه نكرده‌اند . اصطلاح « وجود ذهنى » بعد از دورهء بوعلى پديد آمده است .\r\nالبته آنچه از كلماتى كه فارابى و بوعلى به مناسبتهاى ديگر طرح كرده‌اند بر مىآيد اين است كه عقيدهء آنها نيز اين بوده است كه ادراك عبارت است از تمثّل حقيقت ادراك شده در ادراك كننده ، ولى آنها نه بر اين مدعا اقامهء برهان كرده‌اند و نه آن را به عنوان يك مسألهء مستقل از مسائل وجود و يك تقسيم مستقل از تقسيمات وجود تلقى كرده‌اند .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\n\r\nدرس هشتم : حادث و قديم\r\nاز جمله مباحث فلسفى كه از دير زمان جلب توجه كرده است مسألهء « حادث و قديم » است .\r\nحادث در عرف و لغت به معنى « نو » و قديم به معنى « كهنه » است . ولى حادث و قديم در اصطلاح فلسفه و كلام با آنچه در عرف عام وجود دارد فرق دارد . فلاسفه هم كه دربارهء حادث و قديم بحث مىكنند مىخواهند ببينند كه چه چيز نو و چه چيز كهنه است ، اما مقصود فلاسفه از حادث بودن و نو بودن يك چيز آن است كه آن چيز پيش از آن كه بود شده است نابود بوده است ؛ يعنى اول نبوده و بعد بود شده است . مقصودشان از قديم بودن و كهنه بودن اين است كه آن چيز هميشه بوده است و هيچگاه نبوده است كه نبوده .\r\nپس اگر ما درختى را فرض كنيم كه ميلياردها سال عمر كرده باشد ، آن درخت در عرف عام ، كهن و بسيار كهن است ، اما در اصطلاح فلسفه و كلام ، حادث و نو است ، زيرا همان درخت قبل از آن ميلياردها سال نبوده است .\r\nفلاسفه « حدوث » را به « مسبوق بودن هستى شىء به نيستى خودش » و « قِدَم » را به « مسبوق نبودن هستى شىء به نيستى خودش » تعريف مىكنند . پس « حادث » عبارت است از چيزى كه نيستىاش بر هستىاش تقدم داشته باشد ، و « قديم » عبارت\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nاست از موجودى كه نيستىِ مقدّم بر هستى براى او فرض نمىشود .\r\nبحث « حادث و قديم » اين است كه آيا همه چيز در عالم حادث است و هيچ چيز قديم نيست ؟ يعنى هر چه را در نظر بگيريم قبلًا نبوده و بعد هست شده است ؟ يا همه چيز قديم است و هيچ چيز حادث نيست ؛ يعنى همه چيز هميشه بوده است ؟ يا برخى چيزها حادث‌اند و برخى چيزها قديم ؟ يعنى مثلًا شكلها ، صورتها ، ظاهرها حادث‌اند ، اما مادّه‌ها ، موضوعها ، ناپيداها قديم‌اند ؟ و يا اين كه افراد و اجزاء ، حادث‌اند اما انواع و كلها قديم‌اند ؟ يا اين كه امور طبيعى و مادى حادث‌اند ولى امور مجرد و ما فوق مادى قديم‌اند ؟ و يا اين كه فقط خدا يعنى خالق كل و علةالعلل قديم است و هر چه غير اوست حادث است ؟ بالأخره جهان حادث است يا قديم ؟\r\nمتكلّمين اسلامى معتقدند كه فقط خداوند قديم است و هر چه غير از خداست كه به عنوان « جهان » يا « ما سِوى » ناميده مىشود ، اعمّ از مادّه و صورت ، و اعمّ از افراد و انواع ، و اعمّ از اجزاء و كلها ، و اعمّ از مجرّد و مادّى همه حادث‌اند . ولى فلاسفهء اسلامى معتقدند كه حدوث از مختصّات عالم طبيعت است ؛ عوالم ما فوق طبيعت ، مجرّد و قديم‌اند . در عالم طبيعت نيز اصول و كلّيات قديم‌اند ، فروع و جزئيات حادث‌اند . عليهذا جهان از نظر فروع و جزئيات ، حادث است اما از نظر اصول و كلّيات ، قديم است .\r\nبحث در حدوث و قدم جهان ، تشاجر سختى ميان فلاسفه و متكلّمين برانگيخته است . غزالى كه در بيشتر مباحث مذاق عرفان و تصوّف دارد و در كمترين آنها مذاق كلامى دارد ، بوعلى سينا را به سبب چند مسأله كه يكى از آنها قدم عالم است تكفير مىكند . غزالى كتاب معروفى دارد به نام تهافت الفلاسفه . در اين كتاب بيست مسأله را بر فلاسفه مورد ايراد قرار داده است و به عقيدهء خود تناقض گويىهاى فلاسفه را آشكار كرده است . ابن رشد اندلسى به غزالى پاسخ گفته است و نام كتاب خويش را تهافت التهافت گذاشته است .\r\nمتكلّمين مىگويند اگر چيزى حادث نباشد و قديم باشد ، يعنى هميشه بوده و هيچگاه نبوده كه نبوده است ، آن چيز به هيچ وجه نيازمند به خالق و علت نيست . پس اگر فرض كنيم كه غير از ذات حق اشياء ديگر هم وجود دارند كه قديم‌اند ، طبعاً آنها بىنياز از خالق مىباشند . پس در حقيقت آنها هم مانند خداوند واجب الوجود بالذات‌اند ، ولى براهينى كه حكم مىكند كه واجب الوجود بالذات واحد است اجازه\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nنمىدهد كه ما به بيش از يك واجب الوجود قائل شويم . پس بيش از يك قديم وجود ندارد و هر چه غير از اوست حادث است . پس جهان ، اعمّ از مجرد و مادى ، و اعمّ از اصول و فروع ، و اعمّ از انواع و افراد ، و اعمّ از كل و اجزاء ، و اعمّ از ماده و صورت ، و اعمّ از پيدا و ناپيدا حادث است .\r\nفلاسفه به متكلّمين پاسخ محكم داده‌اند ، گفته‌اند كه همهء اشتباه شما در يك مطلب است و آن اين است كه پنداشته‌ايد اگر چيزى وجود ازلى و دائم و مستمر داشته باشد حتماً بى نياز از علت است ، و حال آنكه مطلب اينچنين نيست . نيازمندى و بى نيازى يك شىء نسبت به علت ، به ذات شىء مربوط است كه واجب الوجود باشد يا ممكن الوجود « 1 » ، و ربطى به حدوث و قدم او ندارد . مثلًا شعاع خورشيد از خورشيد است . اين شعاع نمىتواند مستقل از خورشيد وجود داشته باشد . وجودش وابسته به وجود خورشيد و فائض از او و ناشى از اوست ، خواه آن كه فرض كنيم زمانى بوده كه اين شعاع نبوده است و خواه آن كه فرض كنيم كه هميشه خورشيد بوده و هميشه هم تشعشع داشته است . اگر فرض كنيم كه شعاع خورشيد ازلًا و ابداً با خورشيد بوده است لازم نمىآيد كه شعاع بىنياز از خورشيد باشد .\r\nفلاسفه مدعى هستند كه نسبت جهان به خداوند نسبت شعاع به خورشيد است ، با اين تفاوت كه خورشيد به خود و كار خود آگاه نيست و كار خود را از روى اراده انجام نمىدهد ولى خداوند به ذات خود و به كار خود آگاه است .\r\nدر متون اصلى اسلامى گاهى به چنين تعبيراتى بر مىخوريم كه جهان نسبت به خداوند به شعاع خورشيد تشبيه شده است . آيهء كريمهء قرآن مىفرمايد :  « اللَّهُ نُورُ السَّماواتِ وَ الْأَرْضِ »  « 2 » . مفسران در تفسير آن گفته‌اند : يعنى خداوند نور دهندهء آسمانها و زمين است . به عبارت ديگر وجود آسمان و زمين ، شعاعى است الهى .\r\nفلاسفه هيچ دليلى از خود عالم بر قديم بودن عالم ندارند . اينها از آن جهت اين مدعا را دنبال مىكنند كه مىگويند خداوند فيّاض على الاطلاق است و قديم الاحسان است ، امكان ندارد كه فيض و احسان او را محدود و منقطع فرض\r\n\r\n\r\n\r\n\r\n","description":"","footnote":"\r\n( 1 ) . حكما اين مطلب را با اين تعبير بيان مىكنند : « مناط احتياج شىء به علت ، امكان است نه حدوث » . براى تفصيل اين مطلب رجوع شود به كتاب علل گرايش به مادّيگرى از مرتضى مطهرى .\r\n( 2 ) . نور / 35 .\r\n","page_name":" 168 ","page_number":168},
  {"content":"\r\n\r\nنماييم . به عبارت ديگر : فلاسفهء الهى با نوعى « برهان لمّى » يعنى با مقدمه قرار دادن وجود و صفات خدا به قدم عالم رسيده‌اند . معمولًا منكران خدا قدم عالم را عنوان مىكنند . فلاسفهء الهى مىگويند همان چيزى كه شما آن را دليل نفى خدا مىگيريد ، از نظر ما لازمهء وجود خداوند است . بعلاوه از نظر شما قدم عالم يك فرضيه است و از نظر ما يك مطلب مبرهن .\r\n\r\nمتغيّر و ثابت\r\nيكى ديگر از مباحث فلسفى ، بحث « متغيّر و ثابت » است كه با بحث « حادث و قديم » قريب الافق است . « تغيير » يعنى دگرگونى ، و « ثبات » يعنى يكنواختى .\r\nبدون شك ما دائماً شاهد تغييرات و دگرگونيها در جهان مىباشيم . خود ما كه به دنيا آمده‌ايم دائماً از حالى به حالى منتقل شده و دوره‌ها طى كرده و خواهيم كرد تا به مرگ ما منتهى شود . همچنين است وضع زمين و درياها ، كوهها و درختان و حيوانات و ستارگان و منظومهء شمسى و كهكشانها .\r\nآيا اين دگرگونيها ظاهرى است و مربوط به شكل و صورت و اعراض جهان است يا عميق و اساسى است و در جهان هيچ امر ثابتى وجود ندارد ؟ بعلاوه آيا تغييراتى كه در جهان رخ مىدهد دفعى و آنى است يا تدريجى و زمانى ؟\r\nاين مسأله نيز مسأله‌اى كهن است و در يونان باستان نيز مطرح بوده است .\r\nذيمقراطيس ( دموكريت يا دموكريتوس ) « 1 » كه پدر نظريهء اتم شناخته مىشود و به فيلسوف خندان هم مشهور است مدعى بود كه تغييرات و تحولات ، همه سطحى است ، زيرا اساس هستىِ طبيعت ، ذرّات اتمى است و آن ذرّات ازلًا و ابداً در يك حالند و تغيير ناپذيرند ؛ اين تغييراتى كه ما مشاهده مىكنيم نظير تغييراتى است كه در يك تودهء سنگريزه مشاهده كنيم كه گاهى به اين شكل و گاهى به شكل ديگر گرد هم جمع شوند ، كه به هر حال در ماهيت و حقيقت آنها تغييرى رخ نمىدهد .\r\nاين ديد همان است كه به ديد « ماشينى » معروف است ، و اين فلسفه نوعى فلسفهء مكانيكى است .\r\n\r\n\r\n\r\n\r\n","description":"","footnote":"\r\n( 1 ) .  Demoerites  .\r\n","page_name":" 169 ","page_number":169},
  {"content":"\r\n\r\nولى فيلسوف ديگرى هست يونانى به نام هرقليطوس ( هراكليت يا هراكليتوس ) « 1 » كه او بر عكس مدعى است كه هيچ چيزى در دو لحظه به يك حال نيست . اين جمله از اوست : « نمىتوان دو بار در يك رودخانه پاى نهاد » زيرا در لحظهء دوم نه فرد همان فرد است و نه رودخانه آن رودخانه است . البته اين فلسفه از آن جهت نقطهء مقابل فلسفهء ذيمقراطيس قرار گرفته است كه همه چيز را در حال جريان و عدم ثبات مىبيند ، اما از نظر ضد مكانيكى يعنى از نظر به اصطلاح ديناميكى بيانى ندارد .\r\nدر فلسفهء ارسطو در اين كه همهء اجزاء طبيعت تغيير مىپذيرد بحثى نيست ، سخن در اين است كه چه تغييراتى تدريجى و زمانى است و چه تغييراتى دفعى و آنى .\r\nتغييرات تدريجى در اين فلسفه به نام « حركت » ناميده مىشود و تغييرات دفعى به نام « كون و فساد » ؛ يعنى به وجود آمدن دفعى به نام « كون » خوانده مىشود و فانى شدن دفعى به نام « فساد » ، و چون از نظر ارسطو و پيروان او تغييرات اساسى جهان - مخصوصاً تغييراتى كه در جوهرها رخ مىدهد - همه دفعى است ، اين جهان را « جهان كون و فساد » مىخواندند .\r\nآنجا كه تغييرات ، دفعى است ، يعنى صرفاً در يك لحظه صورت مىگيرد ، در غير آن لحظه ثبات بر قرار است . پس اگر تغييرات را دفعى بدانيم ، نظر به اين كه آن تغييرات در يك « آن » صورت مىگيرد و در غير آن « آن » يعنى در « زمان » ثابت‌اند ، اينچنين متغيراتى متغير نسبى و ثابت نسبى مىباشند . پس اگر تغيير به نحو حركت باشد « تغيير مطلق » است و اگر تغيير به نحو كون و فساد و به نحو آنى باشد « تغيير نسبى » است .\r\nپس ، از نظر ارسطوئيان اگر چه شىءِ ثابتِ يكنواختِ مطلق در طبيعت وجود ندارد ( بر خلاف نظر ذيمقراطيسيان ) بلكه همه چيز متغير است ، اما نظر به اين كه عمده در طبيعت ، جوهرها هستند و جوهرها تغييراتشان دفعى است ، پس جهانِ ثبات نسبى و تغيير نسبى دارد و ثبات بيش از تغيير بر جهان حاكم است .\r\nارسطو و ارسطوئيان - چنان كه مىدانيم - اشياء را به نحو خاصى دسته بندى كرده‌اند و مجموعاً اشياء را داخل - يا تحت - ده جنس اصلى كه آنها را « مقوله » مىنامند دانسته‌اند به اين ترتيب : مقولهء جوهر ، مقولهء كم ، مقولهء كيف ، مقولهء أيْن ، مقولهء\r\n\r\n\r\n\r\n\r\n","description":"","footnote":"\r\n( 1 ) .  Heraklit . Heraelitus  .\r\n","page_name":" 170 ","page_number":170},
  {"content":"\r\n\r\nوضع ، مقولهء متى ، مقولهء اضافه ، مقولهء جِده ، مقولهء فعل ، مقولهء انفعال .\r\nبه عقيدهء ارسطوئيان حركت ، تنها در مقولهء كمّ و مقولهء كيف و مقولهء أيْن واقع مىشود ، در ساير مقولات حركت صورت نمىگيرد . تغييرات ساير مقولات همه دفعى است و به عبارت ديگر ساير مقولات از ثبات نسبى برخوردارند ، و سه مقوله‌اى هم كه حركت در آنها وقوع مىيابد ، نظر به اين كه خود حركت دائم نيست ، گاه هست و گاه نيست ، بر آن سه مقوله نيز ثبات نسبى حكمفرماست . پس در فلسفهء ارسطو ثبات بيش از تغيير ، و يكنواختى بيش از دگرگونى به چشم مىخورد .\r\nبوعلى سينا معتقد شد كه در مقولهء وضع نيز حركت صورت مىگيرد ؛ يعنى او ثابت كرد كه برخى حركات ، مانند حركت كره بر گرد محور خودش ، از نوع حركت وضعى است نه از نوع حركت اينى . از اين رو حركات أينى بعد از بوعلى اختصاص يافت به حركات انتقالى . آنچه بوعلى كشف كرد و مورد قبول ديگران واقع شد وجود يك حركت ديگر نبود ، بلكه توضيح ماهيت يك نوع حركت بود كه ديگران آن را از نوع حركت اينى مىدانستند و او ثابت كرد كه از نوع حركت وضعى است .\r\nاز جمله تحولات اساسى كه در فلسفهء اسلامى و به وسيلهء صدرالمتألّهين رخ داد ، اثبات « حركت جوهريّه » بود . صدرالمتألّهين ثابت كرد كه حتى بر اصول ارسطويى ماده و صورت نيز بايد قبول كنيم كه جواهر عالم در حال حركت دائم و مستمر مىباشند ، يك لحظهء ثبات و همسانى در جواهر عالم وجود ندارد و اعراض ( يعنى نُه مقولهء ديگر ) به تبع جوهرها در حركت‌اند . از نظر صدرالمتألّهين طبيعت مساوى است با حركت ، و حركت مساوى است با حدوث و فناى مستمر و دائم و لا ينقطع .\r\nبنابر اصل حركت جوهريّه ، چهرهء جهان ارسطويى به كلى دگرگون مىشود .\r\nبنابر اين اصل ، طبيعت و ماده مساوى است با حركت ، و زمان عبارت است از اندازه و كشش اين حركت جوهرى ، و ثبات مساوى است با ماوراء الطبيعى بودن . آنچه هست يا تغيير مطلق است ( طبيعت ) و يا ثبات مطلق است ( ماوراء طبيعت ) . ثبات طبيعت ، ثبات نظم است نه ثبات وجود و هستى ؛ يعنى بر جهان ، نظام مسلّم و لا يتغيّرى حاكم است ولى محتواى نظام كه در داخل نظام قرار گرفته است متغير است ، بلكه عين تغيير است . اين جهان ، هم هستىاش ناشى از ماوراء است و هم نظامش ، و اگر حكومتِ جهانِ ديگر نمىبود اين جهان كه يكپارچه لغزندگى و دگرگونى است رابطهء گذشته و\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nآينده‌اش قطع بود .\r\n گشت مبدل آب اين جو چند بار * عكس ماه و عكس اختر بر قرار \r\nدر درس ششم اشاره كرديم كه تقسيمات اوليهء هستى ، يعنى تقسيماتى كه مستقيماً تقسيم موجود بما هو موجود است ، در حوزهء فلسفهء اولى است .\r\nاكنون مىگوييم كه بحث ثابت و متغيّر تا قبل از صدرالمتألّهين در حوزهء « طبيعيّات » شمرده مىشد ، زيرا هر حكم و هر تقسيمى كه مربوط به جسم بما هو جسم باشد مربوط به طبيعيّات است . چنين گفته مىشد كه اين جسم است كه يا ثابت است و يا متغير ، و به تعبير ديگر : يا ساكن است و يا متحرك ، و به عبارت ديگر : حركت و سكون از عوارض جسم است ، پس بحث « ثابت و متغيّر » صرفاً بايد در طبيعيات آورده شود .\r\nارسطو و ابن سينا و پيروان آنها مباحث « حركت و سكون » را در طبيعيات آورده‌اند .\r\nولى پس از كشف « اصالت وجود » و كشف « حركت جوهريّه » وسيلهء صدرالمتألّهين ، [ روشن شد كه 
  ] طبايع عالم ، متحرك بما هو متحرك و متغير بما هو متغيرند ؛ يعنى جسم ، چيزى نيست كه صرفاً حركت بر او عارض شده باشد و احياناً حركت از او سلب شود و حالت عدم حركتِ او را « سكون » بناميم ، بلكه طبايع عالم عين حركت مىباشند . نقطهء مقابل اين حركت جوهرى « ثبات » است نه « سكون » .\r\nسكون در مورد حركتهاى عارضى صادق است كه حالت « نبود » آن را « سكون » مىخوانيم ولى در مورد حركت ذاتى جوهرى سكون فرض ندارد . نقطهء مقابل اينچنين حركت جوهرى كه عين جوهر است ، جواهرى هستند كه ثبات عين ذات آنهاست .\r\nآنها موجوداتى هستند ما فوق مكان و زمان و عارى از قوّه و استعداد و ابعاد مكانى و زمانى . عليهذا اين جسم نيست كه يا ثابت است و يا متغير ، بلكه موجود بما هو موجود است كه يا عين ثبات است ( وجودات ما فوق مادى ) و يا عين سيَلان و شدن و صيرورت و حدوث استمرارى است ( عالم طبيعت ) . پس وجود و هستى همچنان كه در\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nذات خود به واجب و ممكن تقسيم مىگردد ، در ذات خود به ثابت و سيّال منقسم مىشود .\r\nاين است كه از نظر صدرالمتألّهين ، تنها قسمتى از حركات ، يعنى حركات عارضى جسم كه نقطهء مقابلشان سكون است ، شايسته است كه در طبيعيات ذكر شود ، و اما ساير حركات و يا همان حركات نه از آن حيث كه عارض بر جسم طبيعى مىباشند ، بايد در فلسفهء اولى دربارهء آنها بحث و تحقيق به عمل آيد . صدرالمتألّهين مباحث « حركت » را در امور عامّهء اسفار ضمن بحث « قوّه و فعل » آورده است ، هر چند حق اين بود كه يكباره فصل مستقلى براى آن قرار مىداد .\r\nاز نتايج بسيار مهم اين كشف بزرگ - مبنى بر اين كه وجود در ذات خود به ثابت و سيّال تقسيم مىشود و اين كه وجود ثابت نحوه‌اى از وجود است و وجود سيّال نحوه‌اى ديگر از وجود است - اين است كه « شدن » و « صيرورت » عين مرتبه‌اى از هستى است . هر چند به اعتبارى مىتوانيم « شدن » را تركيب و آميختگى هستى و نيستى بدانيم ، ولى اين تركيب و آميختگى تركيب حقيقى نيست بلكه نوعى اعتبار و مجاز است « 1 » .\r\nحقيقت اين است كه كشف اصالت وجود و اعتباريت ماهيات است كه ما را به درك اين حقيقت مهم موفق مىدارد ؛ يعنى اگر اصالت وجود نبود اولًا تصور حركت جوهريه ناممكن بود ، و ثانياً اين كه « سَيَلان و شدن و صيرورت عين مرتبه‌اى از وجود است » قابل تصور نبود .\r\nدر فلسفهء جديد اروپا حركت از طريق ديگر جاى خود را باز يافت و جمعى از فلاسفه معتقد شدند كه حركت ركن اساسى طبيعت است ، و به عبارت ديگر - به اعتقاد اينان - طبيعت مساوى است با « شدن » . اما نظر به اين كه اين انديشه بر پايهء اصالت وجود و انقسام ذاتى وجود به ثابت و سيّال نبود اين فلاسفه چنين تصور كردند كه « شدن » همان جمع ميان نقيضين است كه قدما محال مىدانستند و همچنين گمان كردند كه لازمهء « شدن » بطلان اصل هو هويّت است كه قدما آن را مسلّم مىپنداشتند .\r\nاين فلاسفه گفتند كه اصل حاكم بر انديشهء فلسفى قدما « اصل ثبات » بوده است و قدما چون موجودات را ثابت مىانگاشتند چنين تصور مىكردند كه امر اشياء دائر\r\n\r\n\r\n\r\n\r\n","description":"","footnote":"\r\n( 1 ) . رجوع شود به مقالهء « اصل تضاد در فلسفهء اسلامى » در كتاب مقالات فلسفى از مرتضى مطهرى .\r\n","page_name":" 173 ","page_number":173},
  {"content":"\r\n\r\nاست ميان « بودن » و « نبودن » ، عليهذا از ايندو يكى بايد صحيح باشد و بس ( اصل امتناع اجتماع و ارتفاع نقيضين ) ؛ يعنى همواره يا بودن است و يا نبودن و شقّ سومى در كار نيست . همچنين چون قدما اشياء را ثابت مىانگاشتند چنين تصور مىكردند كه هر چيزى همواره خودش خودش است ( اصل هوهويّت ) . ولى با كشف اصل حركت و تغيير در طبيعت و اين كه طبيعت دائماً در حال « شدن » است اين دو اصل بىاعتبار است ، زيرا « شدن » جمع ميان بودن و نبودن است و آنجا كه شىء ، هم بودن است و هم نبودن ، « شدن » تحقق يافته است . شىء در حال شدن ، هم هست و هم نيست . شىء در حال شدن در هر لحظه خودش غير خودش است ، خودش در عين اين كه خودش است خودش نيست ، خودش از خودش سلب مىشود . پس اگر اصل حاكم بر اشياء اصل بودن و نبودن بود ، هم اصل امتناع اجتماع نقيضين صحيح بود و هم اصل هوهويّت ، ولى چون اصل حاكم اصل شدن است هيچكدام از اين دو اصل صحيح نيست .\r\nبه عبارت ديگر اصل امتناع اجتماع نقيضين و اصل هوهويّت كه بر انديشهء قدما حكومت بىرقيبى داشته است ناشى از اصل ديگرى بوده است كه آن نيز بدون چون و چرا بر انديشهء قدما حكمرانى مىكرده است و آن ، اصل ثبات است . با كشف بطلان اصل ثبات وسيلهء علوم طبيعى ، قهراً آن دو اصل نيز بىاعتبار است . آنچه گفتيم تصور بسيارى از فلاسفهء جديد - از هگل تا عصر حاضر - است .\r\nولى ما مىبينيم كه صدرالمتألّهين از راه ديگر به بطلان اصل ثبات مىرسد ، و حركتى كه او كشف مىكند به معنى اين است كه طبيعت مساوى است با عدم ثبات ، و ثبات مساوى است با تجرد ؛ و در عين حال او هرگز مانند فلاسفهء جديد نتيجه گيرى نمىكند و نمىگويد چون طبيعت مساوى است با « شدن » و به تعبير خود او مساوى است با سَيَلان و صيرورت ، پس اصل « امتناع جمع و رفع نقيضين » باطل است . او در عين حال كه « شدن » را نوعى جمع وجود و عدم مىداند آن را جمع نقيضين نمىشمارد ، چرا ؟ علت مطلب اين است كه او اصل مهمترى را كشف كرده است و آن اين كه : وجود و هستى در ذات خود تقسيم مىشود به ثابت و سيّال . وجود ثابت مرتبه‌اى از هستى است نه تركيبى از هستى و غير هستى ، و وجود سيّال نيز مرتبه‌اى ديگر از هستى است نه تركيبى از هستى و غير هستى . تركيبِ « شدن » از هستى و نيستى جمع ميان دو نقيض نيست ، همچنانكه انسلاب شىء از نفس خود نيز نيست .\r\nاشتباه فلاسفهء جديد ناشى از دو جهت است : يكى عدم درك انقسام هستى به\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nثابت و سيّال ، و ديگر اين كه تصور آنان دربارهء اصل تناقض و اصل تضاد نارسا بوده است .\r\n\r\n","description":"","footnote":"","page_name":" 175 ","page_number":175},
  {"content":"\r\n\r\n\r\nدرس نهم : علّت و معلول\r\nكهن‌ترين مسألهء فلسفه ، مسألهء « علّت و معلول » است . در هر سيستم فلسفى نام « علت و معلول » برده مىشود ، بر خلاف « اصالت وجود » يا « وجود ذهنى » كه در برخى سيستمهاى فلسفى جايگاه بلندى دارد و برخى از سيستمهاى فلسفى ديگر كوچك‌ترين آگاهى از آن ندارند ، و يا بحث « قوّه و فعل » كه در فلسفهء ارسطو نقش مهمى ايفا مىكند ، و يا بحث « ثابت و متغيّر » كه در فلسفهء صدرالمتألّهين مقام شايسته‌اى يافته است .\r\n« علّيت » نوعى رابطه است ميان دو شىء كه يكى را « علّت » و ديگرى را « معلول » مىخوانيم ، اما عميق‌ترين رابطه‌ها . رابطهء علت و معلول اين است كه علت ، وجود دهندهء معلول است . آنچه معلول از علت دريافت مىكند تمام هستى و واقعيت خويش است . لهذا اگر علت نبود معلول نبود . ما چنين رابطه‌اى در جاى ديگر سراغ نداريم كه اگر يكى از دو طرف رابطه نبود ديگرى هم نباشد . عليهذا نياز معلول به علت ، شديدترين نيازهاست ، نياز در اصل هستى . بنابر اين اگر بخواهيم « علت » را تعريف كنيم بايد بگوييم : « آن چيزى است كه معلول در كيان و هستى خود به او نيازمند است » .\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nاز جمله مسائلى كه در باب « علّت و معلول » هست اين است كه هر پديده‌اى معلول است و هر معلولى نيازمند به علت است ، پس هر پديده‌اى نيازمند به علت است ؛ يعنى اگر چيزى در ذات خود عين هستى نيست و هستى ، او را عارض شده و پديد آمده است ، ناچار در اثر دخالت عاملى بوده است كه آن را « علّت » مىناميم . پس هيچ پديده‌اى بدون علت نيست . فرضيهء مقابل اين نظريه اين است كه فرض شود پديده‌اى بدون علت پديد آيد . اين فرضيه به نام « صدفه » يا « اتّفاق » ناميده مىشود .\r\nفلسفه اصل علّيت را مىپذيرد و به شدت نظريهء صدفه و اتفاق را رد مىكند .\r\nاين كه هر پديده‌اى معلول و نيازمند به علت است مورد اتفاق فلاسفه و متكلمين است ، ولى متكلمين چنين پديده‌اى را به « حادث » تعبير مىكنند و فلاسفه به « ممكن » ؛ يعنى متكلمين مىگويند هر « حادث » ، معلول و نيازمند به علت است و فلاسفه مىگويند هر ممكن ، معلول و نيازمند به علت است ؛ و اين دو تعبير مختلف نتيجه‌هاى مختلف مىدهند كه در بحث « حادث و قديم » به آن اشاره كرديم .\r\nمسألهء ديگر در باب « علّت و معلول » اين است كه هر علتى فقط معلول خاص ايجاد مىكند نه هر معلولى را ، و هر معلولى تنها از علت خاص صادر مىشود نه از هر علتى . به عبارت ديگر ميان موجودات جهان وابستگيهاى خاصى هست ، پس هر چيزى منشأ هر چيزى نمىتواند بشود و هر چيزى ناشى از هر چيزى نمىتواند باشد .\r\nما در تجربيات عادى خود به اين حقيقت جزم داريم كه مثلًا غذا خوردن علت سير شدن است و آب نوشيدن علت سيراب شدن و درس خواندن علت با سواد شدن . لهذا اگر بخواهيم به هر يك از معلولات نامبرده دست بيابيم به علت خاص خودش متوسل مىشويم . هيچگاه براى سير شدن به آب نوشيدن يا درس خواندن متوسل نمىگرديم و براى با سواد شدن غذا خوردن را كافى نمىدانيم .\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nفلسفه ثابت مىكند كه در ميان تمام جريانات عالم چنين رابطهء مسلّمى وجود دارد و اين مطلب را به اين تعبير بيان مىكند : ميان هر علت با معلول خودش سنخيّت و مناسبت خاصى حكمفرماست كه ميان يك علت و معلول ديگر نيست .\r\nاين اصل مهمترين اصلى است كه به فكر ما انتظام مىبخشد و جهان را در انديشهء ما نه به صورت مجموعه‌اى هرج و مرج كه در آن هيچ چيزى شرط هيچ چيزى نيست ، بلكه به صورت دستگاهى منظم و مرتب درمىآورد كه هر جزء آن جايگاه مخصوص دارد و هيچ جزئى ممكن نيست در جاى جزء ديگر قرار گيرد .\r\nمسألهء ديگر در باب « علّت و معلول » اين است كه در فلسفهء ارسطو علت چهار قسم است : علت فاعلى ، علت غائى ، علت مادى ، علت صورى . در مصنوعات بشرى اين چهار علت به خوبى صادق است . مثلًا اگر خانه‌اى بسازيم ، بنّا و عمله علت فاعلى است ، و سكونت در آن خانه علت غائى است ، و مصالح آن خانه علت مادى است ، و شكل ساختمان - كه متناسب با مسكن است نه مثلًا با انبار يا حمّام يا مسجد - علت صورى است .\r\nاز نظر ارسطو هر پديدهء طبيعى - مثلًا يك سنگ ، يك گياه ، يك انسان - هم عيناً داراى چهار علت مزبور هست .\r\nاز جمله مسائل علت و معلول اين است كه علت در اصطلاح علماى طبيعى ، يعنى در اصطلاح طبيعيات ، با علت در اصطلاح الهيات و علماى علم الهى اندكى متفاوت است . از نظر علم الهى كه اكنون آن را به نام « فلسفه » مىخوانيم « علّت » عبارت است از وجود دهنده ؛ يعنى فلاسفه چيزى را علت چيز ديگر مىخوانند كه آن چيز وجود دهندهء چيز ديگر بوده باشد و گرنه آن را « علّت » نمىخوانند و احياناً آن را « مُعِدّ » مىخوانند . ولى علماى علوم طبيعى حتى در موردى كه رابطهء ميان دو چيز صرفا رابطهء تحريك و تحرك است كلمهء « علّت » اطلاق مىكنند . عليهذا در اصطلاح علماى\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nطبيعى ، بنّا علت خانه است زيرا بنّا به وسيلهء يك سلسله نقل و انتقال‌ها بالأخره منشأ ساختن يك خانه شده ، ولى علماى علم الهى هرگز بنّا را « علّت خانه » نمىخوانند ، زيرا بنّا به وجود آورندهء خانه نيست ، بلكه مصالح خانه قبلًا وجود داشته است و كار بنّا فقط اين بوده كه به آنها سازمان داده است . همچنين پدر و مادر نسبت به فرزند بر حسب اصطلاح علماى علوم طبيعى « علّت » شمرده مىشوند ولى بر حسب اصطلاح فلسفه ، آنها « مقدّمه » ، « معدّ » و « مجرا » ناميده مىشوند ، « علّت » شمرده نمىشوند .\r\nمسألهء ديگر در باب « علّت و معلول » اين است كه سلسلهء علل ( البته « علل » به اصطلاح فلاسفه نه « علل » به اصطلاح علماى طبيعى ؛ يعنى علل وجود نه علل حركت ) متناهى است و محال است نامتناهى باشد ؛ يعنى اگر وجود يك شىء ، صادر از علتى و قائم به علتى باشد و وجود آن علت نيز قائم به علت ديگر ، و وجود آن علت نيز قائم به علت ديگر باشد ، ممكن است هزارها و ميليونها و يا ميلياردها علت و معلول به اين ترتيب هر كدام صادر از ديگرى باشد و بالا برود ولى در نهايت امر به علتى منتهى مىگردد كه آن علت قائم بالذات است و قائم به علتى ديگر نيست زيرا تسلسل علل غير متناهيه محال است . فلاسفه براهين زيادى اقامه مىكنند بر امتناع تسلسل علل غير متناهيه ، و اين تعبير را مخفّف مىكنند و مىگويند : « تسلسل علل محال است » و غالباً تعبير را از اين هم مخفّف‌تر مىكنند و مىگويند : « تسلسل محال است » و البته مقصود اين است كه تسلسل علل غير متناهيه محال است .\r\nكلمهء « تسلسل » از مادهء « سلسله » است كه به معنى زنجير است . پس تسلسل يعنى زنجيره شدن علل غير متناهيه . فلاسفه ، نظام و ترتيب علل و معلولات را به حلقات زنجير كه به ترتيب پشت سر يكديگر قرار گرفته‌اند ، تشبيه كرده‌اند .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\n\r\nدرس دهم : وجوب و امكان و امتناع\r\nيكى ديگر از مسائل مهم فلسفه بحث « وجوب و امكان و امتناع » است كه به نام « موادّ ثلاث » معروف است .\r\nمنطقيّين مىگويند اگر محمولى را به موضوعى نسبت دهيم ، مثلًا بگوييم : « الف ب است » ، رابطهء ب با الف يكى از كيفيتهاى سه گانه را خواهد داشت : يا اين رابطه ، رابطهء ضرورى است يعنى حتمى و اجتناب ناپذير و غير قابل تخلف است ، و به عبارت ديگر عقل ابا دارد كه خلاف آن را قبول كند ؛ يا بر عكس است ، يعنى رابطه ، رابطهء امتناعى است يعنى محال است كه محمول عارض موضوع گردد ، و به عبارت ديگر عقل از قبول خود آن ابا دارد ؛ و يا اين رابطه به گونه‌اى است كه مىشود مثبت باشد و مىشود منفى باشد يعنى هم قابل اثبات است و هم قابل نفى ، و به عبارت ديگر عقل نه از قبول خود آن ابا دارد و نه از قبول خلافش .\r\nمثلًا اگر رابطهء عدد 4 را با جفت بودن در نظر بگيريم ، اين رابطه ضرورى و حتمى است ، عقل از قبول خلاف آن ابا دارد . عقل مىگويد عدد 4 جفت است بالضروره و بالوجوب . پس آنچه بر اين رابطه حاكم است « وجوب » و ضرورت است .\r\nولى اگر بگوييم : « عدد 5 جفت است » رابطه ، رابطهء امتناعى است ؛ يعنى عدد 5 از جفت بودن امتناع دارد و عقل ما هم كه اين معنى را درك مىكند از قبول آن ابا دارد .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nپس رابطهء حاكم ميان عدد 5 و جفت بودن « امتناع » و استحاله است .\r\nاما اگر بگوييم : « امروز هوا آفتابى است » رابطه ، يك رابطهء امكانى است ؛ يعنى طبيعت روز نه اقتضا دارد كه حتما آفتابى باشد و نه اقتضا دارد كه حتماً ابرى باشد ؛ بر حسب طبيعت روز هر دو طرف ممكن است . در اينجا رابطهء ميان روز و آفتابى بودن « رابطهء امكانى » است .\r\nپس رابطهء ميان هر موضوعى با هر محمولى كه در نظر بگيريم ، در حاقّ واقع از يكى از اين سه كيفيّت كه احياناً آنها را به ملاحظهء خاصى « مادّه » نيز مىنامند خالى نيست . آنچه ما اينجا گفتيم سخن منطقيّين بود .\r\nفلاسفه كه بحثشان دربارهء « وجود » است ، مىگويند هر « معنى » و « مفهوم » را كه در نظر بگيريم و موضوع قرار دهيم و « وجود » را به عنوان محمول به آن نسبت دهيم از يكى از سه قسم خارج نيست : يا رابطهء وجود با آن مفهوم و معنى ، وجوبى است يعنى ضرورتاً و وجوباً آن چيز وجود دارد ؛ ما آن را « واجب الوجود » مىناميم .\r\nبحث خدا در فلسفه تحت عنوان « بحث اثبات واجب الوجود » ذكر مىشود .\r\nبراهين فلسفى حكم مىكند كه موجودى كه نيستى بر او محال است و هستى براى او ضرورى است وجود دارد .\r\nو اگر رابطهء وجود با او منفى و امتناعى است يعنى محال است كه موجود باشد بلكه ضرورتاً و وجوباً بايد نباشد ، آن چيز را « ممتنع الوجود » مىناميم ، مثل جسمى كه در آنِ واحد هم كروى باشد و هم مكّعب .\r\nو اما اگر رابطهء وجود با آن معنى رابطهء امكانى است يعنى آن معنى ، ذاتى است كه نه از وجود ابا دارد و نه از عدم ، ما آن چيز را « ممكن الوجود » مىناميم . همهء اشياء عالم مانند انسان و حيوان و درخت و آب و . . . كه به حكم يك سلسله علل پديد مىآيند و سپس معدوم مىگردند ، ممكن الوجودند .\r\nمسألهء ديگر دربارهء وجوب و امكان اين است كه هر ممكن الوجود بالذات به واسطهء علتش واجب الوجود مىشود اما واجب الوجود بالغير نه بالذات ؛ يعنى هر ممكن الوجود اگر مجموع علل و شرايطش موجود شود حتماً موجود مىشود و\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nواجب الوجود بالغير مىگردد ، و اگر موجود نگردد - حتى اگر يكى از شرايط و يكى از اجزاء علتش مفقود باشد - ممتنع الوجود بالغير مىگردد .\r\nاز اين رو فلاسفه مىگويند : « الشّىءُ ما لَم يَجِبْ لَم يُوجَد » يعنى هر چيزى تا وجودش به مرحلهء وجوب و ضرورت نرسد موجود نمىگردد .\r\nپس هر چيزى كه موجود شده و مىشود ، به حكم ضرورت و وجوب و در يك نظام قطعى و تخلّف ناپذير موجود مىگردد . پس نظام حاكم بر جهان و اشياء يك نظام ضرورى و وجوبى و قطعى و تخلّف ناپذير است و به اصطلاح فلاسفهء امروز نظام حاكم بر جهان يك نظام جبرى است « 1 » .\r\nدر بحث « علّت و معلول » گفتيم كه اصل « سنخيّت ميان علت و معلول » به فكر ما انتظام خاص مىبخشد و يك پيوستگى خاصى ميان اصلها و فرعها ، ميان علتها و معلولها در ذهن ما مجسم مىكند .\r\nاكنون مىگوييم اين اصل كه « هر ممكن الوجود از علت خود ضرورت كسب مىكند » كه از جهتى مربوط است به علت و معلول و از جهتى مربوط است به ضرورت و امكان ، به نظام فكرى ما دربارهء جهان رنگ خاص مىدهد و آن اين كه اين نظام يك نظام ضرورى و حتمى و تخلّف ناپذير است . فلسفه اين مطلب را با عبارت كوتاه « اصل ضرورت علّى و معلولى » بيان مىكند .\r\nاگر ما اصل علّيت غائى را در طبيعت بپذيريم ، يعنى بپذيريم كه طبيعت در سير و حركت خود غاياتى را جستجو مىكند و همهء غايات هم به يك غايت اصلى كه غاية الغايات است منتهى مىگردد ، باز نظام حاكم بر جهان رنگ تازهء ديگرى پيدا مىكند . ما در اينجا وارد بحث « غايات » كه فوق العاده جالب و مهم است نمىشويم و به دروس اختصاصى فلسفه واگذار مىكنيم .\r\nبحث ما دربارهء « كلّيات فلسفه » در اينجا به پايان مىرسد ، ولى باز هم مسائلى\r\n\r\n\r\n\r\n\r\n","description":"","footnote":"\r\n( 1 ) . اين جبر با جبرى كه در مقابل « اختيار » در مورد انسان به كار برده مىشود يكى نيست . ايندو نبايد با يكديگر اشتباه شود . ضرورى بودن نظام جهان با اختيار انسان منافات ندارد .\r\n","page_name":" 182 ","page_number":182},
  {"content":"\r\n\r\nهست كه لازم است اجمالًا با كلّياتى از آنها آشنا شويم مانند وحدت و كثرت ، قوّه و فعل ، جوهر و عرض ، مجرّد و مادّى ، و غيره . اميدواريم در آينده فرصتى بيابيم كه دربارهء اينها نيز بحث كنيم .\r\n\r\n","description":"","footnote":"","page_name":" 183 ","page_number":183},
  {"content":"\r\n . \r\n","description":"","footnote":"","page_name":" 184 ","page_number":184},
  {"content":"\r\n\r\n\r\nشرح منظومه\r\n\r\n","description":"","footnote":"","page_name":" 185 ","page_number":185},
  {"content":"\r\n . \r\n","description":"","footnote":"","page_name":" 186 ","page_number":186},
  {"content":"\r\n\r\n\r\nمقدمه\r\n يا واهِب العَقل لَكَ المَحامِد * إلى جَنابِك إنتَهى المَقاصِد \r\nاى بخشندهء خرد ، تمام سپاسها ويژهء توست\r\nهمهء مقصدها و هدفها به سوى بارگاه تو منتهى مىشود\r\nشرح : در اين بيت عالى و زيبا ، هم از مبدأ سخن رفته است و هم از معاد ؛ هم به اوّليت خداوند اشاره شده و هم به آخريّت او  ( هُوَ الْأَوَّلُ وَ الْآخِرُ )  . « 1 » آنجا كه مىگويد : « همهء سپاسها ويژهء توست » منظور اين است كه : تو مبدأ كل هستى ، هر خيرى و فيضى به سبب هر كس و هر چيز به كسى برسد از ناحيهء توست ، زيرا سر رشتهء همهء اسباب و علل به دست توست و همهء نظام از ارادهء تو برخاسته است ، از اين رو همهء سپاسها ويژهء توست ؛ و آنجا كه مىگويد : « همهء مقصدها و هدفها به سوى بارگاه تو منتهى مىشود » منظور اين است كه : همهء اشياء هر چه را مىجويند ، در نهايت امر ، تو را مىجويند و به\r\n\r\n\r\n\r\n\r\n","description":"","footnote":"\r\n( 1 ) . حديد / 3 .\r\n","page_name":" 187 ","page_number":187},
  {"content":"\r\n\r\nهر سو مىروند . به سوى تو مىروند ، از تو پديد آمده‌اند و به سوى تو باز مىگردند  إِنَّا لِلَّهِ وَ إِنَّا إِلَيْهِ راجِعُونَ  « 1 » .\r\nچنان كه مىدانيم لُبّ لُباب حكمت الهى شناختن مبدأ و معاد جهان است ، همهء مطالب و مسائل ديگر در اين فلسفه در حكم مقدمهء اين دو مطلب و يا در حاشيهء اين دو مطلب است . على هذا بيت اول منظومه اشاره است به لُبّ لُباب حكمت الهى .\r\n يا مَن هُوَ اختَفى لِفَرطِ نُورِه * الظّاهِر الباطِن فِى ظُهُورِه \r\nاى آنكه از بسيارى نورانيّتش پنهان است\r\nاى پيدايى كه به سبب پيدايىاش ناپيداست\r\nشرح اين بيت را از الهيّات بالمعنى الاخص بايد جست « 2 » .\r\n\r\n\r\n\r\n\r\n","description":"","footnote":"\r\n( 1 ) . بقره / 156 .\r\n( 2 ) . توضيح مختصر اينكه : در الهيات ثابت شده كه : ذات پاك بارى تعالى از شدّت ظهور در خفاست . براى اينكه اندكى با اين مطلب آشنا شويم بايد سه مقدمه ذكر بكنيم :\r\nالف . همانطور كه وجود بر دو قسم است : وجود اشياء براى خود ( وجود عينى ) و وجود اشياء براى ما ( وجود ذهنى ) ، ظهور نيز بر دو قسم است : ظهور اشياء براى خود و ظهور اشياء براى ما . پس وقتى كه از ظهور و پيدايى يا از بطون و ناپيدايى يك چيز سخن مىگوييم ، گاهى بحث در ظهور آن شىء براى خود است و گاهى بحث در ظهور آن شىء براى ماست .\r\nب . در حكمت الهى ثابت شده كه « وجود » مساوى با « ظهور » است و « خفا » از « عدم » ناشى مىشود ؛ هر موجودى به هر اندازه و هر درجه از وجود بهره‌مند است از ظهور نيز بهره‌مند است و به هر اندازه عدم و نيستى با وجودش توأم و در وجودش متخلّل است از ظهور بىبهره است ؛ پس موجودى كه در حد اعلى و درجهء اكمل از وجود است ، در حد اعلى و درجهء اكمل از ظهور است .\r\nج . هيچ‌گونه ملازمه‌اى نيست ميان دو نحو از ظهور ، يعنى چنين نيست كه هر چيزى كه خود براى خود در حد اعلى از ظهور است ، لزوماً ظهور آن شىء براى ما نيز در حد اعلى است ، بلكه تا اندازه‌اى بر عكس است ، زيرا ظهور هر شىء براى ما ، بستگى دارد به قواى ادراكى ما و طرز ساختمان اين قوا . قواى حسى ما طورى ساخته شده كه فقط قادر است موجودات مقيّد و محدود و داراى ضد و مثل را ادراك نمايد و در خود منعكس كند . حواسّ ما از آن جهت رنگها و شكلها و آوازها و غير اينها را ادراك مىكند كه اين موجودات محدودند . مثلًا ما از آن جهت « سفيدى » را ادراك مىكنيم كه در يك جا هست و در يك جا نيست ، در يك زمان هست و در زمان ديگر نيست . اگر همه جا همه وقت سفيد مىبود ما هرگز سفيدى را نمىشناختيم و مفهومى از سفيدى در ذهن خويش نداشتيم . ما از آن جهت به وجود نور پى مىبريم كه گاهى هست و گاهى نيست ، در جايى هست و در جايى نيست . اگر سايه و ظلمت نبود نور هم شناخته نمىشد . اگر جهان هميشه و همه جا به يك منوال روشن بود ما هرگز متوجه وجود « نور » يعنى همان چيزى كه در پرتو او همه چيز ديگر را مىبينيم نمىشديم .\r\n","page_name":" 188 ","page_number":188},
  {"content":"\r\n\r\n ثُمَّ عَلَى النَّبىِّ هادِى الامَّة * وَ آلِهِ الغرّ صَلوة جمَّة \r\nپس ( از سپاس خدا ) ، بر پيامبر راهنماى است\r\nو بر اهل بيت تابناك او درود فراوان\r\n وَ بَعدُ فالعَبدُ الأَثيمُ الهادِى * لا زالَ مَهديّا إلى الرِّشادِ \r\nو بعد ، پس بندهء گنهكار ، هادى\r\nكه همواره به صواب رهنمون باد\r\n يَقولُ هاؤُم إِقرَؤوُا كتِابَيه * مَنظومَتى لِسُقمِ جَهل شافِيَه \r\nمىگويد : بياييد كتاب مرا بخوانيد\r\nاين منظومه بهبودى بخش بيمارى نادانى است\r\n\r\n\r\n\r\n\r\n","description":"","footnote":"\r\n اگر خورشيد بر يك حال بودى * شعاع او به يك منوال بودى\r\nندانستى كسى كاين پرتو اوست * نبودى هيچ فرق از مغز تا پوست\r\nجهان ، جمله فروغ نور حق دان * حق اندر وى ز پيدايى است پنهان\r\nچو نور حق ندارد نقل و تحويل * نيايد اندر او تغيير و تبديل \r\nهمچنين است آوازها ؛ اگر هميشه يك آواز را به يك نحو مىشنيديم هرگز آن را نمىشنيديم . آرى : « تُعرَفُ الأَشياءُ بِأَضدادِها » .\r\nاكنون كه اين سه مقدمه معلوم شد مىگوييم ذات حق كه صرف الوجود و فعليّت محضه است و هيچ جنبهء عدم و قوّه در او نيست ، از نظر ظهور براى خود عين ظهور است ، هيچ جنبهء بطون و خفايى در او نيست ؛ و اما از نظر ظهور براى ما چنين نيست ، همان كمال ظهورش منشأ خفا و بطون براى ماست . چون او وجود نامحدود است و همه جا و همه وقت و با همه چيز هست و هيچ چيزى و هيچ جايى و هيچ زمانى از او خالى نيست ، براى حواس ما و قواى ادراكى ما كه محدودند قابل ظهور نيست . كمال ظهور ذات حق و لا نهايى وجودش سبب خفاى از ماست . اين است معنى اين جمله كه مىگويند : « ذات حق از شدت ظهور در خفاست » و اين است معنى سخن حكما كه مىگويند : « جهت ظهور و جهت بطون در ذات حق يكى است » ، يعنى او كه « هُوَ الظّاهِرُ وَ الباطِنُ » است چنين نيست كه جزئى از وجودش ظاهر و جزء ديگر باطن است ، او اساساً جزء ندارد ، او تمام وجودش ظاهر و تمام وجودش باطن است . على عليه السلام مىفرمايد :\r\nوَ كُلُّ ظاهَرٍ غَيره غَيرُ باطِن وَ كُلُّ باطِنٍ غَيره غَيرُ ظاهِرٍ * . هر ظاهرى غير از خدا فقط ظاهر است و ديگر باطن نيست و هر باطنى غير از خدا فقط باطن است و ظاهر نيست .\r\n( مرحوم شيخ محمّد عبده در پاورقيهاى نهج البلاغه اين جمله را به غلط نقل و معنى كرده است ) .\r\n حجاب روى تو هم روى توست در همه حال * نهان ز چشم جهانى ز بس كه پيدايى \r\n( * ) نهج البلاغه ، خطبهء 64 .\r\n","page_name":" 189 ","page_number":189},
  {"content":"\r\n\r\n نَظَمتُها فِى الحِكمَةِ الّتى سمتُ * فِى الذِّكرِ بِالخِيرِ الكَثيرِ سَمَّيتُ \r\nاين منظومه را در حكمت اعلى به رشته كشيدم\r\nهمانكه در قرآن با نام « خير فراوان » نام برده شده است\r\nشرح : در مصراع دوم اين بيت اشاره مىكند به آيهء 269 از سورهء بقره كه مىفرمايد :\r\n يُؤْتِي الْحِكْمَةَ مَنْ يَشاءُ وَ مَنْ يُؤْتَ الْحِكْمَةَ فَقَدْ أُوتِيَ خَيْراً كَثِيراً . \r\nخداوند به آنكه بخواهد و مصلحت بداند « حكمت » عطا مىفرمايد و هر كه به او حكمت عطا شود خير فراوان به او داده شده است « 1 » .\r\n سَمَّيتُ هَذا غُرَر الفَرائِد * أَودَعتُ فِيها عَقدُ العَقائِد \r\nاين كتاب را « غرر الفرائد » ناميدم\r\nو در اين كتاب عقايد و افكار گره مانندى به وديعت نهادم\r\nشرح : منظومهء حاجى سبزوارى مجموعاً دو بخش است و خود مؤلّف هر بخش را كتابى جداگانه قرار داده و نامى خاص بر آن نهاده است :\r\nالف . منطق .\r\nب . حكمت .\r\nبخش منطق را « اللّئالى المنتظمة » و بخش حكمت را كه اكنون قسمتى از آن را شرح مىكنيم « غُرَرُ الفَرائِد » ناميده است .\r\n فَها أَنا الخائِض فِى المَقصود * بِعونِ رَبّى واجِب الوُجود \r\n\r\n\r\n\r\n\r\n","description":"","footnote":"\r\n( 1 ) . حكمت يعنى دريافت حقيقت . از آن جهت به دريافت حقيقت « حكمت » گفته مىشود كه استحكام دارد و پشتوانه‌اش واقعيت است ؛ بر خلاف دريافتهاى غير منطبق با واقعيت كه استحكام ندارد و مانند خانهء عنكبوت سست و بى بنياد است . فلسفه‌ها به هر اندازه صحيح و مطابق با واقع باشند شايستگى اين واژهء مقدس را دارند .\r\nبشر در تلاشهاى خويش در جستجوى « حكمت » يعنى دريافتى صحيح و منطبق با واقعيت است و اما اينكه چه اندازه در اين راه توفيق حاصل كرده است خدا مىداند . بديهى است كه پيروان هر مكتبى به هر نسبت كه به عقايد و افكار خويش ايمان داشته باشند آن را « حكمت » تلقى مىكنند . حاجى سبزوارى كه مؤمن به مكتب فلسفى اسلامى و بالخصوص به نحلهء صدرايى است ، مطالب اين فلسفه را بلا ترديد مصداق « حكمت » مىداند .\r\n","page_name":" 190 ","page_number":190},
  {"content":"\r\n\r\nهان ، شروع مىكنم به آنچه در نظر داشتم\r\nبه يارى پروردگارم ذات واجب الوجود\r\n أَزِمَّةُ الأُمُورِ طرّاً بِيَدِه * وَ الكُلُّ مُستَمِدَّةٌّ مِن مَدَدِه \r\nمهار همه چيز در دست اوست\r\nهمه چيز از عنايت او استمداد مىكند\r\n إنّ كِتابَنا عَلَى مَقاصِد * وَ كُلُّ مَقصَدٍ عَلَى فَرائِد \r\nاين كتاب مشتمل بر چند مقصد است\r\nو هر مقصدى مشتمل بر چند فريده است\r\nشرح : حاجى سبزوارى مؤلّف كتاب ، ترتيب ابواب و فصول بخش حكمت را به اين نحو قرار داده كه آن را به هفت « مقصد » تقسيم كرده و هر مقصدى را به « فريده » هايى منقسم نموده است و هر فريده را در ضمن « غُرَر » هايى بيان كرده است به اين ترتيب « 1 » :\r\nمقصد اول : امور عامّه\r\nمقصد دوم : جواهر و اعراض\r\nمقصد سوم : الهيّات بالمعنى الاخص\r\nمقصد چهارم : طبيعيات\r\nمقصد پنجم : نبوّات و منامات\r\nمقصد ششم : معاد\r\nمقصد هفتم : اخلاق\r\nچنان كه معلوم است ، اين بخش از كتاب با همهء اختصار ، در يك فن و علم نيست ، مشتمل بر علوم و فنونى است . مقصد چهارم اين كتاب به تنهايى مشتمل بر چند علم است . همهء اين علوم و فنون را در قديم تحت لفظ « حكمت » جمع مىكرده‌اند و قسمتى از آن را « فلسفهء الهى » مىناميدند كه عبارت است از سه مقصد اول از بخش حكمت و فريدهء اول از مقصد چهارم و تمام مقصد ششم .\r\nكلمهء « فريده » كه عنوان ابواب اين بخش است به معنى « گوهر نفيس » است و كلمهء « غرر » جمع « أَغَرَّ » است كه به معنى « بسيار نيكو » است ، پس « غرر الفرائد » يعنى\r\n\r\n\r\n\r\n\r\n","description":"","footnote":"\r\n( 1 ) . مقصد - فريده - غرر\r\n","page_name":" 191 ","page_number":191},
  {"content":"\r\n\r\nگوهرهاى نفيس بسيار نيكو ؛ و اما كلمهء « غرر » كه عنوان فصلهاى كتاب منظومه است ، همان طورى كه خود مؤلّف توضيح داده است ، ممكن است به ضمّ « غين » خوانده شود كه البته جمع « اغر » خواهد بود و به همان معنى است كه گفته شد و ممكن است به فتح « غين » خوانده شود ، در اين صورت مصدر خواهد بود و مفهوم سفيدى و روشنايى مىدهد .\r\n فَالمَقصَدُ الأَوَّلُ فِى ما هُو عَم * اوليه كانَت فِى الوُجُودِ وَ العَدَمِ \r\n\r\nمقصد اول در امور عامّه است\r\nاولين فريده از اين مقصد در وجود و عدم است\r\nشرح : مقصد اول در امور عامّه است . امور عامّه همان است كه ما آن را « كلّيّات فلسفه » ناميديم . امور عامّه كليد فلسفهء الهى است . از نظر حكماى الهى بدون اينكه قبلًا دربارهء امور عامّه تحقيق كافى به عمل آيد بحث فلسفى در مسائل مربوط به مبدأ و معاد بيهوده است . مباحث امور عامّه در يونان قديم شناخته شده بوده است ولى در فلسفهء اسلامى توسعهء شگرفى يافته و رشد و تكامل بىسابقه‌اى پيدا كرده است .\r\nامور عامّه كه مقصد اول كتاب منظومه است و موضوع بحث ماست مشتمل بر هفت فريده است به اين ترتيب :\r\nفريدهء اول : وجود و عدم\r\nفريدهء دوم : وجوب و امكان\r\nفريدهء سوم : قدم و حدوث\r\nفريدهء چهارم : قوّه و فعل\r\nفريدهء پنجم : ماهيت\r\nفريدهء ششم : وحدت و كثرت\r\nفريدهء هفتم : علت و معلول\r\nاين هفت باب كه تحت عنوان « هفت فريده » در اين كتاب ذكر شده است مجموع امور عامّه را تشكيل مىدهد و لازم است در معرفت آنها كمال كوشش به عمل آيد .\r\nفريدهء اول كه در « وجود و عدم » است از ساير فريده‌ها اهمّيت بيشترى دارد .\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nمخصوصاً در فلسفهء صدرايى مسائل وجود اهميت فوق العاده‌اى يافته و سرنوشت اكثر مسائل فلسفه با مسائل وجود بستگى پيدا كرده است . مجموع مسائلى كه در اين فريده تحت عنوان « وجود و عدم » بحث مىشود عبارت است از :\r\n1 . بداهت وجود 2 . اشتراك وجود 3 . مغايرت و اتحاد وجود با ماهيّت 4 . اصالت وجود 5 . عينيّت وجود و ماهيّت در ذات واجب 6 . وحدت و كثرت وجود 7 . وجود ذهنى 8 . معقولات ثانيه 9 . انقسام وجود به مطلق و مقيّد 10 . احكام سلبيّهء وجود 11 . منشأ تكثّر وجود 12 . مساوات وجود و ثبوت و شيئيّت 13 . عدم تمايز و عدم علّيت ميان اعدام 14 . امتناع اعادهء معدوم 15 . حل شبههء معدوم مطلق 16 . مناط صدق در قضايا 17 . تعلق جعل به وجود .\r\nاين هفده مسأله رؤوس مطالب فريدهء « وجود و عدم » است و ما به همين ترتيب كه شماره گذارى كرديم ، نه به ترتيب منظومه ، دربارهء آنها بحث مىكنيم .\r\n\r\n","description":"","footnote":"","page_name":" 193 ","page_number":193},
  {"content":"\r\n . \r\n","description":"","footnote":"","page_name":" 194 ","page_number":194},
  {"content":"\r\n\r\n\r\nفريدهء اوّل : وجود و عدم\r\n\r\n","description":"","footnote":"","page_name":" 195 ","page_number":195},
  {"content":"\r\n . \r\n","description":"","footnote":"","page_name":" 196 ","page_number":196},
  {"content":"\r\n\r\n\r\nغرر اوّل : بداهت وجود\r\n مُعَرِّفُ الوُجُودِ شَرحُ الإِسمِ * وَ لَيسَ بِالحَدِّ وَ لا بِالرَّسمِ \r\nتعريف وجود ، شرح اسم است\r\nنه حدّ است و نه رسم است\r\nشرح : اولين مبحث از مباحث وجود مبحث « بداهت وجود » است . اين مبحث بدان جهت بر همهء مباحث ديگر مقدم ذكر شده كه موضوع فلسفهء اولى « موجود » است و چنان كه مىدانيم اولين مطلبى كه در هر علم بايد دانسته شود اين است كه موضوع آن علم چيست و آن علم در اطراف چه چيزى بحث مىكند ؛ و چون موضوع فلسفهء كلى « موجود » است پس بايد بدانيم معنى « وجود » چيست و تعريف آن كدام است ؛ بعلاوه اغلب فصول اين فريده دربارهء موضوعاتى است كه « وجود » قيد آنهاست ، از قبيل اصالت وجود ، اشتراك وجود ، وحدت وجود و . . . فرضاً شناختن موضوع علم ضرورى نباشد ، شناختن موضوعات مسائل ضرورى است و الّا آن مسائل براى دانشجو مفهوم روشنى نخواهد داشت ؛ اين است كه علاوه بر اينكه در اول هر علم موضوع آن علم به طور صحيح تعريف مىشود ، در اوّل هر مسأله نيز موضوع آن مسأله اگر قبلًا تعريف نشده باشد تعريف مىشود ولى اين در صورتى است كه موضوع علم يا موضوع مسأله\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nبديهى نباشد ، نظرى باشد ؛ اگر بديهى باشد مستغنى از تعريف است .\r\nمفهوم « وجود » و « موجود » بديهى است ؛ يعنى هر كسى ، از آنها تصور روشن و واضحى دارد . حتّى اينكه « مفهوم وجود بديهى است » نيز بديهى است . در بديهيّات نبايد استدلال كرد ، به تذكّر بايد قناعت نمود .\r\nهر كس به ذهن خويش مراجعه كند مىبيند تصور بسيار روشنى از « وجود » يا « هستى » دارد ؛ مىداند كه وقتى كه مىگويد : « الف هست » يا « الف نيست » تصوّر صد در صد روشن و واضحى از « هستى » و « نيستى » دارد ، نيازى ندارد معنى « هست » و « نيست » را برايش توضيح دهند . حتّى يك كودك كه مقدار اندكى تصورات در خزانهء ذهن خود دارد و تازه قدرت يافته است دربارهء اشياء قضاوت كند ، مفهوم « هستى » و « نيستى » به روشنى در ذهنش نقش بسته است ، مثلًا وقتى كه دربارهء فلان اسباب بازىاش مىگويد : « اينجا هست » ، « آنجا نيست » مفهوم « هستى » و « نيستى » را به روشنى در ذهن خويش مىيابد « 1 » .\r\nبرخى متكلمين خواسته‌اند « وجود » را تعريف كنند ، مثلًا گفته‌اند : « وجود يعنى ثبوت ذات و موجود يعنى ثابت الذات » .\r\nآنچه آنها به نام « تعريف وجود » ذكر كرده‌اند شرح لفظ و شرح اسم است ، يعنى لفظى بجاى لفظى ديگر به كار رفته است . مثل اين است كه در مقام تعريف « ماكيان » بگوييم : « مرغ خانگى » . بديهى است كه ما ماهيت آن حيوان را تعريف نكرده‌ايم ، فقط با استفاده از آشنايى مخاطب به اينكه لفظ « مرغ خانگى » اسم آن حيوان معهود است لفظ « ماكيان » را تفسير كرده‌ايم . بسيار تفاوت است ميان تفسير لفظ و تعريف معنى .\r\nدر منطق ثابت شده است كه تعريف واقعى دو نوع است : « حد » و « رسم » .\r\nتعريف « حدّى » عبارت است از تحليل و تجزيهء ماهيّت شىء . اين گونه تعريف در جايى ميسّر است كه ماهيت شىء ، مركّب باشد از دو جزء ؛ و هم در منطق ثابت شده كه\r\n\r\n\r\n\r\n\r\n","description":"","footnote":"\r\n( 1 ) . فلاسفه ثابت كرده‌اند كه موضوع هر علمى ممكن است نيازمند به تعريف و نيازمند به اثبات ( اثبات واقعيت داشتن ) باشد جز موضوع فلسفهء اولى يعنى « موجود » كه هم بى نياز از تعريف است و هم بى نياز از اثبات ؛ بعلاوه اثبات كرده‌اند كه نه تنها بى نياز از تعريف و اثبات است ، بلكه امكان تعريف و اثبات هم ندارد ؛ يعنى فرضاً بخواهيم وجود را تعريف كنيم يا بخواهيم با برهان اثبات كنيم امكان پذير نيست . بيان اينكه قابل تعريف نيست ، همان است كه در متن كتاب آمده است و بعداً توضيح خواهيم داد ؛ و اما بيان اينكه با برهان قابل اثبات نيست از كتب مبسوط فلسفى بايد جست .\r\n","page_name":" 198 ","page_number":198},
  {"content":"\r\n\r\nتركيبات ماهوى ، بر خلاف تركيبات خارجى ، همواره دو جزء است كه يكى اعمّ از مفهوم مورد تعريف است و « جنس » ناميده مىشود و يكى ديگر مساوى با آن است كه « فصل » نام دارد . على هذا اگر مفهومى بسيط باشد قابل تعريف حدى نيست و اگر مفهومى به نحوى باشد كه اعم از او قابل تصور نيست باز هم قابل تعريف حدى نيست . از همين جا معلوم مىشود كه چرا مفهوم « وجود » و « موجود » را نمىشود تعريف كرد . اين مفاهيم ، بسيطند و بعلاوه مفهومى اعم از مفهوم وجود و موجود نمىتوان پيدا كرد كه جنس اين مفهوم باشد .\r\nو اما اينكه مفهوم وجود قابل تعريف « رسم » ى نيست ، بدان جهت است كه تعريف رسمى يا تعريف به رسم ، آن است كه شىء به آثار و لوازم شناخته شده‌اش شناسانده شود . ممكن است ماهيت چيزى را نشناسيم ولى آثار و لوازمش را بشناسيم . مثلًا ماهيت برق را نمىشناسيم ولى لوازم آن را كه روشنايى و حرارت و حركت است مىشناسيم .\r\nدربارهء وجود ، گذشته از اينكه چيزى كه از خود وجود روشن‌تر باشد وجود ندارد كه به عنوان يكى از آثار وجود ، معرّف وجود واقع شود ؛ اساساً فرض وجود معرف مستلزم اين است كه قبلًا با مفهوم « وجود » آشنايى داشته باشيم ، زيرا وقتى كه تعريف مىكنيم ، معرَّف را موضوع ، و معرِّف را محمول قرار مىدهيم و حكم مىكنيم كه : « آن اين است » . اگر با مفهوم « وجود » آشنا نباشيم مفهوم « است » را كه به اصطلاح « وجود رابط » « 1 » است درك نمىكنيم . پس قبلًا بايد با مفهوم « وجود » آشنا باشيم تا بتوانيم وجود را تعريف كنيم ؛ و بنا بر اين تعريف واقعى وجود « دور » است « 2 » .\r\n\r\n\r\n\r\n\r\n","description":"","footnote":"\r\n( 1 ) . بعداً در فريدهء دوم معنى « وجود رابط » روشن خواهد شد .\r\n( 2 ) . اين بيان كه در بالا براى عدم امكان تعريف حدّى و تعريف رسمى شد ، شايد بهترين بيان اين مطلب باشد و مقصود بوعلى در نجات كه گفته است : « وجود مبدأ اول همهء شرحها و تعريفهاست » همين است كه ما توضيح داديم .\r\nحاجى سبزوارى در شرح بيت بالا مىگويد : « از آن جهت وجود حد ندارد كه بسيط است و از آن جهت رسم ندارد كه رسم به وسيلهء « عَرَضى » بايد باشد و عرضى از كلّيات پنجگانه است و همهء كليات از سنخ ماهيت مىباشند و وجود و عوارض وجود از سنخ ماهيت نمىباشند » . اين بيان در مورد « رسم » صحيح نيست ، زيرا اولًا هيچ ضرورتى نيست « عَرَضى » كه يكى از كليات پنجگانه است از سنخ ماهيت باشد تا گفته شود وجود و عوارض وجود از سنخ ماهيت نيستند ؛ و ثانياً اينكه مىگويد عوارض وجود از سنخ ماهيت نيستند دربارهء عوارض مساوى وجود از قبيل وحدت ، وجوب و غيره صادق است ، دربارهء مطلق عوارض وجود صادق نيست ، زيرا خود ماهيات از عوارض وجودند و به همين دليل مبحث « ماهيت » در فلسفهء اولى ذكر مىشود .\r\n","page_name":" 199 ","page_number":199},
  {"content":"\r\n\r\n مَفهُومُه مِن اعرَفِ الأَشياء * وَ كُنهُهُ فِى غايَةِ الخَفَاءِ \r\nمفهوم ذهنى وجود از شناخته‌ترين چيزهاست\r\nو ( امّا ) واقعيت وجود در نهايت پنهانى است\r\nشرح : در اين بيت تفكيك شده ميان « مفهوم وجود » و « حقيقت وجود » . مفهوم وجود به بيانى كه گذشت يك مفهوم بديهى است ، و اما حقيقت وجود نه تنها بديهى نيست ، نظرى نيز نيست ، زيرا بديهى و نظرى هر كدام قسمى از مفهوم ذهنى مىباشند كه تحت احاطهء علمى در مىآيد با اين تفاوت كه مفهوم بديهى مفهوم روشنى است ، نيازى به تحليل و شكافتن و يا معرفى از راه لوازم و آثار ندارد ولى مفهوم نظرى مفهومى مبهم است و نيازمند به تحليل و تجزيه و حداقل به معرفى از راه لوازم و آثار است .\r\nاما حقيقت وجود اساساً به ذهن منتقل نمىشود تا گفته شود كه بديهى است يا نظرى . البته واضح است كه اين تفكيك ميان مفهوم و ميان حقيقت وجود مبتنى بر مسألهء « اصالت وجود » است كه براى وجود ، حقيقت عينى قائل است ؛ اما [ بنا 
  ] بر اعتباريّت وجود ، اين تفكيك موضوع ندارد « 1 » .\r\n\r\n\r\n\r\n\r\n","description":"","footnote":"\r\nضمناً اين مطلب نيز خوب است تذكر داده شود كه اصطلاح « شرح الاسم » دوتاست : گاهى مىگويند « شرح الاسم » و مقصود همان تعريف لفظى است ، چنان كه در عبارت بوعلى در نجات آمده است : « الوجود لا يمكن ان يشرح به غير الاسم » ، و گاهى « شرح الاسم » به تعريف حدّى گفته مىشود قبل از آنكه وجود محدود محرز شده باشد .\r\nدر عبارت بالا كه مىگويد : « مُعَّرِفُ الوُجُودِ شَرحُ الإِسمِ » اصطلاح اول رعايت شده است .\r\n( 1 ) . ضمناً اين نكته بايد يادآورى شود كه همانطور كه قبلًا در مقدمه گفته شد ، ظهور و خفا بر دو قسم است : ظهور و خفاى براى خود ، ظهور و خفاى براى ما . قبلا گفتيم كه حقيقت « وجود » مساوى « ظهور » است ، پس اينكه گفته مىشود : « حقيقت وجود در نهايت خفاست » مقصود خفاى براى ماست نه خفاى براى خود ؛ حقيقت وجود براى خود عين ظهور است .\r\n","page_name":" 200 ","page_number":200},
  {"content":"\r\n\r\n\r\nغرر دوّم : اشتراك وجود\r\nاين مسأله مانند مسألهء پيشين مربوط است به « مفهوم وجود » و جنبهء ذهنى دارد و مانند آن مسأله بى نياز از اقامهء دليل و برهان است زيرا با وجدانيّات ذهنى ارتباط دارد .\r\nمسأله اين است كه آيا « وجود » مشترك لفظى است يا مشترك معنوى ؟ بدون شك لفظ « وجود » بر اشياء زياد حمل مىشود : انسان موجود است ، درخت موجود است ، زمين موجود است . . . و هرگاه يك لفظ بر اشياء متعددى صدق كند يكى از اين دو حال است :\r\nيا اين است كه آن لفظ ، معانى متعدّد دارد و در هر مورد يك معنى و يك مفهوم از او قصد مىشود ، مثل اينكه به مايع خوراكى كه از پستان حيوانات خارج مىشود اشاره مىكنيم و مىگوييم « اين شير است » و به حيوان درندهء جنگلى كه ضرب المثل شجاعت است نيز اشاره مىكنيم و مىگوييم « شير است » و به دستگاهى كه وسيلهء باز و بسته كردن آب است نيز اشاره مىكنيم و مىگوييم « شير است » . در اين سه مورد ما يك لفظ دربارهء سه چيز مختلف به كار برده‌ايم ولى در هر مورد يك معنى جداگانه از اين لفظ قصد كرده‌ايم . در اينجا اشتراك ، لفظى است ، يعنى سه چيزى كه اين لفظ بر آنها نهاده شده است فقط در اين جهت با هم شريك‌اند كه يك لفظ در مورد همهء آنها به كار\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nبرده مىشود .\r\nو يا اين است كه آن لفظ بيش از يك معنى و مفهوم ندارد ولى آن معنى و مفهوم طورى است كه عموميت دارد و بر اشياء متعدد صدق مىكند ؛ مثل اينكه به زيد اشاره مىكنيم و مىگوييم « انسان است » ، به عمرو نيز اشاره مىكنيم و مىگوييم « انسان است » ، به حسن نيز اشاره مىكنيم و مىگوييم « انسان است » . در اينجا لفظ « انسان » از يك معنى و خصوصيتى حكايت مىكند كه آن خصوصيت هم در زيد هست و هم در عمرو و هم در حسن . پس آن چيزى كه زيد و عمرو و حسن در آن با يكديگر شريكند يك خصوصيتى است ماوراى لفظ ، و علت اينكه اين لفظ در همهء اين موارد به كار برده مىشود اين است كه اين لفظ نمايندهء معنايى است كه آن معنى عامّ است و در موارد متعدد وجود دارد .\r\nاكنون ببينيم لفظ « وجود » كه بر همهء اشياء صدق مىكند از نوع لفظ « شير » است كه در هر جا يك مفهوم و معنى جداگانه دارد و يا از نوع لفظ « انسان » است كه نمايندهء يك مفهوم عامّ است ؟\r\nمراجعه به وجدانيّات ذهنى ، شكى باقى نمىگذارد كه لفظ « وجود » از نوع دوم است نه از نوع اوّل ، و توجه كامل به مدعاى فلاسفه در اين باب ما را از اقامهء برهان بى نياز مىكند « 1 » . در عين حال چون اين امر واضح ، بر بعضى از اهل نظر اشتباه شده است دلايلى بر آن اقامه شده است كه ما به بعضى از آنها اشاره مىكنيم :\r\n يُعطِى اشتِراكُه صلُوح المَقسَم * كَذلِكَ اتِّحادُ مَعنَى العَدَمِ \r\nصلاحيت وجود براى اينكه مقسم واقع شود ، اشتراك\r\nوجود را مىرساند ، همچنين يكى بودن مفهوم عدم\r\n\r\n\r\n\r\n\r\n","description":"","footnote":"\r\n( 1 ) . بعلاوه ما مىبينيم كه اين اشتراك از مختصات لفظ « وجود » كه يك لغت عربى است نمىباشد ، اين لغت در هر زبان ديگرى نيز معادلى دارد كه آن نيز بر همهء اشياء حمل مىشود ، مانند لغت « هستى » در زبان فارسى . اين خود دليل است بر اينكه يك معنى مشترك وجود دارد كه بر همهء اشياء حمل مىشود ، و اگر اشتراك فقط در لفظ « وجود » بود بايد فقط از مختصات يك زبان ( زبان عربى ) باشد ، زيرا ضرورتى ندارد كه اگر در يك زبان يك لفظ در چند معنى متعدد استعمال شد در همهء زبانها آن معانى يك لفظ داشته باشد ؛ مثلًا « شيرِ » مايع خاص و حيوان خاص و دستگاه خاص در زبان فارسى يك لفظ دارند ولى در زبانهاى ديگر چنين نيست .\r\n","page_name":" 202 ","page_number":202},
  {"content":"\r\n\r\nشرح : در اين بيت دو برهان بر اشتراك معنوى اقامه شده است :\r\nالف . وجود ، صلاحيّت دارد كه منقسم شود به اقسامى و تنها مشترك معنوى صلاحيت انقسام را دارد .\r\nتوضيح اينكه : معنى انقسام عقلى ( در مقابل انقسام خارجى و عينى ) اين است كه يك مفهوم عام به اضافهء يك قيد ، قسم خاص مىشود و به اضافهء قيد ديگر ، قسم ديگر . مثلًا مىگوييم : حيوان يا ناطق است يا غير ناطق . حيوان بعلاوهء « ناطق » يك نوع از حيوان است و بعلاوهء « غير ناطق » انواع ديگر است . اگر اشتراك فقط در لفظ باشد و هيچ گونه معنى و مفهوم مشتركى در كار نباشد ، انقسام كه از ضميمه شدن قيود به معنى مشترك تحقق مىيابد تحقق نمىيافت . از طرفى مىبينيم وجود منقسم مىشود به وجود بالفعل و وجود بالقوه ، وجود خارجى و وجود ذهنى ، وجود قديم و وجود حادث ، وجود واجب و وجود ممكن ؛ پس معلوم مىشود مشترك معنوى است .\r\nب . دليل ديگر اين است كه بدون شك وجود و عدم نقيض يكديگرند . در فارسى « نيستى » نقيض « هستى » است . فرضاً لفظ « وجود » را مشترك بدانيم ، در لفظ « عدم » نمىتوانيم احتمال بدهيم كه اشتراك فقط در لفظ است ، زيرا آنوقت مجبوريم قائل شويم لفظ « عدم » از يك سلسله معانى متعدد حكايت مىكند كه همه در مقابل وجود و نقيض وجودند ، و حال آنكه اعدام - چنان كه بعداً خواهيم گفت - تمايز واقعى از يكديگر ندارند . پس عدم كه نقيض وجود است مشترك معنوى است ، يعنى يك لفظ است كه از يك مفهوم عام حكايت مىكند . از طرف ديگر مىدانيم كه نقيض واحد ، واحد است ، يعنى يك چيز نمىتواند دو نقيض داشته باشد ، زيرا اگر فرض كنيم فقط يكى از دو نقيض آن تحقق يابد و ديگرى تحقق نيابد در اين صورت اگر خود آن طرف تحقق داشته باشد مستلزم اجتماع نقيضين است كه محال است ، و اگر تحقق نداشته باشد مستلزم ارتفاع نقيضين است و ارتفاع نقيضين نيز محال است . پس وحدت « مفهوم عدم » كه نقيض « مفهوم وجود » است دليل وحدت مفهوم وجود و عدم تعدد آن است ، پس « وجود » مشترك معنوى است .\r\n وَ أَنَّهُ لَيسَ اعتِقادُهُ ارتَفَع * اذا التَّعَيَّن اعتِقاده امتَنَع \r\nو اينكه اعتقاد به اصل وجود از بين نمىرود\r\nآنگاه كه اعتقاد به خصوصيت وجود ناممكن شود\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nشرح : دليل سوم بر اشتراك معنوى وجود اين است كه اگر فرضاً به وجود موجودى معتقد شويم و آن را قسم خاصى از وجود بدانيم ، سپس اعتقاد ما به اينكه آن قسم خاص است منتفى شود يا مورد ترديد واقع شود ، اعتقاد به اصل وجود آن شىء آسيب نمىبيند . مثلًا اگر حيوانى را از دور ببينيم و معتقد شويم كه آن حيوان فيل است ، پس هم معتقديم كه آن شىء حيوان است و هم معتقديم كه از نوع فيل است ، سپس به حيوان نزديك مىشويم و مىبينيم اسب است ، پس اعتقاد ما به فيل بودن آن شىء منتفى مىشود اما اعتقاد ما به حيوان بودن آن آسيب نمىبيند . اين بدان جهت است كه « حيوان » مشترك معنوى است نه مشترك لفظى ؛ در مشترك لفظى چنين چيزى امكان پذير نيست .\r\n« وجود » نيز از اين نظر مانند « حيوان » است . ممكن است به وجود چيزى معتقد شويم و آن وجود را وجود بالقوه بدانيم و بعد معلوم شود كه بالفعل است ؛ اعتقاد ما به بالقوه بودن آن منتفى مىشود اما اعتقاد ما به اصل وجود منتفى نمىشود . همچنين ممكن است مثلًا معتقد شويم كه عالم مبدأ موجودى دارد و مردّد شويم كه آيا آن مبدأ موجود واجب است يا ممكن ، حادث است يا قديم ، مادّى است يا مجرّد ؟ اين ترديد ما به اصل اعتقاد قطعى ما به وجود مبدأ آسيب نمىرساند ، همچنانكه ممكن است ابتدا معتقد شويم كه آن مبدأ ممكن است و مادى است و بعد معتقد شويم كه ممكن و مادى نيست بلكه واجب و مجرد است ، اين تبدل عقيدهء ما در خصوصيت وجود مبدأ ، به اعتقاد ما به اصل وجود مبدأ ، ضربه نمىزند . از اينجا معلوم مىشود اعتقاد ما به اصل وجود مبدأ از نوع اعتقاد به يك معنى عامّ است و اعتقاد ما به وجوب يا امكان يا حدوث يا قدم وجود آن مبدأ از نوع اعتقاد به خصوصيات آن معنى عامّ است نه اينكه آنچه ما آن را « خصوصيات » مىناميم يك سلسله معانى متباين باشند و هيچ وجه مشترك ميانشان نباشد .\r\n\r\n","description":"","footnote":"","page_name":" 204 ","page_number":204},
  {"content":"\r\n\r\n\r\nغرر سوّم : مغايرت و اتحاد وجود و ماهيت\r\n انَّ الوُجُودَ عارَضَ المهِيَّة * تَصَوُّراً وَ اتَّحَدا هُوِيَّةً \r\nحق اين است كه وجود عارض بر ماهيت است\r\nدر ذهن ، و آن دو خارجا يكى مىباشند\r\nشرح : مسألهء سوم از مسائل وجود اين است كه آيا وجود و ماهيت يكى هستند و متحد با يكديگرند يا دو تا هستند و مغاير يكديگرند .\r\nوجود و ماهيت ، در ذهن مغاير يكديگرند ، يعنى دو مفهوم ذهنى هستند نه يك مفهوم ذهنى ، ولى در خارج يكى هستند و هيچ گونه كثرت خارجى ندارند ؛ يعنى چنين نيست كه يك شىء در خارج داراى دو جهت و حيثيت واقعى باشد : يكى وجود و ديگرى ماهيت .\r\nمغايرت ذهنى وجود و ماهيت اصطلاحاً « زيادت وجود بر ماهيت » ناميده مىشود .\r\nاگر چه در اين بيت هر دو مطلب ( مغايرت ذهنى و اتحاد خارجى ) عنوان شده است ولى هدف اساسى ، مطلب اول است . ما مطلب دوم را ضمن مسألهء چهارم يعنى « اصالت وجود » توضيح خواهيم داد .\r\nاين مطلب نيز جنبهء ذهنى دارد يعنى مربوط به عالَم ذهن است ، زيرا بحث در اين\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nاست كه آيا تصوراتى كه ما از ماهيت اشياء در ذهن داريم عين تصور ما از مفهوم « وجود » است يا غير آن ؟ پاسخ اين سؤال هم بديهى است : واضح است كه تصور ما از انسان ، درخت ، سفيدى ، خط ، عدد و غيره عين تصور ما از هستى نيست ، همچنانكه عين تصور ما از نيستى نمىباشد . ما مفهوم « هستى » و همچنين مفهوم « نيستى » را بر انسان و درخت و سفيدى و غيره حمل مىكنيم و مىدانيم كه حمل اين دو مفهوم بر اين مفاهيم از قبيل حمل يك مفهوم بر خود ( ( مثلًا « الف ، الف است » ) نيست .\r\nبراى درك اين مدعا تصور صحيح آن كافى است و نياز به اقامهء برهان نمىباشد ، در عين حال براى توضيح بيشتر برخى براهينى را كه بر اين مدعا اقامه شده است ذكر مىكنيم :\r\n لِصِحَّةِ السَّلبِ عَلَى الكُونِ فَقَط * وَ لِإِفتِقارِ حَملِهِ إِلى الوَسَطِ \r\nبه دليل اينكه سلب وجود از ماهيت صحيح است\r\nو به دليل اينكه حمل وجود بر ماهيت نيازمند به حد وسط است\r\nشرح : قبل از بيان براهين اين مدعا يك نكته را بايد روشن كنيم و آن اينكه مغايرت وجود با ماهيت ، شامل نفى جزء بودن وجود براى ماهيت نيز هست ، يعنى وجود نه عين ماهيت است و نه جزء آن ؛ و اگر گفته شود يك فرض ديگر هم هست و آن اينكه ماهيت جزء وجود باشد ، جواب اين است كه اين احتمال اصلًا قابل بحث و طرح نيست ، زيرا مفهوم وجود بسيط است و جزء ندارد و قبلًا نيز به آن اشاره شد .\r\nاما توضيح بيت بالا : در اين بيت دو برهان بر مغايرت ذهنى و مفهومى وجود و ماهيت اقامه شده است :\r\n1 . اگر وجود عين ماهيت يا جزء ماهيت مىبود نفى وجود از ماهيت ممكن نبود و حال آنكه نفى وجود از ماهيت ممكن است و به اصطلاح ، وجود از ماهيت صحت سلب دارد ، پس وجود عين يا جزء ماهيت نيست .\r\nتوضيح اينكه اگر وجود عين ماهيت يا جزء ماهيت باشد ذاتى ماهيت است ، و ذاتى شىء قابل سلب از آن شىء نيست . مثلًا در تعريف خط مىگوييم : « كمّيت متصل يك بُعدى » . مجموع اين سه مفهوم ، مفهوم خط را تشكيل مىدهند و ممكن نيست كه مجموع اين سه مفهوم را يا يكى از اين سه مفهوم را از خط سلب كنيم ، مثلًا بگوييم\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nخطى كه كمّيت متّصل يك بُعدى نيست ، يا كميت نيست يا متصل نيست يا يك بُعدى نيست . اما از آن طرف مىبينيم وجود از ماهيات امكان سلب دارد ، مثلًا گفته مىشود : « خط معدوم است » ، « انسان معدوم است » و غيره ؛ و اين است معنى مصراع بالا :\r\n« لِصِحَّةِ السَّلِب عَلَى الكُونِ فَقَط » .\r\n2 . اگر وجود عين ماهيت يا جزء ماهيت مىبود اثبات وجود براى هيچ ماهيتى نيازمند به دليل نبود ، تصور هر ماهيتى كافى بود براى اثبات وجود آن ماهيّت ، و حال آنكه چنين نيست ، وجود ماهيّت بديهى نيست ، نيازمند به اقامهء برهان است .\r\nتوضيح اينكه در منطق يادآورى شده است كه ذاتى يك شىء همانطور كه از آن شىء قابل انفكاك نيست بديهىّ الثبوت نيز هست ، يعنى پس از آنكه يك شىء شناخته شد ، حمل ذاتيّات آن شىء بر او بديهى است ، نيازمند به دليل نيست ؛ و حال آنكه هيچ ماهيتى نيست كه وجود داشتن آن بديهى باشد « 1 » .\r\n وَ لِإِنفِكاكٍ مِنهُ فِى التَّعَقُّلِ * وَ لِإِتِّحادِ الكُلِّ وَ التَّسَلسُلِ \r\nو به دليل انفكاك وجود از ماهيت در تعقل\r\nو به دليل لزوم يكى شدن همهء ماهيات و لزوم تسلسل\r\nشرح : در اين بيت نيز دو برهان بر مدعا آورده شده است :\r\n1 . اگر وجود عين ماهيت يا جزء ماهيت مىبود تصور وجود از تصور ماهيت منفك نمىشد ، هرگاه ماهيت را تصور مىكرديم وجود نيز تصور شده بود ، و حال آنكه ما\r\n\r\n\r\n\r\n\r\n","description":"","footnote":"\r\n( 1 ) . اينجا ممكن است اين شبهه پيش آيد كه فقط ماهيتهاى معقوله نيازمند به اثبات وجود مىباشند ، از قبيل عقل ، هيولاى اولى ، زمان و غيره ؛ اما ماهيات محسوسه از قبيل انسان و درخت و سفيدى و غيره بديهىّ الوجودند .\r\nجواب اين است : اولًا براى اثبات مدعا كافى است كه بعضى ماهيات بديهىّ الوجود نباشند ؛ زيرا اگر وجود عين ماهيات يا جزء ماهيات بود همهء ماهيات بلا استثنا بديهىّ الوجود بودند . ثانياً فرق است بين بديهىّ الوجود و بين به اصطلاح محسوس الوجود . ماهيت آنگاه بديهىّ الوجود است كه از نظر عقل ، نفسِ تصور آن ماهيت كافى باشد براى تصديق به وجود آن ماهيت ، و بدون شك ماهيات محسوسه چنين نيستند ؛ در ماهيات محسوسه آنچه صورت حسى را تشكيل مىدهد ماهيت است ، مفهوم وجود مفهوم حسى نيست . همانطور كه محققين حكما گفته‌اند تصديق به وجود محسوس در خارج به كمك يك برهان خفى صورت مىگيرد . پس حتى وجود ماهيات محسوسه نيز به كمك برهان اثبات مىشود . اين مطلب نيازمند به شرح و تفسير بيشترى است كه اينجا گنجايش آن را ندارد .\r\n","page_name":" 207 ","page_number":207},
  {"content":"\r\n\r\nگاهى ماهيتى را تصور مىكنيم و در آن حال از هستى يا نيستى آن غفلت داريم . پس وجود ، عين ماهيت يا جزء ماهيت نيست .\r\nاينكه لازمهء ذاتى بودن يك شىء براى يك شىء ، توأم بودن تصور آن دو است ، و هم اينكه تصور ماهيات از تصور هستى و نيستى آنها قابل انفكاك است احتياجى به توضيح ندارد .\r\n2 . اگر وجود مغاير ماهيت نباشد ، يا عين ماهيت است و يا جزء ماهيت . اگر وجود عين ماهيت باشد ، لازم مىآيد همهء ماهيات يكى باشند ، زيرا مفهوم وجود چنان كه قبلًا گفتيم مفهوم واحد است ، و اگر اين مفهوم واحد عين مفهوم همهء ماهيات باشد لازم مىآيد همهء ماهيات يك مفهوم داشته باشند . مثلًا فرض اين است كه مفهوم وجود مساوى است با مفهوم انسان و هم مساوى است با مفهوم درخت و مفهوم عدد و مفهوم خط و . . . ؛ پس مفهوم انسان و درخت و عدد و خط و . . . مساوى يكديگر يعنى عين يكديگرند . و اگر وجود جزء ماهيت باشد مستلزم تسلسل است ، زيرا اگر وجود جزء ماهيت باشد لازم مىآيد ماهيت موجود باشد و لازم مىآيد جزء ديگر ماهيت نيز موجود باشد و لازم مىآيد كه وجود ، جزء آن جزء نيز باشد و چون آن جزء نيز موجود است لازم مىآيد كه وجود ، جزء آن نيز باشد و همين طور الى غير النهايه « 1 » .\r\n\r\n\r\n\r\n\r\n","description":"","footnote":"\r\n( 1 ) . اين قسمت از برهان قابل مناقشه است . بعداً آنجا كه از احكام سلبيّهء وجود بحث مىكنيم اين مطلب را توضيح خواهيم داد .\r\n","page_name":" 208 ","page_number":208},
  {"content":"\r\n\r\n\r\nغرر چهارم : اصالت وجود\r\n انَّ الوُجُودَ عِندَنا اصيل * دَليلُ مَن خالَفَنا عَليل \r\nدر نزد ما ( به عقيدهء ما ) وجود اصالت دارد\r\nدليل آن كس كه با ما ( در اين مسأله ) مخالف است نا سالم است\r\nشرح : اين مسأله ، معروف است به « اصالت وجود » و اساسىترين مسائل وجود بلكه اساسىترين مسائل فلسفه است . سخن در اين است كه در هر موجودى - و دست كم ممكن الوجودى - دو چيز تشخيص داده مىشود : وجود ، ماهيّت ؛ از ايندو كداميك واقعى است و كداميك اعتبارى و انتزاعى ؟\r\nپيش از آنكه در صدد اقامهء برهان بر مدعا برآييم لازم است تصور روشنى از اين مسأله به دست بدهيم به اين صورت كه اجزاى اصلى اين مسأله را روشن كنيم . اجزاى اصلى اين مسأله عبارت است از : وجود ، ماهيت ، اصالت .\r\n\r\nوجود\r\nچنان كه قبلًا در فصل « بداهت وجود » گفته شد ، وجود بىنياز از تعريف است ، هر\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nكسى تصور روشنى از هستى دارد همچنانكه تصور روشنى از نيستى دارد ، پس نيازى به توضيح نيست .\r\n\r\nماهيت\r\nچنان كه مىدانيم مفهوم وجود بر مفاهيم متعددى حمل مىشود ؛ مىگوييم : « انسان هست » ، « اسب هست » ، « درخت هست » ، « خط هست » ، « عدد هست » و هكذا . . . امور نامبرده در يك چيز همسان و مانند هم‌اند و آن اينكه هستند و موجودند ، ولى از جنبهء ديگر ناهمسان‌اند و با هم اختلاف دارند ، زيرا يكى انسان است و ديگرى اسب و سومى درخت و هكذا . . . پس علاوه بر حيثيت مشترك يعنى وجود و هستى ، حيثيتهاى اختصاصى ديگرى در اشياء تشخيص داده مىشود كه عبارت است از انسان بودن ، اسب بودن ، درخت بودن ، خط بودن ، عدد بودن ، . . . ماهيت اشياء عبارت است از اين حيثيتهاى اختصاصى « 1 » . در اولين نظر چنين مىنمايد كه وجود به ماهيت تعلق مىگيرد و ماهيت متلبّس به لباس وجود مىشود ، اما در واقع چنين نيست ؛ يعنى وجود و ماهيت در خارج دو شيئيّت ندارند كه يكى به ديگرى تعلق پيدا كند و يا يكى متلبّس به ديگرى شود ، در خارج يك واقعيت بيش نيست كه هم مصداق وجود است و هم مصداق ماهيت .\r\n\r\n\r\n\r\n\r\n","description":"","footnote":"\r\n( 1 ) . براى توضيح بيشتر مىگوييم : وجود يعنى هستى ، و ماهيت كه مخفّف « ماهُويَّت » است يعنى چيستى . « هستى » مشترك است ميان همهء اشياء ، اما « چيستى » ها مختلف است . مثلًا انسان ، اسب ، درخت ، سنگ و غيره همه هستند و در اينكه هستند مانند يكديگرند ؛ امّا در اينكه چيستند با هم مختلفند ، اگر بپرسند : « انسان چيست ؟ » يك جواب دارد و اگر بپرسند : « اسب چيست ؟ » جواب ديگر دارد . همچنين درخت و سنگ و غيره هر كدام چيستى بخصوص دارد .\r\nيك سؤال در اينجا هست و آن اينكه آيا بشر قادر است به كُنه ماهيت اشياء پى ببرد يا نه ؟ مثلًا در تعريف انسان طبق معمول گفته مىشود : « حيوان ناطق » ، و در تعريف خط گفته مىشود : « كمّيت متصل يك بعدى » ؛ آيا اينها كنه ماهيت آن چيزى است كه ما آن را « انسان » مىناميم و آن چيز ديگر كه ما آن را « خط » مىناميم ، يا ماهيت حقيقى اينها چيز ديگر است ؟ البته اين مطلب قابل بحث است ولى ما خواه به كنه ماهيت اشياء پى ببريم و خواه پى نبريم ، اشياء در واقع و نفس الامر داراى ماهيتى هستند و علاوه بر « هستى » يك « چيستى » دارند و به همين دليل اجناس و انواع متعدد در عالم هست .\r\n","page_name":" 210 ","page_number":210},
  {"content":"\r\n\r\n\r\nاصالت\r\n« اصالت » فقط مقابل « اعتباريّت » است ؛ يعنى آيا آن چيزى كه در ماوراى ذهن ما متن واقعيت را تشكيل مىدهد و منشأ آثار خارجى است وجود است يا ماهيّت « 1 » ؟\r\n لِأَنَّهُ مَنبَعُ كُلِّ شَرَفٍ * وَ الفَرق بَينَ نَحوى الكُون يَفى \r\nزيرا منشأ هر خير و كمالى وجود است\r\nو فرق ميان دو نحو از وجود ( خارجى\r\nو ذهنى ) كافى است ( براى اثبات مطلوب )\r\n\r\n\r\n\r\n\r\n","description":"","footnote":"\r\n( 1 ) . براى توضيح مطلب ذكر دو مقدمه لازم است :\r\nالف . ذهن بشر قادر است كه بعضى مفاهيم را از مفاهيم ديگر انتزاع كند . در مباحث بعدى روشن خواهد شد كه لزومى ندارد تمامى معانى و مفاهيم ذهنى مستقيماً مصداق خارجى داشته باشد . مثلًا ذهن بشرى تصور از « عدم » دارد ، مفهوم عدم يكى از مفاهيم ذهنى است ؛ در صورتى كه مىدانيم عدم ، لا شيئيّت است و امكان ندارد مصداق حقيقى داشته باشد ، هر چه را مصداق عدم فرض كنيم او يك شىء خواهد بود و شىء مصداق وجود است نه عدم .\r\nمفهوم عدم يك مفهوم انتزاعى و نسبى است و مصداقهايش مصداق اعتبارى .\r\nب . از هستى و چيستى ( وجود و ماهيت ) كه در همهء اشياء تشخيص داده مىشود قطعاً يكى اعتبارى است و ديگرى اصيل . ممكن نيست هر دو اعتبارى و يا هر دو اصيل باشد . اگر هر دو اعتبارى باشد لازم مىآيد هستى و چيستى اشياء انديشهء محض باشد و در خارج نه از هستى خبرى باشد و نه از چيستى و اين خلاف اصل بديهى و قطعى اوّلى ماست كه : « واقعيتى بلكه واقعيتهايى در خارج از انديشهء ما هست » . اين اصل تكيه گاه و نقطهء شروع فلسفه است و راه فلسفه از سفسطه و راه رئاليسم از ايدئاليسم در همين نقطه از يكديگر جدا مىشود .\r\nهمچنين ممكن نيست هيچكدام اعتبارى نباشند و هر دو اصيل باشند ، زيرا اگر هر دو اصيل باشند يا اين است كه در خارج متحدند و مجموعاً يك واحد واقعيت را تشكيل مىدهند يا دو واحد واقعيت را تشكيل مىدهند . اگر در خارج متحد باشند لازم مىآيد حيثيت وجود عين حيثيت ماهيت باشد و حال آنكه بالضروره حيثيت ذاتى وجود غير از حيثيت ذاتى ماهيت است ؛ بعلاوه لازم مىآيد همهء ماهيتها يك ماهيت باشند ، زيرا هر ماهيتى مساوى با وجود خواهد بود و قهراً همهء ماهيتها مساوى هم و عين هم خواهند بود . و اگر مجموعاً دو واحد را تشكيل دهند مستلزم اين است كه هيچ واحدى وجود نداشته باشد زيرا هر يك از دو واحد نيز به نوبهء خود مركّب خواهند بود از ماهيّت و وجود ، و هر يك از آن ماهيت و وجودها نيز از ماهيت و وجود ديگرى و همچنين الى غير النهايه ، و منتهى نخواهد شد به ماهيت و وجودى كه مركّب از ماهيت و وجود ديگرى نباشد ؛ يعنى هر واحدى مركّب از دو واحد خواهد بود و آن واحد نيز به نوبهء خود از دو واحد ديگر مركّب خواهد بود و همين طور الى غير النهايه و به واحد غير مركّب از دو واحد منتهى نخواهد شد . پس به واحد واقعى نخواهيم رسيد و چون به واحد واقعى نمىرسيم كثير واقعى نيز نخواهيم داشت . پس لازمهء اينكه ماهيت و وجود دو حيثيت جداگانهء واقعى در كنار هم باشند اين\r\n","page_name":" 211 ","page_number":211},
  {"content":"\r\n\r\nشرح : در اين بيت دو برهان بر اصالت وجود اقامه شده است و هر يك از اين دو برهان مبتنى بر يكى از مسائل فلسفى است كه در آينده دربارهء آنها بحث خواهد شد .\r\nالف . هر خير و كمالى به وجود بر مىگردد و هر شرّ و نقصانى به عدم ، و اگر وجود امر اعتبارى مىبود و اصالت نمىداشت ممكن نبود كه منبع و منشأ همهء خيرات و كمالات باشد .\r\nتوضيح : در « الهيّات بالمعنى الاخص » و همچنين در مباحث غايات از « امور عامّه » بحثى هست دربارهء ماهيت شر و منشأ آن . حكما آنجا به اثبات رسانيده‌اند كه ماهيت شر از سنخ عدم است و همهء شرور به اعدام برمىگردند ، همچنانكه همهء خيرات و كمالات به وجود برمىگردند ، يعنى خير و كمال از شؤون و صفات وجود است ؛ و ثابت كرده‌اند كه ماهيت در ذات خود ، قطع نظر از وجود و عدم ، نه متصف به خيريّت و كمال مىشود و نه به شرّيّت و نقصان ؛ و اين خود دليل بر اصالت وجود است ، زيرا امر اعتبارى كه از واقعيت حقيقى بيگانه است ممكن نيست منبع و منشأ و ملاك خيرات و كمالات باشد كه از حقايقند . و اما انكار حقيقى بودن خيرات و كمالات ، چيزى است كه طرفدار اصالت ماهيت نيز به آن تسليم نمىشود و بعلاوه خلاف بديهى است .\r\nب . دليل دوم اين است كه اگر وجود ، اعتبارى و ماهيت اصيل باشد لازم مىآيد فرقى ميان وجود خارجى و وجود ذهنى نباشد و حال آنكه بالضروره ميان ايندو فرق است و هر كدام آثار مخصوص به خود دارد .\r\nتوضيح : حكما در محل خود اثبات كرده‌اند كه هنگام ادراك اشياء ، ماهيّت اشياء در ذهن نقش مىبندد . اگر آنچه اصيل و منشأ آثار است ماهيت باشد لازم مىآيد آثار ماهيت در خارج عين آثار ماهيت در ذهن باشد . مثلًا آتش خارجى مىسوزاند و سمّ خارجى مىكشد ، ولى آتش ذهنى و سمّ ذهنى آگاهى مىدهد . اگر ماهيت اصيل باشد همهء آثار از آنِ ماهيت خواهد بود و چون ماهيت در هر دو موطن خارج و ذهن يكى است لازم مىآيد آتش ذهنى همانطور كه آگاه مىكند بسوزاند و آتش خارجى همانطور كه مىسوزاند آگاه كند يعنى آگاهى باشد و حال آنكه بالضروره چنين\r\n\r\n\r\n\r\n\r\n","description":"","footnote":"\r\nاست كه واحد مفروض ما مثلًا « انسان » وجود نداشته باشد . پس طبق اين فرض نيز سقوط خواهيم كرد به درّهء هولناك انكار واقعيت خارج و پوچ اندر پوچ دانستن جهان .\r\n","page_name":" 212 ","page_number":212},
  {"content":"\r\n\r\nنيست ؛ و اگر گفته شود عين اشكال بنا بر اصالت وجود نيز جارى است ، زيرا فرض اين است كه ماهيّت خارجى در ذهن « وجود » پيدا كرده است و چون آثار از آنِ وجود است پس بايد تمام آثار وجود خارجى بر وجود ذهنى مترتّب شود و تمام آثار وجود ذهنى بر وجود خارجى ؛ جواب اين است كه - همانطور كه بعداً خواهيم گفت - وجود خارجى و وجود ذهنى دو نحو و دو مرتبه از وجود است و وجود به حسب اختلاف مراتب ، آثار مختلفى پيدا مىكند و اساساً وجود ، يك حقيقت تشكيكى صاحب مراتب است ؛ ولى در ماهيّت ، تشكيك و اختلاف مراتب فرض نمىشود ؛ از اين رو لازمهء وجود ماهيت در ذهن ، بنا بر اصالت ماهيت ، همسانى ماهيت ذهنى و ماهيت خارجى است ولى لازمه‌اش همسانى وجود ذهنى و وجود خارجى از اين لحاظ نيست .\r\n كَيفَ وَ بِالكُونِ عَنِ استِواءٍ * قَد خَرَجَت قاطِبَةُ الأَشياء \r\nچگونه ( نه ) و حال آنكه به واسطهء وجود\r\nتمام اشياء از حدّ تساوى خارج مىشوند\r\nشرح : در اين بيت يك برهان ديگر از براهين اصالت وجود ذكر شده است . اين برهان باريك بينى و نازك انديشى خاصى را ايجاب مىكند و مهم‌ترين برهان اصالت وجود همين برهان است . صدر المتألّهين كه قهرمان اصلى اصالت وجود در شكل فلسفى آن است تكيهء اصلىاش روى اين برهان است .\r\nاين برهان بستگى زيادى دارد به اينكه صورت مسأله خوب و روشن تصور شود .\r\nمقدمه‌اى ذكر مىكنيم : هر موضوعى كه بر آن محمولى حمل مىشود يا اين است كه آن موضوع در ذات خود استحقاق حمل آن محمول را دارد و در اين جهت نيازمند به ضميمه شدن چيز ديگر نيست و يا چنين نيست بلكه آن موضوع آنگاه صلاحيت حمل آن محمول را دارد كه يك چيز ديگر همراه او فرض شود . مثلًا « جسم سفيد است » . در اينجا جسم موضوع است و سفيد محمول . جسم در ذات خود ايجاب نمىكند كه سفيد باشد يعنى جسم از آن جهت كه جسم است سفيد نيست ، جسم از آن جهت استحقاق اتصاف به سفيدى را پيدا كرده است كه « سفيدى » عارض بر آن و ضميمهء آن گشته است ؛ اما سفيدى به خود سفيد است ، سفيدى از آن جهت سفيد نيست كه چيز ديگرى منضمّ به آن گشته و با آن اعتبار شده است . هرگاه موضوعى در صلاحيت براى حمل\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nمحمولى بر آن نيازمند به وساطت امر ديگرى باشد آن امر ديگر را اصطلاحاً « واسطهء در عروض » و يا « حيثيّت تقييديّه » مىنامند .\r\nنكتهء مهم كه بايد در نظر بگيريم و اشتباه نكنيم - زيرا زياد اشتباه مىشود - اين است كه در مثال بالا به اين جهت كارى نيست كه عروض سفيدى بر جسم نيازمند به يك علت فاعلى هست يا نيست . بدون شك نيازمند به علت فاعلى است ، ولى نيازمندى و عدم نيازمندى به علت فاعلى تأثيرى در مطلب ما ندارد . اگر فرض كنيم سفيدى خود به خود عارض جسم مىشود باز نيازمندى و عدم نيازمندى به حيثيّت تقييديّه سر جاى خود باقى است .\r\nاكنون مىگوييم اگر كاملًا در مسألهء « اصالت وجود يا ماهيت » دقت كنيم مىبينيم سخن در اين است كه ما در هر موجودى از قبيل انسان ، اسب ، سنگ و غيره دو چيز تشخيص مىدهيم : يكى « وجود » كه از آن مشتقّى ( موجود ) مىسازيم و آن را حمل مىكنيم و ديگر « ماهيت » يعنى انسان ، اسب ، درخت ، سنگ و غيره . معنى اينكه « آيا وجود اصيل است يا ماهيت ؟ » اين است كه مثلًا در قضيهء « انسان موجود است » آيا « انسان » موجود واقعى و حقيقى است يا « وجود » ؟ تصور صحيح مسأله وقتى است كه طرف وجود را انتخاب كنيم ، زيرا انسان كه ماهيت است در ذات خود نسبتش با وجود و عدم على السّويّه است ، نه استحقاق حمل « موجود » را دارد و نه استحقاق حمل « معدوم » را . انسان آنگاه استحقاق حمل « موجود » را دارد كه توأم با وجود در نظر گرفته شود و آنگاه استحقاق حمل « معدوم » را دارد كه توأم با عدم در نظر گرفته شود ، به خلاف خود وجود كه عين هستى و واقعيت داشتن است ؛ و به عبارت ديگر موجوديت از حاقّ ذات وجود انتزاع مىشود ولى از حاقّ ذات ماهيت انتزاع نمىشود ، بلكه از ماهيتِ توأم با وجود انتزاع مىشود . پس وقتى كه مىبينيم قاطبهء ماهيتها به سبب وجود از حد استوا - يعنى از حد تساوى نسبت به وجود و عدم - خارج مىشوند ، چگونه ممكن است وجود اصيل نباشد ؟ ! و اين است معنى بيت بالا .\r\n لَولَم يُؤصّل وَحدَة ماحَصَلَت * إِذ غَيره مَثار كِثرَة اتَت \r\nاگر وجود اصالت نمىداشت وحدتى صورت نمىپذيرفت\r\nزيرا غير وجود ( ماهيت ) خاستگاه غبار كثرت آمده است\r\nشرح : اين بيت برهان ديگرى بر اصالت وجود است . توضيح اينكه در مباحث\r\n\r\n","description":"","footnote":"","page_name":" 214 ","page_number":214},
  {"content":"\r\n\r\n« وحدت و كثرت » خواهيم گفت كه انسان در تصديقات خود محمولى را بر موضوعى حمل مىكند ؛ مثلًا مىگويد : « انسان عالم است » ، « عالم نويسنده است » ، « نويسنده هنرمند است » ، و امثال اينها . هر جا كه « است » حكمفرما مىشود در واقع ميان دو چيز پيوند و ارتباط برقرار مىگردد . اين پيوند از نوع يگانگى است ؛ يعنى در واقع « توحيدِ كثير » است ، مىخواهيم بگوييم اين دو معنى كه ادراك مىكنيم در ظرف خارج يگانه‌اند .\r\nاكنون مىگوييم اگر وجود اصيل نباشد اين يگانگى هرگز پيدا نمىشود ، زيرا ماهيات همه با يكديگر تباين ذاتى دارند . بديهى است كه ذات « انسان » عين ذات « عالم » يا « كاتب » يا « هنرمند » نيست ؛ به عبارت ديگر حيثيت « انسان » و حيثيت « علم » و حيثيت « كتابت » و حيثيت « هنر » با يكديگر متغايرند ، همهء اينها از يكديگر سلب مىشوند ، انسان از آن جهت كه انسان است عالم يا كاتب يا هنرمند نيست و به تعبير ديگر انسان بما هو انسان عين عالم بما هو عالم و يا كاتب بماهو كاتب نيست و در عين حال انسان هميشه يا احياناً در اكثر اوقات عالم است ؛ يعنى انسان با علم و عالم نوعى يگانگى دارد . اين يگانگى در وجود است ، يعنى يك وجود است كه هم انسان است و هم عالم و هم هنرمند ، و اگر وجود ، اعتبارى باشد وحدت هم اعتبارى خواهد بود ، پس هرگز ميان موضوعات و محمولات يگانگى واقعى برقرار نمىشود ، پس هيچ قضيه‌اى از اين نوع قضايا ( قضاياى حملى شايع صناعى ) نمىتواند صادق باشد و حال آنكه بالضروره صادق مىباشند .\r\n\r\n","description":"","footnote":"","page_name":" 215 ","page_number":215},
  {"content":"\r\n\r\n\r\nغرر پنجم : حق متعال وجود محض است\r\n وَ الحَقُّ ماهِيَّتُهُ انِّيَّته * اذ مُقتَضِى العُرُوضِ مَعلُولِيَّتُه \r\nحقّ متعال ماهيتش عين وجودش است زيرا مقتضاى\r\nعروض ( عروض وجود بر ماهيت ) معلوليت وجود است\r\nشرح : جاى واقعى اين مسأله اينجا نيست ، بلكه در « الهيّات بالمعنى الاخصّ » است . كسانى كه اين مسأله را در اينجا ذكر مىكنند در الهيات بالمعنى الاخص نيز آن را تكرار مىكنند . اين مسأله در اينجا استطراداً و به مناسبت مسألهء « مغايرت وجود با ماهيّت » آورده مىشود .\r\nبحث در اين است كه آيا ذات اقدس واجب الوجود ، مانند ممكنات ، هم هستى دارد و هم چيستى ، يعنى در ذات او نيز مانند ممكنات دو حيثيت تشخيص داده مىشود ، و يا اينكه دو حيثيتى بودن از خواص ممكنات است و ناشى از محدوديت وجود است ، وجود كامل و تمام كه عدم در او راه ندارد « يك حيثيتى » است و چيستى او عين هستى او است ؟\r\nحكما پاسخ مىدهند كه : ذات حق يك حيثيتى است . او وجود محض است و ماهيّت را در او راه نيست . اينكه ذاتى فرض شود كه وجود عارض او شده است از\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nمختصات ممكنات است . حكما معمولًا برهانى بر اين مطلب اقامه مىكنند كه در مصراع دوم اين بيت ذكر شده است و آن اينكه اگر ذات حق تعالى دو حيثيتى باشد لازم مىآيد وجودش عارض ماهيتش باشد و لازمهء عروض وجود بر ماهيّت ، معلوليت وجود است و معلوليت وجود واجب محال است ، خواه آنكه فرض شود معلولِ علت خارجى است زيرا واضح است چيزى كه وجود خود را از علت خارجى كسب كرده است واجب الوجود نيست بلكه ممكن الوجود است ، و خواه آنكه فرض شود وجود واجب معلول ذات و ماهيت واجب است . اين شق را بيت بعدى توضيح مىدهد :\r\n فَسابِق مَعَ لاحِق قَد اتّحَد * أو لَم تَصِل سِلسِلَة الكُونِ لِحَدّ \r\nپس وجود پيشين با وجود پسين يكى مىشود\r\nيا سلسلهء وجودات به جايى منتهى نمىگردد\r\nشرح : يعنى اگر وجود واجب ، معلول ذات واجب باشد ، لازم مىآيد كه ذات واجب در مرتبهء قبل از وجودش تحقق داشته باشد ، زيرا علت بر معلول تقدم وجودى دارد . اگر واجب تعالى ذاتى داشته باشد و وجودى ، و ذاتش تحقق و وجودى قبل از وجودش داشته باشد يا اين است كه آن وجود مقدم عين همان وجود معلول است كه مؤخر است ، پس لازم مىآيد « اتحاد سابق و لا حق » و به عبارت ديگر لازم مىآيد « تقدم شىء بر نفس » كه البته محال است ، و يا اين است كه آن وجودِ مقدم غير از وجود مؤخر است . نقل كلام مىشود به آن وجود مقدم كه آن نيز بنا به فرض عارض بر ماهيت است و چون عارض است معلول است و چون معلول ذات است پس ذات بايد وجودى قبل از اين وجود معلول داشته باشد . بار ديگر نقل كلام مىشود به وجود قبل از اين وجود ، آن نيز چون عارض است معلول است و چون معلول ذات است مسبوق است به وجود قبلى و هكذا الى غير النهايه ، پس لازم مىآيد ذات حق داراى بى نهايت وجود ذات باشد كه هر كدام معلول ديگرى است و اين تسلسل است و محال است « 1 » .\r\n\r\n\r\n\r\n\r\n","description":"","footnote":"\r\n( 1 ) . شك نيست كه حق تعالى وجود محض است ، و براهين متقن بر آن اقامه مىشود ، ولى برهانى كه در بالا نقل شد فوق العاده ضعيف است ، زيرا اساس اين برهان اين است كه وجود عارض ماهيت است و هر عارضى معلول است ، و حال آنكه بنا بر اصالت وجود ، ماهيت از لوازم وجود است و در نيازمندى و عدم نيازمندى به علت تابع وجود است ، اگر وجودى واجب و مستغنى از علت باشد ماهيت آن نيز بالتبع واجب و مستغنى از علت است ( رجوع شود به سفر سوم اسفار ، همين فصل ) .\r\n","page_name":" 217 ","page_number":217},
  {"content":"\r\n\r\n\r\nغرر ششم : وحدت و كثرت\r\n الفَهلَويّون الوُجُود عِندَهم * حَقيقَة ذات تَشُكّك تَعُمّ\r\nمَراتِباً غنى وَ فَقراً تَختَلِف * كالنّورِ حَيثُما تَقوّى وَ ضَعف \r\nوجود در نزد حكماى قديم ايران\r\nحقيقتى است مختلف المراتب كه شامل مىشود\r\nمراتبى كه از نظر بىنيازى و نياز مختلفند\r\nمانند نور كه قوى مىشود و ضعيف\r\nشرح : مسألهء « وحدت و كثرت وجود » پس از مسألهء « اصالت وجود » مهمترين مسائل فلسفه است . همواره براى بشر اين مسأله مطرح بوده است كه آيا بر جهان ، وحدت حكمفرماست يا كثرت ؟ يعنى آيا آنچه هست واقعاً يكى است و كثرت ، موهوم است و از قبيل عكسهاى گوناگون است كه از يك شىء در آئينه‌هاى متعدد مىافتد ؛ و يا بر عكس ، كثرت امر واقعى است و وحدت موهوم است ؛ يعنى اين ذهن بشر است كه وحدتى از اين كثرتها انتزاع مىكند « 1 » ؟\r\n\r\n\r\n\r\n\r\n","description":"","footnote":"\r\n( 1 ) . در حكمت اسلامى اين مسأله به صورت « وحدت و كثرت وجود » مطرح مىشود . يكى از اشتباهات رايج اين است\r\n","page_name":" 218 ","page_number":218},
  {"content":"\r\n\r\nبه هر حال پس از آنكه در هر چيز دو حيثيّت تشخيص داده شد : وجود و ماهيت ، و معلوم شد كه مفهوم ذهنى وجود يك مفهوم عامّ است ، و معلوم شد وجود و ماهيت در ذهن مغاير يكديگرند و در خارج متّحدند ، و معلوم شد از ايندو يكى اصيل است و ديگرى اعتبارى ( و به عبارت ديگر واقعيت خارجى ، مصداق واقعى يكى و مصداق اعتبارى ديگرى است ) ، و معلوم شد كه آنچه اصيل است وجود است و ماهيت اعتبارى است ، پس از همهء اينها نوبت به اين مسأله مىرسد كه آيا حقيقت وجود واحد است يا كثير ؟\r\nدر اين زمينه سه نظريه وجود دارد :\r\n1 . وحدت محض ، نظريهء برخى عرفا .\r\n2 . كثرت محض ، نظريهء منسوب به مشّائيّين .\r\n3 . وحدت در عين كثرت يا تشكيك در وجود ، نظريهء منسوب به شيخ اشراق و حكماى ايران باستان .\r\nما دربارهء نظريهء عرفا كه در متن منظومه طرح نشده بحثى نمىكنيم . لازمهء نظريهء عرفا اين است كه هيچ گونه كثرتى در متن واقعيت نباشد . از نظر فلاسفه اين نظر قابل قبول نيست ، زيرا همانطور كه بالبداهه مىدانيم « واقعيتى هست » و جهان بر خلاف نظر سوفسطائيان پوچ اندر پوچ نيست ، مىدانيم واقعيت داراى نوعى كثرت است و ماهيات گوناگون به تبع وجود موجودند و اين ماهيات عين يكديگر نمىباشند و ممكن نيست وجودى كه هيچ نوع كثرتى در او نيست منشأ انتزاع ماهيات گوناگون باشد .\r\nباقى مىماند دو نظريهء ديگر : يكى اينكه گفته شود وجودات در خارج متكثر و متباين‌اند و هيچ نوع وحدت و سنخيتى ميان آنها نيست . اين نظريه منسوب به مشّائيّين است . ديگر اينكه گفته شود : حقيقت وجود در عين اينكه حقيقت واحد و سنخ واحد است داراى مراتب و درجات گوناگون است « 1 » . مرتبه‌اى از او غنى و واجب\r\n\r\n\r\n\r\n\r\n","description":"","footnote":"\r\nكه معمولًا اظهار نظر كنندگان در تاريخ فلسفه و [ آراء فلاسفه 
  ] * هر جا كه سخنى مبنى بر وحدت جهان مىبينند از آن به « وحدت وجود » كه يك اصطلاح خاص در فلسفهء اسلامى است تعبير مىكنند و حال آنكه « وحدت وجود » در فلسفه و عرفان اسلامى مفهوم خاصى دارد و هر نوع نظريه مبنى بر وحدت اشياء را نمىتوان « وحدت وجود » ناميد .\r\n( 1 ) . معمولًا متأخرين فلاسفهء اسلامى اين نظريه را به حكماى ايران باستان نسبت مىدهند . ما در پاورقيهاى اصول فلسفه جلد سوم توضيح داده‌ايم كه اين نسبت مانند بسيارى از نسبتهاى ديگر كه مربوط به تاريخ فلسفه است و در ( * ) [ در چاپ قبل « آراى فلسفه » بود كه ظاهراً غلط چاپى بوده است . 
  ]\r\n","page_name":" 219 ","page_number":219},
  {"content":"\r\n\r\nاست و مراتب ديگر فقير و ممكن . خود مراتب فقير و ممكن نيز از لحاظ شدت و ضعف و كمال و نقص ، با يكديگر متفاوتند و به عبارت ديگر حقيقت وجود يك حقيقت تشكيكى است و اختلاف مراتب به شدت و ضعف و كمال و نقص است و جهت اشتراك مراتب با يكديگر عين جهت اختلاف آنهاست ، مانند مراتب نور كه بعضى قوىتر و بعضى ضعيف‌تر است ، نور قوى با نور ضعيف در حيثيت نورى با هم مشتركند و تفاوتشان در قوّت و ضعف است ، نور قوى جز نور چيزى نيست و نور ضعيف نيز جز نور چيزى نيست ؛ يعنى چنين نيست كه نور قوى مركّب است از نور و غير نور و بدين جهت قوى شده است كه چيز ديگرى با نور مخلوط شده است ، و يا نور ضعيف مركّب است از نور و غير نور و بدين جهت به صورت نور ضعيف متجلّى گشته است « 1 » .\r\n وَ عِندَ مَشّائِيّة حَقائِق * تَبايَنَت وَ هُو لَدَىّ زاهِق \r\nوجود در نزد ( به عقيدهء ) حكماى مشّائيّين ، حقايقى\r\nاست متباين با يكديگر ، و اين عقيده نزد من باطل است\r\n لِأَنَّ مَعنَى واحِداً لا يَنتَزِع * عَمّا لَه تَوَحّد ما لَم يَقَع \r\nزيرا مفهوم واحد انتزاع نمىشود\r\nاز امور كثيره‌اى كه هيچ وحدتى ندارند\r\nشرح : در بيت اول از اين دو بيت عقيدهء مشّائيّين مبنى بر كثرت وجودات نقل و تزييف ( نادرست به حساب آوردن ) شده است ، و در بيت دوم يك برهان بر بطلان عقيدهء مشّائيّين ذكر شده است .\r\nتوضيح برهان اين است كه : در مسألهء دوم از مسائل وجود تحت عنوان « اشتراك وجود » ثابت شد كه اشتراك وجود اشتراك معنوى است نه لفظى . به عبارت ديگر مفهوم وجود يك مفهوم واحد عامّ است كه در همهء موارد صدق مىكند نه اينكه به عدد\r\n\r\n\r\n\r\n\r\n","description":"","footnote":"\r\nكتب فلسفهء اسلامى مىآمده صحيح نيست . اين حكما به مسائل فلسفى از نظر تاريخى عنايت نداشته‌اند و از اين رو مسامحات زيادى در كلماتشان رخ داده است .\r\n( 1 ) . بحث « وحدت و كثرت وجود » و همچنين بحث « تشكيك » به طور كلّى نيازمند به توضيح بيشترى است . به جلد سوم اصول فلسفه و روش رئاليسم رجوع شود .\r\n","page_name":" 220 ","page_number":220},
  {"content":"\r\n\r\nمواردى كه وجود صدق مىكند معنى و مفهوم جداگانه‌اى وجود داشته است .\r\nاين مطلب را مقدمه قرار داده مىگوييم بنا بر كثرت و تباين وجودات به طورى كه هيچ جهت اشتراك ميان وجودات نباشد ، لازم مىآيد كه مفهوم و معنى واحد از امور كثيرهء متباينه بماهى متباينه انتزاع شود و بر امور متباينه صدق كند و اين محال است .\r\nتوضيح اينكه ذهن هر گاه مفهومى را از مصداقى انتزاع مىكند ناچار به واسطهء خصوصيتى است كه در آن مصداق است و گرنه مىبايست هر مفهومى از هر مصداقى انتزاع شود ؛ و همچنين هر مفهومى بر هر مصداقى كه منطبق مىشود به واسطهء يك خصوصيت خاصى است كه در آن مصداق است و الّا مىبايست هر مفهومى بر هر مصداقى منطبق شود . اكنون مىگوييم اگر وجودات ، حقايق متباينه باشند و هيچ گونه وجه مشترك ميان آنها نباشد پس خصوصيتى كه در هر كدام هست در هيچكدام ديگر نيست و در اين صورت اگر هيچيك از خصوصيات متباينه در انتزاع و انطباق مفهوم « وجود » دخالت نداشته باشد لازم مىآيد انتزاع و انطباق مفاهيم و معانى و مصاديق ، گزاف و بلا جهت باشد ، و اگر يكى بالخصوص دخالت داشته باشد لازم مىآيد بر غير او صدق نكند ، و اگر فرض كنيم همه با هم دخالت دارند مىبايست بر هيچكدام به تنهايى صدق نكند ، و همهء اين توالى و لوازم فاسد است . پس اصل مدعاى طرف مبنى بر اينكه مفهوم واحد از امور كثيره و متباينه من جميع الجهات انتزاع شده است ، باطل است .\r\n\r\n","description":"","footnote":"","page_name":" 221 ","page_number":221},
  {"content":"\r\n\r\n\r\nغرر هفتم : وجود ذهنى\r\n لِلشَّىءِ غَير الكُونِ فِى الأَعيانِ * كونٌ بِنَفسِهِ لَدَى الأَذهانِ \r\nبراى شىء ( ماهيّت ) غير از وجود در عالم اعيان\r\nوجود ديگرى است از خود او در عالم اذهان\r\nشرح : مسألهء « وجود ذهنى » نيز از مهمّات مسائل فلسفى است . از يك نظر اين مسأله مربوط است به نوعى تقسيم براى وجود ؛ يعنى وجود يا خارجى است يا ذهنى ، همچنانكه تقسيمات ديگر نيز براى وجود مىشود ، مثلًا وجود يا واجب است يا ممكن ، يا قديم است يا حادث ، يا بالفعل است يا بالقوّه ، يا متقدّم است يا متأخّر ، يا علّت است يا معلول ، يا واحد است يا كثير .\r\nاز نظر ديگر اين بحث مربوط به ماهيّت و حقيقت علم و ادراك است . ما هم خود آگاهيم و هم غير آگاه ؛ يعنى هم به وجود خود آگاهيم و هم به وجود اشياء ديگرى خارج از وجود خودمان . ما غير خود را به صورت علم حصولى ادراك مىكنيم ؛ يعنى آگاهى ما از اشياء به اين نحو است كه صورى از آنها در ذهن ما نقش مىبندد . ما آنچه را مستقيماً و بلا واسطه مىيابيم و با ما اتصال وجودى دارد همين صور است ولى اين صور طورى هستند كه واقع نما مىباشند ؛ يعنى ظهور اينها بر نفس ما عين ظهور\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nواقعيات خارجى است و پيدايش اينها در ذهن ما كشف اشياء بيرون است .\r\nاكنون اين پرسش پيش مىآيد كه چه رابطه‌اى ميان اين صور و ميان اشياء خارجى هست كه پديد آمدن اينها در ذهن عين ظهور و كشف اشياء خارجى است . قطعاً نوعى مطابقت در كار است ، اين مطابقت از چه نظر است ؟\r\nمسألهء « وجود ذهنى » در يونان قديم و همچنين در دوره‌هاى اوّل فلسفهء اسلامى به صورت يك مسألهء مستقل و جامع الاطراف مطرح نبوده است ، اين مسأله در دامن فلسفهء اسلامى رشد يافته و نمو كرده است . چنان كه مىدانيم فلاسفهء اروپا به نحو ديگرى وارد بحث در واقع نمايى علم و انديشه شده و در جستجوى ارزش معلومات برآمده‌اند ، ولى با همهء كنجكاويهاى فراوانى كه در اين زمينه كرده‌اند از نظر فلسفى به حدّ فلاسفهء اسلامى باريك بينى نكرده‌اند و غالباً بحثها و تحقيقات آنان منتهى شده است به نفى ارزش واقع نمايى علم و از نوعى ايدئاليسم سر درآورده است « 1 » .\r\nبه عقيدهء حكماى اسلامى حقيقت علم و آگاهى ( نسبت به اشياء خارج ) حصول ماهيت شىء خارجى در ذهن است ؛ يعنى آنگاه كه به چيزى علم پيدا مىكنيم ذات و ماهيت آن شىء در ذهن ما وجودى ديگر پيدا مىكند . علت اينكه پس از پيدايش صورت يك شىء معيّن در ذهن ، ما التفات به خارج پيدا مىكنيم و اين صورت مانند آيينه‌اى است كه خارج را ارائه مىدهد و خارج را بر ما منكشف مىكند ، اين است كه صورت ذهنى ما ظهور ماهيت و ذات شىء خارجى است . علت اينكه اين صورت ، ظهور ماهيت خارجى است اين است كه واقعاً همان ماهيت در مرحلهء ذهن وجود ديگرى پيدا كرده است ؛ يعنى آنگاه كه مثلًا انسان يا سنگ يا عدد يا خط و . . . را تصور مىكنيم واقعاً در ذهن ما انسان ، سنگ ، عدد ، خط و . . . وجود پيدا مىكند ولى نحوهء وجود انسان ذهنى يا سنگ ذهنى با نحوهء وجود انسان و سنگ خارجى دوتاست .\r\nدر اينكه وجود ذهنى وجود عليحده و جداگانه‌اى است غير از وجود خارجى ، شكى نيست ، زيرا قطعاً و مسلماً وجود خارجى به ذهن ما منتقل نمىشود ، و اگر همچنانكه وجود خارجى مغاير وجود ذهنى است ذات و ماهيت شىء خارجى نيز مغاير ذات و ماهيت شىء ذهنى باشد و ذهن با خارج نه از لحاظ وجود تطابق داشته باشد و نه از لحاظ ذات و ماهيت ، پس فرقى ميان علم و جهل مركّب نخواهد بود ، همهء علمها\r\n\r\n\r\n\r\n\r\n","description":"","footnote":"\r\n( 1 ) . رجوع شود به مقالهء دوم و سوم و چهارم اصول فلسفه و روش رئاليسم .\r\n","page_name":" 223 ","page_number":223},
  {"content":"\r\n\r\nجهل مركب خواهد بود و كوچك‌ترين ارزشى براى ادراكات نخواهد بود و به عبارت ديگر به هيچ وجه علوم و ادراكات بشرى كشف واقعيات نخواهد بود ، بلكه هرگز بشر توجه و التفات به خارج پيدا نمىكرد و صور علمى و ادراكى مانند ساير حالات نفسانى بود از قبيل لذّت و درد و غيره . مثلًا ما در ذهن خود صورتهايى داريم از فضا ، مادّه ، انرژى ، حركت ، تكامل ، زمان ، مكان ، روح ، جسم ، انسان ، حيوان و . . . و همين صورتهاست كه واقعيت فضا ، مادّه ، انرژى ، حركت و . . . را به ما مىنماياند و ارائه مىدهد . اكنون مىگوييم اگر آنچه ما آن را فضا يا مادّه و يا . . . تصور مىكنيم ، به عبارت ديگر اگر آنچه به نام فضا و مادّه و . . . در ذهن ما وجود دارد ، در خارج وجود نداشته باشد بلكه آنچه در خارج وجود دارد ذات ديگر باشد ، پس هيچ نوع انطباقى ميان علم و معلوم نيست و آنچه در خارج است ممكن است چيزى باشد كه هرگز به تصور ما نيامده و نخواهد آمد ؛ بلكه اگر هيچ نوع انطباقى ميان علم و معلوم نباشد هيچ دليلى در كار نيست كه اساساً چيزى در خارج وجود دارد . اگر واقع نمايى را از علم بگيريم تمام انديشه‌هاى ما جهل اندر جهل و  « ظُلُماتٌ بَعْضُها فَوْقَ بَعْضٍ »  « 1 » خواهد بود .\r\nپس انكار تطابق ماهوى ميان علم و معلوم ، انكار واقع نمايى علم و ادراك است ، و انكار واقع نمايى علم و ادراك به معنى مساوى بودن علم با جهل مركّب است ، و مساوى بودن علم با جهل مركّب مساوى است با نفى و انكار و لااقل ترديد در جهان خارج از ذهن . پس انكار وجود ذهنى مساوى است با سوفسطائىگرى و سقوط در درّهء ايدئاليسم .\r\nحكماى اسلامى معمولًا مسأله را به اين صورت طرح مىكنند كه : « آنچه در عالم اعيان وجود دارد عيناً در ذهن وجود پيدا مىكند » و چون ابتدا به اذهان چنين متبادر مىشود كه مقصود اين است كه آنچه در خارج است ، يا با همان وجود شخصى به ذهن منتقل مىشود و يا اينكه وجودى مانند وجود خارجى در ذهن پديد مىآيد ، لهذا بر اذهان سخت گران مىآيد ؛ ولى اگر تعبير را تغيير دهيم و بگوييم : « به عقيدهء اين حكما هر چه در ذهن وجود دارد همان در خارج وجود دارد نه چيز ديگر مغاير با آن » وحشت اذهان رفع مىشود و حال آنكه مدّعا در هر دو تعبير يكى است ؛ و اين است معنى شعر بالا :\r\n\r\n\r\n\r\n\r\n","description":"","footnote":"\r\n( 1 ) . نور / 40 .\r\n","page_name":" 224 ","page_number":224},
  {"content":"\r\n\r\n لِلشَّىءِ غَير الكُون فِى الأَعيانِ * كونٌ بِنَفسِهِ لَدَى الأَذهانِ \r\nاكنون وارد ادلّه و براهينى بشويم كه در اين زمينه آورده شده است :\r\n لِلحُكمِ ايجاباً عَلَى المَعدُومِ * وَ لِإِنتِزاعِ الشَّىءِ ذِى العُمُومِ \r\nبه دليل حكم ايجابى بر معدوم\r\nو به دليل انتزاع ماهيّت كلّى\r\nشرح : اين بيت مشتمل است بر دو دليل از ادلّهء وجود ذهنى . مقدّمتا مطلبى را لازم است توضيح بدهيم :\r\nاز قديم‌ترين دوره‌هاى كلام و فلسفهء اسلامى نظريه‌اى مطرح بوده است مبنى بر اينكه هنگام علم و ادراك شىء خارجى ، اساساً چيزى در ذهن وجود پيدا نمىكند و صورتى نقش نمىبندد . بعداً از فخرالدين رازى نقل خواهيم كرد كه مدعى بوده است علم و ادراك جز نوعى اضافه ميان عالم و معلوم چيزى نيست . از اين رو قهراً در ميان حكما و متكلّمين در باب « علم و ادراك » دو مطلب مطمح انظار بوده است : يكى اينكه صورتى در ذهن وجود پيدا مىكند ، ديگر اينكه آنچه در ذهن وجود پيدا مىكند از لحاظ ذات و ماهيّت با آنچه در خارج وجود دارد يكى است . ادلّه‌اى كه در اين زمينه اقامه شده غالباً براى اثبات مطلب اوّل بوده است هر چند بعضى يا همهء آنها براى اثبات مطلب دوم هم هست . اكنون وارد تقرير دو دليل فوق بشويم :\r\n1 . ذهن چنان كه مىدانيم دو نوع حكم دارد : حكم ايجابى و حكم سلبى ، و چنان كه مىدانيم در احكام ايجابىِ خود حكم مىكند به ثبوت چيزى براى چيزى « 1 » ، مثل اينكه حكم مىكند به اينكه « زيد ايستاده است » ؛ در اينجا حكم كرده است به ثبوت صفت ايستادن براى زيد ، و بديهى است كه ثبوت صفتى براى موصوفى موقوف است به وجود آن موصوف ؛ يعنى ممكن نيست كه صفتى از براى موصوفى وجود داشته باشد ولى خود موصوف موجود نباشد . لهذا مىگويند : « ثبوت شىء لشىء فرع ثبوت المثبت له » .\r\nاكنون مىگوييم پاره‌اى احكام ايجابىِ قطعى و صادق و مطابق واقع داريم كه\r\n\r\n\r\n\r\n\r\n","description":"","footnote":"\r\n( 1 ) . البته در قضاياى مركّبه نه در قضاياى بسيطه .\r\n","page_name":" 225 ","page_number":225},
  {"content":"\r\n\r\nموضوع آنها در خارج وجود ندارد ، و چون ثبوت محمولى براى موضوعى بدون وجود آن موضوع محال است و آن موضوع در خارج وجود ندارد پس در ذهن وجود دارد .\r\nمثلًا مىگوييم : « كوهى از طلا سنگين‌تر است از كوهى از سنگ به همان حجم » ، يا مىگوييم : « اجتماع نقيضين غير از اجتماع ضدّين است » . هر يك از اين دو قضيه صادق است قطعاً ؛ يعنى واقعاً صفت « سنگين‌تر بودن » براى كوه طلا و صفت « غير از جمع ضدّين بودن » براى جمع نقيضين ثابت است . پس بايد كوه طلا و جمع نقيضين وجود داشته باشد تا صفت مزبور برايش صادق باشد ، و از طرف ديگر مىدانيم در خارج ذهن نه كوه طلا وجود دارد و نه جمع نقيضين ، پس ناچار بايد بگوييم در ذهن موجود است « 1 » .\r\nپس ، از آنجا كه بدون وجود موضوع ، نه در خارج و نه در ذهن ، چنين احكامى صادق نيست و فرض اين است كه موضوع در خارج وجود ندارد ، نتيجه گرفته مىشود كه موضوع در ذهن وجود دارد ؛ يعنى علم و ادراك اضافهء محض نيست ، بلكه صورتى وجودى است در ذهن ؛ و از آنجا كه اين احكام ، صادق و مطابق با واقعند نتيجه گرفته مىشود كه آنچه در ذهن صورت مىبندد عين ذات موضوع است و الّا علم ما جهل مركّب خواهد بود و حكم ما به ثبوت محمول براى موضوع صد در صد مربوط به خود صورت ذهنى خواهد بود و ربطى به عالم خارج از ذهن ما نخواهد داشت و حال آنكه مقصود ما اين است كه كوه طلا در جهان بيرون ، از كوه سنگ به همان حجم سنگين‌تر است و هم مقصود ما اين است كه واقعيت اجتماع نقيضين غير از واقعيت اجتماع ضدّين است نه اينكه صرفاً تصور ما از اجتماع نقيضين غير از تصور ما از اجتماع ضدّين است .\r\n2 . دليل دوّم اين است كه اشياء را احياناً به صورت « كلّى » و « عامّ » تصور مىكنيم ؛ يعنى آنها را به نحوى تصور مىكنيم كه قابل صدق بر كثيرين مىباشند . مثلًا « انسان » را به نحوى تصور مىكنيم كه شامل افراد غير متناهى مىباشد ؛ مىگوييم « انسان داراى نفس ناطقه است » . در اين مثال ، « انسان » شامل افراد غير متناهى\r\n\r\n\r\n\r\n\r\n","description":"","footnote":"\r\n( 1 ) . اينجا اشكال معروفى است و آن اينكه : « مدعا اين نيست كه كوه طلا در ذهن از كوه سنگ سنگين‌تر است ، و همچنين مدعا اين نيست كه جمع نقيضين در ذهن غير از جمع ضدّين است ، پس وجود در ذهن براى ثبوت محمول براى موضوع كافى نيست » . جواب اين اشكال موقوف به اين است كه فرق قضاياى به اصطلاح بَتّيّه از قضاياى غير بَتّيّه دانسته شود . تفصيل مطلب را از اسفار بايد جستجو نمود .\r\n","page_name":" 226 ","page_number":226},
  {"content":"\r\n\r\nمىباشد . از طرفى مىدانيم كه آنچه در خارج وجود دارد جزئى است نه كلّى ، پس انسان كلّى در موطنى موجود است كه چون آن موطن خارج نخواهد بود پس موطن ذهن است .\r\nدر اين برهان نيز از صفت كلّيّت « انسان » استفاده مىشود كه انسانِ تصور شده در ذهن موجود است ، و از اينكه آن شىء كلّىِ متصوَّر ما واقعاً انسان است و شامل افراد انسان مىشود نه چيز ديگر نتيجه مىگيريم كه ذات و ماهيت « انسان » در ذهن وجود پيدا كرده نه چيز ديگر .\r\n صرف الحقيقة الّذى ما كثرا * من دون منضمّاتها العقل يرى \r\nصرف حقيقت كه هيچ كثرتى در او نيست\r\nبدون ضمائم ، معقول عقل واقع مىشود\r\nشرح : اين بيت اشاره به برهان سومى است بر وجود ذهنى و نزديك است به برهان دوم .\r\nدر برهان دوم به كليّت برخى تصورها استناد شد و گفته شد چون هر چه در خارج است جزئى است و از طرف ديگر ما اشياء را احياناً به صورت كلّى مىيابيم پس اشياء با صفت كليّت در ذهن وجود دارند . در اين برهان به صفت صرافت استناد شده نه كليّت ؛ يعنى ذهن ما قادر است اشياء را صرف و خالص و مجزّا از هر چيز ديگر ادراك كند و از طرفى مىدانيم هرگز يك شىء مادّى صرافت و خلوص ندارد ، مخلوط است به هزاران عوارض . پس اشياء به صورت صرافت و خلوص در اذهان وجود دارند . باقى قسمتهاى مربوط به اين استدلال مانند برهان دوم است .\r\n و الذّات فى انحا الوجودات حفظ * جمع المقابلين منه قد لحظ \r\nذات ( ماهيّت ) در همهء مراتب وجود محفوظ است\r\nجمع مقابلها از آن ( محفوظ بودن ذات ) به نظر رسيده است\r\nشرح : مقدّمه‌اى است براى بيان اشكالات وجود ذهنى . بنا بر قول به وجود ذهنى ، آنچه در ذهن وجود پيدا مىكند ، از لحاظ ذات و ماهيّت مانند شىء خارجى است [ و اين 
  ] مستلزم جمع متقابلين است ، به ترتيبى كه در بيت بعدى خواهد آمد :\r\n\r\n","description":"","footnote":"","page_name":" 227 ","page_number":227},
  {"content":"\r\n\r\n فجوهر مع عرض كيف اجتمع * ام كيف تحت الكيف كلّ قد وقع \r\nپس جوهر با عرض چگونه يكى مىشود ؟\r\nيا چگونه تمام مقولات داخل مقولهء كيف مىشوند ؟\r\nشرح : اشاره است به دو ايراد معروف بر وجود ذهنى :\r\n1 . اگر ذات و ماهيّت اشياء در ذهن وجود پيدا كند ، لازم مىآيد هنگامى كه جوهرى را ( مثل انسان ) تصور مىكنيم ماهيت جوهر در ذهن وجود پيدا كند ، و از طرفى مىدانيم علم و ادراك كه در ذهن ما پديد مىآيد حالتى است كه عارض ذهن ما مىگردد و به اصطلاح عرض و قائم به محلّ است ، پس لازم مىآيد كه شىء واحد هم جوهر باشد و هم عرض و حال آنكه جوهريّت و عرضيّت منافى يكديگرند .\r\n2 . اشكال دوم اين است كه به عقيدهء حكما علم و ادراك از مقولهء « كيف » است ، و اگر بنا شود هنگامى كه ادراكى صورت مىگيرد ماهيت شىء و مدرَك در ذهن وجود پيدا كند لازم مىآيد تمام مقولات و انواعِ تمام مقولات داخل در مقولهء كيف واقع شود .\r\nاين نيز محال است زيرا مقولات با يكديگر تباين ذاتى دارند ، نه ممكن است ذات و نفس مقوله‌اى تحت مقولهء ديگر واقع شود و نه نوعى از مقوله‌اى تحت مقولهء ديگر واقع مىشود . مثلًا اگر خود جوهر يا كمّ يا اضافه را كه مقوله هستند تصور كنيم بنا بر وجود ذهنى ذات اين مقولات در ذهن وجود پيدا كرده‌اند و از طرفى چون اين ادراكات ما از مقولهء كيف مىباشند پس ذات مقولات از مقولهء كيف خواهند بود ؛ و همچنين اگر نوع « انسان » را كه [ از 
  ] مقولهء جوهر است تصور كنيم ، بنا بر عقيدهء حكما نفس ماهيّت انسان در ذهن وجود پيدا كرده است ، و از طرف ديگر به اعتراف خود حكما علم و ادراك - يعنى وجود ذهنى اشياء - از مقولهء كيف است ، پس انسان ذهنى در عين اينكه ماهيت انسان و نوعى از جوهر است ، داخل در مقولهء كيف است . همچنين است انواع ساير مقولات .\r\nبراى توضيح بيشتر اين اشكال مقدّمات پنجگانه‌اى ذكر مىكنيم هر چند بعضى از اين مقدّمات واضح است و قبلًا نيز به آن اشاره شده است .\r\nالف . هنگامى كه چيزى را ادراك مىكنيم ، صورتى در ذهن ما نقش مىبندد و حالتى وجودى در ما پيدا مىشود . سه دليل گذشته كه در متن آمده است ، در درجهء اول براى اثبات اين مدّعاست .\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nب . علم و معلوم در ذهن يك چيز بيش نيست . مثلًا ما زيد را تصور مىكنيم و صورتى از زيد در ذهن ما پيدا مىشود . اين صورت ، هم علم ماست زيرا ادراك ماست [ و هم معلوم ماست 
  ] زيرا آنچه بالذات بر ما مكشوف است و نام « زيد » به آن مىدهيم همان صورت است و بس ، اما زيد خارجى مستقيماً معلوم و متصوَّر ما نيست ، بلكه به تبع اين صورت ، معلوم و متصوَّر ما مىشود و لهذا حكما صورت ذهنى را « معلوم بالذات » و شىء خارجى را « معلوم بالعرض » اصطلاح كرده‌اند .\r\nج . هنگام علم و ادراك ، نفس ماهيّت اشياء در ذهن وجود پيدا مىكند . اين مقدّمه همان عقيدهء حكما در باب « وجود ذهنى » است كه در اين فصل مطرح است .\r\nد . علم و ادراك مطلقا از مقولهء كيف است . حكما به تبع ارسطو معتقدند تمام اشياء خارجى در يكى از مقولات دهگانهء ذيل داخلند : جوهر ، كيف ، كمّ ، اضافه ، متى ، أين ، فعل ، انفعال ، جده ، وضع « 1 » .\r\nحكما مىگويند كيف بر دو قسم است : جسمانى و نفسانى ، و مىگويند كيف نفسانى اقسام و انواع مختلفى دارد و علم يكى از كيفيّات نفسانى است .\r\nه . مقولات ، متباينات بالذات‌اند . محال است شىء واحد داخل در دو مقوله باشد ، زيرا لازم مىآيد شىء واحد داراى بيش از يك ذات و ماهيّت باشد .\r\nاكنون مىگوييم اگر هنگام علم و ادراك ، نفس ماهيّت اشياء در ذهن پيدا شوند ( به حكم مدّعاى وجود ذهنى كه در مقدّمهء سوم اشاره شد ) از آنجا كه ادراك و مدرَك در ذهن يك چيز است ( به حكم مقدّمهء دوم ) و ادراك از مقولهء كيف است ( به حكم مقدّمهء چهارم ) لازم مىآيد همهء ماهيّاتِ تصور شده از هر مقوله‌اى كه باشند ، در ذهن داخل در مقولهء كيف باشند و اين محال است ، زيرا مقولات متباينات بالذات‌اند و ممكن نيست شىء واحد داخل در دو مقوله باشد ( به حكم مقدمهء پنجم ) .\r\nاينجاست كه به اصطلاح « عويصه » اى ( سختى ، دشوارى ) پيدا مىشود و به قول حاجى سبزوارى در شرح منظومه :\r\nفهذا الاشكال جعل العقول حيارى و الافهام صرعى فاختار كلّ مهربا .\r\nاين اشكال عقلها را حيران و فهمها را سرگشته كرده است و هر دسته‌اى راه فرارى براى رفع اشكال انتخاب كرده‌اند .\r\n\r\n\r\n\r\n\r\n","description":"","footnote":"\r\n( 1 ) . تفصيل مقولات در مقصد دوم كتاب منظومه آمده است .\r\n","page_name":" 229 ","page_number":229},
  {"content":"\r\n\r\nبه اين اشكال پاسخهاى متعددى داده شده است و در حقيقت هر دسته‌اى يكى از مقدّمات پنجگانه را انكار و يا به نحوى تفسير كرده است .\r\n فانكر الذّهنىّ قوم مطلقا * بعض قياما من حصول فرّقا \r\nپس قومى وجود ذهنى را از اصل انكار كرده‌اند\r\nبعضى ميان قيام به نفس و حصول در نفس فرق گذاشته‌اند\r\nشرح : اين بيت اشاره است به دو راه فرار و يا به دو جواب از اشكال :\r\n1 . فخر رازى در بعضى از كتب خويش منكر وجود ذهنى شده است يعنى مدّعى شده است كه هنگام علم و ادراك ، صورتى در ذهن پيدا نمىشود تا اين بحث پيش آيد كه آن عين ماهيّت خارجى است يا غير آن ، و يا بحث شود آن صورت از مقولهء كيف است يا از مقولهء كيف نيست . مصراع بالا كه مىگويد : « فانكر الذّهنىّ قوم مطلقا » ناظر به اين نظريه است . فخر رازى براى اينكه ميان علم و جهل فرق بگذارد و در عين حال وجود هر نوع نقش و صورتى را در ذهن انكار كند مىگويد علم از مقولهء اضافه است ؛ يعنى علم فقط نسبتى است ميان عالم و شىء خارجى كه معلوم است .\r\nمثلًا اگر درختى را در نظر بگيريم كه كوچك بوده و بزرگ شده ، در اينجا يك صفت واقعى در او پديد آمده است ( افزايش كمّى ) و اگر آن درخت سبز بود و زرد شد باز يك تغيير واقعى در او پيدا شده است ( تغيير كيفى ) اما اگر در نزديكى آن درخت يك درخت ديگر بكاريم يك صفت اضافى و انتزاعى در او پيدا شده است كه از آن به « مجاورت » يا « نزديكى » و امثال اينها تعبير مىكنيم . بديهى است كه صرف قرار گرفتن درختى در فاصلهء دو مترى آن درخت موجب پيدايش يك صفت واقعى و وجودى نمىشود ولى منشأ انتزاع يك مفهوم اضافى كه همان مفهوم « مجاورت » است مىشود . علم جز اضافه و نسبتى ميان عالم و معلوم خارجى چيزى نيست .\r\nاين توجيه ، بسيار سخيف است . اوّلًا هر كسى بالوجدان يك حالت وجودى در ذهن خود مىيابد . ثانياً اگر چنين باشد علم به معدوم پيدا نمىشود ، زيرا در اضافات و نسب ، وجود دو طرف شرط است . ثالثاً اگر علم صرفاً اضافه بود بايد با تغيير وضع عالِم و معلوم از قبيل دورى و نزديكى و غيره در علم و ادراك و صورت ذهنى ما تغيير پيدا شود .\r\n\r\n","description":"","footnote":"","page_name":" 230 ","page_number":230},
  {"content":"\r\n\r\n2 . فاضل قوشچى منكر اتحاد علم و معلوم در ذهن شده است و مقدمهء دوم از مقدمات پنجگانه را انكار كرده است . فاضل قوشچى مدعى است كه در ذهن دو چيز وجود پيدا مىكند . يكى از آن دو در نفس حلول مىكند يعنى نفس به منزلهء ظرف او و او مظروف نفس است و آن « معلوم » است . از پيدايش معلوم در ظرف نفس انعكاسى بر صفحهء نفس پيدا مىشود ، آن انعكاس « علم » است . مثل نفس از اين جهت مثل يك كرهء بلورين است كه در وسط آن جسم ملوّنى را نهاده باشند . آن بلور ، ظرف و محلّ آن جسم ملوّن است ، ولى انعكاسى كه از آن جسم ملوّن بر ديوارهاى بلور مىافتد قائم به بلور است .\r\nاين بيان نيز بسيار سخيف است و اسخف از اوّلى است . مصراع بالا : « بعض قياما من حصول فرّقا » ناظر به اين نظريه است .\r\n و قيل بالاشباح الاشيا انطبعت * و قيل بالانفس و هى انقلبت \r\nو گفته شده اشياء به شبح ( نه به ماهيّت ) در\r\nنفس منطبع مىشوند و گفته شده است به ماهيّت\r\nمنطبع مىشوند اما ماهيت منقلب مىشود\r\nشرح : اين بيت اشاره است به دو نظريه و به دو راه فرار ديگر :\r\n1 . آنچه در ذهن وجود پيدا مىكند شبح اشياء است نه ماهيت اشياء . ماهيت در ذهن وجود پيدا نمىكند تا اشكال گذشته پيش آيد .\r\nتوضيح اينكه به عقيدهء صاحبان نظريهء اشباح ، هنگام علم و ادراك صرفاً تصويرى از اشياء خارجى در ذهن پيدا مىشود نظير تصويرى كه به وسيلهء نقاشى يا فيلم عكاسى بر صفحهء مقوّا پديد مىآيد . هرگز كسى اشكال نمىكند كه هنگامى كه عكس يك انسان بر يك صفحهء مقوّا پيدا مىشود انسان بر روى صفحهء مقوّا ظاهر شده است و چون انسان است پس جوهر است و چون بر روى صفحهء مقوّاست پس عرض است و از مقولهء كيف است پس اجتماع جوهر و عرض شده است و انسان كه جوهر است در مقولهء كيف واقع شده است . راز مطلب اين است كه آنچه در ذهن نقش مىبندد و وجود پيدا مىكند ماهيت شىء خارجى نيست ، بلكه كيفيتى است كه از بعضى جهات مشابه شىء خارجى است ؛ و اين است معنى مصراع بالا : « و قيل بالاشباح الاشيا انطبعت » .\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nطرفداران اين نظريه مقدمهء سوم از مقدمات پنجگانهء بالا را انكار مىكنند . نظريهء « شبح » متداول‌ترين نظريات وجود ذهنى است . در ميان نظريات مربوط به وجود ذهنى دو نظر است كه در درجهء اوّل اهميت قرار دارد : يكى نظريهء فلاسفه كه همان مدعاى وجود ذهنى در اين كتاب است ، و ديگر نظريهء « شبح » كه ساده‌ترين نظريات است . اما ساير نظريات كه بعضى را نقل كرديم و بعضى بعداً نقل خواهد شد براى پيدا كردن راه فرار از اشكالات وجود ذهنى پيدا شده است و بس . نظريهء « شبح » همان است كه مادّيّين نيز آن را مىپذيرند . مادّييّن كه به ذهن مستقلّ از مغز قائل نيستند معتقدند كه علوم و ادراكات ما عبارت است از يك سلسله آثار كه در لابلاى مغز و اعصاب ما پيدا مىشود و بديهى است كه آن آثار را به هيچ وجه نمىتوان پيدايش ماهيّت خارجى شىء ادراك شده در ظرف مغز تلقى كرد .\r\nنظريهء « شبح » به حكم آنچه در مقدمهء بحث گفتيم و ادلّهء وجود ذهنى نيز آن را تأييد مىكنند مردود است ، تفصيل مطلب را از جاى ديگر بايد جست « 1 » .\r\n2 . نظريهء ديگر اين است كه ماهيات اشياء در ذهن پديد مىآيد ولى منقلب مىشوند به ماهيت كيف . چنان كه مىدانيم بسيارى از اشياء به شىء ديگر مبدل مىشوند ، عنصرى به عنصر ديگر و مركّبى به مركّب ديگر تبدل مىيابد . ماهيات نيز در ذهن انقلاب مىيابند .\r\nاين نظريه منسوب است به سيّد صدر شيرازى معروف به « سيّد سند » . اين نظريه نيز مبنى بر انكار مقدمهء سوم است ، زيرا مدعى است در اثر انقلاب ، شىء ذهنى ماهيت اصلى خود را از دست مىدهد . اين نظريه نيز بسيار سخيف است ، زيرا انقلاب در موردى امكان‌پذير است كه يك واحد شخصى خصوصيتى را از دست بدهد و خصوصيت ديگر را به جاى آن بپذيرد . انقلاب بدون اينكه شىء منقلب شده چيزى را از دست بدهد و چيز ديگر به جاى آن پيدا شود ميسّر نيست ، زيرا در اين صورت شىء اوّل به حالت اوّل باقى است و تبديل به چيز ديگر نشده است ؛ همچنانكه شرط است كه يك امر باقى در هر دو حال باشد ، زيرا اگر هيچ چيز از « متبدل » در « متبدل شده » نباشد پس آنچه آن را « متبدّل » مىناميم معدوم شده و چيز ديگر از نو موجود شده است و هيچ رابطه‌اى ميان اوّلى و دومى نيست تا تبدل صورت گرفته باشد .\r\n\r\n\r\n\r\n\r\n","description":"","footnote":"\r\n( 1 ) . رجوع شود به اصول فلسفه و روش رئاليسم ، جلد اوّل .\r\n","page_name":" 232 ","page_number":232},
  {"content":"\r\n\r\nاگر فرض كنيم ماهيتى كه از مقوله‌اى است ، متبدل شود به ماهيت ديگر كه از مقولهء ديگر است ، هيچ گونه اصل محفوظى باقى نخواهد بود ، زيرا مقولات متباينات به تمام ذات‌اند ، پس انقلاب معنى ندارد .\r\n و قيل بالتّشبيه و المسامحة * تسمية بالكيف عنهم مفصحة \r\nو گفته شده است كه بر سبيل تشبيه و مسامحه\r\nناميدن علم و ادراك به « كيف » از حكما نقل شده است\r\nشرح : اين بيت اشاره به نظريهء ديگرى است و آن اينكه حكما كه علم و ادراك را از مقولهء كيف دانسته‌اند ، بر سبيل تشبيه و مسامحه در تعبير بوده است . علم واقعاً از مقولهء معلوم است ، اگر معلوم از مقولهء جوهر باشد علم جوهر است و اگر از مقولهء كمّ باشد كمّ است و اگر از مقولهء كيف باشد كيف است . اينكه حكما علم را در باب كيفيّات ذكر كرده‌اند مسامحه در تعبير بوده است ، مقصودشان اين بوده كه علم با اينكه تابع مقولهء معلوم است بىشباهت به كيفيّات نفسانيّه نيست .\r\nاين نظريه از محقّق جلال الدين دوانى متوفّاى اوايل قرن دهم هجرى است . اين نظريه مبنى بر انكار مقدّمهء چهارم است . اين نظريه نيز صحيح نيست . مانعى ندارد كه كسى علم را از مقولهء كيف نداند و اما توجيه نظريهء حكما به اينكه مسامحه در تعبير كرده‌اند و واقعاً علم را از مقولهء كيف نمىدانسته‌اند توجيهى است كه به تأويل نزديك‌تر است از توجيه و تفسير .\r\n بحمل ذات صورة مقولة * وحدتها مع عاقل مقولة \r\nصورت ذهنى ، به حمل اوّلى مقوله است ( نه به حمل شايع )\r\nوحدت صورت معقوله با عاقل گفته شده است\r\nشرح : مصرع اوّل اين بيت اشاره است به نظريهء صدرالمتألّهين كه آخرين و بهترين نظريه‌هاست و مورد قبول حكماى بعد از او واقع شده است . اين نظريه مشتمل بر تفسير و توجيه صحيح مقدّمهء سوم و مقدّمهء پنجم است . در مصراع دوم اشاره به مسألهء « اتّحاد عاقل و معقول » است كه يك عقيدهء قديمى است و صدرالمتألّهين آن\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nرا احياء كرده است و ضمناً متمّم و مكمّل جواب صدرالمتألّهين از اشكال وجود ذهنى است . توضيح نظريهء صدرالمتألّهين مبتنى بر مقدّمات ذيل است :\r\n1 . حمل بر دو قسم است : حمل اوّلى ذاتى و حمل شايع صناعى . حمل به طور كلّى عبارت است از حكم به اتّحاد موضوع و محمول ، و به عبارت ديگر : حمل محمولى بر موضوعى به معنى اين است كه محمول بر موضوع صدق مىكند . اكنون مىگوييم كه صدق محمول بر موضوع و اتّحاد برقرار شده به وسيلهء حكم ميان موضوع و محمول به دو نحو ممكن است بوده باشد : يكى به اين نحو كه محمول در مرتبهء ذات و ماهيّت موضوع ، قطع نظر از مرحلهء وجود ، بر موضوع صدق كند و رابطهء برقرار شده يك رابطهء ذاتى باشد ؛ يعنى آن چيزى كه موضوع واقع شده است ذات ماهيت است به اعتبار اينكه يك ذاتى است نه به اعتبار حكايت از مصاديق . مطلق تعريفات حقيقى كه در علوم واقع مىشود از قبيل حمل اوّلى ذاتى است .\r\nديگر اينكه محمول بر موضوع در مرحلهء وجود صدق كند ، خواه وجود خارجى و خواجه وجود ذهنى . در اين گونه قضايا آن چيزى كه موضوع واقع شده است ماهيّت است به اعتبار حكايت از مصاديق خارجى يا ذهنى ، و در واقع ، مصاديق موضوعند نه ذات ماهيّت بما هى هى ؛ مثل اينكه مىگوييم : « انسان نويسنده است » . مسائلى كه در علوم مورد بحث واقع مىشود از نوع دوم است همچنانكه تعاريف از نوع اوّل است .\r\nمثلًا اگر بخواهيم مثلّث را موضوع قرار داده و محمولى بر آن بار كنيم ، يك وقت هست كه ماهيّت و مفهوم مثلّث را مىخواهيم تعريف كنيم ، مىگوييم : « مثلّث شكلى است كه بر آن ، سه ضلع احاطه كرده باشد » . در اينجا ماهيّت مثلّث را تعريف كرده و توضيح داده‌ايم و گفته‌ايم حقيقت اين ماهيّت عبارت است از اين ؛ و يك وقت هست مثلّث را موضوع قرار داده و به جاى اينكه به ماهيّت و مفهوم مثلّث بماهى نظر بيفكنيم ماهيّت را وسيله براى مطالعهء افراد قرار داده مىگوييم : « مثلّث مجموع زاويه‌هايش برابر با دو قائمه است » . در اينجا موضوع ، مثلّث است و محمول ، تساوى مجموع زوايا با دو قائمه . موضوع و محمول در اينجا نيز متّحدند ولى نه در مرتبهء ذات بلكه در مرتبهء وجود .\r\nدر مثال اوّل مىخواهيم بگوييم مفهوم و معنى مثلّث اين است ، و در مثال دوم مىخواهيم بگوييم خاصيّت و اثر وجودى مثلث چنين است . در مثال اوّل مىخواهيم بگوييم تصوّر ما از مثلّث مساوى است با تصوّر شكلى كه بر آن ، سه ضلع احاطه كرده است با اين تفاوت كه محمول ، تصوّر تفصيلى موضوع است و موضوع ، تصوّر اجمالى\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nمحمول ؛ ولى در مثال دوم تصوّر ما از « مثلّث » با تصوّر ما از « تساوى مجموع زوايا با دو قائمه » مساوى نيست بلكه دو تصوّر و دو مفهوم جداگانه مىباشند .\r\n2 . در مبحث « تناقض » ثابت شده است كه تناقض وقتى حاصل است كه يكى از دو نقيض عيناً رفع ديگرى باشد ؛ يعنى دو قضيهء موجبه و سالبه آنگاه نقيض يكديگر خواهند بود كه مفاد سالبه رفع آن موجبه باشد و به عبارت ديگر همان چيزى را كه موجبه اثبات كرده است سالبه نفى كند نه چيز ديگر را .\r\nاهل منطق گفته‌اند وحدت مفاد موجبه و سالبه آنگاه محقّق مىشود كه هشت وحدت حكمفرما باشد : وحدت در موضوع ، محمول ، شرط ، اضافه ، جزء و كلّ ، قوّه و فعل ، زمان و مكان .\r\nصدرالمتألّهين معتقد شد كه براى اينكه وحدت ايجاب و سلب برقرار باشد علاوه بر وحدتهاى نامبرده « وحدت در حمل » نيز ضرورت دارد . ممكن است در موردى تمام وحدتهاى هشتگانه موجود باشد ، در عين حال وحدت كامل موجود نباشد و قهراً تناقضى هم در كار نباشد . مثلًا اگر بخواهيم مفهوم « جزئى » و مفهوم « كلّى » را تعريف كنيم مىگوييم : « جزئى عبارت است از ممتنع الصدق على كثيرين » همچنانكه در تعريف « كلّى » مىگوييم : « عبارت است از غير ممتنع الصدق على كثيرين » . در قضيهء نامبرده « جزئى » موضوع است و « ممتنع الصدق على كثيرين » محمول است و قضيهء نامبرده قضيّهء صادقه است . ولى از نظر ديگر جزئى ممتنع الصدق على كثيرين نيست بلكه غير ممتنع الصدق على كثيرين است ، زيرا مفهوم جزئى خود يك مفهوم كلّى است و شامل افراد غير متناهى مىباشد . به عبارت ديگر مفهوم جزئى ، جزئى است به حمل اوّلى ، و كلّى است به حمل شايع صناعى ، و به تعبير ديگر مفهوم « جزئى » خودش خودش است ولى خودش مصداق خودش نيست بلكه مصداق ضدّ خودش يعنى مفهوم « كلّى » است . در مثال نامبرده كه هم حكم به « جزئى جزئى است » و هم حكم به « جزئى جزئى نيست ، بلكه كلّى است » صادق است ، همهء وحدتهاى هشتگانه موجود است و در عين حال مفاد موجبه و سالبه وحدت ندارد و به همين دليل تناقضى در كار نيست .\r\nعلت اينكه وحدت واقعى ميان موجبه و سالبه نيست اين است كه وحدت حمل در كار نيست « 1 » .\r\n\r\n\r\n\r\n\r\n","description":"","footnote":"\r\n( 1 ) . در اينكه بيان صدرالمتألّهين در باب انواع حمل ، بيان دقيق و جالبى است و بسيارى از اشكالات و از آن جمله\r\n","page_name":" 235 ","page_number":235},
  {"content":"\r\n\r\n3 . حمل شايع صناعى كه عبارت است از حكم به اتّحاد دو شىء در وجود ، بر دو قسم است : بالذات و بالعرض .\r\nحمل شايع بالذات آن است كه موضوع ، مصداق ذاتى محمول باشد يعنى حدّ محمول بر او صادق باشد - و به عبارت ديگر محمول از مرتبهء ذات موضوع انتزاع شود - و بعلاوه آثار خاصّهء محمول بر موضوع مترتب شود ؛ مثل اينكه بگوييم : « زيد انسان است » . شك نيست كه زيد خارجى مصداق ذاتى انسان است يعنى حدّ انسان بر او صادق است و آثار انسان هم بر او مترتّب است . و اما حمل شايع بالعرض آن است كه موضوع ، مصداق بالعرض محمول است و حدّ محمول بر او صادق نيست ؛ مثل اينكه مىگوييم : « زيد نويسنده است » . زيد در مرتبهء ذات ، نويسنده نيست بلكه با صفت نويسندگى به عنوان يك عرض اتّحاد وجودى پيدا كرده است .\r\n4 . مقولات كه گفته مىشود متباينات بالذات‌اند به اين معنى است كه تمام اشياء خارجى مصداق يكى از مقولات ده گانه است ؛ يعنى هر ممكن الوجودى كه در ظرف خارج تحقّق يافته در نظر بگيريم مصداق يكى از مقولات است و آن مقوله بر او به حمل شايع بالذات صادق است . به عبارت ديگر هر شىء ممكن الوجود خارجى مصداق بالذات يكى از مقولات است . هيچ شيئى وجود ندارد كه داخل در هيچ مقوله‌اى نباشد همچنانكه ممكن نيست شيئى داخل در دو مقوله باشد . معنى تباين مقولات و حصر اشياء در مقولات جز اين نيست كه شىء واحد نمىتواند مصداق بالذات دو مقوله باشد و دو مقوله به حمل شايع ذاتى بر آن صدق كند ، و اما اينكه يك شىء مصداق دو مقوله باشد ولى مصداق بالذات يكى و مصداق بالعرض مقولهء ديگر و يا مصداق بالعرض دو مقوله باشد هيچ مانعى ندارد - مثلًا زيد مصداق بالذات جوهر\r\n\r\n\r\n\r\n\r\n","description":"","footnote":"\r\nاشكال وجود ذهنى را حل مىكند ، بحثى نيست . در عين حال جاى اين سخن هست كه آيا آنچه صدرالمتألّهين يافته و متذكر شده واقعاً دو نوع حمل است ؟ يعنى آيا واقعاً فرق حمل اوّلى ذاتى و حمل شايع صناعى در نفس حمل است كه به اصطلاح يك « معنى حرفى » است ، يا در واقع و نفس الامر در حمل اختلافى نيست ، بازگشت اين اختلاف نيز به اختلاف در موضوع است ؛ يعنى آنچه در حمل اوّلى ذاتى موضوع واقع مىشود با آنچه در حمل شايع صناعى موضوع واقع مىشود اعتبارا دوتاست ؟\r\nخواه اين اختلاف از ناحيهء حمل باشد و يا از ناحيهء موضوع ، ارزش سخن صدرالمتألّهين محفوظ است ، زيرا فرضا موضوع را مختلف بدانيم اين تشخيص باريك كه « با اينكه به حسب ظاهر موضوع يكى است ، واقعاً موضوع يكى نيست » از بركت تحقيقات معظّم له به دست آمده است . ما در بحث « تقديم سلب بر حيثيّت » از مباحث « ماهيّت » و همچنين در مبحث « اعتبارات ماهيّت » در اين باره بحث خواهيم كرد .\r\n","page_name":" 236 ","page_number":236},
  {"content":"\r\n\r\nاست و مصداق بالعرض كمّ و كيف و وضع و غيره - همچنانكه مانعى ندارد يك چيز عين ذات مقوله‌اى باشد و مصداق مقوله‌اى ديگر ؛ يعنى يك مقوله به حمل اوّلى ذاتى بر او صدق كند و مقولهء ديگر به حمل شايع صناعى . از اينجا اشكال وجود ذهنى به خوبى حل مىشود . اينكه گفته مىشود آنچه در ذهن است عين ماهيّت اشياء است ، مثلًا عين ماهيّت انسان ، درخت ، عدد ، خط ، و غيره است يعنى به حمل اوّلى ذاتى انسان يا درخت يا خط يا عدد است ؛ مقصود اين نيست كه آنچه در ذهن است ، به حمل شايع صناعى انسان يا درخت و غيره است . به عبارت ديگر انسان ذهنى انسان است به معنى اينكه صرفاً خود انسان و ماهيّت انسان است ولى مصداق انسان نيست .\r\nپس فرضاً ما علم و ادراك را از مقولهء كيف بدانيم ، انسان ذهنى كيف است يعنى به حمل شايع صناعى كيف است ، فرد كيف و مصداق كيف است ، ولى همين انسان جوهر است يعنى به حمل اوّلى ذاتى جوهر است ولى مصداق جوهر نيست . آنچه محال است اين است كه شىء واحد مصداق دو مقوله باشد و يا در مفهوم و ماهيّت شىء واحد دو مقوله اخذ شده باشد ، ولى با توضيح صدرالمتألّهين هيچكدام از اين دو اشكال لازم نمىآيد . از اينجا معلوم شد كه معنى وجود ماهيّت در ذهن - كه مقدّمهء سوم اشكال است - اين نيست كه آنچه در ذهن است مصداق و فرد آن ماهيّت است ، و معلوم شد كه تباين ذاتى مقولات - كه مقدّمهء پنجم اشكال است - به اين معنى است كه يك شىء در آن واحد مصداق دو مقوله واقع نمىشود و همچنين در حدّ يك شىء ، دو مقوله هرگز قرار نمىگيرد . پس آنچه محال است لازم نمىآيد و آنچه لازم مىآيد محال نيست .\r\n\r\n","description":"","footnote":"","page_name":" 237 ","page_number":237},
  {"content":"\r\n\r\n\r\nاتحاد عاقل و معقول\r\nوحدتها مع عاقل مقولة\r\nوحدت و يگانگى آن ( صورت معقوله ) با عاقل ، گفته شده است\r\nدر پايان مبحث « وجود ذهنى » از مطلب ديگرى كه آن نيز مربوط به تحقيق در اطراف علم و ادراك است بحث مىشود و آن مبحث معروفى است به نام « اتّحاد عاقل و معقول » .\r\nبحث اتّحاد عاقل و معقول سابقه‌اى طولانى دارد . اوّل كسى كه اين نظريه به او نسبت داده مىشود فرفوريوس « 1 » است كه از پيروان مكتب ارسطو و از حكماى قبل از اسلام است . در دورهء اسلام برخى از حكما طرفدار اين نظريه و برخى مخالف آن بوده‌اند . فارابى و صدرالمتألّهين از طرفداران اين نظريه و ابن سينا مخالف سرسخت آن است .\r\nاكنون براى روشن شدن بحث لازم است چند مقدّمه ذكر شود :\r\n\r\n\r\n\r\n\r\n","description":"","footnote":"\r\n( 1 ) .  Porphyre  ( 232 - 304 ميلادى ) فيلسوف معروف اسكندرانى .\r\n","page_name":" 238 ","page_number":238},
  {"content":"\r\n\r\n\r\nمقدّمهء اول\r\nدر مورد هر ادراكى ذهن ما ابتدا سه عامل را تشخيص مىدهد كه عامل اوّل « مدرك » يا ادراك كننده ، عامل دوم « مدرك » يا ادراك شده ، و عامل سوم خود « ادراك » است .\r\nبه عنوان مثال مفهوم « فضا » را در نظر بگيريد ؛ در ابتدا چنين به نظر مىرسد كه در حين عمل ادراك سه عامل دخالت دارد : اوّل خود ما كه ادراك كننده هستيم ، دوم فضا كه به ادراك ما درآمده است و سوم خود عمل ادراك كه حالتى است از احوال ما . اين امور سه گانه به حسب اصطلاح و به ترتيب « عاقل » ، « معقول » و « عقل » ناميده مىشوند .\r\nاين توهّمى است كه ممكن است در ابتدا براى هر كسى پيدا شود ، ولى شك نيست كه در مورد هر تعقّل و ادراكى واقعاً سه عامل به معنى سه واحد وجود ندارد ، زيرا مقصود ما از معقول وجود خارجى آن نيست بلكه وجود آن در ظرف ذهن است - مثل وجود مفهوم فضا در ظرف ذهن - و قبلًا آنجا كه نظريهء فاضل قوشچى را رد كرديم ثابت كرديم كه ادراك و مُدرَك و به تعبير ديگر علم و معلوم و به تعبير سوم عقل و معقول در ظرف ذهن دو وجود ندارند ، بلكه در ظرف ذهن علم عين معلوم و عقل عين معقول است ؛ و اگر به وجود خارجى فضا احياناً « معقول » و « معلوم » اطلاق شده است مقصود معقول و معلوم بالعرض است نه معقول و معلوم بالذات .\r\nپس عقل و معقول در ظرف ذهن يقيناً دو واحد نيستند و در اين مسأله بحثى نيست . امّا باقى مىماند اين مطلب كه آيا عاقل ( يعنى عاملى كه او را به عنوان « عاقل » خوانديم ) با معقول - كه عين عقل است - عينيّت دارد يا نه ؟ يعنى آيا عاقل و معقول مجموعاً يك واحد را تشكيل مىدهند و اختلاف ايندو صرفاً اختلاف مفهومى است و يا آنكه دو واحد را تشكيل مىدهند و مفهوماً و مصداقاً با يكديگر اختلاف دارند ؟ بحث اتّحاد عاقل و معقول دربارهء همين مطلب است .\r\n\r\n","description":"","footnote":"","page_name":" 239 ","page_number":239},
  {"content":"\r\n\r\n\r\nمقدّمهء دوم\r\nبه طور كلّى در نظر ابتدايى ، انسان گمان مىكند كه هرگاه لفظ و مفهوم مختلف شد معنى و واقعيت نيز بايد مختلف باشد . در ابتدا انسان نمىتواند بپذيرد كه يك واحد واقعيت داراى دو عنوان و دو مفهوم مختلف باشد كه با دو لفظ مختلف تعبير شود ، و لهذا در ابتدا براى اذهان امر غير قابل قبولى به نظر مىرسد كه گفته شود عقل و عاقل و معقول همواره يك واحد را تشكيل مىدهند . ولى تحقيقات فلسفى دربارهء ذهن و طرز انديشه سازى ذهن براى ما ثابت مىكند كه خاصيت ذهن اين است كه تحت قواعد و قوانين معيّن ، انديشه سازى كرده و كثرتى را به وجود مىآورد كه اين كثرت ربطى به كثرت مصاديق خارجى ندارد ؛ و ما اين قسمت از تحقيقات فلسفى را گاهى به نام بخش « روان شناسى فلسفه » و يا بخش « فلسفى - روان شناسى » مىناميم . البته نبايد انتظار داشت كه اين سبك تحقيق دربارهء ذهن در كتب روان شناسى معمولى حلّ و فصل شود ، اين تحقيق خود دامنهء وسيعى دارد كه به تدريج گفته خواهد شد .\r\n\r\nمقدّمهء سوم\r\nاختلافى كه در باب « اتّحاد عاقل و معقول » است در مورد تعقّل انسان به غير ذات خود مىباشد ؛ يعنى بحث در اين است كه هنگامى كه انسان مثلًا فضا را تعقّل مىكند آيا وجود خودش و وجود اين معقول يك واحد است يا دو واحد ؟ ولى در مورد تعقّل انسان به ذات خود و اينكه در اين مورد عاقل و معقول يكى است اختلافى نيست ، زيرا بدون شك انسان به خودش عالم است به اين نحو كه خودش پيش خودش حاضر است ، و به عبارت ديگر خودش هم عالم است و هم معلوم و اين علم از قبيل علم حضورى است نه علم حصولى ؛ يعنى عالم ، علم به خودش را به وسيلهء يك صورت پيدا نكرده است بلكه خودش را به وسيلهء خودش پيدا كرده است ؛ يعنى در اين حال ذات و حقيقت عالم جز شعور چيزى نيست و در اينجا شاعر و شعور و مشعورٌ به يكى است . حتّى ابن سينا كه از مخالفين سرسخت نظريهء اتحاد عاقل و معقول است ، در مورد علم نفس به ذات خود اعتراف دارد كه عقل و عاقل و معقول يكى است و\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nبرهان معروفى كه در باب اثبات تجرّد نفس دارد و به نام برهان « انسان معلّق در فضا » ناميده مىشود بر همين اساس اتّحاد عقل و عاقل و معقول ( و يا علم و عالم و معلوم ) در مورد علم شىء به ذات خود مىباشد « 1 » .\r\n\r\nمقدّمهء چهارم\r\nشكّى نيست كه پس از آنكه انسان چيزى را كه تعقّل نكرده بود تعقّل مىكند و به آن آگاه مىشود بين انسان و آن امر معقول رابطه‌اى به وجود مىآيد . اين رابطه صرف اضافه‌اى خارج از وجود علم نيست كه عارض بر علم شده باشد ، بلكه « اضافه و نسبت علم به عالم » و « وجود علم » يكى است ، به اين معنى كه حصول اين معقول از براى عاقل ، جدا از وجود معقول و وجود عاقل نيست ؛ يعنى اينطور نيست كه قبلًا چيزى موجود باشد به نام « نفس » و چيز ديگرى موجود باشد به نام « تعقّل » و « معقول » و ايندو دو موجود مستقلّ از يكديگر باشند و فقط بين آنها نسبتى زائد بر وجود هر دوى آنها پيدا شده باشد . مثلًا ظرفى را فرض كنيد كه به تدريج در آن دانه‌هاى گندم ريخته شود . شك نيست كه اين ظرف و اين دانه‌هاى گندم دو موجود مستقلّ هستند و فقط رابطهء آنها اين است كه گندمها در ظرف قرار گرفته است و ظرف ، مكان عرفى ( و نه مكان به اصطلاح فلسفى ) گندمها به شمار مىرود . پيش از آنكه گندمها در ظرف ريخته شود ظرف همان ظرف و گندمها هم همان گندمهاست و پس از ريختن نيز هر يك از آن دو همان است كه قبلًا بود ؛ و نيز پس از اينكه گندمها را از ظرف خارج كنيم هيچيك از آن دو در تحقق به يكديگر نيازمند نخواهند بود ، بلكه هر يك از آن دو چه قبل از\r\n\r\n\r\n\r\n\r\n","description":"","footnote":"\r\n( 1 ) . اكنون اين سؤال مطرح مىشود كه چگونه ممكن است در يك جا عاقل عين معقول باشد ( مثل علم « مجرّد » به ذات خود ) و در جاى ديگر ايندو مغاير يكديگر باشند ؟ اگر گفته شود به واسطهء اينكه متعلّق علم در يك جا خودش است و در جاى ديگر شىء ديگر است و مناط اختلاف همين جهت است ، مىگوييم بحث ما در علم حصولى نيست ، بلكه در علم حضورى است هر چند در علم حصولى هم فرقى بين علم به خود و علم به غير در اقتضاى مغايرت نيست ؛ يعنى عالم و معلوم بالعلم الحصولى مطلقاً با يكديگر مغايرت دارند نه اينكه در علم حصولى به ذات خود ، عالم و معلوم يكى است و در علم حصولى به غير خود ، عالم و معلوم مغاير يكديگر است .\r\nحقيقت اين است كه در علم حضورى همواره عالم و معلوم يكى است ؛ يعنى عالم در مرتبهء معلوم است و به عبارت ديگر معلوم در مرتبهء ذات خود ، علم و عالم است و نيز عالم در مرتبهء ذات خود يك نوع اتّحادى با معلوم در مرتبهء ذاتيّه دارد .\r\n","page_name":" 241 ","page_number":241},
  {"content":"\r\n\r\nريخته شدن گندمها در ظرف و چه پس از آن ، در تحقّق و تشخّص مستقلّ از يكديگرند .\r\nشك نيست كه نسبت معقولات ذهنى به ذهن از قبيل نسبت گندم به ظرف نيست ، زيرا نه اين است كه نفس يا ذهن بالضروره وجودى مستقلّ از معقولات دارد به اين نحو كه ذهن وجودى داشته باشد و معقولات نيز هر كدام به نوبهء خود در خارج وجودى داشته باشند و بعد ، آن معقولات از جاى خود منتقل شوند به ذهن و در آنجا قرار گيرند و احياناً زمانى هم از آنجا خارج شوند ؛ بلكه مسلّماً هر امر معلوم و معقولى كه در نفس پيدا مىشود حاصل شدن وجودش صرفاً در نفس است نه در جاى ديگر ، و وجودش فى ذاته با وجودش براى نفس يكى است .\r\nبراى تصوّر بهتر مطلب فرض كنيم جسمى شروع به حركت كند ؛ شك نيست كه اين جسم در ابتدا فاقد حركت بود و بعد حركت پيدا كرد ولى آيا اين حركت كه براى جسم حاصل شد قبلًا در جاى ديگر موجود بود و سپس از آنجا به جسم منتقل شد ؟ يعنى آيا اوّل موجود بود و اضافه نداشت و بعد به او اضافه پيدا كرد ؟ يا اينكه حركت جسم اساساً در خود جسم پيدا شد و وجودش و اضافه و نسبتش با هم پيدا شدند ( يعنى عين يكديگرند نه اينكه صرفاً همزمان‌اند ) ؟ البته شقّ دوم صحيح است ؛ يعنى حركتى كه از اين جسم بخصوص پيدا مىشود قائم به همين جسم معيّن است ، به اين معنى كه بين اين جسم و اين حركت يك اضافه و ارتباطى برقرار است كه به حكم همين اضافه و ارتباط مىگوييم : « اين حركت متعلّق به اين جسم است » و يا مىگوييم : « اين جسم ، متحرّك است به اين حركت خاصّ » و امّا بين اين جسم و آن حركت خاصّ ديگر كه در جسم ديگر پيدا شد اضافه و ارتباطى نيست .\r\nپس در وجود اضافه و ارتباط بين اين حركت و اين جسم شكى نيست و لكن بايد دانست كه ارتباط « حركت » و « جسم » همانند ارتباط « جسم » و « مكان » ( به معنى نقطه‌اى كه جسم بر آن تكيه دارد ) نيست . ارتباط حركت با جسم به نحوى است كه اين ارتباط مقوّم وجود حركت است ؛ يعنى اگر اين ارتباط قطع شود ديگر اين حركت ، اين حركت نيست ؛ ولى در مورد ارتباط جسم و مكان ، اين ارتباط مقوّم وجود هيچيك از ايندو نيست . اين است كه فلاسفه در باب « اعراض » و نيز در باب « صور نوعيّه » گفته‌اند كه وجود عرض و اضافه و ارتباطش با موضوعش يكى است ، و همچنين وجود صورت فى نفسه عين وجود آن براى مادّه است .\r\nشك نيست كه ارتباط عاقل و معقول شبيه ارتباط جسم و مكان ( و يا گندم و ظرف\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nدر مثالى كه ذكر شد ) نيست ؛ يعنى وجود معقول فى نفسه عين اضافه و ارتباط اين معقول است با نفس ( كه عاقل است ) . حال آيا اين ارتباط شبيه ارتباط حركت است با جسم كه شدّت ارتباط تا اين حدّ است كه وجود حركت عين اضافهء به جسم است و يا از اين هم بالاتر است و شبيه ارتباط صورت است با مادّهء به قول مشّائين كه علاوه بر اين جهت محلّ وى تامّ التحصّل و مستغنى از وى نيست و او ملاك تحصّل محلّ خود است ؟ و يا از اين هم بالاتر است و نظير ارتباط مراتب شىء واحد متّصل است ؟\r\nيعنى چنين نيست كه در خارج ، آن شىء قابل انحلال باشد به ذاتى كه قابل است و ذاتى كه مقبول است ( آنطور كه مشّائين در تركيب هيولى و صورت قائلند ) بلكه انحلال به « قابل » و « مقبول » نيز تحليلى و عقلى است ( آنطور كه ما در باب « مادّه و صورت » قائل هستيم و صدرالمتألّهين نيز در بعضى كلمات خود قائل است ) . به هر حال ارتباط عاقل و معقول به كداميك از اين سه نحو است ؟ جواب - همانطور كه بعداً گفته خواهد شد - اين است كه بعضى از انحاء اتّحاد عاقل و معقول به نحو سوم است و بعضى ديگر از انحاء آن به هيچيك از اين سه نحو نيست ، بلكه به نحو ديگرى است از قبيل اتّحاد علّت با معلول كه علّت واجد معلول است هم در مرتبهء ذات خود و هم در مرتبهء معلول .\r\n\r\nمقدّمهء پنجم\r\nدر مواردى كه ارتباط دو شىء از سنخ ارتباط جسم و مكان نيست دو قسم تشخيص داده مىشود :\r\n1 . يك قسم اينكه اين چيزى كه به نام « محلّ » تشخيص داده مىشود در ذات خود مستغنى و بى نياز از حالّ خود بوده و به اصطلاح امرى متحصّل الماهيّة و النوعيّة باشد و در مرتبهء زائد بر ذات خود ، اين شىء حالّ را قبول كند كه در اين صورت اين شىء حالّ كمال ثانوى شىء شمرده مىشود . مثلًا جسم در ذات خود نوعى تامّ است ، نه در ذات و نه در وجود احتياجى به رنگ خاص و يا مكان خاص و يا نسبت و اضافهء خاص - از قبيل فوقيّت براى چيزى و تحتيّت نسبت به چيزى - ندارد ولى در عين حال جسم هميشه داراى رنگ مخصوص و وضع و مكان و زمان و اضافات مخصوصه است .\r\n2 . يك قسم ديگر آن است كه محلّ در ذات تحقّق خود به حالّ نيازمند است ؛\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nيعنى اين محلّ به واسطهء اين شىء حالّ است كه به صورت يك ماهيت مخصوص و يك نوع خاص در مىآيد و اين محلّ در ذات خود ماهيتى است مبهم و لا متعيّن ، و تعيّنش به وسيلهء حالّ پيدا مىشود .\r\nاز دو قسم مذكور ، قسم اوّل را به حسب اصطلاح ، « موضوع و عرض » و قسم دوم را « مادّه و صورت » مىگوييم ، و محلّ نزاع اين است كه آيا نسبت عاقل به معقول نظير نسبت مادّه است به صورت يا نظير نسبت موضوع است به عرض ؟ و يا آنكه حتى از نوع نسبت مادّه به صورت به قول مشّائين - كه مىگويند ارتباط جوهرى است « در عرض صورت » با صورت - نيز بالاتر است « 1 » .\r\n\r\nمقدّمهء ششم\r\nذات نفس - يعنى آنچه به او « من » گفته مىشود - عاقل صورت معقوله است ؛ به عبارت ديگر نفس ، عاقل بالذات است نه عاقل بالعرض ؛ و اين مقدّمه بايد مفروض همه بوده باشد ، زيرا اگر فرض كنيم كه دو صورت معقوله ، عاقل و معقول باشد و نفس صرفاً جنبهء محلّى داشته باشد اسناد عاقليّت به نفس ، مجازى است و بعلاوه يك شىء واحد كه عاقل جميع صور معقوله است نيست ، بلكه مجموعى از عاقلهاست و هو ظاهر الفساد . اگر نفس صرفا محلّ تعقّل بوده باشد همواره عاقل بالعرض خواهد بود نه عاقل بالذات ، و حال آنكه « متضايفان » در بالذات و بالغير بودن نيز « متكافئان » هستند .\r\nپس نفس بايد عين صورت معقوله باشد به نحوى از عينيّت و اگر نفس غير صورت معقوله باشد به طورى كه معقول از عاقل جدا باشد و نفس در مرتبهء خود معقول نباشد و عاقل باشد ، لازم مىآيد كه « متضايفين » واقعاً و حقيقتاً « متكافئين » نباشند بلكه يكى از آن دو حقيقى و ديگرى مجازى باشد و حال آنكه ما بالعرض لابدّ ان ينتهى الى ما بالذّات .\r\n\r\n\r\n\r\n\r\n","description":"","footnote":"\r\n( 1 ) . اگر مادّه را « جوهرى در عرض صورت » بدانيم و قائل شويم كه جسم لابدّ و ان ينحلّ فى الخارج الى جوهر هو محض القوّة و مطابق بعضى تعبيرات صدرا آن را « يكى از دو حاشيهء وجود » بدانيم ناچار بايد به تركيب انضمامى قائل شويم و لازمه‌اش نفى اتّحاد مرتبهء وجود مادّه با مرتبهء وجود صورت است و منتهاى علاقهء آن دو همان است كه در موضوع و عرض وجود دارد به اضافهء اينكه به قول حضرات محلّ ، لا مستغنى است .\r\n","page_name":" 244 ","page_number":244},
  {"content":"\r\n\r\n\r\nمقدّمهء هفتم\r\nتركيب ، يا حقيقى است يا اعتبارى . تركيب حقيقى نيز به حسب فرض بر دو قسم است : اتّحادى و انضمامى .\r\nتركيب اعتبارى آن است كه اجزاى مركّب هر يك وجود مستقل و اثر مستقل داشته باشند ولى به اعتبار يك جهت بالخصوص آن اجزاى مستقل بالذات و مستقل بالاثر را شىء واحد فرض مىكنيم . مثلًا عده‌اى از مردم كه داراى يك مرام و مسلك و عقيدهء واحد هستند ، يك جنبهء وحدت به آنها داده و مجموع آنها را شىء واحد فرض نموده و هر فرد را يك عضو و يك جزء از آن واحد اعتبار مىكنيم ، مانند اينكه مىگوييم « جامعهء مسلمان » يا « حزب كارگر » و آنگاه مىگوييم فلان شخص جزء جامعهء مسلمان و يا عضو حزب كارگر است . بديهى است كه هر يك از افراد اين جامعه و يا هر يك از اعضاى اين حزب ، وجودى و شخصيّتى جدا از وجود و شخصيّت افراد ديگر دارد و مجموع افراد ، يك شخصيّت و وجود مستقلّ و جدا غير از وجودهاى مخصوص به افراد ندارد « 1 » .\r\nاين قسم تركيب ، مانند تركيب حزب و ملّت و فوج از افراد ، « تركيب اعتبارى » است .\r\nتركيب حقيقى آن است كه افراد ، استقلال در وجود و در اثر را از دست داده و مجموعاً شخص واحدى را كه داراى اثر واحد باشد تشكيل دهند . مركّبات طبيعى اين جهان ، چه حياتى و چه غير حياتى ، همه از اين قبيل است . مثلًا از تركيب دو عنصر هيدروژن و اكسيژن با نسبت معيّن ، آب به وجود مىآيد . قبل از تركيب ، هر يك از اين\r\n\r\n\r\n\r\n\r\n","description":"","footnote":"\r\n( 1 ) . اگر گفته شود : جامعه يا حزبى كه افراد آن داراى مرامى واحد هستند مجموعاً يك اثر واحد دارند كه همان مرام واحد است و لهذا هيچيك از افراد در اين اثر ، مستقل نيستند پس چگونه گفته شد كه در اينجا افراد مستقلّ بالذات و مستقلّ بالأثر هستند ؟ در جواب مىگوييم : هنگامى كه از مرام و مسلك واحد سخن گفته مىشود منظور از وحدت ، وحدت شخصى نيست بلكه وحدت نوعى است ؛ يعنى مرام و عقيده‌اى كه در ذهن و در قلب اين فرد نقش بسته است ، با مرام و عقيده‌اى كه در ذهن و در قلب افراد ديگر است از يك نوع و يك سنخ است و مثلًا همهء افراد داراى عقيدهء الهى هستند و همه طرفدار اجراى عدالت مىباشند ، نه اينكه عقيدهء قائم به نفس اين فرد و عقيدهء قائم به نفس آن فرد ديگر ، يك شخص از عقيده است .\r\n","page_name":" 245 ","page_number":245},
  {"content":"\r\n\r\nدو عنصر داراى وجود و اثرى مستقل و مخصوص به خود بوده ، ولى پس از تركيب شخصيت ديگر به وجود مىآيد كه داراى اثرى است مستقل و مغاير با اثر هر يك از دو عنصر تشكيل دهنده .\r\nدر تركيب حقيقى بايد « تكثير » تبديل به « توحيد » شده و از شخصيتهاى متعدّد ، شخصيّت واحد حاصل شود و مطابق آنچه در محلّ خود به تحقيق پيوسته است اين امر امكان ندارد مگر اينكه اين دو عنصر حالت « مادّه » را به خود بگيرند و از نو « صورت » و فعليّتى بر آنها افاضه شود . اكنون در اينجا جاى يك سؤال هست و آن اينكه اين دو عنصر كه به صورت « مادّه » در مىآيند و « صورت » جديدى به آنها افاضه مىشود ، آيا افاضه شدن اين صورت جديد متوقّف است به از بين رفتن هر يك از دو صورت خاصّ آن دو عنصر ، و يا آنكه مانعى ندارد كه هر يك از اين دو عنصر با حفظ همان صورت و فعليّتى كه دارند به عنوان « مادّه » براى « صورت » جديد قرار گيرند ؟ اين خود مطلبى است مهم و يكى از موارد اختلاف نظريهء ابن سينا و صدرالمتألّهين است و لزومى ندارد كه ما در اينجا وارد اين بحث بشويم .\r\nچنان كه گفته شد تركيب حقيقى را به دو نحو مىتوان فرض كرد : اتّحادى و انضمامى . تركيب اتّحادى تصورش آسان است ، زيرا تركيب اتّحادى عبارت است از اينكه دو جزء مجموعاً وحدتى را تشكيل دهند . اشكال در تصوّر تركيب انضمامى است .\r\nتركيب انضمامى يعنى اينكه دو جزء ضميمهء يكديگر واقع شوند . اينجاست كه يك اشكال به نظر مىرسد و آن اينكه اگر واقعا بين اين دو جزء وحدت خارجى وجود ندارد و مجموعا يك واحد را تشكيل نمىدهند پس اساساً اين تركيب يك تركيب اعتبارى است نه حقيقى و حال آنكه محلّ كلام تركيب حقيقى است ؛ و اگر بين اين دو جزء وحدت خارجى برقرار است پس تركيب اتّحادى است و بنابراين تركيب حقيقى انضمامى معنى ندارد .\r\nاين اشكال را مىتوان به اين نحو پاسخ داد كه دو چيزى كه با يكديگر رابطهء وجودى دارند و مجموعا يك وجود واحد را تشكيل مىدهند به دو نحو قابل فرض است :\r\nيكى اينكه إحدى المتّحدين ، متحصّل الذات و مستغنى از ديگرى باشد به طورى كه تغيير و تبديل ديگرى مستلزم تغيير و تبديل او نيست كه اين را مىگوييم « تركيب انضمامى » مانند تركيب جوهر و عرض كه يك تركيب حقيقى انضمامى است . يكى هم اينكه هيچيك از اين متّحدين ، در وجود و يا لوازم وجود مستغنى از ديگرى نباشد مانند\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nتركيب جسم از مادّه و صورت كه هر يك نيازمند به ديگرى است ، زيرا محقّق شده است كه مادّه در تحقّق خود نيازمند به صورت است و صورت هم در قبول تشخّصات نيازمند به مادّه است . چنين تركيبى را « تركيب حقيقى اتّحادى » مىگويند .\r\n\r\nمقدّمهء هشتم\r\nاتّحاد بين دو موجود بالفعل از آن جهت كه بالفعل هستند ممتنع است . اگر فرض كنيم « الف » بالفعل موجود است و متحصّل ، و « ب » نيز بالفعل موجود است و متحصّل ، محال است كه بين [ اين 
  ] دو موجود اتّحاد حاصل شود ، زيرا واحد شدن اين دو شىء به اين است كه دو فعليّت تبديل به يك فعليّت بشود ، و اگر اين دو شىء تبديل به يك شىء گردند يا هر دو فعليّت باقى است و يا هيچيك از اين دو فعليّت باقى نيست و يا يكى از آنها باقى [ است 
  ] و ديگرى معدوم مىشود . در صورت اوّل ، وحدت حاصل نشده است و در صورت دوم چون هر دو فعليّت از بين رفته است و چيزى باقى نمانده است كه بگوييم متّحد شده‌اند لذا وحدتى حاصل نمىشود و اگر فرضا يك واحدى به وجود آيد آن واحد شىء سومى است كه با هر دو واحد اوّل و دوم مباين است . در صورت سوم نيز وحدتى به وجود نمىآيد ، زيرا يكى از دو فعليّت به كلى معدوم شده و ديگرى باقى است ؛ آن واحدى كه باقى است از اوّل هم بوده است و آن يكى كه از بين رفته است ارتباطى با اين واحد باقيمانده ندارد « 1 » .\r\nپس اتّحاد بين دو موجود ، دو متحصّل بالفعل امكان ندارد ؛ اتّحاد هميشه بين دو امرى است كه يكى متحصّل و ديگرى لا متحصّل است ( مثل اتّحاد وجود با ماهيّت ) و يا بين دو امرى است كه هر دو لا متحصّل‌اند كه آن هم فقط با وساطت يك امر متحصّل امكان پذير است . پس در حقيقت بايد گفت كه اتحاد بين دو امر متحصّل بالفعل و همچنين اتحاد بين دو امر لا متحصّل از آن جهت كه آن دو امر خودشان خودشان هستند ( نه از جهت اتّحاد هر يك از اينها با يك امر سوم كه متحصّل است ) محال است ؛ اتّحاد فقط در صورتى امكان پذير است كه يكى از دو امر ، لا متحصّل باشد .\r\n\r\n\r\n\r\n\r\n","description":"","footnote":"\r\n( 1 ) . اين برهان كه در اينجا ذكر شد ، دربارهء دو موجود متحصّل قبل از اتّحاد جارى است ، ولى در مورد دو موجودى كه وجود يكى از آن دو عين عروض براى ديگرى است ، نظير « جوهر و عرض » ، جارى نيست .\r\n","page_name":" 247 ","page_number":247},
  {"content":"\r\n\r\nروى اين اصل ، اتّحاد « ماهيّت » كه امرى لا متحصّل است با « وجود » كه امرى متحصّل است مانعى ندارد . همچنين اتحاد مفاهيم با يكديگر در مرتبهء وجود به واسطهء وجود بدون اشكال است . چيزى كه معركهء آراء و ميدان نبرد عقايد و نظريّات شده است موضوع « اتّحاد مادّه با صورت » است ، زيرا از يك طرف مادّه امرى است موجود و متحصّل و يكى از جواهر خمسه به شمار مىرود و از طرف ديگر فعليّت مادّه با ساير فعليّتها متفاوت است ، زيرا همانطور كه در محلّ خود ثابت شده است فعليّت مادّه جز فعليّت قوّه ( يعنى فعليّت اينكه اين چيز مىتواند چيز ديگر بشود ) چيز ديگرى نيست .\r\nلهذا برخى از حكما كه به جنبهء اوّل توجه نموده و به تحصّل و فعليّت مادّه نظر كرده‌اند اتحاد مادّه و صورت را منكر شده‌اند و مدّعى هستند كه تركيب ماده و صورت نمىتواند يك تركيب اتّحادى باشد بلكه يك تركيب انضمامى است . برخى ديگر از حكما كه جنبهء دوم را در نظر گرفته و بين فعليّت مادّه و ساير فعليّتها تفاوت قائل شده‌اند مدّعى هستند كه اتّحاد مادّه و صورت مانعى ندارد و آنچه محال است اتّحاد دو صورت است ؛ و بلكه از اين هم بالاتر رفته ، اتّحاد صور طولى را ممكن دانسته و به آن قائل شده‌اند ، و در حقيقت مىتوان گفت كه اتّحاد مادّهء ثانيّه يا صورت را نيز ممكن دانسته‌اند .\r\n\r\nمقدّمهء نهم\r\nدر حوزهء وجود انسان بدون شك ادراكات مختلفى صورت مىگيرد كه حكما و فلاسفه آنها را به چهار درجه تقسيم كرده‌اند كه اين چهار درجه عبارتند از : ادراك حسّى ، ادراك خيالى ، ادراك و همى و ادراك عقلى . علماى روان شناسى نيز با همهء اختلافى كه از لحاظ سبك و روش تحقيق با پيشينيان دارند كم و بيش اين درجه بندى را پذيرفته و اين ادراكات مختلف را دليل بر جنبه‌هاى گوناگون حيات درونى انسان و يا به عبارت ديگر دليل بر قواى مختلفى كه در نفس انسان است دانسته‌اند . پس مىتوان گفت كه نفس داراى قواى مختلف است : قوّهء حسّى ، قوّهء خيالى و قوّهء عقلى « 1 » ،\r\n\r\n\r\n\r\n\r\n","description":"","footnote":"\r\n( 1 ) . اينكه از قوّهء وهمى سخن نگفتيم از آن جهت است كه وجود قوّهء وهمى مورد ترديد است كه اكنون مجال بحث در اين مورد نيست . صدرالمتألّهين نيز قوّهء وهمى را قوّه‌اى مستقلّ از قوّهء عقلى نمىداند و در روان شناسى جديد نيز از قوّهء و همى نام برده نمىشود .\r\n","page_name":" 248 ","page_number":248},
  {"content":"\r\n\r\nو البتّه معلوم است كه اين قوا با همهء اختلاف و تعدّدى كه دارند از هم جدا نيستند ، بلكه نفس همچون يك ذات واحد است كه داراى جنبه‌ها و شاخه‌هاى متعدّد است . البته منظور اين نيست كه نفس به منزلهء تنهء درخت است و اين قوا به منزلهء شاخه‌هاى اين درخت هستند به طورى كه اگر همهء اين شاخه‌ها را بزنيم باز هم تنهء درخت به خودى خود باقى است و فقط شاخه‌هايش قطع شده است ؛ بلكهء نحوهء ارتباط به گونه‌اى است كه اگر قواى حسّى و خيالى و عقلى را از نفس بگيريم ديگر چيزى باقى نمىماند .\r\nقائلين به نظريّهء اتّحاد عاقل و معقول ، آن را به جميع مراتب نفس تعميم مىدهند و لذا نظريهء « اتّحاد حاسّ و محسوس » و « اتّحاد خيال و متخيّل » حاصل مىشود ؛ يعنى نفس در مرتبهء حسّى با محسوسات متّحد است و در مرتبهء خيالى با متخيّلات و در مرتبهء عقلى با معقولات .\r\nپس از ذكر اين مقدّمات اجمالا مىتوان به محصَّل بحث در اين مسألهء پى برد .\r\nاكنون براى روشن‌تر شدن بحث ، طرز فكر قائلين به اتّحاد عاقل و معقول و نيز طرز فكر منكرين اتّحاد عاقل و معقول را بيان مىكنيم .\r\n\r\nطرز فكر منكرين اتّحاد عاقل و معقول\r\nمنكرين اتّحاد عاقل و معقول ، نفس را در ذات خود يك واحد جوهر مىدانند و براى اين جوهر قوايى قائل هستند كه اين قوا آلات نفس به شمار مىرود و نفس به وسيلهء اين قوا صور علميّه و ادراكيّه‌اى براى خود كسب و تحصيل مىكند كه نسبت آن صور علميّه به نفس مانند نسبت اعراض است به جوهر ؛ يعنى اين صور علميّه « اعراض نفسانى » به شمار مىروند . مىتوان گفت كه از نظر ابن سينا و اتباعش - كه از منكرين نظريّهء اتّحاد عاقل و معقول به شمار مىروند - نفس در طول مدتى كه كسب معلومات مىكند به منزلهء يك صفحه يا جسم بىرنگ و نقشى است كه تدريجا صور و نقوشى بر آن ثبت مىگردد . واضح است كه در تمام اين مدت در خود جسم تغييرى پيدا نشده بلكه همهء تغييرات مربوط است به سطح جسم و كيفيّاتى كه عارض بر جسم شده است ، و به قول صدرالمتألّهين طبق نظريهء ابن سينا بايد قبول كنيم كه بين نفس يك كودك نوزاد و نفس يك فيلسوف و دانشمند پير در ذات خود از لحاظ قوّت و كمال اوّلى\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nهيچ فرقى نيست ، تنها فرقى كه هست در قوّت و كمالات ثانيّه و نقوشى است كه بر اين نفوس نقش بسته‌اند . بدين ترتيب بايد بگوييم نفس خود ابن سينا از آن هنگامى كه به صورت جنينى بوده تا هنگامى كه آخرين مراحل افكار فلسفى خود را به صورت كتاب اشارات خلاصه مىكرده ، جز از لحاظ صور و نقوش عارضى فرقى نكرده است .\r\nبه هر حال از نظر منكرين اتّحاد عاقل و معقول ، نفس در ذات خود جوهرى است داراى قواى مختلف كه آن قوا در بدن حلول داشته و به منزلهء آلات و ابزارهاى نفس به شمار مىروند و نفس در ذات خود يك جوهر تمامى است كه تدريجا به واسطهء اين قواى ادراكى ، صور و نقوشى در آن حاصل مىشود و نفس استعداد قبول اين اعراض را دارد . هنگامى كه نفس چيزى را درك مىكند عامل ادراك كننده ، خود نفس ( و يا قوّه و آلت نفسانى ) است و شىء ادراك شده همان صورت است كه قائم به نفس و حالّ در نفس است . پس مدرك يا عاقل ، يك جوهر است كه همان خود نفس است و مدرك يا معقول ، يك عرض است كه همان صورت ادراك شده است . پس هميشه عاقل غير از معقول و همچنين حاسّ غير از محسوس و متخيّل غير از متخيّل است .\r\nبنابر قول منكرين اتّحاد عاقل و معقول ، مثل نفس مثل نويسنده‌اى است كه با قلمى و مركّبى بر صفحهء كاغذى مىنويسد ؛ يعنى نفس به منزلهء شخص نويسنده ، و قواى ادراكى از قبيله قوّهء باصره و سامعه و غيره به منزلهء قلم ، و موادّ خارجى كه در اثر تماس با آنها صورت پيدا مىشود به منزلهء مركّب ، و صفحهء ذهن و لوح نفس به منزلهء صفحهء كاغذ است و همانطور كه كاغذ در اثر نقوش بر كاغذيّتش افزوده نمىشود نفس نيز چنين است . يكى از اشكالات اين قول اين است كه آيا محلّ ادراكات ما در « بدن » است و هر ادراكى محلّى در بدن دارد و يا محلّ ادراكات ، « نفس » است ؟ اگر محلّ ادراكات بدن است پس اين اعراض ، نفسانى نيست ( و البته بر اين مطلب ايرادات ديگرى هم وارد است ) و اگر محلّ ادراكات نفس است چگونه نفس در عين بساطت ، محلّ عوارض متكثّر عرضيّه واقع شده ؟ آيا بنا بر اتّحاد صور طوليّه است و در هر مرتبه كه صور سابقه احضار مىشود صور تفصيلى با عقل بسيط اجمالى انشاء مىشود ، و يا آنكه قبض و بسط پيدا مىشود ؟ و بعلاوه نفس و ادراكات ، دو سنخ و دو جنس از قبيل كاغذ و خطوط نيستند ، بلكه نفس يك جوهر ادراكى است و در اينكه هر دو از جنس ادراك هستند شريكند و اين را هم نمىشود نگفت كه هر دو از سنخ وجودند و وجود با جوهر ، جوهر است و با عرض ، عرض ؛ زيرا از براى ادراكات ، تعيّنى\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nنيست كه بعضى را جوهر و بعضى را عرض بدانيم و مخصوصا در صور معقوله هيچ خصوصيتى نيست كه منشأ عرض بودن آنها واقع شود .\r\n\r\nطرز فكر قائلين به اتّحاد عاقل و معقول\r\nبا طرز فكر قائلين به تعدّد عاقل و معقول آشنا شديم . اكنون ببينيم طرز فكر طرفداران نظريهء اتّحاد عاقل و معقول چگونه است . اينان در عين اينكه نفس را حقيقتى صاحب مراتب مىدانند قائل به تعدّد و تكثّر بين نفس و قواى نفسانى و صور ادراك شده نيستند ؛ يعنى در عين اينكه يك نوع كثرت تشكيكى براى حقيقت نفس قائل هستند ولى به اين نوع كثرت كه سه شىء مجزّا و مستقل ، يكى به عنوان جوهر و معروض و يكى به عنوان عرض و سومى به عنوان ابزار و وسيله ، وجود داشته باشند قائل نيستند ، بلكه مدّعى هستند كه : اوّلا جوهر ذات نفس با قواى نفسانى تباينى ندارد ؛ يعنى نفس با مجموع قواى نفسانى يكى است ، و ثانيا نسبت هر قوّه به صورت ادراكى مانند نسبت مادّه است به صورت ( و نه مانند نسبت معروض به عرض ) يعنى چنين نيست كه نفس يا قوّهء نفسانى يك امر متحصّل تامّ التحصّل است و عرضى را مىپذيرد ، بلكه نفس با پذيرفتن هر صورت مدركه در هر مرتبه از مراتب ادراكى عين آن صورت مىشود ، و يا به عبارت ديگر نفس به آن « صورت » مستكمل مىشود ، و يا به عبارت سوم صور مدركه كمال اوّلى نفس به شمار مىروند نه كمال ثانوى آن .\r\nبنابر اين ، تشبيهى كه قبلًا گفته شد كه نفس به منزلهء درختى است و قواى نفسانى به منزلهء شاخه‌هاى اين درخت است ، درست نيست و اساساً در اينجا تنه و شاخه‌اى وجود ندارد . تشبيه نزديك‌تر به واقع اين است كه نفس را در مرتبهء عقل هيولانى به منزلهء نطفه‌اى فرض كنيم كه مرحله به مرحله متكامل مىشود با اين تفاوت كه نفس يك حقيقت تشكيكى و صاحب مراتب است .\r\nاكنون كه با طرز فكر منكرين و طرفداران اتّحاد عاقل و معقول آشنا شديم نوبت آن است كه ببينيم هر يك از اين دو گروه چه دلائلى دارند .\r\n\r\n","description":"","footnote":"","page_name":" 251 ","page_number":251},
  {"content":"\r\n\r\n\r\nادلّهء منكرين اتّحاد عاقل و معقول\r\nادلّهء اين گروه صرفا اين است كه اتحاد بين دو موجود را به كلّى منكرند و تنها چيزى را كه مىتوانند قبول كنند يكى تغييرات استحاله‌اى است كه « تغييرات كيفى » ناميده مىشود و ديگرى هم « كون و فساد » است . ما قبلًا در ضمن بيان مقدّمات ، دليل كسانى را كه اتّحاد بين دو موجود را منكرند بيان كرديم و لازم به تكرار نيست .\r\n\r\nادلّهء قائلين به اتّحاد عاقل و معقول\r\nدليل قائلين به اتّحاد عاقل و معقول اين است كه مىگويند وقتى كه ما نظر به حيثيّت معقول مىكنيم مىبينيم آنچه را كه به نام « صور معقوله » ناميده‌ايم امورى هستند كه حيثيّت ذات آنها جز معقوليّت چيز ديگرى نيست ، نه اينكه اين امور ذواتى باشند كه داراى صفتى به نام معقوليّت هستند « 1 » . پس معقوليت از مرتبهء ذات اين صور انتزاع مىشود و چون عاقليّت و معقوليّت ، « متضايفين » هستند پس بايد در يك مرتبه باشند ؛ يعنى در مرتبهء عاقليّت ، معقوليّت هم هست و در مرتبهء معقوليّت عاقليّت هم هست ؛ يعنى يك چيز است كه وقتى فعليّت پيدا مىكند هم عاقل است و هم معقول ؛ و به عبارت ديگر اينكه ما به نفس مىگوييم « متعقّل است » عينا مانند اين است كه به مادّه مىگوييم « متصوّر به صورت شده است » . همانطور كه تصوّر مادّه به صورت در مرتبهء ذات مادّه نيست بلكه در مرتبهء تلبيس مادّه به صورت است كه همان مرتبهء خود صورت است ، تعقّل معقول نيز چنين است ؛ يعنى نفس در مرتبهء معقول ، عاقل است نه در مرتبهء ذات و مرتبهء قبل از معقول « 2 » .\r\n\r\n\r\n\r\n\r\n","description":"","footnote":"\r\n( 1 ) . و به عبارت ديگر چون صورت معقوله ، معقول بما هو معقول است بلا واسطه ، پس با قطع نظر از جميع اغيار ، « معقوليت » برايش ثابت است و فرض او عين فرض معقوليت است ، زيرا اگر غير در معقوليت او دخالت داشته باشد لازم مىآيد كه با قطع نظر از آن غير ، « معقول » نباشد و اين منافات دارد با آنكه گفتيم كه معقول بالفعل ، معقول بما هو معقول است ؛ و چون با قطع نظر از هر غيرى معقول است پس با قطع نظر از هر غيرى عاقل است ، زيرا عاقليت و معقوليت « متضايفين » مىباشند .\r\n( 2 ) . اما حقيقت اين است كه آنچه گفتيم كه مادّه در مرتبهء صورت متصوّر است نه در مرتبهء ذات ، مبتنى بر تركيب\r\n","page_name":" 252 ","page_number":252},
  {"content":"\r\n\r\nاز اينجا جواب نقض به علّيّت هم داده مىشود ، زيرا در آنجا دو مطلب است « 1 » :\r\nيكى اينكه مفيض شىء فاقد شىء نيست بلكه وجود او را به حدّ اعلى دارد و در اين مرتبه ذات علّت است . البته بديهى است كه اين مرتبه ، مرتبهء شأنيّت « 2 » علّيت و صحت علّيت است و نه مرتبهء خود علّيت ؛ مرتبهء علّيت و ايجاد و تجلّى همان مرتبهء معلول است و بس .\r\n\r\nبيان صدرالمتألّهين در باب اتّحاد عاقل و معقول\r\nمرحوم آخوند بيانى در اسفار دارد كه مىتوان آن را به چند مقدمهء ذيل تحليل كرد « 3 » :\r\n1 . صورت بر دو قسم است : صورت مادّى كه مقوّم به مادّه و وضع و مكان است و صورتى كه مجرّد از مادّه و وضع و مكان است يا به تجريد تمام ، مثل صور معقوله و يا به تجريد ناقص ، مثل صور متخيّله و محسوسه . صورت مادّى نمىتواند معقول و مدرك بالفعل واقع شود ، ولى صورت مجرّد از مادّه اگر تجريد تام داشته باشد معقول بالفعل است و اگر تجريد ناقص داشته باشد محسوس يا متخيّل بالفعل است . پس مناط معلوميّت و معقوليّت تجرّد از مادّه است ، زيرا علم حضور است و صورت مادّى حضور فى نفسه ندارد ، پس معلوم فى نفسه نيست ، ولى صورت مجرّده خودش پيش خودش حاضر است و خودش از خودش غايب نيست ، پس مىتواند معلوم فى نفسه باشد ؛\r\n\r\n\r\n\r\n\r\n","description":"","footnote":"\r\nانضمامى و قول به استقلال هيولى در مقابل صورت است . اما مطابق آنچه خود ما تحقيق كرده‌ايم هيولاى اولاى مشّائى درست نيست و فقط هيولاى بمعنى الاعم مورد قبول است و هر صورتى ماده است براى صورت بعدى و چون صور ، يك وحدت اتصالى و اشتدادى را تشكيل مىدهند پس به حكم اينكه معقول در مرتبهء ذات ، معقول است پس در مرتبهء ذات ، عاقل است ؛ و از طرفى نفس بالضروره عاقل آن معقول است . پس مرتبهء ذات نفس و مرتبهء معقول اتحاد دارند يعنى يك صورت وحدانى اتصالى را تشكيل مىدهند و همه ، مراتب نفس مىباشند ؛ و حتى نسبت نفس به معقول نسبت هيولاى مشّائى به صورت نيست ، بلكه نسبت اتحاد واقعى و وحدت اتصالى است .\r\n( 1 ) . [ فقط يكى از دو مطلب بيان شده است . 
  ]\r\n( 2 ) . البته نه به معناى قوّه و استعداد .\r\n( 3 ) . اين برهان در نيم صفحه از اسفار چاپ قديم بيان شده است ( رجوع شود به اسفار چاپ قديم ، مجلّد اول ، صفحهء 276 و چاپ جديد ، جلد 3 مرحلهء تاسعه ، فصل 7 ، صفحات 313 - 316 ) .\r\n","page_name":" 253 ","page_number":253},
  {"content":"\r\n\r\nيعنى خودش عين حضور پيش خودش است و خودش از خودش مكتوم و مخفى نيست .\r\n2 . مقدّمهء دوم به اين صورت تعبير شده است كه : « قد صحّ عند جميع الحكماء أنّ الصورة المعقولة بالفعل وجودها فى نفسها عين وجودها للعاقل بلا اختلاف . . . » . اين جمله را مىتوان به اين نحو تعبير كرد كه « معقول » نسبتى به « عاقل » دارد و آن نسبت اين است كه « وجوده فى نفسه و لنفسه عين وجوده لغيره ( اى للعاقل ) » ولى اين تعبير ، خلاف مقصود را مىرساند ، خصوصا اينكه در تعبير ايشان اين طور آمده است كه « وجوده فى نفسه عين وجوده للعاقل » نه اينكه « وجوده لنفسه عين وجوده للعاقل » يعنى ماهيّت صورت معقوله چيزى نيست مگر وجود براى عاقل ؛ مانند اينكه در مورد ماهيّت مىگوييم : « وجود الماهيّة عبارت است از نفس كون الماهيّة لا كون شىء للماهية » و يا در مورد وجود ذهنى مىگوييم : « حقيقته أنّه وجود الماهيّة لكن فى الذهن و هو نفس وجود الماهيّة للذهن لا أنّه وجود شىء آخر للماهية فى ظرف الذهن و هو ظهور الماهية ، و ظهور الشىء ليس امرا ينضمّ الى الذهن » « 1 » .\r\nخلاصه اينكه به اتفاق جميع حكما نسبتى كه معقول با عاقل دارد ، و لو آنكه ما عاقل را غير از معقول بدانيم ، با ماهيّتش و ذاتش دو معنا نيست ؛ يعنى نسبت معقول به عاقل نظير نسبت سواد « 2 » و جسم نيست كه سواد ماهيّتى است كه اين ماهيّت به حسب ذات نسبتى با جسم ندارد ، بلكه به حسب نحوهء واقعيّت با جسم نسبت پيدا مىكند . به عبارت ديگر سواد ذاتى است كه « له الاضافة بالجسم » نه اينكه « ذات هو عين الاضافة بالجسم » . ولى نسبت بين معقول و عاقل بر خلاف نسبت سواد و جسم است ، زيرا « معقول » ماهيّتى غير از معقوليّت ندارد كه به حسب آن ماهيّت رابطه‌اى با « عاقل » نداشته باشد ، بلكه ذات و ماهيّتش همان معقوليت و وجود براى عاقل است ، و اگر معقول فى حدّ ذاته ماهيّتى جداگانه مىداشت و مثلًا به حسب آن ماهيّت ، كيفى از كيفيّات مىبود نمىتوانست علم و ظهور و انكشاف باشد ( و همچنين نمىتوانست\r\n\r\n\r\n\r\n\r\n","description":"","footnote":"\r\n( 1 ) . [ حقيقت وجود ذهنى عبارت است از وجود ماهيت اما در ذهن و آن خود وجود ماهيت در ذهن است نه اينكه وجود شىء ديگرى براى ماهيت در ظرف ذهن باشد كه عبارت است از ظهور ماهيت ، و ظهور شىء چيزى نيست كه به ذهن ضميمه شود . 
  ]\r\n( 2 ) . [ يعنى سياهى . 
  ]\r\n","page_name":" 254 ","page_number":254},
  {"content":"\r\n\r\nعين « عاقل » بوده باشد كه ما در صدد اثبات آن هستيم ) .\r\n3 . همانطور كه معقوليّت معقول و وجود معقول از براى عاقل مانند وجود سواد براى جسم نيست كه ماهيّتى داشته باشد و به حسب آن ماهيّت ، اضافه به جسم نداشته باشد و اضافه از نحوهء وجود پيدا شده باشد ، و به عبارت ديگر معقوليّت مانند سواد نيست كه ذاته و ماهيته السواد و ينتزع من وجوده الاضافة ، بل ذاته عين المعقولية و هو عين الاضافة الى العاقل « 1 » ؛ همين طور هم مثل اسوديّت جسم نيست كه ذات و ماهيّتش « 2 » جسميّت است و يك عرض خارجى به نام « سواد » دارد و داراى دو مرتبه از واقعيّت است : در يك مرتبه از واقعيّت ، جسم است و داراى ماهيتى و داراى وجودى است ؛ و در مرتبهء ديگر از واقعيّت ، سواد است كه ماهيتى دارد و وجودى . به عبارت ديگر چون معقول بالفعل ماهيته عين المعقولية فماهيته عين الاضافة الى العاقل ، و نيز چون معقول بما هو معقول است نه ذات عرض له المعقولية ، فلا مرتبة لوجوده بحسب هذه المرتبة لا يكون معقولا بل يكون شىء اخر من الاشياء ؛ و به عبارت ديگر معقول بالفعل ذات هى عين المعقولية و هو معقول بما هو معقول فليس ماهيته له بحسب وجوده المعقولية و ايضا ليس ماهيته له بحسب صفته و عرضه القائم به المعقولية .\r\nپس در مقدمهء دوم نظر به اين است كه معقوليّت ، تنها از نحوهء وجود معقول انتزاع نمىشود كه ماهيّتش چيز ديگر باشد و قهراً نسبت بين عاقل و معقول هم مانند نسبت موضوع و عرض باشد ؛ و در مقدّمهء سوم نظر به اين است كه معقوليّت چيزى ، امرى نيست كه ضميمهء آن چيز شده باشد . پس در مقدّمهء دوم نظر به اضافهء معقول به عاقل است كه عاقل زائد بر ذات معقول نيست ، و در مقدّمهء سوم نظر به اين است كه در واقع و خارج ، معقول منحل به دو مرتبه از وجود و واقعيّت نمىشود . حالا ببينيم آيا يكى از اين دو مقدّمه مغنى از ديگرى هست يا نيست ؟\r\nشك نيست كه مقدّمهء دوم مغنى از مقدّمهء سوم نيست ، زيرا مانعى ندارد كه بگوييم ماهيّت معقوليّت ، ماهيّت اضافه به عاقل است ولى معقول بالفعل در مرتبهء واقعيت و وجود منحلّ مىشود به دو واقعيت ؛ يعنى به ماهيّت متحقّقه‌اى كه به حسب آن واقعيّت ،\r\n\r\n\r\n\r\n\r\n","description":"","footnote":"\r\n( 1 ) . [ يعنى معقوليت مانند سواد نيست كه ذات و ماهيتش سياهى است و از وجود او اضافه انتزاع مىشود بلكه ذاتش عين معقوليت و عين اضافه به عاقل است . 
  ]\r\n( 2 ) . [ يعنى ذات و ماهيت جسم . 
  ]\r\n","page_name":" 255 ","page_number":255},
  {"content":"\r\n\r\nمعقول نيست ، و به صفتى كه به حسب آن صفت عين معقوليّت و عين اضافه به عاقل است و به حسب اين صفت منحل نمىشود به ماهيّتى و اضافه‌اى ، بلكه عين اضافه و از مقولهء مضاف است « 1 » .\r\nاز طرف ديگر اگر مقدّمهء سوم را بپذيريم و بگوييم معقول بالفعل منحلّ نمىشود به ذات و صفتى ، بلكه يك ذات بيشتر نيست ، باز هم جاى اين سؤال هست كه اين ذات كه داراى اين اضافه است آيا اين اضافه از نحوهء وجودش انتزاع مىشود و يا اينكه اين اضافه عين ماهيّتش است ( پس مقدّمهء سوم نيز مغنى از مقدّمهء دوم نيست ) .\r\nظاهرا علّت خلط نمودن بين دو مقدمه اين است كه در هر دو مقدّمهء بحث روى اين مطلب است كه آيا ذات معقول عين اين اضافه ( يعنى معقوليّت ) است يا نه ، و حال آنكه دو مطلب است : در يك مقدّمه بحث از اين است كه آيا ذات و ماهيّت « معقول » منحل مىشود به ماهيّتى و اضافه‌اى كه از نحوهء وجودش انتزاع مىشود ؛ و در مقدّمهء ديگر بحث در اين است كه آيا واقعيّت « معقول » منحل مىشود به معروضى در خارج و عارضى كه آن عارض ، صفت « معقوليّت » و يا ماهيّتى است كه از وجود آن ماهيّت صفت معقوليّت انتزاع مىشود ؟ به عبارت ديگر در مقدّمهء دوم بحث در اين است كه آيا اضافهء « معقوليّت » زائد بر ماهيّت - و نه وجود - « معقول » است يا نه ؛ و در مقدّمهء سوم بحث در اين است كه آيا معقوليّت زائد بر وجود - و به طريق اولى زائد بر ذات - معقول است يا نه ؟ در يكى سخن از بساطت و تركّب وجودى و در يكى ديگر سخن از بساطت و تركّب عقلى است .\r\nپس ما مىتوانيم بگوييم كه « المعقول لا ينحلّ فى الخارج الى ذات وصفة\r\n\r\n\r\n\r\n\r\n","description":"","footnote":"\r\n( 1 ) . اين تعبير كه مثلًا گفته مىشود : « معقول بالفعل معقول بما هو معقول است » در دو مورد گفته مىشود : در يك مورد گفته مىشود و مقصود اين است كه ماهيتى در وراء معقوليت ندارد ، مثل اينكه مىگويند : « وجود ، موجود بما هو موجود است » ؛ و گاهى گفته مىشود و مقصود اين است كه در خارج ، ذاتى و واقعيتى ماوراء آن ندارد ، مثل آنكه گفته مىشود : بياض ، ابيض بما هو ابيض است ؛ يعنى مثل جسم نيست كه در خارج ، مرتبه‌اى وراء ابيضيّت داشته باشد ؛ اگر چه مىتوان گفت كه مرجع ايندو يكى است و اين اختلاف از ناحيهء نحوهء واسطه در عروض با ذى الواسطه پيدا مىشود . يك وقت واسطه و ذى الواسطه دو مفهوم‌اند مثل ماهيت و وجود ؛ و يك وقت دو واقعيت‌اند مثل جسم و بياض . به هر حال اگر معقول بما هو معقول شد و واسطه‌اى نداشت پس ذاتى كه معقوليت در خارج بر او عارض شده باشد نيست و همچنين ذاتى كه معقوليت به حسب نحوهء وجودش از او انتزاع شود هم نيست . فقط مرحوم آخوند بود كه اين دو جهت را به عنوان توضيح يادآورى مىكرد كه : « لا ينحلّ لا فى العقل و لا فى الخارج بشىء و معقولية ، فهو بسيط عقلا و خارجا » .\r\n","page_name":" 256 ","page_number":256},
  {"content":"\r\n\r\nكالأبيض اذا قيل على الجسم و كذلك لا ينحل فى العقل الى ماهية هى غير الاضافة و اضافة هى وجوده للعاقل » « 1 » . اگر بگوييم معقوليّت اضافه‌اى است كه از نحوهء وجود انتزاع مىشود آنوقت نظير عرضيّت مىشود - كه از خارجات محمول است - و بلكه نوعى از عرضيّت است ، زيرا عبارت مىشود از عرضيّت شىء براى شىء ديگر كه همان عاقل باشد .\r\n4 . به حكم اينكه معقول بالفعل معقول بما هو معقول است پس ممكن است كه ما وجود معقول را فرض بكنيم و معقول ، معقول باشد با فرض عدم جميع اغيار ؛ يعنى فرض غير در معقوليّت دخالت ندارد ( گو اينكه در جهت ديگر دخالت داشته باشد ) ، زيرا اگر فرض غير در معقوليّت معقول دخالت داشته باشد لازم مىآيد كه بدون فرض آن غير ، اين شىء ، معقول نباشد ؛ يعنى لازم مىآيد كه با فرض عدم غير ، معقول صفت معقوليّت را نداشته باشد و حال آنكه ما در مقدّمهء سوم گفتيم كه معقول بذاته معقول است نه به شىء ديگر .\r\nبر طبق اين مقدّمه به حكم اينكه معقول ، معقول بما هو معقول است و شىء هو المعقولية است پس معقوليّت از عين ذاتش انتزاع مىشود و از اين جهت نظير جسميّت براى جسم است . پس با قطع نظر از هر چيز ديگر ، از صرف وجود معقول ، معقوليّت انتزاع مىشود سواء عقّلها شىء من الخارج أم لا ، مانند جسميّت براى جسم و انسانيّت براى انسان ؛ و هر اضافه‌اى از اين قبيل كه از حاقّ ذات و وجودش موجودى انتزاع شد طرفين اضافه هر دو بايد در او صادق باشند . اكنون اشكالى كه مطرح مىشود اين است كه پس در مورد معلوليّت نسبت به علّت و متحركيّت نسبت به محرّك چه مىگوييد ؟\r\nدر پاسخ مىگوييم ما اين مطلب را قبول نداريم كه با قطع نظر از علّت بتوان معلوليّت را از معلول انتزاع كرد . بلى ، معلول ، معلول بما هو معلول است نه ذات ثبت له المعلوليّة ، ولى انتزاع يك مفهوم از يك ذات ممكن است احتياج به حيثيّت تقييديّه نداشته باشد اما به اعتبار حيثيّت تعليليّه محتاج باشد . پس معلول با قطع نظر از جميع وسائط تقييدى و تعليلى معلول نيست ، بلكه با قطع نظر از واسطهء تقييدى فقط ، معلول\r\n\r\n\r\n\r\n\r\n","description":"","footnote":"\r\n( 1 ) . [ معقول در خارج منحل به ذات و صفتى نمىشود مانند ابيض هنگامى كه بر جسم اطلاق شود ، و همچنين در عقل منحل نمىشود به ماهيتى كه غير اضافه است و اضافه‌اى كه همان وجود معقول براى عاقل است . 
  ]\r\n","page_name":" 257 ","page_number":257},
  {"content":"\r\n\r\nاست و سخن ما در اين است كه معقول با قطع نظر از جميع اغيار معقول است .\r\nاكنون اگر گفته شود كه پس « معقول » را به « موجود » قياس كن ؛ همانطور كه بر موجودى ، موجوديّت با واسطهء تقييدى و تعليلى صادق است مثل ماهيّت ، و بر موجودى موجوديّت با واسطهء تعليلى و نه تقييدى صادق است مثل موجوديّت وجود ممكن ، و بر موجودى موجوديّت بلا واسطه مطلقا ، صادق است ، پس معقوليّت نيز بايد چنين باشد .\r\nدر پاسخ مىگوييم فرق است بين ايندو : موجوديّت ممكن عين اضافه‌اش به غير است ولى معقوليّت ممكن عين اضافه‌اش به غير نيست ؛ يعنى اعتبار وجود فقرى عين اعتبار حيثيّت تعليليّه و عين اعتبار معلوليّت است ولى اعتبار معقوليّت ممكن عين اعتبار معلوليّت ممكن نيست ، بلكه از قبيل اعتبار جسميّت ممكن است - و اين مطلب صحيح نيست كه مثلًا بگوييم اعتبار جسميّت جسم موقوف به اعتبار حيثيّت تعليليّه است به دليل اينكه اعتبار موجوديّت وجود جسم موقوف به اعتبار حيثيّت تعليليّه است - و به عبارت ديگر فرض معلوليّت ممكن و فرض وجود فقرى ممكن عين فرض غير و عين اعتبار حيثيّت تعليليّه است ، اما بالضروره مىبينيم كه اعتبار معقوليت جسم و انسانيّت انسان عين اعتبار غير و عين اعتبار حيثيّت تعليليّه نيست ؛ و به عبارت ديگر اعتبار معلوليّت و وجود فقرى عين اعتبار اضافهء به غير و اضافهء اشراقى است ، امّا اعتبار معقوليّت اعتبار ظهور شىء لشىء است اعمّ از اينكه آن شىء خودش باشد يا غير خودش « 1 » .\r\nعلاوه بر همهء اينها اگر فرض « عاقل » جداگانه از « معقول » دخالت داشته باشد دخالتش قطعا بايد تقييدى باشد ، زيرا عاقل بما هو عاقل اگر دخالت داشته باشد بايد در انتزاع صفت و در اتّصاف ذات به معقوليّت دخالت داشته باشد و اگر دخالتش تنها تعليلى باشد پس منافاتى نيست بين اينكه « معقول » بالذات و بنفسه و با قطع نظر از اينكه « عاقل » واسطه در عروض واقع شود معقول باشد و بين اينكه عاقليّت و معقوليّت متضايفين هستند و معقول نمىتواند بدون اعتبار عاقليّت متّصف به معقوليّت گردد .\r\n5 . متضايفان متكافئان هستند قوّةً و فعلًا و قابل انفكاك از يكديگر نيستند نه قوّةً و نه فعلًا ، نه خارجاً و نه عقلًا . پس اگر فرض كنيم كه معقوليّت با قطع نظر از هر غيرى\r\n\r\n\r\n\r\n\r\n","description":"","footnote":"\r\n( 1 ) يعنى خواه ظهور شىء لنفسه باشد و خواه ظهور شىء لغيره .\r\n","page_name":" 258 ","page_number":258},
  {"content":"\r\n\r\nحاصل باشد ، لازم مىآيد كه عاقليّت هم حاصل باشد ، زيرا متضايفين محال است كه از يكديگر انفكاك پذير باشند « 1 » .\r\nاكنون آيا ممكن است كه ما دو واقعيّت داشته باشيم مباين از يكديگر ولو به نحو بينونت وصفى كه هر كدام مصداق يكى از متضايفين باشد ؟ ! اگر معقوليّت عين واقعيّت يك شىء ، و عاقليّت عين وجود شىء ديگر شد لازم مىآيد كه هر كدام مصداق جداگانه‌اى داشته باشند و داراى دو منشأ انتزاع باشند و حال آنكه متضايفين از يك منشأ انتزاع مىشوند و موقع اضافه و نسبت بين شيئين يكى است و بلكه يك نسبت بيشتر نيست كه تكرّر مىيابد ؛ حقيقت ابوّت و بنوّت دو اضافه نيست بلكه يك اضافه است كه مكرّر شده است .\r\nايرادى كه مىتوان بر بيان آخوند گرفت اين است كه ايشان همين قدر اثبات كرده‌اند كه معقول بالفعل معقول بما هو معقول است يعنى واسطه در عروض نداشته و در عروض معقوليّت براى او هيچ غيرى وساطت ندارد « 2 » ، و سپس نتيجه مىگيرند « فهو مع قطع النظر عن جميع الاغيار معقول » « 3 » . در اينجا بايد گفت كه نتيجهء مقدمهء فوق اين است كه « هو مع قطع النظر عن كلّ واسطة فى العروض معقول » « 4 » و اين مطلب ثابت نمىشود كه « هو مع قطع النظر عن جميع الاغيار و عن جميع الوسائط حتى الوسائط فى الثبوت معقول » « 5 » . بنابر اين كسى مىتواند بگويد كه هر چند در معقوليت معقول چيزى ديگر به عنوان « واسطه در عروض » دخالت ندارد ولى چه مانعى دارد كه چيز ديگرى به عنوان « واسطه در ثبوت » دخالت داشته باشد . پس نمىتوان گفت كه\r\n\r\n\r\n\r\n\r\n","description":"","footnote":"\r\n( 1 ) . مىتوان گفت قاعدهء كلّى در متضايفين اين است كه هرگاه يكى از متضايفين عين واقعيتى شد يعنى از حاقّ ذات واقعيتى انتزاع شد نه به اعتبار ضمّ ضميمه‌اى از واسطه در عروض يا واسطه در ثبوت ، آن متضايف ديگر هم بايد عين همان واقعيت و از حاقّ ذات همان واقعيت انتزاع بشود و الّا انفكاك يكى از متضايفين از ديگرى لازم مىآيد .\r\n( 2 ) . از چند مقدّمهء مذكور مىتوان گفت كه نياز چندانى به مقدّمهء دوم نداريم ؛ همين قدر كه ثابت كنيم معقول بالفعل ، معقول بما هو هو است يعنى در عروض معقوليت براى معقول موجود ديگرى غير از خودش واسطه نيست ، براى برهان كافى است .\r\n( 3 ) . [ پس معقول با قطع نظر از جميع اغيار معقول است . 
  ]\r\n( 4 ) . [ معقول با قطع نظر از هر واسطه در عروض ، معقول است . 
  ]\r\n( 5 ) . [ معقول با قطع نظر از جميع اغيار و جميع وسائط حتى وسائط در ثبوت معقول است . 
  ]\r\n","page_name":" 259 ","page_number":259},
  {"content":"\r\n\r\n« هو معقول سواء عقّلها شىء من الخارج أم لا » « 1 » ، زيرا ممكن است تعقّل شىء خارجى همان واسطه در ثبوت معقوليّت باشد خواه آنكه « عاقل » عليّت مادّى و موضوعى باشد و خواه علّت فاعلى و ايجادى باشد همانطور كه معلوليّت معلول نيز بدون واسطه در عروض است ولى نمىتوان گفت كه « المعلول مع عدم جميع الاغيار معلول » و آنگاه اتحاد علّت و معلول و همچنين اتحاد متحرّك و محرّك را نتيجه بگيريم . پس به هر حال نمىتوان گفت معقول بالفعل ، معقول است خواه غيرى بوده باشد و خواه غيرى نباشد .\r\nجواب اين ايراد اين است كه معقول بالفعل در معقول بودن خود احتياج به اعتبار هيچ حيثيتى - نه تعليلى و نه تقييدى - ندارد ، مثل انسانيت انسان . در مورد انسانيت بدون اينكه لازم باشد وجود را ( كه مناط ارتباط انسان با علّت است ) يا علت وجود را اعتبار كنيم انسانيّت و حيوانيّت و امكان و امثال اينها انتزاع مىشود . پس در مورد « معقول » مقصود تنها اين نيست كه فقط حيثيّت تقييدى در صدق مفهوم « معقول » معتبر نيست ، بلكه حيثيّت تعليلى نيز معتبر نيست ؛ ولى در مورد « معلوليّت » حيثيّت تعليلى اعتبار دارد . اينكه « ضرورت ذاتى » مادام الذات است براى اين است كه بقا و لزوم دوام ذات را عقل اعتبار نمىكند ، نه اينكه عدم دوام بنفسه و دوام بالعلّه را اعتبار مىكند ، بر خلاف « ضرورت ازلى » كه نفس تصوّر موضوع عين اعتبار دوام است .\r\n\r\nاشكالات وارد بر نظريّهء اتّحاد عاقل و معقول\r\nدر باب « اتّحاد عاقل و معقول » چند اشكال وجود دارد :\r\n1 . يكى از اشكالاتى كه وارد شده است اشكال تضايف است كه البته اين اشكال بر برهان معروف وارد است نه بر اصل مطلب ، زيرا كسى در اين مطلب اشكال ندارد كه در عقل بالذات للذات ، « عاقل » و « معقول » متّحد است . در آنجا كه ادلّهء قائلين به اتحاد عاقل و معقول را بيان مىكرديم گفتيم چون « عاقليّت » و « معقوليّت » متضايفين هستند پس بايد در يك مرتبه باشند يعنى يك چيز است كه وقتى فعليّت پيدا مىكند هم عاقل است و هم معقول . اكنون اشكالى كه مطرح مىشود اين است كه اگر\r\n\r\n\r\n\r\n\r\n","description":"","footnote":"\r\n( 1 ) . [ معقول ، معقول است چه شىء خارجى ( خارج از ذات معقول ) او را تعقل بكند يا نه . 
  ]\r\n","page_name":" 260 ","page_number":260},
  {"content":"\r\n\r\nاين قاعده را در باب تضايف بپذيريم لازم مىآيد كه متضايفين هميشه متحد در وجود باشند و حال آنكه متضايفين از قبيل متقابلين هستند و لااقل از اختلاف و تعدد ابائى ندارند . بنابر اين مثلًا « ابوّت » و « بنوّت » نيز كه مانند عاقليّت و معقوليّت از متضايفين به شمار مىروند بايد متحد باشند و حال آنكه بالضروره « اب » و « ابن » متغايرند نه متحد .\r\nپاسخ اين اشكال اين است كه همانطور كه در محلّ خود تحقيق شده است فرق است بين « مضاف حقيقى » و « مضاف مشهورى » و نيز فرق است بين اتحاد در مفهوم و اتحاد در مصداق . مغايرتى كه در مورد ابوّت و بنوّت ديده مىشود ، اوّلا مغايرت بين دو انسان ( پدر و فرزند ) است كه مضاف مشهورىاند نه مضاف حقيقى ، ثانيا مغايرت مفهومى اين دو شىء است ؛ چيزى كه هست اين است كه ايندو مصداق حقيقى و ما بازاء حقيقى در خارج ندارند و به اصطلاح از « معقولات ثانيه » به شمار مىروند كه منشأ انتزاعشان در خارج است نه در خودشان و از اين جهت ما يك شىء پيدا نمىكنيم كه هم مصداق اب باشد و هم مصداق ابن ؛ و اساساً مغايرت مضاف حقيقى و مضاف مشهورى در جايى تحقق مىيابد كه آن مفهوم اضافى از مفاهيم انتزاعى و از معقولات ثانيه باشد و الّا چنين اختلاف و تغايرى صورت نمىگيرد مانند مواردى كه دو مفهوم متضايف از شؤون وجود باشند نه از اعتباريّات محضه ، مثل عالميّت و معلوميّت ، عاقليّت و معقوليّت و غير اينها .\r\nدر اينجا اشكال دقيق‌ترى به وجود مىآيد و آن اينكه حتى با اين مقياس و معيار نيز مطلب تمام نمىشود ، زيرا در مفاهيمى كه از شؤون وجود به شمار مىروند و متضايف هستند باز مغايرت وجود دارد مثل مفهوم علّيت و معلوليّت ، قادريّت و مقدوريّت و حتى مريديّت و مراديّت . پس عين برهان اتّحاد عاقل و معقول را با توجه به همان نكته‌اى كه الآن ذكر شد مىتوان در باب علّت و معلول و قادر و مقدور به كار برد و اتّحاد علت و معلول و يا قادر و مقدور را نتيجه گرفت و حال آنكه اتّحاد علّت و معلول و همچنين اتّحاد قادر و مقدور به ضرورت عقل باطل است .\r\nپاسخ اين اشكال اين است كه علّيت و قادريّت و مريديّت و امثال اينها نيز با معلوليّت و مقدوريّت و مراديّت متّحدند ، زيرا مثلًا علّيت چيزى جز ايجاد و موجديّت نيست و شك نيست كه « ايجاد » عين وجود معلول است . همچنين مريديّت با مراد بالذات و قادريّت با مقدور بالذّات در خارج يك چيزند . پس مرتبهء معلوليّت و مقدوريّت و مراديّت همان مرتبهء علّيت و قادريّت و مريديّت است همانطور كه مرتبهء\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nمعقوليّت نيز عينا همان مرتبهء عاقليّت است ، چيزى كه هست اين است كه علّيت و امثال آن به معنى « از قوّه به فعل رسيدن » و « از نقص به كمال رفتن » نيست بلكه به اين معنى است كه مفيض كمال ، واجد كمال است و يا به عبارت ديگر علّيت عبارت از فعاليت است ، و البته هر چيزى كه در مرتبهء فعل واجد كمالى باشد به طريق اولى در مرتبهء ذات نيز واجد آن كمال است . پس ما مىتوانيم علاوه بر علّيت و قادريّت و مريديّتى كه در مرتبهء فعل هست علّيت و قادريّت و مريديّتى نيز در مرتبهء ذات قائل شويم كه آن علّيت مضايف با معلوليّت نيست .\r\nپس علّيتى كه مضايف با معلوليّت است همرتبه و هم عنان معلوليّت است اما عليّت به آن معنايى كه مضايف با معلوليّت نيست ، در مرتبه‌اى وراء مرتبهء معلوليّت قرار دارد . اما در باب عاقل و معقول ، عاقليّت يك عاقل به معنى « از قوّه به فعل رسيدن » و « از نقص به كمال رفتن » است و لااقل منافاتى با اين جهت ندارد . به همين سبب است كه نمىتوان براى عاقليّت ، مرتبه‌اى ماوراء مرتبهء معقوليّت قائل شد . آرى ، در مواردى كه صورت ادراكى با انشاء و فعّاليت نفس پيدا مىشود مىتوان براى مدرك يك مرتبهء ديگر وراء مرتبهء مدرك قائل شد ، و اساساً مىتوان به دو نوع اتّحاد عاقل و معقول ( يا اتّحاد مدرك و مدرك ) قائل شد : يكى به نحو وحدت در كثرت كه عبارت است از اتّحاد مدرك با مدرك در مرتبهء وجود خاصّ مدرك ، و ديگر به نحو كثرت در وحدت كه عبارت است از وجود مدركات در مرتبهء وجود خاصّ مدرك ، در مرتبه‌اى كه ادراك به نحو انشاء و ابداع تحقّق يابد « 1 » .\r\n2 . در اتحاد عاقل و معقول در صورتى كه عاقل غير ذات خود را تعقل كند اشكالى وجود دارد كه همان اشكال معروف شيخ است .\r\nپاسخ اين اشكال اين است كه يك حقيقت واحد بسيط مىتواند مجمع عناوين متعدّده بوده و ماهيّات مختلفه بر او صادق باشد .\r\n3 . اشكالى هم بر برهان آخوند وارد است و آن اينكه فرضا ما برهان ايشان را در باب « اتّحاد عاقل و معقول » بپذيريم منتهاى مطلب اين است كه ثابت مىشود كه\r\n\r\n\r\n\r\n\r\n","description":"","footnote":"\r\n( 1 ) . اگر عالم از قوّه به فعلّيت برسد ، مثل عقل بالقوّه كه تبديل به عقل بالفعل مىشود يا احساس بالقوّه كه تبديل به احساس بالفعل مىشود ، مرتبهء فعليّت عالميّت عين مرتبهء فعليّت معلوميّت است ، و در اينجا دو مرتبه به نحو وحدت در كثرت و يا كثرت در وحدت نمىشود فرض كرد .\r\n","page_name":" 262 ","page_number":262},
  {"content":"\r\n\r\nمعقول ( اعمّ از آنكه نسبت به نفس ، عرض باشد يا صورت ) در مرتبهء ذات خود عاقل است و معقول ، و محال است كه خودش مشعوربه خودش نبوده و مشعوربه بالذات غير بوده باشد . اما اين مقدار كافى نيست ، زيرا اتحاد عاقل و معقول را فقط به اين معنى ثابت مىكند كه صورت معقوله در مرتبهء ذات خود ، عاقل و معقولى بر او صادق است ولى اين مطلب را ثابت نمىكند كه صورت معقوله با جوهر نفس متّحد است و معناى او بر جوهر نفس صدق ذاتى دارد ، هر چند مىتوان گفت كه اگر مقصود از نفس و عقل ، مطلق شىء شاعر به ذات خود باشد خود اين يك مرتبه از مراتب نفس است ولى اگر مقصود از نفس ، جوهر عاقل باشد مدّعا اثبات نشده است ، زيرا اين مطلب با عرضيّت صورت معقوله نيز سازگار است .\r\nپس خلاصهء اشكال اين است كه منتهاى مطلبى كه با برهان صدرالمتألّهين ثابت مىشود اين است كه معقول بما هو معقول در همان مرتبه عاقل هم هست ، اما بدين وسيله ما اثبات وحدت نفس و معقول را نكرده‌ايم بلكه نفى عاقليّت نفس را كرده‌ايم ؛ و به عبارت ديگر يك وقت هست كه ما نفس را عاقل مىدانيم و اتحاد نفس را با معقول اثبات مىكنيم و يك وقت هست كه ما برهان اقامه مىكنيم بر اينكه معقول در مرتبهء ذات خود ، عاقل است نه در مرتبهء خارج از ذات . آن وقت اين اشكال باقى مىماند كه ممكن است اين از آن جهت باشد كه نفس يك نوع اتحادى با معقول پيدا كرده و نسبت نفس به معقول مانند نسبت محلّ به حالّ و حتّى نسبت علّت به معلول نيست ، و ممكن است از آن جهت باشد كه اساساً مرتبهء ذات نفس ، عاقل نيست خواه آنكه نسبت نفس را به معقول مانند نسبت محلّ به حالّ بگيريم و يا مانند نسبت علّت به معلول .\r\nبراى رفع اين اشكال بايد مقدّمهء ديگرى اضافه نمود و آن اينكه ذات نفس ، يعنى آنچه به او « من » گفته مىشود ، عاقل صورت معقوله است .\r\nاين مطلب همان مقدّمهء ششم از نه مقدّمه‌اى است كه در اوّل اين فصل گفته شد و نيازى به تكرار آن نيست .\r\nشايد لازم باشد كه مطلب ديگرى نيز اضافه شود و آن قبول اشتداد در جوهر صورى است و الّا صرف رابطهء مادّه و صورت داشتن كافى نيست ، زيرا بين اينكه ما نسبت نفس را به صورت معقوله از قبيل نسبت مادّه به صورت بدانيم و يا از قبيل نسبت موضوع به عرض بدانيم ، در اين جهت فرقى نيست كه شأن هر دو قوّه و قبول\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nاست و صفات حالّ را بالعرض دارند نه بالذات ؛ و اگر قائل شويم كه صورت ، قابل اشتداد نيست هيچگاه فعليّت عاقل عين فعليّت معقول نمىشود . ولى اگر قائل به اشتداد صورت جوهرى شديم عاقل و معقول از لحاظ فعليّت و تكافؤ در فعليّت در يك درجه هستند . پس مىتوان گفت مقدّمهء تضايف براى اثبات اين است كه نسبت عاقل به معقول از قبيل نسبت يك امر بالقوّه به يك امر بالفعل مثل نسبت مادّه به صورت و يا نسبت موضوع به عرض نيست ، بلكه از قبيل نسبت يك فعليّت ناقصه به يك فعليّت كامله است و مطابق مسلك صدرا ( نه مسلك شيخ ) مضايقه‌اى نيست از اينكه فعليّت ناقصه را مادّهء فعليّت كامله بدانيم ( همانطور كه خود صدرا نيز مىگويد « 1 » ولى غير از آن چيزى است كه ديگران مىگويند ) .\r\nاز اينجا معلوم مىشود كه بيان حاجى در منظومه چقدر ناقص و محتاج به تكميل است .\r\nپس در اينجا براى تكميل مطلب احتياج به چندين مقدمه داريم :\r\nاول اينكه مناط علم و انكشاف چيست و اينكه علم حضورى و علم حصولى در اقتضاى وحدت يا مغايرت عالم و معلوم چه فرقى دارند .\r\nدوم اينكه وجود معقول فى نفسه ( در صور ذهنيّه و يا مطلقا ) عين وجودش براى عاقل است .\r\nسوم اينكه نفس عاقل صورت معقوله است ( در مقابل اينكه عاقل و معقول هر دو صورت ذهنى است و نفس ، اجنبى است ) .\r\nچهارم اينكه رابطهء بين « موضوع و عرض » و « مادّه و صورت » به اصطلاح شيخ رابطهء ما بالقوّه و ما بالفعل است بر خلاف رابطهء صورت ناقصه در ضمن صورت كامله كه يك فعليّت است .\r\nو پنجم آنكه اشتداد در صورت جوهريّه جايز است .\r\n\r\nبرهان ديگر در مورد اتّحاد عاقل و معقول\r\nبرهان ساده‌ترى بر اتحاد عاقل و معقول هست و آن اينكه همانطور كه گفته\r\n\r\n\r\n\r\n\r\n","description":"","footnote":"\r\n( 1 ) . اسفار ، چاپ قديم ، مجلّد اول ، صفحهء 282 .\r\n","page_name":" 264 ","page_number":264},
  {"content":"\r\n\r\nشده است كه « تعقّل الشىء لغيره يتضمّن تعقّله لنفسه » « 1 » در اينجا هم مىگوييم كه « ظهور الشىء لغيره فرع ظهوره لنفسه » « 2 » از طرف ديگر هم مىدانيم كه معقوليّت و معلوميّت همان « ظهور شىء لشىء » است ، پس « ظهوره لنفسه عين معقوليّته لنفسه » « 3 » .\r\nاز اينجا مىتوان حدس زد كه علاوه بر اينكه مقدّمهء اول مرحوم آخوند در اسفار - كه مىگويد صورت بر دو قسم است : صورت مادّى و صورت مجرّد ، و صورت مادى نمىتواند معقول بالفعل باشد ولى صورت مجرّد مىتواند معقول بالفعل باشد - جزء مقدّمات اين برهان است « 4 » ، خود اين برهان هم ساده نيست .\r\nبعلاوه در اينجا يك سؤال باقى مىماند و آن اينكه بنابر اين قاعده ، معقوليّت اجسام براى ذات واجب چه صورتى پيدا مىكند ؟ آيا اجسام در مرتبهء ذات خودشان مثل مجرّدات از مراتب علم بارى هستند ؟ همانطور كه حاجى در منظومه مىگويد :\r\n عناية و قلم لوح قضا * و قدر سجلّ كون يرتضى \r\nيا اينكه اجسام از مراتب علم نيستند ؟ كما اينكه از بعضى كلمات صدرا در اسفار ظاهر است ، كه از سطح اين مباحث خارج است . ولى به هر حال در معلوم بودن اجسام در ساير مراتب علم سخنى نيست .\r\n\r\n\r\n\r\n\r\n","description":"","footnote":"\r\n( 1 ) . [ تعقل كردن چيزى غير خود را متضمّن تعقل كردن آن چيز است خودش را . 
  ]\r\n( 2 ) . [ ظهور چيزى براى غير خودش فرع ظهور آن چيز است براى خودش . 
  ]\r\n( 3 ) . [ ظهور يك شىء براى خودش عين معقوليّت اوست براى خودش . 
  ]\r\n( 4 ) . زيرا اينكه « معقوليّت و معلوميّت عبارت از ظهور شىء لشىء است » همان مقدّمهء اوّل برهان صدرالمتألّهين است .\r\n","page_name":" 265 ","page_number":265},
  {"content":"\r\n\r\n\r\nغرر هشتم : معقولات ثانيه\r\n ان كان الاتّصاف كالعروض فى * عقلك فالمعقول بالثّانى صفى\r\nبما عروضه بعقلنا ارتسم * فى العين او فيه اتّصافه رسم\r\nفالمنطقىّ الاوّل كالمعرّف * ثانيهما مصطلح للفلسفى\r\nفمثل شيئيّة او امكان * معقول ثان جا بمعنى ثان \r\nاگر اتصاف معروض به عارض ، همانند\r\nعروض عارض بر معروض در ذهن باشد\r\nپس آن معقول را با صفت « ثانى » توصيف كن .\r\n( معقول ثانى ) رسم و تعريف شده است\r\nبه آنچه كه عروضش در ذهن ما باشد\r\nخواه اتصافش در خارج و يا در ذهن باشد .\r\nپس معقول ثانى منطقى همان معقول ثانى به معنى\r\nاوّل است مانند « معرّف » . معقول ثانى به معنى\r\nدوم هم معقول ثانى در اصطلاح فلسفى است .\r\nپس مثل « شيئيّت » يا « امكان »\r\nمعقول ثانى به معنى دوم است .\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nشرح : اين فصل در بيان « معقولات ثانيه » است . همهء امور عامّهء فلسفه معقولات ثانيه‌اند و همهء مباحث و فصولى كه در بخش امور عامّهء فلسفه مورد مطالعه و بررسى قرار مىگيرد مربوط به معقولات ثانيه است . لكن اين فصل از آن جهت عنوان « معقولات ثانيه » را يافته است كه در مقام بيان حقيقت معقولات ثانيه و فرق آنها با معقولات اوّليّه است و لهذا عنوان اين فصل چنين قرار داده شده است : « غرر فى تعريف المعقول الثّانى و بيان الاصطلاحين فيه » يعنى « در بيان تعريف معقول ثانى و ذكر دو اصطلاح مربوط به آن » . به هر حال اين فصل براى بيان ماهيّت معقولات ثانيه و فرق آنها با معقولات اوّليّه است .\r\nبراى درك صحيح معنى « معقولات ثانيه » بايد اوّلا ببينيم معنى « معقول » چيست و ثانيا ببينيم معقول اوّلى و معقول ثانوى چه فرقى دارند و چگونه است كه معقولات منقسم مىشوند به معقولات اوّليّه و معقولات ثانيه .\r\n\r\nمعقول چيست ؟\r\nچنان كه در مباحث « اتّحاد عاقل و معقول » گفته شد حكما و فلاسفه از قديم الايّام ادراكات انسان را درجه بندى كرده و مجموعا چهار درجه تشخيص داده‌اند ؛ يعنى ادراكات حوزهء وجود انسان همه از يك سنخ نيستند و در يك درجه و مرتبه قرار ندارند بلكه مراتب مختلفى دارند كه عبارتند از : ادراك حسّى ، ادراك خيالى ، ادراك وهمى ، ادراك عقلى .\r\nبنابر اين مدركات ذهنى ما عبارتند از : محسوسات ، متخيّلات ، وهميّات و معقولات . علماى روان شناسى جديد نيز با همهء اختلافى كه با پيشينيان در سبك و متد تحقيق دارند اين درجه بندى را پذيرفته‌اند با اين تفاوت كه ادراك وهمى را به آن صورت كه قدما بيان كرده‌اند نپذيرفته‌اند « 1 » .\r\nبه هر حال سه مرتبهء ادراك حسّى ، ادراك خيالى و ادراك عقلى در بين فلاسفه و روان شناسان محلّ ايراد و اشكال نيست و فقط گروهى از فلاسفهء اروپا در قرون\r\n\r\n\r\n\r\n\r\n","description":"","footnote":"\r\n( 1 ) . البته در ميان قدما نيز صدرالمتألّهين در وجود يك نوع ادراك خاص به نام « ادراك وهمى » و وجود يك قوّهء خاص به نام « قوّهء واهمه » ترديد كرده است كه در اين مختصر نمىتوان به ذكر نظريّهء صدرالمتألّهين در اين زمينه پرداخت .\r\n","page_name":" 267 ","page_number":267},
  {"content":"\r\n\r\nوسطى هستند كه مطابق آنچه در كتب تاريخ فلسفه بيان شده است منكر ادراكات عقلى بوده‌اند و آنها را « اسميّون » « 1 » مىنامند . از فلاسفهء قرون جديد نيز بعضى مانند هيوم « 2 » راهى را طى كرده‌اند كه منجر به انكار ادراكات عقلى به صورت يك نوع ادراك مستقل مىگردد و البتّه در جاى خود بطلان اين نظريّه آشكار گرديده است .\r\nاكنون براى روشن شدن مطلب به ذكر مثال مىپردازيم .\r\nشك نيست كه ذهن انسان در آغاز ، خالى از هر تصوّر و ادراك است . يك كودك نوزاد نه از انسان تصوّرى دارد نه از حيوان ، نه از زمين و نه از آسمان ، نه از جماد و نه از نبات ، نه از سياهى و نه از سفيدى ، نه از شيرينى و نه از تلخى و نه از هيچ چيز ديگر . همهء اين تصوّرات تدريجا براى او پيدا مىشود . اكنون ببينيم كيفيّت پيدايش اين تصوّرات چگونه است . فرض كنيد براى اوّلين بار مايع تلخى به كام او ريخته مىشود . البته در آن حال كه اين مايع تلخ را مىخورد احساس مخصوصى در او پيدا مىشود ، امّا بعدها هر چند خود اين احساس به صورت احساس ، ديگر وجود ندارد ولى به واسطهء استعداد خاصّى كه آن را « قوّه حافظه » مىناميم صورتى از آن را در خود حفظ مىكند و به واسطهء استعداد ديگرى كه آن را « ذاكره » مىناميم مىتواند آن را در شرايط معيّنى به ياد آورد و شك نيست كه به ياد آوردن تلخى عين تلخ شدن ذائقه نيست . اكنون فرض كنيد اين نوزاد بار دوم يك شىء تلخ ديگرى را مىچشد و مانند بار اوّل احساس مخصوصى در او پيدا مىشود و قهراً به واسطهء مشابهت دو حالت ، تداعى معانى مىشود و ذهن دو صورت شبيه به هم را ضبط مىكند . پس از اين كه چند بار اشياء تلخ را چشيد و مكرّرا احساس تلخى در او پيدا شد تدريجا ذهن قوى مىشود و استعداد ديگرى بروز مىكند و تصوّر ذهنى به اين شكل در مىآيد كه ممكن است همين چيزى كه مكرّرا برايش پيدا شده بارهاى ديگر هم پيدا شود ؛ يعنى اين تلخيهاى مختلف و متعدّد كه هر كدام در شرايط معيّن و زمان معيّنى پيدا شده و هر يك متشخّص به تشخّص جداگانه‌اى است و هر يك غير ديگرى است به اين صورت در مىآيد كه همه يك چيز است ، يك تلخى است كه مكرّر شده و باز هم ممكن است تكرار شود ؛ يعنى ذهن يك وحدت و يا يك معناى واحدى را انتزاع مىكند كه بر هر يك\r\n\r\n\r\n\r\n\r\n","description":"","footnote":"\r\n( 1 ) .  nominalists  نامگرايان ، اسميّون ، اصحاب اصالت تسميه .\r\n( 2 ) .  Hume  .\r\n","page_name":" 268 ","page_number":268},
  {"content":"\r\n\r\nاز آحاد و دفعات صدق مىكند و ادراك شباهت منتهى مىشود به حكم به يك نوع « وحدت » . لهذا براى اين معناى عام ، لفظى را وضع مىكند كه بر همهء اين آحاد و دفعات قابل صدق است و كم كم تصوّر ذهنى به اين صورت در مىآيد كه مفهوم تلخى به صورت مجرّد و تفكيك شده از خصوصيّت زمانى و مكانى و شرايط وجودى تصوّر مىشود و موضوع قضاياى كليّه قرار مىگيرد .\r\nبنابر اين تلخى در ادراك ما سه مرحله دارد : مرحلهء اوّل مرحلهء احساس يا ادراك حسّى است كه عبارت است از همان تأثير خاصّى كه در حال خوردن چيزهاى تلخ پيدا مىشود . مرحلهء دوم مرحلهء تخيّل يا ادراك خيالى است كه عبارت است از آن صورت ذهنى خاصّى كه از آن احساس مخصوص در حافظه باقى مىماند و در شرايط معيّنى انسان آن را به ياد مىآورد . مرحلهء سوم مرحلهء تعقّل يا ادراك عقلى است كه عبارت است از آن مفهوم كلّى از تلخى كه نظر به احساس خاص و معيّنى ندارد .\r\nبه همين ترتيب است تصوّر ما از انسان . يك كودك نوزاد ابتدا كه با مادرش آشنا مىشود فقط تصوّر بسيار مبهمى از مادر و پستان مادر دارد ، بعد با افراد ديگر آشنا مىشود ، با پدر خود آشنا مىشود ، با خويشاوندان خود آشنا مىشود و باز هم تصوّر مبهمى از اين افراد پيدا مىكند . در نتيجهء تكرار اين احساسها صورت پدر و مادر و ديگر افراد را به ذهن خود مىسپارد و در اثر تعدّد و تكرّر اين احساسها و صورت گيرىها كم كم ذهنش مستعد مىشود كه مفهوم مطلقى بسازد كه در مقام تعبير با لفظ « انسان » تعبير مىشود . پس ادراك « انسان » نيز مانند ادراك « تلخى » سه مرحله [ دارد 
  ] : ادراك حسّى ، ادراك خيالى و ادراك عقلى .\r\nبه همين ترتيب است ساير محسوسات . يك كودك نوزاد وقتى اسبها را مىبيند ، مىگويد « اسب » ، وقتى ميوه‌ها را مىبيند مىگويد « ميوه » ؛ يعنى به تدريج اشياء در نظر او دسته بندى شده و تحت يك نام معيّن قرار گرفته‌اند كه آن نام معيّن نام كلّى اينهاست نه نام يك فرد به خصوصى . الفاظ « انسان » ، « حيوان » ، « گوسفند » ، « اسب » ، . . . هيچيك اسم يك شىء معيّن و فرد به خصوص نيست ، بلكه اسم يك معنى و مفهوم كلّى است كه شامل تمام افراد آن كلّى مىگردد . اين معانى كلّى عقلى « معقول » نام دارد و فرق آنها با محسوسات و مخيّلات در « كلّيّت » است .\r\nبنابر اين هر آنچه ما ادراك مىكنيم يا محسوس است يا متخيّل يا معقول ، و به عبارت ديگر ادراك ما بر سه نوع است : ادراك حسّى ، ادراك خيالى و ادراك عقلى . ادراك\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nحسّى ادراكى است كه مستقيما به وسيلهء يكى از حواسّ ظاهرى ( باصره ، سامعه ، شامّه و ذائقه ) و يا حواسّ باطنى صورت مىگيرد . صورتى كه در اثر اين احساس در ذهن پيدا مىشود « صورت محسوسه » نام دارد . در اينجا آن چيزى كه بدون واسطه مورد ادراك قرار مىگيرد همان تصويرى است كه از شىء محسوس در ذهن نقش مىبندد و الّا واقعيّت آن تصوير ، در خارج است نه در ذهن . حال اگر ارتباط و مواجههء مستقيم آن شىء محسوس با حواسّ ما قطع شود به كمك همان صورت محسوسه‌اى كه در ذهن ما دارد خاطره‌اش در ذهن باقى مىماند و در خيال يا حافظه نگهدارى مىشود و آن را در اين مرتبه « صورت خيالى » و ادراك آن را « ادراك خيالى » مىنامند .\r\nاكنون اگر چندين صورت خيالى از چندين شئ محسوس كه در جهاتى با يكديگر اشتراك دارند در نظر بگيريم ذهن ما قادر است كه وجه اشتراك همهء اين افراد را گرفته و يك مفهوم كلّى بسازد كه همهء آن افراد را شامل گردد . اين مفهوم كلّى را كه بر افراد بسيار و حتى غيرمتناهى صدق مىكند « معقول » مىنامند « 1 » .\r\nادراك حسّى و ادراك خيالى هر دو ادراك جزئى هستند و از اين لحاظ با يكديگر اشتراك دارند . اما ادراك عقلى ، كلّى است و از اين جهت با ادراك حسّى و ادراك خيالى فرق دارد . حيوانات نيز در دو مرحلهء ادراك حسّى و ادراك خيالى با انسان اشتراك دارند و فقط مرحلهء ادراك عقلى را فاقد هستند .\r\nاز اينجا معلوم شد كه مقصود ما از كلمهء « معقول » در آغاز سخن چيست . معقول ، آن معنى و مفهوم كلّى است كه قابل انطباق بر كثيرين است و در مرحلهء ادراك عقلى حاصل مىشود نه در مرحلهء ادراك حسّى يا ادراك خيالى . پس « كلّيّت » صفت غير قابل انفكاك « معقول » است و هيچ مفهوم جزئى « معقول » نيست . معانى و مفاهيم كلّى نقش مهمّى در ادراكات انسان ايفا مىكنند . اغلب الفاظى كه مورد استفادهء روزمرّه قرار مىگيرند مانند انسان ، ميوه ، كبوتر ، گوسفند ، كتاب ، . . . از اين قبيل هستند . اگر به يك صفحه از يك كتاب بنگريد به تعداد بسيار معدودى الفاظ برخورد مىكنيد كه نام شخص يا شيئى يا مكانى باشد ، بقيّهء الفاظ همه الفاظ كلّى هستند ، حتى افعال و\r\n\r\n\r\n\r\n\r\n","description":"","footnote":"\r\n( 1 ) . از آنچه گذشت ضمنا معلوم شد كه براى نفس سه قوّه است : قوّهء حاسّه ، قوّهء خيال ، قوّهء عاقله ، و ما از راه همين آثار مختلف مىتوانيم به وجود اين قوا پى ببريم . در اينكه راه اثبات اين قوا چيست ، آيا همين آثار مختلف است يا چيز ديگر ، بحثهايى است كه حكما در مباحث « نفس » متعرّض آن شده‌اند .\r\n","page_name":" 270 ","page_number":270},
  {"content":"\r\n\r\nحروف نيز از الفاظ كلّى هستند .\r\nاكنون كه معنى « معقول » دانسته شد بايد مقدّمتا توجّه داشته باشيم كه تنها معقولات هستند كه به دو قسم اوّليّه و ثانويّه تقسيم مىشود امّا محسوسات و متخيّلات را نمىتوان به اوّلى و ثانوى تقسيم كرد ، لذا « معقولات ثانيه » مورد بحث قرار مىگيرد اما هيچگاه از محسوسات و متخيّلات ثانيه سخن به ميان نمىآيد . علّت اين امر آن است كه انقسام به اوّلى و ثانوى در مورد مفاهيم كلّى است و تنها معقولات هستند كه از اين خصيصه بهره‌مندند « 1 » .\r\nاكنون كه بحث اوّل در مورد معنى « معقول » روشن شد به بحث دوم يعنى تعريف « معقولات ثانيه » و فرق آنها با « معقولات اوّليّه » مىرسيم .\r\n\r\nتعريف معقولات ثانيه و فرق آنها با معقولات اوّليّه\r\nوقتى كه ما به ذهن خود مراجعه مىكنيم دو سنخ و دو دسته از مفاهيم و تصوّرات پيدا مىكنيم كه با يكديگر فرقهايى دارند . مثلًا ما تصوّرى از انسان و حيوان ، نبات و جماد ، زمين و آسمان ، سردى و گرمى ، سفيدى و سياهى ، شيرينى و ترشى و هزاران چيز ديگر داريم كه حكم مىكنيم به وجود اين اشياء در خارج از ذهن خودمان و نيز خارج از نفس خودمان و مىگوييم مثلًا مادّه در خارج موجود است ، قوّه موجود است ، حجر و شجر موجود است . به علاوه ما تصوّراتى داريم از حالات نفسانى خودمان ، تصوّرى از درد و تصوّرى از لذّت ، تصوّرى از ترس ، تصوّرى از نشاط و امثال اينها ، و حكم مىكنيم كه اين امور در نفس انسان موجود است . وجه تمايز اين دو سلسله از تصوّرات فقط در اين است كه تصوّرات نوع اوّل مربوط است به امورى كه خارج از نفس و روح ما قرار دارند اما تصوّرات نوع دوم مربوط است به امورى كه در روح ما موجود است . تصوّرات نوع اوّل به كمك حواسّ ظاهرى و تصوّرات نوع دوم به كمك حواسّ باطنى نزد ما حاصل شده‌اند . امّا وجه مشترك اين دو نوع از تصوّرات در اين\r\n\r\n\r\n\r\n\r\n","description":"","footnote":"\r\n( 1 ) . بر همين قياس مىتوان دريافت كه اساساً اين سؤال كه آيا « تهران » - كه يك مفهوم جزئى است - جزء معقولات اوّليّه است يا جزء معقولات ثانيه ؟ و يا « زيد » - كه يك مفهوم جزئى است - از معقولات اوّليّه به شمار مىرود يا از معقولات ثانيه ؟ سؤال بىموردى است .\r\n","page_name":" 271 ","page_number":271},
  {"content":"\r\n\r\nاست كه هر فردى از يكى از اين دو سلسله از تصوّرات از فرد ديگر همان سلسله جدا و متمايز است يعنى هر كدام موجودى است غير از ديگرى ، هر يك از آنها نمايندهء يك موجود خاصّ است در خارج و يا در نفس . اما در برابر اين تصوّرات يك دسته تصوّرات ديگر در ذهن ما وجود دارد مانند تصوّر وجود و عدم ، وجوب و امكان و امتناع ، علّيت و معلوليّت ، وحدت و كثرت ، حدوث و قدم ، تساوى و لا تساوى ، قوّه و فعليّت كه اين تصوّرات هيچيك نمايندهء يك موجود خاص نيستند و در عين حال هر يك از اين مفاهيم و يا هر دو تاى از آنها بر همهء موجودات قابل حمل است ؛ يعنى اين مفاهيم صور مستقيم اشياء خاص نيست ؛ يعنى ما نمىتوانيم در عرض انسان و حيوان ، نبات و جماد ، درد و لذّت ، اراده و كراهت و . . . يك دستهء ديگر از موجودات مانند وجود و عدم ، وجوب و امكان ، وحدت و كثرت قرار دهيم و نمىتوانيم به يك شىء در خارج اشاره كرده - به اشارهء حسّى يا عقلى - و بگوييم : اين وجود است و اين عدم ، اين امكان است و آن وجوب ، اين علّيّت است و آن معلوليّت ، اين حدوث است و آن قدم ، اين وحدت است و آن كثرت . امّا از طرف ديگر هر يك از اين مفاهيم را مىتوان بر همهء موجودات حمل كرد و مثلًا گفت : اين موجود است و آن معدوم ، اين ممكن است و آن واجب و آن ديگرى ممتنع ، اين علّت است و آن معلول ، اين حادث است و آن قديم ، اين واحد است و آن كثير . پس اين مفاهيم صفت موجودات ديگر هستند و به اصطلاح « وجود رابط » دارند ولى خودشان موجود نيستند ( به عقيدهء شيخ اشراق و اتباعش ) و يا موجوداتى در عرض ساير موجودات نيستند ( بنا بر تحقيق ) . بنابراين معقولات و مفاهيم كلّيّه كه ذهن انسان درك مىكند بر دو قسم است :\r\nبرخى از آنها صورت مستقيم حقايق خارجى است ؛ يعنى ذهن به يك واقعيّتى از واقعيّات برخورد كرده و صورتى از آن در نزد خود ساخته است و از اشياء ديگر نيز صور ديگرى در نزد خود ساخته است ، سپس اين صورتها به طرز مخصوص در قوّهء خيال ضبط مىگردند و پس از آن قوّهء عاقله از هر چند صورتى از اين صور ( كه در يك جهت اشتراك دارند ) يك معنى عامّ در مرتبهء عقل مىسازد . پس آنچه در مرتبهء عقل موجود است همان صورت واقعى شىء خارجى است كه يك نوع عينيّتى با وجود خارجى دارد « 1 » و سه مرحلهء احساس ، تخيّل و تعقّل را پيموده است . مثلًا صورت كلّى كه\r\n\r\n\r\n\r\n\r\n","description":"","footnote":"\r\n( 1 ) . مطابق آنچه در باب « وجود ذهنى » تحقيق شده است .\r\n","page_name":" 272 ","page_number":272},
  {"content":"\r\n\r\nاز سفيدى يا گرمى يا تلخى در ذهن ما موجود است عين همان صورت جزئى است كه در خيال موجود بوده ، و آنچه در خيال موجود است عين همان چيزى است كه در حاسّه موجود بوده ، و آنچه در حاسّه موجود است عين همان چيزى است كه در خارج موجود بوده است .\r\nاين نوع معقولات همانها هستند كه ما مىتوانيم با يك اشارهء حسّى يا غير حسّى ( عقلى ) آنها را از ساير امور متمايز كنيم و مثلًا بگوييم « انسان » يا « سياهى » يا « سفيدى » كه مقصود ، اين دستهء بالخصوص از موجودات ( مثلًا انسانها ) است در مقابل ساير موجودات . چنين معقولاتى را « معقولات اوّليّه » مىناميم . پس هرگاه در ذهن خود يك صورت مستقيم از يك عدّه از موجودات داشته باشيم - به ترتيبى كه گفته شد - آن صورت كلّى را « معقول اوّلى » مىناميم .\r\nتمام ماهيّاتى كه در ذهن ما وجود دارد همه از اين دسته‌اند . ماهيّت - يعنى آن چيزى كه صلاحيّت دارد در جواب « ماهو ؟ » واقع شود - معقول اوّلى است . هر معنايى كه بشود با اشارهء حسّى يا عقلى به شىء يا اشيائى ، آن را بر آن شىء يا اشياء حمل كرده و آنها را با آن معنا تبيين كرد و مثلًا گفت كه « اين شىء الف است » و « اين شىء ب است » و « اين فلان است و آن فلان » ، « معقول اوّلى » نام دارد . معقولات اوّليّه مناط تمايز و افتراق و تذوّتهاى مختلف اشياء و مبيّن تعيّنهاى جدا جداى آنهاست .\r\nامّا برخى ديگر از معقولات و مفاهيم ذهنى ما اينطور نيستند و اين احكام را ندارند ؛ يعنى صورت مستقيم اشياء خارجى و مناط تعيّنات اشياء و تذوّتهاى مختلف آنها نيستند . اين مفاهيم اگر به شىء يا اشيائى كه با اشارهء حسّى يا عقلى به آنها اشاره مىكنيم حمل بشوند مبيّن ذات و حقيقت آنها نيستند بلكه صرفا بيان حالت و حكم اشياء هستند ، آن هم حكم و حالتى كه خودش هم در ذات خود و فى نفسه تعيّنى خاص از تعيّنات و موجودى خاص از موجودات نيست . اين مفاهيم صلاحيّت اينكه جواب « ما هو ؟ » نسبت به شىء يا اشيائى واقع شوند ندارند و به عبارت ديگر وجود فى نفسه به معناى ذاتى كه داراى وجود خاص بوده باشد ندارند مانند وجود ، عدم ، وحدت ، كثرت ، وجوب ، امكان و امثال اينها . اين معقولات را « معقولات ثانيه » مىنامند .\r\nمقولات دهگانه ( يا بيشتر يا كمتر بر حسب اختلاف نظرى كه در اين مسأله وجود دارد ) كه شامل همهء اجناس و انواع مىباشند ، از معقولات اوّليّه هستند و در حقيقت دسته بندى معروف در باب مقولات ، دسته بندى معقولات اوّليّه است ؛ يعنى معقولات\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nثانيه از اين دسته‌بندى بيرون‌اند . پس اگر سؤال شود كه يك معقول ثانى مانند وحدت ، امكان و نظاير آنها داخل در چه مقوله‌اى است ؟ بايد بگوييم در هيچ مقوله ، زيرا مقسم مقولات ، معقولات اوّليّه است .\r\nاز آنچه گفته شد معلوم مىشود كه معقولات اوّليّه و معقولات ثانيه سه فرق اساسى با يكديگر دارند :\r\n1 . معقولات اوّليّه صورتهاى مستقيم و بلاواسطه‌اى هستند كه از اعيان خارجى گرفته شده‌اند يعنى در ساختن اينها صورت ادراكيّهء ديگرى وساطت و دخالت ندارد ، امّا معقولات ثانيه صورتهاى مستقيم اشياء نيستند ، بلكه صرفا صفتهايى هستند براى اشياء ولى البته نه صفتى كه خود ، صورت يك حالت موجود خاص باشد بلكه صفتى كه آن صفت بر موصوف حمل مىشود ولى نمىتوان گفت كه خود اين صفت از خود وجودى غير از وجود موصوف دارد . مثلًا اين كاغذ در خارج موجود است و اين كاغذ موجود سفيد است و نيز اين كاغذ موجود واحد است . ما در اينجا سه مفهوم ذهنى داريم : كاغذ ، سفيدى ، وحدت . كاغذ موصوف است و سفيدى و وحدت ، صفت . تصوّر ما از اين كاغذ و نيز تصوّر ما از سفيدى به اين نحو است كه اين كاغذ و اين سفيدى در خارج وجودى دارند متمايز از ساير موجودات ، و حتى وجود سفيدى كه عرض كاغذ است از وجود خود كاغذ متمايز است . دربارهء كاغذ مىتوانيم بگوييم : « انّه موجود » و دربارهء سفيدى مىتوانيم بگوييم : « انّه موجود اخر ، عرض الموجود الاول » . ولى هنگامى كه صفت « وحدت » را مورد بررسى قرار مىدهيم مىبينيم كه وحدت ، يك موجود خاص از موجودات اين عالم نيست و نمىتوانيم موجودى را در عرض ساير موجودات نشان بدهيم و بگوييم همانطور كه اين مثلًا انسان است و اين حيوان است ، اين هم وحدت است .\r\nاين مطلب واضح است و براى توضيح بيشتر مىگوييم اگر واحدى را ( مثلًا الف ) در خارج فرض كنيم البته خود اين واحد ( يعنى الف مثلًا ) در خارج موجود است ، حالا يا اين است كه اين صفت الف يعنى وحدتش وجودى جدا از وجود الف ندارد و موجود است به عين وجود الف فهو المطلوب ، و يا از خود وجودى عليحده دارد ، در اين صورت ما دو موجود داريم يعنى دو واحد داريم و به همين دليل هر واحدى دو واحد خواهد بود و مجموعا چهار واحد خواهد بود و به همين دليل عينا آن چهار واحد هشت واحد خواهد بود و هكذا الى غير النهاية و منتهى نخواهد شد به يك واحد حقيقى كه مجموع\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nدو واحد نباشد و در نتيجه غير قابل وجود خواهد بود .\r\nفرق فوق را به تعبير ديگر هم مىتوان بيان كرد و آن اينكه « وحدت » و اشباه آن از اقسام « موجود » به شمار نمىرود بلكه از احكام موجود به شمار مىرود ؛ يعنى نمىتوانيم بگوييم موجود از آن جهت كه موجود است اقسامى دارد و يك قسم از آن « وحدت » است ، بلكه همين قدر مىتوان گفت كه مثلًا جسم يا ساير موجودات واحد است . در حقيقت اين يك فرق را كه گفته شد مىتوان به دو فرق تجزيه كرد :\r\nيكى اينكه معقولات اوّليّه از اقسام موجودند و معقولات ثانيه از احكام موجود ، و لذا در عرض معقولات اوّليّه كه در مورد هر يك از آنها مىتوان گفت « انّه موجود » نمىتوان مفهوم « موجود اخر » را بر معقولات ثانيه حمل كرد .\r\nديگر اينكه معقولات اوّليّه صورتهاى مستقيم بلاواسطه‌اى هستند كه از اعيان خارجى گرفته شده‌اند و در ساخته شدن آنها در ذهن صورت ادراكيّهء ديگرى وساطت و دخالت ندارد ، اما معقولات ثانيه با وساطت صور ادراكيّهء ديگرى كه همان معقولات اوّليّه هستند براى ذهن به وجود آمده‌اند و به عبارت ديگر مفاهيمى انتزاعى هستند كه معقولات اوّليّه منشأ انتزاع آنها به شمار مىرود ؛ و امّا اينكه كيفيّت اين انتزاع چيست ، مطلبى است كه خارج از بحث فعلى ماست « 1 » .\r\n2 . معقولات اوّليّه مسبوق به احساس و تخيّل مىباشند ؛ يعنى اوّل در مرتبهء حس ، موجود بوده و بعد در مرتبهء خيال موجود شده و سپس صورت كلّى و عقلانى به خود گرفته‌اند . مثلًا مفهوم كلّى « تلخى » قبلًا به صورت خيالى در حافظه موجود بوده « 2 » و قبل از آن هم به صورت جزئى و به صورت حسّى در حاسّه موجود بوده و بعداً به كمك قوّهء تجريد و تعميم ذهن به صورت « كلّى » درآمده است . امّا معقولات ثانيه مسبوق به احساس و تخيّل و جزئيّت نيستند ؛ يعنى ابتدائا به طور جزئى و از راه حس وارد ذهن نشده‌اند . مثلًا « وحدت » كه يك معقول ثانى است صورت خيالى و نيز صورت حسّى نداشته و ندارد .\r\n3 . معقولات اوّليّه جنبهء اختصاصى دارند يعنى اختصاص به يك نوع خاص و يا يك جنس خاص و يا حدّاكثر يك مقولهء خاص دارند ، امّا معقولات ثانيه جنبهء عمومى\r\n\r\n\r\n\r\n\r\n","description":"","footnote":"\r\n( 1 ) . طالبين مىتوانند به جلد دوم اصول فلسفه و روش رئاليسم مقالهء پنجم در باب « پيدايش كثرت در ادراكات » مراجعه كنند .\r\n( 2 ) . يعنى تصور اين تلخى يا آن تلخى در حافظه موجود بوده است .\r\n","page_name":" 275 ","page_number":275},
  {"content":"\r\n\r\nدارند يعنى اختصاص به نوع خاص و جنس خاص و مقولهء خاص ندارند و نمىتوان يك شىء يا يك عدّه از اشياء را در ميان ساير اشياء متمايز كرد و آنها را به عنوان مصاديق آن مفهوم نشان داد و لهذا معقولات ثانيه از امور عامّه محسوب مىشود . به عبارت ديگر معقولات اوّليّه فاقد جنبهء فلسفى و عمومى است امّا معقولات ثانيه واجد جنبهء فلسفى است . معقولات ثانيه وسيله‌اى است براى ذهن كه على رغم تصوّرات ماهوى كه انواع و اجناس به صورت جدا و مباين تصوّر مىشود ، تمام جهان را تحت مفاهيم و عناوين مشترك و مشابهى در مىآورد . اگر ما معقولات ثانيه را نداشتيم ، مفاهيم عامّه كه سراسر هستى را شامل شود نداشتيم و اگر مفاهيم عامّه را نداشتيم « فلسفه » به معناى حقيقى كلمه را نداشتيم و اگر مبانى اوّليّهء فلسفه را نداشتيم هيچ علمى از علوم گوناگون را نداشتيم « 1 » .\r\nمعمولًا حكما اهميت ذهن انسان را در مقابل ذهن حيوانات از جنبهء « كلّى سازى » دانسته و در تعريف انسان گفته‌اند « حيوانى است ناطق » و مقصود از « نطق » را ادراك كليّات گرفته‌اند و فرق عمدهء انسان و حيوان را واجد بودن قوّهء تجريد و تعميم و ادراك كليّات دانسته‌اند ، ولى حقيقت اين است كه اهمّيّت بيشتر ذهن انسان از جهت ادراك معقولات ثانيه است و فرق عمده‌اى كه انسان با حيوان دارد از ناحيهء ادراك همين معقولات ثانيه است . انتزاع معقولات ثانيه يك درجه عالىتر از درجهء تجريد و تعميم است . البته به واسطهء قوّهء تعميم ، ذهن قادر مىشود كه مفاهيم كلّى بسازد ولى به واسطهء معقولات ثانيه است كه مىتواند از اين مفاهيم كلّى قضاياى ضرورى ، و از قضايا قياس بسازد و از قياسات استنتاج كرده و علومى را به وجود آورد و فكر و فلسفه داشته باشد و بالاخره از طرز فكر منطقى برخوردار باشد . عليهذا اگر در تعريف « انسان » بگوييم « حيوان ناطق فيلسوف » و يا بگوييم « حيوان فيلسوف » و مقصود خود را اين طور توضيح دهيم كه انسان حيوانى است كه مىتواند مفاهيم عامّهء فلسفى را درك كند ، تعريفى جامع‌تر ، كامل‌تر و صحيح تر براى « انسان » ارائه كرده‌ايم .\r\nهمين مفاهيم عامّه است كه با به كار بردن آنها « فلسفه » به عنوان يك فنّ خاص در برابر ساير علوم قرار مىگيرد و با دخالت كردن همين مفاهيم است كه از معقولات اوّليّه - كه در علوم به كار برده مىشود - قضايا و قياسات و استنتاجات به وجود مىآيد .\r\n\r\n\r\n\r\n\r\n","description":"","footnote":"\r\n( 1 ) . اين مطلب در پاورقيهاى جلد دوم اصول فلسفه و روش رئاليسم تا حدّى توضيح داده شده است .\r\n","page_name":" 276 ","page_number":276},
  {"content":"\r\n\r\nاز آنچه گفته شد اين نكته آشكار گرديد كه « معقولات ثانيه » يا « معقولات درجهء دوم » از آن جهت به اين اسم ناميده شده‌اند كه در درجهء دوم از لحاظ ادراك ذهن قرار گرفته‌اند ؛ يعنى در وهلهء اوّل معقولات اوّليّه براى ذهن حاصل مىشود و در وهلهء دوم معقولات ثانيه به عنوان صفت و حالت معقولات اوليه در ذهن نمودار مى گردند . پس معقولات ثانيه از لحاظ ذهن ما - يعنى از آن جهت كه معقولات معقولات هستند - در درجهء دوم قرار گرفته‌اند و البته منافاتى نيست بين اين مطلب و اينكه اين مفاهيم و عناوين از نظر ديگر يعنى از نظر رابطه با عالم خارج در درجهء اوّل ، و معقولات اوّليّه در درجهء دوم قرار گيرند همان طورى كه طرفداران نظريّهء اصالت وجود آنجا كه بحث اصالت و اعتباريّت را به ميان مىآورند وجود را اصيل و ماهيّت را اعتبارى مىدانند .\r\n\r\nاصطلاح حكما در تعريف معقولات اوّليّه و ثانويّه\r\nتاكنون سخن از معقولات اوّليّه و ثانويّه و فرق آنها با يكديگر بود . اكنون بايد دانست كه معقولات ثانيه خود بر دو نوعند : معقولات ثانيهء منطقى و معقولات ثانيهء فلسفى . پس سه دسته از معقولات وجود دارد : معقولات اوّليّه ، معقولات ثانيهء منطقى و معقولات ثانيه فلسفى . در تعريف هر يك از اين سه دسته از معقولات و ملاك تمايز آنها با يكديگر ، متأخّرين از حكما تعبيرى دارند كه خالى از اشكال و ابهام نيست و نيازمند شرح و توضيح است . حاجى سبزوارى اين تعبير را در ضمن ابيات زير آورده است :\r\n ان كان الاتّصاف كالعروض فى * عقلك فالمعقول بالثّانى صفى\r\nبما عروضه بعقلنا ارتسم * فى العين او فيه اتّصافه رسم\r\nفالمنطقىّ الاوّل كالمعرّف * ثانيهما مصطلح للفلسفى \r\nبر حسب اين تعبير ، آنجا كه محمولى عارض موضوعى مىشود و موضوع ، متّصف به آن محمول مىگردد ، دو نسبت متصوّر است : يكى عروض محمول بر موضوع و يكى اتّصاف موضوع به محمول . در اينجا چهار حالت قابل تصوّر است :\r\n1 . عروض عارض بر معروض خودش و اتصاف آن معروض به عارض هر دو در خارج است ، مانند اينكه مىگوييم : « زيد آمد » ؛ در اينجا متّصف شدن زيد به « آمدن » در خارج\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nاست ؛ يعنى زيد در ظرف خارج و به وجود خارجى خود متّصف است به صفت « آمدن » ، و « آمدن » هم در خارج عارض زيد شده است ، زيرا « آمدن » عرضى است كه حالّ در موضوع خودش است و اين حلول و عروض در خارج واقع شده است .\r\nهمچنين در موردى كه مىگوييم : « زيد قائم » دو چيز وجود دارد : قيام و زيد . حال آيا قيام ، عارض زيد شده است يا بالعكس ؟ آيا قيام ملحق به زيد شده است يا بالعكس ؟ يعنى آيا زيد اصل است و قيام براى زيد پيدا شده است يا قيام اصل است و زيد براى قيام پيدا شده است ؟ واضح است كه قيام براى زيد پيدا شده است . پس قيام ، عارض و زيد معروض و اين عمل ، « عروض » يا « لحوق » ناميده مىشود . اكنون بايد ديد كه ظرف عروض چيست ؟ آيا اين عروض در ذهن صورت مىگيرد يا در خارج ؟ واضح است كه ظرف عروض ، خارج است . اما ظرف اتّصاف چيست ؟ آيا اتّصاف زيد به قيام در خارج است يا در ذهن ؟ مسلّم است كه ظرف اتّصاف ، خارج است يعنى وجود خارجى زيد متّصف است به قيام .\r\n2 . عروض عارض بر معروض خودش و اتّصاف آن معروض به عارض هر دو در ذهن است ، مانند اين كه مىگوييم : « انسان كلّى است » . آيا كلّيت داراى انسان است و يا انسان داراى كلّيت است ؟ آيا كلّيت ، عارض انسان شده است و يا انسان عارض كلّيت ؟ واضح است كه كلّيت عارض انسان شده است ، پس « انسان » معروض و « كلّيت » عارض است . حال ظرف عروض و ظرف اتّصاف چيست ؟ اوّلا واضح است كه ظرف اتّصاف انسان به كلّيت ، ذهن است . انسان خارجى يك امر جزئى و خاصّ است و البته انسان خارجى هيچگاه كلّى نيست بلكه انسان در ظرف ذهن و از نظر وجود ذهنى متّصف به كلّيت مىشود . ثانيا ظرف عروض كلّيت بر انسان نيز ذهن است ، زيرا كلّيت صفتى است كه فقط بر وجود ذهنى انسان اطلاق مىشود ؛ يعنى محمولى است كه موضوعش در ذهن وجود دارد و نه در خارج .\r\n3 . ظرف عروض عارض بر معروض ، ذهن و ظرف اتّصاف معروض به عارض ، خارج است ، مانند اينكه مىگوييم : « انسان ممكن است » يا : « انسان واحد است » . در اينجا البته مقصود اين است كه انسان در ظرف خارج ، متّصف به امكان يا وحدت است ؛ يعنى مقصود بيان حالت انسان خارجى است ، ولى از طرفى مىدانيم كه خود امكان يا وحدت در خارج وجودى مستقل ندارند تا عارض غير بشوند ( به بيانى كه قبلًا گفته شد ) ، پس امكان در عين اينكه صفت انسان است ولى در خارج عارض انسان نيست .\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nاين است كه مىگوييم ظرف اتصاف ، خارج و ظرف عروض ، ذهن است .\r\n4 . ظرف عروض عارض بر معروض ، خارج و ظرف اتّصاف معروض به عارض ، ذهن است .\r\nاز اين چهار قسم ، قسم چهارم فقط فرض محض است و محال و غير ممكن است . از سه قسم باقيمانده ، قسم اوّل را « معقولات اوّليّه » ، قسم دوم را « معقولات ثانيهء منطقى » و قسم سوم را « معقولات ثانيهء فلسفى » مىنامند « 1 » .\r\nاين بود خلاصهء بيانى كه متأخّرين در مورد « معقولات ثانيه » دارند و چنين به نظر مىرسد كه اين بيان - كه در منظومه سبزوارى هست - در ميان متأخّرين پيدا شده باشد و شايد هم از اختصاصات حكيم سبزوارى باشد . تاكنون ما اين بيان را در كلمات ساير حكما و خصوصا حكماى بزرگ مانند ابن سينا و صدرالمتألّهين نديده‌ايم ، فقط در يكى از فصول اسفار « 2 » جمله‌اى هست كه اين مطلب از آن استشمام مىشود و شايد همين جمله منشأ بيان متأخّرين شده باشد . امّا به هر حال اين نظريّه ، مخدوش و ايرادات متعدّدى بر آن وارد است كه به ذكر آن مىپردازيم :\r\n\r\nايرادات وارد بر اين نظريّه\r\n1 . اوّلين ايرادى كه بر بيان حاجى وارد است اين است كه مقسم همهء اين اقسام را « عارض » و يا « محمول » قرار داده است ؛ يعنى هر وقت عارضى بر معروضى و يا محمولى بر موضوعى حمل شود آن وقت آن عارض يا معقول اوّلى است يا معقول ثانى فلسفى و يا معقول ثانى منطقى . چه لزومى دارد كه ما مقسم معقولات اوّليّه و\r\n\r\n\r\n\r\n\r\n","description":"","footnote":"\r\n( 1 ) . معقولات اوّليّه معمولا در علوم مورد بحث قرار مىگيرند ، مثلًا در علم فيزيك ما با نور ، صوت ، حرارت ، الكتريسيته ، آهن و غيره سر و كار داريم كه اينها همه از معقولات اوّليّه به شمار مىروند . بر عكس ، « منطق » معقولات ثانيهء منطقى را مورد بحث قرار مىدهد و به هيچ وجه با معقولات اوّليّه سر و كار ندارد . همچنين معقولات ثانيهء منطقى بجز در منطق در ساير علوم ابدا مطرح نمىگردد . امّا معقولات ثانيهء فلسفى كه همان معانى عامّه هستند « فلسفه » را تشكيل مىدهند . از معقولات اوّليّه نمىتوان فلسفه به وجود آورد . معقولات اوّليّه يكسره با خارج ، و معقولات ثانيهء منطقى يكسره با ذهن سر و كار دارند ، اما معقولات ثانيهء فلسفى از يك جهت شبيه معقولات اوّليّه و از جهت ديگر شبيه معقولات ثانيهء منطقى هستند و از يك طرف با ذهن و از طرف ديگر با خارج ارتباط دارند .\r\n( 2 ) . در كتاب اسفار ، جلد 2 ، صفحهء 64 تعبيرى هست در عروض خارجى و عروض ذهنى كه با تعبير حاجى فرق مىكند و مؤيّد اشكالات ما بر بيان حاجى است و بر خود آن بيان شايد چندان اشكالى وارد نباشد .\r\n","page_name":" 279 ","page_number":279},
  {"content":"\r\n\r\nثانويّه را « محمول بماهو محمول » قرار دهيم ؟ پس چيزى كه عارض و محمول نيست جزء كداميك از معقولات است ؟ بر حسب اين نظريّه نه معقول اوّلى است و نه معقول ثانى ! هيچيك از معانى نوعيّه عارض بر چيزى نيستند ، پس طبق اين نظريّه جزء هيچيك از معقولات نيستند و حال آنكه مسلّما جزء معقولات اوّليّه‌اند . پس لزومى ندارد كه يك معناى معقول ، « عارض » باشد تا آنكه بگوييم معقول اوّلى است و يا معقول ثانى ، بلكه معناى معقول قطع نظر از اينكه محمول واقع شود متّصف به صفت « اوّلى » يا « ثانوى » مىشود . مثلًا [ مفهوم 
  ] انسان از آن جهت كه مفهوم انسان است معقول درجهء اوّل است خواه آنكه اعتبار محمول واقع شدن از براى زيد و عمرو و غيره را در آن بكنيم يا نكنيم .\r\n2 . ايراد دوم اين است كه چه مبناى صحيحى براى تفكيك بين عروض و اتّصاف و نيز تفكيك بين ظرف عروض و ظرف اتّصاف وجود دارد ؟ آيا واقعا در هر قضيّه‌اى دو نسبت وجود دارد كه گاهى ظرف يكى از دو نسبت با ديگرى مختلف مىشود ؟ !\r\nچيزى كه در اين زمينه در مقام توجيه كلام قوم مىتوان گفت اين است كه مفاد قضيّهء حمليّه تنها اتّحاد و انطباق دو چيز نيست بلكه حاوى جنبهء علاوه‌اى است و به همين اعتبار دو ركن قضيّه از يكديگر متمايز مىشود و يكى عنوان « موضوع » به خود مىگيرد و يكى عنوان « محمول » . مثلًا ما گاهى دو كميّت متصل را بر يكديگر منطبق مىكنيم و مىگوييم « ايندو مساوى يكديگرند » بدون اين كه يكى از آن دو را اصل و ديگرى را فرع قرار دهيم . ولى مفاد قضيّهء حمليّه تنها بيان انطباق و اتّحاد دو مفهوم با يكديگر در ذات يا در وجود نيست ، بلكه در قضيّهء حمليّه ما يكى از آن دو را به عنوان موضوع ، اصل قرار مىدهيم و ديگرى را به عنوان محمول ، بر آن متفرّع مىكنيم . اين اتّحاد « اصل » با « فرع » هر چند يك نسبت بيشتر نيست ولى اعتبارا دو نسبت است : از ناحيهء موضوع ، دارا بودن و متّصف شدن به محمول است و از ناحيهء محمول ، ملحق شدن و عارض شدن بر موضوع است ؛ اسم آن واجد بودن ، « اتّصاف » و اسم اين ملحق شدن « عروض » است .\r\nاين يك توجيهى بود كه در اين زمينه مىشد بيان كرد ، امّا اشكال و ايراد را بر طرف نمىكند ، زيرا :\r\nاوّلًا ، نمىتوان گفت كه اين اصل و فرع بودن در همهء قضاياى حمليّه قابل اعتبار است ، خصوصا در قضايايى مانند « زيد انسان » يا « الانسان حيوان ناطق » .\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nثانياً ، اين فرق اعتبارى ، براى اين كه ظرف ايندو را از يكديگر جدا كند كافى نيست ، زيرا فرض اين است كه يك نسبت است كه دو اعتبار دارد ، و نمىشود كه ظرف نسبت به يك اعتبار « ذهن » و به اعتبار ديگر « خارج » باشد . لذا در قسم سوم كه بين ظرف عروض و ظرف اتّصاف تفكيك مىشود كمى غريب به نظر مىرسد . وقتى مىگوييم : « زيد ممكن الوجود » است آيا زيد خارجى ممكن الوجود است يا زيد ذهنى ؟ مسلّم است كه هم زيد خارجى ممكن الوجود است و هم زيد ذهنى . زيد خارجى قطعا ممكن الوجود است ، زيرا در غير اين صورت يا بايد ممتنع الوجود باشد يا واجب الوجود . امّا مسلّم است كه زيد ممتنع الوجود نيست ، زيرا اگر ممتنع بود پا به عرصهء وجود نمىگذاشت . از طرف ديگر واجب الوجود هم نيست ، زيرا اگر واجب الوجود بود به صفت ممكن الوجود بودن متّصف نمىشد و واضح است كه منظور ما از قضيّهء « زيد ممكن الوجود است » وجود خارجى زيد است . اكنون آيا اوّل زيد وجود پيدا مىكند و بعد صفت « امكان » براى او پيدا مىشود ؟ اگر چنين باشد كه زيد قبل از اتّصاف به « امكان » وجود داشته باشد و « امكان » در مرتبهء بعد براى او پيدا شده باشد آيا زيد قبل از متّصف شدن به صفت « امكان » واجب بود يا ممكن ؟ طبق اين فرض - كه مىگوييم صفت « امكان » در مرتبهء بعد براى زيد پيدا شده است - بايد زيد واجب الوجود باشد ، زيرا امكان ندارد كه صفت « امكان » عارض شيئى بشود كه وجود دارد ، زيرا « امكان » ذاتا بر « وجود » تقدّم دارد و شىء در درجهء اوّل ممكن مىشود و سپس موجود مىگردد . پس بر خلاف « زيد قائم » - كه وجود زيد بر قيام مقدّم است - در مثال « زيد ممكن الوجود است » تقدّم وجود زيد بر امكان ، قابل تصوّر نيست . بنابراين « امكان » در خارج نمىتواند عارض بر زيد بشود . اما اتصاف زيد به امكان در خارج است . اكنون اين چه معمّايى است كه از يك طرف مىبينيم آنكه متّصف به صفت « امكان » مىگردد زيد است آن هم در خارج ، امّا از طرف ديگر صفت « امكان » نمىتواند در خارج ملحق به زيد شود ؟ ! چگونه چيزى كه در خارج وجود ندارد صفت اشياء در خارج قرار مىگيرد ؟\r\nپاسخ آن است كه اگر صفتى در خارج ، وجودى عليحده و جدا از موصوف خود نداشته باشد بلكه در خارج موجود باشد به عين وجود موصوف خود ، در اين صورت مىتوان گفت كه آن موصوف در خارج متّصف به آن صفت مىگردد اما معروض آن واقع نمىشود . علّت اين امر هم يا از جهت اعتبارى بودن آن صفت است و يا از باب\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nاين است كه صفت و موصوف در خارج مفهوما كثرت دارند ولى ذاتا يكى هستند ، لذا صفت وجودى مستقل و جدا از موصوف خود ندارد ، بلكه با به وجود آمدن موصوف ، آن هم به وجود مىآيد .\r\nمثلًا در مثال « زيد ممكن الوجود است » صفت « امكان » يك امر اعتبارى و انتزاعى است نه يك امر حقيقى ، زيرا اگر يك امر حقيقى بود و وجودى عليحده از وجود زيد داشت يا عارض بر زيد مىشد و يا معروض آن . منظور از انتزاعى بودن اين است كه اين امر انتزاع شده با آن امر منتزع عنه ، دو واقعيت ندارند ، بلكه داراى يك واقعيّت هستند ، منتهى ذهن ماست كه از آنها دو واقعيّت و دو مفهوم جداگانه انتزاع مىكند . اين مفاهيم انتزاع شده از يك شىء گاهى به اين صورت است كه يكى حقيقى و ديگرى اعتبارى است و گاهى به صورت يك كثرت مفهومى است كه ذهن ما به اعتبارات مختلف ، صفات مختلفى را انتزاع مىكند . مثلًا ما صفات متعدّدى مثل حيات ، علم ، قدرت ، . . . را براى خداوند مىشناسيم ، ولى همهء اينها يك واقعيّت است .\r\nحيات و علم و قدرت براى ما صفتى است كه بر ذات ما عارض مىشود امّا علم حق تعالى عين ذات اوست ، قدرت حق تعالى عين ذات اوست ، در اينجا عروضى وجود ندارد « 1 » .\r\nپس رمز اساسى در اينكه مىگوييم « ظرف عروض ، ذهن و ظرف اتّصاف خارج است » اين است كه در واقع عروضى نيست ؛ يعنى حقيقت امر اين است كه اساساً چيزى به چيزى ملحق نشده است تا بگوييم ظرف عروض چيست و ظرف اتّصافش كجاست ؟ خارج است يا ذهن ؟ پس وقتى كه مىگوييم « ظرف عروض امكان بر زيد ، ذهن است امّا ظرف اتّصاف زيد به امكان ، خارج است » به اين معنى نيست كه همان گونه كه « كلّيت » در ذهن عارض انسان شده « امكان » نيز در ذهن عارض زيد شده است ، زيرا « كلّيت » خود يك صفت ذهنى است براى انسان امّا « امكان » يك صفت ذهنى براى زيد نيست . پس مقصود از « عروض » در اينجا صرفا حمل كردن دو مفهوم مغاير است بر يكديگر و لا غير . پس در مثال « زيد ممكن الوجود است » در حقيقت محمول ( يعنى امكان ) بر موضوع ( يعنى زيد ) عارض نشده است ؛ درست است كه\r\n\r\n\r\n\r\n\r\n","description":"","footnote":"\r\n( 1 ) . علم و آگاهى ما به ذات خود كه همان خود آگاهى ماست نيز همين طور است ؛ يعنى خود آگاهى ما عين ذات ماست نه اينكه ما ذاتى هستيم كه خود آگاهى بر آن عارض شده است .\r\n","page_name":" 282 ","page_number":282},
  {"content":"\r\n\r\nمحمول مثل همهء قضاياى حمليّه بر موضوع حمل شده است ، امّا محمول در اينجا وجودى عليحده و جدا از موضوع خود ندارد و چون محمول نه در ذهن و نه در خارج وجودى عليحده و جدا از موضوع خود ندارد عارض بر موضوع نشده است « 1 » . پس اين كه حكما در اينجا حمل محمول بر موضوع را « عروض » ناميده‌اند نوعى مسامحه در تعبير به كار برده‌اند و بهتر بود كه به اين صورت تعبير مىكردند :\r\nمحمول يا عارض بر موضوع است و يا عارض بر موضوع نيست ( از باب اين كه وجودى جدا از موضوع خود ندارد ) . اگر عارض بر موضوع باشد يا ظرف عروض و ظرف اتّصاف هر دو « خارج » است و يا ظرف عروض و ظرف اتّصاف هر دو « ذهن » است . اگر ظرف عروض و ظرف اتّصاف هر دو « خارج » باشد محمول از معقولات اوّليّه است و اگر ظرف عروض و ظرف اتّصاف هر دو « ذهن » باشد محمول از معقولات ثانيهء منطقى است . امّا اگر محمول از باب اينكه نه در خارج و نه در ذهن وجودى جدا از موضوع خود ندارد عارض بر موضوع نباشد در اين صورت محمول از معقولات ثانيهء فلسفى به شمار مىرود .\r\nثالثاً ، اين كه در قسم سوم - يعنى معقولات ثانيهء فلسفى - گفته مىشود كه « ظرف عروض ، ذهن و ظرف اتّصاف ، خارج است » درست نيست ، زيرا آن چيزى كه موضوع در خارج به آن متّصف است مصداق محمول است و آن چيزى كه در ذهن به موضوع ملحق مىشود مفهوم محمول است ( دقّت شود ) .\r\nبه علاوه كلمهء « عروض » در اينجا به دو معنى مختلف به كار رفته است : آنجا كه گفته مىشود « ظرف عروض و ظرف اتّصاف هر دو خارج است » از « عروض » حلول وجودى قصد شده است ( عروض به اصطلاح باب مقولات ) و آنجا كه گفته مىشود « ظرف عروض ، ذهن و ظرف اتّصاف ، خارج است » از « عروض » معناى حمل شىء خارج از ذات قصد شده است .\r\nرابعاً ، اينكه در قسم دوم - يعنى معقولات ثانيهء منطقى - گفته مىشود كه « ظرف عروض و ظرف اتّصاف هر دو ذهن است » خالى از اشكال نيست ، زيرا در قسم اوّل - يعنى معقولات اوّليّه - كه گفته مىشود « ظرف عروض و ظرف اتّصاف هر دو خارج\r\n\r\n\r\n\r\n\r\n","description":"","footnote":"\r\n( 1 ) . حتى در آنجايى هم كه ظرف عروض و ظرف اتصاف ، هر دو « خارج » است - مانند « زيد قائم » - عروض به معنى عارض شدن چيزى بر چيزى وجود ندارد و ما فقط حكم كرده‌ايم به اتّحاد قيام و زيد .\r\n","page_name":" 283 ","page_number":283},
  {"content":"\r\n\r\nاست » منظور اين است كه موضوع در خارج متّصف به محمول مىشود و محمول هم در خارج عارض بر موضوع و ضميمهء آن مىگردد به طورى كه وجود موضوع و وجود محمول در عين اين كه با يكديگر متّحدند ولى از يك جنبهء ديگر از هم متمايزند و آنچه بالذات ما بازاء محمول است مرتبهء خاصّى از وجود است كه بر اصل وجود موضوع علاوه شده است . حال اگر منظور از « عروض » و « اتّصاف » در قسم دوم - يعنى معقولات ثانيهء منطقى - كه گفته مىشود ظرف عروض و ظرف اتّصاف آنها هر دو « ذهن » است همين معنى باشد لازمهء آن اين است كه محمول در ذهن ضميمهء موضوع شده باشد نظير ضميمه شدن هر حالّى به محلّ خود ، و حال آنكه هر چند مانعى ندارد كه يك حقيقت نفسانى داراى عرض نفسانى باشد ولى يك مفهوم ذهنى از آن جهت كه ذهنى و قياسى است ضميمه شدن يك وجود غير ذهنى به آن معنى ندارد و البته واضح است كه هيچيك از اين عوارض ، وجود ذهنى يك شىء خارجى نيستند . به علاوه ما مىدانيم مواردى كه به عنوان مثال براى قسم دوم آورده مىشود مانند كلّيت و نوعيّت براى انسان ، يك حقيقت نفسانى نيست كه ضميمهء وجود انسان در ذهن شده باشد بلكه كلّيت انسان به معنى اطلاق و رهايى و عدم تقيّد مفهوم انسان به هر چيز ديگر است و اينكه احيانا اين اطلاق و كلّيت را تعبير به ارسال مىنمايند و آن را به عنوان يك معنى وجودى در نظر مىگيرند و به اصطلاح بين لابشرط قسمى و لا به شرط مقسمى به اين طريق فرق مىگذارند - همچنانكه در محلّ خود اثبات كرده‌ايم - درست نيست . در حقيقت مىتوان گفت كه معقولات ثانيهء منطقى شبيه‌تر است به معقولات ثانيهء خاصّ فلسفى تا معقولات اوّليّهء ؛ يعنى اتّصاف يك موضوع در ذهن به معقولات ثانيهء منطقى شباهتش به اتّصاف يك موضوع به معقولات ثانيهء خاصّ فلسفى - مانند « امكان » و « شيئيّت » - بيشتر است تا شباهت آن به اتّصاف يك موضوع به معقولات اوّليّه .\r\nاكنون با توجه به اين ايرادات ، توجيه نسبتا صحيحى براى اين نظريه و اين گونه تعريف و تقسيم معقولات وجود دارد و آن اينكه بگوييم مقصود از « عروض » ، « وجود محمولى » و « وجود نفسى » و مقصود از « اتّصاف » ، « وجود رابط » است ؛ يعنى آنجا كه گفته مىشود « ظرف عروض و ظرف اتّصاف هر دو خارج است » مقصود اين است كه ظرف وجود نفسى و ظرف وجود رابط هر دو خارج است ، آنجا كه گفته مىشود « ظرف عروض و ظرف اتّصاف هر دو ذهن است » مقصود اين است كه ظرف وجود نفسى و\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nظرف وجود رابط هر دو ذهن است ، و آنجا كه گفته مىشود « ظرف عروض ، ذهن و ظرف اتّصاف ، خارج است » مقصود اين است كه ظرف وجود نفسى ، ذهن و ظرف وجود رابط ، خارج است « 1 » .\r\nاين يك توجيه نسبتاً صحيحى بود براى اين مطلب ، امّا واضح است كه اين توجيه هم خالى از اشكال نيست ، زيرا بنابراين توجيه اوّلًا معلوم نيست كه به چه مناسبتى وجود رابط به نام « اتّصاف » و وجود نفسى و محمولى به نام « عروض » ناميده شده است . ثانياً با قبول اين توجيه باز هم اشكال اين نظريه و اين گونه تعريف و تقسيم معقولات بر طرف نمىشود ، زيرا هر چند بعضى از امور ( مثل ذات واجب ) در ذهن وجود نفسى ندارد و وجود نفسىاش منحصر به خارج است ولى ساير امور ( مانند همان مثالهايى كه خود قوم براى قسم اوّل ذكر مىكنند ) هم در خارج وجود نفسى دارند و هم در ذهن و به اصطلاح ظرف عروضشان ، هم ذهن است و هم خارج . پس در حقيقت ، تقسيم ، رباعى مىشود ، زيرا قسم چهارمى به آن افزوده مىشود و آن اينكه ظرف عروض ، هم ذهن است و هم خارج .\r\nثالثاً در مثالهايى كه براى قسم سوم آورده مىشود ، مفاهيمى مثل ابوّت و بنوّت و امثال اينها نيز ذكر مىگردد و اين معانى اضافى از قبيل معقولات ثانيهء فلسفى خوانده مىشود « 2 » ، و حال آنكه مطابق تعريفى كه ما از معقولات ثانيهء فلسفى كرديم اين معانى از معقولات اوّليهء هستند و فرضا ما توجيه اخير را بپذيريم و مقصود از اتّصاف را « وجود رابط » و مقصود از عروض را « وجود نفسى » بدانيم باز هم بايد ابوّت را بنوّت را از معقولات اوّليّه بدانيم نه از معقولات ثانيه ، زيرا هر يك از آنها ماهيّات مستقلّى هستند كه مىتوانند موجود يا معدوم باشند و چنان كه مىدانيم به اتّفاق قوم مقولهء اضافه يكى از مقولات نه گانه عرضيّه است .\r\nپس از ذكر ايرادات وارد بر نظريهء حكما اكنون دو مطلب ديگر بايد گفته شود :\r\nيكى بيان مناطق معقولات ثانيهء منطقى و بيان فرق آنها با معقولات اوّليّه و معقولات ثانيهء فلسفى ، و ديگر بيان رابطهء هر يك از معقولات اوّليّه و معقولات ثانيهء منطقى و\r\n\r\n\r\n\r\n\r\n","description":"","footnote":"\r\n( 1 ) . در كتب مفصّل فلسفى نيز آنجا كه از نحوهء وجود معقولات ثانيهء فلسفى بحث مىشود برخى فلاسفه ( مانند صدرالمتألّهين ) معتقدند كه اين معانى در خارج وجود رابط دارند و ليكن وجود نفسى ندارند .\r\n( 2 ) . رجوع شود به اسفار ، مقولهء مضاف ، جلد 2 ، صفحهء 64 .\r\n","page_name":" 285 ","page_number":285},
  {"content":"\r\n\r\nمعقولات ثانيهء فلسفى با قضاياى خارجيّه و قضاياى ذهنيّه و قضاياى حقيقيّه .\r\nامّا در مورد مطلب اوّل بايد گفت تعريف « معقول اوّلى » همان است كه قبلًا بيان شد ، خواه آنكه مصداق آن ، حقيقت خارجى باشد مثل انسان و حيوان و شجر و يا حقيقت نفسانى باشد مثل لذّت و درد و محبّت و كراهت ؛ و امّا « معقول ثانى فلسفى » آن است كه صفت و حكم موجود خارجى باشد بما هو خارجى ، و خودش موجود خاصّى از موجودات نباشد مثل وجود و عدم و وجوب و امكان و امتناع و غيره ؛ و امّا « معقول ثانى منطقى » آن است كه - مثل معقول ثانى فلسفى - صورت موجود خاصّى از موجودات خارجى يا نفسانى اين جهان نيست ، بلكه صفت خاصّى است از صفات موجودات ، لكن صفت وجود ذهنى بما هو ذهنى ( با صفات موجودات نفسانى اشتباه نشود ) . پس معقولات ثانيهء منطقى با معقولات ثانيهء فلسفى در اين جهت مشتركند كه صور و ماهيّات موجودات خاصّى نيستند و ذهن آنها را به عنوان حالت ماهيّات درك مىكند و فرقشان اين است كه معقولات ثانيهء فلسفى حالت ماهيّات‌اند بماهى خارجيّه و اينها حالت ماهيّات‌اند بماهى ذهنيّه ؛ و از اينجا مىتوان حدس زد كه معقولات ثانيهء فلسفى را بايد اختصاص دهيم به غير معقولات ثانيهء منطقى ؛ يعنى ما طبق مشرب خودمان نمىتوانيم براى معقولات ثانيهء فلسفى تعريف جامعى بكنيم كه شامل معقولات ثانيهء منطقى هم بشود - همچنانكه قوم طبق مشرب خودشان كرده‌اند - مگر اينكه تعريف را به شكل سلبى درآورده و بگوييم آنچه معقول اوّلى نيست معقول ثانى فلسفى است ، و فيه ما لا يخفى .\r\nبعد از آنكه ما مىبينيم ما سواى معقولات اوّليّه دو دستهء متمايز را تشكيل مىدهند و يك دسته ، حالات موجودات خارجيّه بماهى خارجيّه است و يك دستهء ديگر حالات موجودات ذهنيّه بماهى ذهنيّه است ، چاره‌اى نداريم از اينكه هر دسته‌اى را جداگانه تعريف كرده و براى هر دسته اصطلاح خاصّى داشته باشيم و بهترين اصطلاحات همان اصطلاح منطقى و فلسفى است كما لا يخفى .\r\nو ظاهر اين است كه قدما هم كه احيانا به معانى منطقى و گاهى به معانى فلسفى ، « معقول ثانى » اطلاق كرده‌اند دو اصطلاح متباين كه در قبال هر يك از آنها « معقول اوّلى » يك معناى خاص پيدا كند نداشته‌اند ، بلكه آنان هر چند تفصيلا بيان نكرده‌اند امّا شباهت و وجه اشتراكى بين اين دو دسته درك مىكرده‌اند و آن اينكه هيچيك از اين دو دسته معقولات ، از سنخ ماهيّات و صور اوّليّه نيستند بلكه احكام صور اوّليّه‌اند\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nهر چند خودشان با هم تفاوت دارند . و معلوم هم نيست كه قدماى فلاسفه معقول ثانى را به يك معناى اعمّ از معقولات ثانيهء منطقى اطلاق كرده‌اند « 1 » .\r\nامّا در مورد مطلب دوم ، حاجى بيش از اين نمىفرمايد كه قضايايى كه از معقولات ثانيهء منطقى تشكيل مىشود ، قضاياى « ذهنيّه » است و قضايايى كه از معقولات ثانيهء فلسفى تشكيل مىشود قضاياى « حقيقيّه » است ؛ امّا قضاياى حقيقيّه را به معقولات ثانيهء فلسفى منحصر نمىكند و قضاياى ذهنيّه را نيز به معقولات ثانيهء منطقى منحصر نمىكند و نيز از معقولات اوّليّه و رابطهء آنها با قسم خاصّى از اقسام سه گانهء قضايا نام نمىبرد . ولى حقيقت اين است كه معقولات ثانيهء منطقى منحصر است به قضاياى ذهنيّه و قضاياى ذهنيّه نيز منحصر است به معقولات ثانيهء منطقى ، امّا هر يك از قضاياى خارجيّه و حقيقيّه ممكن است از معقولات اوّليّه باشد و ممكن است از معقولات ثانيهء فلسفى تشكيل شود .\r\n\r\n« شيئيّت » و « امكان » از معقولات ثانيهء فلسفى است\r\n فمثل شيئيّة او امكان * معقول ثان جا بمعنى ثان \r\nحاجى در اينجا اشاره مىكند به ايرادى كه بر خواجه وارد شده است ؛ چون خواجه نصير الدين طوسى هنگامى كه به مفهوم « شيئيّت » و « امكان » رسيده است آن دو را از معقولات ثانيه شمرده است ، و برخى از حكما كه از دو اصطلاح معقولات ثانيه ( منطقى و فلسفى ) آگاهى نداشته و تنها با اصطلاح منطقى معقولات ثانيه آشنايى داشته‌اند بر محقّق طوسى ايرادى وارد كرده و گفته‌اند شيئيّت و امكان ، معقول ثانى نيستند ، زيرا اگر معقول ثانى بودند بايد جزو مسائل منطقى قرار مىگرفتند .\r\nسپس حاجى در مقابل ايراد آنها پاسخ داده و مىگويد معقول ثانى دو اصطلاح\r\n\r\n\r\n\r\n\r\n","description":"","footnote":"\r\n( 1 ) . در اينجا بايد به اين نكته اشاره شود كه ما در تعبيرات خود مىگفتيم كه معقول ثانى آن است كه از خود وجود خاصّ و تعيّن خاصّى ندارد ولى نمىگفتيم كه اصلا وجود ندارد ؛ و اين البته روى نظريّهء اصالت وجودى ماست كه مثلًا مىگوييم « وجود » و « وجوب » و « وحدت » ، وجود خاص و تعيّن خاص در مقابل ساير موجودات ندارد ، ولى البتّه يك فيلسوف اصالت ماهوى مىتواند بگويد كه معقول ثانى آن است كه صرفا از « احكام » موجودات ( ماهيّات ) است و خودش به هيچ وجه واقعيّت و ما بازائى ندارد .\r\n","page_name":" 287 ","page_number":287},
  {"content":"\r\n\r\nدارد : معقول ثانى به اصطلاح منطقيّين و معقول ثانى به اصطلاح فلاسفه ، و مقصود محقّق طوسى از اينكه گفته است « شيئيّت و امكان از معقولات ثانيه است » معقولات ثانيهء فلسفى است نه معقولات ثانيهء منطقى .\r\nپس سخن آنها در اين مورد كه تشخيص داده‌اند كه شيئيّت و امكان از معقولات ثانيهء منطقى نيستند درست است اما از طرف ديگر بايد بدانند كه اين قبيل مفاهيم جزو معقولات اوّليّه هم نيستند . مثلًا « شيئيّت » را در نظر مىگيريم . اگر شما به كتابى كه روى ميز است اشاره كرده و بگوييد : « اين ، چيزى است » ، مفهومى به نام « شيئيّت » يا « چيز بودن » را بر كتاب حمل كرده‌ايد . اگر شيئيّت معقول اوّلى باشد بايد عروض شيئيّت بر كتاب و اتّصاف كتاب به شيئيّت هر دو در خارج باشد ( همانطور كه در « زيد قائم » كه « قيام » را بر « زيد » حمل مىكنيم چنين است ) و چون عروض بايد در خارج باشد پس لازم مىآيد كه در خارج دو « وجود » باشد : يكى وجود كتاب و يكى وجود شيئيّت . اكنون اگر چنين است مىگوييم آيا خود كتاب قبل از اتّصاف به « شيئيّت » ، شىء هست يا نه ؟ اگر بگوييم « شىء نيست » لازم مىآيد كه شيئيّت از امور عامّه نباشد و حال آنكه هيچ موجودى را نمىتوان يافت كه شىء نباشد و محال است كه كتاب « لا شىء » باشد ؛ و اگر بگوييم « شىء هست اما شيئيّت بر آن عارض شده است » باز نقل كلام مىكنيم كه آيا قبل از اينكه اين شيئيّت بر آن عارض شود شىء بوده است يا نه ؟ اگر بگوييم « بلى ، داراى شيئيّت بوده است به اين معنى كه شيئيّت بر او عارض شده است » باز هم نقل كلام به اين شيئيّت سوم مىكنيم و همين طور الى غير النهاية .\r\nپس اين فرض هم به تسلسل مىانجامد و لازم مىآيد كه يك شىء بىنهايت شيئيّت داشته باشد و آخر هم به جايى نرسد . نظير همين بيان را در مورد « امكان » مىتوان گفت . پس مفاهيمى از قبيل « شيئيّت » و « امكان » نه از معقولات ثانيهء منطقى هستند و نه از معقولات اوّليّه ، لذا در دستهء ديگرى از معقولات قرار دارند كه ما آنها را « معقولات ثانيهء فلسفى » ناميديم .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n\r\nغرر نهم : انقسام وجود به مطلق و مقيّد\r\n انّ الوجود مع مفهوم العدم * كلّا من اطلاق و تقييد قسم \r\nوجود و مفهوم عدم ، هر يك از اطلاق و تقييد\r\nرا قسمت مىكند . به عبارت ديگر : اطلاق ،\r\nيا اطلاق وجود است يا اطلاق عدم ، و\r\nتقييد نيز يا تقييد وجود است يا تقييد عدم\r\nشرح : مقصود از اين بيت اين است كه هر يك از وجود و عدم منقسم مىشوند به دو قسم مطلق و مقيّد . پس دو تقسيم است و مجموعا چهار قسم حاصل مىشود :\r\nوجود مطلق و وجود مقيّد .\r\nعدم مطلق و عدم مقيّد .\r\nدر تعريف « وجود مطلق » گفته شده است : « وجود مطلق وجودى است كه در قضاياى بسيطه ، محمول واقع مىشود » و در تعريف « وجود مقيّد » گفته شده است : « وجود مقيّد وجودى است كه در قضاياى مركّبه ، محمول واقع مىشود » و در تعريف « عدم مطلق » گفته شده است كه : « عدم مطلق عبارت است از رفع وجود مطلق » و در تعريف « عدم مقيّد » گفته شده است كه : « عدم مقيّد عبارت است از رفع وجود مقيّد » .\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nبراى توضيح بيشتر مطلب ذكر چند مقدّمه لازم است .\r\n\r\nمقدّمهء اوّل\r\nمنطقيّين قضاياى حمليّه را از يك نظر تقسيم كرده‌اند به دو قسم قضاياى بسيطه و مركّبه .\r\nقضيّهء بسيطه قضيّه‌اى است كه موضوعش يكى از مفاهيم و ماهيّات و محمولش « وجود » است ، مانند اينكه مىگوييم : « انسان موجود است » و « عدد موجود است » و امثال اينها « 1 » . در اين گونه قضايا ما صرفا در مقام بيان هستى و نيستى اشياء هستيم و خواستهء ما اين است كه بفهميم يا بفهمانيم كه فلان شىء موجود است يا معدوم است .\r\nقضيّهء مركّبه قضيّه‌اى است كه يك معنى و مفهومى را مفروض الوجود گرفته و آن را « موضوع » قرار مىدهيم و سپس حكم مىكنيم به ثبوت صفتى از براى او و يا حكم مىكنيم به نفى صفتى از او ، مانند اينكه مىگوييم : « انسان كاتب است » « 2 » كه در اين قضيّه ، « انسان » را مفروض الوجود گرفته و دربارهء صفتى از صفات او بحث مىكنيم و سپس حكم مىكنيم كه اين حقيقت موجود كه نامش « انسان » است صفت « نويسندگى » براى او وجود دارد و يا از او منتفى است .\r\nبديهى است كه اين دو قسم قضيّه با يكديگر متفاوتند و ما خود مىدانيم كه گاهى در مقام ادراك و يا بيان هستى و نيستى اشياء هستيم و گاهى نظر به هستى آنها نداريم ، بلكه هستى آنها را مفروض و محقّق گرفته و در مقام بيان صفتى از صفات آنها هستيم .\r\nمعمولا در علوم « 3 » يك حقيقتى را مفروض الوجود مىگيرند و از احكام و حالات آن بحث مىكنند . مثلًا در علم هندسه از هستى و نيستى « كمّ متّصل » بحث نمىشود بلكه هستى آن فرض شده و از حالات و احكام آن سخن گفته مىشود . همچنين است علم حساب نسبت به « عدد » و علم طبّ نسبت به « بدن انسان » و حيوان شناسى نسبت به « حيوانات » و همچنين ساير علوم نسبت به موضوعاتشان . و معمولا فلسفه است كه\r\n\r\n\r\n\r\n\r\n","description":"","footnote":"\r\n( 1 ) . و مانند اينكه مىگوييم : « عنفا موجود نيست » .\r\n( 2 ) . و مانند اينكه مىگوييم : « حجر كاتب نيست » .\r\n( 3 ) . در اينجا اصطلاح « علوم » در مقابل « فلسفه » به كار رفته است .\r\n","page_name":" 290 ","page_number":290},
  {"content":"\r\n\r\nمستقيماً از هستى و نيستى اشياء بحث مىكند .\r\nبه هر حال اين دو سنخ قضيّه وجود دارد و به عقيدهء منطقيّين فرق اين دو قسم قضيّه از لحاظ بساطت و تركّب است به تفصيلى كه در منطق گفته شده است . قضاياى بسيطه گاهى به نام « هليّات « 1 » بسيطه » و يا به نام « مفاد كان تامّه » ( در قضاياى موجبه ) و « مفاد ليس تامّه » ( در قضاياى سالبه ) نيز خوانده مىشود « 2 » .\r\n\r\nمقدّمهء دوم\r\nچنان كه مىدانيم در منطق ، قضايا را از يك نظر ديگر تقسيم كرده‌اند به دو قسم موجبه و سالبه . اما در اينكه مفاد قضاياى سالبه چيست بين قدما از فلاسفه - مانند ابن سينا - و طبقهء متأخّر از اينها تا حدود قرن يازدهم هجرى اختلاف نظرى است كه در كتب مبسوطه بيان شده است . آنچه كه مطابق تحقيق است و قدماى فلاسفهء اسلامى و همچنين طبقاتى از فلاسفهء اسلامى كه نزديك به زمان ما هستند آن را انتخاب كرده‌اند اين است كه قضيّهء سالبه ، جز رفع نسبت ايجابى مفاد ديگرى ندارد .\r\nپس قضيّهء سالبهء بسيطه مفادش جز رفع مفاد قضيّهء موجبهء بسيطه چيز ديگرى نيست ( به معناى خاصّى كه در محلّ خود بايد گفته شود ) و مفاد قضيّهء سالبهء مركّبه هم جز رفع نسبت قضيّهء موجبهء مركّبه چيز ديگرى نيست .\r\n\r\nمقدّمهء سوم\r\nهنگامى كه به مفاد قضاياى بسيطه توجّه مىكنيم مىبينيم كه محمول ، وجود مطلق است ، مانند اينكه مىگوييم : « انسان هست » ، و هنگامى كه به مفاد قضاياى مركّبه توجّه مىكنيم مىبينيم مثل اين است كه محمول ، وجود مقيَّد است ، مانند اينكه مىگوييم : « انسان كاتب است » ، كأنّه گفته‌ايم : « انسان هست كاتب » پس فرق است\r\n\r\n\r\n\r\n\r\n","description":"","footnote":"\r\n( 1 ) . هليّه ، مصدر انتزاعى است كه از « هل » استفهامى مشتق شده است .\r\n( 2 ) . به همين ترتيب ، قضاياى مركّبه گاهى به نام « هليّات مركّبه » و « مفاد كان ناقصه » ( در قضاياى موجبه ) و « مفاد ليس ناقصه » ( در قضاياى سالبه ) خوانده مىشود .\r\n","page_name":" 291 ","page_number":291},
  {"content":"\r\n\r\nبين اينكه بگوييم : « انسان هست » و يا اينكه بگوييم : « انسان هست كاتب » . در هر دو مورد « هستى » را محمول قرار داده‌ايم ، لكن در يك مورد هستى مطلق را محمول قرار داده‌ايم و در مورد ديگر ، هستى مقيّد را ، گر چه از نظر ديگر مىتوان گفت كه در قسم دوم اساساً محمول « وجود » نيست بلكه محمول همان « كاتب » است و وجود فقط « رابط » قرار گرفته است ، و به هر حال جاى اين بحث در اينجا نيست .\r\nپس از ذكر اين مقدّمات ، معنى آنچه در تعريف « وجود مطلق » و « وجود مقيّد » و « عدم مطلق » و « عدم مقيّد » گفته شد روشن مىگردد ؛ و ضمنا واضح است كه اين تقسيم دربارهء عدم خالى از مسامحه نيست ، زيرا در واقع و نفس الامر ، عدم منقسم نمىشود به دو قسم : مطلق و مقيّد ؛ يعنى واقعا عدم مطلق و عدم مقيّد نداريم ، بلكه آنچه داريم عدم وجود مطلق و عدم وجود مقيّد است و البته واضح است كه فرق است بين عدمى كه خود ، عدم مطلق است ( يا عدمى كه خود ، عدم مقيّد است ) با عدم چيزى كه آن چيز مطلق است ( يا عدم چيزى كه آن چيز مقيّد است ) ، و ظاهر اين است كه اين تعبير از ناحيهء كسانى ناشى شده كه عقيدهء آنها در باب « قضاياى سالبه » با آنچه كه ما در مقدّمهء دوم انتخاب كرديم مغاير است .\r\n\r\n","description":"","footnote":"","page_name":" 292 ","page_number":292},
  {"content":"\r\n\r\n\r\nغرر دوازدهم : مساوات وجود و ثبوت و شيئيّت\r\n ما ليس موجودا يكون ليسا * قد ساوق الشّىء لدينا الايسا\r\nو جعل المعتزلى الثّبوت عمّ * من الوجود و من النّفى العدم\r\nفى النّفى و الثّبوت ينفى وسطا * و قولهم بالحال كان شططا\r\nنفى ثبوت معهما مرادفة * و شبهات خصمنا مزيّفة \r\nآنچه كه موجود نيست ، « نيست محض » است .\r\nدر نزد ما ( حكماى اسلامى ) « شىء » و « موجود » مساوى است .\r\nو معتزلى ثبوت را اعمّ از وجود ، و عدم را اعمّ از نفى به حساب آورد .\r\n( معتزلى ) واسطهء بين ثبوت و نفى را نفى مىكند ، و سخن متكلّمين در مورد « حال » ناصواب است .\r\nنفى و ثبوت با عدم و وجود مرادف است . و شبهات خصم ما مردود است .\r\nشرح : در اينجا قسمتى از احكام عدم و معدوم ذكر مىشود :\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nشك نيست كه عدم ، عينيّت واقعى ندارد يعنى بدون شك در ظرفى از ظروف و وعائى از اوعيهء واقع ، از براى عدم ، يك مصداق واقعى يافت نمىشود و مطابق آنچه در مبحث اصالت وجود گذشت ، از براى هيچ چيزى غير از « وجود » مصداق واقعى يافت نمىشود و بنابراين عدم در دفتر واقع حسابى ندارد ولى بدون شك « عدم » در ذهن ما مفهومى دارد كه مغاير با مفهوم « وجود » و نيز مغاير با مفاهيم « ماهيّات » است و همان گونه كه مفهوم وجود زائد بر ماهيّت است مفهوم عدم نيز چنين است و هر يك از دو مفهوم وجود و عدم بالضّروره مغاير با يكديگرند و بالضّروره ذهن احكامى صادر مىكند كه « عدم » يا « معدوم » ، موضوع و يا محمول آن قضايا قرار مىگيرد ، و نمىتوان گفت كه قضايايى كه در تركيب آن قضايا « عدم » و « معدوم » دخالت دارد كمتر است از قضايايى كه در تركيب آنها « وجود » و « موجود » دخالت دارد . پس تصوّرات و انديشه‌هاى ذهنى ما همانطور كه آميخته با يك سلسله ماهيّات است آميخته به « عدم » و « معدوم » نيز هست . پس « عدم » و « معدوم » - همانند ماهيّات - هر چند در دفتر واقع و نفس الامر حسابى ندارد ولى در دفتر انديشه سازى ذهن حساب مهمّى دارد و ما در پاورقيهاى اصول فلسفه و روش رئاليسم گفته‌ايم كه : تا هنگامى كه ذهن و طرز انديشه سازى ذهن را كاملا نشناخته‌ايم نمىتوانيم « فلسفه » به معناى واقعى داشته باشيم .\r\nبه عبارت ديگر عدم و معدوم در مرحلهء عين و واقع نقشى ندارد ، ولى از اركان ضرورى شناخت و معرفت است . همانطور كه بدون تصوّر وجود و عدم و كلّيّت و جزئيّت و ساير معقولات ثانيهء فلسفى و منطقى شناخت ناميسّر است ، بدون تصوّر عدم و معدوم هم شناخت ناميسّر است .\r\nاكنون كه به اهمّيّت « عدم » و « معدوم » در طرز انديشه سازى ذهن و نقش آن در شناخت بشر اشاره شد ، به مسائل مربوط به عدم و معدوم مىپردازيم .\r\n\r\nمسألهء اوّل\r\nيكى از مسائل مربوط به عدم و معدوم اين است كه عدم منقسم نمىشود به ثابت و منفى و به عبارت ديگر هر چيزى كه معدوم است ، خواه ممكن باشد و خواه ممتنع ، « نيست محض » و منفى است و همانطور كه وجود دربارهء او صادق نيست ، ثبوت هم دربارهء او صادق نيست ؛ و به عبارت ديگر زيادت و مغايرت ماهيّت با وجود فقط در ذهن\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nاست و بس و در خارج بين وجود و ماهيّت ، مساوقت و عينيّت است و ماهيّت از وجود انفكاكى ندارد . پس قول به اينكه « ماهيّت منفكّ از وجود ، عينيّت و ثبوت و تقرّرى دارد و احكامى بر آن مترتّب است » « 1 » درست نيست .\r\nولى برخى از متكلّمين معتزلى به سبب دچار شدن به بعضى از اشكالاتى كه آنها را در بن بست قرار داده است قائل شده‌اند به اينكه بين وجود و ثبوت و نيز بين عدم و منفى فرق است و لذا معتقد شده‌اند به اينكه معدومات بر دو قسم است : معدوماتى كه يك نوع تقرّر و ثبوتى در عين معدوميّت دارند و معدوماتى كه هيچ گونه ثبوت و تقرّرى ندارند . به عقيدهء آنان ممكنات معدومه از قسم اوّل و ممتنعات از قسم دوم‌اند .\r\nمتكلّمين مىگويند وقتى كه ما مىگوييم « چيزى موجود نيست » دو صورت پيدا مىكند :\r\n1 . چيزى هست و موجود نيست .\r\n2 . چيزى نيست كه موجود نيست .\r\nو لذا معتقدند كه فرق است بين اينكه بگوييم « زيد موجود است » و يا « زيد ثابت است » و نيز فرق است بين اينكه بگوييم « زيد معدوم است » و يا « زيد منفى است » . « ثبوت » مترادف « وجود » نيست ، بلكه ثبوت اعمّ از وجود ، و ثابت اعمّ از موجود است ؛ يعنى اشيائى كه ثابت‌اند يا موجودند يا معدوم . مثلًا زيدى كه الآن در كوچه و خيابان راه مىرود هم موجود است و هم ثابت ، و نه منفى است و نه معدوم ، امّا شريك البارى كه يك امر محال است هم منفى است و هم معدوم ، زيرا نه ثابت است و نه موجود ، امّا انسان دو سر كه امرى است ممكن و غير محال ، معدوم است ولى منفى نيست . بنابراين به عقيدهء متكلّمين :\r\n1 . هر ماهيّتى كه ممتنع است نه ثابت است و نه موجود ، بلكه هم منفى است و هم معدوم .\r\n2 . هر ماهيّتى كه ممكن است و موجود است ثابت هم هست . پس اشياء موجود ، هم موجودند و هم ثابت و قهراً نه معدوم‌اند و نه منفى .\r\n3 . هر ماهيّتى كه ممكن است ولى موجود نيست مسلّما ثابت است . پس چنين\r\n\r\n\r\n\r\n\r\n","description":"","footnote":"\r\n( 1 ) . اين نظريّهء متكلّمين ( كه مىگويند ماهيّت منفكّ از وجود ، ثبوت و تقرّرى دارد ) در قطب مخالف آن نظريّهء ديگر منسوب به آنهاست كه مىگويند ماهيّت و وجود حتى در ذهن نيز عينيّت و وحدت دارند .\r\n","page_name":" 295 ","page_number":295},
  {"content":"\r\n\r\nماهيّاتى گر چه معدوم‌اند ولى منفى نيستند .\r\nپس بين وجود و ثبوت و نيز بين نفى و عدم ، عموم و خصوص مطلق است « 1 » امّا بين ثبوت و عدم ، عموم و خصوص من وجه است « 2 » و « 3 » ، زيرا :\r\n1 . بعضى از ثابتها موجودند ، مانند زيدى كه اكنون در خيابان مىرود .\r\n2 . بعضى از ثابتها معدوم‌اند ، مانند انسان دو سر .\r\n3 . بعضى از معدومها منفى هستند ، مانند شريك البارى .\r\nامّا از نظر حكما مسلّم است كه وقتى چيزى موجود نيست قطعا چيزى نيست كه موجود نيست نه اينكه چيزى هست ولى موجود نيست ؛ و لذا وجود و ثبوت ، مرادف يكديگرند و فرقى بين آنها نيست همچنانكه عدم و نفى نيز مرادف يكديگرند و فرقى بين آنها نيست . از نظر حكما تفكيك بين وجود و ثبوت حرفى است پوچ و غير منطقى ، زيرا اشيائى كه متكلّمين آنها را منفى دانسته‌اند اصولا شىء نيستند . چيزى كه موجود نيست ، اصلا لا شىء مطلق است و اطلاق لفظ « ثبوت » بر آن غلط است و لذا در مورد چيزى كه موجود نيست ديگر اين بحث مطرح نمىشود كه آيا ثابت است و موجود نيست و يا اينكه ثابت هم نيست .\r\nاز يك نظر ديگر مىتوان گفت كه اين بحث ، يك بحث لفظى است و مربوط به لغت است كه مثلًا در لغت ، آيا « وجود » و « ثبوت » و نيز « عدم » و « نفى » مرادف يكديگرند و يا اينكه ثبوت ، اعمّ از وجود و عدم اعمّ از نفى است . البتّه واضح است كه اگر بحثى صرفا جنبهء لغوى داشته باشد مربوط به فلسفه نيست بلكه مربوط به لغت است و بس . امّا اين بحث ، صرفا جنبهء لفظى ندارد و از آنچه در شروع اين بحث گفتيم و با گفته‌هاى متكلّمين نيز وفق مىدهد « 4 » معلوم مىشود كه اين بحث مربوط است به مغايرت و انفكاك ماهيّت از وجود در ظرف خارج ، پس جدّا جنبهء معنوى دارد و مقصود از آن اين است كه آيا ماهيّات ممكنه در عين اينكه معدوم هستند به گونه‌اى هستند كه منشأ برخى آثار مىباشند و مرتبه‌اى از مراتب نفس الامر را اشغال كرده‌اند يا نه ؟\r\n\r\n\r\n\r\n\r\n","description":"","footnote":"\r\n( 1 ) . يعنى هر موجودى ثابت است امّا هر ثابتى موجود نيست ، و نيز هر منفىاى معدوم است ولى هر معدومى منفى نيست .\r\n( 2 ) . يعنى بعضى از معدومات ، ثابت و بعضى از ثابتات ، معدوم‌اند .\r\n( 3 ) . و بين وجود و نفى ، تباين است .\r\n( 4 ) . رجوع شود به محصّل فخر رازى و غيره .\r\n","page_name":" 296 ","page_number":296},
  {"content":"\r\n\r\n\r\nمسألهء دوم\r\nيكى ديگر از مسائل مربوط به « عدم و معدوم » اين است كه آيا بين « وجود » و « عدم » واسطه‌اى هست يا نه ؟ در مسألهء اوّل ، عقيدهء معتزله را بيان كرديم كه گفته‌اند معدوم بر دو قسم است :\r\n1 . معدوم ثابت ، كه عبارت است از كلّيهء معدومات ممكن ، كه گرچه موجود نيستند ولى ثابت هستند .\r\n2 . معدوم غير ثابت ، كه عبارت است از كليّهء معدومات ممتنع ، كه نه موجودند و نه ثابت .\r\nو بنابر اين قهراً وجود را در مقابل عدم ، و ثبوت را در مقابل نفى قرار داده و به مصداق « الثابت امّا موجود و امّا معدوم » گفته‌اند ثبوت اعمّ از وجود است و نيز به مصداق « المعدوم امّا منفىّ و امّا ثابت » گفته‌اند عدم اعمّ از نفى است . در اين نظريّه ، حدّ وسطى ميان وجود و عدم فرض نمىشود و فقط معدوم را بر دو قسم مىدانند : معدوم ثابت ، معدوم منفى ؛ همچنانكه ميان نفى و ثبوت هم حدّ وسطى فرض نمىشود و فقط مىگويند ثابت بر دو قسم است : ثابت موجود ، ثابت معدوم .\r\nامّا برخى ديگر از معتزله نظريّهء ديگرى دارند و ميان وجود و عدم حدّ وسطى قائل هستند . اين دسته از متكلّمين ، نظريّهء حكما را كه گفته‌اند : « ما ليس بموجود فهو ليس مطلقا » « 1 » نفى كرده و مىگويند برخى از اشياء هستند كه نه موجودند و نه معدوم ، بلكه واسطهء بين موجود و معدوم‌اند . البتّه واضح است كه كسى قائل نيست كه مطلقا بين وجود و عدم واسطه هست يعنى هر چيزى ممكن است كه نه موجود باشد و نه معدوم ، بلكه صرفا در بعضى از صفات موجودات ( صفات انتزاعى ) به اين نتيجه رسيده‌اند كه اين صفات نه موجودند و نه معدوم . اين واسطه‌ها را اصطلاحا « حال » ناميده‌اند .\r\n\r\n\r\n\r\n\r\n","description":"","footnote":"\r\n( 1 ) . يعنى هر آنچه موجود نيست پس آن شىء « نيست محض » است . به عبارت ديگر چيزى نيست كه موجود نيست . و لذا بين وجود و عدم حدّ واسطى متصوّر نيست .\r\n","page_name":" 297 ","page_number":297},
  {"content":"\r\n\r\n\r\nنقد نظريّهء معتزله\r\nهر دو نظريّهء معتزله ( كه در ضمن مسألهء اول و مسألهء دوم بيان شد ) واضح البطلان است و لذا ارزشى ندارد كه كسى در مقام برهان برآيد ، زيرا معدوم از آن جهت كه معدوم است منشأ هيچ اثرى نيست و هيچ گونه كينونت و واقعيّت و نفس الامريّت ندارد ، و نيز محتاج به برهان نيست كه اثبات شود كه يك چيز نمىتواند نه موجود باشد و نه معدوم ، زيرا در محلّ خود ثابت شده است كه « امتناع ارتفاع نقيضين » و همچنين « امتناع اجتماع نقيضين » اوّل الاوائل و ابده البديهيّات است . تنها چيزى كه در اينجا سخن گفتن دربارهء آن ارزش دارد پاسخ به شبهه‌هايى است كه اين دسته از متكلّمين را در بن بست قرار داده و ناگزيرشان ساخته است كه چنين نظريّه‌هاى واضح البطلانى را ارائه دهند . امّا پيش از مطرح كردن اين شبهات ، بحث ديگرى را به عنوان مقدّمه بيان مىكنيم و آن اينكه چگونه مىشود كه برخى از علما و دانشمندان كه در فضل و دانش آنها هيچ گونه شكّ و ترديدى نيست گاهى به نظريّاتى معتقد مىگردند كه بطلان آن نظريّات حتى براى انسانهاى عادى نيز واضح و آشكار است ؟ پاسخ آن است كه چنين امرى باعث تعجّب و شگفتى نيست ، زيرا علما و دانشمندان همچون رهروانى هستند كه مسافت بسيارى از راه پر پيچ و خم كوهستان را براى رسيدن به قلّهء كوه طى كرده‌اند و لذا لغزش آنان به همان اندازه بزرگ و خطرناك است و اى بسا به درّهء هولناكى سقوط كنند « 1 » ، امّا افراد عادى كه به چنين سقوطى دچار نمىشوند و\r\n\r\n\r\n\r\n\r\n","description":"","footnote":"\r\n( 1 ) . براى مثال چندين نمونه از لغزشگاههايى را كه بشر به آن دچار شده است ذكر مىكنيم :\r\nالف . در قرآن مجيد آمده است :\r\n أَ فِي اللَّهِ شَكٌّ فاطِرِ السَّماواتِ وَ الْأَرْضِ  ( ابراهيم / 10 ) : آيا در ذات خدا كه فاطر آسمانها و زمين است شك داريد ؟\r\nمراد اين است كه در اين موضوع ، جاى هيچ گونه شك و ريبى نيست ، زيرا بشر با همان فطرت اصيل و عمومى خود اين مطلب را درك مىكند و آن قدر اين موضوع واضح و آشكار است كه شك و ترديد در آن راه ندارد .\r\nاكنون اگر كسى بگويد « پس چرا اينهمه مردم در اين موضوع و يا موضوعاتى نظير آن شك مىكنند و حتى برخى منكر اين حقيقت روشن شده‌اند ؟ » در پاسخ مىگوييم : شك و شبهه در اين گونه مسائل به خاطر برخورد به بن بست‌هايى است كه نتوانسته‌اند از آن بن‌بست‌ها خارج شوند و نيز حاضر نشده‌اند كه به نادانى و عدم آگاهى خود اعتراف كنند . بشر در مسألهء « خدا » از باب اينكه در بين مخلوقات به جستجو و كاوش پرداخته و مثلًا در باب عناصر تحقيق كرده ، مركّبات را تجزيه كرده و به اين مطلب رسيده كه بيش از چهار عنصر اصلى آب و هوا و خاك\r\n","page_name":" 298 ","page_number":298},
  {"content":"\r\n\r\nصحيح و سالم مىمانند از آن جهت است كه اصلا مسافتى را طى نكرده‌اند تا سقوط كنند ، بلكه در پاى كوه توقّف كرده‌اند .\r\nاكنون به طرح شبهات معتزله و پاسخ آنها مىپردازيم .\r\n\r\n\r\n\r\n\r\n","description":"","footnote":"\r\nو آتش ، عنصر ديگرى در عالم وجود ندارد و سپس با دقيق‌تر شدن تجربيّاتش پى برده است كه اين چهار عنصر هم عناصر بسيط نيستند و به مدد علم به عناصر ديگرى دست يافته است و آنگاه خواسته است خدا را نيز در بين همين مخلوقات و عناصر پيدا كند لذا اين سؤال را براى خود مطرح كرده است كه آيا موجودى اينچنين را مىتوان در عرض اين اشياء پيدا كرد يا نه ؟ ( و واضح است كه طرح اين سؤال از اصل غلط است ) .\r\nب . مسألهء ديگر ، مسألهء « زمان » است . در مورد زمان چگونه بايد تحقيق كرد ؟ آيا تحقيق دربارهء زمان همانند تحقيق دربارهء علّت يا علل سرطان است ؟ آيا بايد در آزمايشگاهها به جستجوى آن پرداخت ؟ آيا زمان همچون جزئى از اجزاء عالم است و يا اينكه چيزى است كه همهء اشياء را در برگرفته و در همه جا هست و بعدى از ابعاد همهء اشياء است ؟\r\nپاسخ آن است كه كسى كه زمان را همچون جزئى از اجزاء عالم مىپندارد به راه خطا رفته است . در واقع ، جستجو براى پيدا كردن زمان ، كارى عبث و بيهوده است و مسلّما نتيجهء اين كار عبث هم رسيدن به بن بست و لغزيدن به پرتگاه است . امّا اگر از اوّل ، مسأله به صورت صحيح طرح شود كه آيا اين عالم كه داراى ابعاد سه گانهء طول و عرض و عمق است بعد ديگرى به نام « زمان » هم براى آن متصوّر است يا نه ؟ مسلّما طرز تحقيق هم فرق مىكند و خيلى زود هم مىتوان به اين نتيجه رسيد كه : « زمان هم حقيقتى است از حقايق عالم » .\r\nج . مسألهء ديگر ، موضوع « مادّهء اولى » ( مادّهء اصلى عالم ) است كه آيا در هر يك از اشياء اين جهان ، مادّه‌اى نهفته است كه هر وقتى به يك صورتى درمىآيد ؟ در اين مورد هم نمىتوان در بين اشياء عالم چنين چيزى را جستجو كرد زيرا هر چه را از اشياء اين عالم بيابيم ، خود صورتى است از صورتهاى اين مادّه و نه خود اين مادّه .\r\nنسبت مادّه به صورتهايى كه مىپذيرد همانند نسبت يكى از حروف الفباست نسبت به حركات گوناگونى ( فتحه و كسره و ضمّه و سكون ) كه به خود مىگيرد . مثلًا اگر حرف « ب » را در نظر بگيريم هميشه يكى از اين حركات را دارد و هرگاه كه تلفّظ شود حتما با يكى از اين حركات همراه است ؛ امّا حرف « ب » كداميك از اين حركات است ؟\r\nهيچكدام ، حرف « ب » مادّه‌اى است كه با يكى از اين حركات توأم مىشود ، و اين مادّه هميشه يكى از اين چهار صورت را به خود مىگيرد . حرف « ب » چيزى است كه جدا از اين حركات وجود پيدا نمىكند امّا به عنوان مادّه‌اى كه همراه اين حركات است وجودش را درك مىكنيم . پس حرف « ب » را نمىتوان پيدا كرد ولى وجودش را مىتوان درك كرد ، زيرا فرق است بين پيدا كردن ، يعنى شيئى را در عرض اشياء ديگر قرار دادن ، و بين درك كردن ، كه وجود چيزى را همراه اشياء ديگر مىتوان درك كرد . پس اگر كسى بخواهد حرف « ب » را به صورت امرى جدا پيدا كند هرگز آن را پيدا نخواهد كرد ولى اگر در پى درك كردن آن به همراه اشياء ديگر ( يعنى فتحه و كسره و ضمّه و سكون ) باشد مسلّم است كه به نتيجه خواهد رسيد .\r\nدر هر يك از مسائل فوق اگر مسأله به صورت صحيح طرح نشود انسان را از جادهء مستقيم خارج خواهد كرد . لذا برخى از فلاسفه در اثر عدم طرح صحيح مسأله ، وجود زمان را انكار كرده و گفته‌اند زمان يك امر ذهنى است نه خارجى ، و يا گفته‌اند خدا وجود ندارد . بلى زمانى و مكانى كه آنها طرح كرده‌اند و نيز خدايى كه آنها آن گونه طرح كرده‌اند مسلّما وجود ندارد ، ولى اگر مسأله را درست طرح كرده بودند به طور قطع دچار اشتباه نمىشدند .\r\nلذا گفته‌اند : « خوب طرح كردن مسأله ، نيمى از پاسخ آن است » .\r\n","page_name":" 299 ","page_number":299},
  {"content":"\r\n\r\n\r\nشبههء اوّل\r\nاز جمله شبهاتى كه مرحوم حاجى سبزوارى در شرح منظومه آورده اين است كه معتزله مىگويند : طبق قاعدهء كلّى « المعدوم المطلق لا يخبر عنه » از « معدوم مطلق » نمىشود خبر داد ؛ يعنى معدوم مطلق نمىتواند موضوع حكمى قرار گيرد . امّا شما در همين قضيّهء « المعدوم المطلق لا يخبر عنه » از آن خبر داده‌ايد « 1 » . اگر معدوم مطلق است چگونه از آن خبر داده‌ايد ؟ پس چيزى هست كه از آن خبر داده‌ايد ، و به بيان ديگر از آن جهت از معدوم مطلق خبر داده‌ايد كه معدوم مطلق ، ثبوت دارد هر چند كه وجود ندارد . پس معدوم مطلق به معنى « ليس بثابت » نيست ، بلكه به معنى « ليس بموجود » است .\r\nدر جواب اين شبهه مىگوييم خود اين موضوع « معدوم مطلق » در ذهن موجود است و به اعتبار همين وجود ذهنى است كه از آن خبر داده‌ايم . پس معدوم مطلق ، معدوم مطلق است به حمل اوّلى ذاتى ، و معدوم مطلق ، معدوم مطلق نيست به حمل شايع صناعى . معدوم مطلقى كه نمىشود از آن خبر داد معدوم مطلق به حمل اوّلى ذاتى است يعنى آن چيزى كه مصداق معدوم مطلق است و نه مفهوم معدوم مطلق .\r\n\r\n\r\n\r\n\r\n","description":"","footnote":"\r\n( 1 ) . نظير همين شبهه است دو مثال زير :\r\nمثال اول : اگر كسى بگويد : « هر چه كه من بگويم دروغ است » اكنون آيا خود اين خبر هم دروغ است يا راست است ؟ اگر بگوييم خود اين خبر دروغ است ، پس معلوم مىشود او خبر راست هم مىگويد و اگر بگوييم اين خبر راست است باز معلوم مىشود كه او خبر راست نيز مىگويد و در هر دو صورت با اين سخنش كه گفت : « هر چه من بگويم دروغ است » منافات دارد .\r\nمثال دوم : شخصى هنگام صبح مىگويد : « خبرى كه ظهر به شما خواهم داد دروغ است » و همان شخص موقع ظهر مىگويد : « خبرى كه صبح به شما دادم دروغ است » . اكنون كداميك از اين دو خبر صحيح است ؟\r\nاگر خبر ظهر راست باشد پس خبر صبح دروغ است ، و اگر خبر صبح دروغ باشد پس خبر ظهر هم دروغ است ، و اگر خبر ظهر دروغ باشد پس بايد خبر صبح راست باشد ، و در نتيجه خبر صبح و خبر ظهر ، هم راست است و هم دروغ ، زيرا راست بودن خبر ظهر مستلزم دروغ بودن آن است و دروغ بودن آن نيز مستلزم راست بودن آن است .\r\nهمچنين راست بودن خبر صبح مستلزم دروغ بودن آن است و دروغ بودنش مستلزم راست بودن آن است . و حال آنكه واضح است كه يك خبر نمىتواند هم راست باشد و هم دروغ .\r\n","page_name":" 300 ","page_number":300},
  {"content":"\r\n\r\n\r\nشبههء دوم\r\nگروهى ديگر از معتزله به حدّ وسطى بين وجود و عدم قائل شده و آن را « حال » ناميده‌اند . شبهه‌اى كه براى آنها مطرح شده اين است كه آيا « وجود » موجود است يا معدوم است ؟ و معتقد شده‌اند كه « وجود » نه موجود است و نه معدوم ، زيرا اگر « وجود » موجود باشد پس « وجود » داراى وجود است و همين طور اين « وجود » دوم بايد وجود داشته باشد و به همين ترتيب الى غير النهايه كه اين مسأله به تسلسل مىانجامد ؛ يعنى براى اينكه يك شىء وجود داشته باشد بايد بىنهايت « وجود » وجود داشته باشد كه بطلان آن واضح است . از طرف ديگر نمىتوان گفت « وجود » معدوم است ، زيرا اگر « وجود » معدوم باشد بايد آن ذات و ماهيّتى هم كه عارض وجود شده است « 1 » معدوم باشد . پس « وجود » نه موجود است و نه معدوم ، بلكه حدّ وسط ميان موجود و معدوم است .\r\nدر پاسخ اين شبهه مىگوييم كه « وجود » موجود است و مستلزم تسلسل هم نيست ، زيرا وجود و موجود يك چيزند چنان كه در مبحث « اصالت وجود » گفته شد .\r\n\r\nشبههء سوم\r\nشبههء ديگر اينكه مىگويند : « كلّى » - مانند « انسان » - نه موجود است و نه معدوم ، زيرا اگر موجود باشد بايد در خارج موجود باشد و اگر در خارج موجود شد بايد متشخّص به خصوصيّتى باشد و اگر چنين شد ، فرد است و جزئى و ديگر « كلّى » نخواهد بود .\r\nاز طرف ديگر « كلّى » معدوم هم نيست زيرا اگر معدوم باشد نبايد بر افراد خارجى صدق كند و حال آنكه بر افراد خارجى صدق مىكند . پس بايد گفت : « كلّى » نه موجود است و نه معدوم .\r\nحاجى در جواب اين شبهه مىگويد :\r\n\r\n\r\n\r\n\r\n","description":"","footnote":"\r\n( 1 ) . به تعبير اصالت ماهيّتىها بايد گفت : « ذات و ماهيّتى كه وجود بر آن عارض شده است » .\r\n","page_name":" 301 ","page_number":301},
  {"content":"\r\n\r\n« كلّى » موجود است ، امّا در پاسخ گفتار شما كه « پس در صورت موجود بودن مشخّص است » مىگوييم : كلّى طبيعى از شخصيّت ابا ندارد ، زيرا كلّى طبيعى خود همان طبيعتى است كه در عالم ذهن ، كلّيت بر آن عارض مىشود خصوصا اينكه كلّى طبيعى ، لا به شرطى است كه مقسم است براى ماهيّت مطلقه و مخلوطه و مجردّه . و يا مىگوييم : « كلّى » معدوم است و لازمهء اين سخن اين نيست كه موجود متقوّم به معدوم است ، زيرا « كلّى » جزء خارجى شىء موجود نيست .\r\nنكته : در پايان اين گفتار نكته‌اى را مورد توجّه قرار مىدهيم و آن اينكه حاجى سبزوارى عنوان اين فصل را در شرح منظومه چنين قرار داده است : « فى أنّ المعدوم ليس بشىء » ولى در متن منظومه كه به نظم سروده است چنين بيان كرده است : « ما ليس موجودا يكون ليسا » و هر دو نظريّهء معتزله را در اين فصل نقل و ردّ نموده است . با اندك تدبّرى واضح مىشود كه تعبير دوم كه در نظم به كار برده است از تعبير اوّل رساتر است ، زيرا تعبير دوم دلالت بر ردّ هر دو نظريّه دارد بر خلاف تعبير اوّل كه فقط بر بطلان نظريّهء اوّل معتزله دلالت دارد .\r\n\r\n","description":"","footnote":"","page_name":" 302 ","page_number":302},
  {"content":"\r\n\r\n\r\nغرر سيزدهم : عدم تمايز و عليّت بين اعدام\r\n لا ميز فى الاعدام من حيث العدم * و هو لها اذا بوهم ترتسم\r\nكذاك فى الاعدام لا علّيّة * و ان بها فاهوا فتقريبيّة \r\nاز حيث عدم ، تمايزى در بين اعدام نيست\r\nو در اين صورت آن ( تمايز ) براى\r\nاعدام در وهم مرتسم مىگردد\r\nهمچنين علّيتى در بين اعدام نيست\r\nو اگر به علّيت ( در بين اعدام ) قائل\r\nشوند بر سبيل تقريب و مجاز است\r\nدر اين فصل به بررسى دو مسأله از مسائل مربوط به « عدم » مىپردازيم .\r\n\r\nمسألهء اول : عدم تمايز بين اعدام\r\nما همانطور كه در ذهن خود وجودهاى اشياء را از يكديگر جدا و متمايز مىدانيم چنين تصوّر مىكنيم كه عدمهاى اشياء نيز از يكديگر جدا و متمايزند ؛ يعنى همانطور\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nكه بين وجودات اشياء ، كثرت و مغايرتى قائل هستيم به نحوى كه وجود هر چيزى را غير از وجود چيز ديگر مىدانيم و هر يك را از ديگرى سلب مىكنيم و مثلًا مىگوييم : « وجود زيد غير از وجود عمرو است و وجود عمرو غير از وجود زيد است » ، همچنين كثرت و مغايرتى بين اعدام اشياء قائل هستيم به طورى كه مىگوييم : « عدم زيد غير از عدم عمرو است و عدم عمرو غير از عدم زيد است » و بالضروره چنين مىيابيم كه هر عدمى غير از عدم ديگر است و لذا دو قضيّهء « زيد معدوم است » و « عمرو معدوم است » براى ما دو معنى مختلف و متمايز دارد همانطور كه دو قضيهء « زيد موجود است » و « عمر و موجود است » براى ما دو معنى مختلف دارد . اكنون كه به تمايز بين اعدام و همچنين تمايز بين وجودات پى برديم مىخواهيم بدانيم منشأ تمايز اعدام چيست ؟\r\nشك نيست كه هنگامى ما مىتوانيم بحث از تمايز به ميان آوريم كه در واقع و نفس الامر ، دو شيئيّت وجود داشته باشد و گرنه لا شىء چيزى نيست كه بتواند از يك شىء و يا فرضا از يك لا شىء ، تمايز پيدا كند . مثلًا اگر من لباسى دارم و شما لباس ديگرى داريد و يا من كتابى دارم و شما كتاب ديگرى داريد در اينجا مىتوانيم از فرق اين دو لباس و يا اين دو كتاب سخن بگوييم و يا اگر فرض كنيم به زيد جايزه‌اى داده شده است و به عمرو نيز جايزه‌اى داده شده است مىتوانيم از تشابه يا تمايز اين دو جايزه سخن به ميان آوريم ؛ امّا اگر لباس و كتاب و جايزه‌اى در ميان نيست آيا مىتوان گفت فرق اين لباسى كه من ندارم با لباسى كه شما نداريد در چيست و يا فرق كتاب معدوم من با كتاب معدوم شما در چيست و يا فرق جايزهء دريافت نشدهء زيد با جايزهء دريافت نشدهء عمرو در چيست ؟ مسلّم است كه پاسخ اين پرسش منفى است .\r\nپس بايد شيئيّت و واقعيّتى در كار باشد تا بتوان از تشابه و تمايز سخن گفت .\r\nحكما گفته‌اند اعدام از آن جهت كه اعدام هستند ( يعنى مصاديق عدم و اعدام به حمل اوّلى ) چون لا شىء محض هستند از يكديگر تمايزى ندارند ، زيرا تحقّق و واقعيّتى ندارند . واقعيّت عدم فقط واقعيّت ذهنى است يعنى فقط وجود ذهنى دارد .\r\nعدم در ذهن دو جنبه دارد : از آن جنبه كه وجود است عدم نيست و از آن جنبه كه عدم است وجود نيست و به اصطلاح : عدم ، عدم است به حمل اوّلى ؛ و عدم ، وجود است به حمل شايع . به عبارت ديگر : عدم در ذهن ، مفهوم عدم است و حقيقت وجود . پس آنچه در ذهن است حقيقتا عدم و معدوم نيست ، بلكه حقيقتا وجود و موجود است ولى از آن جهت كه عدم بما هو عدم در ذهن يك حقيقت موجود بيشتر نيست و هر حقيقتى به\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nخودى خود قطع نظر از انضمام ضمائم معنى ندارد كه متكثّر باشد عدم هم در ذهن به اعتبار نسبتش به معانى و مفاهيم ديگر تكثّر پيدا مىكند كه در مقام تعبير مىگوييم : عدم زيد ، عدم عمرو ، عدم سفيدى ، عدم سياهى و غير آن .\r\nپس معلوم شد كه عدم از آن جنبه كه عدم است واقعيّت ندارد و واقعيّتش از جنبهء ديگرى است كه موجود است و تا شىء واقعيّت نداشته باشد معنى ندارد كه از شىء ديگر متمايز شود ، و بعلاوه واقعيّت داشتن شىء نيز شرط كافى براى تمايز نيست بلكه بايد مناط كثرتى هم باشد يعنى بايد غيريّتى قابل تصوّر باشد تا تمايز تحقّق پيدا كند .\r\nبه عبارت ديگر : تمايز ، فرع كثرت است و كثرت ، فرع واقعيّت داشتن و ملازم با غيريّت است . پس هرگاه پاى واقعيّت و غيريّت ، هر دو در كار آمد پاى تمايز هم در كار مىآيد و الّا اگر واقعيّت نبود يا واقعيت بود اما غيريّت و تكثّر نبود تمايز معنى ندارد .\r\nواقعيّت و غيريّت به دو نحو ممكن است وقوع پيدا كند : يكى به اين نحو كه دو امر واقعيّت دار هيچ وجه مشتركى با يكديگر نداشته باشند ؛ ديگر اينكه وجه مشترك داشته باشند اما قيودى اينها را از يكديگر متمايز كند .\r\nخلاصهء مطلب اينكه « عدم در خارج » ، يعنى مصداق عدم ، واقعيّتى ندارد و همين كافى است براى اينكه در خارج تمايزى هم در بين اعدام معنى نداشته باشد ، زيرا چنان كه گفتيم تمايز ، هم فرع وجود است و هم فرع كثرت و غيريّت ، و چيزى كه واقعيّت عينى ندارد نه وحدت دارد نه كثرت ، نه تشابه دارد و نه تمايز ؛ لكن عدم در ذهن واقعيّت دارد و به واسطهء اضافه به معانى و مفاهيم مختلف ، كثرت پيدا مىكند و لهذا عدمهاى مختلف در ذهن محقّق مىشود . پس اعدام فقط در ظرف ذهن از يكديگر متمايز مىشوند نه در ظرف خارج . اين است كه مىگوييم :\r\n لا ميز فى الاعدام من حيث العدم * و هو لها اذا بوهم ترتسم \r\nدر اينجا سه اشكال يا سه سؤال باقى مىماند :\r\nسؤال اوّل اينكه مطابق آنچه در ابتداى سخن گفتيم ادراك ما از اعدام به صورتى است كه اين اعدام را در خارج ، از يكديگر متمايز مىكنيم ؛ يعنى به حسب نظر ما ، در خارج ، عدم زيد متمايز از عدم عمرو است و نه صرفا در ذهن . پس اين نظريّه چگونه با اين سخن كه گفته شد « اعدام فقط در ظرف ذهن از يكديگر متمايز مىشوند » وفق مىدهد ؟\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nسؤال دوم اينكه تمايز وجودات در چيست ؟ آيا تمايز وجودات از يكديگر در خارج است يا در ذهن ؟ و آيا وجودات به واسطهء اضافه شدن قيود از يكديگر متمايز مىشوند ؟ يعنى آيا تمايز وجودات هم مانند تمايز اعدام ، ذهنى است يا نه ، اينطور نيست ؟ و اگر اينطور نيست پس چگونه است ؟\r\nسؤال سوم اين است كه اين شعر : « لا ميز فى الاعدام من حيث العدم - و هو لها اذا بوهم ترتسم » در حقيقت دو قسمت را بيان مىكند :\r\nيكى اينكه اعدام از آن جهت كه اعدام هستند تمايزى در بين آنها نيست ، و ديگر اينكه تمايز اعدام از يكديگر در ذهن است . اكنون آيا اين دو صفت كه در اين دو قسمت بيان شده است هر دو از اختصاصات عدم است و يا اينكه يكى از اين دو صفت ( اوّلى يا دومى ) از اختصاصات عدم است و يا اينكه مجموع اين دو صفت با هم از اختصاصات عدم است و اين عدم است كه اين هر دو خاصيّت را با هم دارد و غير عدم يعنى ماهيّت و وجود از اين دو خاصيّت توأما بهره‌مند نيستند ؟\r\nاكنون به پاسخ اين سؤالات مىپردازيم .\r\n\r\nپاسخ سؤال اوّل\r\nاينكه گفته شد كه « ما اعدام را در خارج ، از يكديگر متمايز مىكنيم » سخن درستى است ، زيرا ذهن ما « عدم » را يك صفت خارجى اشياء اعتبار مىكند . مثلًا آنجا كه مىگوييم « زيد معدوم است » ظرف اين عدم را ( و يا ظرف اين نسبت را ) خارج اعتبار مىكنيم ؛ يعنى مىگوييم اين شىء در ظرف خارج معدوم است . اينجاست كه مشكل بزرگى در ميان فلاسفهء قديم و جديد بروز كرده است داير بر اينكه چگونه خارج ، ظرف عدم واقع مىشود ؟ آيا واقعا عدم موجود است ؟ چنين چيزى كه تناقض است .\r\nقدماى فلاسفهء اسلامى كه طرز فكرشان بر حسب معمول ، اصالت ماهوى است اين معمّا را اين گونه حل كرده‌اند كه امور بر دو گونه‌اند :\r\n1 . بعضى از امور ، « خارج » ظرف وجود يا ظرف عدم آنهاست .\r\n2 . بعضى از امور مثل « وجود » و « عدم » ( و بلكه جميع معقولات ثانيهء فلسفى به معنى اخصّ ) ، « خارج » ظرف خود آنهاست .\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nبنابر اين آنجا كه مىگوييم « زيد موجود است » به اين معنى است كه « خارج » ظرف وجود و تحقّق زيد است و نيز « خارج » ظرف خود وجود است . همچنين آنجا كه مىگوييم « زيد معدوم است » به اين معنى است كه « خارج » ظرف عدم زيد است و نيز « خارج » ظرف خود عدم است . آنگاه از اين مطلب چنين نتيجه مىگرفتند كه موجود يا معدوم خارجى چيزى است كه « خارج » ظرف وجود يا عدم او باشد و در نتيجه اشكال ، حل و تناقض مرتفع مىگردد ، زيرا وقتى مىگوييم « زيد معدوم است در خارج » هر چند « خارج » ظرف عدم زيد است ولى مستلزم اين نيست كه عدم در خارج موجود باشد .\r\nپس اين تناقض كه ادّعا شده بود كه « اگر عدم ، صفت شىء باشد در خارج ، لازم مىآيد كه در خارج موجود باشد » مرتفع مىگردد .\r\nاما اين پاسخ كه مبتنى بر طرز فكر اصالت ماهوى است جواب صحيحى نيست ، زيرا :\r\nاوّلًا ، لازمهء اين بيان اين است كه هر يك از وجود و عدم نه موجود است و نه معدوم و تنها ماهيّت است كه صلاحيّت اتّصاف به موجوديّت و معدوميّت را دارد و اين باطل است ، زيرا به ضرورت حكم عقل هر چيزى را كه ما فرض كنيم يا در خارج موجود است يا معدوم ؛ نه ممكن است كه هم موجود باشد و هم معدوم ، و نه ممكن است كه نه موجود باشد و نه معدوم ؛ و همچنانكه در پاورقيهاى اصول فلسفه و روش رئاليسم كاملًا توضيح داده‌ايم اصل امتناع تناقض يكى از دو پايه و يكى از دو اصل متعارف اساسى فلسفه است و شبهاتى كه در مورد اين اصل شده است مانند قول به « حال » كه در بين متكلّمين پيدا شده و نيز شبهاتى كه در عصر جديد پيدا شده در جاى خود رفع شده است . در هر صورت لازمهء اين جواب و آن طرز فكر اين است كه هر يك از وجود و عدم نه موجود باشند و نه معدوم و اين باطل است . متكلّمين هم در قول به « حال » يكى از مصاديق « حال » را خود « وجود » دانسته‌اند و حال آنكه مطابق بيان گذشته « عدم » را نيز از مصاديق « حال » به شمار مىآورند . ولى آنها « حال » را به « صفة الموجود لا موجودة و لا معدومة » تعريف كرده‌اند و عدم ، صفت موجود نيست ؛ و البته اين ايراد وارد است كه تخصيص اينكه موصوف بايد موجود باشد بلاوجه است .\r\nثانيا ، چيزى كه خودش در خارج موجود نيست و واقعيّتى ندارد ( هر چند به قول آنها بگوييم : معدوم هم نيست ) و موصوفش نيز موجود و واقعيّت‌دار نيست چگونه ممكن است يك صفت خارجى باشد و افرادش در خارج ، از يكديگر متمايز باشند ؟\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nآرى ، بنابر نظريّهء گذشته ، در باب وجود مىشد چنين گفت كه وجود ، صفت يك شىء واقعيّت‌دار است در خارج ، ولى خودش موجود نيست ، شبيه - و نه عين - آنچه در مورد « قاعدهء فرعيّه » گفته شده است كه : « ثبوت شىء لشىء فرع ثبوت المثبت له لا الثّابت » و هرگاه موصوف ، خارجيّت داشته و موجود باشد كافى است براى اينكه صفت هم به تبع او خارجيّت داشته باشد به اينكه فىالمثل « خارج » ظرف خودش باشد . ولى چگونه ممكن است كه - چنان كه مقتضى اين نظريّه است - نه خود صفت موجود باشد و نه موصوف و در عين حال ظرف اين صفت « خارج » باشد ؟\r\nپاسخ صحيح اين سؤال اين است كه عدم هر چند بالذات در خارج موجود نيست ولى بالعرض و المجاز در خارج موجود است . براى توضيح بيشتر ناگزير از ذكر دو مقدّمهء زير هستيم :\r\n\r\nمقدّمهء اوّل\r\nبه طور كلّى مفهوم ذهنى عين حكايت است و متقوّم است به اينكه از چيزى و واقعيّتى حكايت كند ، خواه آن چيز واقعيّت ذهنى باشد و خواه واقعيت خارجى باشد ؛ و خواه آنكه اين حكايت ، بالذات باشد - يعنى عين معنى تصوّر شده از اين مفهوم ذهنى در خارج محقّق باشد - و يا آنكه اين حكايت بالعرض باشد . اساساً معنى ندارد كه ذهن مفهومى را بسازد كه آن مفهوم هيچ گونه مصداقى نداشته باشد ، نه بالذات و نه بالعرض ، نه در درون نفس انسان و نه در خارج از نفس انسان . بنابر اين آنچه در ابتداى اين فصل گفته شد كه « عدم مصداقى ندارد » بايد اينطور توجيه شود كه عدم ، مصداق بالذات ندارد و امّا چگونه ممكن است كه ذهن بدون ملاك و بدون مناط ، يك مفهومى را از پيش خود بسازد « 1 » .\r\n\r\n\r\n\r\n\r\n","description":"","footnote":"\r\n( 1 ) . در جلد دوم اصول فلسفه و روش رئاليسم مشروحاً بيان شده است كه تخيّل بىاساس به معنى اينكه يك صورت بسيط ذهنى اصلا مصداق نداشته باشد محال است . تخيّلات بى اساس براى ذهن انسان همانا تركيباتى است كه در اثر قوّهء متصرّفه پيدا مىشود . و چون « عدم » مفهومى است بسيط ، پس به طور قطع و يقين بدون مصداق نيست .\r\n","page_name":" 308 ","page_number":308},
  {"content":"\r\n\r\n\r\nمقدّمهء دوم\r\nدر مبحث « حقيقت تصوّر و تصديق » و مبحث « اجزاء قضيّه » آنجا كه فرق بين قضيّهء موجبه و سالبه بيان مىشود تحقيق شده است كه حقيقت قضيّهء سالبه در مورد قضاياى بسيطه حكم به ارتفاع موضوع است و در مورد قضاياى مركّبه حكم به ارتفاع محمول از موضوع است . بنابر اين در مورد قضايا آنجا كه حكم مىشود كه مثلًا « الف معدوم است » و يا حكم مىشود به اينكه « الف ج نيست » ، اوّلا و بالذات و در واقع و نفس الامر حكم شده است به ارتفاع شىء از خارج و يا ارتفاع صفت شىء در خارج ، به طورى كه قيد « در خارج » قيد منفى است نه قيد نفى ؛ يعنى هنگامى كه مىگوييم :\r\n« زيد موجود نيست در خارج » معنايش اين نيست كه نيستى زيد در خارج است ، و يا اگر مىگوييم : « زيد كاتب نيست در خارج » به اين معنى نيست كه كاتب نبودن زيد در خارج است . همچنانكه در جاى خود ثابت شده است ، اگر قيد « در خارج » و يا هر قيد ديگرى را قيد سلب و نفى بدانيم قضيّه از سالبه بودن خود خارج مىشود .\r\nپس به طور كلّى در قضايا آنجا كه حكم سلبى صادر مىشود - اگر اين تعبير صحيح باشد - « خارج » ظرف سلب و نفى نيست و چون « خارج » ظرف سلبها واقع نشده است ، ديگر اين بحث مطرح نمىشود كه چگونه اعدام و سلوب در خارج متمايز از يكديگرند .\r\nپس از بيان اين دو مقدّمه مىگوييم : سلوب و اعدام در ذهن ما دو اعتبار دارند :\r\nيك اعتبار همان اعتبارى است كه از نظر حكم و تصديق دارند و چنان كه ديديم از اين نظر مظروف خارج اعتبار نشده‌اند . اعتبار ديگر ، جنبهء تصوّرى اعدام و سلوب است كه « عدم » ، موضوع يا محمول و يا جزء موضوع يا محمول قرار مىگيرد مانند اينكه مىگوييم : « عدم زيد غير از عدم عمرو است » و يا : « وجود زيد مسبوق به عدم زمانى اوست » و يا : « زيد لا حجر است » . از اين نظر است كه « خارج » ظرف اعدام و سلوب اعتبار شده است ، و بهتر است كه از لحاظ اصطلاح هم تفكيك كنيم و در مورد تصديقات ، اصطلاح « سلوب » و در مورد تصوّرات اصطلاح « اعدام » را به كار ببريم .\r\nاكنون مىگوييم در مورد سلوب چون « خارج » ظرف خودشان اعتبار نشده است بلكه ظرف متعلّقشان اعتبار شده است تمايزى كه مشاهده مىشود مربوط به متعلّقات\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nسلوب است نه مربوط به خود سلوب و اساساً خود سلوب از آن جهت كه حكم سلبى هستند معانى حرفيّه‌اند و حكمى ندارند .\r\nامّا اعدام كه جنبهء تصوّرى و معناى اسمى همين سلوب هستند البته حكم دارند و « خارج » ظرف خود آنها اعتبار مىشود ، زيرا بالضروره وقتى كه مىگوييم فلان شىء حادث است يعنى مسبوق به عدم زمانى است ؛ يعنى زمان را به دو قسمت تقسيم مىكنيم : قسمتى كه ظرف عدم شىء است و قسمتى كه ظرف وجود شىء است ؛ يعنى براى خود عدم ، ظرف زمان اعتبار مىكنيم ؛ و يا اگر مىگوييم : « زيد لا حجر است » در واقع زيد را مصداق عدم حجر اعتبار مىكنيم .\r\nاين گونه اعتبارات در اين موارد ، اعتبارات ثانوى است ؛ يعنى اوّل مرتبه‌اى از وجود را از مرتبهء ديگر سلب مىكنيم به سلب تحصيلى و دوباره برمىگرديم و از همين سلب ، مفهومى مىسازيم كه مفهوم « عدم » است و اين مفهوم را موضوع يا محمول قرار مىدهيم و « خارج » را ظرف آن اعتبار مىكنيم . پس در حقيقت ، چه در موردى كه يك عدم طولى براى موجودى اثبات مىكنيم و مىگوييم : « اين موجود ، حادث است » و چه در موردى كه يك عدم عرضى براى موجودى اثبات مىكنيم مثلًا مىگوييم : « زيد لا انسان است » در وهلهء اوّل سلبهايى بوده‌اند كه به اين صورت درآمده‌اند . ولى تنها اين جهت كافى نيست براى اينكه ذهن بتواند يك مفهومى را كه نام آن « عدم » است بسازد ، زيرا قبلًا گفتيم مفهوم بدون مصداق ممكن نيست ، بلكه يك جهت ديگر هم دخالت دارد و آن اينكه بعد از آنكه ذهن يك مرتبه‌اى از وجود را از مرتبهء ديگر سلب كرد و از طرفى از خود سلب صورت‌گيرى كرد آنگاه ذهن انسان چنين فرض مىكند كه آن مرتبهء وجود كه اين موجود و يا صفت اين [ موجود 
  ] از او سلب شده است خودش مصداق همان سلب و عدم است . از اين نظر هر مرتبه از مراتب موجود كه فاقد مرتبهء ديگر است عين فقدان و عدم موجود ديگر اعتبار مىشود . پس اينكه مىگوييم « زيد مسبوق به عدم زمانى است » و خود عدم را در ظرف زمان اعتبار مىكنيم به اين جهت است كه ساير موجودات قبلى زمانى را مصداق عدم زيد اعتبار كرده‌ايم و البته آنها مصداق حقيقى عدم زيد نيستند ، بلكه مصداق مجازى آن هستند و اين همان مطلبى است كه قبلًا گفتيم كه عدم بالعرض در خارج است نه عدم بالذات .\r\nنكته‌اى كه بايد يادآورى كنيم اين است كه وقتى مىگوييم « مصداق عدم يك شىء ، ساير اشياء است » نه به اين معنى است كه مفهوم « عدم » مستقلا عنوان آن اشياء\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nقرار داده مىشود ، كه اگر چنين بود لازمه‌اش اين بود كه به اعتبار اينكه آن اشياء موجود هستند بتوانيم بگوييم كه مثلًا عدم زيد موجود است ، بلكه مقصود آن است كه وجود ساير اشياء مصداق عدم رابط يك شىء واقع مىشوند .\r\n\r\nپاسخ سؤال دوم\r\nاين مطلب كه « تمايز وجودات به چيست ؟ » مطلب دقيقى است و البتّه مبتنى است بر « اصالت وجود » و « كثرت تشكيكى وجود » . بر اساس اين دو نظريّه ، وجودات از يكديگر بالذات متمايزند و در عين حال يك نوع اشتراك و سنخيّت بين آنها وجود دارد و از اين مطلب اين گونه تعبير مىشود كه ما به الاشتراك وجودات عين ما به الامتياز آنهاست . به هر حال آنچه مربوط به اين سؤال است اين است كه تمايز وجودات عين ذوات آنهاست .\r\n\r\nپاسخ سؤال سوم\r\nدر پاسخ اين سؤال بايد بدانيم كه اوّلا اين شعر را به دو نحو مىتوان تفسير و توجيه كرد :\r\n1 . يكى به همان نحو كه در متن سؤال آمده است كه بگوييم مقصود اين است كه عدم بما هو هو كثرتى ندارد و كثرتش به واسطهء اضافات و لواحق است .\r\n2 . ديگر اينكه بگوييم مقصود اين است كه عدم دو حيثيّت دارد : از يك حيث ، عدم است و مصداق و ما بازائى ندارد كه احتياج به تمايز داشته باشد ( حيثيّت خارج ) ، و از يك حيث ديگر عدم ، عدم نيست بلكه وجود است و از اين حيث اعدام از يكديگر متمايزند ، چون در واقع وجوداتى هستند .\r\nثانياً اگر شعر را به نحو دوم توجيه كنيم اين سؤال اساساً مطرح نمىشود ، و اگر آن گونه توجيه كنيم كه در متن سؤال آمده است ، در پاسخ مىگوييم كه صفت اوّل اختصاص به عدم ندارد و ماهيّت نيز چنين است و بلكه حقيقت وجود همچنين است ( اگر مقصود از وجود را وجود بماهو هو و وجود مطلق صرف الوجود بگيريم ) امّا صفت دوم اختصاص به عدم دارد و مطابق آنچه گفتيم كه عدم به يك اعتبار ، خارجيّت دارد\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nبايد از قسمت دوم صرف نظر كنيم .\r\n\r\nمسألهء دوم : عدم علّيت بين اعدام\r\n كذاك فى الاعدام لا علّيّة * و ان بها فاهوا فتقريبيّة \r\nگاهى در تعبيرات گفته مىشود : علّت عدم فلان چيز ، عدم فلان چيز ديگر است ، مانند اينكه مىگوييم : « علّت خوب نبودن محصول ، نيامدن باران است » يا : « علّت ياد نگرفتن درس ، نداشتن فرصت مطالعه است » ؛ و گاهى گفته مىشود : وجود فلان چيز ، علّت عدم فلان چيز ديگر است ، و يا : عدم فلان چيز علّت وجود فلان چيز ديگر است .\r\nخلاصه اينكه گاهى عدمى را علّت عدمى و گاه وجودى را علّت عدمى و گاه هم عدمى را علّت وجودى مىشناسيم . اكنون اين سؤال مطرح مىشود كه چگونه ممكن است عدم - كه لا شىء محض است - علّت يا معلول و به عبارت ديگر اثر يا منشأ اثر واقع شود ؟\r\nپاسخ اين سؤال نيز از مطالب گذشته آشكار مىگردد كه واقعا و بالذات ، « عدم » علّت يا معلول واقع نمىشود و هر چند ذهن ما چنين اعتبار مىكند كه فلان عدم در خارج ، علّت يا معلول فلان وجود يا فلان عدم واقع شده است ( يعنى « خارج » را ظرف علّيّت عدم يا معلوليّت آن اعتبار مىكنيم ) ولى حقيقت اين است كه اوّلا و بالذات حكم ما اين است كه « وجود ، علّت وجود واقع نشده است » يعنى رفع مىكنيم علّيّت وجودى را از براى وجودى در خارج ، به طورى كه قيد « در خارج » قيد منفى است نه قيد نفى . آنگاه مسامحتا براى عدم ، خارجيّت و نفس الامريّت اعتبار نموده و با يك مسامحهء ديگر ، عدمى را علّت عدم ديگر اعتبار مىكنيم و اين جز تسامح و تقريب چيز ديگرى نيست .\r\nاكنون ممكن است اين سؤال مطرح شود كه اين توجيه در مورد علّيّت عدم براى عدم صحيح است اما علّيّت « وجود » را براى « عدم » و يا علّيّت « عدم » را براى « وجود » چگونه مىتوان توجيه كرد ؟\r\nامّا در موردى كه عدمى را علّت وجودى مىشناسيم و مثلًا مىگوييم : « چون ماشين آتش نشانى نيامد خانه به كلّى سوخت » پاسخ آن است كه در اينجا ما عدم\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nآمدن را علّت سوختن همهء اين خانه به شمار آورده‌ايم و حال آنكه در واقع و نفس الامر چنين نيست كه عدم آمدن ، عامل سوخته شدن باشد . عامل سوخته شدن از يك طرف ، آن مواد قابل احتراق است و از طرف ديگر روشن شدن آتش به واسطهء جرقّهء زغال يا اتّصال برق يا باقيماندهء چوب كبريت روشن شده و يا باقيماندهء سيگار روشن است . امّا عوامل اين جهان كه البتّه همهء آنها عوامل وجودى هستند با يكديگر تزاحم نموده در يكديگر اثر متقابل مىكنند و از يكديگر منفعل مىشوند و نتيجهء اين تأثيرات متقابل ، تغيير مجرا و مسير حركت مىباشد و « انعدام » به صورت يك پديده و حادثه هيچگاه محقّق نمىگردد . انعدام عبارت است از « پذيرش يك شىء ، عدم خود را » و در فلسفه محقّق شده است كه همهء انعدامها نسبى است و انعدام حقيقى به اين معنى كه واقعا موجودى عدم خود را بپذيرد محال است « 1 » . به هر حال عوامل وجودى در يكديگر تأثير متقابل مىكنند و در نتيجهء اين تأثير و تأثّر ، مسير حركات اشياء تغيير مىكند و به واسطهء اين تغيير مسير ، آن اثر و معلولى كه در حقيقت ، پايان يك حركتى بود تحقّق نمىپذيرد در صورتى كه اگر اين تأثير و تأثر واقع نشده بود ، نتيجه و اثر خود به خود حاصل مىشد . در اين گونه موارد ، اثر نتيجهء همان عوامل موجود است ( نه عوامل معدوم ) ولى چون ما نظر مىافكنيم به يك سلسله عوامل ديگر كه آن عوامل مىتوانسته‌اند در اين عوامل مفروض تأثير بگذارند و مجراى اينها را تغيير دهند و آن عوامل محقّق نشده‌اند و در نتيجه عوامل دستهء اوّل اثر خود را نموده است لذا مجازا مىگوييم : نبودن عوامل دستهء دوم ، علّت وجود اثر مفروض است و حال آنكه در واقع اثر مفروض نتيجهء مستقيم عوامل دستهء اوّل است .\r\nبر همين قياس است آنجا كه مىگوييم : فلان امر وجودى ، علّت فلان امر عدمى است . در اينجا ما عوامل دستهء دوم را علّت عدم معلول فرض مىكنيم و حال آنكه معلول نتيجهء مستقيم عدم عوامل دستهء اوّل است و عدم عوامل دستهء اوّل نيز چيزى جز تغيير مجرا و مسير يك سلسله عوامل نيست .\r\nبه هر حال در باب علّيّت و معلوليّت اعدام هميشه يك « مجاز حقيقت نما » دخالت دارد و اين است معنى آن شعر كه مىگويد :\r\n كذاك فى الاعدام لا علّيّة * و ان بها فاهوا فتقريبيّة \r\n\r\n\r\n\r\n\r\n","description":"","footnote":"\r\n( 1 ) . ما در اصول فلسفه و روش رئاليسم در مقدّمهء مقالهء هشتم بحث مبسوطى دربارهء اين مطلب كه « موجود معدوم نمىشود » نموده‌ايم .\r\n","page_name":" 313 ","page_number":313},
  {"content":"\r\n\r\n\r\nغرر چهاردهم : امتناع اعادهء معدوم\r\n اعادة المعدوم ممّا امتنعا * و بعضهم فيه الضّرورة ادّعى \r\nاعادهء معدوم از جمله مسائل ممتنع است\r\nو برخى از فلاسفه در مورد آن ادّعاى ضرورت كرده‌اند\r\nيكى از مباحث مهمّ فلسفه مبحث « اعادهء معدوم » است . اعادهء معدوم يعنى اينكه يك شىء موجود ، معدوم گردد و سپس عين همان شىء - و نه مثل آن - مجدّدا موجود شود . پس در مورد چيزهايى كه مثل و مانند آنها اعاده مىشوند مانند اينكه شخصى آواز مىخواند و بار ديگر مثل همان آواز ، آواز ديگرى مىخواند بحثى نداريم .\r\nاين گونه مسائل را « تكرار » مىگويند ( نه « اعاده » ) يعنى وجود يك شىء تكرار مىشود .\r\nدر تكرار ، وجوداتى در طول زمان پيدا مىشود كه شبيه و همانند يكديگرند . همانطور كه ممكن است دو شىء شبيه و همانند در دو مكان قرار گيرند همچنين مانعى ندارد كه دو شىء شبيه و همانند در دو زمان قرار گيرند ، ولى مسلّم است كه هر كدام غير از ديگرى است .\r\nپس اعاده معدوم يعنى اعادهء عين همان شىء كه فقط بين آن شىء در دو زمان « عدم » فاصله شده باشد . اگر شخصى را كه اكنون در سنّ پنجاه سالگى قرار دارد در\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nنظر گرفته و با بيست و پنج سال قبل از آن مقايسه كنيم مىبينيم از سنّ بيست و پنج سالگى تا سنّ پنجاه سالگى يك وجود است كه ادامه و استمرار داشته است و اين وجودى كه ادامه و استمرار يافته تا به سنّ پنجاه سالگى رسيده با وجودى كه در سنّ بيست و پنج سالگى بوده ، يكى است ، زيرا همان « من » كه در سنّ بيست و پنج سالگى بوده هم اكنون نيز وجود دارد و همان « من » است كه ادامه يافته تا به سنّ پنجاه سالگى رسيده و پس از آن نيز تا به هنگام پيرى ادامه خواهد يافت . اكنون اگر فرض كنيم كه انسانى واقعا نيست و نابود شود و براى مرتبهء دوم عين همان شخص ، پس از مدّت زمانى اعاده شود به طورى كه فقط زمان ، بين آن دو فاصله شده باشد ، در اينجا اعادهء معدوم انجام گرفته است .\r\nچنين به نظر مىرسد كه اين مبحث اوّلين بار در بين فلاسفهء اسلامى مطرح شده است و شايد براى اوّلين بار متكلّمين به مناسبت يك اصل از اصول دين يعنى اصل « معاد » آن را طرح كرده باشند .\r\nمتكلّمين در ضمن مباحث وجود و عدم به مناسبت عقيده به معاد اين سؤال را مطرح كرده‌اند كه آيا ممكن است يك شىء پس از آنكه معدوم شد عينا همان شىء ، يعنى همان شخص و همان واحد ، موجود گردد يا نه ؟ برخى از متكلّمين - كه البتّه تحقيقى نداشته‌اند - پنداشته‌اند كه موضوع حشر و قيامت و مسألهء معاد همان اعادهء معدومات است ، به اين معنى كه اشياء و يا حدّاقل انسانها يك بار معدوم مىشوند و بار ديگر خداوند متعال آنها را باز مىگرداند ؛ و از طرف ديگر چون موضوع حشر و قيامت از ضروريّات دين و مذهب است لذا معتقد شده‌اند كه جواز اعادهء معدوم و بلكه وقوع و تححّق آن از ضروريّات دين و مذهب است . ولى محقّقين از متكلّمين و قاطبهء فلاسفه اعادهء معدوم را امرى محال و موضوع حشر و قيامت را بيگانه از اين مسأله دانسته‌اند و چنان كه مىدانيم در آثار مقدّس دينى و مذهبى نيز تعبيراتى كه از « حشر » شده است هيچكدام حتّى اشعارى به اعادهء معدوم ندارد . همهء آن تعبيرات اشعار يا تصريح دارد به اينكه نشئهء ديگرى موجود است كه حكم دنبالهء اين نشئه را دارد و اين نشئه ، « اولى » و آن ديگرى « عقبى » است ؛ اين ، « دنيا » و آن ديگرى « حشر و نشر و قيامت » است .\r\nمتكلّمين در اينجا مرتكب دو اشتباه بزرگ شده‌اند : يك اشتباه شرعى و دينى كه موضوع حشر و قيامت را اعادهء معدوم دانسته‌اند و يك اشتباه عقلى و فلسفى كه اعادهء معدوم را جايز دانسته‌اند ؛ و از اشتباه اوّل ، « صغرى » و از اشتباه دوم « كبرى » و از\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nمجموع ، قياسى تشكيل داده‌اند . امّا فلاسفه معتقدند كه : اوّلا اعادهء معدوم محال است و اگر چيزى نيست و معدوم شد ، آنچه كه دوباره به وجود مىآيد عين آن نخواهد بود ، بلكه شبيه و همانند آن است . لذا حاجى سبزوارى - كه از مشرب فلاسفه پيروى مىكند - چنين مىگويد :\r\n اعادة المعدوم ممّا امتنعا * و بعضهم فيه الضّرورة ادّعى \r\nيعنى اعادهء معدوم از جمله مسائلى است كه ممتنع و محال است ، و برخى از فلاسفه - خصوصا بوعلى سينا - مدّعى هستند كه اين مسأله از بديهيّات است و نيازى به دليل و برهان ندارد . ولى در عين بىنيازى از دليل و برهان ، باز هم فلاسفه دلايلى براى اثبات مدّعاى خود اقامه كرده‌اند كه به آنها اشاره خواهيم كرد .\r\nو ثانياً معاد به معنى اعادهء معدوم نيست ، و اشياء - خصوصا انسانها - معدوم نمىشوند تا اينكه پس از انعدام مجدّدا مخلوق شوند بلكه معدوميّت ، معدوميّت نسبى است . مثلًا انسانى كه مىميرد از زندگىاى كه داشته است معدوم شده است نه اينكه به كلّى از صفحهء وجود محو و نابود شده باشد ، و بلكه به يك معنى بنا بر عقيدهء فلاسفه هيچ چيز از صفحهء وجود معدوم نمىشود . حاجى سبزوارى نيز در آخر اين مبحث ذكر مىكند كه عقيدهء متكلّمين در مورد انعدام مخلوقات و معاد جسمانى كه اجسام پس از انعدام دوباره اعاده مىشوند مضرّ به قول ما نيست . گرچه در اينجا راجع به اين مطلب توضيحى نمىدهد ولى ارجاع مىكند به باب « معاد » كه در آنجا ثابت كرده است كه امتناع اعادهء معدوم با اعتقاد به معاد جسمانى منافاتى ندارد .\r\nپس مقصود از « اعادهء معدوم » اعادهء عين شخص معدوم شده است « 1 » . البتّه ما گاهى در تعبيرات خود شبيه يك شىء را عين خود آن شىء فرض مىكنيم و يا به جاى شخص ، « نوع » را در نظر مىگيريم . مثلًا در بعضى از موارد از لحاظ آنكه غرض انسان ، قائم به « نوع » چيزى است نه به « شخص » آن ، نوع آن چيز را به جاى شخص در نظر مىگيرد ، مانند اينكه انسان به پول علاقه‌مند است ، ولى به يك واحد معيّن و\r\n\r\n\r\n\r\n\r\n","description":"","footnote":"\r\n( 1 ) . در اينجا ممكن است اين شبهه براى عدّهء ديگرى پيش بيايد كه چون اساساً موجود معدوم نمىشود بنابراين اين بحث موضوع ندارد . ما در مقدّمهء مقالهء هشتم اصول فلسفه و روش رئاليسم دربارهء اين مطلب بحث كافى كرده‌ايم .\r\nجواب اين شبهه را از آنجا بايد مطالبه كرد .\r\n","page_name":" 316 ","page_number":316},
  {"content":"\r\n\r\nشخص معيّن از پول علاقه ندارد ، بلكه هر واحد معادل ديگر مىتواند قائم مقام آن بشود ، و لهذا اگر فردى داراى يك اسكناس يكصد ريالى باشد و كسى آن را از او بگيرد و او هم موفّق شود يك اسكناس يكصد ريالى ديگر از او بگيرد مىگويد « پولم را از او پس گرفتم » و حال آنكه عين آن واقعيّت و عين آن چيزى كه از او ربوده شده است باز پس گرفته نشده است ، بلكه مثل و شبيه آن باز پس گرفته شده است ، امّا چون از لحاظ غرض و هدف اين شخص هر دو واحد پول على السّويّه هستند و يك چيز شمرده مىشوند مىگويد « پولم را پس گرفتم » . اين حالت بر خلاف آن مواردى است كه غرض انسان ، قائم به « شخص » است نه به « نوع » . مثلًا فرض كنيد كه به جاى پول ، فرزند اين شخص را ربوده بودند و او تنها موفّق شده بود كه فرزند طرف را بگيرد . در اينجا هرگز نمىگفت كه « فرزندم را پس گرفته‌ام » . اين گونه مسامحات كه غالبا مربوط به كيفيّت تعلّق غرض متكلّم است در محاورات عرفى زياد به كار مىرود و ضرورت هم دارد كه به كار رود . اگر ما جسم نرمى را شكل بدهيم و سپس آن شكل را از بين برده و دو مرتبه آن جسم نرم را به همان شكل اوّل در آوريم ، در اينجا مىگوييم « شكل اوّل مجدّدا پيدا شده است » يعنى شكل دوم را عين شكل اوّل مىدانيم كه اعاده شده است . در اينجا نيز واضح است كه مسامحه به كار رفته است ، زيرا شكل اوّل و دوم يك واقعيّت نيستند ، بلكه دو واقعيّت‌اند ؛ وحدت اينها وحدت مجازى و به اصطلاح وحدت بالنّوع است نه وحدت بالشّخص ، امّا چون خصوصيّات فردى ، مورد نظر ما نيستند و يا مورد توجه و دقت قرار نگرفته‌اند ما چنين مىپنداريم كه يك چيز بود ، رفت و دوباره برگشت . خيال مىكنيم كه از بين رفتن شكل اوّل و پديد آمدن شكل دوم مثل اين است كه شخص واحدى از يك مكان بيرون رود و دوباره به همان مكان مراجعت كند ؛ يعنى رابطهء شكل و ذى شكل را نظير رابطهء مكان عرفى يك شىء با آن شىء مىپنداريم .\r\nما قبلًا در مبحث « اتّحاد عاقل و معقول » اشاره كرديم كه پيدايش عرض در موضوع يا پيدايش صورت در مادّه از اين قبيل نيست كه موجودى از خارج بيايد و در موضوع يا مادّه جاى بگيرد ، بلكه عروض و حلول عرض بر موضوع و يا صورت بر مادّه عين تحقّق يافتن آنهاست نه اينكه آنها قطع نظر از انتساب به موضوع و مادّه از خود تحقّقى دارند و بعد براى آنها اين نسبت كه نامش « حلول » و « عروض » است پيدا مىشود ؛ و اين است معناى صحيح قول حكما در باب « عرض » كه گفته‌اند : « وجوده\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nفى نفسه عين وجوده لموضوعه » .\r\nهمين اشتباه و بلكه بالاتر از اين ، اشتباهى است كه متكلّمين در باب « اعادهء معدوم » به آن دچار شده‌اند . اشتباه آنها اين است كه پنداشته‌اند كه معدوم شدن و موجود شدن يك شىء ، نظير خارج شدن انسان از يك محلّ و دو مرتبه بازگشتن او به همان محلّ است . به عبارت ديگر متكلّمين بدون اينكه توجّه داشته باشند ، وجود و عدم را به منزلهء دو اضافه و نسبت اعتبارى زائد بر ذات فرض كرده‌اند و چنين پنداشته‌اند كه هويّت و خوديّت و تشخّص يك چيز ، ربطى به وجود او ندارد و وجود ، معنايى است عارض و زائد بر هويّت و تشخّص شىء ، و فرضاً وجود شىء از او گرفته شود هويّت و هذيّت و بودن آن شىء محفوظ است و او ، اوست هر چند معدوم باشد و بنابراين معدوم شدن و دوباره موجود شدن شىء به هويّت و خوديّت او آسيبى نمىرساند . اين اشتباه شايد از قياس خارج به ذهن پيدا شده باشد . در ذهن ما آنچه مناط هويّت و خوديّت شىء است و ذات او شمرده مىشود صورت خاصّ ذهنى اوست ، مثل صورتى كه از زيد در ذهن داريم ، و به عبارت ديگر ماهيّت او ، و مفهوم « وجود » و « عدم » در ذهن دو مفهوم عارضى است كه در ذهن ، معروض واحد دارند و هيچيك از اين دو عارض ، مقوّم ذات نيستند . ذهن ، درست عكس خارج است . ذات ذهنى غير از ذات خارجى است . وجود در ذهن عارضى است و در خارج عين ذات . عدم در ذهن عارض هويّت است و در خارج عارض و معروضى از اين لحاظ نيست . اين اشتباه از قياس خارج به ذهن پيدا مىشود . بار ديگر ثابت شد كه : ما تا ذهن را نشناسيم نمىتوانيم فلسفه داشته باشيم .\r\nبه هر حال دانستيم كه نظريّهء « امكان اعادهء معدوم » مبتنى بر اين فرض است كه ما براى شىء ، قطع نظر از موجود بودن ، هويّت و تشخّصى قائل شويم و معدوم شدن را به منزلهء زوال حالتى عرضى از شىء بدانيم كه هويّت و واقعيّت آن شىء را از بين نمىبرد . گمان نمىرود كه هيچ حكيمى كه تا حدّى حقايق شناس باشد نظريّهء سخيف امكان اعادهء معدوم را بپذيرد . تنها كسانى از امكان اين موضوع بحث مىكنند كه از مسائل حِكمى جز الفاظ و كلمات چيزى نمىدانند . ما چه بنا را بر اصالت وجود بگذاريم و چه بر اصالت ماهيّت ، نمىتوانيم اين نظريّه را بپذيريم ، زيرا حتّى بنا بر اصالت ماهيّت نيز « ماهيّت » قطع نظر از وجود و حيثيّت مكتسبهء از فاعل ، شخصيّت و هويّتى ندارد ، تنها در مرتبهء اتّصاف ماهيّت به موجوديّت است كه ماهيّت داراى\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nتشخّص و هويّت و هذيّت و « او بودن » مىشود « 1 » .\r\n\r\nدلايل و براهين فلاسفه در امتناع اعادهء معدوم\r\n\r\nدليل اوّل\r\nاز جمله براهينى كه حاجى سبزوارى در شرح منظومه اقامه كرده است اين است :\r\n فانّه على جوازها حتم * فى الشّخص تجويز تخلّل العدم \r\nيعنى بنا بر فرض آنكه اعادهء معدوم جايز باشد ايجاب مىكند كه ميان يك شىء ، « عدم » فاصله شده باشد . آيا ممكن است يك چيزى بين خود و خودش « عدم » فاصله شود ؟\r\nالبته فاصله شدن « عدم » در بين دو شخص - مانند فاصلهء بين سعدى و حافظ - بدون اشكال است امّا فاصله شدن « عدم » در بين يك شىء ( مانند يك انسان ) و خودش قابل تصوّر نيست و حتّى زمان نيز نمىتواند بين يك شىء و خودش فاصله شود ، زيرا آن ، « يك شىء » بيشتر نيست .\r\n\r\n\r\n\r\n\r\n","description":"","footnote":"\r\n( 1 ) . قائل به « اصالت ماهيّت » نيز براى ماهيت ، ذاتى مجزّا از وجود و عدم در خارج قائل نيست يعنى قائل نيست كه ذات واحد و متعيّنى گاهى در خارج معروض وجود واقع مىشود و گاهى معروض عدم ، بلكه مدعى است كه ماهيت ، قطع نظر از وجود و مرتبهء موجوديّت در خارج ، ذاتى و خوديّتى ندارد زيرا در غير اين صورت قول به « ماهيت منفكّة عن الوجودين » لازم مىآيد . قائل به اصالت ماهيت نيز تنها در ذهن ماهيت را ذاتى منفكّ از وجود و عدم مىداند ، آن هم نه در حاقّ ذهن بلكه « بتحليل من العقل » و به تحقيق دقيقى كه ما در حاشيهء شرح منظومه كرده‌ايم اين انفكاك هم بين ماهيت و مفهوم وجود و عدم است نه واقعيّت وجود ( مراجعه شود ) و از همين جاست كه برهان معروف و متين « اصالت وجود » زنده مىشود كه « كيف و بالكون عن استواء - قد خرجت قاطبة الاشياء » . حقيقت اين است كه هر چند قائلين به اصالت ماهيت قائل به ثبوت معدومات و جواز اعادهء معدوم نيستند ولى لازمهء قول به اصالت ماهيت همين لوازم است ، چيزى كه هست زيركان قوم منكر اين دو مسألهء بديهىّ البطلان شده‌اند ولى متوجّه نشده‌اند كه لازمهء اصالت ماهيت اين دو لازم است و مغفلين [ يا 
  ] يكى از اين دو مسأله را پذيرفته‌اند ( مثل بعضى مدّعيان زمان ما ) و يا هر دو مسأله را پذيرفته‌اند ( مثل برخى از متكلّمين ) و صدرا كه دقيق شده ، متوجه شده است كه اساساً نظريّهء « اصالت ماهيّت » سخيف است ولى او نيز متوجه نشده است كه لازمهء اصالت ماهيت ، اين دو مسأله است . البته علّت اساسى اين است كه اصالت ماهيت و وجود در بين قدما مطرح نبوده و الّا رابطه‌اش با اين دو مسأله كاملا روشن مىشد .\r\n","page_name":" 319 ","page_number":319},
  {"content":"\r\n\r\n\r\nدليل دوم\r\nاين برهان از ساير براهين اين باب روشن‌تر و واضح‌تر است و بر نظريّهء « اصالت وجود » مبتنى است .\r\nمقدّمتاً بايد دانست كه هويّت اشياء ناچار ملاك و مناطى دارد . مثلًا فرض كنيد اين قلم خاص كه در دست شماست از شما گرفته شود . اكنون ممكن است خود اين قلم عينا به شما مسترد گردد و يا ممكن است يك قلم ديگر به شما باز گردانده شود و يا ممكن است چيز ديگرى غير از قلم به شما داده شود ؛ يعنى گاهى اين قضيّه به طور تحقيق صادق است كه همان قلمى كه گرفته شده عودت داده شده است ، و گاهى اين قضيّه صادق است كه « آن » قلم عودت داده نشده است . اين هر دو قضيّه صادق است و مطابق با واقع ، ولى در موردى كه اين قضيّه صادق است آن ديگرى صادق نيست و در موردى كه آن ديگرى صادق است اين يكى صادق نيست . پس در واقع و نفس الامر ، يك خصوصيّت و ملاك و مناطى در كار است كه در يك جا اين قضيّه صادق است كه « آن » قلم عودت داده شد و در يك جا صادق نيست . اكنون بايد ببينيم مناط « آن » بودن كه از آن به عنوان « هويّت » و « هذيّت » و « تشخّص » تعبير مىكنيم چيست ؟\r\nممكن است در ابتدا اين گونه خيال كنيم كه هر چيزى ذاتى دارد شخصى و خوديّت آن شىء منوط و وابسته به ذات شىء است و همين ذات متشخّص و ذى هويّت است كه گاهى موجود و گاهى معدوم مىشود ؛ يعنى گاهى در خارج صفت وجود را به خود مىپذيرد و گاهى صفت عدم را ، و همين ذات شخصى است كه قابل اين است كه در ذهن ما موجود شود . ولى كمتر توجّهى كافى است كه ما درك كنيم لازمهء اين نظريّه و اين تصوّر ابتدائى قول به « ثبوت ماهيّات منفكّة عن الوجودين » ( يعنى قول به ثبوت معدومات ) است . پس به طور قطع تشخّص و هويّت و « آن » بودن شىء به موجود بودن آن شىء وابسته است ؛ اگر آن شىء موجود شد به اين معنى است كه هويّت خاصّى به وجود آمده است و اگر اين موجوديّت از بين رفت ديگر هويّتى باقى نمىماند و قهراً وجود ثانوى ، هويّت ثانوى است .\r\nاكنون با توجه به مقدّمهء فوق اگر فرض كنيم معدومى بخواهد اعاده شود معنى آن اين است كه بايد دوباره ايجاد شود ، پس اعاده يعنى ايجاد ثانوى . اكنون آيا ايجاد\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nثانوى همان ايجاد اوّلى است ؟ مسلّم است كه ايجاد ثانوى كه در زمان بعد صورت مىگيرد غير از ايجاد اوّلى است يعنى دو ايجاد است نه يك ايجاد ، زيرا اگر ايجاد ثانوى همان ايجاد اوّلى باشد اعاده معنى ندارد و يا لازم مىآيد كه در هر جا ايجادى صورت گيرد اعادهء معدوم شده باشد يعنى هر وجود ابتدائى را اعاده بدانيم .\r\nاكنون كه ايجاد ثانوى غير از ايجاد اوّلى است وجود ثانوى هم غير از وجود اوّلى است ، زيرا محال است كه ايجاد دو تا باشد و وجود يكى ، زيرا حكما گفته‌اند - و ما نيز در پاورقيهاى اصول فلسفه « 1 » با بيان واضح و مشروح ثابت كرده‌ايم - كه ايجاد عين وجود است « 2 » ، پس اگر ايجاد دو تا شد وجود هم دوتاست و اگر وجود دو تا شد عدد هم دو تاست يعنى وحدتى بين موجود اوّلى و موجود ثانوى برقرار نيست ؛ پس آنچه را فرض كرده‌ايم ، اعادهء عين موجود اوّلى نيست بلكه ايجاد مماثل اوست . آرى ، اگر ملاك هويّت و وحدت را چيزى غير از « وجود » بدانيم اين برهان تمام نيست ولى ما گفتيم كه اين برهان مبتنى بر نظريّهء « اصالت وجود » است و بعلاوه بيان كرديم كه اين نظريّه كه ذات شىء قطع نظر از « وجود » ، مناط هويّت و تشخّص است نظريّه بسيار سخيفى است . حاجى سبزوارى نيز مىگويد :\r\n و جاز ان يوجد ما يماثله * مستأنفا و سلب ميز يبطله \r\nيعنى : و ( اگر اعادهء معدوم ممكن باشد ) جايز است كه مماثل معدوم ابتدائا ايجاد شود و حال آنكه عدم امتياز ( بين مماثل و معاد ) چنين امرى را باطل مىكند . به عبارت ديگر اگر اعادهء معدوم ممكن باشد لازم مىآيد كه فرقى بين « اعادهء معدوم » و « ايجاد مثل معدوم » نباشد ، زيرا متكلّمين معتقدند كه غير از مسألهء ايجاد مماثل ، مسألهء ديگرى به نام « اعادهء معدوم » نيز وجود دارد . امّا از نظر حكما ايجاد مماثل محال نيست ؛ يعنى مىتوان مثل و مانند شىء معدوم را پس از انعدام ايجاد كرد و مسلّم است كه ايجاد ثانوى غير از ايجاد اوّلى است و وجود ثانوى نيز از نظر زمان و مكان غير از وجود اوّلى است امّا از ساير جهات ، وجود اوّلى و وجود ثانوى با يكديگر مشابه‌اند . پس ايجاد\r\n\r\n\r\n\r\n\r\n","description":"","footnote":"\r\n( 1 ) . اصول فلسفه و روش رئاليسم جلد سوم ، پاورقيهاى مقالهء هشتم ، صفحات 110 - 113 .\r\n( 2 ) . يعنى ايجاد و وجود هر دو يك چيز است و به عبارت ديگر يك معلول را از يك نظر « وجود » مىگوييم و از نظر ديگر كه آن را به فاعل نسبت مىدهيم « ايجاد » مىناميم .\r\n","page_name":" 321 ","page_number":321},
  {"content":"\r\n\r\nمماثل امرى است ممكن و مورد اتّفاق همهء فرق ، امّا آنچه را متكلّمين مىگويند و مورد قبول حكما و فلاسفه نيست اعادهء عين معدوم است كه امرى است محال و غير ممكن . اكنون از متكلّمين مىپرسيم اگر علاوه بر مسألهء ايجاد مماثل ، اعادهء معدوم نيز ممكن باشد پس چه فرقى وجود دارد بين معاد و مماثل ؟ اگر قدرتى يافت شد و خواست كه اين هر دو كار را انجام دهد : يكى اينكه عين معدوم را باز گرداند و ديگر اينكه مماثل آن را ايجاد كند ، چه فرقى بين اين دو كار وجود دارد ؟ در حقيقت فرقى وجود ندارد و آن كارى كه پنداشته شده است اعادهء معدوم است در واقع همان ايجاد مماثل است .\r\n\r\nدليل سوم\r\nاگر فرضاً دست خود را از سمت راست به سمت چپ به طور افقى حركت دهيد اين حركت در يك زمان معيّنى وجود پيدا كرده و پس از آن معدوم مىگردد .\r\nاكنون اگر همين عمل را تكرار كنيم حركت دوم غير از حركت اوّل است . پس حركت اوّل اعاده نشده است ، زيرا معنى اعادهء معدوم اين است كه حركت دوم عين حركت اوّل باشد نه تكرار آن و يا مثل آن ، و چون حركت دوم در زمانى واقع شده است غير از زمانى كه حركت اوّل در آن واقع شده است پس حركت دوم غير از حركت اوّل است ، زيرا زمان چيزى نيست كه بتوان شىء را از يك زمان برداشت و در زمان ديگر قرار داد . چنين چيزى محال است . زمان حركت قابل تعويض و جابجايى نيست . پس هنگامى كه زمان يك حركت غير از زمان حركت ديگر است خود آن دو حركت نيز غير يكديگرند . لهذا در مورد امورى كه از مقولهء حركت هستند ، يعنى زمان جزئى از خود آن امور است ، اعادهء معدوم معنى ندارد .\r\nروى اين اصل است كه تمام اشيائى كه در « زمان » قرار مىگيرند اعادهء معدوم در مورد آنها امكان ندارد ، زيرا اعادهء چنين موجودى مستلزم اين است كه زمان آن نيز اعاده شود و حال آنكه نفس زمان قابل بازگشت و اعاده نيست . كسانى كه به اعادهء معدوم در مورد امور زمانى قائل شده‌اند پنداشته‌اند كه اشيائى كه در زمان قرار گرفته‌اند بيگانه از زمان هستند و آنها را همچون آبى فرض كرده‌اند كه در ظرفى قرار داشته باشد و سپس آن ظرف را عوض كنند ؛ پنداشته‌اند كه انسان در لحظهء دوم همان\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nانسانى است كه در لحظهء اوّل بوده و فقط ظرف زمان تغيير يافته است و حال آنكه حقيقت غير از اين است .\r\n\r\n","description":"","footnote":"","page_name":" 323 ","page_number":323},
  {"content":"\r\n\r\n\r\nغرر شانزدهم : مناط صدق در قضايا\r\n الحكم ان فى خارجيّة صدق * مثل الحقيقيّة للعين انطبق\r\nو حقّه من نسبة حكميّة * طبق لنفس الامر فى الذّهنيّة \r\nحكم در قضيّهء خارجيّه زمانى صادق است\r\nكه مانند قضيّهء حقيقيّه بر عين خارجى منطبق گردد .\r\nدر قضيّهء ذهنيّه اگر حكم با نفس الامر\r\nتطبيق كند قضيّه صادق است .\r\nاين فصل در بيان مناط « 1 » و ملاك صدق و كذب قضاياست ؛ يعنى اين قسمت بيان مىكند كه صدق و مطابقت قضاياى مختلف با واقع در موارد گوناگون و مختلف به چه نحو است .\r\nاين جهت در ميان فلاسفهء قديم مورد شكّ و ترديد نبود كه تعريف « صدق » يا « حقيقى بودن » عبارت است از مطابقت فكر و قضيّه با واقع ، و آنجا كه مىگفتند « قضيّه احتمال صدق و كذب را دارد » يعنى هر قضيّه صلاحيت دارد كه با واقع مطابقت\r\n\r\n\r\n\r\n\r\n","description":"","footnote":"\r\n( 1 ) . مناط هر چيز آن است كه آن چيز وابسته به اوست و گاهى « ملاك » گفته مىشود .\r\n","page_name":" 324 ","page_number":324},
  {"content":"\r\n\r\nكند و يا مطابقت نكند ، و يا آنجا كه مىگفتند « فلسفه براى كشف حقايق و به دست آوردن آنها و تميز آنها از اوهام است » مقصود از « حقايق » يعنى يك سلسله افكار و معلوماتى كه با واقع مطابقت داشته باشد . اساساً هر معنى و مفهومى آنگاه اطلاق « حقيقت » به آن مىشود كه واقعيّت و خارجيّت داشته باشد . پس « صدق » يا « حقيقت » در مورد فكر يا جمله‌اى گفته مىشود كه با واقع و خارج خود مطابقت كند . در اينجا اشكالى پديد مىآيد بدين بيان كه يك سلسله قضايا وجود دارند كه شكّى در صحّت و صدق آنها نيست امّا در عين حال مىبينيم كه اين قضايا با خارج مطابقت ندارند ، نظير قضاياى منطقى يعنى قضايايى كه با مفاهيم منطقى تشكيل مىشود ، مثل اينكه مىگوييم : « انسان كلّى است » و يا مىگوييم : « كلّى ذاتى است يا عرضى » . و حال بدين منوال است در مورد قضايايى كه مفاهيم منطقى در اجزاء آنها وارد شده ، مثل اينكه مىگوييم : « انسان نوع است ( و يا كلّى است ) » . شك نيست كه اين قضايا صادق است ليكن با خارج مطابقت ندارد زيرا انسان در خارج كلّى نيست . اين اشكال حتى در مطلق قضاياى مستعمله در علوم كه اصطلاحا « قضاياى حقيقيّه » ناميده مىشود نيز جارى است زيرا ثابت شده كه در مسائل علوم آنجا كه محمولى را براى موضوعى اثبات مىكنيم ، اختصاص نمىدهيم به افرادى كه در خارج واقعيّت دارد ، بلكه اعمّ است از افراد عينى و خارجى و افراد مفروض ذهنى ، و بلا شك اين قضايا صادق است و حال آنكه نمىتوان گفت كه اين قضايا با خارج و عين منطبق است . پس قضاياى منطقى به هيچ وجه با خارج مطابقت ندارد و قضاياى كلّى ساير علوم معنايى وسيع‌تر از آنچه در خارج است دارد و خارج ، كوچك‌تر از مفاد آن قضاياست . به هر حال انطباق و تطابقى بين اين قضايا با خارج وجود ندارد . بلى ، تنها اين تعريف در مورد قضايايى كه در اصطلاح منطق « قضاياى خارجيّه » ناميده مىشود صادق است و همچنين است در مورد « قضاياى شخصيّه » . پس مىتوان گفت كه اين تعريف براى « صدق » و « كذب » ، يك تعريف سطحى است كه از قضاياى سطحى عرفى گرفته شده است ولى با قضاياى منطقى و همچنين با قضاياى كلّى ساير علوم جور در نمىآيد .\r\nاين اشكال با بيان ديگر و به صورت ديگرى در ميان فلاسفهء جديد هم آمده است و آنها عدم مطابقت هر يك از علوم رياضى و اقسام [ علوم 
  ] طبيعى و حتى تاريخ را به نحو خاصّى كه هر كدام مغاير با ديگرى است بيان كرده‌اند و چون اين گروه از فلاسفه در مطابقت قضاياى تاريخى هم اشكال كرده‌اند پس مىتوان گفت كه بر اساس نظر\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nآنان حتى در بعضى از قضاياى خارجيّه ( مثل قضاياى تاريخى ) نيز اشكال عدم مطابقت موجود است .\r\nبيان نسبتاً مفصّل اين دسته را از جلد اوّل كتاب اصول فلسفه در مقدّمه‌اى كه براى مقالهء چهارم آن كتاب نوشته شده ، آنجا كه تعريف « حقيقت » بيان گرديده ، جستجو كنيد و ما در اينجا از ذكر آن خوددارى مىكنيم . امّا آنچه كه اجمالا مىتوان گفت اين است كه اين فلاسفه جوابى به اشكال فوق الذكر نداده‌اند و اشكالات مربوط به حقيقت و صدق را بنا بر تعريف مزبور لا ينحل دانسته‌اند و لهذا اساساً آن تعريف را دور انداخته و هر يك از ايشان مطابق ذوق و سليقهء خود تعريفى براى « حقيقت » ارائه نموده است « 1 » .\r\nولى تعريف مزبور براى « حقيقت » ، يك امر قراردادى و اعتبارى نيست كه بتوان از آن دست برداشت . آن تعريف ، از يك اصل كلّى و قطعى كه راه علم و فلسفه را از سفسطه و شكّ مطلق جدا مىكند نتيجه شده است . دست برداشتن از اين تعريف مساوى است با انكار مطلق علم و غوطه ور شدن در گرداب سوفيسم « 2 » . ما در اينجا ناچاريم از بيان بيشتر اين مطلب خوددارى كنيم و خواننده را به همان كتاب اصول فلسفه ارجاع دهيم .\r\nولى طريقهء قدما در رفع اشكال حقيقت و صدق ، به نحو ديگر است . آنها با حفظ تعريف مزبور ( كه امكان دور انداختن هم ندارد ) اشكال را حل كرده‌اند . خلاصهء حرف قدما اين است كه صدق قضيّه عبارت است از مطابقت آن با واقع ، ولى واقع و نفس الامر محدود نيست به وجود عينى و خارجى كه بالفعل وجود داشته باشد . قضيّه بايد با آنچه خود از آن حكايت مىكند مطابقت داشته باشد . يك وقت هست كه قضيّه از يك واقعيّت خارجى عينى بالفعل حكايت مىكند . در اين صورت راست بودن آن به اين است كه واقعيّت خارجى بالفعلى موجود باشد و با قضيّه تطبيق كند . و يك وقت هست كه قضيّه از مرتبهء ذات ماهيّت حكايت مىكند و بيان مىكند كه فلان ماهيّت به حيثى است كه هرگاه موجود بشود بايد فلان صفت را دارا باشد . راست بودن اين جور قضايا به اين است كه ماهيت در مرتبهء ذات خود چنين شأنيّتى را داشته باشد ، مثل\r\n\r\n\r\n\r\n\r\n","description":"","footnote":"\r\n( 1 ) . رجوع كنيد به اصول فلسفه جلد اول ، مقالهء چهارم ( ارزش معلومات ) .\r\n( 2 ) .  sopnism .  .\r\n","page_name":" 326 ","page_number":326},
  {"content":"\r\n\r\nجميع قضاياى مستعمله در علوم . و گاهى يك قضيّه از حقيقت ذهنى يك شىء حكايت مىكند . در اين حال ، راست بودن اين قضيه به اين است كه آن شىء در ذهن داراى آن خاصيّت باشد . و البته لزومى ندارد كه آنجا كه ما حالت ذهنى يك شىء را بيان مىكنيم آن شىء در خارج هم داراى همان حالت بوده باشد ، بلكه صرفا لازم است كه در ذهن داراى آن حالت بوده باشد و اگر فرضا در ذهن داراى آن حالت نبود و در خارج داراى آن حالت بود اين قضيّه كاذب است ، زيرا ما حالت ذهنى را بيان كرده‌ايم و فرض اين است كه شىء مزبور در ذهن داراى آن حالت نبوده بلكه در خارج داراى آن حالت بوده است .\r\nخلاصهء مطلب اينكه از اين تعبير كه گفته مىشود : « صدق ، مطابقت قضيّه است با واقع » نبايد چنين استفاده كرد كه صدق ، مطابقت قضيّه است با واقع عينى خارجى موجود بالفعل در زمان حاضر ، بلكه بايد چنين استفاده كرد كه صدق ، مطابقت قضيّه است با آنچه آن قضيّه از آن حكايت مىكند و البته فعاليت ذهن انسان محدود نيست به حكايت از امور موجود بالفعل در زمان حاضر ، بلكه گاهى از امور گذشته و گاهى از امور آينده حكايت مىكند و گاهى از مرتبهء ذات و شأنيّت يك موضوع حكايت مىكند و گاهى حالت ذهنى يك شىء را حكايت مىكند و در همهء اين موارد ممكن است قضيّه صادق باشد يعنى با واقع خودش كه عبارت است از آنچه قضيّه از آن حكايت مىكند مطابقت كند .\r\nپس در حقيقت مىتوان گفت اين اشكالات از آنجا پيدا شده است كه به چگونگى فعّاليّت ذهن بر روى قضايا و طرز تجزيه و تدقيق ذهن در موضوعات متوجّه نبوده‌اند و خيال كرده‌اند كه فعّاليّت ذهن منحصر است به اينكه براى يك سلسله واقعيّتهاى موجود بالفعل و عينى ، قالبهايى بسازد .\r\nدر اينجا بايد گفت كه در باب « بيان مناط صدق قضايا » وجهى ندارد كه ما تنها اين سه قسم قضيه ( خارجيّه و حقيقيّه و ذهنيّه ) را مورد نظر قرار دهيم ، زيرا ممكن است قضيّه‌اى خارج از اين سه قسم نيز وجود داشته باشد .\r\nتوضيح مطلب آنكه اين سه قسم قضيّه همگى قضايايى هستند كه در موضوع آنها « وجود » و « واقعيّت » دخالت دارد به اين بيان كه در قضاياى خارجيّه وجود خارجى و در قضاياى ذهنيّه وجود ذهنى و در قضاياى حقيقيّه هر چند موضوع ، ذات ماهيّت است ولى ذات ماهيّت از آن جهت موضوع قرار داده شده است كه اين شأنيّت را بالفعل\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nدارد كه اگر وجود پيدا بكند محمول برايش ثابت است « 1 » .\r\nاما قضايايى نيز در منطق مورد بحث قرار مىگيرند كه « وجود » در مفاد آنها به هيچ نحو دخالت داده نشده است ، مثل قضايايى كه در « تعريفات » به كار مىبريم ( حمل اوّلى ) ، مثلًا مىگوييم : « انسان حيوان ناطق است » و يا قضايايى كه لوازم ذات ماهيّت را ذكر مىكنند و ماهيّت ، آن لوازم را قطع نظر از وجود ، و قبل الوجود داراست ، مثل اينكه مىگوييم : « انسان ممكن الوجود است » ( هر چند ما در اين گونه لوازم ماهيّات ، خدشه‌اى داريم كه در محلّ ديگر گفته شده است ) .\r\nاين دو قسم قضيّه‌اى كه بيان گرديد نه داخل در قضاياى خارجيّه است و نه در ذهنيّه و نه در حقيقيّه ؛ و در عين اينكه اين قضايا همگى صادق هستند ولى ما بازاء آنها وجود خارجى يا ذهنى نيست .\r\nبراى توضيح بيشتر مطالب گذشته مىگوييم كه گاهى گفته مىشود « تمام حاضرين اين كلاس دانشجو هستند » و در اينجا نظر به يك عده اشخاص معيّن است كه اين اشخاص معيّن داراى فلان صفت هستند ، و گاهى گفته مىشود كه « انسان نوع است » و در اينجا مقصود اين است كه مفهوم انسان در ظرف ذهن متّصف به صفت نوعيّت است ، و گاهى گفته مىشود كه « 25 مساوى 5 ضربدر 5 است » و يا در تعريف مثلّث گفته مىشود كه « شكلى است كه بر او سه خط مستقيم احاطه كرده است » و گاهى گفته مىشود « آدم دو سر امكان وجود دارد » . در هر يك از اين موارد ، موضوع قضيّه به نحو مخصوصى لحاظ شده است . در مثال اول مستقيما يك عده افراد در نظر گرفته شده‌اند و گفته شده كه اين افراد مخصوص معيّن داراى فلان صفت هستند ، و در مثال دوم گفته شده كه فلان مفهوم در ظرف ذهن داراى فلان صفت است ، و در مثال سوم گفته شده كه فلان طبيعت اين حيثيّت و اين شأنيّت را بالفعل دارد كه اگر موجود بشود داراى فلان خاصيّت است ، و در مثال چهارم گفته شده كه حقيقت ذات مثلث اين است و هيچ نظر به مرتبه تحقّق و واقعيّت آن نداشته‌ايم ، و در مثال پنجم گفته شده كه اين ماهيّت همواره خاصيّت امكان وجود را دارد و اين خاصيّت هم بالفعل بر او مترتّب\r\n\r\n\r\n\r\n\r\n","description":"","footnote":"\r\n( 1 ) . تحقيق در معنا و مفاد قضاياى حقيقيه با توجّه به اشتباهات عظيمى كه در اين زمينه براى منطقيّين و غير منطقّيين دست داده است ، خارج از حدود اين كتاب است و ما اين مطلب را به نحو مبسوط در جاهاى ديگر بيان كرده‌ايم و در اينجا صرفا به اشاره‌اى قناعت مىكنيم .\r\n","page_name":" 328 ","page_number":328},
  {"content":"\r\n\r\nاست و شأنيّت چيز ديگر نيست .\r\nبيانى كه حاجى سبزوارى در ضمن اشعار گذشته كرد ، به اين نحو بود كه مناط صدق قضاياى خارجيّه و حقيقيّه انطباق با وجود عينى است ( در خارجيّه ، عينى بالفعل و محقّق و در حقيقيّه اعمّ از وجود بالفعل و وجود مقدّر ) و در قضاياى ذهنيّه مناط صدق ، انطباق با نفس الامر است . اين بيان ، گذشته از اينكه با بيانى كه خود حاجى در « منظومهء منطق » كرده است مخالفت دارد و مناقض است ، درست هم نيست ؛ صحيح همان است كه در « منظومهء منطق » گفته است . در آنجا گفته است كه مناط صدق قضاياى خارجى انطباق با وجود عينى است و مناط صدق قضاياى ذهنى انطباق با وجود ذهنى و مناط صدق قضاياى حقيقيّه انطباق با نفس الامر است ؛ و ظاهر اين است كه علّت اينكه در اينجا از نظر « منظومهء منطق » عدول كرده است اين است كه ديده اگر در قضاياى ذهنيّه بگويد كه مناط صدق انطباق با وجود ذهنى است لازم مىآيد كه همهء قضاياى كاذبه صادق باشند زيرا هر قضيّهء كاذبه‌اى انطباق با ذهن دارد زيرا تصوّر ذهنى دارد ؛ و روى همين جهت است كه ما مىبينيم حاجى در آخر اين بحث آنجا كه نسبت بين نفس الامر با ذهن و ذهنى را بيان مىكند مىگويد نسبت ما بين ايندو عموم و خصوص من وجه است و مادّهء افتراق ذهن را از نفس الامر قضاياى كاذبه ذكر مىكند .\r\nاين توهّم ، از حاجى سبزوارى اشتباه عظيم و بلكه عجيبى است ، زيرا فرق است بين اينكه وجود موضوع در ذهن واقعيّت يك صفتى را داشته باشد ، مثل اينكه انسانى كه در ذهن است نوع است ، و بين اينكه ما موضوعى را تصوّر كنيم و يك مفهوم خاصّى را كه واقعيّت آن مفهوم با وجود اين موضوع در ذهن يا در خارج نسبتى ندارد به دروغ به آن نسبت بدهيم .\r\nبعد ايشان در تعريف « نفس الامر » چنين مىگويد :\r\n بحدّ ذات الشّىء نفس الامر حدّ * و عالم الامر وذا عقل يعدّ \r\n« نفس الامر » به « حدّ ذات شىء » تعريف شده\r\nاست و گفته‌اند كه معناى نفس الامر يعنى\r\n« فى حدّ ذاته » . تعريف ديگرى كه از براى\r\nنفس الامر شده اين است كه نفس الامر ،\r\nعالم امر است و عالم امر عبارت\r\nاست از عالم عقل كلّى مجرّد .\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nدر شرح اين جمله حاجى مىگويد مقصود از « فى حدّ ذاته » اين است كه شىء قطع نظر از هر فرضى چنين است . البته درست است اگر بگوييم مقصود از « نفس الامر » همان « فى حدّ ذاته » است و معناى « فى حدّ ذاته » يعنى قطع نظر از فرض هر فرض كننده‌اى ، ولى اين مقدار بيان ، اشكالى را حل نمىكند زيرا هر مستشكلى مىتواند بگويد كه ما جز وجود خارجى و وجود ذهنى خبرى نداريم ، ماوراى ايندو صرفا فرض است ، پس اگر قضيّه‌اى نه با وجود خارجى قابل انطباق باشد و نه با وجود ذهنى ، با نفس الامر هم مطابقت ندارد ، پس ما چاره‌اى نداريم از اينكه باب ديگرى را باز كنيم و اعتبارات قضايا را در نظر بگيريم كه البته آن اعتبارات مربوط به اعتبارات طولى موضوع است ؛ يعنى گاهى مرتبهء ذات و گاهى مرتبهء زائد بر ذات ، موضوع قرار داده مىشود به تفصيلى كه در محلّ ديگر گفته خواهد شد ، كه ما اين گونه اعتبارات را « اعتبارات طولى ماهيّت » مىناميم .\r\nمطالب گذشته را مىتوان بدين نحو خلاصه كرد :\r\n1 . فلاسفهء قديم صدق و يا حقيقى بودن معلومات و افكار را به مطابقت با واقع تعريف كرده‌اند .\r\n2 . اين تعريف اشكالاتى به وجود آورده كه در ميان فلاسفهء اسلامى به نحوى و در ميان فلاسفهء جديد به نحوى ديگر بيان شده است .\r\n3 . اشكال در ميان فلاسفهء اسلامى مربوط بود به قضايايى كه از مفاهيم منطقى تشكيل مىشود و قضاياى حقيقيّه كه در ساير علوم استعمال مىشود .\r\n4 . فلاسفهء جديد در هر موردى از مسائل رياضى و طبيعى و حتى تاريخ ، بيان بالخصوصى دارند .\r\n5 . مطابق بيان فلاسفهء جديد ، حتى در بعضى قضاياى خارجيّه هم اشكال وجود دارد ( مثلًا قضاياى تاريخى ) .\r\n6 . فلاسفهء قديم با حفظ تعريف مزبور به حلّ اشكال پرداخته‌اند اما فلاسفهء جديد از آن تعريف صرف نظر كرده‌اند .\r\n7 . فلاسفهء اسلامى در مقام حلّ اشكال به تقسيم قضايا به خارجيّه و ذهنيّه پرداخته‌اند و مناط صدق هر يك را به طرزى خاص بيان كرده‌اند .\r\n8 . روح جواب قدماى اسلامى اين است كه واقعيّت و خارجيّت هر چيزى به حسب خودش است .\r\n\r\n","description":"","footnote":"","page_name":" 330 ","page_number":330},
  {"content":"\r\n\r\n9 . بيان حاجى در « منظومهء حكمت » با « منظومهء منطق » متفاوت است و آنچه در منظومهء منطق گفته صحيح‌تر است .\r\n10 . بيان حاجى در نسبت بين « نفس الامر » و « ذهنى » صحيح نيست و حتّى بيان حاجى بنابراين كه خارجيّت هر چيزى به حسب خودش است و هر « ذهنى » از يك نظر خارجى است و حتّى مرتبهء قوّه و شأنيّت ماهيّت هم يك نوع خارجيّت است ، صحيح نيست .\r\n12 . اشكال در مفاد قضاياى حمل اوّلى و همچنين در لوازم ماهيّت نيز موجود است و لهذا تقسيم قضايا به سه قسم ، براى بيان كافى نيست .\r\n13 . اين اشكالات از آنجا پديد آمده كه توجه به انواع فعاليتهاى ذهن نشده .\r\nذهن در حكم مرآة و آينه است . راست و صادق بودن هر آينه به اين است كه آنچه را كه اين آينه را در برابر آن قرار داده‌اند حكايت كند و با آن مطابقت كند و امّا چيزى كه در برابر آن قرار داده نشده البته نه . مثلًا اگر بگوييم « در روز جمعه آمديم » صدق قضيّه اين است كه در روز جمعه آمده باشيم نه در روز پنجشنبه .\r\n\r\n","description":"","footnote":"","page_name":" 331 ","page_number":331},
  {"content":"\r\n\r\n\r\nغرر هفدهم : تعلق جعل به وجود\r\n للرّبط و النّفسىّ الوجود اذ قسم * فالجعل للتّأليف و البسيط عمّ \r\nچون وجود منقسم است به وجود رابط و وجود نفسى\r\nجعل نيز منقسم مىشود به جعل بسيط و جعل تأليفى\r\nبراى توضيح مطلب ، ذكر چندين مقدّمه لازم است :\r\n\r\nمقدّمهء اوّل\r\nدر مباحث گذشته بيان شد كه وجود يا مطلق است يا مقيّد . در اينجا همان مطلب را به تعبير ديگرى ذكر مىكنيم و مىگوييم وجود يا نفسى است و يا رابط . « وجود نفسى » همان وجود مطلق است ؛ يعنى اينكه اصل موجوديّت يك شىء را اعتبار بكنيم ، مثل اينكه مىگوييم : « انسان موجود است » . در اينجا آنچه ما تصوّر كرده و در مقام بيان آن بر آمده‌ايم اين است كه انسان وجود دارد و معدوم نيست . و « وجود رابط » آنجاست كه ما در مقام بيان بودن چيزى چيز ديگر را هستيم ، مثل اينكه مىگوييم : « انسان نويسنده است » . در اينجا آنچه ما تصور كرده و در مقام بيان آن هستيم اين نيست كه\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nانسان هست و وجود دارد ، بلكه اين است كه « انسان هست نويسنده » و « انسان وجود دارد نويسنده » .\r\nدر قسم اوّل طبيعت انسان ، موضوع و وجود ( هستى ) محمول قرار گرفته ولى در قسم دوم انسان موضوع است و محمول نويسندگى است و وجود بين موضوع و محمول رابط واقع شده است . پس معلوم شد كه وجود گاهى صلاحيّت دارد كه معناى اسمى باشد و به عبارت ديگر معناى فى نفسه باشد و محمول واقع شود و گاهى وجود معناى حرفى است و معناى لافى نفسه است و رابط بين دو معنا واقع مىشود .\r\n\r\nمقدّمهء دوم\r\nكلمهء « جعل » كه در اينجا آمده است در لغت به معناى قرار دادن است ، مثل اينكه مىگوييم فلان قانون و فلان قاعده را فلان شخص قرار داد « 1 » ، و يا مىگوييم : « من زيد را از طرف خودم وكيل قرار دادم » و در اصطلاح فلسفى ، « جعل » [ جز علّيت 
  ] معنايى ندارد « 2 » .\r\nپس جعل يعنى موجود كردن علّتى معلولى را ، و آنچه در اينجا مورد بحث است اين است كه آيا جعل يا عليّت ( يا هر چه كه مىخواهيد نام بگذاريد مثل « تكوين » يا « خلق » يا « آفرينندگى » يا « ايجاد » و هر چه از اين قبيل است ) به وجود تعلّق مىگيرد يا به ماهيّت و يا به نسبت بين ايندو ؟ و از اين جهت است كه اين بحث از يك نظر با باب « علّت و معلول » ارتباط پيدا مىكند زيرا مربوط به بيان حقيقت علت و معلول است ، و از يك نظر ديگر با باب « وجود و عدم » ارتباط پيدا مىكند زيرا بحث در اين است كه آيا جعل به وجود تعلّق مىگيرد يا به ماهيّت و يا به نسبت بين ايندو - كه اصطلاحا « صيرورت » ناميده مىشود - و لهذا در اين كتاب نيز در دنبال مباحث وجود و عدم ذكر شده است .\r\n\r\n\r\n\r\n\r\n","description":"","footnote":"\r\n( 1 ) . در آيهء كريمه قرآن كه مىفرمايد :  « وَ جَعَلْنا مِنَ الْماءِ كُلَّ شَيْءٍ حَيٍّ »  از اين موارد است .\r\n( 2 ) . بعداً خواهيم گفت كه علّيت يا اعدادى است و يا ايجابى ، و خواهيم گفت كه علت يا فاعلى است و يا غائى ، يا مادى و يا صورى ، و شك نيست كه بحث « جعل » مربوط به علت فاعلى ايجابى است .\r\n","page_name":" 333 ","page_number":333},
  {"content":"\r\n\r\n\r\nمقدّمهء سوم\r\nدر مقدّمهء اول گفته شد كه وجود يا نفسى است يا رابط ، و به تعبير ديگر وجود يا مطلق است يا مقيّد ؛ اكنون مىگوييم به همان دليل كه وجود بر دو قسم است ، و به بيان ديگر ، به همان دليل كه اشياء دو حالت دارند : يك حالت فى نفسه و يك حالت ديگر اينكه چيزى چيز ديگر باشد ، قهراً نوع تأثير علّت در معلول دو گونه است ، زيرا علّت كه مؤثّر در معلول و جاعل معلول است يا به اين نحو است كه به ماهيّتى كه در ذات خود موجود نيست وجود مىدهد ، و يا به اين نحو است كه شىء موجودى را از حالى به حالى مىبرد و صفتى را كه ندارد به او مىدهد . مثلًا فرض كنيد يك وقت علّتى نوع علّيت و تأثيرش اين است كه جسم ايجاد مىكند و يك وقت نوع تأثير علّت به اين طور است كه به جسم شكل خاص يا رنگ خاص يا مثلًا حرارت مىدهد . در قسم اول نوع تأثير علت عبارت است از ايجاد جسم ، و در قسم دوم نوع تأثير عبارت است از ايجاد كردن جسم را به اين يا به آن شكل .\r\nو لهذا مىگويند كه علّيت يا جعل ( يا هر چه مىخواهيد نام بگذاريد ) بر دو قسم است : يا « بسيط » است يا « تأليفى » . قسم اوّل كه عبارت است از اصل ايجاد شىء ، « جعل بسيط » است ، و قسم دوم كه عبارت است از قرار دادن چيزى چيز ديگر را ، « جعل تأليفى » است .\r\n\r\nمقدّمهء چهارم\r\nشك نيست كه جعل مجرّدات - يعنى امورى كه نه مادّى هستند و نه تعلّقى به مادّه دارند - جعل بسيط است ؛ يعنى در مجرّدات جعل تأليفى معنى ندارد مگر به اعتبار ، و مقصود اين است كه مجرّدات قطعا مورد دو جعل واقع نمىشوند و به جعل واحد اصل وجود و كمالات وجود را دارا هستند . آرى ، مانعى ندارد كه همان طورى كه ما دو نحو قضيّه در مورد مجرّدات مىتوانيم اعتبار بكنيم ( قضيهء بسيطه به اعتبار اصل وجود و قضيّهء مركّبه به اعتبار كمالات وجود ) همين طور مىتوانيم دو جعل اعتبار بكنيم ، ولى در واقع و نفس الامر دو جعل واقعى در اينجا وجود ندارد .\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nو امّا در مورد مادّيّات ، مطابق آنچه از نظريّات حكما استفاده مىشود خود مادّة المواد ( هر چه باشد ) مجعول به جعل بسيط است ولى صور و اعراض ، مجعول به جعل تأليفى هستند و بنابراين جعل بسيط مساوى است با آنچه در اصطلاح حكما « ابداع » ناميده مىشود و جعل تأليفى مساوى است با آنچه در يك اصطلاح خاص « تكوين » ناميده مىشود .\r\nولى در اينجا مىتوان گفت كه بنا بر حركت در جوهر ، جعل صور جوهريّه نيز به نحو جعل بسيط است و جعل بسيط مساوى با ابداع نيست ، و حتى مىتوان گفت كه جعل تأليفى به اين معنى كه مستقلّ از جعل بسيط باشد حقيقت ندارد و همان طورى كه در مجرّدات جعل تأليفى يك اعتبار بيش نيست در مادّيّات نيز همين طور است ، ولى اين بحث دامنهء طولانى دارد كه در اينجا مفصّلا نمىتوان وارد شد . در مقدّمهء پنجم و يازدهم به آن اشاره خواهد شد .\r\n\r\nمقدّمهء پنجم\r\nاگر فرض كنيم علّتى كه نام او « الف » است يك معلول خاص را به وجود آورد كه نام آن معلول « ج » است ، در آن صورت اينجا يك واحد معلول خواهيم داشت ، زيرا فرض اين است كه علّت مفروض ، يك واحد خارجى را به وجود آورده كه ما نام آن واحد خارجى را « ج » گذاشته‌ايم « 1 » .\r\nوقتى كه نظر به اين واحد معلول مىكنيم مىبينيم كه ذهن ما دربارهء اين شىء تصوّر خاصّى دارد كه او را از ساير اشياء متمايز مىسازد و البته اين تمايز ناشى از نحوهء واقعيّت خود آن شىء خارجى است و به حسب اين ادراك بالخصوص است كه ذهن ما نام بالخصوص به هر شىء مىنهد ، يكى را به نام « ج » و يكى را به نام « د » و هر چيزى را به نام خاصّى مىنامد . در عين حال كه ذهن اين ادراك بالخصوص را از آن شىء دارد ادراك ديگرى هم از آن دارد و آن اينكه اين شىء موجود شد و وجود پيدا كرد . پس ما دربارهء « ج » كه معلول مفروض است دو تصوّر داريم « 2 » : يكى اين تصوّر كه\r\n\r\n\r\n\r\n\r\n","description":"","footnote":"\r\n( 1 ) . و اگر فرضا معلول ، كثير باشد باز هم بيان فوق جارى است زيرا هر كثير از واحدها فراهم شده است .\r\n( 2 ) . رجوع شود به مبحث « زيادت وجود بر ماهيّت » .\r\n","page_name":" 335 ","page_number":335},
  {"content":"\r\n\r\n« ج » است و يكى اين تصوّر كه موجود است و لهذا مىگوييم كه « ج موجود است » .\r\nپس در اينجا موضوعى داريم « ج » ، و محمولى داريم « موجوديت » ، و قهراً چون در اينجا قضيّه‌اى تشكيل شده پس نسبتى هم بين موضوع و محمول برقرار است . پس معلوم مىشود كه ذهن ما از يك واحد موجود احيانا مىتواند معانى كثيره‌اى انتزاع كند ؛ يعنى يك شىء كه در خارج واحد است و هيچ گونه كثرتى ندارد ، در ذهن احيانا عناوين و صور متعدّده‌اى پيدا مىكند . به اين ترتيب قهراً اين مسأله مطرح مىشود كه چون علت مفروض ، بيش از يك واحد توليد نكرده است پس يا اين است كه آنچه علّت توليد كرده با هيچيك از اين معانى كثيرهء ذهنى قابل انطباق نيست ، و يا فقط بر يكى قابل انطباق است و بقيّه صرفا اعتبار ذهن است ، و يا آنكه همه بر او بالذات انطباق دارند و او مصداق بالذات همهء اينهاست . شقّ اوّل و شقّ سوم به دلائلى كه در جاى ديگر بايد گفته شود باطل است ، باقى مىماند شقّ دوم و بنابراين اين بحث به اين صورت مطرح مىشود كه اگر علّتى معلول « ج » « 1 » را به وجود آورد آيا آن چيزى كه مولود و اثر بالذات علّت است وجود « ج » است يا ماهيّت « ج » ( يعنى نفس « ج » بودن ) و يا نسبت بين « ج » و وجود كه نامش « صيرورت » است ؟\r\nالبتّه در اينجا اين سؤال هم جاى طرح دارد كه آيا اين بحث در قضاياى مركّبه و در مورد وجود رابط هم جارى است يا نه ؟ از كلمات قوم در اين مورد چيزى استفاده نمىشود ، اما قدر مسلّم اين است كه در مورد جعل تأليفى ، اينكه جعل به صيرورت تعلّق مىگيرد معنا ندارد ، بلكه در وجود رابط ، ماهيّت نيز معنا ندارد ، پس قطعا اين بحث در جعل تأليفى صادق نيست .\r\nنكتهء ديگرى كه بايد بدان اشاره كرد اين است كه بنا بر اعتباريّت وجود ، شك نيست كه وجود ، دو اعتبار دارد : اعتبار « فى نفسه » و اعتبار « رابط » ؛ ولى بنا بر اصالت وجود ، وجود رابط و فى نفسه معناى ديگرى پيدا مىكنند كه عبارت است از « وجود تعلّقى و فقرى » و « وجود مستقل و وجوبى » ، و بعلاوه بنا بر اصالت وجود ، همين دو اعتبار نيز در مفهوم وجود ( و نه در حقيقت وجود ) صادق است . البتّه كاملا واضح است كه اگر مقصود از وجود رابط و نفسى در اينجا صرفا دو نوع معنا و مفهوم از وجود باشد\r\n\r\n\r\n\r\n\r\n","description":"","footnote":"\r\n( 1 ) . « ج » در اينجا كنايه است از ماهيت اشياء يعنى همان معناى ادراكى كه ذهن از هر شىء دارد و به حسب آن معنا او را شىء بالخصوص مىداند در مقابل ساير اشياء مثل انسانيت و فرسيت و غير اينها .\r\n","page_name":" 336 ","page_number":336},
  {"content":"\r\n\r\nاين بحث كه جعل بر دو قسم است : جعل بسيط و جعل تأليفى و در هر دو مورد جعل به وجود تعلّق مىگيرد با اين تفاوت كه در جعل بسيط جعل به وجود فى نفسه تعلّق مىگيرد و در جعل مركّب به وجود رابط ، ديگر موردى نخواهد داشت . پس جاى اين هست كه سؤال بكنيم آيا طرح مسألهء « جعل » از طرف اصالت وجودىها به اين صورت ( يعنى منقسم كردن جعل به دو قسم بسيط و تأليفى ) يك نوع پيروى بى اساس از منكرين اصالت وجود نيست « 1 » ؟ !\r\n\r\nمقدّمهء ششم\r\nدر محلّ خود گفته شده است كه مناط احتياج به علّت ، امكان است و بنابراين جعل بسيط كه جعل وجود فى نفسه است فقط در جايى صورت مىگيرد كه شىء ، ممكن الوجود فى نفسه باشد مثل انسان و ساير انواع اين عالم ، و اما اگر شىء واجب الوجود فى نفسه باشد يعنى نحوهء وجودش نحوى باشد كه عدم بر او محال باشد ، و يا اگر شىء ممتنع الوجود فى نفسه باشد مثل ثانى واجب الوجود ( شريك البارى ) و يا مثل اجتماع نقيضين كه تحقّق پيدا كردن و موجود شدنش محال است ، در اين صورت معنا ندارد كه مورد تأثير علّت واقع شود . پس چيزى كه وجودش ضرورى است و عدمش محال ، نه ممكن است كه وجودش معلول علّتى باشد و نه عدمش ، و چيزى هم كه وجودش محال است و بالنتيجه عدمش ضرورى است نه ممكن است وجودش معلول علّتى واقع شود و نه عدمش ؛ تنها چيزى مىتواند در وجود يا عدم مستند به علت باشد كه موجود بودن و معدوم بودنش هيچكدام ضرورى نباشد . و همين طور است در مورد جعل تأليفى . گاهى هست كه چيزى صفتى را به نحو ضرورت دارد و محال است كه آن صفت از وى سلب شود . مثلًا زوجيّت از لوازم اعداد زوج مثل 4 و 6 و غيره است ؛ يعنى محال است كه عدد 4 يا عدد 6 مثلًا ، محقّق بشود و زوجيّت نباشد ؛ و همچنين فرد نبودن از لوازم ذات ايندو است يعنى محال است كه اين دو عدد مثلًا ، محقّق بشوند با صفت فرديّت . پس روى اين جهت ، زوج بودن و همچنين فرد نبودن از براى عدد 4 و 6 و امثال اينها قابل جعل و علّيت نيست ؛ و همچنين است\r\n\r\n\r\n\r\n\r\n","description":"","footnote":"\r\n( 1 ) . رجوع شود به مقدّمهء يازدهم .\r\n","page_name":" 337 ","page_number":337},
  {"content":"\r\n\r\nمثلًا خاصيّت مساوى بودن سه زاويهء مثلّث با دو قائمه و امثال اينها .\r\nجعل تأليفى فقط در موردى ممكن است محقّق شود كه يك شىء نسبتش با وجود صفتى و عدم آن صفت على السّوى باشد ؛ در اين صورت واجد شدن آن شىء آن صفت را محتاج به وجود علّت خارجى است ، مثل حركت كردن يك جسم معيّن در يك جهت معيّن ، كه جسم در ذات خود نه اينطور است كه بايد اين حركت بالخصوص را انجام بدهد و نه اينطور است كه بايد انجام ندهد ؛ در اين صورت اگر جسم آن حركت بالخصوص را پيدا كرد قطعا مستند به يك علّت خارجى است . و البته ممكن نيست كه بگوييم علّت اين صفت غير ذاتى خود جسم است زيرا خلف است و خلاف مفروض ماست كه گفتيم اين صفت از لوازم ذات موصوف نيست ، و به تعبير ديگر اتّحاد فاعل و قابل در فعل و قبول‌هاى خارجى و عينى محال است .\r\nبه همين دليل است كه اگر ببينيم جسمى حركت مىكند ، مثلًا اتومبيل راه مىرود يا ستارگان در مدارهاى بالخصوص حركتهاى معيّنى را انجام مىدهند و يا يك ذرّه در داخل يك اتم به نحو خاص حركت مىكند ، از خود مىپرسيم كه چرا حركت مىكند ؟\r\nاين « چرا » سؤال از علّت است و به تعبير ديگر سؤال از جعل تأليفى و علّت تأليفى قضيّه است . ولى ما هرگز از خود يا ديگران نپرسيده‌ايم كه « چرا عدد 4 زوج است و عدد 5 فرد ؟ » يا نپرسيده‌ايم كه « چرا سه زاويهء مثلّث كمتر يا بيشتر از دو قائمه نيست ؟ » « 1 » و اساساً ذهن ، خود را نيازمند به اين سؤال نمىداند زيرا مىداند همان 4 بودن كافى است براى زوج بودن و همان مثلّث بودن كافى است براى مساوى بودن زواياى مثلّث با دو قائمه .\r\nو به تعبير ديگر يك وقت هست كه براى يك چيز دو راه باز است : مىتواند در اين راه برود و مىتواند به آن راه ديگر برود ؛ در اينجا اگر در يك راه بالخصوص رفت قطعا يك علّت خاصّى از خارج دخالت كرده است . مثلًا اگر در يك سطح مستوى ، دايره‌اى را فرض كنيم و گلوله‌اى را روى نقطهء مركزى اين دايره فرض نماييم ، به هر تعداد شعاع كه از مركز دايره به محيط بتوان فرض كرد ، خطّ سير براى اين گلوله نيز فرض مىشود ، بنابراين اگر اين گلوله يكى از شعاعها را در حركت خود انتخاب كرد قطعا يك علّت خارجى ( گو اينكه ما نتوانيم او را تشخيص بدهيم ) وجود داشته است ؛ ولى در\r\n\r\n\r\n\r\n\r\n","description":"","footnote":"\r\n( 1 ) . البته در فضاى اقليدسى و نه در ساير فضاهاى هندسى .\r\n","page_name":" 338 ","page_number":338},
  {"content":"\r\n\r\nهمين مثال بين محيط دايره و هر يك از شعاعهاى كمان دايره يك نسبت معيّنى هست كه مثلًا « محيط دايره برابر است با حاصلضرب قطر دايره در عدد پى » و اين يك وجه بيشتر ندارد يعنى در اينجا معنى ندارد كه گفته شود « چرا محيط دايره بيشتر و يا كمتر از اين مقدار نيست ؟ » .\r\n\r\nمقدّمهء هفتم\r\nمنطقيّين اصطلاحى دارند و مىگويند هر معنا كه بر يك فرد حمل مىشود يا از ذات و ماهيّت آن فرد خارج نيست و يا خارج است . اگر خارج نبود ، مثل حيوانيّت و يا ناطقيّت نسبت به انسان ، اين را « ذاتى » مىنامند و اگر خارج از ذات و ماهيّت بود و در قوام ماهيّت دخالت نداشت ( به شرحى كه در منطق بيان شده ) اين را « عرضى » مىنامند ، مثل ضاحك بودن نسبت به انسان . آنگاه مىگويند « عرضى » بر دو قسم است : يا « عرضى لازم » است يعنى غير قابل انفكاك است و يا « عرضى مفارق » يعنى قابل انفكاك . اوّلى مثل زوجيّت نسبت به اربعه ، و دومى مثل ضاحكيّت براى انسان .\r\nدر اينجا بايد اشاره كرد كه گاهى به عرضى لازم هم در اصطلاح ديگرى از اصطلاحات منطقيّين « ذاتى » گفته مىشود . در اين حال آنچه در اصطلاح گذشته « عرضى لازم » خوانده شده بود ، در اين اصطلاح « ذاتى » ناميده مىشود و مثلًا گفته مىشود : « زوجيّت ، ذاتى چهار است » . اين است كه هميشه در منطق گفته مىشود كه « ذاتى » دو اصطلاح دارد : يكى ذاتى باب « ايساغوجى » ( يعنى كلّيّات خمس ) كه مقصود همان اصطلاح اوّل است يعنى چيزى كه خارج از ذات چيز ديگر نيست ، عين ذات يا جزء ذات است « 1 » ؛ و گاهى گفته مىشود ذاتى باب « برهان » يعنى چيزى كه از ذات قابل انفكاك نيست ، خواه از آن جهت كه خارج از ذات نيست و يا از آن جهت كه لازم لاينفكّ ذات است ، و اين اصطلاح دومى است كه اينجا اشاره كرديم .\r\nحالا كه دو اصطلاح معلوم شد مىگوييم همان طورى كه در مقدّمهء ششم بيان شد جعل تأليفى تنها در موردى متصوّر است كه [ آن 
  ] مورد ، اتّصاف شىء به يك امر عرضى ممكن الانفكاك باشد ؛ در امور غير قابل انفكاك ، خواه خارج از ذات و خواه\r\n\r\n\r\n\r\n\r\n","description":"","footnote":"\r\n( 1 ) . يعنى نوع و جنس و فصل .\r\n","page_name":" 339 ","page_number":339},
  {"content":"\r\n\r\nغير خارج از ذات ، جعل متصوّر نيست . بنابراين جعل ذات براى ذات معنا ندارد يعنى معنى ندارد كه ما مثلًا انسان را انسان قرار بدهيم زيرا انسان بالضروره انسان است ؛ يعنى چيزى كه مفروض الانسانيّه است ديگر معنى ندارد كه انسانيّت براى او قرار داده بشود ، عينا مثل اينكه چوب راستى را به دست كسى بدهيد و بگوييد : « اين را راست كن » . به حكم بداهت عقل ، هر كسى مىگويد مستقيم را نمىشود مستقيم كرد زيرا مستقيم هست . و يا مثل اين است كه عالم به يك مسأله‌اى را بخواهيم تعليم بكنيم . و به تعبير ديگر انسان را انسان قرار دادن عين فرض تحصيل حاصل است . و همان طورى كه انسان را نمىشود انسان قرار داد ، نمىشود انسان را حيوان يا ناطق قرار داد زيرا فرض انسانيّت نمىشود مگر آنكه حيوان و ناطق بوده باشد ؛ و همچنين چهارتا را نمىشود زوج كرد زيرا نمىشود كه چهارتا زوج نباشد . بلى ، مىشود به طور جعل تأليفى چوب را كه راست نيست راست كرد و يا انسان را تعليم كرد و يا نطفه را انسان كرد و يا جسم را حرارت داد و يا به جسم حركت داد ( حركت عرضى ) ، زيرا عالم بودن براى انسان ، و راست بودن براى چوب ، و حركت يا حرارت براى جسم ، امورى هستند قابل انفكاك ، بر خلاف عالم بودن براى عالم به همان چيز ، و راست بودن براى يك جسم مستقيم ، و حرارت داشتن براى يك جسم حارّ ، و حركت داشتن براى يك جسم متحرّك ، كه امورى غير قابل انفكاك هستند ؛ و اين است معناى اين بيت كه مىگويد :\r\n فى عرضىّ قد بدا مفارقا * لا غير بالجعل المؤلّف انطقا \r\nتنها در مورد عرضى مفارق ، جعل مؤلّف را صحيح\r\nبدان و در غير عرضى مفارق بدان كه صحيح نيست\r\nدر حقيقت مفاد اين شعر اين است كه مناط احتياج به جعل تأليفى ، امكان نسبت ثبوت محمول از براى موضوع است ، و اگر آن طورى كه ما در مقدّمهء ششم مستقيما بحث را روى امكان آورديم بيان شود تا شامل جعل بسيط و تأليفى هر دو بشود بهتر خواهد بود كما اينكه بهتر است ما مقدّمهء ششم و هفتم را يكى قرار دهيم .\r\n\r\n","description":"","footnote":"","page_name":" 340 ","page_number":340},
  {"content":"\r\n\r\n\r\nمقدّمهء هشتم\r\nهر چند اين مقدّمه ، و شايد بعضى مقدّمات ديگر هم ، مقدّمهء مطلب در تحقيق حقيقت جعل نيست بلكه از مسائل مربوط به اين باب است ، ولى ما در اينجا به عنوان مقدّمه ذكر مىكنيم . اين مطلب كه در مقدّمهء هفتم گفته شد كه مثلًا انسانيّت از انسان و حرارت از جسم حارّ و حركت از جسم متحرّك و يا مثلًا ناهقيّت از حمار قابل انفكاك نيست ، نبايد مبدأ اين اشتباه شود كه پس انسان معلول هيچ علتى نيست و ممكن الوجود نيست ، پس انسان هميشه در جهان بوده و هميشه خواهد بود و هر شىء هر حالتى كه دارد اين حالت را براى هميشه خواهد داشت و هميشه داشته است ؛ بلكه در اينجا مقصود معناى ديگرى است كه از يك تجزيه و تحليل دقيق عقلانى نتيجه مىشود . توضيح اينكه در اين گونه موارد منظور اين است كه اگر چيزى را مثلًا « انسان » فرض كرديم اين چيز در عين اينكه انسان است و مادام كه انسان است ، انسانيّت يا حيوانيّت يا ناطقيّت به ضرورت و بدون دخالت علّتى از علل براى او ثابت و مسلّم است و اين منافات ندارد با اينكه موجود بودن از براى انسان امكان داشته باشد نه ضرورت ، و منافات ندارد با اينكه انسان در وجود خودش معلول باشد ، و همچنين منافات ندارد با اينكه انسان در زمانى موجود باشد و در زمان ديگر موجود نباشد ؛ و يا اگر گفتيم كه مثلًا ناهقيّت از براى حمار ضرورى است ، معنايش اين است كه چيزى كه حمار است مادام كه ذات او باقى است ناهقيّت براى او ثابت و مسلّم است ، و اين هم نه منافات دارد با اينكه حماريّت و ناهقيّت در موجود بودن ، معلول علّتى باشد و نه منافات دارد با اينكه موجودى كه در يك زمان داراى صفت حماريّت و ناهقيّت بوده در زمان ديگر به واسطهء تكامل مثلًا ، صفتى مضادّ صفت ناهقيّت داشته باشد . اين قضيّهء منطقى نه با اصل اوّل كه « اصل احتياج به علّت در وجود » است منافات دارد و نه با اصل دوم كه « اصل تكامل نوعى موجودات » است منافات دارد .\r\nآرى ، اگر كسى در اصول فلسفى خود ( نه منطقى ، زيرا مربوط به منطق نيست ) قائل به اصالت ماهيّت شد ، از آن جهت مىتواند منكر اصل دوم بشود ولى اين ربطى به اين بحث منطقى ندارد .\r\nاين جمله كه از شيخ الرئيس معروف است كه مىگويد : « ما جعل اللّه المشمشة\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nمشمشة بل اوجدها » ( خدا زرد آلو را زرد آلو نكرد بلكه زرد آلو را ايجاد كرد ) ناظر به همين مطلب است ؛ يعنى ناظر به عدم منافات ضرورت ذات از براى ذات با احتياج ذات در موجوديّت به علت است و قهراً منافاتى نيست كه ثبوت ذات از براى ذات چون ضرورى است دائم باشد ولى موجود بودن ذات موقّت بوده باشد . در مورد هر موجودى كه ما فكر مىكنيم و رابطهء آن موجود را با ذاتيّات آن موجود مىسنجيم اين رابطه ، ضرورى و دائم است و در عين حال منافات ندارد كه رابطهء اين شىء با موجوديّت ، نه ضرورى باشد و نه دائم . در اينجا ممكن است اين سؤال پيش بيايد كه « دوام » عبارت است از اينكه چيزى در همهء زمانها بوده باشد يعنى منطبق بشود [ بر 
  ] رشتهء لايتناهى زمان ، و در صورتى كه وجود يك شىء ، موقّت باشد چگونه ممكن است كه ذاتيّات اين شىء براى اين شىء ، دائمى و در همهء زمانها ثابت باشد ؟ آرى ، اگر ما قائل باشيم به ثبوت معدومات ممكنه و به ماهيّت منفكّ از وجود خارجى و ذهنى ، ممكن است گفته شود كه رفع اشكال مىشود ولى اوّلا ماهيّت منفكّ از وجودين ، به اقرار جميع حكما غلط است و ثانيا اين اشكال در مورد ممتنعات هم جارى است زيرا اين ضرورت و اين دوام در مورد ممتنعات هم هست ، مثل ضرورت امتناع تحقّق براى « تناقض » و ضرورت امتناع تحقّق « شريك البارى » و امثال اينها .\r\nاكنون در جواب اين اشكال مىگوييم كه هر چند آنچه از ظاهر كلمات منطقيّين و مخصوصا متأخّرين آنها نمودار مىشود اين است كه دوامى كه « جهت » قضاياست عبارت است از اشغال جميع زمانهاى لايتناهى و لهذا مىبينيم كه تنها به حركت فلك و احيانا به حركت جوهرى اجسام مثال مىزنند ، ولى مىتوان گفت كه معناى « دوام » اين نيست و چون در قضيّهء دائمه ، « دوام مادام الذات » مقصود است پس معناى دوام اين است كه مادامى كه ذات موضوع موجود است اين محمول از براى موضوع هميشه ثابت است ؛ يعنى هميشگى ، هميشگى نسبى است نه هميشگى مطلق . مثلًا در مثال معروف « خاصيّت سفيدى ، زدن چشم است » - كه به « تفريق بصر » تعبير مىشود - مىتوانيم بگوييم هر سفيدى براى چشم زننده است هميشه ، و البته معنايش اين است :\r\nمادامى كه سفيدى موجود است هميشه خاصيّت زنندگى موجود است . در مقابل ، در قضيّهء عرفيّهء عامّه ، « ثبوت مادام الوصف » است نه مادام الذات ، و بعلاوه به وجه ديگرى در مطلق قضاياى دائمه ، هميشگى به معناى مطلق نه نسبى - يعنى هميشگىاى كه جميع زمانها را اشغال كند - موجود است و آن هميشگى در صدق است ؛ يعنى وقتى كه\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nمىگوييم مثلًا « عدد 4 زوج است » هر چند عدد 4 گاهى هست و گاهى نيست ولى اين قضيّه ازلا و ابدا صادق است ؛ يعنى در جميع زمانها صادق است كه « عدد 4 زوج است » و بنابراين مانعى ندارد كه يك قضيّه از يك نظر « وقتيّه » باشد و از نظر ديگر « دائمه » ، به همين معنا كه گفتيم . مثلًا اگر بگوييم : « ماه در وقتى منخسف مىشود كه زمين بين او و خورشيد حائل شود » و يا اگر بگوييم : « زيد در روز جمعه ايستاد » در اينجا اگر نظر به ثبوت انخساف براى ماه و ايستادن براى زيد بكنيم ، موقّت است ولى از نظر ديگر يعنى اگر نظر به صدق اين قضيّه بنماييم اين هر دو قضيّه ، دائمه است ؛ يعنى براى هميشه صادق است كه ماه در وقت حائل شدن زمين منخسف است و براى هميشه صادق است كه زيد در روز جمعه ايستاده است . و نقطهء مقابل دائمه به اين معنا ، قضايايى است كه صدق آن قضايا موقّت است . اين قضايا ، قضاياى « اعتباريّه » است يعنى قضايايى كه مربوط به اعتبارات اجتماعى است ، مثل اينكه مىگوييم « من مالك اين قلم هستم » . در اين گونه قضايا حتى از لحاظ صدق نيز دوام نيست به تفصيلى كه در جاى ديگر بايد بحث شود ؛ و ما از اين اصل ، در بسيارى از مسائل اصول فقه و قواعد فقه نتايج مهمّى مىگيريم .\r\n\r\nمقدّمهء نهم\r\nاين مقدّمه نيز متمّم مقدّمهء هفتم است . در مقدّمهء هفتم رسيديم به اينجا كه ذاتيّات قابل جعل نيستند و تنها عرضيّات مفارق هستند كه قابل جعل و تعلّق علّيت مىباشند .\r\nدر نظر ابتدائى ، در اذهان چنين وارد مىشود كه حقايق عالم بعضى قابل معلوليّت و مجعوليّت و بعضى ديگر غير قابل مجعوليّت و معلوليّت‌اند ؛ ولى وقتى كه روح اين مطلب را بشكافيم مىبينيم همهء اين امورى كه غير قابل مجعوليّت هستند امورى هستند كه در حقيقت بين آنها و بين آن چيزى كه مىبايست اينها براى آنها جعل تأليفى بشوند « 1 » تعدّدى و كثرتى در واقع وجود ندارد ، اين كثرت را صرفا ذهن ما ساخته\r\n\r\n\r\n\r\n\r\n","description":"","footnote":"\r\n( 1 ) . چون اين مطلب مربوط به جعل تأليفى بود نه جعل بسيط . در جعل بسيط به صورت ديگرى نظير اين اشكال و جواب هست زيرا مثلًا اگر بگوييم وجود اصل است و معلول نيست ، پس ماهيّت حقيقتى است لا مجعول ؛ و جواب همان جواب است .\r\n","page_name":" 343 ","page_number":343},
  {"content":"\r\n\r\nاست ، پس در واقع چيزى نيست كه بحث از مجعوليّت يا لا مجعوليّت آن بشود . اينكه مىگوييم « قابل جعل نيست » در حقيقت اين معنى را مىدهد كه او واقعيّتى ندارد ، و امّا در امورى كه مىگوييم قابل جعل تأليفى است يعنى عرضى مفارق است ، آن عرضى واقعيّتى ماوراء واقعيّت مجعول له دارد و لهذا هر جا كه چيزى براى چيز ديگر ثابت مىشود [ و 
  ] در واقع و نفس الامر آن چيز واقعيّتى از خود دارد ، احتياج به جعل نيز دارد ، ولى در مواردى كه واقعيّتى از خود ندارد مجعوليّت نيز وجود ندارد . در اينجا سؤالى هست و آن اينكه در بعضى موارد در عين اينكه لزوم هست ، مجعوليّت و معلوليّت نيز هست ؛ مثلًا هر معلولى لازم لا ينفكّ علّت است . جواب اين است كه آنجا كه گفته مىشود تنها در عرضى مفارق جعل است نه در ذاتى و نه در عرضى لازم ، قهراً سخن در جعل تأليفى است و اينكه گفته شد « لوازم ، غير مجعول‌اند » مقصود عرضيهاى لازم است نه مطلق آنچه اطلاق « لازم » بر آن مىشود ، و شك نيست كه معلول كه لازم علّت است عرضى علّت نيست بلكه صفت و حالت علّت است و اگر احيانا در مورد معلول به « شأن » و يا « صفت » تعبير مىشود به معناى ديگرى است ؛ و امّا اينكه جعل تأليفى جدا و مستقلّ از جعل بسيط مقصود هست يا نيست مطلب ديگرى است كه مكرّر به آن اشاره كرده و مىكنيم .\r\n\r\nمقدّمهء دهم\r\nعلّيت به معناى اعمّ يعنى دخالت داشتن چيزى در تحقّق چيزى به طورى كه اگر شىء اوّل نباشد شىء دوم تحقّق پيدا نمىكند ، و امّا علّيت در اين بحث كه مرادف « جعل » است به معناى علّت فاعلى است يعنى علّت موجده . پس حقيقت علّت در اينجا يعنى وجود دادن چيزى به چيزى ؛ امّا چون ذهن انسان با محسوسات مأنوس است و از روى آنها قياس مىكند ، ممكن است در مورد وجود دادن علت معلول را ، چنين تصوّر كند كه در اينجا نيز مانند وقتى كه شخصى به شخص ديگر جامه‌اى را اهدا مىكند ، پنج امر مستقل وجود دارند كه عبارتند از :\r\nعلّيت\r\nاهداى هديه\r\n1 . وجود دهنده\r\n1 . هديه دهنده\r\n\r\n","description":"","footnote":"","page_name":" 344 ","page_number":344},
  {"content":"\r\n\r\n2 . وجود گيرنده\r\n2 . هديه گيرنده\r\n3 . وجود\r\n3 . هديه ( جامه )\r\n4 . دادن علّت ، وجود را به گيرندهء وجود\r\n4 . عمل دادن هديه از سوى هديه دهنده\r\n5 . گرفتن معلول ، وجود را از علّت\r\n5 . عمل گرفتن هديه از سوى هديه گيرنده\r\nشك نيست كه اين قياس ، باطل است زيرا در مورد مثال بخشش ، يك موجود ( شخص بخشنده ) به موجود ديگرى ( شخص گيرندهء بخشش ) موجود سومى را ( جامه كه مورد بخشش است ) مىدهد و حال آنكه بالبداهه در مورد علّت و معلول اين طور نيست زيرا اوّلًا اگر معلول با قطع نظر از عمل و فعل علّت ، موجودى باشد از موجودات ، پس احتياجى به علت نخواهد داشت ، و ثانياً نسبت وجود معلول به معلول از قبيل نسبت جامه به شخص گيرنده نيست ، زيرا شخص گيرنده با قطع نظر از جامه ، حقيقت و واقعيّتى است و امّا معلول قطع نظر از وجود و با فرض انفكاك از وجود نمىتواند واقعيّتى از واقعيّتها باشد ( چه بنا بر اصالت وجود و چه بنا بر اصالت ماهيّت ) .\r\nپس ، از اين مقدّمه معلوم شد كه در باب ايجاد چيزى چيزى را ، عوامل متعدّد و متكثّرى به نام « موجد » و « موجد » و « وجود » و « ايجاد » و « انوجاد » موجود نيست بلكه بيش از دو واقعيّت در واقع و نفس الامر نمىتواند موجود باشد كه يكى را « علّت » و ديگرى را « معلول » مىناميم و بعد از تحليل عقلى و محاسبهء خاصّ عقلى به اين نتيجه مىرسيم كه معلول بايد در ذات خود ، هم موجد و هم ايجاد و هم وجود [ و هم انوجاد 
  ] باشد ؛ يعنى وجود و ايجاد و موجد و انوجاد در واقع و نفس الامر تعبيرات مختلفى است از يك حقيقت و يك واقعيّت كه به آن نام « معلول » مىدهيم . اجمال اين بيان اينكه علّت كه به معلول وجود مىدهد نه اينطور است كه وجود را كه قطع نظر از دادن علّت ، « وجود » است برمىدارد و به معلول مىدهد بلكه معلول با همين عمل ايجاد ، معلول مىشود و ايجاد كردن هم برداشتن وجود و منتقل كردن به ديگرى نيست بلكه ايجاد كردن كه فعل و افاضهء علّت است عين وجود و تحقّق يافتن معلول است .\r\nهمين بيان كه مبنى بر وحدت « ايجاد » و « وجود » است براى ما كافى خواهد بود كه بفهميم حق با اصالت وجودىهاست كه مىگويند اصالت از آن وجود است هم در جعل و هم در تحقّق ؛ زيرا معلوم شد كه معلول و مجعول ، حقيقتى است كه در ذات خود\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nعين موجد و عين ايجاد است و آن داده شده‌اى كه مىتواند در عين حال عين دادن باشد وجود است و جز با فرض اصالت وجود معنا ندارد زيرا « الماهيّة من حيث هى ليست الّا هى » .\r\nاين برهانى است كه ما اقامه كرده‌ايم و شايد با برهان قوم قابل انطباق باشد .\r\n\r\nمقدّمهء يازدهم\r\nدر مقدّمهء پنجم ، در اينكه بحث معروف « جعل » « 1 » در جعل تأليفى جارى باشد ترديد كرديم . اكنون مىگوييم بنا بر اصالت وجود در جعل و در تحقّق ، حقيقت ايجاد عين حقيقت وجود است و چگونه ممكن است ما حقيقت ايجاد را تقسيم بكنيم به ايجاد فى نفسه و ايجادى كه رابط است ؟ زيرا هر ايجادى را در نظر بگيريم حقيقتش رابط است پس دو نوع ايجاد نمىتوانيم داشته باشيم ، و بنا بر اينكه وجود ، مجعول است و وجود عين ايجاد است چنين به نظر مىرسد كه ما دو نحوه جعل و دو نحوه وجود و دو نحوه ايجاد نداريم .\r\nحقيقت مطلب اين است كه در مواردى كه توهّم مىشود كه جعل تأليفى وجود دارد مثل مورد جعل صورت براى مادّه و جعل عرض از براى موضوع ، جز جعل بسيط چيز ديگر نيست ؛ يعنى چنين نيست كه بتوان چيزى را مفروض الوجود گرفت و چيز ديگرى را براى او جعل كرد و به تعبير صحيح‌تر او را چيز ديگر قرار داد بدون آنكه پاى جعل بسيطى در كار باشد و بدون آنكه افاضهء وجود به نفس آن شىء مفروض بشود ، چيزى كه هست خود جعل بسيط بر دو قسم است : يا جعل وجود ثابت است و يا جعل وجود سيّال ، و در آنجا كه جعل وجود سيّال است چون از براى آن شىء در مراحل مختلف ، معانى و ماهيّات كثيره اعتبار مىشود و شؤوون و جلوات متعدّده پيدا مىكند و ذهن كثرت ساز انسان مرتبه‌اى را از مرتبهء ديگر ، و جلوه را از متجلّى جدا مىسازد و به صورت شىء مباين اعتبار مىكند ، در بادى نظر چنين توهّم مىكنيم كه چيزى مفروض گرفته شده است و مورد تعلّق جعل و علّيت ، شدن اين چيز است چيز ديگر به نحو تأليف ، در صورتى كه اين اعتبارى است از نفس شدن خود شىء .\r\n\r\n\r\n\r\n\r\n","description":"","footnote":"\r\n( 1 ) . يعنى اينكه « آيا جعل به وجود تعلّق مىگيرد يا به ماهيّت يا به صيرورت ؟ »\r\n","page_name":" 346 ","page_number":346},
  {"content":"\r\n\r\nچيزى كه شايد در نظرها مشكل جلوه كند اين است كه در حركتهاى عرضى - كه امورى عرضى و غير دائم هستند و گاه هستند و گاه نيستند و حس هم شاهد است كه اين حركات ، معلول عللى هستند كه آن علل فقط علّت اين حركات عرضى مىباشند نه علّت ذات متحرّك - علل اين حركات ، علل تأليفى هستند نه علل بسيط ؛ ولى جواب اين شبهه نيز در مباحث « حركت » داده شده است .\r\nدر اينجا نكتهء ديگرى هست كه فقط به اشاره از آن مىگذريم و آن اين است كه در كلام حاجى سبزوارى چنين آمده است : « للرّبط و النّفسىّ الوجود . . . » كه چون جعل منقسم مىشود به جعل بسيط و جعل مركّب ( و مقصود ايشان از « جعل مركّب » همان جعل تأليفى است ) و از طرفى ديگر باز جعل منقسم مىشود به جعل بالذات و جعل بالعرض - يعنى جعل حقيقى و جعل مجازى - و از طرف ديگر در باب اينكه آيا وجود مجعول است و يا ماهيّت و يا صيرورت ، سه احتمال هست ، پس مجموعا دوازده احتمال مىشود :\r\n1 . جعل وجود بالذات به جعل بسيط\r\n2 . جعل وجود بالذات به جعل مركّب\r\n3 . جعل وجود بالعرض به جعل بسيط\r\n4 . جعل وجود بالعرض به جعل مركّب\r\n5 . جعل ماهيّت بالذات به جعل بسيط\r\n6 . جعل ماهيّت بالذات به جعل مركّب\r\n7 . جعل ماهيّت بالعرض به جعل بسيط\r\n8 . جعل ماهيّت بالعرض به جعل مركّب\r\n9 . جعل صيرورت بالذات به جعل بسيط\r\n10 . جعل صيرورت بالذات به جعل مركّب\r\n11 . جعل صيرورت بالعرض به جعل بسيط\r\n12 . جعل صيرورت بالعرض به جعل مركّب\r\nو سپس مىگويد هر يك از سه قول اين باب - يعنى قول اشراقى و قول مشّائى و قول مختار - از اين دوازده صورت شش صورت را صحيح مىداند و شش صورت را باطل ، به ترتيبى كه بعد از تأمّل روشن مىشود .\r\nچنين به نظر مىرسد كه با در نظر گرفتن آنچه حاجى در ابتداى اين بحث راجع\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nبه جعل تأليفى گفته است ، در اينجا خلطى در بيان جعل تأليفى به معنايى كه در ابتداى بحث گفته شده و جعل تركيبى به معنايى كه در جدول اين كتاب و مقدّمهء جدول كتاب بيان شده است وجود دارد . آنچه در اين جدول به عنوان « جعل مركّب » نام برده شده منحصر است به جعل ذاتى از براى ذات يعنى جعل الوجود وجوداً و جعل الانسان انساناً ( مثلًا ) و جعل النسبة نسبةً و حال آنكه جعل تأليفى كه در اينجا به نام « جعل مركّب » ناميده شده « 1 » اعمّ است از جعل ذاتى براى ذات و غير آن ، مثل جعل عرضى مفارق براى ذات ؛ بنابراين صورت جدول فرق مىكند و مثلًا بنا بر اصالت وجود در جعل ، جعل بالذات منحصر به جعل الوجود بسيطاً نيست بلكه در مورد عرضيهاى مفارق نيز كه جعل الوجود مركّبات است جعل بالذات است .\r\nمگر آنكه آن احتمال كه گفتيم تقويت شود و گفته شود كه در اينجا ، هم « جعل بسيط » و هم « جعل مركّب » اصطلاح خاصّ است ، معناى جعل مركّب همان است كه گفته شد و معناى جعل بسيط نقطهء مقابل جعل مركّب است و حتّى جعل وجود رابط در مورد عرضى مفارق به دو نحو متصوّر است : يكى به نحو بسيط يعنى جعل وجود رابط و يكى به نحو تركيب يعنى جعل وجود رابط وجود رابط ؛ و البته اگر در مقام توجيه ، چنين اصطلاحى را پيشنهاد كنيم مانعى ندارد و اشكال رفع خواهد شد ولى بى نهايت خلاف ظاهر مجموع عبارتهاى منظومه است و حق اين بود كه تصريح بشود كه مقصود از « جعل بسيط » در اينجا معناى خاصّى است و مقصود از « جعل تركيبى » هم جعل تأليفى نيست . در عين حال بايد رجوع شود به كتب مفصّله در اين باب .\r\nبه طور خلاصه مبحث « جعل » را مىتوان اينطور طرح و بيان كرد : آيا جعل به وجود تعلّق مىگيرد و يا به ماهيّت و يا به نسبت ميان آن دو ؟ پس در اينجا بايد اوّلا معناى « وجود » و « ماهيّت » را بدانيم و سپس معناى « جعل » را درك كنيم تا بفهميم معناى تعلّق\r\n\r\n\r\n\r\n\r\n","description":"","footnote":"\r\n( 1 ) . به نظر نمىرسد كه در اينجا اصطلاح مخصوصى وجود داشته باشد و « جعل مركّب » به نوعى خاص از جعل تأليفى اصطلاح شده باشد خصوصا با در نظر گرفتن اينكه آنچه در مقابل جعل مركّب قرار گرفته همان جعل بسيط است كه در مقابل جعل تأليفى قرار گرفته است .\r\n","page_name":" 348 ","page_number":348},
  {"content":"\r\n\r\nجعل به وجود و يا ماهيّت يا نسبت بين آن دو چيست ، و بعد بدانيم مناط احتياج به جعل چيست ، و بعد دريابيم دليل بر تعلّق جعل به وجود و عدم تعلّق آن به ماهيّت و يا به نسبت چيست ، و سپس اقسام جعل را بشناسيم .\r\nامّا فرق وجود و ماهيّت را در مقدّمهء پنجم گفتيم و در اوّل كتاب گذشت ، معناى « جعل » را نيز در مقدّمهء دوم توضيح داديم ، مناط احتياج به جعل را در مقدّمهء ششم بيان كرديم و در مقدّمهء هفتم توضيح بيشترى داديم ، دليل تعلّق جعل به وجود را در مقدّمهء دهم بيان كرديم ، و انقسام جعل را به دو قسم در مقدّمهء سوم و مقدّمهء اوّل بيان كرديم . به اين ترتيب آنچه لازم و ضرورى است دانستن مقدّمهء پنجم و دوم و ششم و هفتم و دهم و سوم و اوّل است ، پس مىتوان تعداد مقدّمات را به هفت عدد تقليل داد و ترتيب ديگرى براى آنها در نظر گرفت .\r\n\r\n","description":"","footnote":"","page_name":" 349 ","page_number":349},
  {"content":"\r\n . \r\n","description":"","footnote":"","page_name":" 350 ","page_number":350},
  {"content":"\r\n\r\n\r\nفريدهء دوّم : وجوب و امكان\r\n\r\n","description":"","footnote":"","page_name":" 351 ","page_number":351},
  {"content":"\r\n . \r\n","description":"","footnote":"","page_name":" 352 ","page_number":352},
  {"content":"\r\n\r\n\r\nغرر اوّل : موادّ ثلاث\r\n انّ الوجود رابط و رابطىّ * ثمّت نفسىّ فهاك و اضبط \r\nوجود تقسيم مىشود به رابط و رابطى\r\nو سپس به نفسى ، پس اينها را به خاطر بسپار\r\nبحث اين فصل دربارهء « وجوب و امكان و امتناع » است كه اصطلاحا « موادّ ثلاث » ( مادّه‌هاى سه گانه ) يا « جهات ثلاث » خوانده مىشوند .\r\nالبته اصطلاح « مادّه » در اينجا با اصطلاحى كه در باب « علّت و معلول » به كار مىرود يكى نيست . مادّه در اصطلاح علّت و معلول به معنى « حامل استعداد » يا به معنى « محلّ صورت » است . مثلًا نطفه مادّهء انسان است يعنى حامل استعداد انسان شدن است ، و يا اينكه جسم مشتمل بر مادّه و صورت است يعنى در آن دو چيز تشخيص داده مىشود كه يكى در ديگرى حلول كرده است و آن ديگرى محلّ او شمرده مىشود .\r\nولى مادّه در اصطلاح باب « موادّ ثلاث » به هيچيك از اين دو معنى نيست ، هيچيك از وجوب و امكان و امتناع ، حامل استعداد چيزى نيستند ، همچنانكه محلّ صورتى از صور نيز نيستند . اصطلاح « مادّه » در مورد وجوب و امكان و امتناع ، اصطلاحى است\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nمخصوص به خود و از يك نوع مجاز و تشبيه ناشى مىشود و البته بعد ريشهء اين مجاز و تشبيه را بيان خواهيم كرد .\r\nهدف اين فصل اين است كه بگويد وجود مطلقا ( به حسب عالم ذهن ) داراى يكى از اين جهات سه گانهء وجوب ، امكان ، امتناع است . حاجى سبزوارى در مقدّمهء اين مطلب تقسيماتى براى وجود ذكر كرده و سپس گفته است تمام اقسام وجود داراى يكى از جهات سه گانه مىباشند .\r\nتقسيم اوّلى كه در وجود ( هستى ) است اين است كه وجود يا « محمولى » است و يا « رابط » . وجود محمولى يعنى وجودى كه خود يكى از دو طرف نسبت است و بر موضوعى حمل مىشود ، مثل اينكه مىگوييم : « انسان هست » ، « سفيدى هست » ، « خدا هست » . در اين مثالها وجود ( هستى ) حمل شده است بر انسان ، سفيدى و خدا . اما وجود رابط آن است كه نه موضوع است و نه محمول ، بلكه پيوند ميان موضوع و محمول است ، مثل اينكه مىگوييم : « انسان نويسنده است » . در اين مثال نمىخواهيم بگوييم انسان هست ، بلكه مىخواهيم بگوييم : انسان هست نويسنده . در اين مثال ، هستى پيوندى است ميان انسان و نويسنده .\r\nوجود محمولى را اصطلاحا « وجود فى نفسه » مىگويند ؛ يعنى وجودى كه از نظر مفهوم بودن استقلال دارد و تصوّرى مستقلّ از ساير تصوّرات است ، و به اصطلاح ديگر « معنى اسمى » است . امّا وجود رابط « وجود لا فى نفسه » است ؛ يعنى از نظر مفهوم بودن استقلال ندارد ، فقط در حالى قابل تصوّر است كه دو تصوّر ديگر در ذهن مرتسم شود و او عملا نقش پيوند ميان آن دو تصوّر را به عهده گيرد ، و به اصطلاح ديگر « معنى حرفى » است .\r\nدر اينجا لازم است كه به دو اصطلاح ديگر كه يكى مربوط به منطق است و ديگرى مربوط به علم نحو نيز اشاره كنيم .\r\nمنطقيّين كه موضوع بحثشان « مفهومات ذهنى » است ( آن هم نه همهء مفهومات ، بلكه مفهوماتى كه اصطلاحا « معقولات ثانيه » يعنى مفهومات درجه دوم ناميده مىشوند ) « قضيّه » را كه يكى از مفهومات درجه دوم است به دو قسم تقسيم مىكنند :\r\nالف . قضيّهء ثنائيّه\r\nب . قضيّهء ثلاثيّه\r\nقضيّه ثنائيّه يعنى قضيّه‌اى كه در آن حكم بشود به وجود چيزى ، و قضيّهء ثلاثيّه\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nيعنى قضيّه‌اى كه در آن حكم بشود به وجود چيزى از براى چيزى . مثلًا اگر بگوييم : « الف هست » حكم كرده‌ايم به وجود الف ، و امّا اگر بگوييم : « الف ب است » حكم كرده‌ايم به وجود ب براى الف . در نوع اوّل ، هدف اثبات هستى براى « الف » است و در نوع دوم ، هستى « الف » مفروض گرفته شده است و هدف اثبات « ب » براى « الف » مفروض الوجود است ؛ و چنان كه معلوم است اين دو نوع قضيّه در طول يكديگرند ؛ يعنى ذهن در مرحلهء اوّل بايد برسد به آنجا كه حكم كند به هستى خود آن چيز و در مرحلهء بعد بايد حكم كند به هستى چيز ديگر براى آن چيز .\r\nمنطقيّين مىگويند نوع اوّل در پاسخ « هل بسيطه » واقع مىشود و نوع دوم در پاسخ « هل مركّبه » . توضيح اينكه منطقيّين مىگويند « هل » كه به معنى « آيا » در فارسى است ممكن است سؤال از وجود مطلق باشد و ممكن است سؤال از وجود مقيّد و مركّب باشد . اگر بگوييم : آيا « الف » هست ؟ از وجود مطلق او سؤال كرده‌ايم ، و امّا اگر بگوييم : آيا « الف » « ب » است ؟ از وجود مقيّد و مركّب « الف » سؤال كرده‌ايم « 1 » .\r\nاز نظر منطقيّين ، نوع اوّل مشتمل بر دو جزء است : موضوع و محمول ، و نوع دوّم مشتمل بر سه جزء است : موضوع ، محمول و وجود رابط . از اين جهت نوع اوّل را « ثنائيّه » يعنى دو پايه‌اى و نوع دوم را « ثلاثيّه » يعنى سه پايه‌اى مىنامند ؛ و امّا اينكه تكليف « نسبت » چه مىشود ؟ آيا قضيّهء ثنائيّه مشتمل بر نسبت هست يا نه ؟ و آيا در قضيّهء ثلاثيّه نسبت و وجود رابط يك چيز است يا نسبت غير از وجود رابط است ، بحثى است كه از حدود اين رساله خارج است و در جاى ديگر بايد بدان پرداخت « 2 » .\r\nنحويّين نيز در باب « افعال ناقصه » اصطلاحى دارند ، مىگويند : « كان » بر دو قسم است :\r\n1 . كان تامّه .\r\n2 . كان ناقصه .\r\n« كان تامّه » عبارت است از آن كه فقط اسم دارد ولى خبر ندارد ، زيرا مستغنى است از خبر ، مثل اينكه مىگوييم : « كان اللّه و لم يكن معه شىء » « 3 » يعنى خدا بود و چيزى با\r\n\r\n\r\n\r\n\r\n","description":"","footnote":"\r\n( 1 ) . منطق منظومهء سبزوارى ، مبحث « مطالب » . به عقيدهء ما اصطلاح « بسيط » و « مركّب » در اينجا اصطلاح مناسبى نيست ، بهتر اين است كه « محمول » و « رابط » اصطلاح شود و گفته شود « هل محمولى » و « هل رابط » .\r\n( 2 ) . در امور عامّهء اسفار مفصّلا در اين باره بحث شده است .\r\n( 3 ) . [ در توحيد صدوق ، ص 67 به اين صورت آمده است : كان اللّه و لا شىء معه . 
  ]\r\n","page_name":" 355 ","page_number":355},
  {"content":"\r\n\r\nاو نبود . امّا « كان ناقصه » عبارت است از آنكه هم نيازمند به اسم است و هم نيازمند به خبر ، مثل اينكه مىگوييم : « كان زيد قائماً » يعنى زيد ايستاده بود . اگر مثلًا بگوييم : « سعدى بوده است » ( كان السّعدى ) كان تامّه است . امّا اگر بگوييم : « سعدى شاعر بوده است » ( كان السعدى شاعراً ) كان ناقصه است .\r\nفلاسفه چون موضوع بحثشان « وجود » است ، وجود را مطرح مىكنند و مىگويند : وجود يا محمولى است و يا رابط . منطقيّين از آن نظر كه موضوع بحثشان « معقولات ثانيه است » و « قضيّه » يكى از معقولات ثانيه است ، قضيّه را مطرح مىكنند و مىگويند : قضيه يا ثنائيّه است و يا ثلاثيّه . و نحويّين چون موضوع بحثشان الفاظ و كلمات است ، كلمهء « كان » را مطرح مىكنند و مىگويند : كان بر دو قسم است : كان تامّه و كان ناقصه . اصطلاح فلاسفه « تعبير عينى » اين مطلب است و اصطلاح منطقيّين « تعبير ذهنى » و اصطلاح نحويّين « تعبير لفظى » آن است .\r\nتا اينجا بحث در تقسيم وجود بود به رابط و محمولى . فلاسفه ، تقسيم دومى به كار مىبرند ، مىگويند وجود محمولى كه وجود فى نفسه است نيز به نوبهء خود بر دو قسم است :\r\nالف . نفسى .\r\nب . رابطى .\r\nوجود نفسى يعنى آن وجودى كه علاوه بر فى نفسه بودن ، لنفسه نيز هست ؛ يعنى علاوه بر اينكه صحيح است كه محمول واقع شود و مستقلّ در تصوّر است ، مستقلّ از موضوع نيز هست ؛ يعنى يك وجود عارضى كه حالت و عارض يك شىء ديگر بوده باشد و براى شىء ديگر موجود باشد نيست ، بلكه خود براى خود موجود است و حالت و صفت و عارض بر شىء ديگر نيست ؛ مانند انسان و جماد و نبات .\r\nامّا وجود رابطى كه آن را وجود « ناعت » يا « ناعتى » نيز مىگويند هر چند از لحاظ تصوّر مستقلّ است و صلاحيّت دارد كه محمول واقع شود ، اما همواره حالت و صفت و عارض بر يك شىء ديگر است و براى شىء ديگر موجود است نه براى خود ، مانند سفيدى ، گرمى ، بلندى ، كوتاهى ، شيرينى و غيره . اينها همه ، وجودشان براى شىء\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nديگر است ؛ يعنى لازم است شىء ديگرى باشد كه اين امور براى او موجود باشند ، مثلًا بايد يك جسم وجود داشته باشد تا سفيدى عارض آن بشود و آنگاه به اعتبار عروض سفيدى ، به آن جسم مفهوم « سفيد » صدق كند .\r\nاشيائى كه وجودشان وجود نفسى است « جوهر » و اشيائى كه وجودشان وجود رابطى است « عرض » ناميده مىشوند .\r\nتقسيم سومى نيز در ميان است و آن اينكه وجود يا « بنفسه » است و يا « بغيره » ؛ يعنى موجودات بر دو قسم‌اند : يا قائم بالذات و بى نياز از علّت و مبدأ و منشأ صدور هستند ، و يا غير قائم بالذات و نيازمند به مبدأ و منشأ صدور . اوّلى « وجود بنفسه » ناميده مىشود كه همان واجب الوجود است و طبق ادلّهء توحيد بيش از يك وجود بنفسه نمىتواند بوده باشد ، و دوم « وجود بغيره » است كه شامل همهء ماسواست « 1 » .\r\nوجود واجب تعالى در تقسيم اوّل داخل در وجود محمولى است و در تقسيم دوم داخل در وجود نفسى است و در تقسيم سوم داخل در وجود بنفسه است . اين است كه مىگويند : « الحقّ نحو ايسه ، فى نفسه لنفسه بنفسه » يعنى حق متعال وجودش فى نفسه ، لنفسه و بنفسه است .\r\nظاهر تقسيم در شعر اوّل منظومه اين است كه وجود بر سه قسم است : رابط و رابطى و نفسى ؛ يعنى به نظر مىرسد كه از اوّل يك تقسيم بيشتر در كار نيست و هر سه قسم در عرض يكديگرند ولى شعر بعدى توضيح مىدهد كه چنين نيست .\r\n لانّه فى نفسه او لا و ما * فى نفسه امّا لنفسه سما\r\nاو غيره و الحقّ نحو ايسه * فى نفسه لنفسه بنفسه \r\n\r\n\r\n\r\n\r\n","description":"","footnote":"\r\n( 1 ) . ما در اين تقسيم ، مطلق موجود را به دو قسم : بنفسه و بغيره تقسيم كرديم ، نه خصوص « وجود نفسى » را ، زيرا بديهى است كه وجود رابطى و وجود رابط نيز از اين تقسيم خارج نمىباشند و مشمول « وجود بغيره » مىباشند . عليهذا تقسيم اوّل و دوم در طول يكديگرند ولى تقسيم سوم در عرض تقسيم اوّل است گرچه ظاهر بعضى كلمات اين است كه تقسيم سوم را نيز در طول تقسيم دوم قرار مىدهند يعنى وجود نفسى ( لنفسه ) را مقسم وجود بنفسه و بغيره قرار مىدهند ، مانند شرح منظومه ( رجوع شود ) .\r\n","page_name":" 357 ","page_number":357},
  {"content":"\r\n\r\n قد كان ذا الجهات فى الاذهان * وجوب امتناع او امكان \r\nزيرا وجود يا فى نفسه است يا نه ؛\r\nو وجود فى نفسه يا لنفسه است ،\r\nيا براى غير است . و حقّ متعال وجودش\r\nفى نفسه و لنفسه و بنفسه است « 1 » .\r\nوجود مطلقا ( به تمام اقسامش ) در ذهن ، دارندهء يكى\r\nاز جهات سه گانه است : وجوب ، امكان ، امتناع .\r\nشرح : مقصود اين است كه وجود ، چه محمولى باشد و در قضاياى ثنائيّه و بسيطه واقع شود و چه رابط باشد و در قضيّهء ثلاثيّه و مركّبه واقع گردد ، خواه ناخواه داراى يكى از اين جهات سه گانه است ؛ يعنى هر محمولى را به هر موضوعى نسبت دهيم ، خواه آن محمول خود وجود باشد يا چيز ديگر ، يكى از سه حالت را خواهد داشت : يا ثبوت محمول براى موضوع ضرورى و واجب است ، [ يا ممكن است 
  ] و يا ممتنع . مثلًا اگر بگوييم : « الف موجود است » از يكى از سه حال خارج نيست : يا الف موجود است بالوجوب و بالضرورة ، يعنى بايد موجود باشد و محال است كه موجود نباشد ؛ و يا الف موجود است بالامكان ، يعنى مىتواند موجود باشد و مىتواند موجود نباشد ، نه وجود\r\n\r\n\r\n\r\n\r\n","description":"","footnote":"\r\n( 1 ) . آنچه گفته شد انطباق دارد با آنچه در منظومه و شرحش آمده است ، ولى حقيقت اين است كه اين گونه تقسيم براى وجود ريشهء اصالت ماهيّتى دارد ؛ يعنى با طرز تفكّر اصالت ماهيّتى سازگار است كه وجود را يك مفهوم اعتبارى منتزع از حاقّ ذات ماهيّت مىداند ، نه با طرز تفكّر اصالت وجودى . بنابر اصالت وجود اگر نظر به مفهوم وجود بياندازيم وجود يا محمولى است و يا رابط ؛ يعنى صورت ذهنى مفهوم وجود گاهى به صورت اسمى و استقلالى است ، كه صحيح است موضوع يا محمول واقع شود ، و گاهى به صورت حرفى و غير مستقل ، كه رابط و پيوند ميان دو مفهوم ديگر است .\r\nاين تقسيم كه تقسيم مفهوم وجود از نظر ذهنى و به نحو قضيّهء ذهنيّه است ، در همين جا پايان مىيابد ؛ يعنى ديگر وجود محمولى و تصوّر مستقلّ وجود ، به دو قسم نفسى و رابطى منقسم نمىشود . و امّا مفهوم وجود بر حسب مصاديق خارجى خود - و نه وجود ذهنى آن - تقسيم مىشود به لنفسه و لغيره و بنفسه و بغيره .\r\nيعنى اگر نظر به واقعيّت وجود بياندازيم ، وجود يا مستقلّ است يا رابط ؛ وجود مستقل وجود واجب است و وجود رابط وجود ماسوا مطلقا .\r\nآنگاه وجود رابط به اين معنى بر دو قسم است : يا بى نياز از محل و موضوع است و يا نيازمند به آن ؛ اوّلى را مىتوانيم « وجود نفسى » و دومى را « وجود رابطى » بناميم .\r\n","page_name":" 358 ","page_number":358},
  {"content":"\r\n\r\nداشتن براى آن ضرورى است و نه وجود نداشتن ؛ و يا الف موجود است بالامتناع ، يعنى ممتنع الوجود است ، محال است كه موجود باشد . و همچنين اگر بگوييم : « الف ب است » از يكى از سه حال خارج نيست : يا الف بالضروره ب است و محال است كه ب نباشد ، يا مىتواند ب باشد و يا نباشد ، و يا محال است كه ب باشد و بايد هرگز ب نباشد .\r\nدر اين شعر كلمهء « فى الاذهان » به كار رفته است ، اشاره به اينكه وجود در ظرف ذهن متّصف به آن صفتهاى سه گانه مىشود ولى در خارج متّصف به هر سه صفت نمىشود ، بلكه فقط به دو صفت از اين سه صفت متّصف مىشود يعنى وجوب و امكان ، زيرا بديهى است كه معنى « امتناع » اين است كه محال است در خارج پديد آيد ، و چيزى كه در خارج است قهراً صفت « امتناع » را نمىپذيرد « 1 » .\r\n\r\n\r\n\r\n\r\n","description":"","footnote":"\r\n( 1 ) . حقيقت اين است كه اين بن بست از آنجا پيدا شده كه حاجى سبزوارى خواسته مطلق وجود را - همانطور كه خود در شرح تصريح مىكند ، اعمّ از رابط و محمولى رابطى و محمولى نفسى قائم بالذات ، و محمولى نفسى قائم به غير - مقسم قرار دهد ؛ امّا چنان كه قبلًا گفتيم اساس آن تقسيمات غلط است .\r\nبنا بر اصالت وجود طور ديگر بايد سخن بگوييم . بنابر اصالت وجود اگر « حقيقت وجود » را منظور و مقسم قرار دهيم نوعى تقسيم بايد انجام دهيم و اگر « ماهيّت » را منظور و مقسم قرار دهيم نوعى ديگر [ تقسيم 
  ] بايد انجام دهيم و حتى مفهوم اقسام بنا بر هر يك از دو [ تقسيم 
  ] متفاوت مىگردد . اگر حقيقت وجود را منظور قرار دهيم بايد بگوييم حقيقت وجود يا واجب است و يا ممكن و شقّ سومى در كار نيست ؛ و البتّه معنى « امكان » در باب وجود بنا بر اصالت وجود با « امكان » در باب ماهيّت متفاوت است ، همچنانكه معنى « وجوب » نيز بنا بر اصالت وجود با « وجوب » بنا بر اصالت ماهيّت متفاوت است . و امّا اگر ماهيّت را در نظر بگيريم ، ماهيّت به تبع وجود و عدم متّصف به اين صفات سه گانه مىشود . هر ماهيّتى عقلا از نظر اتصاف به وجود از يكى از اين سه حال خارج نيست : يا واجب است و يا ممكن و يا ممتنع ؛ يعنى يا واجب الوجود است يا ممكن الوجود و يا ممتنع الوجود ؛ و همچنين هر ماهيّت مفروض الوجودى از نظر اتصاف به صفتى از صفات يا ثبوت آن صفت براى او ، يا بالوجوب است ، يا بالامكان و يا بالامتناع . پس آنجا كه مىخواهيم تقسيم را سه جانبه قرار دهيم اگر بر مبناى اصالت ماهيّت قضاوت مىكنيم لزومى ندارد ظرف را عالم ذهن قرار دهيم و اگر بر مبناى اصالت وجود قضاوت مىكنيم هرگز خود وجود تقسيم سه جانبه نمىپذيرد نه در ظرف ذهن و نه در ظرف خارج ؛ و امّا ماهيّت كه بنابر اين مبنا اعتبارى است ، مانعى ندارد كه هر سه قسم را بپذيرد .\r\nاين نكته بايد دانسته شود كه بنا بر اصالت وجود ، اگر حقيقت وجود را در نظر بگيريم نه ماهيّت اعتبارى را ، هيچيك از اينها « مادّه » يا « جهت » نخواهند بود ، زيرا « مادّه » عبارت است از كيفيّت نسبت محمول به موضوع . و « جهت » تعبير لفظى اين كيفيّت است ، و « نسبت » كه موضوع اين كيفيّت است مربوط به عالم ذهن است نه عالم خارج . وجوب در عالم خارج عين حقيقت وجود و واجب است نه كيفيّت انتساب وجود به واجب . همچنين امكان عين وجودات فقرى و ربطى است نه كيفيّت انتساب آن وجودها به ذات اشياء . و امّا اگر ماهيّت را كه بنابر\r\n","page_name":" 359 ","page_number":359},
  {"content":"\r\n\r\n و هى غنيّة عن الحدود * ذات تأسّ فيه بالوجود \r\nاين موادّ سه گانه از تعريف بى نياز مىباشند\r\nو در اين جهت اقتدا به وجود دارند .\r\nشرح : در اوّل هر باب و هر فصل بايد موضوع آن باب يا آن فصل تعريف شود تا معلوم گردد كه بحث در اطراف چيست ؟ در اينجا نيز اين پرسش مىآيد كه تعريف هر يك از موادّ سه گانه چيست ؟\r\nجواب اين است كه اينها بى نياز از تعريف مىباشند و امكان تعريف براى اينها وجود ندارد . مفهومى نيازمند به تعريف است و امكان تعريف برايش هست كه بديهى و معلوم اوّلى نفس نباشد ، امّا اگر يك مفهوم ، بديهى و معلوم اوّلى نفس شد و جهل و ابهامى در مفهومش نبود كه نيازمند به توضيح و تعيين و معلوم كردن باشد ، بى نياز از تعريف است و به عبارت ديگر معانى و مفاهيمى كه بلا واسطهء مفهوم و معنى ديگر عارض نفس مىشود بى نياز از تعريف هستند . اگر فرض كنيم تمام معانى و مفاهيم بدون استثنا نيازمند به وساطت مفاهيم ديگرند لازم مىآيد كه هيچ معنى و مفهومى قابل تعريف نباشد و در نتيجه هيچ معنى و مفهومى در ذهن معلوم و روشن نبوده باشد .\r\nاز اين نظر است كه معانى و مفاهيم بر دو قسم مىشوند :\r\nالف . بديهى\r\nب . نظرى\r\nچنان كه در منطق توضيح داده شده است « 1 » .\r\n\r\n\r\n\r\n\r\n","description":"","footnote":"\r\nاين مبنا امر اعتبارى است در نظر بگيريم البتّه مانعى نيست كه هر يك از اينها « مادّه » يا « جهت » ناميده شود . تمام احكامى كه بنا بر اصالت ماهيّت بر ماهيّت جارى مىشود ، بنا بر اصالت وجود نيز عينا همان احكام بر ماهيّت جارى مىشود ولى اصالت خود را از دست مىدهد و جنبهء اعتبارى پيدا مىكند .\r\n( 1 ) . در اينجا دو مطلب است كه لازم به تذكّر است :\r\nالف . اينكه گفته مىشود بعضى مفاهيم نيازمند به واسطه هستند و بعضى نيستند ، مقصود از « واسطه » يك معنى و مفهوم ديگر است نه چيز ديگر . عليهذا نيازمندى يك مفهوم به وساطت آلت احساس و عدم نيازمندى آن به چنين آلتى ، از محلّ بحث خارج است . نيازمندى يك مفهوم به مفهوم و معنى ديگر به اين شكل است كه اين معنى دوم تشريح كننده و تجزيه كنندهء مفهوم اوّلى است ، و امّا نيازمندى يك معنى و مفهوم به آلت احساس به اين شكل است كه تا آلت احساس در كار نباشد آن مفهوم به هيچ نحو عارض ذهن نمىشود ، نه به صورت يك مفهوم بديهى و نه به صورت يك مفهوم نظرى .\r\n","page_name":" 360 ","page_number":360},
  {"content":"\r\n\r\nمفاهيم « وجوب » و « امكان » و « امتناع » از اين جهت مانند مفهوم « وجود » مىباشند كه اوّلىّ التصوّر و بديهى و بى نياز از تعريف مىباشد « 1 » .\r\n\r\n\r\n\r\n\r\n","description":"","footnote":"\r\nب . ملاك اين نيازمندى چيست ؟ چگونه است كه بعضى از معانى و مفاهيم ، بى نياز از تعريف و شرح مىباشند و بعضى نيازمند ؟ به عبارت ديگر چگونه است كه بعضى از مفاهيم ذهنى ، خالى از هر نوع ابهام است و ذهن ، خود را از پرسش از چيستى آنها بى نياز مىداند و بعضى ديگر از مفاهيم است كه ذهن ، خود را نيازمند به شرح و شكافتن مىداند ؟ تفاوت اين دو نوع مفهوم در چيست ؟ در اينجا سخنان زيادى گفته شده است . حق اين است كه ملاك اين جهت ، بساطت و تركّب مفاهيم است و ما به تفصيل ، اين مطلب را در فصل مربوط به « تعريف وجود » ذكر كرده‌ايم .\r\n( 1 ) . بابا افضل كاشانى كه يكى از بزرگان حكماى اسلامى است ، در تعبيرات فارسى خود به جاى كلمات « واجب » ، « ممكن » ، « ممتنع » ، كلمات : « بايا » ، « شايا » ، « نايا » را به كار برده است و قهراً بر مبناى پيشنهاد او ، به جاى كلمات « وجوب » ، « امكان » ، « امتناع » ، كلمات « بايستن » ، « شايستن » و « نبايستن » بايد به كار برده شود .\r\n","page_name":" 361 ","page_number":361},
  {"content":"\r\n\r\n\r\nغرر دوّم : اعتبارى بودن موادّ ثلاث\r\n وجودها فى العقل بالتّعمّل * للصّدق فى المعدوم و التّسلسل \r\nآنها ( وجوب ، امكان ، امتناع ) فقط در ظرف\r\nذهن وجود دارند و با فعّاليت و انتزاع\r\nعقلى حاصل مىشوند به دليل صدق آنها بر\r\nمعدومات و اينكه ( حقيقى بودنشان ) مستلزم تسلسل است\r\nدر اين فصل دربارهء اعتبارى بودن موادّ سه گانه بحث مىشود . قبلًا بايد معنى « اعتبارى » را شرح دهيم .\r\nكلمهء « اعتبارى » معمولا در مقابل كلمهء « حقيقى » يا « واقعى » به كار برده مىشود .\r\nاين كلمه دو مورد استعمال مختلف دارد :\r\n1 . در علوم اجتماعى . در اين علوم وقتى كه مثلًا گفته مىشود قوانين ، يك سلسله امور اعتبارى هستند ، يا گفته مىشود مالكيّت امر اعتبارى است ، يعنى اينها يك سلسله امور قراردادى هستند . بشر در زندگى اجتماعى خود چاره‌اى از برخى قراردادها ندارد . اين قراردادها در اختيار بشر است ، مىتواند اينها را وضع كند و مىتواند رفع نمايد ؛ يعنى مىتواند امر قراردادى را ايجاد يا منتفى سازد ؛ مثلًا مىتواند\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nمالكيّت ، يا زوجيّت ، يا رياست يا يك مقام و درجهء خاصّ اجتماعى را در مورد خاص به وجود آورد يا از آن مورد سلب نمايد ؛ همچنانكه مىتواند اصل موضوع را الغا نمايد ، مثلًا مالكيّت را به طور كلّى الغا نمايد .\r\n2 . در اصطلاحات فلسفى . فلاسفه معتقدند كه معانى و مفاهيمى كه عارض ذهن ما مىشوند به طور كلّى بر دو قسم هستند :\r\nالف . معانى و مفاهيمى كه خود آن معانى و مفاهيم مستقيما در خارج موجودند ؛ يعنى آنچه در خارج موجود است مصداق واقعى همان چيزى است كه در ذهن است و آنچه در ذهن است عكس و تصوير و ارائهء همان واقعيّتى است كه در خارج است ؛ مثل مفهوم « انسان » ، « گرمى » ، « بلندى » ، « كوتاهى » ؛ و دربارهء اينها كلمهء « موجود » صدق مىكند ، مثلًا مىگوييم : « انسان موجود است » ، « گرمى موجود است » ، « بلندى موجود است » ، « كوتاهى موجود است » .\r\nب . معانى و مفاهيمى كه خود آن معانى و مفاهيم مستقيما در خارج موجود نيستند بلكه انتزاع مىشوند از يك سلسله معانى و مفاهيم ديگر كه آنها در خارج موجودند و اينها به صورت صفتى و حكمى بر آنها صدق مىكنند ؛ يعنى خود صفت و حكم ، مرتبه‌اى از وجود به شمار نمىرود و ما بازائى در خارج ندارد و به اصطلاح معروف منطقيّين « محمول بالضميمه » نيست بلكه « خارج محمول » است . اين معانى و مفاهيم دربارهء اشياء خارجى صدق مىكنند ولى مفهوم « موجود » دربارهء اينها صدق نمىكند ؛ مثل مفهوم « امكان » و مفهوم « حدوث » . دربارهء يك شىء بالخصوص مىتوان گفت آن شىء ممكن است يا حادث است ولى نمىتوان گفت « امكان موجود است » يا « حدوث موجود است » ؛ همچنانكه دربارهء يك شىء بالخصوص مىتوان گفت معدوم است اما نمىتوان گفت « عدم وجود دارد » ؛ و همچنين دربارهء يك شخص مىتوان گفت كور است اما نمىتوان گفت « كورى وجود دارد » .\r\nتوضيح مطلب اينكه گاهى محمولى بر موضوع خاصّى حمل مىشود در حالى كه محمول علاوه بر وجود موضوع ، مرتبه‌اى از وجود به شمار مىرود و درست مثل اين است كه چيزى بر موضوع علاوه شده و به آن ضميمه گشته است ، مثل اينكه مىگوييم : « زيد عالم است » . در اينجا « عالم » بر « زيد » حمل شده است امّا مبدأ اين حمل ذات زيد نيست ؛ يعنى ذات زيد از آن جهت كه ذات زيد است استحقاق حمل « عالم » را ندارد ، بلكه از آن جهت كه داراى كيفيّت و حالتى است كه بر وجود ، علاوه\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nشده و ضميمه گشته است .\r\nامّا گاهى محمولى بر موضوعى حمل مىشود به حمل صحيح و راستين بدون آنكه محمول ، مرتبه‌اى ديگر از وجود را اشغال كرده باشد و بدون آنكه در خارج ، چيزى بر وجود موضوع علاوه شده باشد و به آن ضميمه گشته باشد ، بلكه ذات موضوع از آن جهت كه ذات موضوع است استحقاق حمل آن محمول را دارد و به آن متّصف است ؛ مثل اينكه مىگوييم : « زيد حادث است » ، « خدا قديم است » ، « زيد معلول است » ، « عمرو بر زيد مقدّم است » . حدوث ، قدم ، معلوليّت ، تقدّم و امثال اينها در عين اينكه بر موضوعاتى حمل مىشوند ، امورى علاوه و ضميمه بر ذات موضوعات و موصوفات خود نيستند ، بلكه اين ذهن ماست كه با قدرت فعّالهء شگفت انگيز خود ، اين معانى و مفاهيم را از حاقّ ذات اشياء انتزاع مىكند و بر آنها حمل مىنمايد ، و اتّفاقا اين مفاهيم و معانى انتزاعى ، فطرىترين و صادق‌ترين معانى و مفاهيم ذهنى مىباشند .\r\nاين معانى و مفاهيم كه هميشه به صورت محمول و صفت بر اشياء ديگر صدق مىكنند ولى خود هرگز موضوع يك محمول ( خواه « وجود » يا يك محمول ديگر ) واقع نمىشوند حتّى دربارهء معدومات نيز صدق مىكنند ؛ يعنى لزومى ندارد كه حتّى موصوف آنها وجود خارجى داشته باشد ؛ مثل اينكه مىگوييم : « سيمرغ ممكن الوجود است » ، يا : « شريك البارى ممتنع الوجود است » . بديهى است كه سيمرغ و شريك البارى خود معدوم‌اند و در عين حال به صفت « امكان » يا « امتناع » متّصف مىشوند و اين خود يك دليل قاطع است بر اعتبارى بودن اينها ، يعنى بر اينكه اينها در خارج به هيچ وجه مصداق حمل « موجود » واقع نمىشوند .\r\nبعلاوه اگر خود اين معانى و مفاهيم در خارج موجود باشند و مستحقّ حمل « موجود » باشند تسلسل لازم مىآيد و تسلسل محال است .\r\nپس تحقّق خارجى اين معانى و مفاهيم محال است « 1 » .\r\n\r\n\r\n\r\n\r\n","description":"","footnote":"\r\n( 1 ) . قبل از كشف اصالت وجود ، امور حقيقى از امور اعتبارى به نحوى كه گفته شد باز شناخته مىشد ؛ يعنى تعريف امور حقيقى و امور اعتبارى همان بود كه گفته شد ( امور حقيقى مصداق كلمهء « موجود » مىباشند و امور اعتبارى مصداق كلمهء « موجود » واقع نمىشوند ولى به صورت صفتى بر اشياء حمل مىشوند ) و راه بازشناسى امور اعتبارى از امور حقيقى نيز همان بود كه در بالا اشاره شد ؛ يعنى امور اعتبارى به شكلى هستند كه اگر فرض كنيم موجودند تكرّر و تسلسل لازم مىآيد ( كلّ ما يلزم من تحقّقه تكرّره فهو اعتبارىّ ) و گفته مىشد معقولات اوّليّه به اصطلاح\r\n","page_name":" 364 ","page_number":364},
  {"content":"\r\n\r\n وجودها فى العقل بالتّعمّل * للصّدق فى المعدوم و التّسلسل \r\nوجود اين سه چيز ( وجوب ، امكان ، امتناع ) در ظرف ذهن است نه در ظرف خارج ؛ و عقل با انتزاع ، آنها را از معانى ديگر ( كه مستقيما از طريق حواسّ ظاهرى و يا از طريق ديگر وارد ذهن شده‌اند ) تحصيل مىكند . دليل بر واقعيّت خارجى نداشتن اينها دو چيز است :\r\n1 . اينها حتّى دربارهء موضوعات معدومه نيز صدق مىكنند ؛ يعنى ممكن است موصوفات اينها معدوم باشد . بديهى است كه اگر موصوف معدوم شد صفت به طريق اولى معدوم است ؛ مثل اينكه مىگوييم : « انسان دو سر ممكن است » يا : « شريك البارى ممتنع است » با اينكه انسان دو سر در خارج وجود ندارد و همچنين شريك البارى در خارج وجود ندارد . اساساً اگر چيزى وجود داشته باشد ممتنع نخواهد بود .\r\n2 . اين امور اگر در خارج وجود داشته باشند تسلسل لازم مىآيد ، زيرا اگر وجود داشته باشند آنها نيز مانند همهء اشياء ديگر « پديده‌اى » از پديده‌ها خواهند بود يعنى يك شىء وجوددار خواهند بود ، به عبارت ديگر ماهيّتى خواهند داشت و وجودى ، و در اين\r\n\r\n\r\n\r\n\r\n","description":"","footnote":"\r\nفلسفى كه همان ماهيّات مىباشند امور حقيقى هستند و امّا معقولات ثانيهء فلسفى همه اعتبارى هستند ، و گفته مىشد كه مفهوم « وجود » از معقولات ثانيه است و به همين دليل امر اعتبارى است . امّا پس از طرح و كشف اصالت وجود ، در عين اينكه تفاوت اين دو نوع مفهوم يعنى معقولات اوّليّه و معقولات ثانيه محرز است و نوع دوم منتزّع از نوع اوّل است و هيچ گونه استحقاق حمل « موجود » را ندارند ، مطلب ديگرى مطرح شد و آن اينكه استحقاق حمل « موجود » بر يك مفهوم ، براى حقيقى بودن آن كافى نيست . بنا بر اصالت وجود ، حتّى مفاهيم و معانىاى كه چنان استحقاقى دارند نيز امور اعتبارى و انتزاعى هستند و استحقاق آنها براى حمل « موجود » بر آنها به تبع حقيقت وجود است ، آنچه اصالت دارد و به حق بايد « حقيقى » خوانده شود حقيقت وجود است كه عين خارجيّت و واقعيّت است و قابل انتقال به ذهن نيست ، يعنى هرگز صورت مفهوميّت و معقوليّت به خود نمىگيرد .\r\nدر عين حال بنابر اصالت وجود نيز - چنان كه اشاره شد - تفاوت دو نوع مفهومى كه سابقا يكى از آنها « حقيقى » و ديگرى « اعتبارى » شناخته مىشد محرز و مسلّم است .\r\nبنابر اين مىتوان چنين گفت كه اگر معانى و مفاهيم را عموما يك طرف قرار دهيم و حقيقت وجود را طرف ديگر ، تمام معانى و مفاهيم اعتبارى هستند ، ولى اگر خود معانى و مفاهيم را با يكديگر مقايسه كنيم تفاوتى ميان آنها هست كه بعضى نسبت به بعضى ديگر « حقيقى » به شمار مىروند .\r\nو اگر اصطلاح را عوض كنيم ، در مورد اوّل ، « اصيل » و « اعتبارى » را در برابر هم قرار دهيم و در مورد دوم ، « حقيقى » و « انتزاعى » را در برابر هم قرار دهيم ، شايد مطلب روشن‌تر و رساتر مفهوم گردد .\r\n","page_name":" 365 ","page_number":365},
  {"content":"\r\n\r\nصورت اين ماهيّات از نظر اتّصاف به وجود ، خالى از يكى از سه جهت نخواهند بود : يا واجب‌اند و يا ممكن و يا ممتنع ؛ يعنى اگر « امكان » مثلًا ، موجود باشد ، يا واجب الوجود است و يا ممكن الوجود و يا ممتنع الوجود ، آنگاه نقل كلام مىشود به وجوب اين امكان مثلًا ، كه آن نيز بايد وجودى داشته باشد و چون وجود دارد بايد او نيز وجوب يا امكانى داشته باشد و همين طور هر وجودى مستلزم وجوب يا امكانى است و هر وجوب يا امكانى ( اگر اعتبارى نباشند ) مستلزم وجودى و به اين ترتيب تسلسل لازم مىآيد ؛ يعنى لازم مىآيد كه همراه هر موجودى ( مثلًا انسان ) غير متناهى موجودات باشد از نوع وجوبها يا امكانها . لهذا قبلًا گفتيم كه هر چيزى كه تحقّقش مستلزم تكرّر باشد اعتبارى است .\r\n\r\n","description":"","footnote":"","page_name":" 366 ","page_number":366},
  {"content":"\r\n\r\n\r\nغرر سوّم : اقسام هر يك از موادّ ثلاث\r\n و كلّ واحد لدى الاكياس * بالذّات و الغير و بالقياس\r\nالّا فى الامكان فغيرىّ سلب * فليس ما بالذّات منها ينقلب \r\nهر يك از اين موادّ سه گانه ( وجوب ، امكان ، امتناع ) در نزد\r\nاصحاب عقل ( منقسم مىشود به ) بالذّات و بالغير و بالقياس\r\nمگر در امكان كه « غيرى » از اقسام آن مسلوب است\r\nزيرا ذاتيّات ، انقلاب پذير نمىباشند\r\nشرح : مؤلّف كتاب در اينجا اقسام هر يك از موادّ ثلاث را بيان مىكند . در فصول پيش عموميّت اينها در همهء وجودات - اعمّ از محمولى و رابط - و سپس بى نيازى آنها از تعريف ، و سپس نحوهء وجود آنها كه « اعتبارى » است بيان شد ، اكنون اقسام آنها بيان مىشود .\r\nهر يك از اين سه در نظر اوّلى و احتمال بدوى منقسم مىشود به سه قسم : ذاتى ، غيرى ، قياسى ( يا بالذّات و بالغير و بالقياس ) ، ولى پس از اندك تأمّل معلوم مىگردد كه يك قسم از اين نه قسم معقول نيست و آن « امكان غيرى » است .\r\nتوضيح مطلب اينكه هر يك از اين مفاهيم سه گانه را دو نحو مىتوان اعتبار كرد :\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nالف . نفسى\r\nب . قياسى\r\nيعنى آنجا كه از جنبهء فلسفى تحقيق مىشود و دربارهء وجوب يا امكان يا امتناع وجود خاصّى بحث مىشود ، گاهى نظر به آن وجود است بما هو هو ، قطع نظر از فرض شىء ديگر ، مثلًا مىگوييم : الف واجب الوجود است ، يا ممكن الوجود ، يا ممتنع الوجود .\r\nگاهى نظر به آن وجود است در زمينهء فرض وجود ديگر ؛ مثلًا مىخواهيم با فرض وجود « ب » يا عدم « ب » بدانيم آيا « الف » واجب الوجود است يا ممكن الوجود يا ممتنع الوجود ؟\r\nدر صورت اوّل ، آنچه مورد سؤال ذهن است يك « قضيّهء حمليّه » است و امّا در صورت دوم ، مورد سؤال ذهن ما يك « قضيّهء شرطيّه » است ؛ يعنى در صورت اوّل ، قضيّه به اين صورت مطرح است كه مثلًا : آيا « الف » واجب الوجود است يا ممكن الوجود يا ممتنع الوجود ؟ و در صورت دوم ، قضيّه به اين صورت مطرح است كه : اگر « ب » موجود باشد آيا « الف » وجوب وجود دارد يا امكان وجود يا امتناع وجود ؟\r\nدر صورت اوّل ، « الف » را فى نفسه و قطع نظر از فرض شىء ديگر ، از نظر وجوب يا امكان يا امتناع وجود ، مورد مطالعه قرار داده‌ايم ، ولى در صورت دوم آن را در زمينهء وجود يك شىء ديگر مورد مطالعه قرار داده‌ايم . لهذا ممكن است حكم ما دربارهء آن در دو زمينه فرق بكند ، مثلًا در زمينهء اوّل آن را « ممكن » و در زمينهء دوّم « واجب » بدانيم و يا بالعكس .\r\nاگر شىء را فى نفسه و قطع نظر از وجود شىء ديگر در نظر بگيريم و يكى از معانى سه گانهء مزبور را برايش اثبات كنيم بر دو قسم خواهد بود ، زيرا يا آن معنى را بالذّات دارد يعنى يك علّت خارجى آن را به او اعطا نكرده است ، و يا آن را بالغير دارد يعنى از ناحيهء يك علّت خارجى دريافت كرده است .\r\nقسم اوّل را « ذاتى » و قسم دوم را « غيرى » مىناميم . مثلًا اگر « الف » را واجب الوجود يا ممكن الوجود يا ممتنع الوجود تشخيص داديم ، يا اين است كه « الف » وجوب يا امكان يا امتناع خود را بالذّات و از ناحيهء خود دارد و يا بالغير و از ناحيهء غير « 1 » .\r\n\r\n\r\n\r\n\r\n","description":"","footnote":"\r\n( 1 ) . اينجاست كه پس از اندك دقّت معلوم مىشود آن تقسيم فقط دربارهء وجوب و امتناع صحيح است امّا دربارهء امكان\r\n","page_name":" 368 ","page_number":368},
  {"content":"\r\n\r\nاين است كه مىگوييم هر يك از اينها منقسم مىشود به دو قسم : بالذّات و بالغير .\r\nامّا آنجا كه شىء را در زمينهء وجود يا عدم شىء ديگر در نظر مىگيريم و با مقايسه با شىء ديگر مىخواهيم ببينيم او چه حكمى از احكام سه گانه را دارد ، هر يك از اينها را « بالقياس » مىخوانيم .\r\nهمواره ميان وجود علّت و وجود معلول ، وجوب بالقياس حكمفرماست ؛ يعنى اگر علّت موجود باشد معلول بالضّروره موجود است ، همچنانكه اگر معلول باشد علّت بالضروره موجود است ؛ يعنى نوعى تلازم ميان آنها برقرار است ؛ همچنانكه ميان دو معلولى كه منتهى به علّت واحد مىشوند نيز وجوب بالقياس برقرار است . اختصاص به روابط علّى و معلولى ندارد ، در مورد متضايفين از قبيل ابوّت و بنوّت نيز وجوب بالقياس برقرار است با اينكه متضايفين علّت و معلول يكديگر نيستند . مثلًا هر جا كه ابوّت هست بنوّت هم هست و بالعكس ؛ يعنى در زمينهء وجود هر يك وجود ديگرى ضرورى است ؛ هر چند متضايفين را مىتوان از نوع دو معلولى كه به علّت واحد منتهى مىشوند دانست .\r\nولى در ميان وجود علّت و عدم معلول ، و همچنين ميان عدم علّت و وجود معلول ، و همچنين ميان وجود هر يك از دو معلول علّت واحد و عدم ديگرى ، امتناع بالقياس برقرار است .\r\nامّا امكان بالقياس در جهان هستى كه همهء سلسله‌هاى علّت و معلول به هم پيوسته است و تمام سلسله‌ها به ذات واجب الوجود منتهى مىشود تحقّق ندارد . امكان بالقياس در موردى صدق مىكند كه ميان دو جزء ، رابطهء علّت و معلولى نباشد و در نهايت امر هم به يك علّت اصلى منتهى نگردند و اين با فرض منتهى شدن اشياء به واجب الوجود و وحدت واجب الوجود سازگار نيست « 1 » ، لهذا صاحب منظومه مىگويد :\r\n\r\n\r\n\r\n\r\n","description":"","footnote":"\r\nصحيح نيست . پس امكان بالغير معنى ندارد ، زيرا آن چيزى كه آن را ممكن بالغير فرض كرده‌ايم يا واجب بالذات است يا ممتنع بالذات و يا ممكن بالذات . اگر واجب بالذات يا ممتنع بالذات باشد و امكان بالغير پيدا كرده باشد لازم مىآيد وجوب ذاتى و امتناع ذاتى زائل شده باشد يعنى يك امر ذاتى منقلب شده باشد و اين محال است ( فليس ما بالذّات منها ينقلب ) و اگر ممكن بالذات باشد يا اين است كه اين امكان غيرى كه از ناحيهء علّت خارجى آمده است همان است كه خود شىء قبلًا داشته است پس تحصيل حاصل است و محال است ، يا امكان ديگرى است پس لازم مىآيد شىء واحد دو امكان داشته باشد و اين نيز محال است .\r\n( 1 ) . اينجا جاى يك سؤال هست و آن اينكه بنا بر اين قاعده كه همهء موجودات جهان يا علّت و معلول يكديگرند و يا در\r\n","page_name":" 369 ","page_number":369},
  {"content":"\r\n\r\n ما بالقياس كالمضايفين * ثمّت كالمفروض واجبين \r\nما بالقياس نظير متضايفين\r\nو مثل دو واجب الوجود\r\nشرح : متضايفين از قبيل ابوّت و بنوّت - كه هر جا كه ابوّت هست بنوّت هست و بالعكس - مثال واجب بالقياس‌اند و دو واجب الوجود مثال ممكن بالقياس . البتّه اگر دو واجب الوجود فرض كنيم كه هر يك از آنها معلولهاى جداگانه‌اى داشته‌اند ، نسبت آن معلولات با هم ، همچنين نسبت هر يك از معلولات يك واجب با واجب ديگر نيز امكان بالقياس خواهد بود « 1 » .\r\n\r\n\r\n\r\n\r\n","description":"","footnote":"\r\nنهايت امر به يك علّت منتهى مىشوند ، پس رابطهء اشياء با يكديگر يا از نوع وجوب بالقياس است و يا امتناع بالقياس ؛ يعنى لازم مىآيد كه تمام قضاياى شرطيّه ، ضروريّه و يا ممتنعه باشند و هيچ قضيّهء شرطيّهء ممكنه وجود نداشته باشد و حال آنكه چنين نيست .\r\nالبتّه اين ، اشكال مهمّى است و نديده‌ايم كسى تاكنون متعرّض اين اشكال و جواب آن شده باشد .\r\nجواب اشكال اين است كه نظر فلسفى و نظر منطقى در اينجا متفاوت است . آنچه گفتيم از نظر فلسفى است كه نظر به متن واقعيّات دارد و مىخواهد رابطهء ميان وجودات واقعى را كه همه شخصى و جزئى هستند با ساير وجودات و يا با عدم ساير وجودات بيان كند و البتّه با اين نظر ميان اشياء جز وجوب بالفعل و امتناع بالقياس حكمفرما نيست .\r\nولى اگر از نظر منطقى بنگريم كه به روابط موضوعات و محمولات و شرطها و جزاها از نظر كلّى و عمومى و با توجّه به ماهيّات كليّهء اشياء مىنگرد ، امكان بالقياس در ميان اشياء هست . مثلًا منطقى به طور كلّى و به صورت قضيّهء حقيقيّه ( نه خارجيّه ) حكم مىكند كه « هر جا مثلّث وجود پيدا مىكند بالضروره مجموع زوايايش 180 درجه است » يعنى در آنجا يك وجوب بالقياس را بيان كرده است ، و در جاى ديگر حكم مىكند « هر جا شكل وجود پيدا كند ممكن است مثلّث باشد » يعنى طبيعت شكل و ماهيّت شكل به طور كلّى ايجاب نمىكند كه حتما مثلّث باشد ، اگر شكلى مثلّث يا مربّع شد نه به اقتضاى ماهيّت شكل است بلكه به اقتضاى علّت خارجى است . در اينجا ميان شرط و جزا امكان بالقياس برقرار است نه وجوب يا امتناع بالقياس .\r\n( 1 ) . اينجا نيز سؤال ديگرى پيش مىآيد و آن اينكه : چه فرق است ميان امكان بالغير و امكان بالقياس كه امكان بالغير را از اقسام نه گانه خارج كرديم و امّا امكان بالقياس را نگه داشتيم و حال آنكه چنان كه ديديم امكان بالقياس منحصر است به موردى كه دو واجب الوجود فرض كنيم و چنان كه در مباحث « توحيد » ثابت شده وجود دو واجب الوجود محال است .\r\nجواب اين است كه امكان بالغير خود يك امر محالى است ، يعنى فرض امكان بالغير فرض يك امر محال است ، امّا امكان بالقياس امر محال نيست ، آنچه محال است وجود دو امرى است كه ممكن بالقياس باشند ؛ يعنى آنچه محال است مصداق امكان بالقياس است و علّت محال بودنش جنبهء امكان بالقياس نيست ، جنبهء ديگرى است چنان كه از ادلّهء وحدت واجب الوجود هويداست .\r\n","page_name":" 370 ","page_number":370},
  {"content":"\r\n\r\n\r\nغرر چهارم : مباحث مربوط به امكان\r\n عروض الامكان بتحليل وقع * و هو مع الغيرىّ من ذين اجتمع \r\nعروض امكان هر ممكن ، عروض تحليلى است ، و او با\r\nوجوب غيرى و امتناع غيرى اجتماع پيدا مىكند .\r\nشرح : در هر يك از دو مصراع اين بيت يك مطلب گفته شده است . در مصراع اوّل مىگويد : امكان در ظرف عقل بر ممكن عارض مىگردد نه در ظرف خارج ، و در مصراع دوم مىگويد : امكان ذاتى با وجوب غيرى و امتناع غيرى منافات ندارد بلكه هميشه توأم با يكى از آنهاست .\r\nامّا توضيح مصراع اوّل : قبلًا در مباحث « معقولات ثانيه » فرق « عروض » و « اتّصاف » گفته شده است . بعضى از معانى و مفاهيم در عين اين كه صفت اشياء خارجيّه‌اند و اشياء در خارج به آنها متّصف مىگردند ولى آنها در خارج بر موصوفات خود عارض نمىشوند ، اگر در خارج عارض بشوند اوّلا لازم مىآيد كه وجودى علاوه بر موصوف و معروض خود داشته باشند و ثانيا لازم مىآيد كه موصوفات آنها در مرحلهء بعد از وجود خود ، آن صفات را داشته باشند و هيچكدام از اينها ممكن نيست .\r\nمثلًا مىگوييم : « زيد ممكن الوجود است » . اگر « امكان » در خارج عارض « زيد »\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nبشود لازم مىآيد كه امكان را چيزى نظير علم و لذّت از صفات نفسانى ، يا بلندى و كوتاهى و سفيدى و سياهى از صفات جسمانى فرض كنيم ، و حال آنكه قطعا چنين نيست ، ما مىدانيم كه امكان از آن نوع معانى نيست كه بتوان آن را وجودى عليحده كه قابل تحقيق پزشكى يا روان شناسى باشد فرض نمود « 1 » .\r\n و قد يراد منه فى استعمال * العمّ و الاخصّ و استقبالى \r\nگاهى در استعمالات ، از لفظ « امكان » امكان عام يا\r\nامكان اخص يا امكان استقبالى مراد مىشود .\r\nشرح : در اينجا گفته مىشود كه امكان يا عامّ است يا خاصّ و يا استقبالى . آيا اين ، تقسيم ديگرى است براى امكان و يا بيان اصطلاح ديگرى است براى لفظ « امكان » ؟ اوّل معنى اينها را ذكر كنيم ، سپس به پرسش بالا پاسخ دهيم .\r\nآنچه تاكنون مورد بحث بود امكان ذاتى است كه در مقابل ضرورت ذاتى و امتناع ذاتى است . يك شىء يا واجب الوجود است و يا ممتنع الوجود و يا ممكن الوجود ؛ يعنى يا اين است كه وجود داشتن براى او ضرورى و حتمى و خلاف ناپذير است و يا وجود نداشتن و يا هيچيك از وجود داشتن و وجود نداشتن براى او حتمى و ضرورى نيست و ذات آن شىء نه ايجاب مىكند وجود را و نه لا وجود را . قسم اخير ممكن الوجود است . پس « امكان » يك مفهوم سلبى است و به معنى اين است كه ذات شىء نه اقتضاى وجود داشته باشد و نه اقتضاى عدم .\r\nامكان به معنى و مفهوم ديگر نيز اطلاق مىشود و آن عبارت است از صرف\r\n\r\n\r\n\r\n\r\n","description":"","footnote":"\r\n( 1 ) . اگر امكان در مرتبهء بعد از وجود عارض زيد شده باشد آيا وجود زيد در مرتبهء قبل از عروض امكان چه حالتى را دارد ؟ آيا واجب است يا ممتنع يا ممكن ؟ به ازاى هر كدام از اين حالات اشكالى پديد مىآيد . بعلاوه اگر وجود امكان غير از وجود زيد باشد پس دو وجود داريم : يكى وجود زيد و ديگر وجود امكان . وجود امكان نيز به نوبهء خود مانند وجود زيد يكى از سه صفت را ( وجوب ، امكان ، امتناع ) دارا خواهد بود . فرض مىكنيم او نيز ممكن است ، پس امكان او نيز بايد وجود ديگرى داشته باشد و مجموعا سه وجود مىشود . نقل كلام به وجود اين امكان مىشود و لازم مىآيد غير متناهى وجود امكان داشته باشيم . و اگر فرض كنيم وجود امكان واجب است عين اين مطلب دربارهء وجود وجوب جارى است . امّا احتمال اينكه وجود امكان ممتنع باشد نمىرود زيرا فرض است كه موجود است و اگر ممتنع بود موجود نمىشد .\r\n","page_name":" 372 ","page_number":372},
  {"content":"\r\n\r\nاقتضاى عدم نداشتن ، خواه اقتضاى وجود باشد يا نباشد ؛ همين كه چيزى اقتضاى عدم نداشت گفته مىشود ممكن است . امكان به اين معنى فقط نقطهء مقابل امتناع است . عليهذا هر چيزى كه ممتنع نيست ممكن است به امكان عامّ ، خواه واجب و ضرورى باشد يا ممكن به امكان خاص . پس امكان به آن معنى ، اعمّ است از امكان ذاتى ( امكان خاص ) و از ضرورى ذاتى . در عرف عام هر وقت كلمهء « امكان » اطلاق مىشود همين مفهوم عام مراد مىشود .\r\nامكان به معنى ديگر نيز گفته مىشود كه اخصّ از امكان خاصّ است . براى توضيح اين معنى از امكان ، لازم است دو قسم از ضرورت را توضيح دهيم .\r\nمنطقيّين مىگويند ضرورت بر دو قسم است : يا ذاتى است و يا وصفى ؛ يعنى اگر رابطهء محمولى با موضوعى « ضرورى » باشد يا از آن جهت است كه ذات موضوع قطع نظر از هر قيد و شرط اضافى ايجاب مىكند محمول را ، و يا در صورت يك قيد و شرط اضافى آن را ايجاب مىكند . قسم اوّل « ضرورت ذاتى » است و قسم دوم « ضرورت وصفى » . مثلًا رابطهء عدد 4 با جفت بودن ضرورى است و ذات موضوع قطع نظر از هر قيد و شرطى ايجاب مىكند محمول را ؛ يعنى عدد 4 از آن جهت كه عدد 4 است ايجاب مىكند جفت بودن را بدون دخالت هيچ شرطى و قيدى ، پس ضرورتى كه در اينجا هست ضرورت ذاتى است . امّا يك معدود خاص ، مثلًا گردو يا تخم مرغ ، به خودى خود ايجاب نمىكند كه جفت باشد ، بلكه به شرط چهار بودن يا شش بودن و امثال اينها ايجاب مىكند كه جفت باشد . پس ضرورتى كه اينجا هست ضرورت وصفى و شرطى است .\r\nاز طرف ديگر هر جا كه ضرورت وصفى باشد امكان ذاتى هم هست ؛ يعنى ذاتى كه به واسطهء يك قيد و شرط اقتضا مىكند محمول معيّنى را ، قطعا قطع نظر از آن قيد و شرط چنين اقتضائى ندارد بلكه لا اقتضاء است ، پس با قطع نظر از آن قيد و شرط امكان ذاتى دارد .\r\nدر مثال بالا گردو يا درخت به حسب ذات خود امكان ذاتى دارد كه جفت باشد ولى با قيد چهار يا شش يا دو و يا هشت بودن ايجاب مىكند جفت بودن را .\r\nحالا اگر رابطهء موضوعى با محمولى چنان باشد كه نه ذات موضوع به تنهايى ايجاب كند محمول را و نه ذات موضوع به اضافهء يك قيد و شرطى چنين اقتضائى بكند ، يعنى نه ضرورت ذاتى در كار باشد و نه ضرورت وصفى ، در اينجا مىگوييم رابطهء\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nموضوع و محمول ، امكان اخصّ است . ضمنا معلوم شد كه هر جا كه امكان اخص هست امكان خاص هم هست . پس امكان خاص اعمّ است از امكان اخص ، همچنانكه قبلًا گفتيم كه امكان عام اعمّ است از امكان خاص « 1 » .\r\nامّا امكان استقبالى : امكان استقبالى از همهء امكانهاى ديگر اخصّ است . توضيح اينكه هر امكانى در مقابل يك ضرورت است . امكان عام در مقابل ضرورت عدم ( امتناع ذاتى ) ، و امكان خاص در مقابل ضرورت وجود و ضرورت عدم ( ضرورت ذاتى و امتناع ذاتى ) ، و امكان اخص در مقابل ضرورت وصفى ؛ امّا امكان استقبالى در مقابل ضرورت به شرط محمول است ؛ يعنى چيزى كه نه ضرورت ذاتى دارد و نه امتناع ذاتى و نه ضرورت وصفى ، بلكه اگر مربوط به زمان حال يا گذشته باشد از يك نوع ضرورت ديگر برخوردار است كه آن ، ضرورت به شرط محمول است زيرا محمول وجودا يا عدما تعيّن يافته است و انقلاب شىء عمّا هو عليه امكان ناپذير است ، ولى اگر مربوط به زمان آينده ( زمان مستقبل ) باشد قهراً هيچيك از وجود و عدم دربارهء او تعيّن نيافته است ، امكان هر دو طرف در او هست . پس ، از نظر تفاوتى كه ميان گذشته و حال از يك طرف و استقبال از طرف ديگر هست نوعى ديگر امكان براى امور استقبالى هست كه در امور گذشته و حال نيست بلكه به جاى آن ضرورت است « 2 » .\r\n\r\n\r\n\r\n\r\n","description":"","footnote":"\r\n( 1 ) . از آنچه گفته شد ضمناً پاسخ پرسشى كه در اوّل فصل مطرح كرديم كه آيا امكان عام و امكان خاص و امكان اخص اقسام امكان‌اند يا نوعى اشتراك لفظى است ، روشن شد . معلوم شد اشتراك لفظى است ، زيرا تقسيم يك معنى به يك عدّه معانى كه بعضى اعمّ از ديگرى است معنى ندارد ؛ مثل اين است كه بخواهيم حيوان را تقسيم كنيم به انسان و ايرانى و تهرانى . انسان و ايرانى و تهرانى سه قسم از حيوان نيستند ، زيرا شرط تقسيم اين است كه اقسام در برابر يكديگر قرار گيرند . انسان و ايرانى و تهرانى در برابر يكديگر نيست بلكه انسان شامل ايرانى و ايرانى شامل تهرانى است . امكان نيز چنين است ؛ امكان عام ، شامل امكان خاص ، و امكان خاص ، شامل امكان اخص است ، هر چند اندك تفاوتى در كار است كه اكنون مجال بحث آن نيست .\r\n( 2 ) . امكان به اين معنى را كه بازگشتش به تفاوت ميان گذشته و حال با استقبال است بوعلى متعرّض شده ولى برخى متأخّران به آن ايراد كرده‌اند . حاجى سبزوارى در شرح منظومه پس از اشاره به اينكه اين معنى از امكان مورد قبول خواجه نصير الدين طوسى نيست مىگويد :\r\nهذا شىء اعتبره الجمهور من المنطقيّين و امّا التحقيق الحكمىّ فيؤدّى أنّ الاستقبال و الماضى و الحال متساوية فى عدم التعيين فى نظرنا و فى التعيين فى نفس الامر و فى الضرورة و الامتناع فى الواقع و الامكان باعتبار نفس المفهوم .\r\nاين چيزى است كه غالب منطقيّين آن را اعتبار كرده‌اند و امّا تحقيق فلسفى حكم مىكند كه تفاوت گذشته و حال و آينده از نظر ماست نه از نظر واقع و نفس الامر . از نظر واقع و نفس الامر همانطور كه گذشته و حال وجودا يا عدما تعيّن پذيرفته است و ضرورى است ، آينده نيز تعيّن دارد و تخلّف ناپذير است ، زيرا آينده وابسته به گذشته\r\n","page_name":" 374 ","page_number":374},
  {"content":"\r\n\r\n قد كان الافتقار للامكان * فليجعل القديم بالزّمان \r\nحق اين است كه نيازمندى به علّت ، به خاطر امكان\r\nاست . پس قديم زمانى قرار داده شود ( مانعى\r\nنيست كه ممكن الوجود قديم زمانى باشد ) .\r\nشرح : اين بحث ، بحث بسيار مفيد و لازمى است . مورد بحث اين است كه ملاك نيازمندى به علّت چيست ؟\r\nما نظام علّت و معلول را مشاهده مىكنيم ، مىدانيم كه معلول نيازمند به علّت است ، اگر علّتها نباشند معلولها نخواهند بود . براى فيلسوف اين پرسش پيش مىآيد\r\n\r\n\r\n\r\n\r\n","description":"","footnote":"\r\nو حال است و معلول يك سلسله علل است كه در متن واقع تغيير ناپذير است .\r\nولى حقيقت اين است كه اين ايراد صحيح نيست . نقطهء مقابل امكان استقبالى ضرورت بالغير نيست كه گفته شود فرقى ميان گذشته و حال با مستقبل نيست ، بلكه ضرورت به شرط محمول است ؛ يعنى سخن در ضرورتى است كه به واسطهء تحقّق و فعليّت يافتن پديد مىآيد . بدون شك ميان گذشته و حال از يك طرف و آينده از طرف ديگر اين تفاوت هست كه گذشته و حال فعليّت يافته است و تغيير پذير نيست ولى آينده در حدّ قوّه است و « قابليّت » دو طرف در او هست .\r\nچيزى كه هست ، بايد متوجّه بود كه نظر فلاسفه در ضرورت به شرط محمول با نظر منطقيّين متفاوت است . نظر منطقيّين به عالم ذهن است . هرگاه قضيّه‌اى در ذهن اعتبار كنيم و در آن قضيّه ، محمول را قيد و شرط موضوع قرار دهيم و آنگاه محمول را بر موضوع حمل كنيم قضيّهء ما قضيّهء به شرط محمول است و حمل محمول در چنين قضيّه‌اى بر موضوع ، ضرورى است زيرا از جهتى از قبيل حمل شىء بر نفس است كه ضرورت ذاتى دارد و از نظر ديگر از قبيل ضرورت وصفى است ، و علّت اينكه آن را جداگانه اعتبار كرده‌اند همين است كه از جهتى به ضرورت ذاتى شباهت دارد و از جهتى به ضرورت وصفى و عين هيچكدام نيست . از اين نظر - كه نظر « منطقى » است - فرقى ميان گذشته و حال و آينده نيست زيرا اگر محمول را در مرتبهء موضوع اعتبار كنيم قضيّه ضرورى مىشود خواه آن محمول مربوط به گذشته و حال باشد يا مربوط به آينده ، پس ضرورت به شرط محمول اختصاص به گذشته و حال ندارد ، پس امكان استقبالى در مقابل اين ضرورت وجود ندارد .\r\nامّا نظر فلاسفه در ضرورت به شرط محمول به اعتبارات ذهنى نيست ، نظر اينها [ به 
  ] عين واقعيّت است . آنها مىخواهند بگويند از نظر متن واقعيّت ، ميان گذشته و حال و آينده تفاوت است ؛ هر ماهيّتى كه متلبّس به وجود است نسبت وجود بدان ماهيّت ضرورى است ، زيرا ماهيّت متلبّس به وجود ، موجود است بالضروره و اين تلبّس در مورد گذشته و حال صادق است نه در مورد آينده . و اگر در اينجا فلاسفه اصطلاح ديگرى غير از « ضرورت به شرط محمول » وضع مىكردند ( مثلًا « ضرورت فعلى » يعنى ضرورتى كه منشأش فعليّت وجود است ) بهتر و مناسب‌تر بود .\r\nاين نكته نيز ناگفته نماند كه امكان استقبالى غير از امكان استعدادى است . امكان استقبالى نوعى امكان ذاتى است و چنان كه در محلّ خود ثابت شده است ميان امكان استعدادى و امكان ذاتى تفاوتهايى هست .\r\n","page_name":" 375 ","page_number":375},
  {"content":"\r\n\r\nكه ملاك نيازمندى معلول چيست ؟ يعنى چه جهت و چه حيثيّتى از جهات و حيثيّات معلول است كه سبب مىشود او نيازمند به علّت باشد ؟\r\nدر اينجا چهار نظريّه است و ما سه تاى از آنها را بيان مىكنيم :\r\nالف . نظريّهء مادّيّين . طبق نظريّهء مادّيّين ملاك نيازمندى اشياء به علّت ، هستى آنهاست ؛ يعنى هستى از آن جهت كه هستى است ايجاب مىكند علّتى در كار باشد ، هر چيزى كه هست بايد علّت داشته باشد ، فقط آن چيزى كه نيست علّت ندارد .\r\nالبتّه مادّيّين اين مسأله را در كتابهاى خود مطرح نكرده‌اند ، زيرا اين مسأله در فلسفهء اسلامى براى اوّلين بار طرح و ابداع شده است ، ولى با توجّه به اصول و مبانى مادّيّين - خصوصا طرفداران ماترياليسم ديالكتيك كه اصل تغيير ذاتى اشياء را و اصل علّيّت و معلوليّت را پذيرفته‌اند - اگر بخواهيم به اين سؤال جواب بگوييم بايد فرضيّهء بالا را مطرح كنيم . طبق اين فرضيّه چون هستى از آن جهت كه هستى است نيازمند به علّت است پس موجودى كه هستى خود را مديون علّتى نباشد وجود ندارد ، پس واجب الوجودى در كار نيست .\r\nب . نظريّهء متكلّمين . طبق اين نظريّه ملاك نيازمندى به علّت ، « حدوث » است ؛ يعنى يك شىء نه از آن جهت كه هست نيازمند به علّت است بلكه از آن جهت كه نبود و اكنون هست ، به عبارت ديگر از آن جهت كه هستىاش سابقهء نيستى دارد نيازمند به علّت است .\r\nطبق اين نظريّه هر نيازمند به علّتى حادث است و هر حادثى نيازمند به علّت است ؛ قدم - يعنى سابقهء نيستى نداشتن - ملاك بىنيازى از علّت است ، پس « قديم » مساوى است با « واجب الوجود » .\r\nطبق اين نظريّه هر موجودى نيازمند به علّت نيست بلكه موجود حادث نيازمند به علّت است ، پس وجودى كه بىنياز از علّت باشد - يعنى واجب الوجود باشد - مانعى ندارد ولى شرطش اين است كه قديم باشد .\r\nج . نظريّهء حكماى الهى . طبق اين نظريّه ملاك نيازمندى به علّت ، « امكان ذاتى » است نه هستى و نه سابقهء نيستى ؛ يعنى ذات و ماهيّت اشياء متفاوت است ، گاهى ذات\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nاقتضا دارد هستى را و گاه اقتضا دارد نيستى را ؛ در اين دو صورت آن ذات بى نياز از علّت است « 1 » ؛ به عبارت ديگر وجوب و امتناع ، ملاك بى نيازى از علّت است ؛ و امّا گاه هست كه ذات نه اقتضا دارد هستى را و نه اقتضا دارد نيستى را ، بلكه لا اقتضاء است و لا اقتضائى ذاتى همان امكان ذاتى است و همان است كه سبب مىشود شىء نيازمند به علّت باشد .\r\nضمناً معلوم شد كه طبق عقيدهء مادّيّين « نيستى » ملاك بى نيازى از علّت است و طبق نظريّهء متكلّمين « قدم » ملاك بى نيازى است و امّا طبق نظريّهء حكماى الهى « وجوب و امتناع ذاتى » ملاك بى نيازى است .\r\nطبق نظريّهء اوّل ، موجود مساوى است با حادث و يا ممكن ؛ يعنى « موجود » و « حادث » و « ممكن » مفاهيم متساوى هستند ، و طبق نظريّهء دوم موجود بر دو قسم است : يا حادث و ممكن است و يا قديم و واجب ؛ يعنى حادث مساوى با ممكن است و قديم مساوى با واجب ، و موجود اعمّ از هر دو است . امّا طبق نظريّهء سوم موجود بر دو قسم است : يا واجب است و يا ممكن ؛ و ممكن بر دو قسم است : يا حادث است و يا قديم ، و امّا واجب منحصر است به قديم .\r\nاز اينجاست كه حكما مانعى نمىبينند كه معتقد باشند به يك سلسله حقايق قديم زمانى كه در عين حال معلول و مخلوق واجب تعالى بوده باشند و آنها به اصطلاح حكماى الهى « عقول قاهره » ناميده مىشوند . ولى متكلّمين وجود هر نوع قديم زمانى را غير از واجب تعالى منكرند . حاجى سبزوارى كه تابع نظريّهء حكماست از همين رو مىگويد :\r\n قد كان الافتقار للامكان * فليجعل القديم بالزّمان \r\nيعنى چون نيازمندى به علّت ، به خاطر امكان است\r\nنه حدوث ، پس مانعى ندارد كه قديم زمانى\r\nغير از خداوند وجود داشته باشد\r\nاختلاف نظر ديگر حكماى الهى با متكلّمين ( متكلّمين اسلامى ) - كه از همين\r\n\r\n\r\n\r\n\r\n","description":"","footnote":"\r\n( 1 ) . با اين تفاوت كه بى نيازى نوع اوّل بى نيازى « فوق العلّية » است و بىنيازى نوع دوم بىنيازى « تحت العلّية » است . اين مطلب در مبحث « جعل » بحث شده است .\r\n","page_name":" 377 ","page_number":377},
  {"content":"\r\n\r\nجا ناشى مىشود - مربوط به « حدوث زمانى » عالم است .\r\nمتكلّمين مىگويند : عالم حادث زمانى است ، به اين معنى كه اگر به قهقرا برگرديم ، هر چند ممكن است سابقهء زمانى بسيار ممتدّى در گذشته وجود داشته باشد كه از قدرت محاسبهء بشر خارج باشد ، ولى بالاخره به لحظه‌اى مىرسيم كه عالم پديد آمده و قبل از آن لحظه عالمى نبوده است . مىگويند : اگر عالم حادث زمانى نباشد قديم زمانى است و اگر قديم زمانى باشد بى نياز از علّت و خالق است و حال آنكه تغييرات و تبدّلاتى كه در عالم صورت مىگيرد نشانهء ممكن الوجود بودن و مخلوقيّت و معلوليّت عالم است . امّا حكماى الهى معتقدند كه عالم قديم است يعنى اصول و اركان عالم ازلى است و از لحاظ زمان هر اندازه به عقب برگرديم به مبدأ و آغاز و شروعى نمىرسيم ، زمان ابتدا و انتهايى ندارد . از نظر حكماى الهى : « كلّ حادث مسبوق بمادّة و مدّة » ( هر چيز تازه‌اى قبلًا مادّهء حامل استعدادى داشته است و هم پيش از او زمانى بوده است ) . از نظر حكماى الهى ، قديم بودن عالم مستلزم بى نيازى آن از علّت نيست ، زيرا مناط نيازمندى به علّت امكان ذاتى است نه حدوث ، و عالم ممكن بالذّات است . آنچه عالم را از علّت بى نياز مىكند وجوب ذاتى است نه قدم زمانى .\r\nمتكلّمين يك ايراد دينى بر حكما مىگيرند و مىگويند : حدوث عالم مورد اجماع همهء اديان است و قدم عالم خلاف اجماع همهء اديان است . غزالى كه در اين گونه مسائل طرز تفكّر كلامى دارد يكى از ايرادهاى معروفش در كتاب تهافت الفلاسفه بر بوعلى سينا همين ايراد است .\r\nامّا حكما جواب مىدهند كه آنچه مورد اجماع اديان است حدوث عالم است نه حدوث زمانى عالم . اديان گفته‌اند كه عالم حادث است يعنى عالم از خود پديد نيامده است بلكه از علّتى پديد آمده است ، و آنچه مورد نظر اديان است مخلوقيّت و معلوليّت عالم و ناشى شدن از علّت ازلى يعنى خداوند است و امّا اينكه آيا زمانى بوده است كه عالم نبوده مورد نظر اديان نيست .\r\nصدرالمتألّهين از حكماى اسلامى پس از آنكه حركت جوهريّه را اثبات كرد ، ثابت نمود كه عالم از سر تا پا حدوث تدريجى دائم است ؛ يعنى جهان دائما در حال حدوث و تجدّد از يك طرف و زوال و فنا از طرف ديگر است و اين جريان هميشگى است . صدرالمتألّهين از طرفى سخن حكما را تأييد كرد كه هر اندازه به عقب برگرديم به نقطهء شروعى نمىرسيم و نبايد برسيم ، زيرا علاوه بر اينكه فى حدّ ذاته امر محالى\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nاست با « علّيت تامّه » و « فيّاضيّت على الاطلاق » و « قديم الاحسان بودن » ذات بارى منافات دارد ، و از طرف ديگر طبق حركت جوهريّه ثابت كرد كه « قديم زمانى در طبيعت وجود ندارد » . طبيعت از رأس تا ذيل ، اعمّ از جواهر و اعراض و اعمّ از عنصرى و فلكى و از بسيط و مركّب و از اصول و فروع و از مادّه و صورت ، غرق در حدوث است و از اين نظر حق با متكلّمين است كه منكر قديم زمانى در عالم محسوس مىباشند .\r\n\r\n","description":"","footnote":"","page_name":" 379 ","page_number":379},
  {"content":"\r\n . \r\n","description":"","footnote":"","page_name":" 380 ","page_number":380},
  {"content":"\r\n\r\n\r\nفريدهء سوّم : حدوث و قدم\r\n\r\n","description":"","footnote":"","page_name":" 381 ","page_number":381},
  {"content":"\r\n . \r\n","description":"","footnote":"","page_name":" 382 ","page_number":382},
  {"content":"\r\n\r\n\r\nغرر اوّل : در تعريف و تقسيم حدوث و قدم\r\n اذ الوجود لم يكن بعد العدم * او غيره فهو مسمّى بالقدم\r\nو ادر الحدوث منه بالخلاف * صف بالحقيقىّ و بالاضافى \r\nاگر وجود و هستىاى بعد از عدم و نيستى يا بعد\r\nاز وجودى ديگر غير از خود واقع نشود ، پس آن\r\n( يعنى واقع نشدن وجود بعد از عدم و يا بعد از\r\nوجود ديگرى غير از خود ) به نام « قدم » ناميده مىشود .\r\nو حدوث را از تعريف « قدم » بشناس به اينكه حدوث\r\nنقطهء مقابل و مخالف قدم است ( قدم عبارت بود\r\nاز عدم مسبوقيّت وجود به عدم يا به غير خود ، پس\r\nحدوث كه نقطهء مقابل قدم است عبارت است از\r\nمسبوقيّت وجود به عدم يا به غير خود ) . هر يك\r\nاز حدوث و قدم را توصيف كن به حقيقى و اضافى .\r\nشرح : مسألهء « حدوث و قدم » يكى از مسائل فلسفهء الهى است ، زيرا حدوث و قدم از عوارض موجود بما هو موجود است . در اين دو بيت كه ترجمه شد تعريف « حدوث » و\r\n\r\n","description":"","footnote":"","page_name":" 383 ","page_number":383},
  {"content":"\r\n\r\n« قدم » ذكر شده است . « حدوث » يعنى بودن وجود شىء بعد از عدم آن شىء ؛ به عبارت ديگر اگر شيئى موجود بشود بعد از آنكه موجود نبوده است ، آن شىء حادث است . و امّا « قدم » يعنى اينكه وجود شىء مسبوق به عدم خود نباشد ؛ پس قديم يعنى آن چيزى كه موجود است و هميشه موجود بوده است . گاهى در تعريف « حدوث » و « قدم » به جاى آنكه بگويند « حدوث » مسبوقيّت وجود شىء به عدم او و « قدم » عدم مسبوقيّت وجود شىء به عدم اوست ، مىگويند « حدوث » مسبوقيّت وجود شىء به غير خودش و « قدم » عدم مسبوقيّت وجود شىء به غير خودش است .\r\nحاجى سبزوارى پس از تعريف « حدوث » و « قدم » به بيان اقسام حدوث و قدم پرداخته است « 1 » . اوّلين تقسيم اين است كه هر يك از حدوث و قدم يا حقيقى است يا اضافى . حدوث و قدم حقيقى همان است كه تعريف آن در بالا گفته شد ، امّا حدوث و قدم اضافى همان است كه معمولا در عرف به كار برده و با كلماتى نظير « نو و كهنه » ، « جديد و قديم » از آن تعبير مىكنند . به عبارت ديگر از دو شىء حادث ، آن يكى را كه زمان حدوثش مقدّم است يعنى زودتر به وجود آمده است ، نسبت به شىء دوم « قديم » و آن شىء ديگر را كه زمان حدوثش مؤخّر است ، نسبت به شىء اوّل « حادث » مىگويند .\r\nتقسيم ديگر اين است كه هر يك از حدوث و قدم يا ذاتى است يا زمانى :\r\n و يوصف الحدوث بالذّاتى و ذا * قبليّة ليسيّة الذّات خذا\r\nاو عبّرن بالعدم المجامع * كما يكون سبق ليس واقع\r\nمنصرم ينعت بالزّمانى * كالطّبع ذى التّجديد كلّ آن \r\nحدوث موصوف مىشود به « ذاتى » و آن عبارت\r\nاست از قبليّت ليسيّت ذات ( يعنى تقدّم نيستى\r\nذات ) بر وجود وى ، بگير ( اين مطلب را ) .\r\nيا تعبير كن از « ليسيّت ذات » به « عدم مجامع » ( يعنى\r\nدر تعريف « حدوث ذاتى » به جاى تقدّم ليسيّت ذات\r\nبر وجود ، بگو : تقدّم عدم مجامع بر وجود )\r\nهمانطور كه تقدّم ليسيّت واقعى ( يا وجودى )\r\n\r\n\r\n\r\n\r\n","description":"","footnote":"\r\n( 1 ) . البتّه تعبير « تقسيم » در اينجا صحيح نيست و ما بعداً در اين باره بحث خواهيم كرد .\r\n","page_name":" 384 ","page_number":384},
  {"content":"\r\n\r\nمنصرم و گذشتنى ، موصوف مىشود به « زمانى » « 1 »\r\nمثل طبيعت نوشونده در هر « آن »\r\n( يعنى طبيعت در هر آن حدوث پيدا مىكند ) .\r\nشرح : آنچه تاكنون گفته شد يا مربوط به تعريف « حدوث » و « قدم » بود و يا مربوط به تقسيمات آنها و تاكنون دو تعريف و دو تقسيم در اين مورد ذكر شد . دو تعريف را قبلًا شرح داديم و در تقسيم هم يكى تقسيم حدوث و قدم بود به حقيقى و اضافى ، و ديگرى تقسيم ايندو بود به ذاتى و زمانى . اكنون مىخواهيم انقسام حدوث و قدم را به ذاتى و زمانى توضيح دهيم و براى اين منظور مقدّماتى را ذكر مىكنيم .\r\n\r\nمقدّمهء اوّل\r\nتقدّم و تأخّر و يا به تعبير ديگر سبق و لحوق ( يا سابقيّت و لا حقيّت ) - چنان كه بعداً گفته خواهد شد - انواع و اقسامى دارد كه البتّه واضح‌ترين اين اقسام همان تقدّم و تأخّر زمانى است به اينكه چيزى بر چيز ديگر به حسب امتداد زمانى تقدّم پيدا كرده و يا به حسب امتداد زمانى ، چيزى از چيز ديگر تأخّر پيدا مىكند . امّا تقدّم و تأخّر منحصر به تقدّم و تأخّر زمانى نيست ، بلكه اقسام ديگرى از تقدّم و تأخّر وجود دارد . مثلًا ما مىگوييم لازمهء عدد 4 اين است كه زوج باشد ؛ يعنى محال است كه عدد 4 باشد و زوج نباشد ؛ يعنى امكان ندارد كه حتّى يك لحظه عدد 4 صفت زوج بودن را نداشته باشد . پس عدد 4 و صفت زوج بودن ، معيّت ( با همى ) زمانى دارند ، امّا در عين حال اين مسأله براى ما مطرح مىشود كه آيا عدد 4 در درجهء اوّل « زوج » است و در درجهء دوم 4 ، يا در درجهء اوّل 4 است و در درجهء دوم زوج ، و يا هيچيك از اينها ؟ شقّ سوم كه غير قابل قبول است ، زيرا لازمهء آن اين است كه عدد 4 و زوجيّت ارتباط مستقيمى با يكديگر نداشته باشند و حال آنكه مسلّم است كه 4 بودن و زوجيّت ملازم يكديگرند . دو شقّ\r\n\r\n\r\n\r\n\r\n","description":"","footnote":"\r\n( 1 ) . يعنى اين ليسيّت را « ليسيّت يا عدم زمانى » مىگويند ، كما اينكه گاهى هم آن را « عدم مقابل » مىنامند ( حدوث زمانى عبارت است از تقدّم ليسيّت زمانى يا عدم مقابل بر وجود شىء . مصراع دوم از بيت دوم و مصراع اوّل از بيت سوم دربارهء تعريف « حدوث زمانى » است ) .\r\n","page_name":" 385 ","page_number":385},
  {"content":"\r\n\r\nديگر باقى مىماند : يا بايد بگوييم « چون زوج است 4 است » و يا بايد بگوييم « چون 4 است زوج است » ، كداميك از ايندو صحيح است ؟ بديهى است كه شقّ دوم صحيح است يعنى چون 4 است زوج است نه اينكه چون زوج است 4 است ، زيرا اگر 4 به دليل زوج بودن 4 بود مىبايست هر عدد زوجى 4 باشد . پس عدد 4 در درجهء اوّل 4 است و در درجهء دوم زوج ، يعنى 4 بودن تقدّم دارد بر زوج بودن ؛ امّا در عين حال اين تقدّم و سابقيّت ، تقدّم و سابقيّت زمانى نيست .\r\n\r\nمقدّمهء دوم\r\nاين مطلب مسلّم است كه هر ماهيّتى ممكن الوجود است ( يعنى امكان ، لازم ماهيّت است ) . معناى اين سخن اين است كه هر ماهيّتى در ذات خود نسبتش با موجوديّت و معدوميّت متساوى است ، نه اقتضاى موجوديّت دارد و نه اقتضاى معدوميّت ؛ پس « امكان » يعنى لا اقتضائيّت نسبت به وجود و نسبت به عدم .\r\nاينكه در اشعار حاجى به « ليسيّت ذات » تعبير شده است مقصود از « ليسيّت ذات » همين امكان يعنى لا اقتضائيّت نسبت به وجود و عدم است كه گاهى هم از آن تعبير به « عدم مجامع » مىشود . پس هرگاه « ليسيّت ذات » يا « عدم مجامع » يا « امكان » گفته شود مقصود از همهء اينها همان لا اقتضائيّت ذات ماهيّت است نسبت به وجود و نسبت به عدم . در عبارت معروف شيخ الرئيس نيز آمده است كه : « الممكن من ذاته ان يكون ليسا و من علّته ان يكون ايسا » يعنى « ممكن » از ناحيهء ذاتش اقتضاى ليسيّت دارد و از ناحيهء علّتش اقتضاى وجود داشتن دارد ، كه مقصود شيخ از اين « ليسيّت » كه در اينجا گفته است همان لا اقتضائيّت ذات است نه چيز ديگر .\r\n\r\nمقدّمهء سوم\r\nدر مبحث « موادّ ثلاث » يكى از مسائلى كه مطرح مىشود اين است كه ملاك احتياج و نيازمندى به علّت چيست ؟ در آنجا نظريّاتى هست و نظريّهء مقبول حكما اين است كه ملاك احتياج به علّت ، « امكان » است ؛ يعنى شىء چون ممكن الوجود است و نسبت به وجود و عدم لا اقتضائيّت دارد لذا نيازمند آن است كه علّتى او را به وجود\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nبياورد .\r\nاكنون مىگوييم به حكم اينكه هر ماهيّتى ممكن الوجود است پس هر ماهيّتى يك ليسيّت ذاتيّه دارد ( مقدّمهء دوم ) ، و به حكم آنكه ملاك احتياج به علّت « امكان » است ( مقدّمه سوم ) پس ليسيّت ذاتى ماهيّت علّت و مناط احتياج ماهيّت به علّت ايجادى است ؛ امّا به حكم اينكه تقدّم و تأخّر و سابقيّت و لاحقيّت منحصر به تقدّم و تأخّر زمانى نيست بلكه اقسام ديگرى از تقدّم و تأخّر - مانند تقدّم علّت بر معلول و تأخّر معلول از علّت - نيز وجود دارد ( مقدّمهء اوّل ) پس ليسيّت ذاتيّه مقدّم است بر احتياج و نيازمندى به علّت ، و نيازمندى به علّت مقدّم است بر ايجاد علّت ، و ايجاد علّت مقدّم است بر وجود معلول ، پس ليسيّت ذاتيّهء ماهيّت بر وجود خود ماهيّت كه معلول است مقدّم است « 1 » . اين تقدّم ليسيّت ذاتيّهء ماهيّت بر وجود خود ماهيّت همان چيزى است كه از آن به « حدوث ذاتى » تعبير مىشود .\r\nو امّا « حدوث زمانى » تقدّم عدم واقعى شىء است بر وجود شىء . پس اگر زمانى باشد كه شىء وجود نداشته و سپس در يك زمانى به وجود آمده باشد اين شىء حادث زمانى است ، ولى اگر شيئى باشد كه تمام امتداد زمان ، آن را در بر گرفته و هيچ زمانى از وجودش خالى نباشد چنين شيئى قديم زمانى است .\r\nاكنون كه معناى « حدوث و قدم زمانى » روشن شد بى مناسبت نيست كه به ريشهء تاريخى اين بحث هم اشاره‌اى بشود .\r\nدر ميان مسلمين كسانى كه در مسائل الهيّات اهل برهان و استدلال هستند دو طايفه‌اند : طايفهء متكلّمين و طايفهء حكما و فلاسفه « 2 » . در بسيارى از مسائل الهيّات بين\r\n\r\n\r\n\r\n\r\n","description":"","footnote":"\r\n( 1 ) . اينكه تقدم ليسيّت ذاتيّهء ماهيّت بر احتياج به علّت ، و تقدّم احتياج به علّت بر ايجاب علّت ، و تقدّم ايجاب علّت بر وجوب معلول ، و تقدّم وجوب معلول بر ايجاد علّت ، و تقدّم ايجاد علّت بر وجود معلول ، چه نوع تقدّمى است بحث ديگرى است .\r\n( 2 ) . حكما و متكلّمين با اينكه هر دو بر حسب ظاهر متكّى به دلايل عقلى هستند در واقع دو مسلك و دو مشرب متفاوت دارند . آنچه معمول و مشهور است اين است كه متكلّمين در مسائل الهيّات استدلالات عقلى را با تطبيق به مبانى دينى به كار مىبرند ، يعنى با توجّه به انطباق با اصول مبانى دينى است كه به براهين عقلى اعتماد مىكنند ، بر خلاف حكما كه مبانى دينى را در استدلالات خود دخالت نمىدهند و در مسائل الهيّات همانطور سلوك مىكنند كه در مسائل طبيعيّات و رياضيّات سلوك مىكنند . البتّه اين يك تعريف و توصيف مشهورى است كه در مورد حكما و متكلّمين ( و اختلاف روش آنها در مسائل عقلى و دينى ) مىشود ولى تعبير صحيح و تعريف و توصيف واقعى اين است كه بگوييم متكلّمين كسانى هستند كه نه در استدلالات عقلى متد و روش صحيحى\r\n","page_name":" 387 ","page_number":387},
  {"content":"\r\n\r\nمتكلّمين و حكما اختلاف نظر و تضادّ عقيده پيدا شده است و از آن جمله است در مسألهء « حدوث و قدم » .\r\nمتكلّمين معتقدند كه حدوث منحصر است به حدوث زمانى و اگر چيزى قديم زمانى بود ديگر نمىتواند حادث باشد و چون ذات قديمى كه هيچ نحو حدوثى در او راه نداشته باشد منحصر است به ذات خداوند ، پس تنها ذات خداوند است كه حدوث زمانى ندارد و غير ذات خداوند يكتا هر چه هست حادث زمانى است . بنابر عقيدهء متكلّمين ، مخلوقيّت و معلوليّت ملازم است با حدوث زمانى ؛ يعنى اگر چيزى مخلوق و معلول بود ناگزير بايد حادث زمانى باشد . پس اگر چيزى حادث زمانى نبود آن شىء معلول شىء ديگر نيست يعنى ممكن الوجود نيست و واجب الوجود است . پس اگر به تعدّد قديم قائل شويم در حقيقت به تعدّد واجب الوجود قائل شده‌ايم ، و از آن طرف اگر وحدت واجب الوجود را اثبات كنيم در حقيقت ثابت كرده‌ايم كه بيش از يك ذات قديم زمانى وجود ندارد ؛ و به عبارت ديگر وجوب ذاتى و قدم زمانى ملازم يكديگرند ؛ يعنى اگر واجب الوجود بالذات يكى است قديم زمانى هم يكى است و اگر قديم زمانى بيش از يكى است پس واجب الوجود هم بيش از يكى است .\r\nامّا حكما سخن متكلّمين را نپذيرفته و مدّعى هستند كه حدوث منحصر به حدوث زمانى نيست . حكما مىگويند چنين نيست كه مخلوقيّت و معلوليّت و ممكن الوجود بودن ملازم با « حدوث زمانى » ، و واجب الوجود بودن ملازم با « قدم زمانى » باشد ، بلكه ممكن است موجودى مخلوق و معلول و ممكن الوجود بوده و در عين حال قديم زمانى باشد و نيز ممكن است يك شىء ، قديم زمانى بوده و در عين حال يك نوع حدوث هم داشته باشد كه ما آن را « حدوث ذاتى » مىناميم . و از اينجا بود كه اصطلاح ديگرى در مورد حدوث و قدم به وجود آمد . متكلّمين از حدوث و قدم فقط يك معنى درك مىكردند و آن همان حدوث و قدم زمانى بود ، امّا حكما به غير از حدوث و قدم زمانى به نحوهء ديگرى از حدوث و قدم دست يافتند و آن را « حدوث و قدم ذاتى »\r\n\r\n\r\n\r\n\r\n","description":"","footnote":"\r\nدارند و نه در استخراج معارف از اصول و مبانى دينى ، بدون آنكه كليد فهم مسائل عقلى در دستشان باشد وارد مباحث عقلى مىشوند و در برخورد با مسائل دينى نيز طرز تفكّرى سطحى و عاميانه دارند ، در هر دو مورد سطحى فكر مىكنند بر خلاف حكما كه در هر دو مورد عميق‌تر فكر مىكنند . البتّه در ميان متكلّمين و كسانى كه در علم كلام كتاب نوشته‌اند محقّقين زبر دستى هم وجود دارند ولى راه و روش آنها از راه و روش حكما دور نيست و لاطائلات متكلّمين را به دور افكنده‌اند و در حقيقت بيش از آن حد كه متكلّم باشند حكيم‌اند .\r\n","page_name":" 388 ","page_number":388},
  {"content":"\r\n\r\nاصطلاح كردند .\r\nنظريّهء متكلّمين بر روى دو پايه استوار است كه اين دو پايه هر دو سست و بىاعتبار است .\r\n1 . پايهء عقلى\r\n2 . پايهء نقلى\r\nمتكلّمين بر اساس پاره‌اى از توهّمات كه نام آن را « دليل عقلى » گذاشته‌اند و پاره‌اى از توهّمات ديگر كه نام آن را « تمسّك به مبانى دينى » ( يا دليل نقلى ) گذاشته‌اند چنين پنداشته‌اند كه آنچه غير از ذات خداوند است حادث زمانى است و امكان ندارد كه يك ذات ديگر غير از ذات واجب الوجود قديم زمانى باشد ، زيرا اگر شىء حادث نباشد نيازى به علّت ندارد و لذا واجب الوجود است ، پس حادث نبودن عالم يا جزئى از عالم مساوى با اين است كه از همهء عالم يا جزئى از عالم نفى مخلوقيّت بكنيم ( دليل عقلى ) ، و بعلاوه در آثار دينى وارد شده است كه عالم يعنى جميع ما سوى اللّه حادث است و بلكه همهء اديان در اين مسأله اجماع و اتّفاق دارند ( دليل نقلى ) .\r\nحكما به هر دو دليل متكلّمين پاسخ مىدهند و مىگويند نه استدلال عقلى شما صحيح است و نه استدلال نقلى ، از هر دو نظر اشتباه كرده‌ايد . امّا استدلال عقلى شما مردود است زيرا پنداشته‌ايد كه مخلوقيّت و معلوليّت ، و به عبارت ديگر نيازمندى يك شىء به علّت ، ملازم است با حدوث زمانى آن شىء و حال آنكه ملاك نيازمندى يك شىء به علّت ، امكان است نه حدوث ؛ يعنى شىء از آن جهت كه ممكن است نيازمند به علّت است نه از آن جهت كه حادث است ( رجوع شود به مقدّمهء سوم ) .\r\nو امّا استدلال نقلى شما مردود است زيرا كه منظور از « حدوث » را كه در آثار دينى وارد شده است ، حدوث زمانى دانسته‌ايد و حال آنكه حدوث ذاتى نيز مىتواند مراد و منظور باشد . اصولا در معارف و آثار دينى موارد بسيارى داريم كه حقايقى بيان شده است كه آن حقايق دو نوع مصداق دارند : يك مصداق ظاهر و محسوس و يك مصداق غير محسوس كه تنها اهل دانش قادر به درك آن هستند . در اين گونه موارد ، اذهان عمومى آن حقيقت را به همان مصداق حسّىاش تطبيق مىكند ، زيرا مصداق ديگرى غير از مصداق حسّى را درك نمىكند ؛ امّا اهل دانش كه مصداق ديگر را نيز درك مىكنند آن حقيقت را با همان مصداق و معنايى كه متناسب است تطبيق مىكنند .\r\nمثلًا در لسان شرع گفته شده است كه « علم نور است » و همچنين وارد شده است كه\r\n\r\n","description":"","footnote":"","page_name":" 389 ","page_number":389},
  {"content":"\r\n\r\n« در جهان آخرت ، ميزانى براى اعمال بپاداشته مىشود » . اذهان عمومى كه جز نور حسّى و جز ترازويى كه جرم اجسام را تعيين مىكند ، معنى ديگرى تصور نمىكنند ناچار اين حقايق دينى را بر همين معانى و مصاديق تطبيق مىكنند ، ولى اهل دانش مىدانند كه مصداق « نور » منحصر به نور حسّى و مصداق « ميزان » منحصر به وسيلهء سنجش جرم اجسام نيست . حكما معتقدند كه اين مطلب كه در آثار دينى وارد شده است كه « عالم حادث است » نيز عينا همين طور است . آنچه كه بنا بر ادّعاى متكلّمين ، اجماع و اتّفاق بر آن شده است تنها اين مطلب است كه عالم حادث است ، و امّا اينكه حدوث عالم به چه نحو است و كداميك از معانى « حدوث » مراد است ( حدوث ذاتى يا حدوث زمانى ) اين مطلب ديگر بيان نشده است و بلكه گاهى قرائن نشان مىدهد كه آن حدوث از نوع حدوث ذاتى است .\r\nو امّا دليل حكما بر اينكه حدوث ذاتى هم خود يك نوع حدوث است اين است كه اوّلا تقدّم و تأخّر منحصر به تقدّم و تأخّر زمانى نيست ( مقدّمهء اوّل ) و ثانيا معنى حدوث چيزى جز مسبوقيّت وجود به عدم ( يا تأخّر وجود از عدم ) نيست و يكى از معانى « عدم » هم لا اقتضائيّت و ليسيّت ذاتى ماهيّت است كه از آن به « امكان ذاتى » و « عدم مجامع » تعبير مىشود و اين عدم بر وجود ماهيّت تقدّم دارد ( مقدّمهء دوم ) ، و تقدّم اين عدم بر وجود ماهيّت همان « حدوث ذاتى » است .\r\nدر اينجا بايد به يك نكته اشاره كرد و آن اينكه اين تعبير كه گفته مىشود : « هر يك از حدوث و قدم بر دو قسم است : ذاتى و زمانى » تعبير صحيحى نيست ، زيرا در اينجا تقسيم به معنى واقعى وجود ندارد ، بلكه تعبير صحيح اين است كه بگوييم : گاهى حدوث به معنى حدوث زمانى به كار مىرود و گاهى به معنى حدوث ذاتى . اين ايراد بر تعبير حاجى سبزوارى نيز وارد است ، زيرا در عنوان اين فصل مىگويد : « غرر فى تعريفهما و تقسيمهما » و در شرح منظومه نيز تعبير « اقسام » را به كار مىبرد ، گرچه تعبيرى را كه در خود اشعار به كار مىبرد ( و يوصف الحدوث بالذّاتى و . . . ) صحيح و بدون اشكال است .\r\nبراى توضيح اين مطلب بايد در وهلهء اوّل معنى دو اصطلاح « عدم مقابل » و « عدم\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nمجامع » را توضيح دهيم :\r\n« عدم مقابل » يعنى عدمى كه با وجود شىء قابل اجتماع نيست ، بلكه بين آنها تقابل است ؛ آنجا كه عدم است وجود نيست و آنجا كه وجود است عدم نيست . مثلًا وقتى مىگوييم فلان شىء در زمان پيش نبود و اكنون هست ، البتّه واضح است كه در آن زمان كه نبود امكان نداشت كه در عين نبودن وجود داشته باشد و اكنون هم كه وجود دارد نمىشود كه نبوده باشد . پس اين وجود و عدم قابل جمع شدن نيستند و مقابل يكديگرند . لهذا عدم زمانى را به « عدم مقابل » تعبير مىكنند .\r\nو امّا « عدم ذاتى » عبارت است از ليسيّت ذاتيّه و لا اقتضائيّت ذات ؛ يعنى اينكه ذات شىء به خودى خود نه اقتضاى موجود شدن دارد و نه اقتضاى معدوم شدن ، پس اگر موجود شود به حكم علّت خارجى است و اگر هم معدوم شود باز به حكم علّت خارجى است . اين عدم ، يعنى لا اقتضائيّت ذاتى ، با موجود بودن منافات ندارد ؛ يعنى يك شىء مىتواند در همان حال و در همان زمان كه موجود است از نظر ذات لا اقتضاء باشد . پس اين عدم با وجود شىء قابل جمع شدن است و لذا آن را « عدم مجامع » مىگويند يعنى عدمى كه با وجود شىء قابل جمع شدن است .\r\nاكنون اشكالى كه در اينجا هست اين است كه اين عدم كه به آن « عدم مجامع » مىگويند در واقع عدم اين شىء موجود نيست ، بلكه عدم اقتضاست كه در مقابلش وجود اقتضا قرار دارد ، و سرّ اينكه اين عدم با اين وجود قابل جمع شدن است اين است كه هر يك از اين وجود و عدم مربوط به يك شىء خاصّ است ( يعنى اين شىء ) . بنابر اين ، تقسيم عدم به عدم مقابل و عدم مجامع ، تقسيم حقيقى نيست و اگر واقعا اين عدم ، عدم اين شىء مىبود در آن وقت مىبايست مجامع بودن و مجامع نبودن را از همان لحاظ ذات و مرتبه در نظر بگيريم نه از لحاظ زمان ، و لذا از اين نظر بين آنها تقابل خواهد بود ، همان طورى كه بنا بر نظريّهء « حدوث دهرى » عدم دهرى در عين اينكه زمانى نيست مجامع هم نيست يعنى يك نوع تقابل دارد .\r\nاكنون مسأله‌اى كه مطرح مىشود اين است كه در تعريف « حدوث » گفته مىشود كه حدوث عبارت است از مسبوقيّت وجود به عدم ، و چنان كه مىدانيم اين مسبوقيّت وجود شىء به عدم بر دو قسم يا بيشتر از دو قسم است . حال بايد ببينيم كه اين انقسام و اختلاف از چه ناحيه‌اى پديد مىآيد . « مسبوقيّت وجود شىء به عدم آن » كه در تعريف « حدوث » گفته مىشود بيش از سه واژه ( يا سه معنى مستقل ) را شامل\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nنيست : يكى وجود شىء ، يكى عدم شىء ، يكى هم مسبوقيّت است . پس اين انقسام و اختلاف يا از ناحيهء وجود است يعنى چند نوع وجود داريم ، يا از ناحيهء عدم است يعنى چند نوع عدم داريم ، و يا از ناحيهء مسبوقيّت است . آنچه مسلّم است اين است كه اين تنوّع و انقسام از ناحيهء وجود نيست ، پس يا از ناحيهء عدم است و يا از ناحيهء مسبوقيّت .\r\nآنچه در به دو نظر از كلمات حكما برمىآيد اين است كه منشأ اين انقسام و اختلاف ، « عدم » است ؛ يعنى نوع عدمى كه بر وجود تقدّم پيدا مىكند مختلف است ( و لذا اقسام مختلف حدوث به وجود مىآيد ) ؛ امّا نظر صحيح بر خلاف آن است ، زيرا مسلّم است كه مقسم ، « مطلق مسبوقيّت » نيست ، بلكه « مسبوقيّت وجود به عدم » است . اكنون بايد روشن شود كه مقصود از اين عدم چيست . بديهى است كه « مطلق عدم » نمىتواند مقصود باشد ، پس عدم خاصّى مقصود است . حال بايد ديد آيا عدم خود ماهيّت مقصود است و يا عدم ديگرى . هنگامى كه ما به حدوث زمانى نظر مىافكنيم مىبينيم كه عدم مقابل كه عدم خود ماهيّت است مقصود است ، امّا هنگامى كه حدوث ذاتى را مورد نظر قرار مىدهيم مىبينيم كه عدم مجامع كه عدم اقتضاء است ( نه عدم خود ماهيّت ) مقصود است . چنان كه قبلًا گفتيم عدم مقابل و عدم مجامع قسيم حقيقى يكديگر نيستند زيرا عدم مقابل ، عدم خود ماهيّت است امّا عدم مجامع يا ليسيّت ذاتيّه عبارت است از لا اقتضائيّت نسبت به وجود و عدم يعنى عدم اقتضاى ماهيّت نه عدم خود ماهيّت . پس ما نمىتوانيم مقسمى پيدا كنيم كه حدوث ذاتى و حدوث زمانى دو قسم آن باشند ، زيرا حدوث زمانى مسبوقيّت وجود شىء است به عدم خود آن شىء و حدوث ذاتى مسبوقيّت وجود شىء است به ليسيّت ذاتيّه . پس تقسيم حدوث به ذاتى و زمانى ، صحيح نيست و لفظ « حدوث » بر حدوث ذاتى و حدوث زمانى به اشتراك لفظى اطلاق مىشود نه به اشتراك معنوى ، و آنچه كه صلاحيّت تقسيم دارد مشترك معنوى است نه مشترك لفظى .\r\nگفتيم كه اگر « حدوث » را تعريف كنيم به « مسبوقيّت وجود شىء به عدم » ، اين سؤال مطرح مىشود كه اين انقسام و تنوّع از ناحيهء عدم است يا از ناحيهء مسبوقيّت ؟\r\nاكنون مىگوييم كه اگر « حدوث » را به « مسبوقيّت وجود شىء بر غير خودش » تعريف كنيم باز همين سؤال مطرح است كه آيا اين انقسام و تنوّع از ناحيهء غير است يا از ناحيهء مسبوقيّت ؟ ولى بنا بر اين تعريف ، ديگر اين اشكال كه گفتيم در اينجا تعبير « تقسيم » صحيح نيست وارد نمىشود . همچنين اين اشكال دربارهء حدوث دهرى\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nميرداماد نيز وارد نمىشود ؛ يعنى مىتوان گفت كه در آنجا واقعا تقسيم وجود دارد و حادث يا زمانى است و يا دهرى . و امّا اينكه مقصود از « حدوث دهرى » چيست ، مطلبى است كه در اين مختصر نمىتوانيم به آن بپردازيم .\r\n\r\n","description":"","footnote":"","page_name":" 393 ","page_number":393},
  {"content":"\r\n . \r\n","description":"","footnote":"","page_name":" 394 ","page_number":394},
  {"content":"\r\n\r\n\r\nفريدهء هفتم : علّت و معلول\r\n\r\n","description":"","footnote":"","page_name":" 395 ","page_number":395},
  {"content":"\r\n . \r\n","description":"","footnote":"","page_name":" 396 ","page_number":396},
  {"content":"\r\n\r\n\r\nغرر اوّل : در تعريف و تقسيم\r\nمبحث « علّت و معلول » هفتمين فريده از اوّلين مقصد از بخش « فلسفهء » كتاب شرح منظومهء سبزوارى را تشكيل مىدهد . به طور كلّى آنچه كه در اين مبحث بيان گرديده يا بعضى تعريفات است يا بيان اقسام علّت و معلول و يا احكام آنها ، كه البته بيشتر تقسيمات و نيز بيشتر احكام مربوط به علّت است نه معلول ، و احكامى كه در اينجا ذكر مىشود گاهى احكامى است كه ميان همهء اقسام علّت مشترك است و گاهى اختصاص دارد به يك قسم معيّن از علّت ، مثلًا از مختصّات علّت فاعلى و يا علّت صورى است و يا مثلًا از مختصّات علّت جسمانى است ؛ و ضمنا به بعضى از مسائل كه مربوط به الهيّات بالمعنى الاخص و يا مسائل نفس است و متناسب با اين مبحث است اشاره شده است ، مثل اينكه بعد از ذكر يك نوع خاص از تقسيم علّت گفته شده است آيا لايق به مقام مقدّس واجب الوجود كداميك از اينهاست و آيا در نفس انسان جميع علّتها وجود دارد يا وجود ندارد .\r\nاينهاست مجموع مسائلى كه در اين مبحث از كتاب شرح منظومه بيان شده است . ولى آنچه ما در درجهء اوّل در نظر داريم تعقيب كنيم بعد از بيان مختصرى از تعريفات و بعد از ذكر بعضى از تقسيمات و بعضى از احكام علّت و معلول ، بحث و تحقيق در اصل علّيت غائى است . چنان كه مىدانيم اين مسأله يكى از مسائل مورد\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nاختلاف فلسفهء الهى و فلسفهء مادّى است . فلاسفهء مادّى جدّا منكر اين اصل هستند و فيلسوفان الهى جدّا طرفدار آن .\r\nدر اين تحقيق مىخواهيم ببينيم كه آيا به حكم آنچه از اصول كلّى فلسفه استفاده مىشود و به حكم نتايجى كه از تحقيقات علوم دستگير مىگردد آيا اصل علّيت غائى را در نظام هستى بايد بپذيريم يا نه ؟\r\nمرحوم حاجى سبزوارى اين مبحث را با تعريف « علّت » و « معلول » و بيان اقسام آنها آغاز مىكند :\r\n انّ الّذى الشىّء اليه افتقرا * فعلّة و الشىّء معلولا يرى\r\nفمنه ناقص و منه ما استقل * و منه خارج و منه ما دخل \r\nآن شىء كه شىء ديگر ( در وجود و هستى خود )\r\nبه او احتياج دارد « علّت » ناميده مىشود و شىء ديگر « معلول » .\r\nبعضى از آن علّتها ناقص هستند و بعضى مستقل ( تام ) ،\r\nو همچنين بعضى خارج از معلول‌اند و بعضى داخل آن .\r\nشرح : مطابق آنچه از شعر بيان شده است ، از دو چيزى كه يكى در وجود و هستى خود به ديگرى محتاج است بدين نحو كه اگر شىء اوّل نباشد دومى نمىتواند و محال است كه باشد ، در آن صورت شىء محتاج را « معلول » و شىء ديگر را « علّت » مىنامند « 1 » .\r\nهر يك از دو مصراع بيت دوم يك تقسيم است . مفاد مصراع اوّل اين است كه علّت يا ناقصه است و يا مستقلّ ؛ يعنى آن چيزى كه ديگرى در وجود خود به او نيازمند است و ما به او نام « علّت » داده‌ايم ، يا به نحوى است كه معلول فقط به او محتاج است و به غير او احتياج ندارد و يا اينچنين نيست ؛ و به عبارت ديگر يا وجود او براى وجود\r\n\r\n\r\n\r\n\r\n","description":"","footnote":"\r\n( 1 ) . بايد توجّه داشت كه اين تعريف ، تعريف « علّت » به معنى عامّ است كه شامل همهء اقسام علّتها مىشود و به اين معنى هر « جزء » نيز علّت « كلّ » است ، لهذا حكما هر كدام از « مادّه » و « صورت » را كه به عقيدهء آنها دو جزء تشكيل دهندهء حقيقت جسم مىباشند « علّت جسم » مىخوانند . ولى گاهى « علّت » مفهوم اخصّ از اين مفهوم پيدا مىكند و تنها به آنچه حكما آن را « علّت فاعلى » مىخوانند اطلاق مىشود . معمولا در علوم طبيعى از اصطلاح دوم پيروى مىشود ، در اين صورت تعريف « علّت » همان است كه بعدها در تعريف فاعل خواهد آمد .\r\n","page_name":" 398 ","page_number":398},
  {"content":"\r\n\r\nپيدا كردن معلول كافى است و يا كافى نيست ؛ و باز به عبارت ديگر يا اين است كه معلول در عين اينكه وجودش متوقّف بر وجود او هست يك امر يا امور ديگر براى تحقّق معلول لازم نيست يا لازم هست . اوّلى را مىگوييم « علّت مستقلّه » و يا « علّت تامّه » و دومى را مىگوييم « علّت ناقصه و غير مستقلّه » . مثلًا تحقّق كتابت احتياج دارد به امور متعدّد از قبيل كاغذ ( يا چيزى شبيه به آن ) و قلم ( يا چيزى شبيه به آن ) و حركت انگشتان دست نويسنده ( يا چيزى شبيه به آن ) و ارادهء نويسنده و وجود مادّهء مدادى و نبودن مانع بر روى صفحه و امثال اينها كه مجموعا مقدّمات و وسايل اين كار هستند .\r\nعلّت تامّه يا مستقلّه عبارت است از مجموع اين مقدّمات و وسايل كه از آن جمله عدم برخورد به مانع است . البتّه اگر همهء اين وسايل و مقدّمات فراهم شد تحقّق معلول ، ضرورى و حتمى و به اصطلاح امروز اجتناب ناپذير خواهد بود و به اصطلاح قدما تخلّف معلول از علّت تامّه محال است .\r\nعلّت ناقصه يا غير مستقلّه عبارت است از بعضى از اين مقدّمات و وسايل كه اگر وجود پيدا نكند كتابت موجود نمىشود ، امّا اگر وجود پيدا كند ولى ساير مقدّمات و وسايل موجود نباشد براى تحقّق كتابت كافى نيست . امروزه اصطلاح خوبى شايع است كه همهء اينها را « شرط » مىنامند و شرط را تقسيم مىكنند به شرط لازم و شرط كافى .\r\nشرط لازم همان است كه در قديم آن را « علّت ناقصه » مىگفتند ، كه ذاتش ( يا وجودش ) براى مشروط لازم هست ولى كافى نيست . شرط لازم و كافى همان است كه در اصطلاح قديم « علّت مستقلّه » يا « علّت تامّه » ناميده مىشد ، كه علاوه بر اينكه وجودش لازم است كافى هم هست ؛ يعنى تحقّق آن شرط براى تحقّق مشروط كفايت مىكند و به چيز ديگرى احتياج نيست . بر طبق اين شيوه نامگذارى مىتوان جزء آخر علّت تامّه را « شرط كافى » ناميد .\r\nو امّا مصراع دوم بيت ، بيان تقسيم ديگرى است و آن اينكه علّت ، يا علّت خارجى است و يا علّت داخلى . بيت زير توضيح اين مصراع است :\r\n فالعنصرىّ الصورى للقوام * و للوجود الفاعلى التّمامى \r\nعلت عنصرى ( علت مادّى ) و علّت صورى ، علل قوام\r\n( علل داخلى ) هستند . و امّا علل وجود ( علل خارجى )\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nعبارتند از علّت فاعلى و علّت تمامى ( علّت غائى ) .\r\nشرح : اين بيت توضيح و تفسيرى است از بيت گذشته كه در آن گفته شد كه علّت يا خارجى است و يا داخلى . در اين بيت توضيح داده شده است كه علّت داخلى عبارت است از علّت مادّى و علّت صورى ، و علّت خارجى عبارت است از علّت فاعلى و علّت غائى .\r\nتوضيح آن كه در تقسيمى كه از ارسطو به ارث مانده است علّت تقسيم شده است به چهار تا :\r\n1 . علّت فاعلى\r\n2 . علّت غائى\r\n3 . علّت مادّى\r\n4 . علّت صورى\r\nمعمولًا در مثال ، مصنوعات بشرى را در نظر مىگيرند ؛ مثلًا مىگويند : اين خط كه بر اين صفحه نوشته شده است فاعلى دارد و غايتى و مادّه‌اى و صورتى . فاعل شخص نويسنده است ؛ غايت عبارت است از هدفى كه نويسنده از نوشتن اين خط در نظر دارد ، از قبيل اين كه معنى الفاظى را كه به صورت نوشته در آورده است به ديگران بفهماند ، يا براى اينكه با اين علامات معانى و مطالب را براى خود يادداشت و ضبط كند ؛ مادّه عبارت است از آن جوهر يا مركّبى كه در اينجا به كار رفته است ؛ صورت عبارت است از هيئت و شكل مخصوصى كه به صورت حروف و كلمات پديدار گشته است .\r\nدر تمام مصنوعات بشرى قانون چهار علّت صادق است . حكما هر يك از اين چهار علّت را به طريقى تعريف كرده‌اند . ما در اينجا تعريفاتى را كه حاجى سبزوارى در منظومه براى هر يك از آنها ذكر كرده است بيان مىكنيم ( هر چند از ترتيب مطالب كتاب خارج مىشويم ) .\r\n\r\n","description":"","footnote":"","page_name":" 400 ","page_number":400},
  {"content":"\r\n\r\n\r\nتعريف علل چهار گانه\r\n\r\n1 و 2 . علّت غائى و علّت فاعلى :\r\n و ما لاجله الوجود حاصل * فغاية و ما به ففاعل \r\nآن چيزى كه وجود معلول به خاطر اوست « غايت » است و آن\r\nچيزى كه وجود معلول به سبب اوست « فاعل » است .\r\nشرح : اين بيت متضمّن تعريف علّت غائى و تعريف علّت فاعلى است .\r\nعلّت غائى عبارت است از آن چيزى كه معلول به خاطر او وجود پيدا كرده است . همان طورى كه در مثال « خط » گفته شد نويسنده به خاطر هدفى آن خط را مىنويسد و اگر هيچ هدف و غرضى در نوشتن خويش نمىداشت ممكن نبود آن خط را بنويسد ؛ يعنى اگر آن هدف نبود نويسنده به خط نوشتن وادار نمىشد و خط به وجود نمىآمد . پس خط كه معلول است به خاطر هدف مذكور به وجود آمده است .\r\nعلّت فاعلى عبارت است از مابه‌الوجود ؛ يعنى آن چيزى كه وجود معلول به سبب اوست ؛ يعنى او عطا كننده و آورندهء وجود معلول است . چنان كه در مثال « خط » گفته شد شخص نويسنده كه قوّه و علم و هنر و مهارت خود را به كار مىبرد و خط را وجود مىبخشد « فاعل » ناميده مىشود .\r\n\r\n3 . علّت مادّى :\r\n حامل قوّة لشىء عنصره * بوحدة اوضمّ ما يغايره \r\nآن چيزى كه حامل استعداد شىء ديگر است ( به تنهايى\r\nيا به ضميمهء شىء ديگر ) مادّهء آن شىء ناميده مىشود .\r\nشرح : اين بيت ، تعريف « علّت مادّى » است ( البتّه در اصطلاح فرق است بين « مادّه » و « علّت مادّى » و ما بعداً اين فرق را توضيح خواهيم داد ) . در اين بيت علّت\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nمادى به عنوان « به دوش گيرندهء استعداد » تعريف شده است ، پس بايد معنى « استعداد » و « حامل استعداد » معلوم شود تا تعريف « علّت مادى » معلوم گردد .\r\nدر جهان طبيعت ، « شدن » وجود دارد ، به اين معنى كه بعضى از اشياء به صورت شىء ديگر در مىآيند ، يعنى شىء ديگر مىشوند ، مثل اينكه دانهء گندم اگر در زمين مساعد و شرايط مساعد كاشته شود بوتهء گندم مىشود و دانهء جو اگر در زمين مساعدى قرار گيرد بوتهء جو مىشود و يا اينكه تخم مرغ خانگى در شرايط مخصوصى مرغ خانگى مىشود و تخم گنجشك در شرايط خاصّى به صورت گنجشك در مىآيد .\r\nهر يك از اين چهار تا ( دانهء گندم ، دانهء جو ، تخم مرغ و تخم گنجشك ) در حالى كه حالت موجود را دارا باشند فقط امكان « شدن » يك شىء بخصوص را دارند ؛ مثلًا در دانهء گندم امكان جو شدن يا مرغ خانگى شدن و يا گنجشك شدن نيست ، و همچنين در دانهء جو امكان گندم شدن يا جوجه شدن نيست ، و همچنين در تخم مرغ يا تخم گنجشك غير از امكان مرغ شدن و يا گنجشك شدن نيست ؛ و از قديم گفته‌اند : « گندم از گندم برويد جو زجو » .\r\nپس در اين جهان ، جريانى و ناموسى وجود دارد كه ما از آن به « شدن » تعبير مىكنيم . و از طرف ديگر مىبينيم اين « شدن » نظام خاصّى دارد : هر چيزى امكان « شدن » هر چيز ديگر را ندارد و هر چيز از هر چيز ديگر به وجود نمىآيد ، بلكه هر چيزى كه چيز ديگر مىشود فقط امكان « شدن » همان چيز يا چند چيز ديگر بالخصوص را دارد . حكما اين امكان را كه رابطهء خاصّى است ميان شىء موجود و شىء ديگرى كه بعداً اين شىء به صورت او در مىآيد « استعداد » يا « امكان استعدادى » ( با اندك تفاوتى در اين دو اصطلاح ) مىخوانند . اين استعداد يك رابطهء واقعى است نه فرضى و اعتبارى . بعلاوه اين رابطه يك حقيقت جداگانه و مستقل و يا محسوس نيست ، و در حقيقت اين رابطه ميان دو شىء جداگانه نيست ، بلكه ميان دو مرحله از وجود يك شىء است .\r\nدر اينجا ذكر سه نكته لازم است :\r\nالف . در اينكه در جهان جريان « شدن » وجود دارد و هر لحظه اشيائى به صورت اشياء ديگر درمىآيند و تغيير نام و ماهيّت مىدهند جاى شك نيست ، و هم در اينكه اين جريان تابع نظام خاصّى است و هر چيزى امكان « شدن » هر چيز را ندارد نيز ترديد نمىتوان كرد ؛ و البتّه در اين دو جهت ميان فلاسفهء قديم و فلاسفهء جديد هم اختلاف\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nنظرى وجود ندارد .\r\nچيزى كه هست اين است كه ميان نظر قدما و بعضى از فلاسفهء جديد در ماهيّت اشياء و در آنچه ملاك و مناط حقيقت و نوعيّت آنهاست اختلاف است ، و همين اختلاف نظر سبب مىشود كه در تقسيم و توجيه ماهيّت « شدن‌ها » و تغييراتى كه در عالم رخ مىدهد نيز اختلاف نظر پيدا شود . از نظر قدما كه بيشتر با ديد فلسفى و عقلانى به جهان مىنگرند هر موجود مبدأ اثر طبيعى ( نه مصنوعى ) ، يك واحد واقعيّت است . اين واحد واقعيّت ، فعليّت واحد دارد و همهء جنبه‌هايش تابع و طفيلى آن فعليّت است ، و آن فعليّت ( كه « صورت نوعيّه » و يا « طبيعت » ناميده مىشود ) مبدأ فصل اخير و ملاك حقيقت او بلكه تمام هويّت اوست . معنى « استعداد » و « امكان استعدادى » از نظر قدما - كه ماهيّت و حقيقت اشياء را وابسته به فعليّت خاصّى مىدانند و ساير جنبه‌ها را تابع و طفيلى آن فعليّت مىشمارند - عبارت است از رابطه‌اى خاص ميان يك مرتبه از واحد واقعيّت و مرتبهء ديگر از آن ، و به عبارت ديگر عبارت است از رابطه‌اى خاص ميان درجه‌اى از فعليّت واحد و درجه‌اى ديگر از آن .\r\nاز نظر قدما نقش تركيبات مختلف مواد اين است كه مقدّمهء پيدايش و ظهور يك فعليّت نو مىشوند ؛ آثار نو كه ما آنها را آثار تركيبات مىدانيم آثار آن فعليّت نو است كه اين مركّب را وحدت داده است ، و آن چيزى كه ملاك حقيقت و نوعيّت بوده و احيانا « صورت نوعيّه » ناميده مىشود فقط با عقل قابل اكتشاف و تصديق است نه با احساس و آزمايش ، و در قلمرو فلسفه قرار دارد نه در قلمرو علم .\r\nامّا از نظر بعضى فلاسفهء جديد هر موجود مبدأ اثر - كه ما آن را به عنوان يك جماد يا گياه يا حيوان و يا انسان مىشناسيم - يك واحد واقعيّت نيست ، بلكه مجموعه‌اى از واقعيّات است كه در همه كم و بيش يكسان است ؛ يعنى ذرّات مادّه با يكديگر ارتباط پيدا مىكنند ، ارتباطى كه شبيه روابط اجزاء يك ماشين و يا يك كارخانه است ، و به اين وسيله ماهيّات و انواع مختلف به وجود مىآيند . از اين جهت تركيبات اشياء شبيه مصنوعات بشرى است كه جز پيوند و اتّصال اجزاء چيزى ديگرى وجود ندارد . همان طورى كه در ساختمان ماشين جز اجزاء و قطعات سيم و آهن و فولاد و غيره چيز ديگرى در كار نيست در هر مركّبى نيز چنين است ، واقعيّت آن مركّب را اجزائى مادّى كه با هم ارتباط و اتّصال پيدا كرده‌اند تشكيل مىدهد . استعدادى كه هر چيز براى « شدن » دارد از نوع استعدادى است كه مثلًا اجزاء ماشين براى ماشين\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nشدن دارند و يا ( مثلًا ) خود ماشين براى حركت در جادّه و هواپيما براى پرواز در هوا و كشتى براى سير در دريا و موشك براى حركت در ماوراء جوّ دارد ، و استعداد هر كدام مخصوص خود اوست .\r\nطرفداران نظريّهء « مكانيسم » « 1 » و كسانى كه گفته‌اند : « مادّه و حركت را به ما بدهيد ، جهان را مىسازيم » داراى اين طرز فكر بوده‌اند .\r\nب . در اصطلاح حكما گاهى به جاى كلمهء « استعداد » ، كلمهء « قوّه » آورده مىشود ، كه البتّه بايد توجّه داشت كه كلمهء « قوّه » كه در اين مورد به معنى « استعداد » به كار مىرود با قوّه به معنى « نيرو » كه آن نيز مصطلح فلاسفه است و در علوم طبيعى به كار برده مىشود متفاوت است و اشتراك آنها فقط در لفظ است .\r\nفرق ميان « قوّه » - آنجا كه به معنى استعداد به كار مىرود - با خود « استعداد » اين است كه استعداد عبارت است از قوّهء قريب به فعليّت ، ولى قوّه اعمّ است از قريب و بعيد . لهذا مىگوييم در دانهء گندم استعداد جو شدن نيست ، يعنى قوّهء قريب به فعليّت نيست ، و حال آنكه قوّهء بعيد هست ، يعنى ممكن است دانهء گندم مراحلى را طى كند تا بالاخره مثلًا تبديل به خاك شود و آنگاه خاك در شرايط مخصوص به دانهء جو تبديل گردد .\r\nج . معلوم شد كه منظور حكما از استعداد « شدن » اين است كه حالتى داخلى و درونى در شىء وجود دارد كه به موجب آن حالت ، آن شىء به سوى فعليّت و كمال مىشتابد ؛ يعنى اين « قوّه » در مقابل « فعليّت » است كه نسبت آنها ( يعنى قوّه و فعليّت ) به يكديگر نسبت نقص و كمال است و لهذا اين گونه استعدادها را مىتوانيم « آمادگى براى تكامل » بخوانيم . و امّا نوعى امكان ديگر كه امكان انهدام و از بين رفتن است ، مانند امكان متلاشى شدن و آرد شدن گندم و امكان فاسد شدن تخم مرغ در هواى گرم ، از محلّ بحث خارج است . در جهان دو جريان وجود دارد كه از آنها به « حيات و موت » يا « آباد شدن و خراب شدن » يا « دوختن و دريدن » و امثال اينها مىتوانيم تعبير كنيم . از طرفى اشياء به موجب استعداد و ميل ذاتى به سوى نظم و ساخته شدن و نو شدن و تكامل پيش مىروند و از طرف ديگر در تضادّ و تصادم عوامل طبيعى و تأثير پذيرى عوامل مختلف از يكديگر ، ويرانى و فنا و نيستى رخ مىدهد . امّا منظور حكما از\r\n\r\n\r\n\r\n\r\n","description":"","footnote":"\r\n( 1 ) .  Mecanism  .\r\n","page_name":" 404 ","page_number":404},
  {"content":"\r\n\r\n« استعداد » ، امكان تكامل است نه امكان انعدام .\r\nپس به طور كلّى هر چيزى استعداد « شدن » هر چيزى را ندارد ، بلكه استعداد « شدن » يك شىء مخصوص را دارد . از آن طرف ، حكما در محلّ خود اثبات كرده‌اند كه هيچ چيزى ابتدا به ساكن ايجاد نمىگردد ، بلكه مسبوق است به يك استعداد قبلى و به يك موضوعى كه حامل اين استعداد است « 1 » يعنى اين استعداد صفت او و عرض اوست ؛ و به عبارت ديگر همان طورى كه در هر مادّه‌اى استعداد « شدن » هر چيزى نيست ، هر چيزى هم ممكن نيست كه از هر مادّه‌اى به وجود بيايد و يا بدون امكان و استعداد قبلى ، و قهراً بدون مادّه‌اى كه حامل آن امكان و استعداد باشد ، به وجود آيد .\r\nدر همان مثالهايى كه گفته شد ، بوتهء گندم يا بوتهء جو و يا جوجهء مرغ و يا بچهء گنجشك كه در اين جهان به وجود مىآيند قبلًا استعداد وجود اينها در طبيعت موجود بوده و يك چيز بالخصوص هم در طبيعت وجود داشته است كه اين استعداد ، صفت و عارض آن شىء مخصوص بوده است . در مثالهاى نامبرده آن شىء مخصوص عبارت است از دانهء گندم و دانهء جو و تخم مرغ و تخم گنجشك .\r\nاز مجموع آنچه گفته شد معلوم گشت كه هر حادثى و هر پديده‌اى بايد يك حامل قوّه و استعدادى داشته باشد . نام آن حامل قوّه و استعداد ، به اعتبارى « مادّه » ( يا عنصر ) و به اعتبارى ديگر « علّت مادّى » ( يا علّت عنصرى ) است . اين است معنى اين مصراع كه مىگويد : « حامل قوّة لشىء عنصره » يعنى حامل قوّهء شىء همان علّت مادّى و عنصرى اوست .\r\n\r\n4 . علّت صورى :\r\n و ما به للشّىء فعليّته * صورته فمنه شيئيّته \r\nآن چيزى كه به آن چيز فعليّت معلول حاصل\r\nمىشود ( يعنى او عين فعليّت معلول و مناط\r\nتحقّق معلول است ) او صورت آن شىء معلول\r\nاست و شيئيّت معلول هم به اوست\r\n\r\n\r\n\r\n\r\n","description":"","footnote":"\r\n( 1 ) . كلّ حادث مسبوق بمادّة .\r\n","page_name":" 405 ","page_number":405},
  {"content":"\r\n\r\nشرح : اين بيت ، تعريف « صورت » و به اعتبارى تعريف « علّت صورى » است .\r\nصورت و يا علّت صورى را با قياس مادّه و علّت مادّى مىتوان فهميد .\r\nچنان كه گفته شد مادّه عبارت است از حامل قوّه و استعداد شىء ، و به تعبير ديگر مادّه عبارت است از مناط استعداد يك شىء ، و باز به عبارت ديگر مادّهء يك شىء عبارت است از وجود بالقوّهء آن شىء . و امّا صورت ، مناط فعليّت آن شىء است ؛ يعنى عبارت است از وجود بالفعل آن شىء . در مثالهايى كه قبلا گفته شد تخم مرغ حامل استعداد جوجه است ، يعنى وجود بالقوّهء جوجه است ، امّا آن وجود خاصّ جوجه كه آثار جوجه بودن بر او بار مىگردد بعد از آن است كه شىء واقعا و بالفعل جوجه بشود ، و واقعا هم حقيقت جوجه بودن بستگى تامّ و تمامى به اين حالت بالفعل دارد و اگر فرضاً ( به فرض محال ) اين فعليّت ، بدون سابقهء حالت بالقوّه حاصل شود حقيقت حاصل است همچنانكه اگر حالت بالقوّه حاصل شود ولى منتهى به فعليّت نگردد آن حقيقت حاصل نيست .\r\nاز آنچه گفته شد معلوم شد كه :\r\nاوّلًا ، هميشه ميان گذشته و آينده ارتباط برقرار است ؛ يعنى آينده از گذشته گسسته نيست ، پديده‌هاى جهان مجموع امور منفصل و جدا از يكديگر نيستند .\r\nثانياً ، هر گذشته‌اى با هر آينده‌اى ارتباط ندارد ، بلكه گذشتهء خاص فقط با آيندهء خاص ، و آيندهء خاص با گذشتهء خاص پيوند دارد .\r\nثالثاً ، اين پيوند از نوع پيوند قوّه و فعل است . هر گذشته قوّهء آينده‌اى است و هر آينده فعليّت گذشته‌اى است و باز آن آينده به نوبهء خود قوّهء آينده‌اى ديگر است يعنى همان نسبت را با آيندهء خود دارد كه گذشتهء وى با او داشت و آن گذشته نيز با گذشتهء خود همان نسبت را دارد كه آيندهء خودش با او داشت .\r\nرابعاً ، پيوند گذشته و آينده چون از نوع پيوند قوّه و فعل است پس يك ارتباط ساده نيست ، بلكه گذشته و آينده مجموعا يك واحد واقعيّت را تشكيل مىدهند ؛ يك واقعيّت واحد متّصل و ممتد كه از گذشته به آينده كشيده شده و امتداد يافته است ؛ و به همين دليل - همچنانكه بعضى از متأخّرين حكماى اسلامى دريافته‌اند - خروج اشياء از قوّه به فعل جز تدريجا و از طريق حركت و تحوّل به نحوى كه وحدت اتّصالى محفوظ باشد ميسّر نيست ، خواه اينكه آنچه از قوّه به فعل مىرسد جوهر باشد يا عرض . پس جواهر و اعراض عالم عموما چون تغيير مىپذيرند و از قوّه به فعل خارج\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nمىشوند و خروج از قوّه به فعل هم جز از طريق حركت و خروج تدريجى ( نه كون و فساد ) ميسّر نيست ، بنا بر اين آنها با قانون حركت به وجود مىآيند و برايشان وحدت اتّصالى ( و نه فقط وحدت از لحاظ مادّه و موضوع ) ميان گذشته و آينده محفوظ است .\r\nمعناى اين سخن اين است كه حركت جوهريّه يك امر قطعى و ضرورى است و نظام موجود در جهان جز حركت چيزى نيست ، زيرا حركت عبارت است از خروج تدريجى چيزى از قوّه به فعليّت .\r\nضمناً اين نكته بايد گفته شود كه مقصود از « تدريج » كه در زبان فلسفه گفته مىشود اين نيست كه در زمان طويل و به صورت كند و بطئ صورت گيرد ( در مقابل « جهش » آنچنانكه در اصطلاح علماى زيست شناسى مصطلح است ) ، بلكه مقصود از « تدريج » نقطهء مقابل « دفعى » است كه در اصطلاح فلاسفه به كار مىرود .\r\nفلاسفه بعضى از چيزها را دفعى و آنى مىخوانند و معتقدند كه در « آن » صورت مىگيرد نه در « زمان » « 1 » . به عقيدهء فلاسفه ، « وصولات » از اين قبيل است . به عقيدهء برخى از فلاسفه كون و فساد نيز از همين قبيل است « 2 » . پس اينكه مىگوييم موجودات و از آن جمله جوهرها به تدريج پديد مىآيند نقطهء مقابل نظريّهء كون و فساد است . بنا بر نظريّهء كون و فساد ، بايد چيزى معدوم شود تا چيز ديگرى جاى آن را بگيرد و در اين جايگزينى فقط مادّهء اصلى محفوظ مىماند و حافظ وحدت نيز همان مادّهء اصلى است . امّا بنابر نظريّهء حركت ، لزومى ندارد كه چنين باشد ؛ و اين بحث داستان درازى دارد .\r\nاكنون جاى اين است كه در دنبالهء آنچه گفته شد دربارهء سه مطلب توضيح داده شود :\r\n1 . چرا علّتهاى مادّى و صورى را علل داخلى و علّتهاى فاعلى و غائى را علل خارجى مىنامند ؟\r\n2 . هر يك از دو علّت داخلى و همچنين هر يك از دو علّت خارجى چه رابطه و\r\n\r\n\r\n\r\n\r\n","description":"","footnote":"\r\n( 1 ) . مثل برخورد دو اتومبيل به يكديگر كه نفس برخورد و نه مقدّمات آن ، در « آن » صورت مىگيرد .\r\n( 2 ) . جمعى از فلاسفه كه منكر حركت در جوهر مىباشند قائل به كون و فساد صورتهاى جوهرى هستند و معتقدند صورتى به كلّى معدوم و صورتى ديگر از نو موجود مىگردد ، و معتقدند كه كون و فساد دفعىّ الوجود است و در « آن » صورت مىگيرد نه در « زمان » .\r\n","page_name":" 407 ","page_number":407},
  {"content":"\r\n\r\nنسبتى با يكديگر دارند ؟\r\n3 . چه رابطه‌اى بين علّتهاى خارجى و علّتهاى داخلى موجود است ؟\r\n\r\nمطلب اوّل\r\nاينكه علّتهاى مادّى و صورى را « علّتهاى داخلى » و علّتهاى غائى و فاعلى را « علّتهاى خارجى » مىنامند به حسب نسبتى است كه با خود معلول در نظر گرفته شده است ، زيرا علّت مادّى و علّت صورى خارج از حقيقت معلول نيستند ، به جهت اين كه چنان كه گفتيم مادّه يا علّت مادّى حامل استعداد شىء است و صورت يا علّت صورى مناط فعليّت معلول است ؛ يعنى معلول در مرحلهء قوّه و استعداد ، « مادّه » ناميده مىشود و همان معلول در مرحلهء فعليّت ، « صورت » ناميده مىشود . پس هر يك از مادّه و صورت دو مرحله از يك واحد مىباشند و از آنچه در جواب سؤال دوم به تفصيل خواهيم گفت جواب اين سؤال روشن‌تر خواهد شد .\r\n\r\nمطلب دوم\r\nمطلب دوم خود شامل دو مطلب زير است :\r\n1 . رابطهء علّت مادّى و علّت صورى چيست ؟\r\n2 . رابطهء علّت غائى و علّت فاعلى چيست ؟\r\nاكنون به توضيح هر يك از اين دو مطلب مىپردازيم :\r\n\r\n1 . رابطهء علّت مادّى و علّت صورى\r\nمطابق آنچه گفته شد مادّه عبارت است از حامل قوّه و استعداد ، و صورت عبارت است از مناط و ملاك فعليّت . در اينجا براى اينكه توضيح بيشترى داده باشيم مثالى ذكر مىكنيم :\r\nدر تخم مرغ استعداد جوجه شدن هست ؛ يعنى تخم مرغ حامل استعداد جوجه و به بيان ديگر مادّهء جوجه است ، و خصوصيّت جوجه‌اى نيز فعليّت و صورت اين مادّه\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nاست . از طرف ديگر جوجه حامل استعداد مرغ شدن است يعنى مادّهء اوست و خود حالت مرغى فعليّت جوجه است . پس ما در اينجا سه مرحله داريم :\r\nحالت تخم مرغى ، حالت جوجه‌اى ، حالت مرغى .\r\nاز اين سه مرحله ، مرحلهء وسط ( يعنى مرحلهء جوجه‌اى ) مرحلهء فعليّت حالت اوّل و استعداد حالت سوم است ؛ و به عبارت ديگر حالت اوّل ، جوجهء بالقوّه است ، حالت سوم مرغ بالفعل است و حالت دوم جوجهء بالفعل و مرغ بالقوّه است .\r\nعليهذا جواب سؤال دوم اين است كه رابطهء دو علّت داخلى يعنى علّت مادّى و علّت صورى از نوع رابطهء دو مرحله از يك واقعيّت است .\r\n\r\nاشكال و مناقشه\r\nدر اينجا مطلبى هست كه طبق آن مىتوان در آنچه در پاسخ پرسش اوّل و دوم گفته شد مناقشه كرد :\r\nحكماى مشّاء جسم را مركّب از دو حيثيّت واقعى مىدانند و نام آن دو حيثيّت را « مادّه » و « صورت » مىگذارند . برهان عمده‌اى كه بر اثبات مدّعاى خود اقامه مىكنند برهان قوّه و فعل است . ولى حكماى اشراق منكر تركيب جسم از مادّه و صورت مىباشند و برهان قوّه و فعل را ناتمام مىدانند .\r\nتوضيح اينكه آنچه مسلّم است اين است كه هر جسم در عين اينكه بالفعل حقيقتى از حقايق است امكان اينكه شىء ديگر بشود در او هست ، مثل تخم مرغ كه در عين اينكه بالفعل تخم مرغ است بالقوّه جوجه است . راجع به اين دو حيثيّت يعنى حيثيّت قوّه و حيثيّت فعليّت دو نظر است :\r\nيك نظر اينكه اين دو حيثيّت فقط دو اعتبار و دو اضافه است و در خارج يك حيثيّت بيش نيست ؛ يعنى همان حيثيّت واقعى كه فى المثل مناط فعليّت تخم مرغى است مناط استعداد جوجه شدن است . آن حيثيّت واحد اگر با حال حاضر و به خودى خود و فى نفسه اعتبار شود فعليّت است و اگر با حال آينده اعتبار شود قوّه و استعداد است ؛ مانند اينكه مكان معيّنى را اگر در نظر بگيريم ، آن مكان نسبت به مكانى ممكن است فوقيّت داشته باشد و نسبت به مكانى ديگر تحتيّت ؛ و همچنين زمان معيّن ( مثلًا ديروز ) نسبت به يك زمان ( مثلًا پريروز ) بعد است و نسبت به زمان ديگر ( مثلًا\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nامروز ) قبل است .\r\nامّا نظر ديگر اين است كه اينطور نيست ، قوّه و فعليّت مانند فوقيّت و تحتيّت و حتى مانند قبليّت و بعديّت نيست كه صرفا دو اعتبار باشد ، بلكه در خارج دو حيثيّت واقعى ( حيثيّت بالفعل و حيثيّت بالقوّه ) موجود است و جسم از آن دو حيثيّت تركيب شده است ، بر خلاف زمان معيّن كه از دو حيثيّت واقعى به نام قبليّت و بعديّت تركيب نشده است .\r\nنظر اوّل نظر شيخ اشراق و اتباع وى است و نظر دوم نظر مشّائين از قبيل ابن سيناست . مشّائين نظر خود را با برهانى به نام « برهان فصل و وصل » و برهان ديگرى به نام « برهان قوّه و فعل » بيان كرده‌اند كه اكنون مجال بحث در آنها نيست . البتّه در اينجا نظر سومى نيز مىتوان ابراز داشت كه با فلسفهء صدرالمتألّهين ( كه قائل به حركت جوهريّه است ) سازگار است و آن نظريّهء اتّحاد قوّه و فعل در حركت است .\r\nامّا عجالتاً مطالبى كه در اينجا بيان مىشود بر اساس نظر مشّائين است كه جسم را مطلقاً ( نه از آن نظر كه متحرّك است به حركت جوهريّه ) مركّب مىدانند از مادّه و صورت يعنى حيثيّت استعدادى و حيثيّت فعلى « 1 » .\r\nبنابراين طبق نظر حكما هر جسم مركّب است از دو حيثيّت كه يكى از آنها مناط فعليّت آن جسم است و ديگرى مناط اين است كه آن جسم ممكن است شىء ديگر بشود ؛ اوّل را « صورت » و دوم را « مادّه » مىخوانند . حكماى مشّاء در اين مطلب كه آيا رابطهء اين دو جزء انضمامى است يا اتّحادى ، اختلاف دارند . از زمان سيّد صدر شيرازى و پس از تأييد صدرالمتألّهين تقريبا مسلّم شده است كه اگر تركيبى در كار باشد تركيب اتّحادى است نه انضمامى « 2 » .\r\n\r\n\r\n\r\n\r\n","description":"","footnote":"\r\n( 1 ) . ضمنا بايد به اين نكته توجّه داشت كه تركّب جسم از مادّه و صورت كه فلاسفه به آن قائلند از نوع تركّبى كه علماى طبيعى در برخى اجسام قائلند نيست . تركّبى كه علماى طبيعى براى جسم قائلند به معنى اين است كه دو شىء متمايز ، مثلًا اكسيژن و هيدروژن ، پس از ملاقات با يكديگر در هم اثر كرده و مجموعا جسم واحدى ( آب ) را به وجود آورده‌اند و اين جسم قابليّت دارد كه بالطبع يا با وسايلى دو مرتبه تجزيه بشود به دو شىء اوّل ، و آن دو جزء از يكديگر متمايز بشوند . ولى تركيب فلسفى يعنى تركّب جسم از مادّه و صورت يك تركّب جدا ناشدنى است ، هيچگاه نبوده كه اين دو جزء از يكديگر جدا و متمايز باشند و هيچگاه نخواهد شد كه از يكديگر جدا و متمايز شوند و هر جزئى مستقلّ از ديگرى به وجود خود ادامه دهد . از اين رو تركيب طبيعى قابل احساس و آزمايش و تجربه است بر خلاف تركيب فلسفى كه فقط برهان عقلى مىتواند آن را اثبات يا نفى كند .\r\n( 2 ) . معناى « انضمام » اين است كه اضافه و منضم شدن دو شىء به يكديگر به همان مفهوم رياضى تحقّق پيدا كند . فرض\r\n","page_name":" 410 ","page_number":410},
  {"content":"\r\n\r\nمطلب ديگرى اين حكما گفته‌اند و آن اينكه هر يك از مادّه و صورت كه حقيقت جسم را تشكيل مىدهند نسبت به خود جسم كه مجموع مركّب از اين دو تاست « علّت مادّى » و « علّت صورى » ناميده مىشوند ولى نسبت به خودشان مادّه و صورت‌اند .\r\nاز طرف ديگر گفته‌اند كه نسبت مادّه و صورت با يكديگر اين است كه صورت در مادّه حلول كرده است و مادّه محلّ صورت شمرده مىشود .\r\nپس طبق اين بيان آنچه علّت مادّى جسم است همان مادّه‌اى است كه محلّ صورت جسم است و با او اتّحاد يا انضمام پيدا كرده است نه مادّهء سابقه كه در حال حاضر طبق آنچه قبلا گفته شد « مادّه » ناميده نمىشود ؛ و بعلاوه مادّه و صورت دو مرحله از يك واقعيّت نمىباشند ، بلكه دو جزء از واقعيّت مىباشند ، پس رابطهء دو علّت داخلى از نوع رابطهء دو مرحله از يك واقعيّت نيست ، بلكه از نوع رابطهء دو جزء تشكيل دهندهء يك حقيقت است .\r\n\r\n\r\n\r\n\r\n","description":"","footnote":"\r\nكنيد شخصى مقدارى ثروت دارد و بعد مقدار ديگرى بر ثروتش اضافه مىشود و مثلًا سابقا داراى يك ميليون ريال بوده و اكنون داراى دو ميليون ريال شده است ، و يا شخصى دربارهء موضوعى مقدارى معلومات و اطلاعات دارد و بعد مقدار ديگرى اطّلاعات دربارهء آن موضوع بر اطلاعات اوّليّهء او اضافه مىگردد ، و يا آنكه جمعيّت شهرى در يك سال يك ميليون نفر است و در سال ديگر پنجاه هزار نفر ديگر بر آن اضافه مىگردد . در همهء اين موارد آنچه در اوّل بوده به حالت اوّليّهء خود محفوظ است و فقط مقدار ديگرى از نوع همان چيز بر آنچه بود اضافه شده است ، پس تغيير حاصل شده است ولى اين تغيير در كمّيّت منفصل شىء به وجود آمده است .\r\nو امّا تركيب اتّحادى در جايى متصوّر است كه بين دو جزء فرض شده هيچ گونه دو گانگى در خارج موجود نباشد ، كه قهراً در اين صورت اجزاء وى اجزاء ذهنى و تحليلى و عقلى خواهند بود ، و اگر اين تركيب در نتيجهء تغيير پيدا شده باشد به اين نحو است كه شىء در ذات و هويّت خود متبدّل به شىء ديگر بشود ؛ يعنى شىء اوّل ، شىء دوم بشود نه اينكه شىء دوم منضم به شىء اوّل گردد . و لذا در اين مورد نمىتوان گفت كه شىء دوم به شىء اوّل اضافه ( به مفهوم رياضى ) شده است . مثلًا تخم مرغ در تغييرات خود تبديل به جوجه مىگردد ؛ يعنى همان واقعيّت تخم مرغ تبديل به واقعيّت جوجه مىشود نه اينكه بعد از اين تغيير ، تخم مرغ به اضافهء جوجه ( به مفهوم رياضى كه مستلزم تعدّد در وجود خارجى است نه تعدّد مفهومى يعنى صدق معانى كثيرهء مختلفه بر شىء واحد ) موجود باشد .\r\nهر جا كه مادّه و صورت به معنى فلسفىاش به كار مىرود ، همه از قبيل مثال تبديل تخم مرغ به جوجه است نه از قبيل سه مثال سابق الذكر . پس تركيب مادّه و صورت تركيب اتّحادى است نه انضمامى ؛ و اگر گفته شود كه تركيب صورت با مادّهء سابقه اتّحادى است و با مادّهء حاضره انضمامى است ، جواب اين سخن بايد در جاى ديگر گفته شود .\r\n","page_name":" 411 ","page_number":411},
  {"content":"\r\n\r\n\r\nپاسخ اشكال و مناقشه\r\nجواب اين مناقشه اين است كه آنچه ما گفتيم طبق تعريفى بود كه حاجى سبزوارى و ديگران از « مادّه » كرده‌اند و مادّه را عبارت از حامل استعداد شىء دانسته‌اند « 1 » .\r\nاگر « مادّه » را به عنوان « حامل استعداد » تعريف كنيم ( خواه حامل استعداد مركّب و خواه حامل استعداد صورت ) چنين مادّه‌اى همواره تقدّم زمانى دارد بر آن چيزى كه اين مادّه ، مادّهء او به شمار مىرود ؛ و با قياس به اين تعريف مادّه ، صورت عبارت است از مناط فعليّت مركّب ( يا مناط فعليّت مادّه ) . بنابراين تعريف ، مادّهء يك شىء و صورت آن هيچگاه در يك زمان با هم جمع نمىشوند و بر فرض كه جسم را مركّب از مادّه و صورت بدانيم جسم از صورت خودش و مادّهء خودش ( طبق اين تعريف ) تركيب نشده است ، بلكه از صورت خودش و مادّه‌اى كه مادّهء صورت بعدى است تركيب شده است و اين مادّه و صورتى كه تركيب كنندهء حقيقت جسم هستند و علّت مادّى و علّت صورى شمرده مىشوند ، نسبت به يكديگر مادّه و صورت ( طبق اين تعريف ) نيستند . پس آنچه گفته مىشود كه مادّه و صورت نسبت به يكديگر مادّه و صورت‌اند و نسبت به جسم علّت مادّى و صورى مىباشند ، با اين تعريف سازگار نيست .\r\nبلى ، از سخنان صدرالمتألّهين و بوعلى استفاده مىشود كه « مادّه » در اصطلاح حكما دو نوع تعريف دارد و در هر موردى معنى و مفهوم مخصوصى از آن منظور شده است . گاهى به معنى « حامل استعداد شىء » تعريف شده است كه منطبق است بر مادّهء سابقهء شىء ، و گاهى بر « محلّ صورت » يعنى آن چيزى كه صورت در حال حاضر لباس او و تعيّن او شمرده مىشود اطلاق شده است « 2 » . اين دو اصطلاح ، منشأ اشتباهات زيادى شده و مىشود . حاجى سبزوارى در عين اينكه مادّه را به عنوان « حامل\r\n\r\n\r\n\r\n\r\n","description":"","footnote":"\r\n( 1 ) . حامل قوّة لشىء عنصره .\r\n( 2 ) . رجوع شود به جلد اوّل اسفار ، مبحث « ماهيّت » فصل « كيفيّت اقتران مادّه به صورت » و جلد دوم اسفار ، فصل تركّب جسم از مادّه و صورت كه آيا اتّحادى است يا انضمامى .\r\n","page_name":" 412 ","page_number":412},
  {"content":"\r\n\r\nاستعداد شىء » تعريف مىكند مدّعى مىشود كه مادّه و صورت در عين اينكه نسبت به هم مادّه و صورت‌اند نسبت به مركّب علّت مادّى و علّت صورى هستند ، و البتّه اين صحيح نيست . اين ايراد بر همهء كسانى كه ميان دو تعريف « مادّه » فرق نگذاشته‌اند وارد است .\r\nدر اينجا ايراد ديگرى به نظر مىرسد و آن اينكه چنان كه گفتيم حكماى مشّاء حقيقت جسم را از مجموع مادّه و صورت مركّب مىدانند و هر يك از مادّه و صورت را « علّت حقيقت جسم » مىخوانند ؛ يعنى حقيقت جسم را وابسته به هر دو جزء مىدانند و لهذا آنها را « علّت صورى » و « علّت مادّى » نام مىنهند . طبق تعريفى كه در ابتدا از « علّت » و « معلول » شد ، علّت آن است كه معلول به آن نيازمند است و اگر او نباشد معلول نمىتواند موجود باشد . پس ناچار بايد قبول كنيم هم مادّه در حقيقت جسم دخيل است و هم صورت و با نبودن هر كدام از آنها حقيقت جسم منتفى مىشود .\r\nو حال آنكه اكابر حكما از قبيل بوعلى و صدرالمتألّهين به ثبوت رسانيده‌اند كه مادّه در حقيقت شىء دخالت ندارد ، نه مادّهء بالعموم و نه مادّهء بالخصوص ، و تمام هويّت و حقيقت هر شىء وابسته به صورت آن شىء است « 1 » . و امّا اينكه صورت در وجود خود ، هم نيازمند به مادّهء سابقه و هم مادّهء حاضره است دليل نمىشود كه مادّه را جزئى در عرض صورت براى جسم بدانيم و « علّت داخلى » بناميم ، بلكه چون صورت در وجود خود نيازمند به مادّه است ، مادّه را نيز بايد در رديف علل خارجى به شمار آوريم . پس قانون چهار علّت ارسطويى به اين صورت كه تاكنون گفته شده است مخدوش است .\r\nاكنون اگر كسى بگويد : ما مجموع مادّه و صورتى [ را 
  ] كه همراه يكديگر هستند در نظر مىگيريم و چنين مىگوييم كه حقيقت اين شىء از دو چيز فراهم است : مادّه و صورت ، و هر يك از ايندو به دليل اينكه اجزاء اين مركّب هستند و خاصيّت « كل » اين است كه به اجزاء خود نيازمند است چنان كه گفته‌اند : « اذا انتفى الجزء انتفى الكلّ » ، پس تعريف « علّت » و « معلول » در مورد هر جزء و كل صادق است و لذا دربارهء جسم نيز كه مركّب است از مادّه و صورت ، صادق است ؛ پس هر يك از مادّه و صورت جسم ، علّت جسم به شمار مىروند ؛ مادّه قسمتى از وجود جسم را مىسازد و صورت قسمت ديگر را ، همچنانكه چوب قسمتى از وجود ميز را مىسازد و شكل قسمت ديگر را ؛ و از اين\r\n\r\n\r\n\r\n\r\n","description":"","footnote":"\r\n( 1 ) . شيئيّة الشّىء بصورته لا بمادّته ؛ يعنى حقيقت شىء دائر مدار صورت وى است نه مادّهء وى .\r\n","page_name":" 413 ","page_number":413},
  {"content":"\r\n\r\nمجموع آنكه صورت است « علّت صورى » و آنكه مادّه است « علّت مادّى » خوانده مىشود .\r\nما در پاسخ مىگوييم : گذشته از اينكه با اين فرض ، معناى مادّه آن نيست كه حاجى و ديگران تعريف كرده‌اند و گفته‌اند مادّهء هر چيزى حامل استعداد همان چيز است ، به اين حساب از نظر ديگر هم هر چند مورد قبول اكابر است ولى صحيح نيست ، زيرا مادّه‌اى كه همراه اين صورت است ، در حقيقت اين مركّب دخالت ندارد و آن مادّه‌اى كه دخالت دارد همان است كه اكنون تبديل به صورت شده است و چنين نيست كه هنگامى كه مىگوييم استعداد تبديل به فعليّت مىشود صرفا يك عرضى ( استعداد ) تبدّل يافته باشد و مادّهء حامل آن همچنان محفوظ مانده باشد ، بلكه حقيقت آن مادّه تبدّل يافته است « 1 » .\r\nو شايد اين اشتباه كه فرض شده مادّهء همراه صورت ، جزء حقيقت مركّب است ، از مثالهاى ابتدائى مصنوعات بشرى از قبيل ميز و صندلى ناشى شده است چون ديده‌اند كه در اين مثالها مادّهء چوب را نمىتوان خارج از حقيقت ميز يا صندلى فرض كرد . امّا اندكى توجّه به اينكه اين مثالها مثالهاى ابتدائى است و مصداق واقعى نيست ، اين اشتباه را رفع مىكند .\r\nشايد هم اين اشتباه از قياس گرفتن مركّب حقيقى به مركّب اعتبارى پيدا شده است . مثلًا نماز يك مركّب اعتبارى است كه از اجزائى نظير تكبير و قيام و قرائت و غيره مركّب شده و همهء اجزاء ، موجودات بالفعل هستند و در عرض يكديگرند و هر جزء منتفى شود كل منتفى است يعنى قابل اعتبار نيست .\r\nو ممكن است اين اشتباه از قياس گرفتن اين نوع تركيب كه تركيب به اصطلاح فلسفى است با مركّبات علمى و طبيعى كه در علوم طبيعى تشخيص داده مىشود پيدا شده باشد مثل تركّب آب از اكسيژن و هيدروژن . در مركّبات طبيعى بايد ابتدا دو جزء يا بيشتر بوده باشند و در يكديگر فعل و انفعال كنند تا حقيقت ديگرى پيدا شود ، هر يك از اجزاء را اگر حذف كنيم آن حقيقت ، ديگر پيدا نمىشود .\r\n\r\n\r\n\r\n\r\n","description":"","footnote":"\r\n( 1 ) . اگر گفته شود كه آنچه بوعلى و صدرا گفته‌اند اين است كه مادّه در ماهيّت شىء دخالت ندارد ولى پذيرفته‌اند كه موجود خارجى مركّب است از مادّه و صورت و آنچه در اينجا گفته شد صرفا اين است كه وجود خارجى مركّب است از مادّه و صورت ، جواب اين است كه اين توجيه با تصريح قوم به اينكه مادّه و صورت را « علل ماهيّت » مىنامند جور نمىآيد . تفصيل بيشتر اين مطلب موكول به جاى ديگر است .\r\n","page_name":" 414 ","page_number":414},
  {"content":"\r\n\r\nپر واضح است كه تركّب جسم از مادّه و صورت ، نه از قبيل تركّب ميز است از چوب و شكل ، و نه از قبيل تركّب نماز است از تكبير و قيام و قرائت و غيرها ، و نه از قبيل تركّب آب است از اكسيژن و هيدروژن ، بلكه تركّبى است منحصر به نوع خود و راه تشخيص آن هم نه احساس و مشاهده است و نه تجزيه و تركيب عملى ؛ راه تشخيص آن فقط برهان عقلى است . بنابراين از مجموع آنچه گفته شد معلوم شد كه قانون چهار علّت مخدوش است و اساس درستى ندارد . ممكن است بيان بالا را خدشه‌اى بر قاعدهء فلسفى تركّب جسم از مادّه و صورت كه مشّائين طرفدار آن هستند قرارداد و از اصل ، تركّب جسم را از مادّه و صورت منكر شد ولى اكنون جاى بحث در اين قسمت نيست . به هر حال خواه اصل تركّب جسم از مادّه و صورت را ما مخدوش بدانيم و خواه ندانيم ، قانون « چهار علّت ارسطويى » مخدوش است « 1 » .\r\nاز آنچه گذشت معلوم شد كه صورت ، مكمّل و متمّم مادّه است ؛ يعنى كمال و\r\n\r\n\r\n\r\n\r\n","description":"","footnote":"\r\n( 1 ) . خلاصهء آنچه گفته شد اين است كه حكما مادّه و صورت را آن گونه تعريف كرده‌اند كه قبلًا نقل شد و لازمه‌اش اين بود كه هر مادّه ، مادّه است براى صورت لا حقه و هر صورت ، صورت است براى مادّهء سابقه ؛ و از آن طرف گفته‌اند هر مادّه و صورتى نسبت به خودشان مادّه و صورت‌اند و نسبت به حقيقتى كه از اينها فراهم مىآيد علّت مادّى و صورى مىباشند . در اينجا اين ايراد وارد مىشود كه اگر جسم را نسبت به مادّهء سابقه و صورت لا حقه بسنجيم هر چند آن دو نسبت به يكديگر مادّه و صورت مىباشند ولى نسبت به جسم علّت مادّى و صورى نيستند ( و حال آنكه به تصريح حكما علّت مادّى و صورى همانها هستند كه « علل داخلى » ناميده مىشوند ) زيرا جسم از آن دو مركّب نشده است بلكه آن دو دو مرحله از يك واقعيّت مىباشند ؛ و اگر جسم را نسبت به مادّهء حاضره كه مقارن با صورت است بسنجيم دو اشكال وارد است : يكى اينكه مادّهء حاضره در حقيقت و ماهيّت جسم دخالت ندارد ، و ديگر اينكه فرضا ايندو را به عنوان دو جزء تشكيل دهندهء ماهيّت جسم بپذيريم ، اين دو جزء ، ديگر خودشان نسبت به هم مادّه و صورت نيستند ( مگر اينكه صورت را به « ما به الشىء بالفعل » تعريف نكنيم ، بلكه طورى تعريف كنيم كه به فاعل ناقص و « شريكة العلة » منطبق گردد ، و در اين صورت اشتراك لفظى ميان صورت به اين معنى و صورت به آن معنى خواهد بود و اشكال به صورتى ديگر وارد است ) ، پس اينكه گفته شد كه مادّه و صورت نسبت به يكديگر مادّه و صورت‌اند و همانها نسبت به خود جسم علّت مادّى و علّت صورى مىباشند درست نيست .\r\nبلى ، اگر قائل به دو اصطلاح شويم و در ما نحن فيه براى « مادّه » تعريف ديگرى بكنيم غير از « حامل استعداد شىء » و مادّه را به معناى مطلق چيزى كه حامل نوعى استعداد است بگيريم نه به معناى حامل استعداد خود شىء ، و يا آنكه مادّه را به معنى « محلّ صورت » تعريف كنيم اين اشكال رفع خواهد شد . ولى ديده نشده است كه كسى دو تعريف و اصطلاح يا سه تعريف و اصطلاح براى مادّه بيان كرده باشد ، فقط در جلد دوم اسفار ، چاپ قديم اشاره به اين معنى هست كه مادّه دو اصطلاح دارد ( رجوع شود به اسفار ، چاپ قديم ، جلد دوم ، صفحات 191 و 192 ) ولى به هر حال اشكال اوّل از دو اشكال سابق به حال خود باقى است و از اين نظر قانون « چهار علّت » مخدوش به نظر مىرسد .\r\n","page_name":" 415 ","page_number":415},
  {"content":"\r\n\r\nتماميّت مادّه به صورت است ، خواه آنكه مادّهء سابقه را با صورت مفروض حاضر در نظر بگيريم ( مثلًا تخم مرغ را ، كه مادّهء جوجه است ، نسبت به جوجه در نظر بگيريم ) و خواه آنكه مادّهء حاضره را نسبت به صورتى كه بالفعل متلبّس به آن صورت است در نظر بگيريم ( مثل مادّه‌اى كه در جوجه است نسبت به صورتى كه در خود جوجه است ) . امّا نسبت به مادّهء سابقه بسيار واضح است كه هر صورت لا حق مكمّل و متمّم مادّهء سابقه است ؛ و نسبت به مادّهء حاضره نيز به عقيدهء قوم چنين است ، ولى اين مطلب به بحث طولانى نياز دارد كه مىبايد بنا بر هر يك از دو نظريّهء اتّحادى و انضمامى مورد مطالعه و بررسى قرار گيرد .\r\n\r\n2 . رابطهء علّت غائى و علّت فاعلى\r\nپس از اينكه نحوهء ارتباط علّت مادّى و علّت صورى را بيان كرديم ، اكنون به قسمت دوم از سؤال دوم يعنى چگونگى رابطهء علّت غائى و علّت فاعلى مىرسيم .\r\nدر مورد اينكه رابطهء علّت غائى و علّت فاعلى چيست ، پاسخ اين است كه علّت غائى و علّت فاعلى نيز مانند علّت مادّى و علّت صورى نوعى وحدت دارند ؛ به اين معنى كه در برخى از موارد ، فاعل به منزلهء [ مادّهء 
  ] غايت و غايت به منزلهء صورت فاعل است ، پس علّت غائى مكمّل و متمّم علّت فاعلى است ، و به همين دليل در شعرى كه قبلًا گذشت ( آنجا كه گفته شد : « و للوجود الفاعلى التّمامى » ) علّت غائى به نام « علّت تمامى » خوانده شد .\r\nبلى ، معمولًا حكما چنين اظهار مىدارند كه مادّه همواره قائم و متّكى به صورتى است كه متناوبا و متبادلا و يا اتّصالا همراه اوست ، و ادّعا مىكنند كه نسبت صورت به مادّه نظير نسبت فاعل به فعل است ، و لهذا گاهى صورت را « فاعل مادّه » مىخوانند كه در عين اينكه فاعل است مقارن نيز هست « 1 » ، و گاهى صورت را « شريكة العلّة » و « شريكة الفاعل » مىخوانند . ولى اين نظريّه مبتنى بر اين اصل است كه ما تركّب\r\n\r\n\r\n\r\n\r\n","description":"","footnote":"\r\n( 1 ) . در شرح منظومه نيز پس از تعريف « علّت صورى » چنين مىگويد :\r\n فعلّة صوريّة للكلّ * و فاعل و صورة المحلّ \r\n[ همچنين 
  ] رجوع شود به اسفار ، جلد اوّل ، باب « علّت و معلول » فصلهاى اوّل .\r\n","page_name":" 416 ","page_number":416},
  {"content":"\r\n\r\n« 1 » جسم را از مادّه و صورت ، انضمامى بدانيم ؛ امّا بنا بر تركّب اتّحادى ، اين مطلب درست نيست گو اينكه صدرالمتألّهين مىخواهد اين معنى را حتّى بنا بر تركّب اتّحادى توجيه كند و مىتوان گفت عدم معقول بودن نظريّهء بالا خود دليل عدم صحّت نظريّهء تركيب انضمامى است .\r\nو البتّه اگر نظريّهء بالا در مورد مادّه و صورت صحيح باشد قهراً شبيه آن را در مورد فاعل و غايت نيز بايد گفت .\r\nدر مورد فاعل و غايت ، يك مطلب ديگر نيز هست و آن اينكه صورت ذهنى غايت را اگر با قواى علمى فاعل بسنجيم ، بالضروره نسبت آنها همان نسبت مادّه و صورت است ولى اگر با قواى شوقيّه و محرّكهء فاعل بسنجيم ديگر نسبت آنها نسبت مادّه و صورت نيست بلكه نسبت فاعل به فعل است .\r\n\r\nمطلب سوم\r\nچنين به نظر مىرسد كه بعد از شناختن علل خارجى و علل داخلى ، رابطه و نسبت آنها با يكديگر واضح است ، زيرا چنان كه دانستيم علل داخلى همان اجزاء تشكيل دهندهء معلول مىباشند ، پس عين معلول‌اند و امّا علل خارجى به وجود آورندگان معلول‌اند ، پس معلول اثر آنهاست ؛ و قهراً مباين يكديگرند ؛ يعنى نه علّت داخل در وجود معلول است و نه معلول در وجود علّت داخل است . در مثال معروف نجّار و صندلى ، نجّار غير از صندلى و صندلى غير از نجّار است .\r\nچيزى كه هست اين نكته را بايد دانست كه در مصنوعات بشرى ، فاعل همواره فاعل صورت است نه فاعل مادّه ؛ مثلًا نجّار به وجود آورندهء صورت صندلى يعنى هيأت مخصوص آن مىباشد ، امّا مادّهء صندلى كه چوب است اثر و فعل نجّار نيست .\r\nو امّا اينكه در مصنوعات طبيعى چطور است و آن قوايى كه بر طبيعت حكومت مىكنند و تغييرات ايجاد مىكنند و دائما نو و كهنه مىكنند چگونه است ، و آيا جهان همواره مادّهء ثابتى دارد كه قواى سازندهء جهان فقط تغيير شكل و تغيير فرم و صورت به آن مىدهند و يا اينكه حتّى مادّهء اوّلى جهان نيز مولود همان قوايى است كه صورتها را\r\n\r\n\r\n\r\n\r\n","description":"","footnote":"\r\n( 1 ) اسفار ، جلد دوم ، فصل مربوط به كيفيّت تركّب جسم .\r\n","page_name":" 417 ","page_number":417},
  {"content":"\r\n\r\nايجاد مىكنند ، و بعلاوه خود آن مادّهء اوّلى چيست ، جملگى مطالبى است كه داستان مفصّلى دارد كه نمىتوانيم در اينجا وارد آن بشويم .\r\n\r\n","description":"","footnote":"","page_name":" 418 ","page_number":418},
  {"content":"\r\n\r\n\r\nغرر دوّم : در بحث از غايت\r\n و كلّ شىء غاية مستتبع * حتّى فواعل هى الطبائع\r\nو القسر لا يكون دائما كما * لم يك بالاكثر فلينحسما\r\nاذ مقتضى الحكمة و العناية * ايصال كلّ ممكن لغاية\r\nعلّة فاعل بماهيّتها * معلولة له بانّيّتها \r\nهر چيزى خواهان غايت و هدفى در پى خويش است ،\r\nحتى فاعلهايى از سنخ طبايع كه فاقد شعور و ادراكند .\r\nحركت قسرى ، دائمى نيست همچنانكه اكثرى نيز\r\nنيست ؛ پس ريشهء اين شبهه بريده شود ،\r\nزيرا مقتضاى حكمت و عنايت پروردگار اين است\r\nكه هر ممكن الوجودى به غايت و كمال خود رسانده شود .\r\nعلّت غائى از نظر ماهيّتش علّت علّت\r\nفاعلى است و از نظر وجودش معلول اوست .\r\nشرح : بحث از « علّت غائى » از مهمترين مباحث فلسفى است ، از مباحثى است كه پذيرفتن و نپذيرفتن آن در طرز جهان بينى انسان تغيير كلّى مىدهد . شايد هيچ\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nمسألهء فلسفى به اندازهء اين مسأله در جهان‌بينى بشر اثر شگرف ندارد . مسألهء معروف خير و شرّ و كيفيّت وقوع شرّ در قضاى الهى ، وابسته به اين مبحث است .\r\nبوعلى دربارهء اين مبحث مىگويد : « افضل اجزاء الحكمة » يعنى بهترين و عالىترين قسمتهاى فلسفه است . اگر اين مبحث را در مقياس طبيعت در نظر بگيريم بايد بگوييم كه سخن در اين است كه آيا طبيعت هدف دارد يا نه ؟ ولى فلاسفه كه در شعاع وسيعترى بحث مىكنند و نظر خود را در تمام هستى توسعه مىدهند ، دربارهء خدا و انسان نيز اين اصل را مورد بررسى قرار مىدهند .\r\nمسألهء « علّت غائى » از مسائلى است كه علوم طبيعى نيز مىتوانند كمك شايانى به فهم و درك آن بكنند و بود و نبود آن را در جهان طبيعت نشان دهند .\r\nدر باب « اصل علّيّت غائى » به طور كلّى دو نظر وجود دارد :\r\n1 . يكى اينكه علّيّت غائيّه و هدفدارى اختصاص دارد به حوزهء وجود انسان و حيوان كه حركت بالاراده دارند ، امّا در ساير فاعلهاى جهان ، علّيّت غائيّه وجود ندارد ؛ در حوزهء وجود انسان نيز محدود است به فعّاليّتهاى ارادى كه مربوط است به ميل و خواستهء انسان ، حال آنكه در ساير فعّاليّتهاى حوزهء وجود انسان از قبيل فعّاليّتهاى جهازات خون و قلب و كبد و كليه و ريه و غير اينها ، چون ارادى نيست علّيّت غائيّه وجود ندارد ، بلكه در افعال ارادى انسان نيز صددرصد علّيّت غائيّه حكومت نمىكند ، پاره‌اى از افعال ارادى انسان بدون هدف صادر مىشود كه به نام « عبث » ناميده مىشود « 1 » .\r\n2 . يك نظر ديگر اين است كه در همهء فاعلها و بر همهء معلولات و مخلوقات جهان ، اصل علّيّت غائيّه حكمفرماست . الهيّون از اين نظر پيروى و از آن دفاع مىكنند .\r\nالهيّون علاوه بر استدلالات فلسفى ، از نظر حسّى و علوم تجربى نيز نظام متقن و حكيمانهء جهان را يادآور مىشوند و مىگويند خلقت و آفرينش موجودات حكايت مىكند كه طبيعت يك جريان هدفدار را طى مىكند ، ساختمان اشياء حكايت مىكند كه تدبير و تقدير و توجّه به هدف در آن وجود دارد . از نظر الهيّون بدون دخالت دادن علّيّت غائيّه شگفتيها و شاهكارهاى خلقت قابل توجيه نيست .\r\n\r\n\r\n\r\n\r\n","description":"","footnote":"\r\n( 1 ) . ما دربارهء « عبث » جداگانه آنجا كه اشعار مربوط به آن را ذكر مىكنيم بحث خواهيم نمود .\r\n","page_name":" 420 ","page_number":420},
  {"content":"\r\n\r\nاز سوى ديگر ، مادّيّين شرور و نقصانات و پاره‌اى بىنظمىها در جريان عالم را يادآور مىشوند و به عنوان « مادّهء نقض » ، هدفدارى طبيعت را مورد ايراد قرار مىدهند . الهيّون به اشكالات مادّيّون جوابهايى داده‌اند و مادّيّون نيز به نوبهء خود در مقام توجيه بدايع و شاهكارهاى خلقت برآمده و مدّعى شده‌اند بدون آنكه لازم باشد شعور و توجّه به هدف را در جريان خلقت دخالت دهيم مىتوانيم شاهكارها و نظامات بديع خلقت را توجيه كنيم . مادّيّون مخصوصا در يك قرن اخير با پيروى از فلسفهء نشوء و ارتقاء ، اصول و نواميسى را يادآور مىشوند كه تنها از اصل علّيّت فاعلى استنباط مىشود و مدّعى هستند همين اصول و نواميس كه از جريان لا شعورى طبيعت استنباط مىشود كافى است كه خلقت اسرارآميز جاندارها را كه مهمترين دليل الهيّون است توجيه كند ، و عليهذا نيازى به پذيرفتن اصل علّيّت غائيّه نيست . ما بعداً دربارهء اينها بحث خواهيم كرد .\r\nضمناً بايد به اين نكته توجه داشت كه علّيّت غائيّه دو گونه تفسير دارد : يكى فلسفى و ديگرى عاميانه ، كه آن را نيز بعداً توضيح خواهيم داد .\r\nاكنون به شرح ابيات ذكر شده مىپردازيم :\r\nاين اشعار مجموعا شامل سه مطلب است : بيت اوّل حاوى اين مطلب است كه هيچ فعلى از هيچ فاعلى بدون علّت غائى نيست و اصل « علّيّت غائى » مانند اصل « علّيّت فاعلى » بر سراسر وجود و هستى حكمفرماست . بيت دوم و سوم ، اين مطلب را مىگويد كه قسر نه ممكن است دائمى باشد و نه ممكن است غالبى باشد . و بيت چهارم مىگويد كه علّت غائى به حسب ماهيّت ، علّت علّت فاعلى است و به حسب وجود خارجى ، معلول وى مىباشد .\r\nما در مقام شرح اين سه مطلب ، بر عكس ترتيبى كه در متن اشعار آمده است ، از باب رعايت « الأسهل فالأسهل » ، اوّل مطلب سوم و سپس مطلب دوم و در آخر مطلب اوّل را خواهيم گفت .\r\n\r\n","description":"","footnote":"","page_name":" 421 ","page_number":421},
  {"content":"\r\n\r\n\r\n1 . مطلب سوم : رابطهء علّت غائى و علّت فاعلى\r\nاين مطلب در حقيقت بيان رابطهء علّت فاعلى و علّت غائى است « 1 » . مفاد بيت اين بود كه علّت غائى به حسب ماهيّت ، علّت علّت فاعلى است و به حسب وجود ، معلول وى است ؛ يعنى ماهيّت علّت غائى ، علّت علّت فاعلى است و وجود وى معلول آن است .\r\nابتدا قبول اين مطلب مشكل است كه يك چيز از نظر ماهيّت ، علّت چيزى باشد و از نظر وجود ، معلول آن چيز ؛ زيرا مگر نه اين است كه ماهيّت و وجود دو واقعيّت ندارند بلكه يك واقعيّت است كه هم مصداق ماهيّت شىء است و هم عين وجود او ؟\r\nجواب اين مشكل اين است كه مقصود اين است كه علّت غائى به حسب وجود ذهنى ، علّت علّت فاعلى است و به حسب وجود خارجى ، معلول وى است . ما اگر انسان را در افعالى كه از وى اختيارا صادر مىشود در نظر بگيريم مىبينيم كه انسان مادامى كه غايتى را تصوّر نكند يعنى وجود ذهنى غايتى برايش حاصل نشود ارادهء كارى برايش پيدا نمىشود ، و همين كه غايت و فايدهء كار در ذهنش منقّش شد آن وقت است كه ميل و اراده‌اش منبعث مىگردد و فعل از وى صادر مىشود . پس انسان البتّه فاعل است ولى به شرط اينكه تصوّر ذهنى غايت برايش پيدا شود ، و اگر اين تصوّر برايش پيدا نشود انسان فاعل نيست . پس تصوّر ذهنى غايت است كه انسان را فاعل مىكند و اوست كه علّت فاعليّت انسان است . پس درست است كه بگوييم : وجود ذهنى غايت ، علّت علّت فاعلى است .\r\nو از طرف ديگر به حكم اينكه غايت و فايده ، همان اثرى است كه بر فعل مترتّب است يعنى فعل انسان وسيله و سبب به وجود آمدن اوست ، پس غايت به حسب وجود خارجى ، اثر فعل انسان است .\r\nمثلًا انسان تا تصوّر فايدهء قلم را نكند آن را نمىخرد ، پس فايدهء قلم به حسب\r\n\r\n\r\n\r\n\r\n","description":"","footnote":"\r\n( 1 ) ما در گذشته تا اندازه‌اى اين مطلب را ذكر كرده‌ايم و باز در اينجا براى توضيح اين بيت از منظومه راجع به اين مطلب به شرح بيشترى مىپردازيم .\r\n","page_name":" 422 ","page_number":422},
  {"content":"\r\n\r\nوجود ذهنى ( يعنى همان تصوّر ذهنى فايدهء قلم ) انسان را خريدار مىكند ، و از طرف ديگر وجود خارجى فايدهء قلم همان استفاده‌هايى است كه از آن در هنگام نوشتن مىشود . اين استفاده‌ها مولود و معلول خريدن است . پس انسان به وسيلهء خريدن كه فعل خود اوست فايده را براى خود ايجاد مىكند . عليهذا صحيح است كه بگوييم :\r\nعلّت غائى به حسب وجود ذهنى ، علّت علّت فاعلى است و به حسب وجود خارجى ، معلول آن است .\r\n\r\n2 . مطلب دوم : حركت قسرى نه دائمى است نه اكثرى\r\nاين مطلب به حركت قسرى مربوط است و مقصود اين است كه حركت قسرى در جهان وجود دارد ولى دوام ندارد همچنانكه اكثريّت ندارد و به ندرت اتّفاق مىافتد .\r\nاكنون ببينيم حركت قسرى چيست ؟\r\nحكما مىگويند حركت بر دو قسم است : طبعى و قسرى « 1 » ، زيرا جسمى كه حركت مىكند يا اين است كه به طبع خود حركت مىكند يا نه ؛ يعنى يا اين است كه اگر او را به حال خود واگذارند و هيچ عاملى بر او اثر نكند باز به حكم يك تمايل ذاتى و يك نيروى داخلى حركت مىكند ، و يا اين است كه حركت مورد نظر را تحت تأثير يك عامل بيرونى انجام مىدهد . نوع اوّل را « حركت طبعى » و نوع دوم را « حركت قسرى » مىنامند . دربارهء نوع دوم مىگويند هميشه موقّتى است و هيچگاه به صورت يك جريان دائم و هميشگى نخواهد بود .\r\n\r\n\r\n\r\n\r\n","description":"","footnote":"\r\n( 1 ) . به عقيدهء حكماى قديم هر حركتى نيازمند به محرّك يعنى نيروى حركت دهنده است . حركات از اين لحاظ ، يعنى از لحاظ فاعل و مبدأ ، در تقسيم اوّل بر دو گونه‌اند : ارادى و طبيعى ، و حركت طبيعى خود بر دو گونه است : طبعى و قسرى . حركت ارادى يعنى حركتى كه فاعل مباشر حركت ، صاحب اراده است . حركت طبيعى آن است كه فاعل آن فاقد اراده است .\r\nحركت طبيعى يا به اين نحو است كه اگر شىء را به حال خود بگذاريم - يعنى هيچ نيرويى از خارج بر وى وارد نيايد - او تنها با طبع خودش آن حركت را انجام مىدهد ، و يا به اين نحو است كه لو خلّى و طبعه - يعنى با طبع خود - آن حركت را نمىكند بلكه در اثر يك ضربهء خارجى آن حركت را انجام مىدهد . قسم اوّل ، حركت طبعى است و قسم دوم ، حركت قسرى ( حركت ارادى نيز يا بالرضا است يا بالاجبار ) .\r\n","page_name":" 423 ","page_number":423},
  {"content":"\r\n\r\nاين نظريّهء حكما مبتنى بر اصل كلّىترى است و آن اينكه هيچ پديده‌اى بدون عامل مؤثّر يعنى بدون علّت نمىتواند وجود پيدا كند . از طرف ديگر حركت نيز به نوبهء خود يك پديده است ، پس بدون عامل مؤثر و محرّك نيست .\r\nاصل ديگرى كه مبناى اين نظريّه است اين است كه به عقيدهء حكما هيچ جسمى در دنيا نمىتواند وجود داشته باشد كه در ذات خود تمايل به نوعى از حركت نداشته باشد ، و به عبارت ديگر هيچ جسمى نمىتواند وجود داشته باشد كه در آن ، قوّه‌اى كه آن قوّه او را به سويى براند وجود نداشته باشد . نام آن تمايل يا قوّه را « طبع » يا « طبيعت » مىگذارند ، و چون به عقيدهء حكما هر قوّه‌اى در هر جسمى او را به صورت نوعى خاص در مىآورد كه احيانا آن را « صورت نوعيّه » مىنامند ، عليهذا جسم مطلق ، يعنى جسمى كه فقط جسم باشد و تحت نوع خاص در نيايد ، وجود ندارد « 1 » .\r\nحركت قسرى از آن جهت « قسرى » ناميده مىشود كه « قسر » به معنى جبر و منع است و چون ضربه و نيروى خارجى وارد بر يك جسم سبب مىشود كه طبع اوّلى آن جسم از فعّاليّت خويش ممنوع شود و بر خلاف جهت اصلى خود فعّاليّت كند ، از اين جهت اين گونه حركات ، « قسرى » ناميده مىشود « 2 » .\r\nمثلًا اگر سنگى را در دست داشته باشيم ، همين كه او را رها كنيم و دست خود را از آن برداريم او بالطبع به طرف پايين حركت خواهد كرد ؛ يعنى همين رها كردن ما براى حركت سنگ به طرف پايين كافى است و احتياج ندارد كه ما يك ضربه و نيرويى بر آن وارد كنيم تا به سمت پايين حركت كند . امّا اگر بخواهيم اين سنگ به طرف بالا حركت كند به ضربه و نيرويى احتياج دارد كه بر آن وارد شود و او را به سمت بالا به حركت درآورد .\r\nبه عقيدهء حكما حركت سنگ از بالا به پايين كه به مقتضاى طبع خود سنگ انجام مىگيرد و موافق طبع اوّلى جسم است ، حركت طبعى است ، امّا حركت از پايين\r\n\r\n\r\n\r\n\r\n","description":"","footnote":"\r\n( 1 ) . به تعبير ديگر مىتوان گفت كه آنچه قدما در باب حركت طبعى و قسرى گفته‌اند مبتنى بر دو اصل است :\r\nالف . جسم مطلق ، يعنى جسم خالى از مبدأ ميل مستقيم يا قوّه يا طبيعت ، وجود ندارد .\r\nب . فاعل مباشر و بلا واسطهء هر حركتى ، اعمّ از ارادى و طبيعى و اعمّ از طبعى و قسرى ، خود طبيعت است .\r\n( 2 ) . چنان كه گفتيم بنا بر عقيدهء حكماى قديم هيچ جسمى خالى از يك ميل طبعى نيست . هر حركت غير طبعى مستلزم منع مقتضاى طبع ، و جبر طبع بر خلاف مقتضاى اوّلى وى است و به همين جهت هر حركت غير طبعى « قسرى » ناميده مىشود ؛ يعنى حركت قسرى نقطهء مقابل حركت طبعى است .\r\n","page_name":" 424 ","page_number":424},
  {"content":"\r\n\r\nبه بالا كه بر خلاف طبع اوّلى جسم است يك حركت قسرى است ، زيرا سنگ به حكم طبع اوّلى خود و به حكم تمايل ذاتى خود از بالا به پايين حركت مىكند « 1 » و امّا حركت سنگ از پايين به بالا به حكم ضربه‌اى است كه بر او وارد مىشود .\r\nدر اينجا بايد سه مطلب را متذكّر شويم :\r\nالف . به عقيدهء حكما حركت قسرى نيز ناشى از طبيعت خود جسم است ولى نه طبيعت اوّلى بلكه طبيعت ثانوى ( يعنى طبيعت در تحت تأثير يك عامل خارجى ) ؛ يعنى همانطور كه به هنگام حركت سنگ از بالا به پايين ، طبيعت خود اوست كه او را به پايين مىكشد ، در وقتى هم كه سنگ به بالا مىرود باز طبيعت خود اوست كه او را به بالا مىكشد ولى در اين حال ، طبيعت در تحت تأثيرى كه ضربه بر او وارد كرده است كار دوم را انجام مىدهد . پس چنين نيست كه هنگامى كه سنگ از پايين به بالا مىرود طبيعت بيكار باشد و سنگ خود به خود حركت كند ، زيرا هيچ پديده‌اى خود به خود نمىتواند حادث شود و خود به خود هم نمىتواند به وجود خود ادامه دهد ؛ و نيز نمىتوانيم بگوييم كه عامل حركت همان ضربه است ، زيرا ضربه در يك « آن » حادث شد و از ميان رفت ، پس حتما بايد حكم كنيم كه در اثر ضربه يك حالت ثانوى در طبيعت پيدا شده و اين خود طبيعت است كه سنگ را رو به بالا مىبرد ؛ و به عبارت متناسب با مصطلحات عصر ما ، ضربه‌اى كه بر سنگ وارد مىشود عكس العملى در طبيعت سنگ ايجاد مىكند ( عكس العمل به معنى اعمّ ، نه خصوص عملى در جهت عكس عمل اوّل ) . معنى « ايجاد شدن عكس العمل » اين است كه طبيعت نوعى سنگ خاصيّتش تحريك و راندن سنگ است ، چيزى كه هست در حالت عادى آن را به سويى و در حالت غير عادى آن را به سوى ديگر مىراند .\r\nب . حركت قسرى ادامه نخواهد يافت و به پايان خواهد رسيد ، بر خلاف حركت طبعى كه امكان دوام دارد . چرا ؟ اين را به دو نحو مىتوان تقرير كرد :\r\nيكى اينكه چون اين حركت بر خلاف طبع اوّلى جسم است خود طبيعت خود به خود به حال اوّل بازگشت مىكند . عليهذا اگر حركت قسرى در خلأ هم صورت بگيرد قابل دوام نيست . شعر سوم « 2 » حاجى سبزوارى كه قبلًا ترجمه شد ، اشعار به اين\r\n\r\n\r\n\r\n\r\n","description":"","footnote":"\r\n( 1 ) . اين مثالها در زمانهايى كه هنوز به قانون جاذبهء عمومى پى نبرده بوده‌اند ، گفته شده است .\r\n( 2 ) .\r\n اذ مقتضى الحكمة و العناية * ايصال كلّ ممكن لغاية \r\n","page_name":" 425 ","page_number":425},
  {"content":"\r\n\r\nمطلب دارد « 1 » .\r\nديگر اينكه علّت عدم دوام حركت قسرى اين است كه هر حركتى دائما با يك سلسله معاوقها برخورد مىكند كه مىخواهند او را از حركت باز دارند . اگر حركت ، طبعى باشد و نيروى معاوقهاى پى در پى هر كدام كمتر از نيروى طبيعت باشد و هيچكدام نتواند در مقابل طبيعت مقاومت كند خواه ناخواه طبيعت به حركت خود ادامه مىدهد . امّا اگر حركت طبيعت قسرى باشد ، نظر به اينكه حركت طبيعت به حكم اثرى است كه عامل خارجى روى طبيعت گذاشته است و از طرف ديگر معاوقها در جهت مخالف آن قاسر اوّلى روى طبيعت اثر مىگذارند ، تدريجا اثر قاسر اوّلى خنثى مىشود و طبيعت به حالت اوّل بازگشت مىكند . عليهذا اگر حركت قسرى در خلأ صورت بگيرد كه هيچ گونه عايقى وجود نداشته باشد براى هميشه دوام خواهد يافت .\r\nاز گفتار بعضى فلاسفه مانند بوعلى كه گفته‌اند : « لولا مصادمة الهواء المخروق لوصل الحجر المرمىّ الى سطح الفلك » « 2 » مطلب دوم برمىآيد .\r\nج . حركت طبعى و قسرى به حركتهاى مكانى اختصاص ندارد ، در مورد ساير حركات نيز مىتوان آن را جارى دانست . مثلًا درخت چنار به طبع اوّلى در حركت كمّى خود به طور مستقيم و رو به بالا حركت مىكند ولى تحت تأثير يك عامل خارجى ممكن است حركت انحرافى پيدا كند ، هر چند مىتوان گفت كه اين گونه حركت نيز يك حركت مكانى است نه حركت كمّى « 3 » و « 4 »\r\n\r\n\r\n\r\n\r\n","description":"","footnote":"\r\n( 1 ) . در مورد اين مطلب كه دليل حكما بر اينكه قسر نمىتواند دائمى يا اكثرى باشد چيست ، در اين مبحث از كتاب منظومه فقط اشاره‌اى شده است و تفصيل مطلب به « الهيّات بالمعنى الاخص » حواله داده شده است ؛ و اشاره اين است كه اگر حركت قسرى دائمى يا اكثرى باشد لازم مىآيد كه طبيعت از حركت طبعى خود باز بماند و چون هر حركتى غايتى دارد ( و به عبارت ديگر شىء كه امكان حركت دارد ، امكان خروج از قوّه‌اى به فعليّتى دارد ) اگر بنا شود كه همهء حركات ، قسرى باشد لازم مىآيد حركات طبعى در حدود « امكان » باقى بمانند و هيچگاه به فعليّت نرسند ، و به عبارت ديگر لازم مىآيد كه استعدادهاى نهفتهء واقعى اشياء هيچگاه بروز و ظهور نكند و اين مخالف عنايت و حكمت پروردگار است كه در « الهيّات » به ثبوت خواهد رسيد .\r\n( 2 ) . اگر تصادمات هوا نبود ، سنگى كه پرتاب مىشد ، تا پشت فلك اطلس پيش مىرفت .\r\n( 3 ) . رجوع شود به التّحصيل ، صفحهء 593 .\r\n( 4 ) . حكماى قديم را عقيده بر آن است كه حركاتى كه در جهان هست از قبيل حركاتى كه در كواكب و ستارگان يا در جوّ زمين است يا در داخل ذرّات است و حتّى حركات رشد و نموّ گياهان و بلكه حركات داخلى وجود حيوانات ، همه حركات طبعى است و به ندرت حركت قسرى پديد مىآيد مانند سنگى كه از كره‌اى به كرهء ديگر پرتاب مىگردد و شايد بتوان جذر و مدّ دريا را از اين قبيل شمرد و همچنين است پرواز مرغها يا هواپيماها يا موشكها\r\n","page_name":" 426 ","page_number":426},
  {"content":"\r\n\r\n\r\nبحث و انتقاد\r\nدر اينجا دو اشكال يا ايراد مهم پيش مىآيد و آن اينكه ممكن است كسى بگويد بحث حركت طبعى و قسرى امروز منسوخ است و عملا هم نتيجه‌اى از آن نمىتوان گرفت ، نه ارزش فلسفى دارد و نه ارزش عملى .\r\nاشكال اوّل اين است كه اساس اين تقسيم بندى مخدوش است ، زيرا اين تقسيم مبتنى است بر قانون « احتياج حركت به نيروى حركت دهنده » و اين همان نظريّهء قديم ارسطويى است كه دو هزار سال بر علم حكومت كرد تا آخر الامر به وسيلهء نيوتن « 1 » و ساير دانشمندان طبيعت شناس مردود شناخته شد و بجاى آن قانون « جبر در حركت » كه يكى از پايه‌هاى فيزيك نيوتنى است به رسميّت شناخته شد . طبق اين قانون ، جسم براى نفس حركت نيازمند به عامل نيست ، زيرا خاصيّت جسم اين است كه حالت موجود خود را جبرا براى هميشه حفظ مىكند بدون آنكه نيازمند به عامل خاصّى باشد ؛ مثلًا اگر داراى مقدار يا اندازهء معيّنى از حركت باشد آن را براى هميشه حفظ مىكند بدون آنكه عاملى دخالت داشته باشد . جسم در تغيير وضع خود\r\n\r\n\r\n\r\n\r\n","description":"","footnote":"\r\nمادامى كه از فضاى زمين خارج نگشته‌اند .\r\nدر افعال ارادى انسان نيز نظير اين دو حالت ديده مىشود . بعضى حركات انسان صددرصد موافق طبع انسان است ؛ يعنى خود طبع و غريزه ، انسان را به سوى اختيار آن كار مىكشاند مانند نفس كشيدن ، خوابيدن ، غذا خوردن و همچنين انتخاب همسر و امثال اينها ؛ و برخى از افعال است كه بر خلاف طبع و مقتضاى غريزهء بشر است و اين بر دو قسم است : گاهى موافق حكم عقل است يعنى در عين آنكه مخالف طبع است موافق مصلحت است مثل دوا خوردن بيمار ، و گاهى عقل نيز آن عمل را تصويب نمىكند بلكه يك عامل خارجى از قبيل ترس از عقوبت ، آدمى را به آن كار خلاف وادار مىسازد ، مثل تسليم كردن مال به دزد و امثال آن ؛ حكم عقل فقط اين است كه به خاطر فرار از يك مفسدهء بزرگتر اين كار خلاف طبع را انجام بده .\r\nبر اساس اين مقياس مىتوان بعضى از مسائل روحى را مورد مطالعه قرار داد . مثلًا اين بحث از نظر روان شناسى هست كه آيا دين ، فطرى است يا غير فطرى ؟ معناى اين جمله اين است كه آيا اگر انسان را تحت تأثير هيچ ضربه و نيروى فردى يا اجتماعى خارج از وجود وى قرار ندهيم آيا به حسب طبع ، گرايش به معانى و مفاهيم دينى دارد ، يا اينكه اين گرايش از نوع عادتها و عرفها است كه در اثر دخالت يك يا چند عامل خارجى پديد آمده است ؟\r\n( 1 ) .  Newton  .\r\n","page_name":" 427 ","page_number":427},
  {"content":"\r\n\r\nنيازمند به عامل است ؛ به اين معنى [ كه 
  ] اثر نيروى خارجى آن است كه حالت حركت جسم را تغيير دهد ، يعنى آن را تند يا كند كند و يا تغيير جهت دهد . پس رابطهء نيرو و حركت در اصل حركت نيست ، در تغيير حركت است و به همين دليل تقسيم حركت به طبعى و قسرى بى اساس است ، زيرا آن تقسيم مبتنى بر فرض ارسطويى است كه مدّعى است رابطهء نيرو و حركت در اصل حركت است « 1 » .\r\nو اشكال دوم اين است كه : از اين بحث نتيجهء عملى نمىتوان گرفت . نتيجهء عملى مهمّى كه قدما از اين تقسيم مىگرفتند همان است كه در همان بيت دوم از چهار بيت حاجى سبزوارى اشاره شده است يعنى اينكه حركت قسرى نمىپايد ( القسر لا يدوم ) ، امّا طبق نظريّهء جديد هيچ حركتى نيست كه به خودى خود پايان پذيرد ، هر حركتى اگر به مانع و عايق بر نخورد براى هميشه دوام پيدا مىكند .\r\nامّا اين اشكالها يا ايرادها درست نيست .\r\nاوّلًا ، اينكه مىگويند طبق يك نظريّهء ارسطويى مدت دو هزار سال علما معتقد بودند كه اصل حركت وابسته به نيروست ، نياز به توضيح دارد . عقيدهء علماى پيشين اين بود كه حركت هر جسم وابسته به نيروست ، ولى آنها چون از جنبهء فلسفى اين مطلب را ادا كرده‌اند نه از جنبهء طبيعى و فيزيكى ، لذا به نيروى خارجى وارد بر جسم نظر نداشته‌اند . آنها معتقد بودند كه حركت ( يعنى خود حركت ، نه صرفا تغييرات آن ) وابسته به نيرويى است كه به حكم برهان فلسفى همراه جسم متحرّك و متّحد با آن است . معتقد بودند هر جسم در واقعيّت خود مركّب از دو جهت و دو حيثيّت است كه به يك حيثيّت متحرّك است ، و آن همان است كه جرم محسوس آن را تشكيل مىدهد ، و به يك حيثيّت ديگر محرّك و رانندهء جسم است و آن حيثيّت قابل لمس نيست ، فقط به حكم عقل وجود آن را كشف مىكنيم . اين حيثيّت همان است كه به نامهاى « طبيعت » ، « صورت نوعيّه » و غيره خوانده مىشود .\r\nاز نظر آن دانشمندان ، سنگ چه در وقتى كه رو به پايين مىآيد و چه در وقتى كه رو به بالا مىرود تحت تأثير نيروى داخلى و ذاتى خودش است ، گو اينكه در وقتى كه از پايين به بالا مىرود تحت تأثير عكس العملى است كه نيروى داخلى و ذاتى در\r\n\r\n\r\n\r\n\r\n","description":"","footnote":"\r\n( 1 ) . اين بحث در مقالهء « پرسشهاى فلسفى ابو ريحان از بوعلى » در مجموعهء مقالات فلسفى به شكل بهترى بيان شده است ، مراجعه شود .\r\n","page_name":" 428 ","page_number":428},
  {"content":"\r\n\r\nمقابل ضربه‌اى كه از خارج وارد شده نشان مىدهد . هيچ دانشمندى « 1 » از دانشمندان پيشين معتقد نبوده است كه هر حركت براى اينكه دوام پيدا كند نيازمند به نيروى خارجى است كه دائما همراه آن باشد و بر روى آن اثر بگذارد .\r\nبه نظر مىرسد اين اشتباه از آنجا پيدا شده كه در سخنان فلاسفه لزوم نيروى محرّكه را ديده‌اند و پنداشته‌اند كه مقصود فلاسفه از نيروى محرّكه ، نيروهاى خارجى وارد بر جسم است كه مورد توجّه علماى طبيعى و فيزيك است . آنچه فيزيك ( يا طبيعيّات ) جديد به ثبوت رسانيده است عدم نيازمندى حركت است به نيرويى كه از خارج بر جسم وارد شده باشد ، و امّا بى نيازى حركت از نيروى داخلى و ذاتى جسم و اينكه اساساً آيا هر جسمى داراى يك نيروى داخلى و ذاتى هست يا نيست ، نه مورد نظر فيزيك است و نه مىتواند باشد .\r\nو امّا از جنبهء عملى : قبلًا گفتيم كه دربارهء عدم قسر دو نظر است : طبق يك نظر حركت قسرى قابل دوام نيست هر چند در خلأ صورت گيرد و به هيچ گونه عايق و مانعى بر نخورد . بديهى است كه اين نظر با قانون « جبر در حركت » مخالف است . ولى طبق نظر ديگر ، حركت قسرى تنها در زمينهء برخورد به مانعها كم كم خاصيّت خود را از دست مىدهد ، امّا اگر فرض كنيم كه اين حركت در خلأ صورت گيرد هرگز باز نمىايستد ؛ و اين نظر صددرصد با قانون « جبر در حركت » منطبق است .\r\nمىتوان گفت مورد اختلاف نظر قديم و جديد در حركتهايى است كه قدما آنها را « طبعى » مىناميدند ( نه در حركات به اصطلاح « قسرى » ) . طبق عقيدهء قدما حركت طبعى مىتواند با برخورد به موانع كوچك براى هميشه به سير و وضع خود ادامه دهد ، ولى طبق عقيدهء علماى جديد هيچ حركتى نيست كه تدريجا به واسطهء برخورد به موانع ( هر چند جزئى باشد ) خاصيّت خود را از دست ندهد « 2 » .\r\n\r\n\r\n\r\n\r\n","description":"","footnote":"\r\n( 1 ) . طبق آنچه از كتاب نظر متفكّران اسلامى دربارهء طبيعت ظاهر مىشود خود ارسطو معتقد بوده است كه نيروى دهندهء حركت ، جذب يا دفع هواست . عليهذا خود ارسطو قائل بوده است كه در حال قسر هميشه عامل خارجى بايد دخالت كند .\r\n( 2 ) . به طور خلاصه اختلاف نظر علماى قديم و جديد در باب « حركت » در دو مرحله است :\r\nمرحلهء اوّل اينكه علماى قديم مىگويند حركت در ادامهء خود به نيرو احتياج دارد و مادامى كه آن نيرو ادامه پيدا كند حركت ادامه پيدا مىكند و الّا نه ؛ ولى علماى جديد مىگويند ادامهء حركت خاصيّت خود جسم است كه به اصطلاح « قابل » است ، احتياج به فاعل و نيرو در تغيير حركت است كه گاهى « متّصل » مىشود به حدوث حركت\r\n","page_name":" 429 ","page_number":429},
  {"content":"\r\n\r\n\r\n3 . مطلب اوّل : اصل علّيّت غائى بر سراسر هستى حكمفرماست\r\nما از سه مطلبى كه در بيتهاى گذشته آمده بود بر خلاف ترتيب كتاب منظومه مطلب دوم و سوم را - كه يكى مربوط به رابطهء علّت فاعلى و علّت غائى و ديگرى مربوط به حركت طبعى و قسرى بود - بيان كرديم ، باقى مانده مطلب اوّل كه مربوط است به عموميّت اصل علّيّت غائيّه يعنى اينكه هر جا كه علّيّت هست همانطور كه ناگزير علّت فاعلى وجود دارد علّت غائى نيز وجود دارد و اصل علّيّت غائيّه بر سراسر كائنات و مخلوقات ، اعمّ از مجرّد و مادّى و اعمّ از ذى شعور و غير ذى شعور ، حكمفرماست .\r\nگفتيم كه عقيدهء حكماى الهى اين است كه هر فعلى براى غايت و هدفى به وجود مىآيد [ و 
  ] هر فاعلى كار خود را براى هدف و غايتى انجام مىدهد .\r\nدر اينجا اشكالاتى پديد مىآيد . خلاصهء آنها اينكه [ علّيّت 
  ] غائيّه در مورد فاعلهايى صادق است كه آن فاعلها صاحب قصد و اراده و شعور و ادراك بوده باشند و\r\n\r\n\r\n\r\n\r\n","description":"","footnote":"\r\nو گاهى تغيير اندازهء حركت .\r\nمرحلهء دوم اينكه علماى قديم مىگويند بعضى حركتها ( حركت قسرى ) فى حدّذاته قابل دوام نيست ، ولى علماى جديد مىگويند خاصيّت جسم ادامهء حالتى است كه داشته است مگر اينكه به مانع برخورد كند .\r\nحلّ اختلاف اوّل به اين است كه نظر علماى قديم به نيروى داخلى و نظر علماى جديد به نيروى خارجى است ، عليهذا نتيجه يكى است و تفسير دوتاست . امّا براى حل اختلاف دوم بايد ديد نظر قدما در عدم دوام قسر به چيست ؟ آيا در مطلق حركات است يا در خصوص حركات انتقالى كه هميشه در ملأ و محيط عايقدار صورت مىگيرد ؟ اگر نظرشان به اين بوده است كه خاصيّت قسر اين است كه ولو به عايق و مانع بر نخورد دوام پيدا نكند ، آنچنانكه از استدلال حاجى سبزوارى ( اذ مقتضى الحكمة و العناية . . . ) بر مىآيد ، البتّه ميان نظر قديم و جديد تضادّ است . و امّا اگر نظرشان در عدم دوام قسر به اين است كه چون همهء حركات ( مكانى و انتقالى ) ، خواه طبعى و خواه قسرى ، در ملأ صورت مىگيرد حركت طبعى مىتواند در صورتى كه نيروى معاوق كمتر از نيروى طبيعت باشد ادامه پيدا كند ، ولى حركت قسرى به نسبت معاوقها از نيرويش كاسته مىشود تا به حدّ صفر برسد ( و امّا اگر فرض كنيم حركت مكانى در خلأ صورت گيرد براى هميشه ادامه پيدا مىكند چنان كه شيخ گفته است : « لولا مصادمة الهواء المخروق لوصل الحجر المرمىّ الى سطح الفلك » ) در اين صورت اختلاف نظر ميان علماى قديم و جديد از ميان بر مىخيزد ( براى تفصيل بيشتر به « خاتمهء » اين فصل مراجعه شود ؛ ايضا رجوع شود به جلد سوم اصول فلسفه و روش رئاليسم ، مقالهء نهم ) .\r\n","page_name":" 430 ","page_number":430},
  {"content":"\r\n\r\nتصوّر هدف و غايت و تصديق به مفيد بودن آن ، باعث و محرّك و انگيزهء فاعل واقع گردد .\r\nعليهذا طبيعت نمىتواند در كارهاى خود غايت و هدف داشته باشد زيرا طبيعت فاقد شعور و اراده است و هدف داشتن فرع شعور و اراده است . همچنين ذات احديّت و ساير حقايق ما فوق الطبيعه كه در زبان حكماى الهى « عقول مجرّده » ناميده مىشوند نمىتوانند در افعال خود غايت و هدف داشته باشند ، زيرا فاعلى مىتواند هدف داشته باشد كه اراده‌اش ناقص و بالقوّه باشد و تصوّر هدف ، ارادهء او را بر انگيزد و از قوّه به فعل آورد . بنابراين ذات احدّيت - كه ما فوق همهء علل و اسباب است - محال است كه تحت تأثير علّتى واقع گردد و از اينكه هدف و انگيزه‌اى او را ( به كارى ) وادار كند منزّه و مبرّاست .\r\nپس نه علل ما فوق الطبيعه مىتوانند غايت داشته باشند و نه علل طبيعيّهء فاقد شعور و ادراك ( يعنى جمادات و نباتات ) ؛ باقى مىماند حيوان و انسان . هر چند بسيارى از افعال ارادى حيوان و انسان معلّل به علل غائيّه است و هر چند ارادهء انسان و حيوان ناقص است و نيازمند به مكمّل و متمّم است ( و مكمّل و متمّم آن همان غايت داشتن است ) امّا چه دليلى در كار است كه همهء افعال اختيارى انسان بدون استثنا معلّل به علل غائيّه باشند و ارادهء ناقصهء « 1 » انسان ( و حيوان ) تنها به وسيلهء هدف‌گيرى يعنى تصوّر و تصديق غايت بايد از نقص به كمال و از قوّه به فعل برسد ؟ مشاهده و مطالعه دربارهء انسان ثابت مىكند كه انسان در موارد خاصّى بدون هدف و غايت كارهايى را انجام مىدهد ؛ يعنى اراده‌اش بدون غايت و هدف از قوّه به فعليّت مىرسد . اين موارد همانهاست كه به نام « عبث » خوانده مىشود .\r\nپس به طور خلاصه در اينجا سه اشكال وجود دارد :\r\nالف . برخى علّتها و فاعلها فاقد شعور و ادراك‌اند ، مانند طبيعت بيجان ، چگونه مىتوان گفت آنها كار خود را براى هدف و غايتى انجام مىدهند ؟\r\nب . برخى از فاعلها و علّتها به عقيدهء خود حكماى الهى ما فوق مادّه و طبيعت مىباشند و آنچه [ از 
  ] فعليّت و كمال ممكن است براى آنها حاصل شود حاصل است ،\r\n\r\n\r\n\r\n\r\n","description":"","footnote":"\r\n( 1 ) . ارادهء ناقصه در مقابل ارادهء كامله است . ارادهء كامله اراده‌اى است بالفعل و ازلى و احتياج به انگيزه و محرّك و باعث ندارد ، مانند ارادهء بارى تعالى و همچنين عقول مجرّده كه حكماى الهى به آن قائل‌اند .\r\n","page_name":" 431 ","page_number":431},
  {"content":"\r\n\r\nمانند ذات بارى و پاره‌اى عقول مجرّده ، نمىتوان گفت اينچنين موجوداتى كار خود را براى هدف و غايتى انجام مىدهند ، زيرا فاعل و علّتى كار خود را براى هدف انجام مىدهد كه بخواهد به آن هدف برسد ، يعنى وجود ناقص خود را به آن وسيله تكميل كند ، و اين دربارهء فاعلى كه آنچه در امكان دارد برايش حاصل است معقول نيست .\r\nج . اصل علّيّت غائيّه حتّى در مورد كارهاى ارادى انسان و حيوان نيز كلّيّت و عموميّت ندارد ، زيرا برخى كارهاى انسان از روى اراده صادر مىشود و در عين حال هدف ندارد و آنها همانهاست كه « عبث » ناميده مىشوند « 1 » .\r\nاينها اشكالاتى است كه دربارهء علّيّت غائى مىشود . [ براى رفع اين اشكالات لازم است 
  ] ابتدا مفهوم و معنى « علّيّت غائى » را از نظر حكماى الهى شرح دهيم :\r\nممكن است كسى چنين تصوّر كند كه معنى اينكه مىگويند « هر چيزى علّت غائى دارد » اين است كه هر چيزى از آن جهت موجود مىگردد كه نفعى و فايده‌اى از آن به فاعل يا ديگران برسد ، آنچنانكه مثلًا كسى يك مؤسّسهء خيريّه از قبيل درمانگاه و غيره تأسيس مىكند كه نفع آن عايد خلق‌اللّه بشود . برخى تصوّر مىكنند چون انسان اشرف كائنات است پس هر چيزى بدان جهت آفريده شده است كه انسان از آن منتفع گردد و اين است معنى علّيّت غائى ؛ حال آنكه چنين نيست ، مقصود حكما از\r\n\r\n\r\n\r\n\r\n","description":"","footnote":"\r\n( 1 ) . از سه اشكال ذكر شده ، يكى در مورد خدا ، يكى در مورد انسان و يكى در مورد طبيعت است . آنچه مربوط به افعال حقّ است در « الهيّات » مفصّلا بحث مىشود . اشكال مربوط به انسان هم بعداً در همين باب « علّت و معلول » تحت عنوان « غرر فى دفع شكوك عن الغاية » طرح خواهد شد . اشكال مربوط به طبيعت هم دو شاخه دارد :\r\nيكى اينكه آيا واقعا لازم است كه هر جا علّيّت غائيّه است شعور و ادراك در كار باشد يا لزومى ندارد ؟ و آيا اينكه در بالا گفته شد كه علّيّت غائيّه فرع بر شعور و ادراك [ است ، مىتوان گفت طبيعت فاقد شعور و ادراك است يا 
  ] * طبيعت آن قدر هم ساده نيست كه ما به طور جزم بگوييم طبيعت فاقد شعور و ادراك است . قدر مسلّم اين است كه طبيعت بيجان شعورى در درجهء شعور حيوان و انسان ندارد ، امّا نفى مطلق شعور ، امرى است قابل بحث كه در گذشته و حال مورد توجّه متفكّران بوده است .\r\nديگر اينكه خواه افعال طبيعت را صاحب غايت بدانيم يا نه ، و خواه خود طبيعت را داراى درجه‌اى نازل از شعور بدانيم يا ندانيم ، آيا در پيوستگى طبيعت يك نوع نظام و هماهنگى وجود دارد كه الزاما ما را وادار به اعتراف اين مطلب كند كه اجمالا توجّه به هدف در طبيعت از ناحيهء خود طبيعت و يا قوّه‌اى كه طبيعت در تسخير اوست وجود دارد ، و يا چنين نظامى وجود ندارد ؟ و به عبارت ديگر آيا نظام شگفت انگيز موجود را از راهى غير از راه [ علّيّت 
  ] غائيّه مىتوان توجيه كرد يا نه ؟\r\n* [ افتادگى از متن چاپ اول است و نسخهء دستنويس استاد در دست نيست . 
  ]\r\n","page_name":" 432 ","page_number":432},
  {"content":"\r\n\r\n« علّيّت غائى » اين نيست .\r\nمقدمتاً مىگوييم كه غايت گاهى به فعل نسبت داده مىشود و گفته مىشود :\r\n« غايت فعل چيست ؟ » و گاهى به فاعل نسبت داده مىشود و گفته مىشود : « غايت فاعل چيست ؟ » « 1 » .\r\nاگر به فعل نسبت داده شود معنىاش اين است كه آن فعل متوجّه به سوى چيزى است كه آن چيز ، كمال آن فعل محسوب مىشود ؛ به عبارت ديگر آن فعل طبعا و ذاتا به سويى روان است و جهتدار است و آن سوى و آن جهت ، متمّم و مكمّل وجود آن فعل است . مثلًا درخت كه حركت و رشد مىكند ، به سويى مىرود و متوجّه به سويى است كه آن سوى و آن جهت ، كمال و فعليّت ما بالقوّهء درخت محسوب مىگردد و اگر احيانا موجود ديگرى از آن منتفع گردد بدان جهت است كه كمال آن درخت به اين است كه به آن موجود ديگر متحوّل گردد ؛ يعنى تبدّل به آن موجود ديگر در مسير حركت آن درخت واقع است و الّا صرف اينكه موجود ديگرى از آن منتفع گردد بدون آنكه آن درخت در مسير طبيعى خود متوجّه به سوى جذب شدن در موجود ديگر و متحوّل شدن به آن باشد ، غايت و علّت غائى آن درخت محسوب نمىگردد .\r\nپس همواره ميان غايت و ذى غايت ( مغيّى ) يك رابطهء طبيعى و تكوينى وجود دارد و آن اينكه ذى غايت طبعا متوجه و متحرّك به سوى غايت خويش است و آن را جستجو مىكند .\r\nمعمولًا كسانى كه دقّت علمى ندارند و همه چيز را با مصنوعات بشرى قياس\r\n\r\n\r\n\r\n\r\n","description":"","footnote":"\r\n( 1 ) . غايت اگر به فعل نسبت داده شود به معنى اين است كه اين فعل به سويى روان است ، يعنى فى حدّ ذاته نوعى حركت است و لااقل از « قوّه » به « فعل » رسيدن است و اين فعل با داشتن نيرويى باطنى به سويى روان است و آن سوى ، متمّم و مكمّل اين فعل است ، اين فعل جهت و نهايت دارد و به عبارت ديگر ما اليه الحركه دارد ، امّا نه ما اليه حركة الفاعل بلكه ما اليه حركة الفعل . و امّا اگر به فاعل نسبت داده شود مفهوم مالاجله و ما اليه حركة الفاعل دارد . اكنون اگر فرضا فاعل را متحرّك ندانيم يا فعل را از نوع حركت ندانيم نظير جواهر - بنا بر عدم قول به حركت جوهريّه - بايد تحليلا و عقلا اين معنى صادق باشد ؛ در اينجاست كه اشكالاتى پيش مىآيد :\r\n1 . طبيعت هدف ندارد .\r\n2 . در انسان ، عبث هست .\r\n3 . در مورد خداوند ، مالاجله معنى ندارد .\r\n4 . در مورد اتّفاقات طبيعى ، هدف بلامقدّمه صورت مىگيرد .\r\n","page_name":" 433 ","page_number":433},
  {"content":"\r\n\r\nمىكنند رابطهء غايت و ذى غايت را صرفا در ذهن فاعل جستجو مىكنند « 1 » . در مصنوعات بشرى چنين است ؛ يعنى هيچ گونه رابطهء ذاتى و طبيعى ميان مصنوع و ميان غايت و نتيجه‌اى كه از آن منظور است وجود ندارد . مثلًا بشر صندلى را براى نشستن مىسازد ؛ يعنى مقدارى چوب را تراش مىدهد و صاف مىكند و به طرز خاصّى به هم پيوند مىدهد تا شكل مخصوصى پيدا كند براى آنكه روى آن بنشينند . در اينجا طبيعت ذاتى چوب نيست كه به سوى صندلى شدن حركت كرده باشد و صندلى شدن از نظر طبيعت چوب كمال و فعليّت و درجهء عالىترى از هستى به شمار نمىرود ؛ هيچ گونه رابطهء ذاتى ميان چوب و صندلى شدن وجود ندارد ، بلكه اين بشر است كه با نيروى خود ( كه نسبت به نيروى داخلى چوب يك نيروى خارجى است ) اين شكل را به صندلى مىدهد . رابطهء شكل صندلى با استفاده‌اى كه از آن مىشود و « علّت غائى » آن ناميده مىشود رابطه‌اى است كه فقط ذهن صانع و فاعل ، آن را به وجود آورده است و اين رابطه از نظر ذهن صانع و فاعل صادق است كه آن شكل را براى اين استفاده به وجود آورده است نه از نظر طبيعت خود شكل و واقعيّت آن استفاده .\r\nاكنون مىگوييم حكما معمولا « غايت » را به دو معنى تفسير مىكنند :\r\nالف . « ما اليه الحركة » يعنى چيزى كه حركت به سوى اوست . اين همان است كه اكنون توضيح داديم .\r\nب . « مالاجله الحركة » يعنى چيزى كه حركت به خاطر اوست . ممكن است تصوّر شود كه اين معنى همان است كه عامّهء مردم معمولا دربارهء غايت تصوّر مىكنند ، كه رابطهء غايت و ذى غايت را در ذهن فاعل جستجو مىكنند و به عبارت ديگر با مصنوعات بشرى قياس مىكنند .\r\nولى اين تصوّر غلط است . چنين تصوّرى در كار نيست . مقصود حكما اين نيست كه غايات طبيعى از آن جهت غايت به شمار مىروند كه فاعل كل ، آنها را به خاطر يك شىء بخصوص به وجود آورده است بدون آنكه ميان غايت و ذى غايت رابطهء ذاتى\r\n\r\n\r\n\r\n\r\n","description":"","footnote":"\r\n( 1 ) . تصرّفى كه انسان در اشياء مىكند تصرّف سطحى است ؛ يعنى تصرّف انسان تسخير طبيعت به مفهوم فلسفى نيست و به عبارت ديگر در اثر تصرّف انسان جوهر شىء به سويى حركت نمىكند . نظر عاميانه در مورد غايت هم از مقايسه به مصنوعات بشر اقتباس شده است ، خيال كرده‌اند همان رابطه‌اى كه ميان صانع انسانى و مصنوعات وى و هدف آن مصنوع هست عينا ميان هر فاعلى و فعلش و غايت آن فاعل وجود دارد .\r\n","page_name":" 434 ","page_number":434},
  {"content":"\r\n\r\nوجود داشته باشد . بلكه از نظر حكما همان غايت به معنى اوّل از نظر فاعل كل مفهوم « مالاجله » پيدا مىكند . از نظر حكما علم فاعل كل به اشياء علم به نظام است چنان كه هست ، و چون در متن واقعيّت ، هستى مغيىّ وابسته به غايت است و « به سوى غايت بودن » مقوّم وجود اوست به طورى كه اگر غايت نمىبود مغيىّ هم نبود قهراً از نظر علم فاعل ، مغيىّ به خاطر غايت و براى غايت است .\r\nمفهوم « مالاجله » از نظر كسانى كه رابطهء مغيىّ و غايت را فقط در ذهن فاعل جستجو مىكنند ، مساوى است با مفهوم محرّكيّت و باعثيّت غايت نسبت به فاعل ، ولى از نظر حكيم كه نظام علمى و عينى را متطابق مىداند عبارت است از علم فاعل كل به نظام هستى آنچنانكه هست « 1 » ؛ به عبارت ديگر چيزى كه در متن واقع و نظام هستى وابسته و متوجّه به غايتى است و فاعل كل آن را آنچنانكه هست يعنى به صورت وابستگى طبيعى به وجود آورده است پس فاعل كل آن را براى آن غايت به وجود آورده است ، پس آن غايت از نظر علّت فاعلى « مالاجله الوجود » است . پس هر جا كه طبيعت و حركت طبعى وجود داشته باشد و آن طبيعت و حركت طبعى فاعل شاعر و عالمى داشته باشد ، همان طورى كه غايت به معنى « ما اليه الحركة » صادق\r\n\r\n\r\n\r\n\r\n","description":"","footnote":"\r\n( 1 ) . متكلّمين رابطهء غايت و ذى غايت را در ذهن فاعل جستجو مىكنند آنچنانكه در مصنوعات بشرى وجود دارد . ولى حكيم ميان خود فعل و غايت رابطهء تكوينى قائل است و رابطهء ذهنى را جز علم به غايت و مغيىّ چنان كه هستند نمىداند . عليهذا معنى « غايت به معنى لاجله » نيز در نظر حكيم و متكلّم متفاوت مىشود . « مالاجله » از نظر متكلّم كه رابطه را اوّلًا و بالذات در ذهن فاعل جستجو مىكند مفهوم محرّكيّت و باعثيّت غايت نسبت به فاعل را مىدهد ، ولى از نظر حكيم كه نظام علمى و عينى را متطابق مىداند عبارت است از علم علّت به معلول آنچنانكه هست ، زيرا مغيىّ در خارج و از لحاظ وجود تكوينى وابسته به غايت است و براى اوست و به سوى اوست و اگر غايت در خارج نباشد مغيىّ هم كه وجودى وابسته به اوست وجود ندارد .\r\nاز آنچه گفته شد فرق اصطلاح كلامى و عاميانهء « غايت » با اصطلاح فيلسوفانهء آن روشن مىگردد . از نظر طرز تفكّر عاميانه فقط ذهن فاعل است كه غايت را غايت و مغيىّ را مغيى كرده است . امّا از نظر طرز تفكّر فيلسوفانه رابطهء تكوينى ميان غايت و مغيىّ است كه يكى را غايت و ديگرى را مغيىّ كرده است . طبيعت ، توجّه به غايت دارد و به سوى غايت مىرود ، پس به اين معنى طبيعت غايت دارد و فاعل هم چون علمش با خارج متطابق است « لاجله » دربارهء او صادق است ، و اين غير از اين است كه ذات فاعل ، غايت كلّ است ( از اينجا جواب اشكال فاعليّت طبيعت كه شاعر نيست و فاعليّت مجرّدات محضه كه ناقص نيستند روشن مىشود . باقى مىماند اثبات اين مطلب كه طبيعت متوجّه به غايت و هدف است . در اينجا بحث ما با مادّيين دربارهء « تكامل » است كه آيا تكامل ، آن طور كه آنان تفسير مىكنند ، بيانى جامع و تمام است ، يا تا اصل توجّه به غايت دخالت داده نشود تكامل معنى و مفهوم ندارد يعنى عقلا صورت وقوع پيدا نمىكند ؟ ) .\r\n","page_name":" 435 ","page_number":435},
  {"content":"\r\n\r\nاست به معنى « مالاجله الحركة » نيز صادق است .\r\nاكنون در مورد اينكه « چگونه ممكن است فاعليّت مجرّدات و مخصوصا ذات بارى تعالى « براى » غايت و هدفى باشد ؟ » پاسخ اين است كه : اولًا ، بايد بدانيم كه غايت گاهى به فعل و معلول نسبت داده مىشود و گاهى به فاعل و علّت ؛ يعنى گاهى گفته مىشود : « اين معلول براى چه غايتى است ؟ » و گاهى گفته مىشود : « اين فاعل چه غايتى دارد ؟ » .\r\nثانياً ، بحث حكما دربارهء غايت فعل به اين نحو است كه چه رابطهء ذاتى ميان معلولات و غايات مترتّبه بر آنها هست ؟ حكما هرگز نظر به رابطهء شبه قرار دادى كه در ميان مصنوعات بشرى و هدفهايى كه منظور از آنهاست [ وجود دارد 
  ] ندارند .\r\nثالثاً ، غايت داراى دو معنى است : يكى « مااليه الحركة » و ديگرى « مالاجله الحركة » .\r\nپس از اين مقدّمات مىگوييم : اگر فاعلى مانند انسان كه موجودى بالقوّه و مستكمل است ( به سوى كمال روان است ) فعلى را انجام دهد ( مثلًا با دست خود آبى براى نوشيدن بردارد ) ، در اينجا هم فعل غايت دارد و هم فاعل و در هر دو مورد ، هم « ما اليه الحركة » صادق است و هم « مالاجله الحركة » .\r\nامّا غايت به معنى « ما اليه الحركة » در فعل صادق است زيرا هر حركتى خود به خود جهتى و سويى دارد كه متحرّك از قوّه به فعل مىرسد و به عبارت ديگر حركت ، سير از جهت بالقوّه به جهت بالفعل است . و امّا غايت به معنى « ما اليه الحركة » در فاعل صادق است زيرا فاعل مىخواهد به اين وسيله نقص خود را بر طرف نموده و به سوى كمال سيرابى حركت كند .\r\nهمچنين غايت به معنى « مالاجله الحركة » در فعل صادق است براى اينكه واقعا اين فعل براى سيراب شدن به وجود آمده است . و امّا غايت به معنى « مالاجله الحركة » در فاعل صادق است براى اينكه اين فاعل اين فعل را واقعا « براى » سيراب شدن به وجود آورده است .\r\nرابعاً ، ممكن است احيانا ما اليه الحركة و مالاجله الحركة هر دو در يك چيز متمركز و متّحد شوند ؛ يعنى همان چيزى كه حركت به سوى اوست فاعل نيز به خاطر\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nهمان چيز حركت را ايجاد مىكند ، مانند افعال ذات بارى « 1 » ؛ و ممكن است ما اليه الحركة غير از مالاجله الحركة باشد ، چنان كه در افعال انسان عموما چنين است ، مانند اينكه كسى از تهران به اصفهان مسافرت مىكند براى اينكه زيد را در آنجا ملاقات كند . در اين مثال ، ما اليه الحركة وصول به اصفهان است و مالاجله الحركة ملاقات با زيد است . به نظر ما در افعال طبيعى يا صناعى انسان نمىتوان موردى پيدا كرد كه ما اليه الحركة و مالاجله الحركه متّحد باشند .\r\nاكنون به اصل مطلب باز گرديم . اشكال اين بود كه اگر بگوييم ذات بارى در كارهاى خود غايت و هدف دارد لازم مىآيد كه او را ناقص و مستكمل فرض كرده باشيم ، و اگر بگوييم او در كارهاى خود هدف ندارد منكر حكيم بودن او شده‌ايم .\r\nپاسخ اين اشكال از مطالب بالا روشن مىشود . توضيح اينكه اگر مقصود از غايت داشتن اين است كه فعل غايت داشته باشد و منظور از غايت هم « ما اليه الحركة » باشد ، افعال ذات بارى همه داراى غايت مىباشند ، و اگر مقصود اين است كه ذات بارى غايت داشته باشد و مقصود از غايت هم « ما اليه الحركة » باشد جواب منفى است ، يعنى چنين غايتى در كار نيست ، و اگر مقصود اين است كه فعل يا فاعل غايت داشته باشد و مقصود از غايت هم « مالاجله الحركة » باشد جواب مثبت است زيرا چنان كه گفتيم رابطهء ذات حركت با هدف خود طبيعى است و حركت طبيعتا جهتدار و هدفدار و وابسته به جهت و هدف خودش است و چون ذات بارى علم دارد به نظام هستى چنان كه هست و اراده مىكند نظام هستى را چنان كه طبعا و ذاتا بايد باشد پس ذات بارى هر چيزى را براى همان منظور ايجاد مىكند كه آن چيز ذاتا به سوى آن است ، و قهراً - چنان كه گفتيم - در اين مورد « مااليه الحركة » و « مالاجله الحركة » يكى است . پس لازم نمىآيد كه ذات بارى ناقص و مستكمل باشد ، زيرا اين اشكال وقتى لازم مىآيد كه ذات بارى خود « مااليه الحركة » داشته باشد ، و نيز لازم نمىآيد كه ذات بارى حكيم نباشد ، زيرا پس از آنكه معلوم شد كه فعل بارى ذاتا به سوى هدف و مقصد است و او فعل خود را براى همان هدف و مقصد ايجاد مىكند پس حكيم\r\n\r\n\r\n\r\n\r\n","description":"","footnote":"\r\n( 1 ) . ما قبلًا گفتيم كه در نظام عالم چون هر حركتى ذاتا وابسته به غايتى است و قضاى الهى يعنى علم خداوند به نظام عالم چنان كه هست ، قهراً هر حركتى را به خاطر همان غايت ذاتى و طبيعى خود حركت ايجاد مىكند . پس ، از نظر ذات بارى هميشه ما اليه الحركة و مالاجله الحركة يكى است .\r\n","page_name":" 437 ","page_number":437},
  {"content":"\r\n\r\nاست و فعلش خالى از غرض نيست . لازمهء حكيم بودن اين نيست كه خود حكيم از فعل خود مستفيد گردد و وجود خود را به اين وسيله تكميل كند .\r\nضمنا از آنچه گفته شد معلوم شد كه اختلاف اساسى ميان الهيّون و مادّيّون اين است كه از نظر مادّيّون هر موجودى در حالى به وجود مىآيد كه « طبعا » به سويى روان نيست و جهت و قبلهء خاصّى ندارد ، امّا به عقيدهء الهيّون ذرّه‌اى نيست مگر اينكه همراه هستى او توجّه به هدف خاصّى هست و داراى قبلهء معيّنى است و البتّه همهء قبله‌ها و جهتها در نهايت امر منتهى مىگردد به يك قبلهء اصلى ، و همهء عقربه‌ها در بىنهايت دور متوجّه به سوى يك مركز مغناطيسى مىباشند كه آن ، ذات بارى است ( و انّ الى ربّك المنتهى ) « 1 » .\r\n\r\nخاتمه\r\nدر پايان اين فصل مناسب است به يك مطلب ديگر نيز اشاره شود و آن اينكه مسألهء حركت طبعى و حركت قسرى طرز تفكّرى است مخصوص فلسفهء قديم ؛ در فيزيك ( يا طبيعيّات ) جديد طرز تفكّر ديگرى پديد آمده است كه شايسته است به آن نيز اشاره شده و توضيح داده شود كه نظريّهء جديد تا چه اندازه با نظريّهء قديم مخالف است .\r\nگفتيم كه در فلسفهء قديم حركت را به « طبعى » و « قسرى » - به معنىاى كه شرح داده شد - تقسيم كرده‌اند . اكنون ببينيم تفسير ايندو چيست ، آيا معنى حركت طبعى كه گفته مىشود اگر شىء را با طبع خود بگذاريم ( لو خلّى و طبعه ) حركت مىكند ، تفسيرش اين است كه حركت طبعى حركت خود به خودى است و به محرّك احتياج ندارد بر خلاف حركت قسرى كه به محرّك احتياج دارد ، يا مطلب غير از اين است ؟\r\nپاسخ اين است كه حركت طبعى حركتى است كه محرّك آن همان طبيعت و صورت نوعيّهء آن جسم خاصّ است كه همراه آن است در حالى كه هيچ عامل خارجى تأثير نكرده باشد ، بر خلاف حركت قسرى كه اين گونه نيست .\r\nزيرا به عقيدهء حكماى قديم هر جسم داراى دو جنبه و دو حيثيّت است كه از يك\r\n\r\n\r\n\r\n\r\n","description":"","footnote":"\r\n( 1 ) . نجم / 42 .\r\n","page_name":" 438 ","page_number":438},
  {"content":"\r\n\r\nجنبه و يك حيثيّت ، متحرّك و از جنبه و حيثيّت ديگر ممكن است محرّك باشد . حيثيّت متحرّك را به نام « جسميّت » و حيثيّت محرّك را به نام « طبيعت » يا « صورت نوعيّه » مىخوانند .\r\nبه عقيدهء آنها جسم كه فى المثل از بالا به پايين حركت مىكند يا گياه كه رشد مىكند داراى يك جرم محسوس است كه حركت را مىپذيرد و داراى يك قوّه و نيروى جدا ناشدنى و متّحد با صورت جسميّه است و اوست كه جرم را به حركت وا مىدارد .\r\nآن قوّه نه قابل انفصال از جسم است و نه قابل مشاهده است ، فقط با قوّهء عقل قابل كشف شدن است .\r\nو امّا اينكه محرّك واقعى در حركت قسرى چيست ، آيا حركت قسرى محرّك ندارد يا محرّك دارد و محرّك آن همان نيرويى است كه از خارج وارد آمده است و يا نيروهاى ديگرى است كه در وسط متبادلا دائما پيدا مىشوند - و مثلًا جسم كه در حالت قسر رو به بالا مىرود حالت شناورى پيدا مىكند و على الاتّصال هوا را از جلو عقب مىزند و از پايين در زير پاى خود قرار مىدهد - و يا اينكه محرّك واقعى در حركت قسرى نيز همان طبيعت جسم است ولى در يك حالت فوق العاده ( نظير انسانى كه در حال عادى يك نحو حركت مىكند و سخن مىگويد و نگاه مىكند و اگر به واسطهء يك عامل خارجى خشم گرفت و حالت غير عادى پيدا كرد يك نحو ديگر حركت مىكند و سخن مىگويد و نگاه مىكند ) ، در اين مورد ميان حكما اختلاف است و محقّقين احتمال سوم را انتخاب كرده‌اند .\r\nامّا علماى جديد حركت را به دو قسم طبعى و قسرى تقسيم نمىكنند . اينها نظريّه‌اى دارند به نام نظريّهء « جبر در حركت » كه مطابق اين نظريّه جرم در حركت خود احتياج به نيرو ندارد ، تنها در تغيير حركت ( اصطلاحا شتاب ) است كه به نيرو محتاج است كه نيرو را به حسب طرز تفكّر مخصوص فيزيك هميشه ضربهء خارجى و تأثير وارد از خارج مىدانند . واضح است كه با اين فرض ، تقسيم حركت به طبعى و قسرى معنى ندارد ، خواه آنكه فرق آن دو را در اين امر بدانيم كه يكى محرّك دارد و ديگرى محرّك ندارد و يا فرقشان را به اين نحو بدانيم كه عامل يكى طبيعت در حال آزاد و عادى است و عامل ديگرى طبيعت در حال غير آزاد و غير عادى است ، زيرا مبناى تقسيم گذشته بر اين بود كه حركت ( لا اقل در بعضى از اقسام ) احتياج به محرّك دارد .\r\nبلى ، اگر حركت قسرى را معلول ضربهء خارجى بدانيم كه يكى از تفاسير سه گانهء\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nقدماست ، در حقيقت خود حركت را نيازمند به علت ندانسته‌ايم بلكه تغيير حركت را نيازمند دانسته‌ايم و اين عين نظريّهء جديد است .\r\nاكنون در اينجا در دو قسمت بايد بحث كرد : يكى در اختلاف نظر قديم و جديد در توجيه و تفسير فلسفى مسألهء حركت ، و ديگر اختلاف نظر قديم و جديد از لحاظ نتيجه و اثر عملى .\r\n\r\n1 . قسمت اوّل : تفسير فلسفى « حركت » از نظر علماى قديم و جديد\r\nالف . نظر علماى قديم : قدما معتقد بودند كه :\r\nاولًا ، جسم مطلق يعنى جسمى كه فقط جسم باشد و هيچ گونه تعيّن كه آن را نوعى خاص از انواع جهان گرداند نداشته باشد وجود ندارد . آنها معتقد بودند كه جسم يا بسيط است يا مركّب ، اگر بسيط باشد حتما به شكل عنصرى خاص از عناصر جهان است كه آثارى مخصوص به خود دارد و اگر هم مركّب است به طريق اولى خصوصيّت نوعى دارد .\r\nثانياً ، معتقد بودند كه در هر جسمى يك مبدأ ميل مستقيم بايد وجود داشته باشد ؛ يعنى در هر جسمى بايد ميل به يك حركت مستقيم ( نه منحنى ) وجود داشته باشد ، يا ميل به سفل و مركز ( مثل آب و خاك ) و يا ميل به محيط و علوّ ( مثل هوا و آتش ) .\r\nثالثاً ، معتقد بودند كه حركت بدون محرّك - يعنى بدون علّت فاعلى - امكان پذير نيست و نه تنها حدوث حركت يا انقطاع حركت يا تند شدن حركت احتياج به نيرو و قوّه دارد بلكه اصل حركت ولو در يك حالت يكنواخت هم بوده باشد نيازمند به قوّه و نيرويى است كه همراه وى بوده باشد .\r\nرابعاً ، معتقد بودند كه در هر حركتى از حركات جسم ، خواه مكانى و خواه كيفى و خواه وضعى و خواه كمّى ، فاعل محرّك و مباشر حركت ، صورت نوعيّهء جسم است كه در بند اوّل گفتيم در هر جسمى يك طبيعت نوعى خاص كه گاهى از آن به « طبيعت » و گاه به « صورت نوعيّه » تعبير مىشود وجود دارد و همان است كه فاعل محرّك شىء است ، و حتّى معتقد بودند كه در حركات قسريّه كه بر خلاف ميل و طبع جسم است باز\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nهم همان طبع اوّليّهء جسم است كه در يك حالت فوق العاده فعّاليّت مىكند .\r\nخامساً ، معتقد بودند كه حركات قسريّه دوام ندارد .\r\nپس قدما براى هر جسم ، طبيعت مخصوص و مبدأ ميل مستقيم ( حركت مستقيم ) قائل بودند و معتقد بودند هر جسم ، چه در حركت مستقيم و چه غير مستقيم ، نيازمند به علّت است ؛ و معتقد بودند علّت همان طبيعت خاصّ شىء است كه همراه وى و متّحد با وى است و تنها با قوّهء عقل و استدلال مىتوان به وجود آن اذعان كرد ؛ و معتقد بودند كه حركت قسرى - كه آن هم نيز به نوبهء خود معلول همان طبيعت است ولى در يك حال فوق العاده - دوام پيدا نخواهد كرد .\r\nب . نظر علماى جديد : علوم طبيعى جديد روى طرز تفكّر مخصوصى كه علم را از فلسفه جدا مىكند ، اولًا فرض نمىكند كه جسم مطلق كه در آن هيچ طبيعت نوعى و هيچ مبدأ ميل مستقيم وجود نداشته باشد ممكن نيست ، بلكه « جسم مطلق » را فرض مىكند « 1 » .\r\nو ثانياً معتقد نيست كه حركت احتياج به محرّك دارد ، بلكه معتقد است كه تنها تغيير حركت ( شتاب ) محتاج به علّت است ؛ يعنى تنها حدوث و انقطاع و تند و كند شدن و تغيير جهت و مسير دادن حركت نيازمند به علّت است نه خود حركت .\r\nو ثالثاً همانطور كه قبلًا اشاره شد حركت را به دو قسم طبعى و قسرى تقسيم نمىكند .\r\nو رابعاً به دليل اينكه به دو قسم حركت طبعى و قسرى قائل نيست و به دليل اينكه ذات حركت را محتاج به علّت نمىداند لذا به حركتى كه خود به خود و بدون عايق و مانع خارجى ساكن شود قائل نيست .\r\n\r\n2 . قسمت دوم : نتيجهء عملى اختلاف نظر قديم و جديد در باب حركت\r\nتمام آنچه در فرق بين نظر قديم و جديد در مورد مسألهء حركت گفته شد\r\n\r\n\r\n\r\n\r\n","description":"","footnote":"\r\n( 1 ) . اين فرض در واقع هم به منزلهء انكار بند اوّل و هم به منزلهء انكار بند دوم نظريّهء قدماست .\r\n","page_name":" 441 ","page_number":441},
  {"content":"\r\n\r\nاختلافات نظرى و فلسفى و تفسيرى است و در عمل و نتيجه تأثيرى ندارد جز قسمت آخر كه مطابق نظر قديم اگر جسمى را در غير جهت ميل آن جسم با يك ضربه و نيروى خارجى در فضايى كه هيچ گونه عايق و مانعى ندارد به حركت در آوريم خود به خود خواهد ايستاد ولى در نظر جديد چنين نيست و در حقيقت نمىتوان گفت كه اختلاف نظر قديم و جديد در قاعدهء « القسر لا يدوم » است ، زيرا در نظرات جديد فرض حركت قسرى نمىشود نه اينكه فرض حركت قسرى مىشود و معذلك ادّعا مىشود كه دائم نيست .\r\nضمناً اين نكته ناگفته نماند كه در بعضى نظرات قديم نيز اين مطلب گفته شده است كه حركات مكانى قسرى اگر هيچ گونه عايق و مانعى نباشد دوام پيدا مىكند ، مانند اينكه بوعلى گفته است كه سنگى را كه به بالا پرتاب مىكنيم اگر تصادمات هوا و غيره نباشد تا پشت فلك اطلس خواهد رفت . حال آيا اين سخن به منزلهء انكار كلّى قاعدهء « القسر لا يدوم » است و يا آنكه نظر قدما در باب دوام و لا دوام قسر در زمينهء عوايق و موانع است « 1 » و ميان حركات مكانى با حركات غير مكانى فرقى هست كه استثنائى در اين قاعده به وجود مىآورد ، اينها مطالبى است كه فعلا نمىتوانيم وارد آن بشويم .\r\n\r\nوجه اختلاف دو طرز فكر قديم و جديد در باب حركت\r\nبراى توضيح اصل مطلب و بيان وجه اختلاف دو طرز فكر قديم و جديد در باب حركت ، لازم است مطلب ذيل را ذكر كنيم :\r\nآنچه مسلّم است اين است كه علىالاجمال نظرى از ارسطو در « طبيعيّات » رسيده است دائر بر اينكه هر حركتى احتياج دارد به قوّه محرّكه‌اى و همين اصل طبيعى به ضميمهء اصل ديگرى - كه يك اصل فلسفى است - دائر بر بطلان تسلسل علل\r\n\r\n\r\n\r\n\r\n","description":"","footnote":"\r\n( 1 ) . زيرا همانطور كه مورد قبول علماى امروز نيز هست عملا هر حركتى مواجه با يك سلسله عوايق است . نظر قدما در فرق حركت طبعى و قسرى به اين است كه حركت طبعى با وجود عوايق نيز قابل دوام است بر خلاف حركت قسرى كه بالاخره عوايق ، طبيعت را به حال اوّل بر مىگرداند ؛ و امّا اگر عايقى در كار نباشد هر حركتى قابل دوام است و لااقل حركات مكانى اينچنين هستند كه اگر عايق در كار نباشد قابل دوام‌اند .\r\n","page_name":" 442 ","page_number":442},
  {"content":"\r\n\r\nو اصل ديگرى مبنى بر اينكه طبيعت مساوى است با تحرّك ، برهانى را از طرف ارسطو و ارسطوئيّين به وجود آورده است كه نتيجه‌اش اثبات « محرّك اوّل » است . فعلا متن آنچه ارسطو يا پيروان يونانى و يا اسكندرانى وى در تقرير اين برهان گفته‌اند در دست ما نيست . ما مطلب را از ديد فلاسفهء اسلامى تقرير نموده و ضمنا به تقرير ديگرى براى همين مطلب بدون آنكه به طور جزم به كسى نسبت بدهيم نيز اشاره مىكنيم و آنگاه بين نظر قديم و جديد مقايسه به عمل مىآوريم .\r\nمطابق تقرير حكماى اسلامى حركت احتياج دارد به قوّه و نيرويى كه آن حركت را به وجود آورده و هرگز علّت حركت از خود حركت جدا نيست ؛ يعنى چنين نيست كه حركت تنها در آغاز كار و در حدوث خود محتاج به علّت باشد بلكه در بقاى خود نيز ( هر چند حركت عين حدوث تدريجى است ) محتاج به علّت است ؛ و از همين جا نظر ديگرى پديد آمده است مبنى بر اينكه علّت متغيّر ، متغيّر است ؛ يعنى علّت حركت بايد مانند خود حركت داراى تغيّر بوده باشد و هرگز ممكن نيست كه يك امر ثابت و ساكن ، علّت يك امر متغيّر و متدرّج واقع شود « 1 » . به هر حال اصل اوّل براى اثبات محرّك اول اين است كه : حركت احتياج به محرّك دارد .\r\nاصل دوم اين است كه آن قوّهء محرّكه يا خود متحرّك است و يا ثابت ؛ اگر ثابت است يعنى خالى از حركت است پس جسم نيست ، زيرا هر جسمى متحرّك است و يا لا اقل قابل تحرّك است ، و محرّك غير جسمانى همان است كه ارسطو از آن به « محرّك اوّل » تعبير كرده است ؛ و اگر آن محرّك ، متحرّك است پس به حكم اينكه هر متحرّكى به قوّهء محرّكه‌اى احتياج دارد وجود يك محرّك ديگر براى اين محرّك ضرورت دارد .\r\nاكنون نقل كلام مىكنيم به اين محرّك ؛ اگر ثابت است پس غير جسمانى است و ثبت المطلوب و اگر آن هم متحرّك است پس او نيز به محرّكى ديگر احتياج دارد و بالاخره اگر منتهى نشود به محرّكى ثابت ، مستلزم تسلسل علل غير متناهيّه است و تسلسل علل غير متناهيّه - چنان كه در فلسفه ثابت شده است - محال است . پس محال است كه سلسلهء علل منتهى نشود به محرّكى ثابت يعنى غير جسمانى . پس سلسلهء\r\n\r\n\r\n\r\n\r\n","description":"","footnote":"\r\n( 1 ) . اين نظر منتهى شده است به بحثى عالى در باب « ربط حادث به قديم » و « ربط متغيّر به حادث » كه از عميق‌ترين و عالىترين مباحث فلسفهء الهى است ، و اين نظر يكى از اصولى است كه صدرالمتألّهين آن را پايهء اثبات حركت جوهريّه قرار داده است .\r\n","page_name":" 443 ","page_number":443},
  {"content":"\r\n\r\nمحرّكات بايد منتهى گردد به محرّك غير متحرّك كه از آن به « محرّك اوّل » تعبير مىشود .\r\nحكماى اسلامى به يك اصل ديگر نيز معتقدند و در آن اختلافى ندارند و آن اينكه علّت واقعى حركت هر جسم همان طبيعتى است كه در خود جسم است ؛ و به عبارت ديگر فاعل بلا واسطهء حركات جسمانى ، طبايع خود اجسام است ، چه در حركت طبعى و چه در حركت قسرى ، و امّا قواى بيرون از وجود جسم متحرّك ، فاعل بلا واسطه نمىباشند بلكه فاعل مع الواسطه مىباشند و آن فاعلهاى بيرونى اگر از نوع امور جسمانى باشند اثرشان بر روى طبيعت جسم مفروض اين است كه به اصطلاح آن را « اعداد » مىكنند ، و اگر از نوع علل غير جسمانى باشند اثرشان بر روى طبيعت جسم اين است كه آن را « ايجاد » مىكنند . به هر حال هر علّتى غير از طبيعت خود جسم نمىتواند تأثير بلا واسطه در حركت آن جسم داشته باشد . بنابراين آنجا كه در برهان اثبات محرّك اوّل گفتيم كه حركت به محرّك احتياج دارد بايد اين توضيح بر آن اضافه شود كه مقصود اين است كه حركت احتياج دارد به طبيعتى كه در خود آن جسم باشد تا بتواند آن جسم را به حركت در آورد و اگر آن طبيعت نيز از آن نظر كه نمىتواند ثابت و يكنواخت باشد احتياج داشته باشد به محرّكى ، بايد گفت كه آن طبيعت احتياج دارد به فاعل مباشر و آن فاعل مباشر قطعا از نوع قوا و نيروهاى جسمانى نيست . پس هر جسم متحرّكى از ناحيهء ذات و درون خود بايد منتهى گردد به محرّك ثابت ؛ يعنى بنا بر اين تقرير ، در سلسلهء علل حركت يك جسم ، ساير اجسام و قواى جسمانى تأثير ندارد .\r\nتقرير ديگر اين است كه بگوييم هر حركتى به قوّهء محرّكه‌اى احتياج دارد و آن قوّهء محرّكه را قواى جسمانى و بيرون از وجود جسم متحرّك فرض كنيم و آن وقت برهان را اين طور تقرير كنيم :\r\nتمام حركات مكانى كه در اجسام جهان هست معلول ضربه‌اى است كه از بيرون بر آن اجسام وارد شده است و آن قوّه‌اى كه ضربه را وارد كرده است يا متحرّك است يا ثابت ، امّا چون جسمانى است نمىتواند ثابت باشد ، پس بايد متحرّك باشد ، و چون تسلسل علل محال است پس بايد منتهى شود به محرّك غير متحرّك يعنى محرّك اوّل .\r\nاگر مطلب را اين طور تقرير كنيم به دو اشكال بر مىخوريم :\r\nيكى اينكه نقش طبيعت را در حركت اجسام در نظر نگرفته‌ايم و حال آن كه اصول مسلّم فلسفى وجود طبايع و نقش آنها را در حركات اجسام به ثبوت رسانيده است .\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nديگر اينكه ما تسلسل را در مورد عللى كه در وجود با هم اجتماع ندارند باطل فرض كرده‌ايم و حال آنكه براهين بطلان تسلسل فقط موردى را ابطال مىكند كه آن علل در آن واحد با هم مجتمع باشند نه اينكه معلول در زمانى باشد و علّت در زمان پيشين ، و اساساً علّت واقعى امكان ندارد كه از معلول خود در زمان منفك گردد ، تنها علل به اصطلاح « اعدادى » هستند كه از معلولات منفك مىگردند و چنان كه در محلّ خود ثابت شده است علل اعدادى علل واقعى نمىباشند . به هر حال در بيان فوق چنين فرض شده است كه تسلسل امور متعاقبهء زمانيّه محال است و حال آنكه اين گونه تسلسل محال نيست .\r\nخلاصهء مطلب اينكه برهان منسوب به ارسطو و ارسطوئيّين متّكى به چهار اصل است :\r\n1 . حركت در اجسام عالم وجود دارد .\r\n2 . هر حركت به قوّهء محرّكه‌اى احتياج دارد .\r\n3 . هر شىء جسم يا جسمانى ، متحرّك است .\r\n4 . تسلسل علل ممتنع است .\r\nاگر كسى در يكى از اين مقدّمات خدشه كند ، مثلًا منكر وجود حركت گردد ( مانند زنون اليائى و بعضى از متكلّمين اسلامى و بعضى از متفلسفين جديد ) و يا اينكه حركت را نيازمند به قوّهء محرّكه نداند ( مانند طرفداران قانون جبر در حركت كه مدّعى هستند كه خود حركت محتاج به علّت نيست ، بلكه تغيير حركت محتاج به علّت است ) و يا منكر ملازم بودن جسم و جسمانى با حركت گردد ( مانند بوعلى سينا كه منكر حركت طبايع جوهريّهء جسمانيّه است ) و يا منكر امتناع تسلسل علل گردد ( مانند بسيارى از حكماى جديد از قبيل كانت كه مسألهء امتناع تسلسل علل را مشكوك تلقّى كرده‌اند ) ، برهان منسوب به ارسطو مبنى بر اثبات محرّك اوّل مخدوش خواهد بود .\r\nاين نكته نا گفته نماند كه مقصود ارسطو از « محرّك اوّل » عبارت است از موجودى ثابت و غير ممكن التحرّك و مجرّد از جسمانيّت . نكتهء ديگر اينكه اين برهان نوعى برهان خلف است مثل همهء براهينى كه در آنها امتناع تسلسل به كار مىرود .\r\nاز آنچه گفته شد معلوم شد كه اختلاف تقرير اوّل و تقرير دوم در تفسير مقدّمهء دوم از مقدّمات چهار گانه‌اى است كه ذكر شد . بنا بر تقرير اوّل قوّهء محرّكه عبارت است از طبيعت خود جسم كه با وى متّحد است و ظرف مكان و ظرف زمان هر دو يكى است . و\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nامّا بنا بر تقرير دوم قوّهء محرّكه از وجود جسم متحرّك خارج است . چيزى كه سبب مىشود بگوييم ارسطو تقرير دوم را نمىخواسته است بگويد اين است كه ارسطو معتقد بوده است كه قوّهء محرّكه همواره همراه حركت است و از وى جدا ناشدنى است و حركت آنگاه به نهايت مىرسد كه از طرف قوّهء محرّكه اقتضائى نباشد و يا مانعى پيش بيايد . بنابراين كسى كه چنين نظرى داشته باشد چگونه ممكن است كه قوّهء محرّكه را عوامل و ضربه‌هاى خارجى فرض كند ، زيرا لازم مىآيد ارسطو را منكر اين امر بديهى و محسوس بدانيم كه اگر سنگى را با دست به هوا پرتاب كنيم پرتاب مىشود و يا تيرى را كه به كمان مىگذارند از كمان پرتاب مىگردد و امثال اينها .\r\nمجموعاً از آنچه گفته شد معلوم گرديد كه در مورد مسألهء « احتياج حركت به قوّهء محرّكه » سه فرضيّه در كار است :\r\n1 و 2 . فرضيّهء قدما كه به نام ارسطو معروف شده است و آن اينكه حركت حالتى است عارض بر جسم و جسم پذيرنده و قابل آن است و به حكم برهان فلسفى بر امتناع اتّحاد فاعل و قابل ، مادّه همواره در حركت خود به قوّه‌اى احتياج دارد كه آن حركت را پيوسته به جسم بدهد . اين فرضيّه چنان كه قبلًا گفته شد به دو نحو قابل تفسير است ، پس اين فرضيّه در حقيقت دو فرضيّه است و ما هر دو را قبلًا ذكر كرديم .\r\n3 . فرضيّهء سوم اين است كه مادّه در خود حركت به قوّه احتياج ندارد ، تنها در تغيير حركت است كه به قوّه احتياج دارد . بنابراين هر حركتى به هر دليل در هر حالت كه در جسم پديد آمد جسم آن حركت را جبرا در خود حفظ مىكند و مادامى كه قوّه‌اى ديگر تغييرى ديگر در وضع آن جسم ايجاد نكند آن حالت قهراً و جبرا باقى خواهد ماند . اين فرضيّه با آزمايشهاى علمى تأييد شده و در حال حاضر مورد قبول دانشمندان علوم طبيعى است .\r\nچون اين فرضيّه و دو فرضيّهء بالا هر كدام با سبك خاص تقرير شده است هيچكدام مستقيما دليل ديگرى را رد نمىكند ، درست مانند دو نفر هستند كه هر كدام با زبانى كه ديگرى آن را نمىفهمد در صدد اثبات مدّعاى خود بوده باشد كه قهراً هيچگاه بين آنها تفاهم پيدا نخواهد شد ، تنها از نظر كسى كه با هر دو زبان آشنا باشد اين امكان وجود دارد كه ببيند آيا اين دو نفر كه يكى نافى و ديگرى مثبت است امر واحدى را نفى و اثبات مىكنند يا نه .\r\nاگر فرضيّهء اوّل را اين طور تقرير كنيم كه مادّه در حركت خود محتاج است به\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nقوّه‌اى كه از خارج بر وى وارد آيد و او را به حركت در آورد و هم او يا قوّهء خارجى ديگر حركت آن مادّه را ادامه دهد ، بدون شك با فرضيّهء دوم متناقض است و نه تنها آزمايشهاى علمى جديد آن را ابطال مىكند ، دلائل عقلى فلسفى نيز با آن موافقت ندارد و بلكه بر خلاف محسوسات و مشهودات است .\r\nو امّا اگر فرضيّهء اوّل را اين طور تقرير كنيم كه مادّه در حركت خود به قوّهء محرّكه‌اى احتياج دارد و با دلائل ثابت كنيم كه قوّهء به حركت آورندهء جسم و ادامه دهندهء آن حركت ، ضربه‌هاى خارجى نيست بلكه طبيعتى است در خود مادّهء متحرّك كه با وى متّحد است و آن طبيعت غير قابل شناختن به وسيلهء احساس است و تنها با عقل مىتوان به وجود آن اذعان كرد و اثر ضربه‌هاى خارجى را به طور مستقيم بر حركت جسم ندانيم بلكه اثر آنها را بر روى طبايع و اثر طبايع را بر روى جسم بدانيم ، در اين صورت نظر جديد نظر قديم را رد نمىكند ، زيرا آنچه آزمايش نشان مىدهد كه مادّه در تغيير حركت احتياج به قوّه دارد نه در خود حركت ، نظر به ضربه‌ها و قوّه‌هاى خارج از حوزهء وجود خود مادّه است ، ولى فرضيّهء فلسفى قديم كه حركت مادّه را دائما محتاج به قوّه مىداند به ضربه‌ها و قوّه‌هاى خارجى نظر ندارد ، اين فرضيّه ناظر به طبيعت متّصل و متّحد با خود جسم است كه همواره همراه وى است ، اين فرضيّه اثر قوّه‌هاى خارجى را بر روى طبيعت جسم مىانگارد نه بر روى حركت جسم . پس اگر مدّعى شويم كه هرگاه جسمى در فضايى به حركت در آيد و به مانعى برخورد نكند تا ابد به حركت خود ادامه خواهد داد ، اين ادّعا مىتواند هم مورد قبول علم جديد و هم مورد قبول علم قديم ( البتّه بنا بر تفسير دوم ) بوده باشد ، منتهاى مطلب اين است كه نظريّهء فلسفى قديم مىگويد آن جسم از آن جهت به حركت خود ادامه مىدهد كه قوّهء محرّكه‌اى در درون خود دارد و نظريّهء علمى جديد كه فرض قوّهء محرّكهء داخلى از راه تجربه و آزمايش برايش محقّق نشده است اينچنين تعبير مىكند كه چون جسم در حركت خود به قوّهء محرّكه احتياج ندارد پس براى هميشه به حركت خود ادامه مىدهد ، ولى البتّه مقصود وى از « قوّهء محرّكه » نيروى خارجى است .\r\nپس آنچه نظريّهء فلسفى قديم در باب « احتياج حركت به محرّك » روى اصول فلسفى مخصوص به خود اثبات مىكند قوّهء محرّكهء داخلى است و آنچه نظريّهء علمى جديد طبق روش مخصوص به خود آن را نفى مىكند لزوم قوّهء محرّكهء خارجى است .\r\nپس مورد نفى و اثبات دو تاست و تعارضى در كار نيست و هر يك از اين دو نظريّه با\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nدليل مخصوص و با روش و متد مخصوصى تأييد شده است . بدين ترتيب اشتباه است كه بگوييم نظر جديد كه به نام « جبر در حركت » معروف شده است ناسخ نظر قديم داير بر « احتياج حركت به محرّك » است و لازم است كه ما يكى از ايندو را انتخاب و ديگرى را طرد نماييم « 1 » .\r\n\r\n\r\n\r\n\r\n","description":"","footnote":"\r\n( 1 ) . همانطور كه قبلًا گفته شد يك مطلب ديگر در باب « حركت » در ميان قدما بوده است و آن اينكه حركت را به دو قسم طبعى و قسرى تقسيم كرده‌اند و مدّعى شده‌اند كه اگر حركت ، قسرى باشد قابل دوام نيست . اگر كسى در باب « حركت قسرى » اين اصل را با همهء مقدّمات لازمه بپذيرد و حركت قسرى را مطلقا ( ولو به هيچ مانع و عايقى برخورد نكند ) قابل دوام نداند ، بين نظر قديم و جديد در خصوص حركات قسريّه تعارض پيدا مىشود ؛ ولى البتّه نه آن عقيده به آن شكل در ميان بزرگان قدما مسلّم است ( زيرا نظر قدما در باب عدم دوام قسر به چيز ديگر است ) و نه به فرض قبول اينكه تعارضى در كار است آن تعارض بايد به اين صورت تلقّى شود كه آيا حركت احتياج به محرّك دارد يا نه ، بلكه بايد به اين صورت تلقّى شود كه آيا واقعا حركت بر دو قسم است : طبعى و قسرى ؟ و آيا حركت قسرى قابل دوام نيست ؟ و دليل آن چيست ؟ اين مطلبى است كه از نظر فلسفى در خصوص حركات انتقالى قابل تأمّل است .\r\n","page_name":" 448 ","page_number":448},
  {"content":"\r\n\r\n\r\nغرر سوّم : در رفع تشكيكها از غايت\r\n يليق ان نذبّ عن امر العبث * اذ دون غاية يظنّ ان حدث\r\nفغاية فيما اليه الحركة * و مالاجله غدت مشتركة\r\nفغاية العاملة اوليهما * و ربّما شوقيّة غيّى كما\r\nمن حيّز بحيّز سأما ترد * و ربّما غايتها لا تتّحد \r\nشايسته است كه از موضوع « عبث » دفاع كنيم ، زيرا چنين\r\nگمان برده مىشود كه عبث بدون غايت به وجود مىآيد .\r\nكلمهء « غايت » به دو معنى اطلاق مىگردد : يكى به معنى\r\nما اليه الحركة ( چيزى كه حركت به سوى اوست )\r\nو ديگرى به معنى مالاجله الحركة ( چيزى كه حركت\r\nبراى اوست ) و كلمهء « غايت » مشترك است ميان اين دو معنى .\r\nغايت قوّهء عامله ، معنى اوّل است و گاهى همين معنى اوّل\r\nغايت قوّهء شوقيّه نيز واقع مىگردد ، مثل اينكه\r\nتو از يك مكان به علت سئامت ( يعنى ملول شدن ) به مكان\r\nديگر وارد مىشوى ، و گاهى غايت ايندو يكى نيست .\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nشرح : چنان كه سابقا اشاره كرديم اين قسمت جواب شبهه‌اى است در مورد اصل « علّيّت غائى » از راه افعالى كه « عبث » ناميده مىشود .\r\nخلاصهء شبهه اينكه : شما گفتيد كه در عالم هستى هيچ معلولى بدون غايت و هدف به وجود نمىآيد . يكى از موارد نقض اين سخن وجود كارهاى عبث در حوزهء وجود انسان است ، زيرا آدمى بسيارى از كارها را انجام مىدهد كه خود وى و نيز عقلاى ديگر آن كار را « عبث » و « بيهوده » مىنامند و لهذا ما مىبينيم كه در هر زبانى واژهء مخصوصى براى اين معنى وضع شده است و مثلًا در فارسى كلماتى از قبيل « بيهوده » و « گزاف » و در عربى كلماتى از قبيل « لغو » و « عبث » و امثال اينها به كار مىرود و اگر بخواهيم اين واژه‌ها را تعريف كنيم معنىاى جز « بى غايت بودن » ندارند ، پس اين سخن كه گفته مىشود « هيچ كارى در جهان بدون غايت و هدف نيست » درست به نظر نمىرسد .\r\nتقرير جامع‌تر اشكال به طورى كه يك جا شامل « عبث » و « اتّفاق » بشود چنين است :\r\nاگر اصل علّيّت غائى صحيح باشد بايد هر كارى براى نتيجه‌اى بوده باشد و به عبارت ديگر لازم است بين هر كار و يك چيز ديگر به نام « فايده » و « نتيجه » رابطه‌اى از نوع رابطهء مقدّمه و نتيجه يعنى يك رابطهء غير قابل تخلّف وجود داشته باشد . بر اساس اصل علّيّت غائى بايد نه بتوان كارى فرض كرد كه مقدّمهء امر ديگرى نباشد و نه بتوان چيزى را فرض كرد كه بدون آنكه مقدّمهء مخصوص آن به وجود آمده باشد آن چيز به وجود آيد و حال آنكه عملا مىبينيم كه اين هر دو قسم در عالم وجود واقعيّت دارد .\r\nاوّلى عبارت است از يك سلسله كارها در حوزهء وجود انسان كه به نام « عبث » ناميده مىشود . هر كس مىداند بسيارى از كارها كه از يك فرد صادر مىشود اگر از كنندهء آن كار پرسيده شود كه اين كار را براى چه انجام دادى ، مىگويد براى هيچ چيز ، بيهوده بود ؛ همچنانكه بسيارى از رسوم و عرفيّات كه در يك اجتماع معمول مىگردد و مردم ملتزم به آنها هستند دليلى جز مرسوم و معمول بودن ندارد .\r\nدومى عبارت است از امورى كه به نام « اتّفاق » ناميده مىشود . مىدانيم بسيارى از چيزها به دنبال مقدّمهء مربوط و مخصوص به خود آنها پديد مىآيند و آن مقدّمه راه رسيدن به آن چيز است . اين سلسله امور ، طبيعى و غير اتّفاقى است . مثلًا اگر ظرف آب را روى آتش بگذاريم و حرارت دهيم تدريجا گرم و گرم‌تر مىشود و سپس به\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nجوش آمده و تدريجا تبديل به بخار مىگردد . در اينجا نمىتوان گفت : « آب را روى آتش گذاشتم ، اتّفاقا گرم شد » . و همچنين اگر كسى از تهران به قم حركت كند خواه ناخواه به گردنهء حسن آباد مىرسد و اگر ادامه دهد خواه ناخواه به قم مىرسد .\r\nاين گونه امور را نمىتوان « امور اتّفاقى » ناميد . ولى پاره‌اى از امور به وجود مىآيند بدون آنكه مقدّمهء مخصوص و مربوط در كار باشد ، مثل اينكه در بين راه مسافرت تهران به قم در يك نقطه فرود آيد و دوست ديرينش نيز كه از شيراز مىآمده در همان نقطه فرود آيد و يكديگر را ملاقات كنند ، و يا اينكه براى خريد به بازار مىرود و اتفاقا به كسى كه سالها در جستجوى او بوده و براى يافتن او پولها خرج كرده برخورد مىكند . در اين گونه موارد مىگويد : « به قم مىرفتم ، اتّفاقا در فلان نقطه با فلانى ملاقات كردم » يا مىگويد : « براى خريد به بازار رفتم و اتفاقا كسى را كه سالها در پى او بودم در آنجا ديدم » . و همچنين است مثل كسى كه در خانهء خود چاه آبى حفر مىكند و اتّفاقا به گنج برخورد مىكند .\r\nبراى پاسخ به ايراد اوّل ، يعنى شبههء « عبث » ، طبق بيانى كه حاجى سبزوارى در اشعار گذشته كرده است لازم است مقدّماتى را ذكر كنيم :\r\n\r\nمقدّمهء اول\r\nكلمهء « غايت » اصطلاحا به دو معنى اطلاق مىگردد : يكى « ما اليه الحركة » يعنى آن چيزى كه حركت به سوى اوست ، و ديگر « مالاجله الحركة » يعنى چيزى كه حركت براى اوست .\r\nحركت از حقايقى است كه بستگى دارد به چند چيز كه از جمله « فاعل » و از آن جمله « غايت » است . فاعل يعنى به وجود آورندهء حركت و امّا غايت يعنى جهتى كه حركت به سوى آن است .\r\nتوضيح مطلب اينكه آنچه در جهان حادث مىگردد به دو نحو ممكن است فرض حدوث براى او بشود :\r\nيكى اينكه « دفعىّ الوجود » و « آنىّ الوجود » باشد ، يعنى وجودش در « آن » ( نه در زمان ) پديد آيد . مثلًا اگر دو جسم را فرض كنيم كه از يكديگر جدا هستند و بعد به يكديگر برسند به طورى كه بين آنها تماس پيدا شود و فرض كنيم كه اين هر دو جسم\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nكروى شكل هستند اين تماس و ملاقات در « آن » صورت مىگيرد نه در « زمان » ؛ يعنى چنين نيست كه اين تماس و ملاقات مدّتى لازم داشته باشد ولو آنكه آن مدّت را بسيار اندك فرض كنيم ، بلكه اساساً مدّت ندارد و اين ملاقات قابل انقسام به قسمت اوّلى و دومى نيست . اين گونه امور را مىگوييم امور « دفعىّ الوجود » و « آنىّ الوجود » .\r\nيك نحو ديگر اين است كه تدريجىّ الوجود باشد ، يعنى وجودش مدّت و زمان بخواهد و قهراً وجودش قابل انقسام به حسب زمان بوده باشد به طورى كه بشود گفت كه قسمتى از آن در قسمتى از زمان و تمام آن در تمام زمان صورت گرفت و به عبارت ديگر وجودش به نحو حركت است .\r\nاكنون كه اين معنى دانسته شد مىگوييم كه حركت عبارت است از اينكه وجود شىء تدريجى بوده باشد و همين كه وجود شىء تدريجى شد قهراً براى آن وجود ، ابتدا و انتها و وسط ، ولو ابتدا و انتها و وسط نسبى ، مىتوان فرض كرد ؛ و به عبارت ديگر اين وجود از سويى به سويى است ، بر خلاف قسم اوّل كه در آنجا چيزى متوجّه چيز ديگر نيست ، يعنى آن تماس و ملاقات حقيقتى نيست كه خود آن حقيقت در ذات خود توجّه از سويى به سويى باشد و رو به جهتى باشد ، و از اين بالاتر آن حقيقت داراى كمّيّت و قابل انقسام به اجزاء و ابعاض نيست تا چه رسد به اينكه داراى جهت بوده باشد ، يعنى كمّيّت جهت دار بوده باشد ؛ اين حقيقت ، امرى است كه در ذات و حقيقت وجود خود بسيط و يگانه است . و امّا در قسم دوم ، سوى و جهت و خطّ سير معيّن داشتن و رو به طرف معيّن داشتن ، مقوّم حقيقت ذات اوست ، لهذا مىگوييم حركت بدون « ما اليه الحركة » معنى ندارد ، و امّا اينكه آيا « ما اليه الحركة » يك نقطهء ثابت است يا غير ثابت و اينكه آيا هر مرتبه‌اى از حركت غايت است براى مرتبهء قبلى و يا حتما لازم است كه تمام مراتب حركت غايتى در ماوراء خود داشته باشد ، مطلبى است كه لزومى ندارد فعلا وارد آن بشويم .\r\nمعنى ديگر غايت « مالاجله الحركة » است ، يعنى آن چيزى كه حركت به خاطر او صورت مىگيرد . غايت به اين معنى ممكن است چيزى باشد مغاير با معنى اوّل و چيزى باشد كه حركت در ذات خود متقوّم به او نيست و به او بستگى ندارد و بلكه ممكن است اصلا حركتى در كار نباشد ؛ يعنى غايت به معنى دوم را نبايد به تعريفى كه در بالا گفته شد ( مالاجله الحركة ) محدود كنيم ، بلكه بايد آن را تعميم داده و بگوييم « مالاجله الشىء » كه شامل غير حركت نيز بشود ؛ يعنى ممكن است كه ما به خاطر\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nهدف و منظورى يك امر دفعىّ الوجود و آنىّ الوجود را - از قبيل تماس و ملاقات دو شىء - به وجود آوريم و مثلًا بين دو كره به منظور خاصّى ملاقات يا محاذات ايجاد كنيم . پس فرق است بين غايت به معنى اوّل و بين غايت به معنى دوم . ولى اين نكته نيز ناگفته نماند كه دو امر منفصل و جدا از هم كه بين آنها رابطهء خاصّ مقدّمه و ذى المقدّمه نباشد و يكى بالذّات منتقل شوندهء به ديگرى نباشد ، نمىتوان به صرف اينكه فرض شود كه منظور فاعل از ايجاد يكى از آنها ديگرى بوده است يكى را غايت ديگرى بدانيم ، بالاخره بايد حركتى باشد و تدرّج و انتهايى باشد ولو اينكه اين حركت در نفس فاعل باشد .\r\n\r\nمقدّمهء دوم\r\nدر وجود انسان قواى مختلفى وجود دارد امّا اينكه عدد اين قوا چقدر است و با چه مقياسى مىتوان اينها را شماره كرد بحث مفصّلى در مباحث « نفس » در اين زمينه هست و شايد از همه مفصّل‌تر در ميان قدما بحثى است كه در اوايل سفر نفس اسفار ايراد شده است . علماى معرفة النفس جديد نيز در مقام شمردن قواى وجود انسان بر آمده‌اند .\r\nقدما در مقام دسته بندى قواى وجود انسان گفته‌اند قواى وجود انسان از نظر كلّى سه دسته است : قواى عامله ، قواى شوقيّه ، قواى مدركه .\r\nقواى عامله عبارت است از نيروهايى كه در عضلات بدن پخش شده است كه مبدأ حركاتى در بدن مىگردد . مثلًا بازو حركت مىكند ، انگشتان هر يك جدا جدا حركت مىكنند ، پاها حركت مىكنند ، فكّ پايين حركت مىكند ، سر روى گردن حركت مىكند ، پلكها حركت مىكنند ، قلب و كبد و كليه و روده و معده همه حركاتى دارند . همهء اين حركات در اثر قوايى است كه به وسيلهء اعصابى كه « اعصاب حركت » ناميده مىشوند در عضلات گذاشته شده است . اين قوا كه مبدأ حركاتى در اعضاى بدن مىباشند « قواى عامله » ناميده مىشوند .\r\nاين نكته نيز ناگفته نماند كه قواى طبيعى كه منشأ حركات عضوى مىگردند بعضى از آنها تحت فرمان اراده مىباشند و بعضى نمىباشند . مثلًا حركات دست و پا و انگشتان تحت فرمان اراده هستند ، امّا حركات قلب و معده و روده و امثال اينها تحت\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nفرمان اراده نيستند و اين تفاوت ميان دو نوع قوّهء عامله جهت و علّتى دارد كه بعداً توضيح خواهيم داد . پس قواى عامله بر دو قسم است : ارادى و غير ارادى . و نيز ممكن است كه اصطلاح « قوّهء عامله » را اختصاص بدهيم به قسم ارادى و بگوييم مقصود از قواى عامله قوايى است كه در عضلات بدن پخش است و تحت نفوذ اراده قرار دارد ( نه قواى فعّاله‌اى كه در بدن هست ولى تحت تأثير اراده نيست مثل قواى جذب و هضم و استحاله ) مانند قوايى كه در عضلات دست و پاست كه آنها را به حركت در مىآورد ، يا در زبان است و آن را به گردش در مىآورد و يا در چشم است كه آن را به چپ و راست و پايين و بالا متمايل مىكند و امثال اينها . فقط اين دسته از قوا كه تحت فرمان اراده مىباشند به منزلهء مركب وجود انسان هستند و شايد به همين جهت كلمهء « عامله » كه جمعش « عوامل » است به كار برده شده است ، زيرا در لغت به چهار پايان باركش و سوارى ده ، « عوامل » مىگويند .\r\nقواى شوقيّه عبارت است از مبادى ميلها و تمايلات طبيعى يا اكتسابى كه در وجود انسان هست ، مثل ميل به خوردن و پوشيدن و استراحت كردن و ميل به مقام و كاميابى جنسى و تمايلات پدرى و فرزندى و تمايل به نوعدوستى و تمايل به علم و حقيقت جويى و تمايل به پرستش ( تمايل دينى ) و هنر و صنعت و آفرينندگى و امثال اينها كه هر يك از اين ميلها ناشى از يك مبدأ و قوّه‌اى است در وجود انسان كه اين ميلها و هيجانها را به وجود مىآورد . اين گونه قوا را « قواى شوقيّه » مىنامند « 1 » .\r\nقواى مدركه عبارت است از قوايى كه كار آنها درك كردن و اطلاع رساندن به ذهن است و يا كارشان تجزيه و تحليل و تفصيل و تركيب صور ذهنى يا حفظ و نگهدارى آنهاست ، مثل حواسّ ظاهرى ( مانند باصره و سامعه ) و حواسّ باطنى ( مانند قوّهء خيال و حافظه ) و قوّهء عقل و تفكّر ، كه كار و حدود اينها در محلّ خود روشن شده است .\r\nدر هر كارى از كارهاى ارادى ما اين هر سه قوّه دخالت دارند ، مثل آمدن و رفتن و سخن گفتن و نوشتن و غذا خوردن و هر نوع فعل ارادى كه در حوزهء وجود ما پديد مىآيد .\r\n\r\n\r\n\r\n\r\n","description":"","footnote":"\r\n( 1 ) شيخ الرئيس در شفا قواى شوقيّه و عامله را « قواى محرّكه » خوانده است ، قواى شوقيّه را « محرّكهء باعثه » و قواى عامله را « محرّكهء عامله » ناميده است .\r\n","page_name":" 454 ","page_number":454},
  {"content":"\r\n\r\n\r\nمقدّمهء سوم\r\nحكما جمله‌اى دارند كه مىگويند : « العاملة تحت الشوقيّة و الشوقيّة تحت المدركة » يعنى قوّهء عامله تحت تأثير و نفوذ قوّهء شوقيّه است و قوّهء شوقيّه تحت تأثير قوّهء مدركه است . مقصود اين است كه قوّهء مدركه است كه قوّهء شوقيّه را بر مىانگيزد و ميل را تحريك مىكند ( اوّل ديده مىبيند و بعد دل ياد مىكند و مايل مىگردد ) ، و قوّهء شوقيّه است كه قوّهء عامله را برمىانگيزد و تحريك مىكند تا منتهى به عمل مىگردد .\r\nهر فعل و عمل اختيارى مستقيما و بلاواسطه از قوّهء عامله ناشى مىشود ، ولى خود قوّهء عامله را قوّهء شوقيّه به حركت واداشته و از قوّه به فعل مىرساند ، و باز قوّهء مدركه است كه قوّهء شوقيّه را تحريك مىكند . پس قوّهء مدركه مبدأ قوّهء شوقيّه و قوّهء شوقيّه مبدأ قوّهء عامله است و قوّهء عامله نيز مبدأ فعل و عمل خارجى است ؛ و به تعبير ديگر قوّهء عامله « مبدأ قريب » فعل و قوّهء شوقيّه « مبدأ بعيد » آن و قوّهء مدركه « مبدأ أبعد » آن است .\r\nكار قواى مدركه اطلاع رساندن و ساير كارهاى اطلاعاتى و به حركت در آوردن قواى شوقيّه است و كار قواى شوقيّه به حركت در آوردن و برانگيختن قواى عامله و كار قواى عامله به حركت در آوردن بدن يا يك عضو از اعضاى بدن است . از اين روست كه حكما مىگويند : « العاملة تحت الشوقيّة و الشوقيّة تحت المدركة » .\r\nفرض كنيد شما در پياده‌رو خيابان حركت مىكنيد ، در اين بين چشمتان به كتابى در ويترين يك كتابفروشى مىافتد ، نام كتاب و نام مؤلّف و موضوع بحث كه بر روى كتاب نوشته شده است نظر شما را جلب مىكند ، سپس به سمت كتابفروشى رفته و كتاب را مىگيريد و باز مىكنيد و فهرست مطالب آن را مىبينيد ، آنگاه رغبت خريدن آن كتاب در شما پديد آمده و قيمت آن را پرداخت كرده و از آنجا خارج مىشويد . در اين مثال قوّهء مدركه ( حسّ باصره ) وجود چنين كتابى را به ذهن شما اطلاع داده و در اثر اين اطّلاع ، ميل و شوق شما برانگيخته شده و انديشهء خريدن آن در شما پيدا مىشود . در اثر اين شوق ، مسير خود را تغيير داده به طرف كتاب رفته تا بالاخره كتاب را خريده و از آنجا خارج مىشويد . پس اين قوّهء مدركه بوده كه شوق را در شما برانگيخته است ، و اين شوق و اراده بوده كه پا را به سوى مغازه به حركت\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nدر آورده و زبان را به گفتگو و مذاكره در مورد قيمت كتاب وادار كرده و دست را به جيب برده و انواع ريزه كاريهاى ديگر را سبب شده است .\r\nاز آنچه گفته شد معلوم شد كه اين قواى مختلف كه در وجود انسان يا حيوان فعّاليّت مىكنند فعاليتشان در عرض يكديگر نيست ، بلكه در طول يكديگر است ؛ يعنى چنين نيست كه همه مستقيما و مشتركا در فعل اثر داشته باشند ، بلكه آنچه مستقيما اثر دارد قواى عامله است و قواى شوقيّه در قواى عامله اثر مىگذارد و باز قواى مدركه در قواى شوقيّه اثر مىكند ، پس در حقيقت سلسله‌اى از علل را تشكيل مىدهند . ذكر اين نكته لازم است كه در ميان قواى ادراكى ، آن چيزى كه از مبادى فعل است يعنى آن چيزى كه قواى شوقيّه و اراده را به حركت درمىآورد قوّهء خياليّه و قوّهء عاقله است ، قوّهء خيال تمايلات شوقى و حيوانى را برمىانگيزد و قوّهء عقلانى اراده عقلانى را . اين مطلب نيازمند به بحث طولانى است كه اكنون جاى آن نيست . اجمالا اينكه « شوق » ، جزئى و حيوانى است و « اراده » كلّى و انسانى است ، شوق مبدأ فعاليتهاى التذاذى و اراده مبدأ فعاليتهاى تدبيرى است .\r\n\r\nمقدّمهء چهارم\r\nقواى مدركه به نوبهء خود سه يا چهار مرتبه دارند : مرتبهء احساس ، مرتبهء خيال ، مرتبهء عاقله ( بعضى قوّهء واهمه را مرتبهء جداگانه گرفته‌اند ) « 1 » .\r\n\r\nمقدّمهء پنجم\r\nاين نكته واضح است كه اينكه در گذشته گفته شد « هر فعلى غايتى دارد » به اين معنى است كه هر فعل و يا هر فاعلى غايت خاصّ مربوط به خود دارد ، يعنى از هر فعل و هر فاعلى همان غايت مربوط به خود آن را مىبايست انتظار داشت . پس اكنون كه شناختيم كه به طور كلّى قواى وجود انسان چند دسته است : مدركه و شوقيّه و عامله ، و\r\n\r\n\r\n\r\n\r\n","description":"","footnote":"\r\n( 1 ) . در اينجا لزومى ندارد كه بيش از اين دربارهء مراتب ادراك سخن گفته شود . براى توضيح بيشتر به مبحث « اتّحاد عقل و عاقل و معقول » و مبحث « معقولات ثانيّه » مراجعه شود .\r\n","page_name":" 456 ","page_number":456},
  {"content":"\r\n\r\nهر يك از اينها انواع و مدارج مختلف دارند ، بايد توجّه شود كه از هر قوّه‌اى همان غايت مربوط به خود او را مىبايست انتظار داشت نه غايتى را كه مربوط به قوّهء ديگرى است . مثلًا از قوّهء عامله نمىتوان انتظار غايت قوّهء شوقيّه را داشت ، و از قوّهء شوقيّه انتظار غايت قوّهء مدركه ، و از قوّهء مدركهء احساس غايت قوّهء مدركهء خيالى ، و از قوّهء مدركهء خيالى غايت قوّهء مدركهء عقلى را . پس هر قوّه‌اى براى خود غايتى دارد .\r\nضمنا اين نكته معلوم باشد كه قواى فعّالهء مادّيّه هميشه بين القوّه و الفعل مىباشند و معنى اينكه فاعل غايت دارد اين است كه فاعل مىخواهد با تسبيب ، به غايت خود و فعليّت خود برسد .\r\n\r\nمقدّمهء ششم\r\nممكن است بين جميع قواى نامبرده هماهنگى و همكارى بوده باشد و ممكن است هماهنگى كامل نبوده باشد . مثلًا ممكن است به وسيلهء قواى عامله فعلى از انسان صادر شود و مسبوق به شوق و رغبت و اراده باشد و اين شوق و رغبت و اراده نيز مسبوق به تصويب عقل و فكر بوده باشد . مثلًا فرض كنيم انسان واقعا گرسنه است و غذاى سالم و مشروع و بلامانعى هم هست و مىخواهد آن را بخورد . اين عمل به وسيلهء قوّه عامله صادر مىشود و موافق با ميل و رغبت و طبيعت است و با عقل و ادراك و ارادهء اخلاقى نيز همراه است يعنى مورد تصويب قوّهء مدركه نيز هست . در اين گونه موارد هماهنگى كامل بين قواى عامله و شوقيّه و مدركه برقرار است . امّا گاهى ممكن است كه انسان عملى را از روى اجبار و كراهت انجام دهد ، مثلًا از ترس جانش كار كند . در اينجا قوّهء عامله و قوّهء عاقله در كار هست ولى قوّهء شوقيّه ( طبق تحقيقى كه در فرق بين شوق و اراده شده است ) در كار نيست . و گاهى ممكن است عمل ، موافق شوق و رغبت نيز باشد ولى موافق عقل نباشد . مثلًا انسان به حسب عقل مىيابد كه مصلحت بر اين است كه از خواب و تفريح بكاهد و به درس و تحصيل بيفزايد ولى طبع او به تفريح و گردش متمايل است ؛ يعنى مقتضاى طبع چيزى است و مقتضاى عقل چيز ديگر ، پس هماهنگى بين قوا نيست .\r\nو گاهى ممكن است يكى از قوا هيچ گونه تحرّك و فعّاليّت نداشته باشد ولى قوّهء ديگر فعاليت داشته باشد . در اينجا علّت ناهماهنگى ، تناقض و كشمكش بين دو قوّه\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nنيست ، بلكه علّت ، سكون و ركود يك قوّه و يكّه‌تازى قوّهء ديگر است ، مانند كارهايى كه طفل به حكم طبع انجام مىدهد . مثلًا وقت مدرسه را به بازى مىپردازد و هنوز رشد عقلى پيدا نكرده است كه بفهمد و بداند بازى در اين وقت بر خلاف مصلحت است .\r\n\r\nمقدّمهء هفتم\r\n« 1 »\r\nدر مقدّمهء اوّل گفتيم كه غايت به دو معنى است : يكى « مااليه الحركة » و يكى « مالاجله الحركة » . اكنون همين مطلب را به تعبير ديگر مىگوييم كه غايت بر دو قسم است : يا غايت فعل است ( به شرط آن كه فعل تدريجى و از نوع حركت باشد ) و يا غايت فاعل است . غايت فعل عبارت است از آن چيزى كه فعل به او منتهى مىشود ( مااليه الحركة ) ، و غايت فاعل عبارت است از آن چيزى كه فاعل ، فعل را به خاطر آن چيز انجام مىدهد ( مالاجله الحركة ) ، و به عبارت ديگر - چنان كه در پيش گفتيم - غايت فاعل آن است كه فاعل ( كه خود امرى بين القوّة و الفعل است ) به او منتقل مىشود .\r\nقبلًا گفتيم كه هر فعل اختيارى در انسان سه فاعل دارد ولى در طول يكديگر ، كه در حقيقت يكى فاعل قريب است ( قوّهء عامله ) و يكى فاعل فاعل است ( قوّهء شوقيّه ) و يكى فاعل فاعل فاعل ( قوّهء مدركه ) . اكنون بايد ببينيم آيا غايت اين فاعلهاى ذكر شده هميشه يك چيز است و يا اختلاف پيدا مىكند ، و اگر اختلاف پيدا كرد و متعدّد شد در چه وقت بين آنها هماهنگى هست و در چه وقت هماهنگى نيست ، و آنجا كه هماهنگى نيست به چه نحو و به چه كيفيّت است ؟ و به عبارت ديگر آيا در همهء موارد ، همهء مبادى فاعلى وجود دارد و قهراً لازم است غايت همهء آنها حاصل شده باشد ؟ و يا اينكه در برخى موارد بعضى مبادى وجود دارد و بعضى ديگر وجود ندارد و همواره غايت مبدئى كه مبدئيّت و دخالت دارد حاصل است و آن غايتى كه حاصل نيست مبدئى است كه مبدئيت و دخالت ندارد و « عبث » به معنى فعلى است كه بر غايت فاعلى كه دخالت ندارد منطبق نيست ؟\r\nحكما عقيده دارند كه هميشه غايت قوّهء عامله با غايت فعل يكى است ، ولى\r\n\r\n\r\n\r\n\r\n","description":"","footnote":"\r\n( 1 ) اين مقدّمه توضيحى است براى مقدّمهء اوّل و بعضى مقدّمات ديگر .\r\n","page_name":" 458 ","page_number":458},
  {"content":"\r\n\r\nغايت قوّهء شوقيّه و همچنين قوّهء مدركه گاهى عين همان غايت است و گاهى غير آن است .\r\nتوضيح مطلب اينكه غايت هر يك از فاعلها - همچنانكه گفتيم - به معنى مالاجله الوجود است . اكنون بايد فاعليّت هر قوّه‌اى را بشناسيم و بدانيم كه هر يك از اين فاعلهاى طولى چه فعاليتى مىكنند و آن فعاليت را براى چه منظورى انجام مىدهند . امّا فعاليت قوّهء عامله عبارت است از ايجاد همان حركت مفروض ، و فعاليت قوّهء شوقيّه عبارت است از بعث و تحريك قوّهء عامله ، و فعاليت قوّهء مدركه عبارت است از ايجاد شوق و ميل و اراده .\r\nاكنون كه معنى « غايت » را دانستيم و نوع فعاليت فاعلها را شناختيم بايد بدانيم كه قوّهء مدركه چرا و به چه منظورى ايجاد شوق مىكند و قوّهء شوقيّه چرا و به چه منظورى قوّه عامله را بعث و تحريك مىكند و قوّهء عامله چرا و به چه منظورى حركت خارجى عضوى را ايجاد مىكند .\r\nپاسخ اين است كه غايت قواى عامله همواره مااليه الحركة است ، از اين نظر كه قواى عاملهء انسانى در حكم طبايع جماديّه است . و امّا غايت قوّهء شوقيّه لذّت جزئى است و غايت قوّهء خيال تحريك شوق است و به اعتبارى مىتوان گفت كه غايت قوّهء خيال نيز لذّت جزئى است . و امّا غايت قوّهء عاقله رسيدن به مصالح كلّيّهء راجحه است كه جوانب مختلف سعادت در آن ملاحظه شده باشد .\r\nمطلبى كه هست اين است كه هر قوّه‌اى از قوا مىخواهد به كمال مناسب خود برسد ، مثلًا قوّهء شوقيّه مىخواهد به امرى برسد كه از آن لذّت بيشتر ببرد ، پس در حقيقت فعاليت مىكند براى اينكه چيزى را به وجود بياورد كه به آن چيز شوق دارد .\r\nاكنون مطابق آنچه در منظومه آمده است مثالهايى ذكر مىكنيم :\r\nفرض كنيد شما از نقطه‌اى حركت كرده و به نقطهء ديگر مىرويد . در اينجا ممكن است حركت شما به يكى از دو منظور بوده باشد : يكى اينكه هدف شما صرفا قرار گرفتن در نقطهء دوم است زيرا از بودن در نقطهء اوّل خسته شده‌ايد ، پس آنچه كه به آن شوق داريد فقط انتقال از مكانى به مكان ديگر است ، كه غالب مسافرتهايى كه مردم به اصطلاح براى تغيير آب و هوا انجام مىدهند از اين قبيل است ؛ و گاهى هم علّت انتقال و مسافرت شما به نقطهء ديگر و به شهرى ديگر كارى است كه شرايطش در آنجا فراهم است ، مانند اينكه مىخواهيد شخصى را كه در آنجا هست ملاقات كنيد .\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nدر اين هر دو مثال « مااليه الحركة » همان نقطهء دوم است ، امّا « مالاجله الحركة » در مثال اوّل عين همان « مااليه الحركة » است ولى در مثال دوّم چيز ديگرى است مغاير با آن . پس اجمالا معلوم شد كه گاهى « مااليه الحركة » عين « مالاجله الحركة » است و گاهى غير آن ، و چون قبلًا گفتيم كه غايت قوّهء عامله همان « مااليه الحركة » است پس در مثال اوّل غايت قوّهء شوقيّه و غايت قوّهء عامله يكى است ولى در مثال دوم غايت قوّهء شوقيّه و غايت قوّهء عامله متفاوت است .\r\nاز طرف ديگر آن ادراكى كه سبب فعلى مىگردد گاه ادراك خيالى است و گاه ادراك عقلى . ادراك خيالى يعنى يك تصوّر جزئى دربارهء يك شىء جزئى ، امّا ادراك عقلى يعنى يك فكر كلّى كه رسيدن به آن متوقّف است بر اعمال رويّه و تدبير در كار .\r\nمثلًا گاهى انسان در خود رغبتى احساس مىكند كه به كنار پنجره رفته و خيابان را تماشا كند . اين يك ادراك جزئى است كه شوقى را در انسان برمىانگيزد و يك عمل جزئى كه همان ايستادن در كنار پنجره است از انسان سر مىزند . ولى يك وقت هست كه انسان براى آيندهء خود مىانديشد و فكر مىكند كه اگر بخواهد زندگى سعادتمندانه‌اى داشته باشد بايد فلان علم يا فلان صنعت يا فلان هنر را بياموزد و بعد مىانديشد كه آموختن اين امور در كجا ميسّر است و در كجا ميسّر نيست و به چه مقدّمات و وسائلى نياز دارد و آنگاه مقدّمات و وسائل لازم را تهيه كرده و به دنبال رشتهء مطلوب خود مىرود . در مثال اوّل ، مطلوب انسان همان چيزى بود كه آن را تصوّر كرده و سپس به سوى آن حركت كرد ، امّا در مثال دوم مطلوب انسان چيزى است كه پس از سالها به آن نائل مىشود امّا امرى است كه عقل انسان آن را براى سعادت انسان لازم و واجب مىشمارد و براى رسيدن به آن تدبير و رويّه به كار مىبرد .\r\nاكنون هنگام آن است كه بدانيم آنچه را كه « عبث » مىگويند چيست و چگونه فرض شده است كه فعلى بدون هدف و غايت صورت گرفته است ؟ آيا واقعا قوّه‌اى از قوا بدون غايت و هدف فعّاليّت كرده است و يا آنچه كه « عبث » و « بيهوده » ناميده مىشود امرى نسبى است ، يعنى قوّه‌اى فعاليت كرده و قوّهء ديگر فعاليت نكرده است و ما اثر قوّهء فعاليت نكرده را از قوّهء فعاليت كرده انتظار داريم ؟\r\nگفتيم كه غايت قوّهء عامله « مااليه الحركة » است و آن همواره حاصل است ، امّا غايت قوّهء شوقيّه گاهى عين غايت قوّهء عامله است و گاهى غير آن ، و در صورت دوم گاهى به غايت خود مىرسد و گاهى نمىرسد . اگر به غايت خود برسد يا اين است كه\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nتنها قوّه‌اى كه در قوّهء عامله مؤثّر است قوّهء متخيّله است و يا چيز ديگر هم دخالت دارد .\r\nاگر چيز ديگر دخالت دارد ، آن چيز يا طبع است يا مزاج است و يا خلق و عادت است .\r\nاگر غايت هر دو يعنى قوّهء عامله و قوّهء شوقيّه يكى باشد « عبث » ناميده مىشود ، و اگر دو تا باشد و قوّهء شوقيّه به غايت خود نرسد « باطل » ناميده مىشود ، و اگر به غايت خود برسد و غير از خيال چيز ديگر دخالت نداشته باشد « گزاف » ناميده مىشود ، و اگر چيز ديگر دخالت دارد و آن چيزى كه دخالت دارد از قبيل خلقيّات يعنى صفات تركيبى اكتسابى است « عاديّات » ناميده مىشود ، و اگر آن چيزى كه دخالت دارد طبع يا مزاج است « قصد ضرورى » ناميده مىشود .\r\nهمهء اين موارد كه نام « عبث » و « باطل » و « عادت » و « گزاف » و « قصد ضرورى » به آنها داده شده است ، در واقع نه باطل است و نه عبث و نه گزاف و نه غير اينها . در همهء اين موارد اگر دقّت كنيم مىبينيم علّت اينكه اين نامها به اين امور داده شده اين است كه اين امور مبدأ و فاعل عقلانى ندارند ، مبدأشان از تخيّل و شوق نفسانى تجاوز نمىكند و به ادراك و ارادهء عقلانى نمىرسد .\r\nپس اگر به اين امور از نظر علل و مبادئى كه آنها را به وجود آورده‌اند نظر كنيم مىبينيم كه آن علل و مبادى همه داراى غايتند ، منتها در برخى موارد به غايت خود رسيده و در برخى موارد به غايت خود نرسيده‌اند و به هر حال فعّاليّتى خالى از غايت نداشته‌اند . و امّا اگر به اين امور از جنبهء قوّه‌اى كه در به وجود آوردن آنها دخالت نداشته است ، يعنى قوّهء عاقله ، نظر كنيم مىبينيم غايت مطلوب حاصل نيست و بلكه اساساً منظور نبوده است . پس آن چيزى كه در فعل دخالت داشته است غايت داشته است ، و آن چيزى كه غايت نداشته فاعليّت هم نداشته و در وجود فعل دخيل نبوده است .\r\nپس عبث و لغو و بى هدف بودن در يك سلسله از افعال انسان كه گمان مىرود عبث و بيهوده هستند ، امرى است نسبى نه مطلق ، يعنى از يك نظر عبث و بى هدف است و از يك نظر ديگر مفيد و با هدف ؛ و يا به تعبير ديگر در برخى موارد كه بين قواى مختلف ناهماهنگى پديد آمده و همه با هم در يك جهت فعّاليّت نمىكنند از نظر آن قوايى كه در فعل معيّنى دخالت نداشته‌اند آن فعل عبث است ، ولى از نظر آن قوايى\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nكه دخالت داشته‌اند عبث نيست « 1 » . مثلًا اگر فرض كنيم در آن ساعتى كه دانشجو بايد در كلاس درس حضور يابد و مرتبه‌اى بر مراتب علمى خود بيفزايد ميل به گردش و تفريح او را از حضور در كلاس درس بازداشته و به گردش و تفريح وادارد ، در اينجا بين قواى مختلف ناهماهنگى برقرار است ، زيرا گرچه قوّهء عامله به هدف و غايت خود رسيده است و همهء آثارى كه بر فعّاليّت اين قوّه مترتّب است بر آن مترتّب مىگردد و از نظر اين قوّه هيچ فرقى بين گردش و تفريح در اين ساعت و گردش و تفريح در وقت ديگر نيست ، و نيز قوّهء شوقيّه نيز به هدف و غايت خود رسيده است و از نظر اين قوّه و آثار اين قوّه هيچ فرقى بين اين ساعت و ساعت ديگر نيست ( زيرا او به هر حال به كمال خود نائل شده است ) ، ولى از نظر قوّهء عاقله اين كار بى اثر و بدون نتيجه است ، يعنى نتيجه‌اى كه عقل آن را تصويب كند ندارد ، زيرا به خاطر نيل به يك هدف كوچك و ناچيز از يك هدف بزرگتر بازمانده است و به همين دليل است كه آن را « عبث » مىخوانيم . پس در حقيقت چنين نيست كه قوّه‌اى از قوا يا فاعلى از فاعلها كارى را بدون هدف و بدون توجّه به مقصد و نتيجه انجام داده باشد ، بلكه آن قوايى كه فعاليت كرده و فاعل بالفعل شده‌اند به هدف خود نائل گشته‌اند و آن قوّه‌اى به هدف خود نرسيده است كه در اثر ضعف و ناتوانى نتوانسته است فعاليت كند . پس آن قوّه‌اى كه فعاليت كرده هدف داشته است و آن قوّه‌اى كه هدف نداشته فعاليت هم نداشته است ؛ و به تعبير ديگر فعل مزبور - كه گمان مىرود كه عبث بوده است - از لحاظ مبدأ قريب و مبدأ بعيد داراى هدف و نتيجه بوده است و فقط از نظر مبدأ ابعد بى هدف بوده است ، امّا وقتى كه از اين نظر هم دقّت مىكنيم مىبينيم كه مبدأ ابعد در اين فعل اصلا دخالت نداشته است نه اينكه دخالت داشته است و بىهدف بوده است .\r\nاكنون به خوبى مىتوانيم معانى اين اشعار حاجى سبزوارى را كه در منظومه است درك كنيم :\r\n فغاية لقوّة فى العضلة * مثل الطّبائع دواما حاصلة \r\n\r\n\r\n\r\n\r\n","description":"","footnote":"\r\n( 1 ) . ضمنا از اينجا مىتوان نتيجه گرفت كه معناى حكيمانه بودن افعال يك فرد اين است كه بين همهء قواى او ، يعنى قواى ادراكى و شوقى و عملى او ، هماهنگى وجود داشته باشد . و امّا اينكه راه به وجود آمدن اين هماهنگى چگونه و به چه ترتيب است ، بر عهدهء علوم اخلاقى و تربيتى است و اين هماهنگى همان است كه در اصطلاح علماى اخلاق « عدل » ناميده شده است .\r\n","page_name":" 462 ","page_number":462},
  {"content":"\r\n\r\n شوقيّة غايتها ان لم تجد * لها مقيسا فعله الباطل عدّ\r\nذو الغايتين مبدءا بعيدا * كان له تخيّل وحيدا\r\nلا الفكر فهو العبث ان غاية * ما هو للتّحرّك نهاية \r\nغايت قوّه‌اى كه در عضله است ( قوّهء عامله )\r\nمانند طبايع جماديّه همواره حاصل است\r\n( هيچگاه فاعل از غايت خود تخلّف ندارد ) .\r\nقوّهء شوقيّه اگر غايت خود را نيابد ( به آن نرسد )\r\nفعل وى نسبت به خودش « باطل » شمرده مىشود .\r\nصاحب دو غايت ( چيزى كه داراى دو غايت است ،\r\nيعنى هر يك از شوقيّه و عامله غايت جداگانه دارند و\r\nهر دو هم حاصل است ) كه مبدأ بعيد وى تنها تخيّل باشد\r\nنه فكر ، پس [ آن 
  ] « عبث » است اگر\r\nغايت هر دو نهايت حركت ( مااليه الحركة ) باشد\r\n ان ليس امّا وحدة المبدء او * مع طبع او مزاج او خلق فلو\r\nكان مع الخلق فعادىّ و فى * اوّلها سمّى بالمجازف\r\nكاللّعب باللّحية عادىّ و ما * يبقى فبالقصد الضّرورىّ سما\r\nكحركة المريض و التنفّس * كلّ المبادى فى الجميع تكتسى\r\nغايتها لكنّ حيث ما ثبت * مبدأ فكر غاية كذا انتفت \r\nو اگر نه ( يعنى غايت شوقيّه و عامله يكى نباشد )\r\nپس يا تخيّل به تنهايى مبدأ است يا اينكه طبع\r\nيا مزاج يا خلق هم دخالت دارد . پس اگر\r\nبا خلق باشد ( يعنى آن چيزى كه همراه اوست و\r\nدر كار او دخيل است خلق است ) آن فعل « عادى »\r\nناميده مىشود ، و در قسم اوّل ( يعنى اگر تخيّل\r\nتنها باشد ) آن فعل « مجازف » ( گزاف ) ناميده مىشود .\r\nامثال بازى كردن با ريش « عادى » شمرده مىشود ، و باقى ( يعنى اگر آنچه با تخيّل همراه است\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nطبع يا مزاج است ) پس آن را « قصد ضرورى » بنام ،\r\nمانند حركت مريض و تنفّس . جميع\r\nمبادى فعل جامهء غايت خويش را مىپوشند\r\nلكن آنجا كه مبدأ عقلانى و فكرى حاصل نيست\r\nغايتى اينچنين ( يعنى فكرى و عقلانى ) نيز حاصل نيست .\r\n\r\n","description":"","footnote":"","page_name":" 464 ","page_number":464},
  {"content":"\r\n\r\n\r\nمقصد سوّم : الهيّات بالمعنى الأخص\r\n\r\n","description":"","footnote":"","page_name":" 465 ","page_number":465},
  {"content":"\r\n . \r\n","description":"","footnote":"","page_name":" 466 ","page_number":466},
  {"content":"\r\n\r\n\r\nمقدّمه\r\nدر اصطلاح حكماى اسلامى مسائل مربوط به خداوند از قبيل اثبات وجود خدا ، وحدت وى ، صفات ثبوتيّه و سلبيّهء او ، عموم و شمول قدرت و مشيّتش ، جبر و تفويض ، خير و شر ، صدور كثير از واحد ، عوالم كلّى وجود و برخى مباحث و مسائل ديگر « الهيّات بالمعنى الاخص » ناميده مىشود .\r\nاين اصطلاح در مقابل اصطلاح « الهيّات بالمعنى الاعم » قرار مىگيرد كه شامل اين مباحث و يك عدّه مباحث ديگر است كه « امور عامّه » ناميده مىشوند و مجموعا « حكمت الهى » يا « حكمت عليا » يا « فلسفهء اولى » را تشكيل مىدهند .\r\nامور عامّه - چنان كه بعداً خواهيم گفت - عبارت است از معانى و مفاهيمى كه به هيچ نوع خاص و مقولهء خاص از موجودات اختصاص ندارد يعنى اتّصاف موجودات به آنها نيازمند به اين نيست كه آن موجود ، مقولهء خاص و يا جنس خاص يا نوع خاصى باشد ، از قبيل مباحث وجود و عدم ، وجوب و امكان و امتناع ، ماهيّت ، قوّه و فعل ، حدوث و قدم ، وحدت و كثرت ، علّت و معلول ، جوهر و عرض .\r\nاز نظر حكماى اسلامى امور عامّه و الهيّات بالمعنى الاخص را نبايد دو علم و دو فنّ مستقل به شمار آورد . اين دو قسمت مجموعا فنّ واحد و علم واحدى را تشكيل مىدهند و موضوع واحدى دارند كه عبارت است از « موجود بما هو موجود » ؛ يعنى با آن\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nكه به نظر مىرسد الهيّات بالمعنى الاخص از آن جهت كه اختصاص دارد به مسائل مربوط به خدا ، بايد علم و فنّ مستقلّى شمرده شود ، آن را جدا و مستقل نشمرده‌اند بلكه مسائل آن را جزء علم ديگر كه « علم وجود » است و موضوعش « موجود بما هو موجود » است به حساب آورده‌اند ، زيرا معتقدند كه مسائل الهيّات بالمعنى الاخص جزء احكام « موجود بما هو موجود » است بر خلاف مسائل رياضى يا طبيعى كه حسابى جداگانه و مستقل دارد ، و معتقدند كه مسائل الهيّات بالمعنى الاخص مستقيما از مباحث امور عامّه استنتاج مىشود بر خلاف مسائل رياضى و طبيعى كه از يك سلسله اصول و مبادى خاص استنتاج مىگردد ، همچنانكه روش تحقيق در مسائل الهيّات بالمعنى الاخص نيز عينا همان روش تحقيق در امور عامّه است .\r\nعليهذا الهيّات بالمعنى الاعم شامل دو قسمت است :\r\n1 . امور عامّه\r\n2 . الهيّات بالمعنى الاخص يا « فنّ مفارقات » كه شامل مباحث مربوط به خدا و عوالم ماوراء الطبيعى است .\r\nو البتّه الهيّات بالمعنى الاعم كه مشتمل بر مجموع اين دو قسمت است ، « علم اعلى » و « علم ما بعد الطبيعه » و « فلسفهء اولى » نيز ناميده مىشود . « علم اعلى » مقابل « علم اوسط » و « علم ادنى » است ؛ « علم اوسط » يعنى رياضيات و « علم ادنى » يعنى طبيعيات و مجموع اينها را « علوم نظرى » يا « فلسفهء نظرى » مىنامند و فلسفهء نظرى در مقابل فلسفه و علوم عملى است .\r\nفلسفهء نظرى مشتمل بر سه قسمت است :\r\n1 . الهيات بالمعنى الاعم يا علم اعلى\r\n2 . رياضيات يا علم اوسط\r\n3 . طبيعيات يا علم ادنى .\r\nفلسفهء عملى نيز به نوبهء خود به سه قسم منقسم مىشود :\r\n1 . علم اخلاق\r\n2 . علم تدبير منزل و اصول خانه‌دارى\r\n3 . علم سياست مدن و تدبير اجتماع\r\nاين گونه تقسيم علم به نظرى و عملى و تقسيم هر يك از دو قسم اخير به شعب و شاخه‌هايى ديگر ، از ارسطو به يادگار مانده است . ولى حكما و فلاسفهء معاصر مغرب\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nزمين علوم را به شكلهاى ديگرى تقسيم كرده‌اند كه در كتابهاى روش شناسى علوم ( متدولوژى ) مسطور است . مجموعا مىتوان گفت كه براى علوم هنوز تقسيمى كه مقبوليّت عمومى يافته باشد و از هر جهت بىنقص باشد صورت نگرفته است .\r\nهر يك از رشته‌هاى نظرى و عملى ، بر طبق تقسيم ارسطويى ممكن است خود به علوم و فنون مستقلّى تقسيم شود همچنانكه رياضى و طبيعى هر كدام به علوم متعدّدى تقسيم مىشوند و رشته‌هاى گوناگونى دارند ؛ ولى « علم اعلى » كه بعد از ارسطو « علم الهى » ناميده شده است با اين كه مشتمل بر دو قسمت متمايز است از نظر حكماى اسلامى علم و فنّ واحدى به حساب مىآيد .\r\nاين علم را از آن جهت « علم اعلى » خواندند كه اوّلا از همهء علوم كلّىتر است ، و ثانيا چنان كه در محلّ خود ثابت شده است علوم ديگر به آن نيازمندند و او از آنها بىنياز است ، و ثالثا معانى و مفاهيم مورد استفادهء اين علم ، معانى و مفاهيمى مادّى نيستند ؛ يعنى مصاديق آنها انحصارى به مادّيّات ندارد و بعلاوه مستقيما از ماديات گرفته نشده است ، و به عبارت ديگر اين معانى تصويرات مستقيم اشياء مادّى نمىباشند و به اصطلاح معقول ثانوىاند نه معقول اوّلى ، و همهء اينها در « امور عامّه » بيان شده است ؛ رابعا در اين علم است كه مبادى و اسباب و علل اوّليّهء وجود جستجو و اثبات مىشود ؛ بحث واجب الوجود ، عقول قاهره ، مادّة المواد ، بلكه حتى حركت ( البتّه حركت جوهرى ) آنها و زمان در شأن اين علم است . عليهذا موجوداتى كه در اين علم وجود آنها اثبات مىشود اعلى و اشرف و اقدم‌اند از موجوداتى كه در علوم ديگر به شكل ديگر اثبات مىشوند .\r\nاين علم ، « ما بعد الطبيعه » نيز ناميده مىشود . كلمهء « ما بعد الطبيعه » در زبان عربى ترجمهء مستقيم كلمهء « متافيزيك » است كه لغتى است يونانى . بنا بر مشهور نام و اصطلاح متافيزيك بعد از ارسطو به وسيلهء شاگردان و شارحان كلام وى روى اين علم گذاشته شد .\r\nاز مجموع آنچه تاكنون گفتيم معلوم شد كه از نظر قدما حكمت - يعنى حقايق و علومى كه قابل دريافت با نيروى عقل است - در وهلهء اوّل منقسم مىشود به حكمت نظرى و حكمت عملى ؛ حكمت نظرى به نوبهء خود منقسم مىشود به « حكمت الهى » يا « حكمت عليا » ، و « حكمت رياضى » يا « حكمت وسطى » ، و « حكمت طبيعى » يا « حكمت سفلى » . حكمت الهى « علم اعلى » ، « علم كلّى » ، « فلسفهء ما بعد الطبيعه » و\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nهمچنين « الهيّات بالمعنى الاعم » نيز ناميده مىشود . الهيّات بالمعنى الاعم داراى دو بخش است : بخش « امور عامّه » كه شامل مباحث وجود و عدم ، ضرورت و امكان و امتناع ، قدم و حدوث ، وحدت و كثرت ، قوّه و فعل ، ماهيّت ، علّت و معلول است و ملحق بر اين بخش است مباحث جواهر و اعراض و حقيقت جسم طبيعى و برخى مباحث ديگر ؛ و بخش الهيّات بالمعنى الاخص كه دربارهء خدا و صفات و افعال خدا بحث مىكند .\r\nدر اينجا جاى يك پرسش هست و آن اينكه چرا اين علم را « الهيّات » مىنامند و چرا مجموع را « الهيّات بالمعنى الاعم » و بخش مخصوص به ذات و صفات و افعال بارى را « الهيّات بالمعنى الاخص » مىنامند ؟\r\nاين كه مباحث مربوط به ذات ، صفات و افعال خدا را « الهيّات » ناميده‌اند وجه روشنى دارد ؛ امّا اين كه چرا مجموع فلسفهء اولى را « الهيّات » مىنامند سؤالى است كه بايد بدان پاسخ گفت .\r\nممكن است گفته شود : اين كه همهء فلسفهء اولى را « حكمت الهى » يا « الهيّات » مىنامند - در مقابل حكمت طبيعى و حكمت رياضى - صرفا از باب تسميهء كل به اسم جزء است يعنى از آن نظر كه بخشى از مباحث اين علم دربارهء ذات و صفات و افعال الهى است .\r\nاين وجه مىتواند وجه صحيحى باشد ولى خود حكماى اسلامى كه اين اصطلاح را وضع كرده‌اند ملتزم به آن نيستند و وجه ديگرى براى آن ابراز مىدارند :\r\nبرخى مىگويند : ناميدن فلسفهء اولى به « الهيات » صرفا از يك غلط تاريخى سرچشمه مىگيرد و آن اين است :\r\nدر مجموعهء فلسفهء ارسطو كه بعدها به دست شاگردان او و شاگردان شاگردانش رسيد ، فلسفهء اولى به حسب ترتيب بعد از « طبيعيّات » قرار گرفته بود ؛ و از طرفى هم ، خود ارسطو هيچ نامى از قبيل « فلسفهء اولى » يا « علم اعلى » و يا « علم كلّى » و از اين قبيل نامها بر روى اين بخش از فلسفهء خود ننهاده بود . از اين رو اين قسمت به مناسبت اين كه بىنام بود و هنگام تدوين معارف فلسفى ارسطو از نظر ترتيب بعد از بخش طبيعيّات قرار گرفت ، با نام « متافيزيك » يعنى « ما بعد علم طبيعت » خوانده شد ؛ در دورهء اسلام اين كلمه به « ما بعد الطبيعه » ترجمه شد و تدريجا در عرف عام بجاى كلمهء « ما بعد الطبيعه » كلمهء « ماوراء الطبيعه » استعمال شد .\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nمفهوم كلمهء « ماوراء الطبيعه » مساوى است با كلمهء « مجرّدات » يعنى حقايقى كه در ماوراء الطبيعه و بعد از طبيعت ( و يا به قول ابن سينا « قبل از طبيعت » ) قرار گرفته‌اند .\r\nحكماى اسلامى به تبعيّت از همين غلط ، نام فلسفهء اولى را به طور كلّى « علم الهى » و يا « الهيّات » خواندند ، امّا از سوى ديگر مشاهده كردند كه فقط بخش مختصرى از اين علم دربارهء ذات ، صفات و افعال الهى است و الهيّات واقعى تنها همين بخش است ؛ از اين رو اين بخش را كه جزئى از قسمتى بود كه قبلًا آن را « الهيّات » خوانده و ترجمه كرده بودند « الهيّات » ناميدند و طبعا اين كلمه دو اصطلاح پيدا كرد :\r\n1 . اصطلاح خاص ، كه در آن ، كلمهء « الهيّات » به معنى حقيقى خود استعمال شده است .\r\n2 . اصطلاح عام ، كه هيچ وجه معقولى نداشته جز پيروى از يك ترجمهء غلط تاريخى .\r\nاين ، خلاصهء نظر كسانى بود كه ناميدن فلسفهء اولى را به « الهيّات » صرفا ناشى از يك غلط مىدانند . اكنون بدون اين كه منكر آن غلط تاريخى در دورهء بعد از ارسطو و قبل از اسلام بشويم ، در اينجا همين قدر مىگوييم كه حكماى اسلامى در اينجا وجه ديگرى ذكر مىكنند و ناميدن اين علم به نام « الهيّات » از نظر آنان نه يك تبعيّت كوركورانه از ترجمه‌هاى غلط است و نه از باب تسميهء كل به اسم جزء است .\r\nاين حكما همچنانكه در كلمات بزرگانشان از قبيل بوعلى و ملّاصدرا مذكور است ، در مقام تقسيم حكمت نظرى به سه قسم : الهى ، رياضى و طبيعى ، چنين گفته‌اند :\r\nحكمت نظرى يا بحث مىكند از امورى كه به حسب مفهوم و مصداق ، يعنى هم به حسب خارج و هم به حسب ذهن ، و به تعبير ديگر هم به حسب واقع و هم به حسب حد ، و به عبارت ديگر هم به حسب وجود و هم به حسب ماهيّت ( مفهوم ) ، مشروط و نيازمند به مادّه است ؛ يا به حسب مصداق و وجود و واقعيّت نيازمند به ماده است ولى به حسب مفهوم و ذهن و حد بىنياز از ماده است ؛ و يا آن كه هم به حسب مصداق و هم به حسب مفهوم مستغنى و بىنياز و غير مشروط به ماده است .\r\nامّا قسم چهارم كه شىء به حسب مفهوم و ذهن ، مشروط و نيازمند به ماده است و\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nبه حسب مصداق و وجود خارجى بىنياز باشد ، عقلا متصوّر نيست .\r\nاز اين روى مجموع امورى كه در علوم نظرى از آنها بحث مىشود يا مادّى محض‌اند ، يعنى مصداقا و مفهوما مشروط به ماده هستند ، اينها را « طبيعيّات » مىناميم ؛ [ يا ذهنا غير مشروط به ماده هستند اما خارجا مشروط به ماده مىباشند ، اينها را « رياضيّات » مىناميم 
  ] ؛ و يا اين كه ذهنا و خارجا ( يعنى مفهوما و مصداقا ) بىنياز و غير مشروط به ماده هستند ، آنها را « الهيّات » مىناميم .\r\nاز نظر اين فلاسفه ، « الهى » ناميده شدن فلسفهء اولى معنى و اصطلاح خاصّى است غير از معنى و اصطلاحى كه مباحث خاصّ مربوط به خدا و صفات خدا بر طبق آن ، « الهيّات » ناميده مىشوند . لفظ « الهيّات » در اين دو مورد به اشتراك لفظى اطلاق مىشود و لهذا مىگويند الهيّات به معنى اعم و الهيّات به معنى اخص . بديهى است كه اطلاق يك لفظ به دو معنى كه يكى از ديگرى اعم باشد جز به اشتراك لفظى نخواهد بود . اطلاق لفظ « الهيّات » به مباحث الهيّات بالمعنى الاخص وجه روشنى دارد :\r\nمباحث اين فن همه مربوط به خدا و صفات خدا و عقول و بالاخره امور مجرّد از ماده يعنى امور مبرّا و منزّه و به اصطلاح « به شرط لا » از ماده است .\r\nاما اطلاق « الهيّات » به مباحث فلسفهء اولى به اعتبار ديگر است و آن اين است كه اين امور ، غير مشروط يعنى « لا به شرط » از ماده است . احيانا اگر گفته شود كه فلسفهء اولى دربارهء امور « مجرّده » بحث مىكند باز همين معنى مورد نظر است يعنى امور غير مشروط به ماده نه امور مشروط به غير مادى بودن . وجود اين دو اصطلاح در كلمهء « الهى » و هم در كلمهء « مجرّد » نبايد ما را به اشتباه بياندازد .\r\nپس بنا بر آنچه گفته شد الهيّات بالمعنى الاعم را از آن جهت « الهيّات » و يا « مجرّدات » و احيانا « ماوراء الطبيعه » مىناميم كه حقايقى هستند مجرّد از ماده - به معنى غير مشروط به ماده - و به عبارت ديگر حقايقى هستند « لا به شرط از مادّه » ، هم در حد و مفهوم و هم در وجود و مصداق ، از قبيل مفاهيم وجود و عدم ، و وحدت و كثرت ، و وجوب و امكان و امتناع ، و حدوث و قدم ، و علّت و معلول ، و متناهى و نامتناهى و غيره . . . ولى در ميان امورى كه در علم الهى دربارهء آنها بحث مىشود پاره‌اى حقايق هستند كه اين حقايق « به شرط لا » از ماده مىباشند .\r\nبنابراين از نظر حكماى اسلامى تمام فلسفهء اولى بحث دربارهء حقايق مجرّده و ماوراء الطبيعى است ولى نه به معناى اين كه همهء آنها بحث دربارهء حقايق مبرّا و منزّه\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nاز مادّيّت است ، بلكه به اين معنى است كه همهء آنها بحث دربارهء حقايقى است كه آن حقايق ، [ هم 
  ] به حسب وجود خارجى و هم به حسب حد و مفهوم ، مخلوط و مشروط و نيازمند به ماديات نيست و فقط بخشى از آن دربارهء حقايق مبرا و منزه از ماديت بحث مىكند .\r\nگذشته از تسميه و وجه تسميه‌ها به هر حال معلوم شد : موضوع آن علمى كه به نام « فلسفهء اولى » و يا « علم الهى » و يا هر نام ديگر خوانده مىشود « موجود بما هو موجود » است . در اين علم منحصرا دربارهء خدا بحث نمىشود ، بلكه بخشى از اين علم دربارهء اثبات وجود خداست ، و اين كه برخى گمان كرده‌اند [ فرض قبول 
  ] اين علم مساوى است با « فرض قبول وجود خداوند » و فرض قبول وجود خداوند نيز مساوى است با « فرض قبول اين علم » صد در صد غلط است .\r\nممكن است كسانى اين علم را به عنوان يك علم قبول داشته باشند ولى در مسألهء اثبات وجود خدا جانب منفى را بگيرند ، و هم ممكن است كسانى وجود خداوند را قبول داشته باشند اما اين علم را به عنوان يك علم معتبر ، منكر باشند .\r\nعدم درك صحيح معناى لفظ « متافيزيك » و وجه تسميهء آن ، منشأ يك اشتباه جدّى براى افراد زيادى از مترجمان و مفكّران اروپايى گرديده است . آنها وقتى كه به نام قديمى اين علم يعنى « متافيزيك » برخوردند و پنداشتند كه واقعا معنى اين كلمه « ماوراء الطبيعه » است و لهذا اين علم را علم مجرّدات و بحث در آن را بحث دربارهء امورى كه خارج از طبيعت وجود دارند تلقّى كردند از اين رو انكار خدا و مجرّدات را مساوى با انكار اين علم ، و انكار اين علم را مساوى با انكار خدا دانستند .\r\nمطلب ديگرى كه در اين اشتباه تأثير داشته است اين است كه برخى گمان كرده‌اند كه موضوع اين علم موجود مطلق يعنى نامحدود ، يعنى خداست ، و حال آنكه موضوع اين علم « مطلق موجود » است نه « موجود مطلق » ؛ يعنى در اين علم بحث دربارهء موجود است از آن جهت كه موجود است نه از آن جهت كه موجود خاصّ است ، يعنى نه از آن جهت كه مادّى است يا مجرّد ، جوهر است يا عرض ، متغيّر است يا ثابت ، و نه از هيچ جهت خاصّ ديگر ؛ موجودات از آن جهت كه موجودند احكام و آثار و تقسيماتى دارند كه قابل بررسى است و هيچ لزومى ندارد كه ما براى بررسى آن احكام و آثار و تقسيمات قبلًا اصول الهى يا مادى را پذيرفته باشيم .\r\n\r\n","description":"","footnote":"","page_name":" 473 ","page_number":473},
  {"content":"\r\n\r\n\r\nامور عامّه\r\nگفتيم كه قسمت عمدهء علم الهى را « امور عامّه » تشكيل مىدهد و همين قسمت است كه پايه و مبناى قسمت دوم يعنى « الهيّات بالمعنى الاخصّ » است . اكنون ببينيم « امور عامّه » چيست ؟\r\nالبتّه تحقيق در « امور عامّه » و اين كه اينها چگونه معانى و مفاهيمى هستند و اين كه [ يك 
  ] سلسله معانى بسيطند نه مركّب ، بديهى هستند نه نظرى ، معقول‌اند نه محسوس ، معقول ثانوىاند نه معقول اوّلى ، كلّى هستند نه جزئى « 1 » و اين كه تعريف « امور عامّه » چيست ، مسائلى است كه در خود « امور عامّه » بايد آنها را بررسى كرد .\r\nما در اينجا به مناسبت بحث فقط يك جهت را مورد نظر قرار مىدهيم و آن عموم و شمول آنهاست ، يعنى عدم اختصاص آنها به مقولهء خاص يا جنس خاص و يا نوع خاص ، و به همين جهت « امور عامّه » ناميده مىشوند .\r\nتوضيح اين كه صفات و احكامى كه ما به اشياء نسبت مىدهيم و براى آنها اثبات مىكنيم بر دو قسم است :\r\n1 . صفات خاصّه ؛ يعنى صفاتى كه آن اشياء از اين جهت متصّف به آنها هستند كه داراى تعيّن خاص و تعريف خاص مىباشند . مثلًا صفت استقامت و انحناء براى خط ، و حركت و سكون براى جسم ، از اين جهت ثابت است كه خط كميّت اتّصالى جسمانى است و جسم ، جوهر قابل ابعاد سه گانه است . به عبارت ديگر در درجهء اوّل و رتبهء اوّل ، خط حالت كمّيّت اتّصالى را دارد و به موجب اين كه كمّيّت اتّصالى جسمانى است مستقيم يا منحنى است . بنابراين موجودى كه از جنس « كمّ » نيست ( مثلًا از جنس كيف است ) و يا كمّ متّصل نيست ( كمّ منفصل است ) و يا كمّ متّصل جسمانى نيست ( مثلًا از نوع زمان است ) نه مستقيم است و نه منحنى ، زيرا موضوع اين صفات در او موجود نيست . همچنين است حرارت و برودت و يا حركت و سكون براى جسم .\r\n2 . صفات عامّه ؛ يعنى صفاتى كه اشياء از آن جهت كه موجودند آن صفات را دارا هستند . در مورد اين صفات ، تعيّن خاص و تعريف خاص شرط نيست ، هر\r\n\r\n\r\n\r\n\r\n","description":"","footnote":"\r\n( 1 ) . يعنى تصوّرى كه انسان از اين امور دارد همواره به صورت كلّى است نه [ به 
  ] صورت شخصى و جزئى .\r\n","page_name":" 474 ","page_number":474},
  {"content":"\r\n\r\nموجودى داراى هر تعيّن و هر تعريفى باشد متّصف به آنها مىباشد . به عبارت ديگر هر شىء بدون استثناء قابل توصيف به آنهاست و همين كه يك شىء موجود شد و در رديف موجودات درآمد آن صفت را مىپذيرد . از جملهء اين صفات مىتوان وحدت و كثرت ، وجوب و امكان ، حدوث و قدم را نام برد ؛ يعنى هر چيزى يا واحد است يا كثير ، يا واجب است يا ممكن ، يا قديم است يا حادث ، يا بالقوّه است يا بالفعل ، يا علّت است يا معلول .\r\n\r\nلغت « فلسفه »\r\nكلمهء « فلسفه » يك لغت معرّب است ؛ يعنى لغتى است غير عربى كه تحت قاعدهء زبان عربى درآمده و وزن عربى به آن داده شده است . ريشهء اين لغت يونانى است .\r\n« سوفيا » « 1 » در لغت يونانى به معنى دانش است و « سوفيست » « 2 » به معنى دانشور است . در يونان گروهى به همين اسم خوانده شده‌اند و معروفند . آنها عقايد و آراء خاصّى داشتند . گروهى ديگر كه عقايدى بر ضدّ عقايد اين عدّه داشتند براى اين كه فروتنى كرده باشند ، خود را « سوفيست » و « دانشور » نخوانده بلكه خود را « فيلاسوفيا » « 3 » يعنى « دوستدار دانش » خواندند . سقراط و افلاطون و ارسطو از اين دسته‌اند . دستهء اوّل منكر حقيقت و احيانا منكر واقعيّت بودند ؛ ولى دستهء دوم معترف به واقعيّت و امكان شناخت آن ، چنان كه هست ، بودند . از آن به بعد « فيلاسوفى » گرى نقطهء مقابل « سوفيست » گرى شناخته شد . در زبان عربى « فيلاسوفى » گرى را « فلسفه » و « سوفيست » گرى را « سفسطه » خواندند .\r\nهر چند كلمهء « فلسفه » متضمّن نوعى تواضع است و در اصل ، مفهوم « دوستدارى دانش » را مىدهد ولى در اصطلاح به معنى « مطلق دانش » است . فلسفهء ارسطو شامل مجموع دانشهاى ارسطويى در همهء زمينه‌ها بود .\r\nاين لغت در اصطلاح فلاسفه از قديم تا قرون جديد به « مطلق دانش و معرفت بشرى » اطلاق مىشد ، البتّه دانش و معرفت‌هاى كلّى و استدلالى و عقلى . عليهذا\r\n\r\n\r\n\r\n\r\n","description":"","footnote":"\r\n( 1 ) .  sophia  .\r\n( 2 ) .  sophist  .\r\n( 3 ) .  philosophia  .\r\n","page_name":" 475 ","page_number":475},
  {"content":"\r\n\r\nتمام علوم ادبى از قبيل تاريخ و لغت و دستور زبان و همچنين علوم دين از قبيل فقه و اصول از فلسفه خارج بود . حتّى علم پزشكى به اعتبار اين كه جزء علوم طبيعى است به عنوان يك رشته از فلسفهء طبيعى از آن ياد مىشد .\r\n\r\nفلسفه و علم\r\nدر عصر جديد كه تحوّلى در روش و سبك تحقيق علمى رخ داد و روش تجربى جانشين روش قياسى و استدلالى شد ، عدّه‌اى از دانشمندان ، آن دسته از علوم را كه با روش عينى و تجربى قابل تحقيق بود نام « علم » نهادند و آن دستهء ديگر علوم را كه قابل تحقيق تجربى نبود « فلسفه » خواندند و از اين پس « فلسفه » و « علم » دو مفهوم جداگانه يافتند و در مقابل يكديگر قرار گرفتند . علم اعلى ، اخلاق ، منطق ، زيبايى شناسى ، سياست تحت عنوان « فلسفه » باقى ماند و اما علوم طبيعى عموما و همچنين رياضيّات - گرچه استدلالى است ولى چون قابل آزمايش عملى مىباشد - تحت عنوان « علم » از آنها ياد شد . عليهذا كلمهء « فلسفه » كه در گذشته عموم و شمول بيشترى داشت ، محدود و از آن تاريخ ، ديگر مجموع معارف بشرى تحت عنوان « فلسفه » ياد نمىشود .\r\nدر اين تحوّل ، دو جريان رخ داد : يكى اين كه روش تحقيق در پاره‌اى از علوم و معارف بشرى تغيير كرد ، و ديگر اين كه لغت « فلسفه » كه اصطلاح شده بود براى مجموع معارف عقلى و علمى بشر ، اصطلاح جديدتر و محدودترى پيدا كرد .\r\nدر اينجا براى افراد زيادى اين اشتباه پيش آمده است و مرتّبا تكرار مىشود كه علوم در سابق شعبه‌اى از فلسفه بود و فلسفه به منزلهء پدر علوم به شمار مىرفت و هر اندازه علوم رشد و تكامل يافتند مانند فرزندانى كه بالغ مىشوند و از تحت قيموميّت پدر خارج مىشوند از تحت نفوذ و قيموميّت فلسفه خارج شده مستقل گشتند . اين عدّه گمان كرده‌اند كه واقعا يك نوع « تجزيه » صورت گرفته است و اين چيزها كه امروز « علم » ناميده مىشوند سابقا جزء فلسفه محسوب مىشده و امروز ديگر جزء فلسفه به شمار نمىروند و استقلال خويش را باز يافته‌اند .\r\nاين گمان ، بىاساس است . اين اشخاص يك تغيير نام را با « تجزيه » اشتباه گرفته‌اند .\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nاينان پنداشته‌اند اين علوم در گذشته جزء يك علم و يك فن به شمار مىرفت و نام آن فن « فلسفه » بود ، و اين اشتباه محض است . در گذشته علومى كه تحت نام « فلسفه » ياد مىشدند علم واحد و فنّ واحد تلقّى نمىشدند و ممكن نبود تلقّى شوند ، چنين نبود كه فلسفه يك علم بزرگ به شمار آيد و همهء علوم الهى و رياضى و طبيعى و حتّى علوم عملى ، شعبه‌ها و بخشهاى آن يك علم به شمار آيد و تدريجا آن بخشها و شعبه‌ها به صورت علوم مستقل درآيند .\r\nدر قديم نيز استقلال هر يك از علوم رياضى و طبيعى و غيره محرز بود ، چيزى كه بود ، در قديم لغت « فلسفه » مرادف با لغت « معرفت » بود و در جديد مفهوم و معنى مصطلح اين كلمه تغيير كرد . ديگر اين كه در قديم همهء علوم كم و بيش با يك متد و روش تحقيق مىشد و بعداً متدها و روشها تغيير كرد ؛ و به هر حال جدا شدن علوم از فلسفه معنى ندارد . اين درست مثل اين است كه فرض كنيم كلمهء « تن » در طول تاريخ به معنى انسان به كار برده شود و سپس اصطلاح تغيير كند و اين كلمه فقط در مورد قسمتى از بدن يعنى از گردن به پايين استعمال شود ، آنگاه كسى گمان كند كه انسان تجزيه شده است و ميان سر و بدنش جدايى افتاده و سر انسان از تن او مستقل شده است ؛ و مثل اين است كه مثلًا در يك زمان كلمهء « فارس » را در مورد همهء كشور ايران به كار برده باشند و بعد اين كلمه اختصاص يابد به يكى از استانها ، آنگاه كسى گمان كند ايران تجزيه شده است و استان فارس از ايران جدا شده است .\r\nمسألهء تمايز علوم و دسته بندى مسائل و اين كه آيا واقعا مسائل هر علمى يك پيوند و خويشاوندى نزديك نظير برادرى و خواهرى با يكديگر دارند و جزء يك خانواده به شمار مىروند و با مسائل علم ديگر گاهى پيوند فاميلى دارند و با مسائل علم ديگر بيگانهء مطلق به شمار مىروند ، و يا چنين نيست و اين قرابتها و پيوندها همه قراردادى است ، مسأله‌اى است كه در اينجا نمىتوانيم وارد بحث آن شويم « 1 » .\r\nحكما و فلاسفه از قديم متوجّه اين روابط بوده و علوم را با توجه به همين روابط تقسيم بندى كرده‌اند و لهذا ممكن نيست كه علوم طبيعى را كه از موضوعاتى نظير معادن و گياه و حيوان و انسان بحث مىكنند داخل در علمى بدانند كه موضوع آن علم « موجود بما هو موجود » است .\r\n\r\n\r\n\r\n\r\n","description":"","footnote":"\r\n( 1 ) . رجوع شود به اصول فلسفه و روش رئاليسم جلد سوم ، مقدّمهء مقالهء هفتم .\r\n","page_name":" 477 ","page_number":477},
  {"content":"\r\n\r\n\r\nفلسفهء علمى\r\nيك عدّه از دانشمندان جديد يكباره هر سبك و روشى را غير از سبك و روش تجربى مردود شمردند و از اين رو آن قسمت از علوم را كه از دسترس تجربه خارج بود و هنوز تحت عنوان « فلسفه » باقى بود بى اعتبار دانستند . از نظر اين دسته هر چه هست علم است ، فلسفه وجود ندارد .\r\nولى بديهى است كه قناعت كردن به فراورده‌هاى علوم طبعا بسيارى از پرسشهاى انديشهء بشرى را بلا جواب مىگذارد .\r\nاز اين رو برخى دانشمندان به فكر تدوين و تأسيس فلسفه‌اى افتادند كه از طرفى متّكى به علوم باشد و از طرف ديگر پاسخگوى آن سلسله سؤالات كلّى و عمومى باشد كه بشر پاسخ آنها را از فلسفه مىخواهد . اين عدّه معتقد شدند كه ممكن است از مجموع مسائلى كه در علوم مختلف اثبات مىشود يك سلسله قاعده‌هاى كلّى و عمومى استنباط نمود كه از قلمرو هر يك از علوم ، وسيع‌تر و عمومىتر باشد و به اين ترتيب « فلسفه » اى به وجود آورد « علمى » ، يعنى از طرفى رنگ فلسفه دارد زيرا مانند فلسفهء الهى و علم اعلى كلّى و عمومى است و از طرف ديگر علمى است زيرا متّكى به مسائل اثبات شدهء علوم است « 1 » .\r\nهربرت اسپنسر « 2 » انگليسى فيلسوف معروف قرن نوزدهم از اين كسان است « 3 » .\r\nبرخى ديگر فلسفه را مساوى فرضيّه دانستند و هر فرضيّه مادامى كه ثبوت علمى نيافته است و تجربه آن را تأييد نكرده و در حدّ فرضيّه است « فلسفه » است و همين كه عمل و آزمايش آن را تأييد كرد « علم » است « 4 » .\r\nبرخى ديگر فلسفه را محدود كردند به آن چيزها كه در قديم به آنها « علوم عملى » مىگفتند ، يعنى علم چگونه زيستن . همينها گفتند : « علم دانستن است و فلسفه حكمت و خردمندى است » « 5 » .\r\nحقيقت اين است كه آنچه به نام « فلسفهء علمى » ناميده شده است نه مىتواند\r\n\r\n\r\n\r\n\r\n","description":"","footnote":"\r\n( 1 و 3 ) . رجوع شود به مقدّمهء تاريخ فلسفه ويل دورانت و به سير حكمت در اروپا جلد سوم .\r\n( 2 ) .  Herbert Spencer  .\r\n( 4 و 5 ) . مقدّمهء تاريخ فلسفه ويل دورانت .\r\n","page_name":" 478 ","page_number":478},
  {"content":"\r\n\r\nجوابگوى پرسشهاى فلسفى ذهن باشد و نه مىتواند تنها با اتّكا به علوم ، بدون دخالت اصولى ديگر خارج از حوزهء علوم ، روى پاى خود بايستد .\r\nفرضيّه‌هاى علوم را « فلسفه » ناميدن و همچنين فلسفه را محدود كردن به حكمت عملى ، فقط توجيهى است براى اين كه لغت « فلسفه » مورد استفاده قرار گيرد . هيچيك از اينها پاسخگوى نياز فلسفى بشر نيست .\r\nدر اينجا طبعا اين پرسش پيش مىآيد كه علّت اينهمه اعراض و رو گردانيدن از فلسفه چيست ؟ حقيقت اين است كه اعراض و رو گردانيدن عجيبى كه در اروپا از حكمت ما بعد الطبيعه شد معلول ضعف و نارسايى حكمت الهى غرب است و اين بحث دامنهء درازى دارد كه فعلا مجال پرداختن به آن نيست .\r\nحكمت الهى اسلامى آنچنان پايه‌هاى محكمى يافته است كه به هيچ وجه تزلزل پذير نيست . از نظر ما هيچ لزومى ندارد كه در ارزش علم اعلى و حكمت الهى ترديد كنيم ، آنگاه مانند تشنه‌اى در بيابان بى آب بدويم و به جايى نرسيم « 1 » .\r\n\r\n\r\n\r\n\r\n","description":"","footnote":"\r\n( 1 ) . [ بررسى مسألهء « فلسفه » و « علم » و تعريف هر يك از آنها و نسبت ايندو با يكديگر و تاريخچهء تطوّر فلسفه ، در ديگر آثار استاد شهيد با تفصيل بيشتر بحث گرديده است ، از جمله در پاورقيهاى مقالهء اوّل اصول فلسفه و روش رئاليسم و نيز در بخش « فلسفه » از مجموعهء آشنايى با علوم اسلامى . 
  ]\r\n","page_name":" 479 ","page_number":479},
  {"content":"\r\n\r\n\r\nخدا شناسى\r\nاوّلين مسأله‌اى كه در « الهيّات بالمعنى الاخص » با آن مواجه مىشويم مسألهء اثبات خدا از طريق فلسفه است . مقدّمتا بايد بدانيم كه در اينجا فقط از طريق فلسفه به اثبات وجود خدا مىپردازيم نه از راههاى ديگر .\r\nالبتّه بشر ، تنها از طريق فلسفه در جستجوى خدا نبوده است و تنها از اين راه به وجود خداوند پى نبرده است ، بلكه راههاى ديگرى نيز براى وصول به اين مقصود داشته است :\r\n\r\n1 . راه دل و ضمير يا راه فطرت و حسّ خداجويى\r\nبشر همه چيز را به وسيلهء عقل درك نكرده است و همه چيز را هم به حكم عقل تعقيب و جستجو ننموده ، آنچه عقل و علم و كاوشهاى آگاهانه در دسترس بشر قرار داده است قسمتى از يافته‌هاى بشرى است و فعاليتهاى تدبيرى تحت راهنمايى فكر و انديشه قسمت كمى از فعاليتهاى انسانى به شمار مىرود .\r\nبسيارى از يافته‌هاى بشر و بسيارى از فعاليتهاى او به حكم غريزه و نداى ضمير و وجدان است ، همچنانكه تقريبا همهء يافته‌ها و فعاليتهاى حيوان ، بالخصوص\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nحشرات ، به حكم غريزه است . زنبور عسل هرگز از راه عقل و علم و استدلال و تجربه و آزمايش و تعليم و تعلّم عمليات حيرت انگيز خود را نياموخته است . در انسان ، لبهاى كودك در آغاز تولّد بدون فكر و انديشهء قبلى در جستجوى پستان مادر حركت مىكند .\r\nحيوان و انسان ، پس از بلوغ بدون آن كه نيازمند به تذكّر و تعليم و تعلّم باشند به سوى جنس مخالف جذب مىشوند . روح انسان هر چند وحشى باشد مجذوب زيبايى و جمال مىگردد .\r\nفطرت خداجويى و خداطلبى و خداستايى و خداپرستى در عمق وجدان بشر وجود دارد . فرضا خداى يگانه را نيابد موجود ديگرى بجاى او براى اين كار انتخاب مىكند .\r\nظاهراً قرآن كريم اوّلين كتابى است كه مسألهء فطرت خداجويى و خداطلبى و خداپرستى انسان را به طور صريح عنوان كرده است :\r\n فَأَقِمْ وَجْهَكَ لِلدِّينِ حَنِيفاً فِطْرَتَ اللَّهِ الَّتِي فَطَرَ النَّاسَ عَلَيْها  « 1 » .\r\nامروز اين مسأله در ميان فلاسفه و روان شناسان جاى بسيار شايسته‌اى پيدا كرده است . افراد بزرگى نظير اينشتاين ، ويليام جيمز ، الكسيس كارل ، برگسون ، يونگ و غيرهم از آن دفاع كرده‌اند كه در اينجا مجال پرداختن به آن نيست « 2 » .\r\n\r\n2 . راه خلقت يا راه آثار\r\nجهان و مخلوقات همواره آينهء خدا نماى بشر بوده است . انسان كه با جهان روبرو مىشود ، به حكم قدرت تعقّل و تفكّرى كه در او هست ، از سه جهت مختلف ، انديشه‌اش متوجّه واجب الوجود مىگردد و ما به طور اجمال و اختصار به آنها اشاره مىكنيم :\r\nالف . بشر به هر موجودى از موجودات جهان مىنگرد داغ حدوث و تغيير و مربوبيّت را در پيشانى او مىبيند . در نظر اوّل كه مىبيند برخى اشياء « پديدار » و\r\n\r\n\r\n\r\n\r\n","description":"","footnote":"\r\n( 1 ) . روم / 30 .\r\n( 2 ) . رجوع شود به جلد پنجم اصول فلسفه و روش رئاليسم .\r\n","page_name":" 481 ","page_number":481},
  {"content":"\r\n\r\n« حادث » و « متغيّر » و « مربوب و مسخرّ » ند ، به حكم بديهى عقل متوجه مىشود كه نيرو يا نيروهايى هست كه اين اشياء را مىبرد و مىآورد ، مىراند و جلو مىبرد ، تحت تسلّط و قدرت خويش دارد . در اين نظر مىخواهد برخى حوادث را با برخى ديگر توجيه كند ؛ يعنى برخى را پديد آورنده ، راننده ، جلو برنده ، مسلّط و مدبّر و مربّى بعضى ديگر فرض مىكند ؛ ولى تدريجا متوجه مىشود كه هر چه در جهان است چنين است ، هر چيزى كه او را پديد آورنده و راننده و مدبّر و مربّى چيز ديگر فرض مىكند ، مىبيند او نيز به نوبهء خود « پديدار » و « رانده شده » و « مربوب » است . در اين وقت است كه تمام جهان را با همهء اجزاء و همهء روابطى كه ميان آنها هست يك واحد پديدار و يك واحد مربوب مىبيند و اينجاست كه متوجه مىشود كه دست قدرت يگانه‌اى هست كه ربّ العالمين و پديد آورندهء همهء پديده‌هاست .\r\nقرآن كريم داستان ابراهيم را در آغاز رشد عقلى وى ، براى افادهء همين منظور بيان كرده است آنجا كه مىفرمايد :\r\n     وَ كَذلِكَ نُرِي إِبْراهِيمَ مَلَكُوتَ السَّماواتِ وَ الْأَرْضِ وَ لِيَكُونَ مِنَ الْمُوقِنِينَ * فَلَمَّا جَنَّ عَلَيْهِ اللَّيْلُ رَأى كَوْكَباً ، قالَ هذا رَبِّي ، فَلَمَّا أَفَلَ قالَ لا أُحِبُّ الْآفِلِينَ * فَلَمَّا رَأَى الْقَمَرَ بازِغاً قالَ هذا رَبِّي ، فَلَمَّا أَفَلَ قالَ لَئِنْ لَمْ يَهْدِنِي رَبِّي لَأَكُونَنَّ مِنَ الْقَوْمِ الضَّالِّينَ * فَلَمَّا رَأَى الشَّمْسَ بازِغَةً قالَ هذا رَبِّي ، هذا أَكْبَرُ ، فَلَمَّا أَفَلَتْ قالَ يا قَوْمِ إِنِّي بَرِيءٌ مِمَّا تُشْرِكُونَ * إِنِّي وَجَّهْتُ وَجْهِيَ لِلَّذِي فَطَرَ السَّماواتِ وَ الْأَرْضَ حَنِيفاً وَ ما أَنَا مِنَ الْمُشْرِكِينَ      « 1 » .\r\nب . يكى از مسائل فوق العاده قابل توجّه براى بشر ، وجود نظامات و تشكيلات\r\n\r\n\r\n\r\n\r\n","description":"","footnote":"\r\n( 1 ) . انعام / 75 - 79 [ ترجمه : و بدين سان به ابراهيم ملكوت آسمانها و زمين را بنمايانيم تا كه از يقين آورندگان گردد * پس آنگاه كه تاريكى شب او را فرا گرفت ، ستاره‌اى را ديده گفت اين است پروردگار من ، پس چون ستاره ناپديد شد گفت كه من امور ناپايدار و زايل شدنى را دوست ندارم * پس چون ماه تابان آشكار شد گفت اين است پروردگار من ، و چون ماه ( صبح هنگام ) ناپديد شد گفت اگر پرودگار من مرا هدايت نكند بى ترديد از زمرهء گمراهان خواهم بود * پس چون خورشيد درخشيدن آغاز كرد گفت اين است خدايم ، اين بزرگتر است . پس آن هنگام كه خورشيد نيز غروب نمود گفت : اى قوم من ، همانا من از شما و از آنچه بدان ( در خداى تعالى ) شرك مىورزيد بيزار و بركنارم * من بى هيچ آلايشى روى به سوى آن موجودى دارم كه آفرينندهء آسمانها و زمين است و من از شرك ورزندگان نخواهم بود . 
  ]\r\n","page_name":" 482 ","page_number":482},
  {"content":"\r\n\r\nفوق العاده حيرت انگيز در جهان خلقت است . از زمين گرفته تا آسمان ، از ستارگان و خورشيدها و منظومه‌هاى شمسى گرفته تا ذرّات و منظومه‌هاى اتمى ، از جماد گرفته تا نبات و حيوان و انسان ، همه داراى يك سلسله نظامات و تشكيلات مىباشند .\r\nوضع قرار گرفتن اجزاء جهان در فاصله‌هاى دور و نزديك نسبت به يكديگر و وضع « ساخت و كار » و مكانيزم آنها و نيز « سازواره » و تشكّل و ارگانيسم درونى آنها نشان مىدهد كه به خود واگذاشته نيستند ، تدبير و حكمت و قوّهء شاعرى آنها را تحت تسخير و اراده و اختيار خود سازمان داده است . اگر چنين قوّه و قدرت قاهر و مسلّط و مريد و شاعرى نبود طبعا هيچ گونه انتظامى ميان اجزاء كوچك يا بزرگ جهان نبود .\r\nبشر تنها خلقت بدنى خود را كه در نظر گيرد آن را به صورت يك ساختمان فوق العاده مجهّز مىبيند كه هر جزء و هر عضو و هر ذرّهء آن روى حساب ، كار گذاشته شده است . هيچ چيز به غلط در جايى گذاشته نشده است . لازمهء نبودن شعور در قوّهء فاعلى ، عدم انتظام و وجود غلطهاى بى منتهاست ولى مىبينيم كه درست بر عكس است ، هر چيزى در جاى خود با توجّه به قاعده و اثرش قرار گرفته است .\r\n\r\nتمثيل\r\nفرض كنيد كارگر چاپخانه‌اى در مقابل يك سلسله حروف الفبا به صورتهاى مختلف ، يعنى حروف اوّل و وسط و آخر و مفرد ، قرار گرفته است . اين كارگر اگر حروف را طورى بچيند كه معنى و مفهوم و مقصودى از آنها فهميده شود به طورى كه وقتى كه بر نتيجهء كارش نظر كنيم ببينيم كه يك صفحه مطالب با معنى چيده است ، قهراً حكم مىكنيم كه اين كارگر با سواد است ، ممكن نيست كه اين كارگر ، بىسواد و حروف نشناس باشد و دستش را بدون هيچ گونه عمد و قصد و توجّه به نتيجه‌اى به سوى حروف دراز كند و به طور تصادف آن حروف با چنان نظمى به دست او بيايد كه نتيجه‌اش يك كتاب نظير گلستان سعدى باشد .\r\nو همچنين است كارگرى كه ساختمان مىسازد مطابق با اصول كامل مهندسى .\r\nخود اين اثر طبعا حكايت مىكند كه اين كارگر آگاهانه چنين كارى را انجام مىدهد .\r\nامكان ندارد او نداند و نفهمد كه چه مىكند و معذلك كارى چنين دانسته و فهميده به وجود آيد .\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nاساساً ما به چه دليل مىگوييم بوعلى سينا فيلسوف و طبيب بوده و سعدى اديب و با ذوق ؟ آيا جز از راه آثار آنهاست ؟ ما در مغز و انديشهء بوعلى يا سعدى نبوده‌ايم ، فقط آثار آنها را ديده‌ايم . فرضا در زمان آنها مىبوديم و از نزديك خود آنها را مىديديم باز مستقيما راهى به مغز و انديشهء آنها نداشتيم ، فقط گفته‌هاى آنها را از زبان خودشان مىشنيديم و يا نوشته‌هاى آنها را در زير دست خود آنها مىديديم .\r\nاكنون اگر كسى ادّعا كند كه بوعلى و سعدى فاقد معلومات و اطّلاعات و استعداد فلسفى و ادبى بوده‌اند و خود به آنچه مىگفته و مىنوشته‌اند آگاه نبوده‌اند ، ندانسته سخنانى مىگفتند و به اين صورت در مىآمده است و بدون توجّه و عمد و قصد دست خود را به قلم و كاغذ مىبرده‌اند و تصادفا آثارى به وجود آمده داراى اينهمه معنى ، آيا ما هرگز قبول مىكنيم ؟ ابدا .\r\nهر برگ درخت و هر پرده از پرده‌هاى چشم يك حيوان به اندازهء همهء آثار بوعلى و سعدى نشانه از فكر و عمد و قصد و تدبير و اراده دارد .\r\nقرآن كريم از زبان موسى بن عمران ، خطاب به فرعون و فرعونيان ، خداوند را چنين معرفى مىكند :\r\n قالَ رَبُّنَا الَّذِي أَعْطى كُلَّ شَيْءٍ خَلْقَهُ  « 1 » .\r\nج . يكى از شگفتيهاى طبيعت كه انديشهء بشر را سخت تكان مىدهد توجّه حيرت انگيز اشياء است به غايات و اهداف خود و به عبارت ديگر « اصل هدايت و راه يا بى » است .\r\nطرز راه يا بى اشياء به شكلى است كه نظامات داخلى اشياء با همهء تجهيزات حيرت انگيز آنها براى اين كه بتوانند تا اين حد با راه و هدف خود آشنا باشند كافى نيست ، بدين معنى كه اشياء و موجودات در عين اينكه از يك سازمان درونى برخوردارند نوعى بينش مرموز نيز آنها را هدايت مىكند و آنها به مدد اين بينش راه خود را به سوى آينده مىشناسند .\r\nفىالمثل يك گلبول سفيد خون و يا يك حشرهء كوچك چنان با وظيفه و كار خود آشناست كه گويى تعليمات قبلى منظّمى ديده است .\r\n\r\n\r\n\r\n\r\n","description":"","footnote":"\r\n( 1 ) . طه / 50 : گفت پروردگار ما كسى است كه خلقت خاصّ هر موجودى را به او عطا فرموده است .\r\n","page_name":" 484 ","page_number":484},
  {"content":"\r\n\r\nيك ماشين ، هر اندازه دقيق ساخته شده باشد ، قادر به ابتكار و اختراع و پيدا كردن راههاى نو و قادر به منطبق ساختن خود با محيط جديد و قادر به ايجاد اعضاى جديد و تكميل آنها نيست ، ولى در اشياء و بالخصوص در نباتات و حيوانات چنين چيزى هم مشاهده مىشود . اين خود نشانهء ديگرى است بر اينكه قوّهء مرموز و نيروى شاعرى اشياء را با شكل مرموزى هدايت و رهبرى مىكند . مسألهء هدايت و راه يا بى اشياء ، داستان مفصّلى دارد كه اينجا مجال شرح و بسط آن نيست .\r\nقرآن كريم به اين اصل در آيات مختلفى اشاره مىكند ، از جمله آنجا كه مىفرمايد :  « الَّذِي قَدَّرَ فَهَدى »  « 1 » ، و همچنين آنجا كه از زبان حضرت موسى ( عليه السلام ) خطاب به فرعون نقل مىكند :\r\n الَّذِي أَعْطى كُلَّ شَيْءٍ خَلْقَهُ ثُمَّ هَدى  « 2 » .\r\n\r\n3 . راه فلسفه\r\nتا اينجا گفته شد كه از ميان راههاى مختلف خدا شناسى در راه اوّل ذهن انسان مستقيماً و بلا واسطه ، بدون آنكه شىء يا اصلى را پايه قرار دهد ، وجود خداوند را ادراك مىكند . اين ادراك از نوع ادراكات حسى است ( يك حسّ مرموز باطنى ) كه به نحو شهودى حاصل مىشود ؛ راه دوم راه شناسايى مع الواسطه است كه در آن ، آثار و مخلوقات كه قرآن كريم آنها را « آيات » مىنامد واسطهء اثبات قرار مىگيرند .\r\nراه سوم كه راه عقلى و فلسفى محض است راهى است كه از مطالعهء وجود و موجود به طور كلّى ، طى مىشود . در اينجا نيز مانند راه دوم نوعى استدلال در كار است و قهراً وجود خداوند مع الواسطه اثبات مىشود اما آنچه كه واسطه قرار مىگيرد آيات و نشانه‌ها نيستند بلكه يك سلسله اصول عقلى ( بديهى يا نظرى ) هستند . « 3 »\r\n\r\n\r\n\r\n\r\n","description":"","footnote":"\r\n( 1 ) . اعلى / 3 : آن ( خدايى ) كه ( هر موجود را ) اندازه گيرى معيّن فرموده سپس هدايت نمود .\r\n( 2 ) . طه / 50 : آن ( خدايى ) كه خلقت خاصّ هر موجودى را به دو بخشيد سپس او را ( بر آن اساس ) هدايت نمود .\r\n( 3 ) . برخى ادّعا مىكنند كه هيچ اصل بديهى عقلى وجود ندارد و هر مطلبى كه ما قبول مىكنيم يا بايد مستقيما محسوس و مشهود باشد و يا بايد با دليل اثبات شده باشد امّا مطلبى كه نه محسوس است و نه دليل دارد ، يعنى آنچه كه « بديهى عقلى » ناميده مىشود ، قابل قبول نيست .\r\n","page_name":" 485 ","page_number":485},
  {"content":"\r\n\r\nدر اين راه ، فيلسوف يك محاسبهء كلّى روى وجود و موجود مىكند و مىكوشد تا اين محاسبه را تا آنجا كه ممكن است دقيق‌تر و تحليلىتر انجام دهد .\r\nفلاسفه در محاسبهء كلّى خود به اين نتيجه رسيده‌اند كه وجود واجب الوجود ضرورى است ، به اين معنى كه اگر واجب الوجود نبود هيچ چيز نبود ، و چون چيز - بلكه چيزهايى - هست پس واجب الوجود نيز هست .\r\nفلاسفه اين مطلب را با استدلالهاى مختلف ذكر كرده‌اند كه برخى از آنها در اشعار منظومه كه به زودى تفسير خواهيم كرد آمده است . در اين مقدّمه ، ما به يك راه عمده اشاره مىكنيم .\r\nمقدّمتاً توضيح مىدهيم كه فلاسفه وجود واجب الوجود و وحدت او و مجرّد بودن او از مادّه و صفات ثبوتيّه و سلبيّهء او را يك جا و ضمن يك برهان ذكر نمىكنند ، و البتّه امكان پذير نيست كه برهان واحد همهء اينها را يك جا دربر گيرد . براهين فلسفى مانند براهين رياضى مرحله به مرحله پيش مىرود . فلاسفه ، اوّل به طور اجمال اثبات مىكنند كه واجب الوجود در جهان هست و جهان خالى از واجب الوجود نيست . در اين مرحله بيش از اين اثبات نمىشود . امّا اين كه واجب الوجود واحد است يا متعدّد ، مجرّد است يا مادّى ، چه صفاتى دارد ، در مراحل بعدى و با براهين جداگانه اثبات مىشود . دو برهان ذيل را با توجه به اين نكته بايد مورد توجه قرار داد . در منظومه يكى از اين دو برهان كه همان برهان « صدّيقين » است ذكر شده است .\r\n\r\n\r\n\r\n\r\n","description":"","footnote":"\r\nما جواب اين مطلب را به طور مفصّل و مشروح در پاورقيهاى جلد دوم اصول فلسفه و روش رئاليسم داده‌ايم و در اينجا تنها به يك بيان ساده قناعت مىكنيم و مىگوييم اينكه مىگويند « هر مطلبى بايد يا محسوس باشد و يا دليل داشته باشد » خود مطلبى از مطالب است كه به حكم همان قاعدهء ادّعايى آقايان يا بايد محسوس باشد و يا بايد دليل داشته باشد . اما بدون شك اين مطلب جزو محسوسات بشر نيست . نه از نوع مبصرات است و نه از نوع مسموعات و نه از نوع ملموسات و مشمومات و مذوقات . پس قهراً بايد دليلى داشته باشد . اگر دليلى دارد پس آن دليل هم به حكم اين قاعده بايد يا محسوس باشد و يا دليل داشته باشد . عين اين مطلب تكرار مىشود دربارهء آن دليل و اگر هر دليلى ايجاب كند يك دليل ديگرى را ، پس تمام دليلها تبديل مىشوند به مدّعاها و در نتيجه ما به دليلى كه فى حدّ ذاته روشن باشد ( يعنى خود آن ديگر دليل نخواهد ) نخواهيم رسيد . پس هيچ دليلى نخواهيم داشت و نتيجه اين است كه هيچ مطلبى در عالم دليل نخواهد داشت . و امّا اگر در نهايت امر برسيم به دليلى كه فى حدّ ذاته دليل باشد يعنى به خودى خود روشن باشد و نيازى به دليل ديگر نداشته باشد پس معلوم مىشود در ميان مفاهيم بشر مطلبى هست كه از فرط روشنى بى نياز از دليل است ، بنا بر اين اينكه گفته شده است هر مطلبى بايد محسوس باشد و يا دليل داشته باشد مطلب نادرستى است .\r\n","page_name":" 486 ","page_number":486},
  {"content":"\r\n\r\n\r\nبرهان سينوى\r\nبوعلى ، فيلسوف و طبيب بزرگ اسلامى ، محاسبهء عقلى و فيلسوفانهء خويش را از راه تقسيم موجود به واجب الوجود و ممكن الوجود ، و استلزام ممكن الوجود واجب الوجود را ، انجام داده است .\r\nوى مىگويد : موجود به حسب فرض عقلى يا واجب الوجود است يا ممكن الوجود ؛ يعنى هر چيزى كه موجود است اگر نسبت ذات او را با موجود بودن و موجود نبودن در نظر بگيريم به حكم بديهى عقلى داراى يكى از دو حالت ذيل خواهد بود :\r\nالف . اينكه موجود بودن از ذات او تفكيك ناپذير است ، به عبارت ديگر موجود بودن ضرورى ذات اوست ، آنچنانكه فى المثل زوج بودن از عدد 4 تفكيك ناپذير است و ضرورى ذات عدد 4 است و آنچنانكه 180 درجه بودن مجموع زواياى مثلّث از ذات مثلّث تفكيك ناپذير است و ضرورى ذات اوست . چنين موجودى به حسب تعريف واجب الوجود است .\r\nب . اينكه موجود بودن از ذات او تفكيك پذير است يعنى هيچ گونه امتناعى ندارد كه آن چيز موجود نباشد و به عبارت ديگر موجود بودن براى ذات او ضرورى نيست .\r\nذات او ذاتى است كه نه ايجاب مىكند موجود باشد و نه ايجاب مىكند معدوم باشد ، آنچنانكه جفت بودن براى گردو ، مقدار و مساحت معيّن و يا شكل كره يا مكعب يا استوانه داشتن براى جسم ضرورى نيست و از جسم قابل تفكيك است . چنين موجودى به حسب تعريف ممكن الوجود است .\r\nاكنون كه دانستيم موجود بلكه موجوداتى در جهان هست و موجود به حسب فرض عقلى از يكى از دو قسم بالا خارج نيست ، مىگوييم : هر موجودى را كه در نظر بگيريم يا واجب الوجود است و يا ممكن الوجود . اگر واجب الوجود است مدّعاى ما كه در حال حاضر اين است كه جهان هستى از واجب الوجود خالى نيست ثابت مىشود « 1 » و اگر ممكن الوجود است بايد واجب الوجودى در كار باشد تا اين\r\n\r\n\r\n\r\n\r\n","description":"","footnote":"\r\n( 1 ) . همان طورى كه قبلًا اشاره كرديم ما در اين مرحله هنوز در مقام اثبات وجود واجب الوجود در مقابل نفى\r\n","page_name":" 487 ","page_number":487},
  {"content":"\r\n\r\nممكن الوجود موجود شود ، زيرا ممكن الوجود به حسب فرض از ناحيهء ذات خود ايجاب نمىكند كه موجود يا معدوم باشد ، پس موجود بودن و موجود نبودن او وابسته است به علتى خارج از او و با موجود بودن آن علت ، او موجود مىشود و با نبودن آن ، معدوم مىگردد . پس آن علّت را مورد بررسى قرار مىدهيم و همين دو فرض را دربارهء او اجرا مىكنيم ، زيرا آن علت يا واجب الوجود است و يا ممكن الوجود . اگر واجب الوجود است مدعاى ما ثابت است و اگر ممكن الوجود است نيازمند به علت ديگرى است كه آن نيز يا واجب الوجود است و يا ممكن الوجود و اگر ممكن الوجود است نيازمند به علت ديگرى و همين طور ، و بالاخره بايد منتهى شود به واجب الوجود ، زيرا اگر منتهى نشود تسلسل علل غير متناهيه لازم مىآيد و در مباحث « علّت و معلول » اثبات شده است كه تسلسل علل غير متناهيه ممتنع است .\r\nپس خلاصهء اين برهان اين است : هر موجودى يا واجب است و يا ممكن ، و اگر ممكن است بايد منتهى و متّكى باشد به واجب و گرنه تسلسل علل لازم مىآيد و تسلسل علل محال است .\r\nبوعلى سينا در نمط چهارم كتاب اشارات اين برهان را ذكر كرده است و آن را بهترين برهان دانسته است ، زيرا در اين برهان فقط يك محاسبهء عقلى ما را به نتيجه رسانده است و مقدمه‌اى كه در آن به كار رفته و مفروض و مسلّم گرفته شده اين است كه اجمالا موجودى در جهان است و جهان - بر خلاف ادعاى سوفسطائيان - پوچ در پوچ و هيچ در هيچ نيست ، و البته اين مقدّمهء بديهى مرز فلسفه و سفسطه است و از بديهىترين بديهيات است ، و هيچ موجودى از موجودات مقدمه قرار داده نشده است ، يعنى چنين نيست كه وجود موجود خاصّى از قبيل انسان ، حيوان ، زمين ، آسمان و يا هر چيز ديگر قبلًا قطعى و مسلّم گرفته شده باشد و سپس آن موجود خاص ، پايه و مبنا و نردبان براى اثبات ذات حق قرار گرفته باشد و در نتيجه وجود شىء ديگر از وجود بارى تعالى قطعىتر و مسلّم‌تر فرض شده باشد ؛ خير ، هيچ موجودى از موجودات ، پايه و پلّه و نردبان قرار نگرفته است ، آنچه قبلًا قطعى و مسلّم گرفته شده است چند اصل\r\n\r\n\r\n\r\n\r\n","description":"","footnote":"\r\nواجب الوجود و ادّعاى اينكه واجب الوجودى در جهان نيست مىباشيم . اما اينكه واجب الوجود يكى است يا بيشتر ؟ و هم اينكه آيا واجب الوجود از سنخ جسم و ماده است يا مجرد از ماده است ؟ و ديگر اينكه چه صفات ثبوتيه و چه صفات سلبيه [ اى 
  ] بايد داشته باشد ؟ به تدريج مرحله به مرحله در مراحل بعد اثبات مىشود .\r\n","page_name":" 488 ","page_number":488},
  {"content":"\r\n\r\nكلّى و قاعدهء عقلى است :\r\n1 . اجمالا موجود و بلكه موجوداتى در جهان هست ، جهان هيچ در هيچ نيست .\r\n2 . موجود به حصر عقلى يا واجب است يا ممكن .\r\n3 . ممكن در وجود خود نيازمند به علّت موجده است .\r\n4 . سلسلهء علل ممكنات بايد به واجب منتهى شود ، زيرا تسلسل محال است .\r\nبوعلى فقط به همين جهت كه موجودى خاص ، پلّه و نردبان اثبات واجب قرار نگرفته است اين برهان را « برهان صدّيقين » خوانده است و مدعى شده است كه در واقع خود واجب دليل خودش قرار گرفته است ( آفتاب آمد دليل آفتاب ) .\r\nولى صدرالمتألّهين معتقد است كه با اينكه برهان بوعلى برهان تمامى است ، عالىترين برهان نيست ، عالىترين برهان كه شايسته است « برهان صدّيقين » ناميده شود برهان ديگرى است ؛ و ما ضمن شرح اشعار منظومه از آن ياد مىكنيم . « 1 »\r\n\r\n\r\n\r\n\r\n","description":"","footnote":"\r\n( 1 ) . برهان صدّيقين كه صدرالمتألّهين اقامه كرده است مبتنى بر دو اصل اساسى فلسفهء او - اصالت وجود و وحدت وجود - است ، و اينكه تقرير برهان :\r\nاين برهان به دو مقدمه نياز دارد :\r\nمقدمهء اول اين است كه چنان كه در محل خود ثابت شده است ، ماهيّات ، امورى اعتبارى هستند و آن چيزى كه قطع نظر از اعتبار ذهنى متحقق است و واقعيت دار است و بلكه عين تحقق و واقعيت است وجود و هستى است\r\n( اين مسأله همان است كه « اصالت وجود » ناميده مىشود و صدرالمتألّهين در ميان فلاسفه ، قهرمان اين مسأله به شمار مىرود ؛ يعنى اوست كه اين مسأله را براى اولين بار به اين صورت طرح كرده و براهين محكمى بر آن اقامه نموده است . جاى اين مسأله در « امور عامّه » است نه الهيات بالمعنى الاخص ) .\r\nمقدمهء دوم اين است كه وجود - كه بنا بر اصالت وجود ، متحقق است و بلكه عين تحقق است ، و حقيقت است و بلكه جز وجود چيزى نيست - در ذات خود اقتضا دارد وحدت را ؛ يعنى حقيقت وجود اولا حقيقت واحد است نه حقيقتهاى متباينه ، و به تعبير ديگر ( اگر چه تعبير نارسايى است ) حقيقت وجود طبيعت واحد دارد نه طبايع متعدده ، و ثانيا اين حقيقت در ذات خود از آن جهت كه وجود است وحدت را اقتضا مىكند ، پس هر چه را حقيقت فرض كنيم بازگشتش به همان حقيقت وحدانى است ، يعنى هر چه هست همان حقيقت وجود و يا شؤون و تجلّيات وجود است و به هر حال ثانى براى او نيست .\r\nپس بنا بر مقدمهء اول ، حقيقت وجود اصيل است و حقيقى و بلكه عين تحقق است ، و بنا بر مقدمهء دوم ، واحد است و ثانى ندارد ، خودش است و شؤون خودش و بس . اكنون مىگوييم : اين حقيقت يا واجب است يا ممكن . اگر واجب است فهو المطلوب ، و اگر ممكن است پس قائم به غير است . ولى فرض اين است كه حقيقت وجود ، ثانى ندارد ( ليس فى الوجود غير حقيقة الوجود ديّار ) ، پس اگر قائم به چيزى باشد بايد قائم به خود باشد . پس حقيقت وجود ، ماورائى ندارد تا قائم به آن ماوراء باشد . پس حقيقت وجود ، واجب است . حاجى هم مىگويد :\r\n اذا الوجود كان واجبا فهو * و مع الامكان قد استلزمه \r\n","page_name":" 489 ","page_number":489},
  {"content":"\r\n\r\n\r\n\r\n\r\n\r\n","description":"","footnote":"\r\nبا اين بيان روشن شد كه فيلسوف ، كه با ديد فيلسوفانه در جهان هستى تأمل كرده و انديشهء دقيق و رقيق فلسفى را به كار مىاندازد ، آنچه را كه در قدم اوّل كشف مىكند حقيقت وجوبيّه است و پس از آن بايد در جستجوى ممكنات برآيد و اگر بخواهد همان سير عقلانى فلسفى را ادامه دهد ناگزير است از اينكه ذات واجب الوجود را پلّه و نردبان قرار دهد براى اثبات وجود ممكنات . ولى البتّه از نظر فيلسوف ، ممكنات به منزلهء ثانى وجود پروردگار نيستند ، بلكه از قبيل شؤون و تجلّيات ذات پروردگارند كه اگر چه آنها در مرتبهء ذات حق نيستند ولى ذات حق در مرتبهء آنهاست :\r\n هُوَ مَعَكُمْ أَيْنَ ما كُنْتُمْ  ( حديد / 4 ) .\r\n ما يَكُونُ مِنْ نَجْوى ثَلاثَةٍ إِلَّا هُوَ رابِعُهُمْ وَ لا خَمْسَةٍ إِلَّا هُوَ سادِسُهُمْ  ( مجادله / 7 ) .\r\nاين برهان دو ويژگى دارد : يكى اينكه نيازى به استناد به امتناع دور و تسلسل نيست و فرضا هم كسى در امتناع دور و تسلسل ترديد داشته باشد در اين برهان خللى وارد نمىشود ؛ و ديگر اينكه هيچ شيئى از اشياء و هيچ مخلوقى از مخلوقات ، واسطه براى اثبات ذات واجب الوجود قرار نگرفته است ، و به عبارت ديگر عالم واسطهء اثبات ذات حق قرار نگرفته است ؛ و اين است مفهوم فلسفى جملهء معروف مولى الموحّدين على ( عليه السلام ) :\r\nيا من دلّ على ذاته بذاته و تنزّه عن مجانسة مخلوقاته ( دعاى صباح ) .\r\nاى كسى كه ذاتش دلالت كند بر ذاتش و منزّه است از مجانست مخلوقاتش .\r\n","page_name":" 490 ","page_number":490},
  {"content":"\r\n\r\n\r\nفريدهء اوّل : در احكام ذات واجب\r\n\r\n","description":"","footnote":"","page_name":" 491 ","page_number":491},
  {"content":"\r\n . \r\n","description":"","footnote":"","page_name":" 492 ","page_number":492},
  {"content":"\r\n\r\n\r\nغرر اوّل : در اثبات وجود حق تعالى\r\n ما ذاته بذاته لذاته * موجود الحقّ العلى صفاته \r\nآن چيزى كه ذاتش نه به تبع شيئى ديگر و نه به\r\nعلّت ديگر موجود است ، ذات حق برين صفات است\r\nشرح : در اين بيت ، كه بحث « الهيات بالمعنى الاخص » آغاز مىشود ، مفهوم « واجب الوجود » تعريف شده است . بديهى است هر موضوعى كه در صدد اثبات يا نفى آن هستيم لازم است اوّل آن را در ذات خويش مشخّص سازيم تا چيز ديگرى به نام او و به جاى او مورد نفى و اثبات ما قرار نگيرد . حالت انسان هنگام نفى و يا اثبات چيزى حالت تير انداز است كه قبل از هر چيزى بايد درست نشانه گيرى كند و بديهى است كه اگر نشانه‌گيرى از اوّل غلط باشد ماهرترين تيرانداز هم خطا مىكند ، بلكه هر چه ماهرتر باشد به خطا نزديك‌تر است ، و اگر صد در صد نشانه‌زن باشد ، صد درصد خطا مىكند . مقصود از « واجب الوجود » چيست ؟ البته مفهوم لفظى اين كلمه روشن است :\r\nواجب الوجود يعنى آنچه وجودش ضرورى است ، در مقابل ممكن الوجود كه فقط امكان وجود دارد .\r\nتصوّر هر كسى دربارهء خدا اين است كه موجودى است كه محال است كه نباشد ،\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nضرورتا و لزوما بايد باشد . ولى اگر از مفهوم لفظى اين كلمه بگذريم ناچار بايد عميق‌تر بينديشيم و ببينيم ملاك وجوب وجود چيست ؟ تفاوت واجب الوجود با ممكن الوجود در چيست ؟ چرا اين واجب الوجود است و آن ممكن الوجود ؟ و آيا واجب الوجود عبارت است از « موجود خودساز و خود ساخته و خود سامان » يعنى موجودى كه سازنده و سامان دهندهء خويش است ؟ و قهراً اگر اين تصوّر درست باشد در آن صورت واجب الوجود از آن جهت واجب الوجود است كه خود ، سازندهء خود است . عليهذا واجب الوجود مانند هر موجود ديگر « لمّيّت » و « چرايى » دارد ولى لمّيّت و چرايى او در وجود خودش نهفته است و خود نياز خود را بر طرف كرده است و به عبارت ساده‌تر خودش خالق و صانع و پديد آورندهء خودش است ، بر خلاف موجودات ديگر كه نيازشان به وسيلهء موجود ديگر كه « علّت » ناميده مىشود برآورده شده است و لمّيّت و چرايى آنها در وجود آن ديگرى نهفته است .\r\nتصور ديگر دربارهء « واجب الوجود » عبارت است از : « پديدارى بى پديد آورنده » يعنى واجب الوجود مانند هر موجود ديگر « پديد » آمده است ولى پديد آورنده ندارد ، نه خودش پديد آورندهء خودش است و نه غير خودش . بنا بر اين تعريف و تصوّر ، وجود واجب الوجود ، استثنائى است در قانون علّيّت . يعنى هر پديد آمده‌اى علتى دارد الّا واجب الوجود كه پديد آمدهء بدون علّت است ؛ بر خلاف تعريف اول كه استثنائى در قانون علّيّت نيست ، بلكه فرض شده كه خودش نسبت به خودش ، هم علّت است و هم معلول .\r\nما در كلمات بسيارى از دانشمندان مادّى وقتى كه خوب دقّت مىكنيم مىبينيم تصوّرشان از « واجب الوجود » به يكى از دو شكل بالاست . « 1 »\r\nاين تصورات و تعريفات ، ناشيانه و جاهلانه است . ما اگر بخواهيم تعريف نسبتا دقيقى پيدا كنيم بايد آن را از زبان خود الهيّون بشنويم . آنچه نزد همهء الهيّون مسلّم است اين است كه : ذات واجب الوجود ذاتى است بى نياز و كامل الذات و بسيط .\r\nمفهوم « ساخته شدن » و « پديد آمدن » در او راه ندارد . او قائم به ذات و قيّوم جهان و تكيه‌گاه جهان است . البتّه هر دسته از الهيّون از نظر به دست دادن ملاك بى نيازى و كمال ذاتى واجب الوجود و همچنين از نظر به دست دادن ملاك نياز و نقصان مخلوقات\r\n\r\n\r\n\r\n\r\n","description":"","footnote":"\r\n( 1 ) . رجوع شود به كتاب علل گرايش به مادّيگرى از همين مؤلّف ، بخش « علّت نخستين » .\r\n","page_name":" 494 ","page_number":494},
  {"content":"\r\n\r\nو معلولات او روى جهت خاصّى تكيه مىكنند .\r\nمتكلّمين به علّت خاصّى - كه بعداً توضيح خواهيم داد - تكيه‌شان از نظر ملاك بى نيازى و كمال ذاتى واجب الوجود بر روى مفهوم « قديم » و « ازلى » است . تصوّر متكلّمين از ذات حق كه ملازم است با بى نيازى و كمال ، مساوى است با ذات قديم و ازلى ؛ يعنى ذاتى كه هميشه بوده و هيچگاه نبوده كه نبوده است . از نظر متكلّمين « قدم » مساوى است با « وجوب وجود » و « امتناع عدم » .\r\nولى جمهور فلاسفه مفهوم « قديم » را براى معرّفى ذات حق و به دست دادن ملاك بى نيازى و كمال ذاتى حق كافى نمىدانند . از نظر آنها اين كه « ذات حق قديم است » مطلب درستى است ولى « قديم » مساوى با « ذات حق » نيست ، مانعى نيست كه برخى مخلوقات و معلولات ذات حق نيز قديم باشند . به عقيدهء آنها عقول قاهره و همچنين مادّة المواد ، هم قديم‌اند و هم معلول و مخلوق . فلاسفه روى خود مفهوم « وجوب وجود » تكيه مىكنند و مىگويند واجب الوجود عبارت است از ذاتى كه نسبتش با هستى نسبت ضرورت است و عدم بر وى محال است ، ولى براى اين كه ملاكى به دست داشته باشند كه چگونه مىشود ذاتى اينچنين باشد به اين نكته رسيده‌اند كه واجب الوجود ذاتى است كه ذات و ماهيّتش عين هستى است و چون هستى را در مرتبهء ذات دارد نه در مرتبهء زائد بر ذات ، پس در مرتبهء ذات خود فاقد هستى نيست تا نيازمند به هستى باشد ؛ پس « عينيّت ذات با هستى » ملاك بى نيازى و كمال ذاتى حقّ است و چون ذاتش عين هستى است و هستى نقيض نيستى است ، بر ذات او عدم محال است .\r\nاز نظر اين فلاسفه ، روح سخن دربارهء « واجب و ممكن » اين است كه « ممكن » يك موجود مزدوج است از ماهيّت و وجود ، امّا « واجب الوجود » ذاتى است صرف وجود ؛ پس سخن دربارهء اثبات واجب الوجود برمىگردد به سخن دربارهء حقيقتى كه وجود صرف باشد .\r\nاين نظر البتّه از نظريّهء متكلّمين دقيق‌تر است .\r\nولى صدرالمتألّهين بيان دقيق‌ترى دارد . او همانطور كه مفهوم « قديم » را براى معرفى ذات حق و براى به دست دادن ملاك بى نيازى و كمال ذاتى او كافى نمىداند ، مفهوم « عينيّت ذات و وجود » را نيز كافى نمىداند ؛ يعنى اين كه ذاتى بسيط و موجود صرف باشد دليل بر وجوب وجود و غنا و بى نياز مطلق بودن نيست . اين كه ذات عين\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nهستى باشد صرفا دليل بر اين است كه موجود مفروض ما موجود حقيقى است نه موجود اعتبارى ، و به عبارت مصطلح ، موجود « بذاته » است نه موجود « بغيره » ، و به اصطلاح ديگر ، در اتّصافش به موجوديّت نيازمند به « حيثيّت تقييديّه » و « واسطه در عروض » نيست ، و اين خود نوعى بىنيازى است ولى براى وجوب وجود كافى نيست . براى وجوب وجود شرط است كه موجود علاوه بر حقيقى بودن و حيثيّت تقييديّه و واسطه در عروض نداشتن ، بى نياز از « حيثيّت تعليليّه » نيز باشد . اين دو حيثيّت از يكديگر قابل انفكاك‌اند . پس واجب الوجود موجودى است كه هم « بذاته » است و هم « لذاته » . اين كه توهّم شده است كه « بذاته » بودن مستلزم « لذاته » بودن است غلط است . صدرالمتألّهين به همين جهت در تعريف « واجب الوجود » دو قيد مىآورد : « بذاته » و « لذاته » .\r\n\r\nمعناى « بذاته » و « لذاته » در نزد صدرالمتألّهين\r\nاز نظر جمهور فلاسفه بذاته بودن يك « موجود » دليل لذاته بودن او نيز هست ، ولى صدرالمتألّهين معتقد است كه مانعى ندارد كه موجودى بذاته باشد و لذاته نباشد ، پس در مقام معرّفى ذات واجب هر دو قيد را بايد آورد و با اين دو قيد است كه مىتوانيم تصورى صحيح از ذات واجب الوجود بالذات غنىّ بالذات قائم بالذات به دست بدهيم .\r\nاصطلاح « لذاته » همچنانكه حكما گفته‌اند به معنى « لا لغيره » است يعنى موجود قائم به نفس نه قائم به غير ، و اصطلاح « بذاته » به معنى اين است كه موجوديّت عين ذاتش است يعنى حقيقتش عين حقيقت هستى است . هر يك از دو كلمهء « بذاته » و « لذاته » در اصطلاح حكما نمايندهء يك بى نيازى است . كلمهء « لذاته » مفهوم بى نيازى از واسطه در ثبوت و حيثيّت تعليليّه را مىرساند ، و كلمهء « بذاته » مفهوم بى نيازى از واسطه در عروض و حيثيّت تقييديّه را « 1 » ، و به هر حال در اصطلاح حكما مفهوم\r\n\r\n\r\n\r\n\r\n","description":"","footnote":"\r\n( 1 ) . براى كسانى كه علاقه‌مندند تا با اين اصطلاحات آشنا گردند در اينجا توضيحى داده مىشود تا هم مطلب روشن شود و هم فرق « موجود لذاته » و « موجود بذاته » كه مىگوييم مفهوم اوّلى بى نياز از « حيثيّت تعليليّه » و « واسطه در ثبوت » است و مفهوم دومى بى نياز از « حيثيّت تقييديّه » و « واسطه در عروض » است ، روشن شود .\r\nذهن بشر وقتى صفتى را به موصوفى نسبت مىدهد ، وضع آن صفت با موصوف بر دو گونه است :\r\n","page_name":" 496 ","page_number":496},
  {"content":"\r\n\r\n« واجب الوجود » بيش از هر چيز ديگر متّكى بر مفهوم « بى نيازى » است .\r\nپس تصوّر ما از « واجب الوجود » بنا بر اين تعريف عبارت است از موجودى كه ضرورىّ الوجود و ممتنع العدم است بدين دليل كه در مصداق « موجود » بودن بى نياز از\r\n\r\n\r\n\r\n\r\n","description":"","footnote":"\r\n1 . گاهى آن موصوف بدون هيچ واسطه‌اى و بدون دخالت هيچ ملابسى ، به آن صفت متصف مىگردد ؛ يعنى ذهن ما آنجا كه حكم مىكند به اتصاف موصوف به آن صفت ، به ملاك خود موصوف است و بس ، هيچ شىء ديگرى غير از خود موصوف از نظر ذهن ما ملاك اتصاف موصوف به آن صفت نيست . اينجاست كه مىگوييم فلان شىء بدون هيچ « حيثيت تقييديه » و بدون هيچ « واسطهء در عروض » به فلان صفت متصف مىشود .\r\n( 2 ) . گاهى صفتى كه به موصوف نسبت داده مىشود با دخالت يك واسطه است ، به اين معنى كه حكم ذهن به اتصاف آن موصوف به آن صفت ، به ملاك خود موصوف نيست ، بلكه موصوف با شىء ديگرى به نحوى از انحاء اتحاد دارد و آنچه كه ملاك اتصاف است شىء متحد با موصوف است نه خود موصوف ، و ما به نوعى تسامح عرفى يا عقلى - كه از اين تسامحات هم در مفاهيم عقلى و فلسفى زياد است و ضرورت دارد كه آنها را بشناسيم و گرنه دچار اشتباهات بزرگ خواهيم شد - حكم « احد المتّحدين » را به ديگرى سرايت مىدهيم .\r\nپس در حقيقت آن صفت ، صفت آن واسطه است ولى ما با در نظر گرفتن نوعى اتحاد ميان واسطه و موصوف مفروض ، آن صفت را به آن موصوف نسبت مىدهيم . اينچنين واسطه‌هايى را اصطلاحا « حيثيّت تقييديّه » و يا « واسطهء در عروض » مىنامند .\r\nاين بحث اگر چه يك بحث فلسفى است ولى براى توضيح مطلب از مجازات عرفى نيز مىتوان استفاده كرد چه ، همانطور كه اشاره كرديم اين گونه تسامحات و سرايت دادن‌ها منحصر به امور عقلى نيست .\r\nعلماى ادب مىگويند استعمال يك لفظ در يك معنى بر دو گونه است : حقيقت و مجاز .\r\nاگر لفظ در معنى اصلى خود استعمال شود ، و همچنين اگر صفت به موصوف حقيقى خود اسناد داده شود ، آن را « حقيقت » گويند .\r\nولى اگر لفظ در مورد يكى از ملابسات معنى خودش به كار برده شد ، و يا اگر صفتى به يكى از ملابسات موصوف خود نسبت داده شد ، « مجاز » صورت پذيرفته است . استعمالات مجازى ، جزء فطريّات همهء ملل است و در همهء زبانها جارى است . مثلًا لفظ « شير » در زبان فارسى وضع شده است براى آن حيوان درندهء بيابانى . البته استعمال اين لفظ در مورد آن حيوان حقيقت است . ولى گاهى اين لفظ در مورد انسانى به كار برده مىشود كه با شير در شجاعت اشتراك دارد . البته اين استعمال ، مجاز است نه حقيقت .\r\nهمچنين در اسنادها گاهى صفتى را به موصوف حقيقىاش نسبت مىدهيم ، مثل اينكه مىگوييم فلان بنّا فلان ساختمان را ساخت ، و گاهى اين نسبت را به كسى مىدهيم كه محرك و باعث آن بنّا در ساختن ساختمان بوده است ، مثلًا مىگوييم : « كريمخان زند مسجد وكيل را ساخت » .\r\nسرايت دادن مفهومى از مصداق حقيقى به مصداق غير حقيقى ، و يا نسبتى از منشأ اصلى خودش به چيز ديگر ، تا اين حدود مورد توجه عرف و اهل ادب هم هست ، اما مراحل دقيق‌ترى داريم كه عرف و اهل ادب ، آنها را حقيقت مىداند ولى نظر دقيق فلسفى آنها را مجاز مىشمارد ، مثل اينكه به شخصى كه در كشتى سوار است حركت را نسبت مىدهيم و مىگوييم او حركت كرده است ، حركت مكانى ، و حال آنكه با نظر دقيق فلسفى ، جالس سفينه از نظر مكان حركتى انجام نداده است ، بلكه حركت او ( جالس سفينه ) حركت بالعرض است ؛ يعنى\r\n","page_name":" 497 ","page_number":497},
  {"content":"\r\n\r\nهر حيثيّت و هر عنوان ديگرى است . او موجود است از آن نظر كه خودش ، خودش است نه از آن نظر كه ذاتش مقرون به حيثيّتى است كه آن حيثيّت ملاك استحقاق و عنوان موجوديّت است ( واسطه در عروض و حيثيّت تقييديّه ) و نه از آن جهت كه\r\n\r\n\r\n\r\n\r\n","description":"","footnote":"\r\nدر اينجا نوعى مجاز به كار رفته است . يا مثلًا به برف مىگوييم سفيد است ، و حال آنكه با نظر دقيق فلسفى آنچه كه سفيد است خود « سفيدى » است نه « برف » .\r\nو يا مىگوييم : « انسان موجود است » و حال آنكه از نظر دقيق فلسفى آنچه كه موجود است وجود انسان است نه خود انسان ( ماهيّت انسان ) .\r\nاگر گفته شود در صورتى كه جالس سفينه حركت نمىكند پس چرا ما حركت را به او نسبت مىدهيم ؟ و همچنين اگر « برف » سفيد نيست و تنها « سفيدى » سفيد است چرا مىگوييم « برف » سفيد است ؟ و ايضا در مورد انسان ، اگر « انسان » موجود نيست بلكه آنچه موجود است « وجود » انسان است ، پس چرا گفته مىشود انسان موجود است ؟\r\nدر جواب مىگوييم : آن دو به نحوى متلبّس به يكديگر و دست در آغوش يكديگرند كه ذهن ما به خود حق مىدهد كه حكم « احد الملابسين » را به ديگرى بدهد .\r\nثانيا در مورد « برف » و « سفيدى » و يا « انسان » و « وجود » ، آن دو به نوعى اتحاد وجودى دارند ؛ يعنى از يك نظر « برف » « سفيد » است و از نظر ديگر « سفيد » « برف » است ، و همچنين « انسان » « وجود » است و « وجود » « انسان » است ؛ پس طبعا حكم « احد المتّحدين » به ديگرى سرايت مىكند و به عبارت ديگر هر جا كه ذهن ، نوعى « اين همانى » ميان دو شىء برقرار كرد و يكى از دو طرف اتحاد ، حكمى داشت ، طبعا آن حكم بر ديگرى هم به نحوى صدق مىكند .\r\nپس معنى اينكه « ذات واجب تعالى موجود بذاته است » اين است كه صفت موجوديّت بدون وساطت هيچ واسطه و هيچ « حيثيت تقييديه‌اى » از خود اوست ؛ يعنى اينطور نيست كه ذات حق با چيزى متحد است كه آن چيز واقعا و حقيقتا متصف به وجود است ، بلكه آن چيزى كه واقعا و حقيقتا موجود است و موجوديت از صميم ذات و حاقّ حقيقت او انتزاع مىشود خود ذات حقّ است .\r\nبه عبارت ديگر ذات حق موجود است نه به اين معنى كه ذاتى است و وجودى و آن ذات متصف به صفت وجود است ، بلكه به اين معنا كه ذات او عين وجود و عين واقعيت است . عليهذا فرض نيستى براى او از قبيل فرض نيستى براى اشياء ديگر نيست ، بلكه از قبيل فرض نيستى براى خود هستى است ، يعنى از اين قبيل است كه فرض كنيم هستى در عين اينكه هستى است و متن واقعيت را تشكيل مىدهد ، در همان حال نيست باشد ، كه اين عين اجتماع نقيضين است .\r\nبنا بر اين وقتى مىگوييم « ذات واجب الوجود ، واجب الوجود لذاته است » يعنى علت خارجى ندارد و به اصطلاح ديگر ، واجب الوجود بدون وساطت « حيثيت تعليليه » موجود است ؛ و وقتى مىگوييم « واجب الوجود ، واجب الوجود بذاته است » يعنى واسطهء در « اتصاف » ندارد و يا به اصطلاح ديگر ، واجب الوجود بدون وساطت « حيثيت تقييديه » موجود است .\r\nبيت حاجى سبزوارى :\r\n ما ذاته بذاته لذاته * موجود الحقّ العلى صفاته \r\nاشاره به همين مفاهيمى است كه به تفصيل بيان شد .\r\n","page_name":" 498 ","page_number":498},
  {"content":"\r\n\r\nذاتش متعلق و وابسته به ذات ديگرى است ( واسطه در ثبوت و حيثيت تعليليّه ) ، بلكه او موجود است قطع نظر از هر حيثيّتى ماوراء خود ؛ و او از آن نظر ضرورىّ الوجود است كه وجودش عين ذاتش است و بعلاوه قائم به ذات است نه قائم به غير .\r\nاز نظر قدماى فلاسفه نظير بوعلى ، اينكه موجودى بذاته باشد يعنى وجودش عين ذاتش باشد ، خود اين ملاك است كه لذاته نيز باشد يعنى قائم به نفس باشد . ولى از نظر صدرالمتألّهين كه متّكى بر اصالت وجود است ، صرف بذاته بودن و عينيت ذات با وجود ، براى لذاته بودن و قائم به نفس بودن كافى نيست ، ولى اگر موجودى لذاته بود قهراً بذاته نيز هست و لذا اوّل كلمهء « بذاته » ذكر شد و بعد كلمهء « لذاته » .\r\nعليهذا ما كه در جستجوى واجب الوجود و علة العلل هستيم در جستجوى حقيقتى هستيم كه قطع نظر از اعتبار هر قيد و هر حيثيّتى ، مصداق وجود و وجوب باشد و اين است معنى واجب الوجود بذاته و لذاته كه در مقام اثباتش هستيم ، و اين است تعريف صحيح از اين كلمه . تعريف واجب الوجود اين است ، نه اين كه : « موجودى كه خود سازندهء خودش است » يا « پديد آمدهء بى پديد آورنده » . ما نه در پى استثنائى در قانون علّيّت هستيم و نه در پى عليتى كه در آن ، علّت عين معلول باشد ؛ بلكه در جستجوى موجودى هستيم كه درباره‌اش ساخته شدن ، پديد آمدن و نيازمندى به علّت صدق نمىكند ، همهء اينها از ساحت او به دور است .\r\nاينجا سؤالى را كه يك بار در « امور عامّه » مطرح شد با بيانى ديگر تكرار مىكنيم و آن اين كه ملاك نيازمندى به علّت چيست ؟ يعنى آنكه واجب الوجود نيست و نيازمند به علتى است كه او را به وجود آورد ، به وجود آمدنش بر اساس چه ملاكى صورت مىگيرد ؟ ( قهراً با داشتن ملاك نيازمندى در غير واجب الوجود ، ملاك بى نيازى در واجب الوجود نيز روشن مىشود ) و به عبارت جامع هر دو قسمت : اساساً چگونه است كه برخى موجودات نيازمند به علّت فرض مىشوند و برخى بى نياز ؟ آيا صرف « چيز » بودن و « موجود » بودن معيار نيازمندى است يا چيز ديگر ؟\r\nپاسخى كه به اين پرسش داده شده اين است كه قطعا صرف چيز بودن و موجود بودن ملاك نياز نمىشود ، زيرا شىء و موجود از آن جهت كه شىء و موجود است ممكن است كامل و بى نياز باشد همچنانكه ممكن است ناقص و نيازمند باشد ، آنچه ملاك نيازمندى است نقص شىء است نه موجوديّت شىء و شيئيّت شىء كه حاكى از كمال شىء است .\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nاينجاست كه هم از طرف حكما و هم از طرف متكلّمين تلاشهايى در جستجوى نقصى كه ريشهء نيازمندى به علّت است صورت گرفته است .\r\nمتكلّمين اين نقص را « حدوث » ( يعنى اين كه وجود مسبوق به نيستى باشد ) دانستند ، پس موجود از آن جهت كه حادث است و نبوده و بود شده ناقص است و نيازمند به علّت است ، و متقابلًا « قدم » را ملاك غنا و وجوب ذاتى و بى نيازى از علّت شمرده‌اند .\r\nفلاسفه بر متكلّمين ايراد گرفته‌اند كه ملاك نياز را در درون ذات اشياء بايد جستجو كرد نه در « عدم سابق » كه منشأ انتزاع حدوث مىشود . درست است كه هر حادثى نيازمند به علّت است ، ولى نه از آن جهت كه حادث است . هيچ مانعى نيست كه يك موجود ، قديم باشد و نيازمند به علّت باشد ؛ زيرا آن چيزى كه ملاك نيازمندى است اين است كه شىء در ذات خود « خلأ وجودى » داشته باشد يعنى ذاتش غير از حقيقت هستى باشد ، ذاتش چيزى باشد كه به خودى خود نسبت به هستى و نيستى بى طرف و بى تفاوت باشد . فلاسفه چنين ذاتى را « ماهيّت » ناميدند و اين بى تفاوتى و لا اقتضائى را « امكان ذاتى » خواندند . لهذا گفتند مناط احتياج به علّت ، « امكان ذاتى » است ، و بر عكس ، مناط بىنيازى از علّت ، « وجوب ذاتى » است يعنى اين است كه حقيقت ذات شىء ، بىطرف و بىتفاوت نسبت به وجود و عدم نباشد بلكه ذات بنفسه اقتضاى وجود داشته باشد .\r\nغالباً چنين يادآور شدند كه يك ذات آنگاه بنفسه اقتضاى وجود دارد و از عدم امتناع مىورزد كه عين وجود باشد . پس در حقيقت آن چيزى كه ملاك بى نيازى و هم ملاك وجوب وجود است « ملأ ذاتى » است . اين ، عقيدهء فلاسفه‌اى نظير فارابى و بوعلى بود تا زمان صدرالمتألّهين .\r\nو البتّه اقلّيّتى هم يافت مىشدند كه براى آنها مسألهء « ملأ » و « خلأ » وجودى مطرح نبود ، مدّعى بودند هيچ ضرورتى ندارد كه ذات واجب الوجود عين هستى باشد ، مانعى نيست كه ذات واجب الوجود ماهيّتى باشد داراى وجود ؛ چيزى كه هست ، ماهيّت واجب ، مجهول الكنه است .\r\nپس ، از نظر فلاسفهء امثال بوعلى ملاك نقص ، ماهيّت داشتن است و ماهيّت داشتن موجب اين است كه در ذات شىء « خلأ » هستى و نيستى باشد و علّتى بايد آن خلأ را پر كند ، و هر موجودى كه در ذات خود چنين باشد نيازمند به علّت است و اگر\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nچنين نيست يعنى ذاتش عين هستى و واقعيّت است ، او بى نياز از علّت است .\r\nاين نكته بايد اضافه شود كه چرا يك ذات عين هستى است و ذات ديگر عين هستى نيست بلكه هستى عارض بر آن ذات است ؟ به عبارت ديگر چگونه است كه وجود در ذات واجب عين ذات است و در غير واجب مغاير با ذات ؟ بوعلى در الهيّات شفا به اين پرسش پاسخ گفته است . مىگويد : شدّت وجود و فرط فعليّت ، ملاك ماهيّت نداشتن است .\r\nسلوك فكرى امثال بوعلى به اين نحو بوده است كه اوّل ، فرضيّهء عقلى انقسام موجود به واجب و ممكن را طرح كرده‌اند ، به حكم امتناع تسلسل به اين نتيجه رسيده‌اند كه سلسلهء علل بايد منتهى شود به علّت نخستين و واجب الوجود . سپس ملاك نياز و بى نيازى از علّت را طرح كرده و « امكان » را ملاك نياز و « وجوب » را ملاك بىنيازى شمرده‌اند ، و منشأ امكان را ماهيّت داشتن و منشأ وجوب را ماهيّت نداشتن دانسته‌اند و در آخر امر منشأ ماهيّت نداشتن را شدّت وجود و فرط فعليّت معرفى كرده‌اند ، و طبعا مىتوان نتيجه گيرى كرد كه منشأ ماهيّت داشتن ضعف وجود و نقص فعليّت است ، ولى البتّه اين سخن به هيچ وجه در تعبيرات امثال بوعلى نيامده است .\r\nاز نظر متكلّمين كه ملاك نياز به علّت را « حدوث » مىدانند ، سؤال از علّت ، سؤال از پديد آورنده است ؛ يعنى وقتى كه مىگوييم « علّت فلان چيز چيست ؟ » در حقيقت مىخواهيم بگوييم آن عاملى كه آن چيز را كه زمانى نيست بوده و بعد هست شده ايجاد كرده است ، چيست ؟ ولى از نظر فلاسفه ، سؤال از علّت ، سؤال از اين است كه آن عاملى كه « خلأ » ذاتى ماهيّت را پر كرده است چيست ؟ از نظر فلاسفه ، مسألهء زمان و سابقهء نيستى مطرح نيست .\r\nولى صدرالمتألّهين در اين مورد نظر خاصّى آورده كه با نظر متقدّمان مخالف است . صدرالمتألّهين ضمن قبول اين كه هر حادثى نيازمند به علّت است و هم قبول اين كه هر ممكن الوجودى نيازمند به علّت است ، پس از طرح مسألهء « اصالت وجود » به صورت روشن و تأييد و دفاع از آن و قبول اصل وحدت تشكيكى وجود ، مدّعى شد كه ماهيّت به حكم اين كه اعتبارى است ، از حريم علّيّت و معلوليّت و نيازمندى و بى نيازى و موجوديّت و معدوميّت خارج است و از اين نظر مستقلا حكمى ندارد بلكه تابع وجود است ؛ آنجا كه وجودى علّت است ، براى ماهيّت آن وجود هم بالتبع عليت اعتبار مىشود ، و آنجا كه وجود معلول است ، براى ماهيّت آن وجود هم معلوليّت\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nاعتبار مىشود ؛ و طبعا نيازمندى ماهيّت به علّت نيز تبعى و مجازى است . پس نياز و بىنيازى را نبايد خارج از وجود دانست . مراتب وجود از نظر غنا و فقر و شدّت و ضعف و محدوديّت و عدم محدوديّت و نياز و بىنيازى متفاوت‌اند . مرتبهء قوى و شديد و لايتناهى وجود ، بى نياز از علّت است و مراتب ناقص و ضعيف وجود ، نيازمند به علّت‌اند . همانطور كه شدّت ، قوّت و غناى يك مرتبه از وجود ، ذاتى اوست و معلّل به علّتى نيست ، نقص و ضعف مرتبهء ديگر نيز ذاتى و غير معلّل است ؛ يعنى وجود ضعيف و ناقص كه معلول است خودش معلول است نه ضعفش و نقصش .\r\nپس سلوك فكرى صدرالمتألّهين با سلوك فكرى امثال بوعلى متفاوت بوده است . سلوك فكرى صدرالمتألّهين از اين راه بوده است كه اوّل مسألهء « اصالت وجود و اصالت ماهيّت » را طرح كرده و به اصالت وجود رسيده است ؛ سپس مسألهء شدّت و ضعف مراتب وجود و اين كه حقيقت وجود يك واحد ذى مراتب است برايش طرح شده است ؛ آنگاه مسألهء « ملاك نياز به علّت » طرح شده و ريشهء نياز و بى نيازى را در خود وجود دانسته است نه در ماهيّت . صدرالمتألّهين به حكم اين كه ماهيّت را امرى اعتبارى مىداند آن را « موجود بغيره » مىداند نه « موجود بذاته » و وجود را مطلقا « موجود بذاته » مىداند ؛ ولى مراتب وجود ، برخى « موجود لذاته » مىباشند و آن منحصر است به ذات واجب الوجود ، و برخى « موجود لغيره » اند يعنى همهء موجودات ديگر . پس ذات حق « موجود بذاته و لذاته » است ولى چنان كه قبلًا ديديم فلاسفهء قبل از صدرالمتألّهين موجود بذاته را منحصر به ذات حق مىدانستند . شعر منظومه كه مىگويد :\r\n ما ذاته بذاته لذاته * موجود الحقّ العلى صفاته \r\nواجب الوجود را بر اساس سلوك فكرى صدرالمتألّهين تعريف مىكند .\r\n اذا الوجود كان واجبا فهو * و مع الامكان قد استلزمه \r\nهرگاه حقيقت وجود ، واجب باشد پس\r\nمطلوب حاصل است و با امكان ( يعنى اگر\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nممكن الوجود باشد ) مستلزم\r\nاين است كه خود واجب باشد .\r\nشرح : در اين بيت ، برهان معروف به « برهان صدّيقين » كه ابتكار صدرالمتألّهين است آورده شده است . ما قبلًا برهان بوعلى را كه از راه امكان و وجوب و اثبات امتناع تسلسل علل آورده شده است ذكر كرديم و اينك نوبت تشريح اين برهان است .\r\nدر مقدّمهء شرح اين برهان لازم مىدانيم مطلبى را كه قبلًا اشاره كرديم توضيح بيشترى بدهيم . گفتيم در پاسخ به سؤال « ملاك نيازمندى اشياء به علّت و ملاك بى نيازى علّت نخستين از علّت » نظريّاتى ابراز شده است . اينك مىگوييم اين پرسش در ميان حكماى اروپا به صورت ديگر طرح شده و به عنوان يك مشكل لا ينحل باقى مانده است . آنها سؤال را در ناحيهء واجب الوجود و علّت نخستين طرح كرده‌اند ، گفته‌اند چرا علّت نخستين علّت نخستين شده است ؟\r\nآنچه از طرف حكما و متكلّمين اسلامى در پاسخ به سؤال « ملاك نيازمندى معلول به علّت » ابراز شده است جواب اين سؤال هم هست ، زيرا همان دليلى كه ملاك نيازمندى را بيان مىكند ملاك بى نيازى را هم شرح مىدهد .\r\nو گفتيم در اينجا دو سلوك فكرى وجود دارد : يكى سلوك فكرى امثال بوعلى و ديگر سلوك فكرى صدرالمتألّهين .\r\nسلوك فكرى امثال بوعلى به اين نحو بوده است كه ابتدا موجود را به حسب فرض و حصر عقلى منقسم كرده‌اند به « واجب » و « ممكن » ، يعنى هر موجودى به حسب حكم عقلى از اين دو فرض خارج نيست ، و بعد در مرحلهء دوم اثبات كرده‌اند كه « موجوديّت ممكن » بدون « وجود واجب » به حكم امتناع تسلسل علل غير متناهيه قابل توجيه نيست يعنى اگر مجموعه‌اى غير متناهى از علل و معلولات ممكنه را فرض كنيم ، همهء آنها باز هم مانند ممكن واحدى هستند و يك واحد نيازمند را تشكيل مىدهند و براى اين واحد نيازمند همچنان « چرايى » يا « چرا » باقى مىماند و تنها با فرض وجود « واجب الوجود » است كه وجود ممكنات « چرا » ى خود را باز مىيابند .\r\nو در مرحلهء بعدى هم اين حكما از خواصّ و احكام « واجب الوجود » يعنى چيزهايى كه از لوازم وجود است بحث كرده‌اند از قبيل وحدت ، بساطت ، ازليّت ، ابديّت ، علم ، حيات ، قدرت ، اراده و غيره ؛ و از جمله خواصّى كه براى واجب الوجود\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nكشف كرده‌اند اين است كه : واجب الوجود وجود محض است و ماهيّت ندارد ، بر خلاف ممكن الوجودها يعنى ممكنات كه زوج تركيبى هستند و مركّب‌اند از « ماهيّت » و « وجود » .\r\nدر اين مرحله است كه اين حكما پاسخ صحيح سؤال گذشته را ( چرا واجب الوجود ، واجب الوجود شده است ؟ و يا چرا علّت نخستين ، علّت نخستين شده است ؟ ) دريافته‌اند و خلاصهء پاسخ سؤال فوق اين است كه :\r\nسؤال از « چرايى وجود » ( يعنى سؤال از اين كه فلان شىء چرا موجود شده است ؟ ) در موردى صحيح است كه در ذات خود شىء مورد نظر خلأى از « موجوديّت » در كار باشد ، و امّا آنجا كه خلأى از موجوديّت در كار نيست « چرا گفتن » غلط است ؛ و يا ممكن الوجود كه ذاتى غير از موجوديّت دارد و موجوديّت وارد بر آن ذات مىگردد ، در مرتبهء ذات از « وجود » خالى است ، پس طبعا از نظر عقلى جاى اين سؤال هست كه :\r\nچرا و به چه وسيله اين ذات خالى پر شده است ؟ و چون خود ذات نمىتواند پر كنندهء خود باشد پس به وسيله شىء ديگر كه قبلًا پر بوده و صلاحيّت پركنندگى داشته است ، پر شده است .\r\nاما « واجب الوجود » ، نظر به اين كه ذاتش مساوى موجوديّت و عين موجوديّت است ، پس خلأى از حيث موجوديّت ندارد تا نيازى به « پر شدن » داشته باشد .\r\nدر اين سلوك فكرى ، آن چيزى كه ما را به ملاك بى نيازى واجب الوجود از علّت رسانيد عين همان چيزى است كه اصل وجود « واجب الوجود » را براى ما اثبات كرد ، يعنى امتناع تسلسل علل غير متناهيه .\r\nضمناً تا اينجا معلوم شد كه صرف « موجود بودن » و يا « چيز بودن » ملاك نيازمندى به علّت نيست ، و اشتباهى كه فلاسفهء اروپا داشته‌اند همين بوده كه با خود انديشيده‌اند كه اگر « شىء » و « موجود » بايد علّت داشته باشد پس همه چيز و همهء موجودات بايد علّت داشته باشند و استثنا در موردى خاص به نام « واجب الوجود » بى مورد است ، و اگر « شىء » و « موجود » مىتواند بدون علّت وجود داشته باشد پس همهء اشياء بايد چنين باشند اعمّ از واجب الوجود و غير او ؛ همچنانكه راسل در كتاب چرا مسيحى نيستم ؟ مىگويد :\r\n« اگر هر چيز بايد علتى داشته باشد ، پس خداى را نيز علتى بايد ، و اگر چيزى بدون علت مىتواند وجود داشته باشد ، آن چيز مىتواند هم خدا باشد و هم جهان . »\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nپاسخ اين گفتار بنا بر مسلك امثال بوعلى اين است كه :\r\nنه همه چيز نيازمند به علّت است و نه همه چيز بى نياز از علّت ، بلكه آن چيزى كه در ذات خود خلأى از موجوديّت دارد نيازمند به علّت است و آن چيزى كه در ذاتش چنين خلأى نيست و ذات او عين موجوديّت است او بى نياز از علّت است « 1 » ؛ و ضمنا معلوم گشت كه سخن متكلّمين هم كه مىگويند ملاك نيازمندى به علّت « حدوث » است ، درست نيست ، زيرا به فرض محال اگر فرض كنيم شىء ، حادث باشد و در ذات خود خلأى از موجوديّت نداشته باشد نياز به علّت نخواهد داشت ، و اگر فرض شود كه شىء ، قديم و ازلى باشد ولى در مرتبهء ذات خود خالى از « وجود » است ، نيازمند به علّت است ؛ يعنى همواره علّتى بوده است كه آن خلأ را پر نگه داشته است .\r\n\r\nسلوك فكرى صدرالمتألّهين\r\nاما سلوك فكرى صدرالمتألّهين ، از اين طريق - كه اندكى غير طبيعى و غير مستقيم است - نبوده ، بلكه سلوك فكرى وى از اينجا شروع مىشود كه :\r\n« موجود » - يعنى همان چيزى كه موضوع فلسفهء اولى است - و اقرار به واقعيّت آن ، اوّلين گامى است كه راه فيلسوف واقع‌بين را از « سوفسطائى » خيالباف و منكر همه چيز جدا مىكند . موجود ، يا ماهيّت است و يا وجود است و از ايندو قطعا يكى اصيل است و ديگرى اعتبارى . و در مرحلهء بعدى اثبات مىكند كه آنچه اصيل است « وجود » است نه ماهيّت . و در مرحلهء سوم اثبات مىكند كه حقيقت وجود يك حقيقت است و بس ، و تعدّد و كثرت ، هر چه هست ، در مراتب و مجارى و مظاهر همان حقيقت است .\r\nدر مرحلهء چهارم اين سخن را مطرح مىكند كه : حقيقت وجود ، كه بالفرض اصيل است و واحد ، آيا واجب است و يا ممكن ؟ و بعد نتيجه مىگيرد كه : حقيقت وجود ، واجب است نه ممكن ، زيرا اگر ممكن باشد بايد وابسته به غير باشد و حال اين كه « غيرى » ماوراى حقيقت وجود نيست تا حقيقت وجود بدان وابسته باشد .\r\nپس حقيقت وجود مساوى است با وجوب ذاتى ؛ يعنى حقيقت وجود من حيث\r\n\r\n\r\n\r\n\r\n","description":"","footnote":"\r\n( 1 ) . براى توضيح بيشتر رجوع شود به كتاب علل گرايش به مادّيگرى .\r\n","page_name":" 505 ","page_number":505},
  {"content":"\r\n\r\nهو هو عين هستى و واقعيّت است و عين استقلال از غير است و قطع نظر از هر حيثيّتى - تعليلى يا تقييدى - امتناع از عدم دارد .\r\nبه عبارت ديگر : حقيقت وجود ، قطع نظر از هر اعتبار و حيثيّتى ديگر ، با وجوب ذاتى ازلى مساوى است ؛ يعنى حقيقت وجود من حيث هو هو مساوى است با واجب الوجود ؛ وجود ممكن وجود من حيث هو نيست ، بلكه وجود است با اعتبارى و حيثيتى علاوه . تنها با اعتبارى علاوه بر حقيقت وجود - يعنى با اعتبار محدوديّت و تأخّرى كه ناشى از معلوليّت است - مراتبى از وجود ، داراى خاصيّت فقر و نياز و امكان مىگردد .\r\nدر اين سلوك فكرى ، پاسخ سؤال بالا كه چرا واجب الوجود ، واجب الوجود شده است ؟ و يا چرا علّت نخستين ، علّت نخستين شده است ؟ بسى روشن‌تر است ، زيرا حقيقت وجود را - كه تنها حقيقت واقعى و اصيل عالم هستى است - اگر من حيث هو هو در نظر بگيريم عين استغناى از غير است و عين وجوب وجود است و عين اوّليّت و آخريّت است و عين علّيّت و مبدئيّت است .\r\nپس سؤال دربارهء آن چيزى كه « ذاتش عين علّيّت نخستين است » بيهوده و بى مورد است . بنابراين سلوك فكرى ، « چرايى » كه در مقابل ما ظاهر مىگردد اين نيست كه : چرا علّت نخستين ، علّت نخستين شده است ؟ بلكه اين است كه : چرا آنكه علّت نخستين نيست و معلول و ناقص است و همچنين محدود و متأخّر و نيازمند است چنين شده است يعنى « معلول » است ؟\r\nپاسخ اين است كه : لازمهء كمال و فرط فعليّت حقيقت هستى ، تجلّى و ظهور است ، و لازمهء ذات تجلّى بودن و ظهور بودن ، نقصان و محدوديّت و تأخّر و نيازمندى است ، و همهء اينها مساوى معلوليّت‌اند .\r\n و قس عليه كلّما ليس امتنع * بلا تجسّم على الكون وقع\r\nثمّ ارجعن و وحّدنها جمعا * فى الذّات فالتّكثير فى ما انتزعا \r\n\r\n","description":"","footnote":"","page_name":" 506 ","page_number":506},
  {"content":"\r\n\r\nو قياس كن بر او ( وجود ) هر آنچه ( صفت ) را كه\r\nممتنع نيست و ممكن است براى وجود و بدون\r\nاينكه وجود حالت جسميّت به خود بگيرد\r\nآن صفت بر وجود واقع مىشود .\r\nپس باز گرد و همهء آنها را ( آن صفات را ) در\r\nذات و واقع يكى قرار بده ، پس كثرت در چيزهايى\r\n( مفاهيم ) است كه انتزاع شده‌اند .\r\nشرح : در اين دو بيت دربارهء صفات واجب الوجود بحث شده است . در بيت اوّل اجمالا اشاره شده است كه ذات واجب الوجود متّصف به برخى صفات مىگردد و برخى صفات ديگر از او سلب مىشود ؛ به عبارت ديگر واجب الوجود داراى پاره‌اى صفات ثبوتيّه و پاره‌اى صفات سلبيّه است ، و به طور ضمنى معيار صفات ثبوتيّه و صفات سلبيّه ذكر شده است .\r\nمطلبى كه لازم است گفته شود اين است كه : احكام و صفاتى كه براى يك موجود اثبات مىشوند بر دو قسم است : يا اين است كه آن موجود از آن جهت كه موجود است متّصف به آن صفت مىگردد ، يا اين كه صرف موجوديّت براى اتّصاف به آن صفت كافى نيست . مثلًا موجود از آن جهت كه موجود است متّصف مىشود به اين كه واحد است يا كثير ، بالفعل است يا بالقوه ، علّت است يا معلول ؛ ولى موجود از آن جهت كه موجود است متّصف نمىشود به اين كه كوتاه است يا دراز ، متحرّك است يا ساكن ، سفيد است يا سياه ، بلكه پس از آن كه در مرتبهء قبل ، تعيّنى خاص براى وجود پيدا مىشود ، در مرتبهء بعد ، اين صفات و احكام پيدا مىشود . مثلًا دربارهء يك جسم صحيح است گفته شود كه آيا مكعّب است يا كروى يا استوانه‌اى ؟ و دربارهء يك آواز صحيح است كه گفته شود آيا بلند است يا كوتاه ؟ آيا زير است يا بم ؟ و دربارهء يك خوردنى صحيح است گفته شود شيرين است يا تلخ يا شور يا بىمزه ؟ امّا صحيح نيست گفته شود فلان جسم زير است يا بم ؟ و فلان آواز سفيد است يا سياه يا بنفش ؟ و مزهء فلان خوردنى زرد است يا سياه ؟ و فلان رنگ شور است يا شيرين ؟\r\nامّا دربارهء همهء اينها صادق است كه موجود است يا معدوم ؟ يكى است يا دو تا ؟\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nضرورى است يا ممكن ؟ حادث است يا قديم ؟ بالقوّه است يا بالفعل ؟ علّت است يا معلول ؟\r\nمقصود اين است كه پاره‌اى از صفات از آن جهت براى اشياء هست كه آن اشياء موجودند ، و طبعا صفاتى كه براى واجب الوجود هست همان صفاتى است كه براى « موجود » است از آن جهت كه موجود است و موجود از آن جهت كه موجود است موصوف به آن صفات و منعوت به آن نعوت است ؛ و امّا اين كه خود آن صفات چيست و فرق صفات حقيقى و صفات اضافى چيست ؟ مطلبى است كه بعداً درباره‌اش بحث خواهد شد .\r\nدر اين بيت نظير برهانى كه دربارهء حقيقت وجود آورده شد دربارهء صفات واجب الوجود آورده شده است ؛ يعنى همان چيزى كه دربارهء حقيقت وجود گفته شد كه آيا واجب است و يا ممكن ، اگر واجب است فهو المطلوب و اگر ممكن باشد مستلزم اين است كه « واجب » باشد ، عينا دربارهء شؤون ( صفات ) وجود نيز جارى است ، زيرا آنها عين وجودند و تفاوت آنها با وجود ، تفاوت مفهومى است .\r\nمثلًا « نور » مساوى با وجود است ، پس سراسر هستى مساوى است با « نوريّت » و ماوراى اين نور « ظلمت » است ، و ظلمت عين « ناچيزى » است . عليهذا حقيقت نور يا واجب است و يا ممكن ، اگر ممكن باشد مستلزم اين است كه واجب باشد . عين اين بيان دربارهء علم و حيات و قدرت و اراده و غيره نيز جارى است .\r\nامّا بيت دوم اين مطلب را بيان مىكند كه « صفات » عين « ذات » واجب الوجودند و عين يكديگرند به حسب خارج و واقعيّت ، و كثرت صفات كثرت مفهومى است نه كثرت واقعى .\r\nبراى آنكه مفهوم اين دو بيت روشن شود لازم است چند مطلب بيان گردد :\r\n1 . در باب « صفات واجب الوجود » مجموعا سه نظريه است :\r\n\r\nنظر اوّل : نظر معتزله\r\nمعتزله از متكلّمين اسلامى عقيده دارند كه « واجب الوجود » به دليل اين كه بسيط من جميع الجهات و احدىّ الذات است ، موصوف به هيچ صفتى و منعوت به هيچ نعتى نمىگردد ، زيرا صفت داشتن مستلزم نوعى تكثّر است و از مختصّات مخلوقات\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nاست .\r\nمعتزله نظر به اين كه مىخواهند عقايد خود را با متون اسلامى تطبيق دهند و در متون اسلامى صريحا براى خداوند صفات زيادى ذكر شده است از قبيل : اللّه الصّمد ، و انّه بكلّ شىء عليم ، و انّه على كلّ شىء قدير ، لا إله الّا هو الحىّ القيّوم ، و هو اللّه الخالق البارئ المصوّر و امثال اينها ، ناچار مسألهء « نيابت » را طرح كرده و گفته‌اند : هر چند ذات حق از هر صفتى عارى است ولى نوع فعل ذات حق شبيه فعل ذاتى است كه داراى صفاتى از قبيل علم ، حيات ، قدرت و . . . مىباشد و ذات عارى از صفات او كار ذات واجد الصفات را انجام مىدهد و اين كه در متون اسلامى صفات زيادى براى خداوند ذكر شده است از آن جهت است كه ذات عارى از صفات حق عملا كار ذات متّصف به آن صفات را انجام مىدهد .\r\n\r\nنظر دوم : نظر اشاعره\r\nاشاعره ، كه دسته‌اى ديگر از متكلّمين اسلامى هستند ، درست در جهت عكس معتزله در اين باب نظر دارند .\r\nآنها گفته‌اند : ذات حق موصوف به پاره‌اى از صفات و منعوت به پاره‌اى از نعوت است و آن صفات به حكم اين كه صفت بايد غير از موصوف باشد ، مغاير با ذات حق‌ّاند و به اصطلاح زائد بر ذات حق‌ّاند ، و چون موصوف ، « واجب الوجود » و « قديم الوجود » است بايد اين صفات هم مانند « موصوف » واجب الوجود و قديم الوجود باشند . پس صفات واجب الوجود مانند ذات واجب الوجود ، هم واجب الوجود و هم قديم الوجودند . اين است كه اشاعره معتقدند به « قدماى ثمانيه » يعنى به هشت موجود قديم ، و در واقع به « هشت واجب الوجود » معتقدند .\r\n\r\nنظريّهء سوم : عقيدهء حكماى اسلامى\r\nنظريّهء حكماى اسلامى نظريّه‌اى است كه هم منطق و استدلال آن را تأييد مىكند و هم متون اسلامى ، و آن اين است :\r\nذات واجب واقعاً متّصف به يك سلسله صفات مىگردد ، ولى دليلى نيست بر اين\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nكه لزوما صفت بايد مغاير با موصوف باشد ، بلكه دليل قائم است بر اين كه صفات واجب و همچنين برخى صفات ممكن عين ذات واجب و يا عين ذات ممكن است .\r\nبعداً به طور تفصيل دربارهء اين مطالب بحث خواهد شد ؛ و اين است معنى بيت بالا كه مىگويد :\r\n ثمّ ارجعن و وحّدنها جمعا * فى الذّات فالتّكثير فى ما انتزعا \r\n2 . در باب كثرت مفهوم با وحدت مصداق ، اين مطلب بايد تذكّر داده شود كه :\r\nهيچ مانعى ندارد كه يك شىء به حسب وجود خارجى و عينى [ واحد 
  ] باشد و در عين حال مصداق مفاهيم كثيره و متعدّده باشد . آنچه كه محال است اين است كه شىء ، مصداق كثير بما هو كثير باشد و از متكثّراتى كه هيچ وجه مشترك در ميان آنها نيست مفهوم واحدى انتزاع شود .\r\n3 . يك تفاوت ميان ذات واجب و مخلوقات مادّى ، در صفات و احكام هست و آن اين است كه در مخلوقات و موجودات مادّى ، براى آن كه موجود ، متّصف به صفاتى شود دو چيز لازم است :\r\nالف . اين كه آن صفت براى آن موصوف ممتنع نباشد و به عبارت ديگر ممكن به امكان عام باشد .\r\nب . اين كه شرايط خارجى ، موجود و موانع هم مفقود باشد .\r\nمثلًا براى اين كه زيد عالم باشد ، هم لازم است كه صفت « علم » براى زيد امكان داشته باشد و هم لازم است شرايط تحصيل علم براى زيد فراهم باشد و موانع هم منتفى بوده باشد ؛ در اين وقت است كه زيد عالم مىگردد ؛ يعنى صرف امكان عالم بودن كافى نيست كه زيد « واقعا » عالم باشد .\r\nاگر ما « سنگ » را در نظر بگيريم ، از نظر عالم بودن ، شرط اوّل را فاقد است ، يعنى امكان عالم بودن در او نيست و اگر انسان وحشى را در نظر بگيريم ، شرط دوم را فاقد است . پس به هر حال در اتّصاف مخلوقات مادّى به يك سلسله صفات ، دو چيز شرط است .\r\nاما براى ذات واجب الوجود ، بلكه همهء مجرّدات و فوق مادّيّات ، در اتّصاف به صفات خودشان يك شرط بيشتر وجود ندارد و آن ، امكان و عدم امتناع است يعنى همين قدر كه دانستيم فلان صفت براى او ممتنع نيست و ممكن است ، كافى است كه\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nحكم كنيم كه قطعا او واجد اين صفت است .\r\nو به عبارت ديگر ، امكان هر صفت در ذات واجب ، مساوى است با وجدان و فعليّت آن صفت . اين است كه در بيت بالا گفته شد كه : هر صفتى كه براى واجب ممتنع نيست و موجودات بدون اينكه نيازى به تجسّم داشته باشند متّصف به آن صفت مىشوند ، آن صفت براى ذات واجب الوجود ، ثابت است . كلمهء « تجسّم » در بيت بالا مساوى است با آنچه تحت عنوان « تعيّن » بيان كرديم .\r\n ثمّ الطّبيعىّ طريق الحركة * يأخذ للحقّ سبيلا سلكه \r\nامّا عالم فنّ طبيعيّات ، راه حركت را\r\nبراى « حق » انتخاب مىكند و پيموده است\r\nشرح : در اين بيت اشاره شده است به برهانى كه « طبيعيّون » يعنى علماى فنّ طبيعيّات اقامه كرده‌اند « 1 » .\r\nاين برهان ، موروث از ارسطوست و ارسطو - آنچنانكه نقل شده است - بيشتر در طبيعيّات متعرّض اين مطلب شده است . اين برهان مبتنى بر چند مقدّمه است :\r\n1 . در عالم ، انواع حركات از قبيل حركات أينى و كمّى و كيفى وجود دارد . مثلًا حركات ستارگان و زمين به دور خورشيد « أينى » است ؛ رشد گياهان و حيوانات حركت « كمّى » است ؛ و تغييرهايى كه در رنگ و بو و طعم و خاصيّت اشياء پيدا مىشود حركت « كيفى » است .\r\n\r\n\r\n\r\n\r\n","description":"","footnote":"\r\n( 1 ) . در اينجا بايد اوّلا بدانيم مقصود از كلمهء « طبيعى » كه در اينجا آمده است ، با اصطلاح شايع عصر ما كه معمولا در مورد منكران ماوراء طبيعت به كار مىرود مغاير است . مقصود از كلمهء « طبيعى » فيلسوف طبيعى است كه دربارهء « جسم بما هو متغيّر » بحث مىكند ، خواه قائل به ماوراء طبيعت باشد و خواه نباشد ؛ همچنانكه مقصود از « فيلسوف الهى » كسى است كه در فنّ فلسفهء الهى وارد باشد ( فلسفهء الهى علمى است كه دربارهء « موجود بما هو موجود » بحث مىكند ) خواه قائل به وجود خدا باشد و خواه نباشد .\r\nثانيا بايد بدانيم كه ارسطو ، هم فيلسوف الهى بوده است و هم فيلسوف طبيعى ، ولى برهانى كه بر اثبات وجود خدا اقامه كرده است از جنبهء فلسفهء طبيعى است نه از جنبهء فلسفهء الهى ، بر عكس حكماى اسلام كه آنها بيشتر به براهينى اهتمام و اعتماد دارند كه بر وفق موازين فلسفهء الهى اقامه مىشود .\r\n","page_name":" 511 ","page_number":511},
  {"content":"\r\n\r\nخلاصه اينكه وجود حركات را در عالم نتوان انكار كرد ، و فرضا نگوييم : سراسر عالم « حركت » است ، و نيز فرضا نگوييم : عالم يك « واحد حركت » است ، نخواهيم توانست وجود حركت را در عالم انكار كنيم .\r\n2 . حركت ، نيازمند به قوّهء محرّكه‌اى است كه مباشر و ملازم و مقارن با حركت باشد . همچنانكه در مبحث « علّت و معلول » از « امور عامّه » گفته‌ايم « قانون جبر » كه در فيزيك مطرح است ناقض اين اصل فلسفى نيست .\r\n3 . در محلّ خود ثابت شده است : علّت طبيعى حركت بايد خود متغيّر و متحرّك باشد ؛ يعنى طبيعت نمىتواند مبدأ تغيير واقع گردد مگر آنكه خود متغيّر باشد ، و قانون « علّة المتغيّر متغيّر » دربارهء علل طبيعى صد در صد صادق است .\r\n4 . همچنانكه در محلّ خود ثابت است ، تسلسل علل غير متناهيه محال است ؛ يعنى سلسلهء علل همواره بايد منتهى به علّتى بشود كه آن علّت ، معلول نباشد .\r\nبنا بر مقدّمات فوق ، حركاتى كه در عالم وجود دارند ، از وجود يك سلسله نيروها كه مبدأ آن حركات مىباشند حكايت مىكنند . آن نيروها به حسب فرض عقل ، يا نيروى طبيعى هستند و يا ماوراى طبيعى .\r\nاگر نيروها ماوراء طبيعى باشند پس ما در گام اوّل به ماوراء طبيعت رسيده‌ايم .\r\nامّا اگر آن نيروها طبيعى باشند - كه واقعا همچنين است زيرا در محلّ خود ثابت شده كه محال است حركات ظاهرى اين عالم مستقيما از ماوراى طبيعت ( ماوراء الطبيعه ) نشأت گيرند - به حكم اينكه قواى طبيعى بايد متغيّر باشند پس خود نيازمند به نيروهاى ديگرى هستند كه در خود اينها حركت و تغيير ايجاد كند ، و باز نقل كلام مىشود به قوايى كه مبدأ تغيير در اين قوا هستند و بالاخره در نهايت امر بايد معتقد شويم كه همواره در بن و ريشهء عالم ، قوّه و يا قواى ثابت و ماوراء الطبيعى كه همهء حركات از آنجا ناشى مىشود وجود دارد ، و اين همان « برهان محرّك اوّل ارسطويى » است « 1 » .\r\n\r\n\r\n\r\n\r\n","description":"","footnote":"\r\n( 1 ) . [ اين برهان به تفصيل در درسهاى اسفار استاد شهيد در حوزهء علميّهء قم كه به صورت كتاب حركت و زمان منتشر شده تقرير گرديده است . 
  ]\r\n","page_name":" 512 ","page_number":512},
  {"content":"\r\n\r\n. . . راه حركت به نحوى كه گفته شد ، يك راه عمومى است ؛ يعنى آنچه مبدأ استدلال است همهء حركاتى است كه در عالم هست و هر يك از حركات عالم صلاحيت دارد كه مبدأ استدلال قرار گيرد .\r\nولى اين راه را به نحوى خاص نيز مىتوان طى كرد و آن از راه حركت نفس است از حدّ « عقل هيولانى » به حدّ « عقل بالفعل » و از حدّ « عالم بالقوّه » به حدّ « عالم بالفعل » و به عبارت بهتر از حدّ « عالم عقلانى بالقوّه » به حدّ « عالم عقلانى بالفعل » .\r\nحاجى سبزوارى در شرح منظومه اين مطلب را به نحوى بيان كرده است كه استدلال جداگانه‌اى غير از آنچه گفته شد به شمار نمىرود ، ولى ما به نحوى تقرير مىكنيم كه استدلال جداگانه‌اى به شمار مىرود .\r\nقبل از بيان اين مطلب تذكّر چند مقدّمه در اينجا لازم است :\r\nمقدّمه اوّل : در محلّ خود ثابت شده است كه هر پديده‌اى كه در عالم حادث مىگردد قبلًا قوّهء آن پديده ، يعنى استعداد و امكان استعدادى آن ، موجود بوده است .\r\nحكما ثابت كرده‌اند كه : « كلّ حادث مسبوق بقوّة و مادّة تحملها » . از اين روى ، هر حدوث و پيدايشى نوعى خروج شىء از قوّه و استعداد به حدّ فعليّت و كمال است .\r\nمقدّمهء دوم : و نيز در محلّ خود ثابت شده است كه ماهيّت « حركت » عبارت است از : خروج شىء از قوّه به فعليّت تدريجا . و باز ثابت شده است كه در طبيعت همه چيز تدريجا از قوّه به فعليّت خارج مىگردد . پس همهء پديده‌ها از طريق حركت به وجود مىآيند .\r\nمقدّمهء سوم : همچنانكه قبلًا اشاره شد حركت نيازمند به محرّك است و خروج شىء از قوّه به فعليّت ( هر چند فرض كنيم دفعى باشد نه تدريجى ) نيازمند به مخرج است .\r\nمقدّمهء چهارم : اين مطلب معلوم است كه فاقد كمال نمىتواند معطى كمال باشد و به قول معروف :\r\n كهنه ابرى كه بود ز آب تهى * كى تواند كه كند آب دهى \r\nيك موجودى كه در مرتبهء پايين‌تر است ، امكان ندارد كه بتواند وجود راقىتر را افاضه كند و ببخشد .\r\nو از طرفى مىدانيم كه : علم و ادراك و تفكّرات و تعقّلات ، خصوصا با توجّه به اصل اتّحاد عالم و معلوم و عاقل و معقول ، در درجهء تكامل يافتهء وجود است .\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nپس از اين مقدّمات مىگوييم : نفس انسان در آغاز كار ، يعنى در مرحلهء جنينى و نوزادى ، از نظر عالم بودن و عاقل بودن و عالم عقلانى بودن يك موجود بالقوّه است - يعنى اين معانى را در درجهء استعداد و امكان دارد نه در درجهء فعليّت و كمال - و در مراحل بعدى تحت تأثير يك سلسله عوامل از قبيل مشاهدات حسّى و تجارب و آزمايشات ، و تحت تأثير عوامل تعليمى و تربيتى به صورت عالمى عقلانى درمىآيد و جهانى مىگردد از « انديشه » كه در گوشه‌اى نشسته است « 1 » .\r\nسخن در اين است كه اين علوم و ادراكات و معقولات از كجا پيدا شد و سرمنشأش از كجا بود و از چه منبع و مأخذى ظهور كرد ؟ آيا ديدن و شنيدن كه از نظر مادّى و فيزيكى چيزى جز « تابش نور » بر اعصاب باصره و تموّج هواى مجاور سامعه نيست ، آيا اين امور كه در مرتبهء ذات خود فاقد درجهء وجودى علم و عقل مىباشند مىتوانند افاضه كنندهء علم و عقل بر جان ما باشند ؟ و يا اين كه اينها صرفا يك سلسله علل اعدادى مىباشند ؟ يعنى استعداد نفس ما را بيشتر مىكنند و امّا نور عقل و علم چيز ديگرى است و از خورشيد معنوى كه در ذات خود عين علم و عقل و ادراك است افاضه مىشوند ؟\r\nشك نيست كه سخن دوم درست است ؛ يعنى عوامل مادّى كه از طريق حواسّ ما بر بدن ما اثر مىگذارند ، براى خروج نفس ما از حدّ امكان و استعداد عالم عقلانى ( عقلى ) بودن به حدّ فعليّت آن ( عالم عقلى بالفعل ) كافى نيست . مىتوانيم اين مطلب را با بيانى ساده چنين بگوييم :\r\nما مىبينيم كه در جهان ، عقل و علم و انديشه وجود دارد و لااقل در انسانها وجود دارد و ممكن نيست كه در جهان ، كانونى از علم و عقل و انديشه وجود نداشته باشد و اين امور در ما به خودى خود پيدا شود ؛ آنچه در ما هست ، پرتوى و نمونه‌اى است از آنچه در كانون جهان هست .\r\nبه تعبير ديگر مىتوانيم بگوييم در طبيعت ، تكامل وجود دارد ؛ يعنى طبيعت ، پيوسته از مرحلهء ناقص به مرحلهء كامل‌تر طىّ طريق مىكند و كمالاتى را كه ندارد تدريجا به دست مىآورد و طبيعت اين كمالات را از يك منبع و مخزنى كسب مىكند و آن منبع و مأخذ ، خود طبيعت نيست ، زيرا فرض اين است كه طبيعت كار خود را از\r\n\r\n\r\n\r\n\r\n","description":"","footnote":"\r\n( 1 ) .\r\n هر آنكس ز دانش برد توشه‌اى * جهانى است بنشسته در گوشه‌اى \r\n","page_name":" 514 ","page_number":514},
  {"content":"\r\n\r\nنقص آغاز مىنمايد و فاقد است و تدريجا واجد مىگردد ، پس ناچار علاوه بر طبيعت ، حقايق و كانونهايى وجود دارد كه طبيعت را از مرحلهء نقص و ضعف به حدّ كمال و قوّه سوق مىدهد .\r\nكسانى كه از طريق نفس استدلال كرده‌اند ، يك راه ديگر را نيز طى كرده‌اند و آن راه « غايات » است يعنى اينكه نفس انسان دائما در حال طلب است ، و طلب بدون مطلوب ممكن نيست ، همچنانكه حركت بدون جهت محال است ؛ و از طرفى خاصيّت نفس اين است كه به هيچ مطلوبى قانع نمىگردد مگر مطلوبى كه كمال مطلق باشد كه وجودش « كلّ الوجودات » و مطلوبيّتش مطلوبيّت « كلّ المطلوبات » باشد ، و اين خود دليل بر وجود چنان قطبى در جهان است . البتّه اين مطالب نيازمند به توضيح بيشترى است كه اكنون مجال آن نيست .\r\n من فى حدوث العالم قد انتهج * فانّه عن منهج الصّدق خرج \r\nهر كسى كه ( متكلّمين ) در ( راه ) حدوث عالم گام\r\nبرداشته است ، پس او از راه راستى بيرون رفته است\r\nشرح : متكلّمين از راه حدوث عالم در مقام اثبات صانع عالم برآمده‌اند . بيان متكلّمين ، از دو برهان تشكيل مىشود كه نتيجهء برهان اوّل براى برهان دوم صغرى واقع مىشود بدين نحو :\r\nبرهان اوّل : العالم متغيّر ، و كلّ متغيّر حادث ، فالعالم حادث .\r\nنتيجهء اين برهان ( فالعالم حادث ) را صغرى براى برهان دوم قرار مىدهند :\r\nالعالم حادث ، و كلّ حادث يحتاج الى محدث ، فالعالم يحتاج الى محدث .\r\nدر اينجا آخرين نتيجه از نظر متكلّمين - يعنى نياز عالم به محدث و صانع - اثبات مىشود . متكلّمين براى اثبات مدّعاى خود دو چيز را بايد اثبات كنند :\r\n1 . كبراى قياس اوّل ( كلّ متغيّر حادث ) .\r\n2 . كبراى قياس دوم ( كلّ حادث يحتاج الى المحدث ) .\r\nمتكلّمين براى اثبات كبراى برهان اوّل بيانى دارند كه مورد قبول حكما و\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nفلاسفه نيست ولى خود فلاسفه با بيانى ديگر آن كبرى را اثبات مىكنند .\r\nو امّا كبراى قياس دوم از نظر فلاسفه قابل اثبات نيست ، زيرا منظور متكلّمين اين است كه هر حادث از آن جهت كه حادث است نيازمند به علّت است يعنى از نظر آنان مناط نياز معلول به علّت ، حدوث آن است .\r\nولى همچنانكه قبلًا گفتيم حكما معتقدند كه مناط نياز معلول به علّت ، « امكان ذاتى » معلول است نه حدوث آن . حادث از آن جهت كه حادث است نيازمند به علّت نيست . بنابراين كبراى قياس دوم ( كلّ حادث يحتاج الى المحدث ) غلط است ؛ و اين است كه مىبينيم حاجى سبزوارى طريق حدوث را انتقاد كرده است .\r\nولى حقيقت اين است كه هر چند سخن متكلّمين دربارهء مناط نياز به علّت قابل انتقاد است ، امّا راه حدوث عالم براى اثبات واجب الوجود قابل انتقاد نيست ، زيرا هر چند حادث از آن جهت كه حادث است نيازمند به علّت نيست ولى بالاخره اين مطلب مورد قبول است كه هر حادثى ممكن الوجود است پس هر حادثى از آن جهت كه ممكن الوجود است نيازمند به علّت است .\r\nاز طرفى ديگر ، بهترين نشانه و بهترين دليل بر امكان عالم ، حدوث عالم است و اگر ما نشانه‌هايى از قبيل حدوث و تغيير ، در عالم نمىديديم از كجا مىتوانستيم حكم كنيم كه عالم ممكن الوجود است و واجب الوجود نيست ؟ و اگر نگوييم كه در چنين صورتى حكم كردن غير ممكن بود ، لااقل بايد بپذيريم كه كار بسيار دشوارى بود .\r\nپس براى اينكه از طريق امكان عالم - كه همان طريق حكمايى از قبيل بوعلى است - بخواهيم طىّ طريق كنيم ، چاره‌اى نيست جز اينكه از راه حدوث عالم گام برداريم ؛ و به همين جهت است كه در احتجاجات و روايات اسلامى بر مسألهء حدوث عالم تكيه شده است .\r\n\r\n","description":"","footnote":"","page_name":" 516 ","page_number":516},
  {"content":"\r\n\r\n\r\nغرر دوّم : در اثبات توحيد حق تعالى\r\n صرف الوجود كثرة لم تعرضا * لانّه امّا التّوحّد اقتضى\r\nفهو ، و الّا واحد ما حصلا * او كان فى وحدته معلّلا \r\nوجود صرف ( ذات واجب الوجود ) را كثرت عارض\r\nنمىگردد ، زيرا او يا اقتضا مىكند وحدت را فهو المراد ،\r\nو گرنه ( در غير اين صورت ) يا واحدى موجود\r\nنمىگردد و يا ( ذات واجب الوجود ) در وحدت\r\nخود ، معلول علّت خارجى خواهد بود .\r\nشرح : از اينجا بحث « توحيد » آغاز مىگردد . البتّه مقصود توحيد ذات است يعنى اينكه « واجب الوجود » يك مصداق بيشتر ندارد ، و به تعبير ديگر « ذات حق تعالى » مثل و مانندى ندارد ، آنچنانكه قرآن كريم فرموده است :  « لَيْسَ كَمِثْلِهِ شَيْءٌ »  « 1 » . آنچه قبلًا بيان شد اثبات ذات واجب الوجود بود بدون اينكه توجّهى به وحدت يا كثرت ذات واجب الوجود بشود . همهء براهينى كه بر اثبات ذات واجب الوجود اقامه مىشود - به\r\n\r\n\r\n\r\n\r\n","description":"","footnote":"\r\n( 1 ) . شورى / 11 .\r\n","page_name":" 517 ","page_number":517},
  {"content":"\r\n\r\nاستثناى برهان صدّيقين - همين قدر اثبات مىكنند كه عالم خالى از واجب الوجود نيست . بنابراين « يگانگى » واجب الوجود بايد با ادلّهء جداگانه اثبات شود . يكى از آن براهين همان است كه در بالا بدان اشاره شد و توضيح آن اين است كه :\r\nذات واجب به حسب حصر عقلى از اين سه شق خالى نيست :\r\n1 . يا اقتضاى وحدت مىكند يعنى لازمهء ذاتش وحدت است .\r\n2 . يا اقتضاى كثرت دارد يعنى لازمهء ذاتش كثرت است .\r\n3 . و يا لااقتضاء است ( از اين نظر مانند ممكنات است ) يعنى نه اقتضاى وحدت دارد و نه كثرت .\r\nدر صورت اوّل ( اقتضاى وحدت ) اگر ذات واجب مقتضى وحدت باشد ، يعنى لازمهء ذاتش يگانگى باشد ، پس مدّعاى ما حاصل است و آن اين است كه واجب الوجود واحد است و « وحدت » لازمهء ذات اوست .\r\nدر صورت دوم - يعنى اگر اقتضاى كثرت بكند - لازم مىآيد كه هيچ واحد واجب الوجود وجود نداشته باشد ، پس مستلزم اين است كه كثير هم وجود نداشته باشد ، زيرا اگر « كثرت » لازمهء ذات شىء باشد نظر به اينكه ذات شىء جدا و منعزل از افراد خود نيست بلكه عين افراد است ، پس « هر فردى » از « ذات » موجود گردد لازم مىآيد كه آن فرد « كثير » باشد يعنى « افراد » باشد ؛ و باز « هر فردى » از آن افراد ، لازم مىآيد كه « متكثّر » باشد يعنى « افراد » باشد ؛ و همچنين « هر فردى » از آن افراد الى غير النهايه ، و هرگز منتهى نخواهد شد به فردى كه آن فرد واقعا « فرد » و « واحد » باشد .\r\nپس لازم مىآيد كه هيچ فرد واحدى كه مصداق واجب الوجود باشد نداشته باشيم ، پس لازم مىآيد كه « كثير » هم نداشته باشيم ، زيرا « كثير » جز مجموعى از واحدها و افراد نيست ، پس لازم مىآيد واجب الوجود نداشته باشيم و حال آن كه وجود واجب الوجود را اثبات كرده‌ايم . پس معلوم شد كه فرض كثرت واجب الوجود ملازم است با نفى واجب الوجود .\r\nامّا صورت سوم يعنى اينكه ذات واجب الوجود از جهت كثرت و وحدت مانند ممكنات باشد ، ذاتش نه اقتضاى كثرت داشته باشد و نه اقتضاى وحدت ، بلكه لا اقتضاء باشد .\r\nاين شق هم محال است ، زيرا لازم مىآيد كه واجب الوجود وحدت يا كثرت خودش را مديون غير باشد ، يعنى به حكم علّت يا عللى واحد شده باشد يا كثير ، و اين\r\n\r\n","description":"","footnote":"","page_name":" 518 ","page_number":518},
  {"content":"\r\n\r\nمستلزم اين است كه ذات واجب الوجود معلّل به علّت باشد و اين مستلزم اين است كه واجب الوجود ، واجب الوجود نباشد . پس معلوم شد كه فرض لا اقتضاء بودن ذات واجب الوجود نسبت به « وحدت » و « كثرت » نيز مستلزم نفى واجب الوجود است .\r\nاين برهان ، برهان خوبى است خصوصا بنا بر اصالت ماهيّت . ولى در اين برهان به « لمّ مطلب » كه چگونه مىشود يك ذات اقتضا كند وحدت را و وحدت لازمهء آن ذات باشد اشاره‌اى نشده است .\r\nآن چيزى كه مىتواند هم برهان متينى باشد و هم لمّ مطلب را بيان نمايد و هم ضمنا روشن كند كه وحدت ذات واجب الوجود نوعى ديگر از وحدت است ، برهان ديگرى است مبتنى بر اصالت وجود و وحدت حقيقت وجود و آن اين است :\r\n« واجب الوجود » صرف وجود است - يعنى وجود محض و بحت است - و هيچ حدّ و محدوديّت و ماهيّت در مرتبهء ذات او قابل فرض نيست ؛ و چون وجود محض و لايتناهى است فرض تعدّد و تكثّر در او نمىشود ، زيرا - همچنانكه در پاورقيهاى جلد پنجم اصول فلسفه گفته‌ايم - به طور كلّى فرض تكثّر ، يعنى قرار دادن دو شىء مثل هم و در برابر هم ، فرع بر متناهى بودن آن دو است ، امّا در غير متناهى ، فرض تكثّر و تعدّد محال است . مثلًا بنا بر اينكه ابعاد عالم جسمانى متناهى باشد ، جاى يك سؤال و يك فرض هست كه آيا عالمى يا عالمهايى ديگر ، جسمانى ، مانند اين عالم جسمانى وجود دارد يا نه ؟ و امّا بنابر نظريّهء كسانى كه ابعاد عالم را غير متناهى مىدانند وجود عالم جسمانى ديگر در عرض اين عالم قابل فرض و تصوّر نيست ، هر چه را بخواهيم دوم و مغاير فرض كنيم جزء همين عالم و قسمتى از همين عالم و يا عين اين عالم خواهد بود .\r\n تركّب ايضا عراه ان يعد * ممّا به امتاز و ما به اتّحد \r\nتركّب نيز عارض مىشود واجب الوجود را\r\nاگر فرض كنيم متعدّد باشد از مابه الامتياز و\r\nمابه الاتحاد ( يعنى داراى جنس و فصل خواهد بود ) .\r\nاين برهان ، برهان ديگرى است بر توحيد واجب الوجود ، از راه ضرورت بساطت و عدم تركّب واجب الوجود . در اين برهان ، امتناع تركّب واجب الوجود - كه بعداً به\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nاثبات خواهد رسيد - پايه قرار داده شده است براى امتناع تعدّد واجب الوجود .\r\nتوضيح مطلب اينكه : اگر واجب الوجود متعدّد باشد لازم مىآيد كه همهء واجب الوجودها از آن نظر كه همه واجب الوجودند وجه مشتركى با يكديگر داشته باشند و از آن نظر كه كثرت دارند لازم مىآيد كه در هر كدام از آنها چيزى وجود داشته باشد كه در ديگرى نيست ، پس لازم مىآيد تركّب واجب الوجود ، و چون بعداً ثابت خواهد شد كه تركّب واجب الوجود محال است پس تعدّد واجب الوجود نيز محال است .\r\n\r\n","description":"","footnote":"","page_name":" 520 ","page_number":520},
  {"content":"\r\n\r\n\r\nغرر سوّم : بيان شبههء ابن كمونه و پاسخ آن\r\n هويّتان به تمام الذّات قد * خالفتا لابن الكمونة استند\r\nو ادفع بان طبيعة ما انتزعت * ممّا تخالفت بما تخالفت \r\nدو هويّت ( دو واقعيّت ) كه به تمام ذات با يكديگر\r\nمختلف باشند مورد استناد « ابن كمونه » واقع شده است\r\nو دفع كن ( شبههء ابن كمونه ) را تو ، براى اينكه\r\nطبيعت واحد و مفهوم واحد از دو امر متباين\r\nاز آن جهت كه متباين هستند انتزاع نمىشود .\r\nشرح : در برهان گذشته كه از راه بساطت ذات واجب الوجود وارد شدند شبههء معروفى است كه به نام « شبههء ابن كمونه » خوانده مىشود . تقرير اين شبهه اين است كه :\r\nامتياز دو شىء از يكديگر به چهار نحو ممكن است :\r\nاوّل آنكه دو شىء هيچ وجه مشتركى با يكديگر نداشته باشند و در تمام ذات با يكديگر متباين و متخالف باشند ، مانند يك فرد از « كمّ » و يك فرد از « كيف » كه هيچ وجه مشتركى ميان آنها نيست و هر كدام در مقوله‌اى جداگانه قرار گرفته‌اند .\r\n\r\n","description":"","footnote":"","page_name":" 521 ","page_number":521},
  {"content":"\r\n\r\nدوم اينكه دو شىء در جزئى از ذات با يكديگر مشترك باشند و در جزئى ديگر متباين و متخالف ؛ و در محلّ خود ثابت شده است كه هرگاه چنين باشد طبعا « جزء مشترك » اعمّ مطلق است از هر دو شىء مفروض و « جزء ما به الامتياز » در هر كدام از آن دو شىء مساوى با آن شىء است . اصطلاحا جزء مشترك را « جنس » و جزء ديگر را « فصل » مىخوانند .\r\nسوم اينكه دو شىء در تمام ذات و ماهيّت با يكديگر مشترك باشند و امتياز آن دو از يكديگر در عوارض و ضمائم خارجى باشد ، مانند « زيد » و « عمرو » و مانند دو سفيدى و دو حرارت و امثال اينها كه در تمام ماهيّت يعنى « انسانيّت » يا « رنگ بودن » يا « كيف محسوسهء ملموسه » بودن با يكديگر مشتركند ولى در عوارض و ضمائم با يكديگر اختلاف دارند .\r\nچهارم اينكه « ما به الاشتراك » عين « ما به الامتياز » باشد يعنى تفاوت دو شىء با يكديگر در شدّت و ضعف و كمال و نقص باشد ، آنچنانكه تفاوت نور قوى با نور ضعيف بدين نحو است .\r\nاكنون كه مطالب بالا دانسته شد ، معلوم گشت كه هر چند لازمهء تعدّد واجب الوجودها تمايز آنها از يكديگر است ولى لازمهء « تمايز » هميشه « تركّب » نيست ، زيرا چنان كه دانستيم « تعدّد و تمايز » تنها در قسم دوم و سوم مستلزم تركّب است ، به خلاف قسم اوّل و قسم چهارم .\r\nالبتّه قسم چهارم واضح است كه در مورد تعدّد واجب قابل تصوّر نيست ، زيرا معنى ندارد كه دو واجب الوجود در دو مرتبه از وجود قرار گيرند ، يكى در مرتبهء كمال و شدّت و ديگرى در مرتبهء نقص و ضعف .\r\nباقى مىماند قسم اوّل : شبههء ابن كمونه در همين جاست . وى مىگويد : لازمهء تعدّد واجب الوجود تمايز آنهاست امّا لازمهء تمايز در همه جا تركّب نيست ، زيرا چه مانعى دارد كه ما دو ذات بسيط فرض كنيم كه هر دو واجب الوجود باشند و هيچ وجه مشتركى هم در ميان آنها نباشد و در اين صورت به هيچ وجه تركّب واجب الوجودها لازم نمىآيد .\r\nبه شبههء ابن كمونه جواب داده شده است كه خلاصه‌اش اين است : حتّى بنا بر قول شما اين دو ذات بسيط متباين در يك امر اشتراك دارند و آن ، « وجوب وجود » است .\r\n\r\n","description":"","footnote":"","page_name":" 522 ","page_number":522},
  {"content":"\r\n\r\nوجوب وجود بنا بر فرض شما عين ذات هيچكدام نيست ، همچنانكه جزء ذات هيچكدام هم نيست ، پس خارج از ذات هر دو است ؛ و از آن طرف مىدانيم كه معانى خارج از ذات اشياء كه بر اشياء حمل مىشوند بر دو گونه است :\r\n1 . يا معناى انتزاعى مىباشند كه از حاقّ ذات اشياء منتزع مىگردند .\r\n2 . و يا امرى انضمامى مىباشند كه از خارج و به حكم علل خارجى عارض آن شده‌اند .\r\nشك نيست كه « وجوب وجود » از نوع دوم نمىتواند باشد ، زيرا لازم مىآيد نفس وجوب وجود ، معلّل باشد و اين با طبيعت وجوب وجود سازگار نيست . باقى مىماند شقّ اوّل كه نظر ابن كمونه هم به همين شق بوده است .\r\nاكنون مىگوييم اين شق نيز محال است ، زيرا صدق يك معنى بر يك ذات ، هر چند آن معنى انتزاعى باشد ، بدون ملاك محال است والّا لازم مىآيد هر معنايى بر هر ذاتى صدق كند . پس صدق معنى « وجوب وجود » بر واجب الوجودهاى مفروض ، حاكى از خصوصيّت خاصّى است در هر يك از آنها كه به موجب آن خصوصيّت ، آنها واجب الوجود هستند و اين معنى بر آنها صدق مىكند . پس معلوم شد كه واجب الوجودهاى ما در يك خصوصيّت ذاتى كه همان خصوصيّت ، منشأ انتزاع معنى « وجوب وجود » براى هر دو هست ، اشتراك دارند ؛ و چون « مابه‌الاشتراك » دارند « مابه‌الامتياز » نيز بايد داشته باشند ، پس مركّب‌اند ؛ و اين است معنى بيت بالا كه گفت :\r\nشبههء ابن كمونه را به اين نحو دفع كن كه :\r\n[ انتزاع 
  ] طبيعت واحد و معنى واحد از امور متخالف از آن جهت كه متخالفند ، بدون اينكه وجه مشتركى و خصوصيّت واحدى در مصداقها وجود داشته باشد ، محال و ممتنع است .\r\n\r\n","description":"","footnote":"","page_name":" 523 ","page_number":523},
  {"content":"\r\n . \r\n","description":"","footnote":"","page_name":" 524 ","page_number":524},
  {"content":"\r\n\r\n\r\nمقصد چهارم : طبيعيّات\r\n\r\n","description":"","footnote":"","page_name":" 525 ","page_number":525},
  {"content":"\r\n . \r\n","description":"","footnote":"","page_name":" 526 ","page_number":526},
  {"content":"\r\n\r\n\r\nمقدّمه\r\nاين قسمت از كتاب منظومه بحث مختصرى است در آنچه در قديم « طبيعيّات » خوانده مىشد . طبيعيّات قديم شامل سه قسمت اصلى بود : سماع طبيعى ، فلكيّات ، عنصريات « 1 » ؛ و البتّه « عنصريّات » به تنهايى شامل مباحث زيادى است از قبيل عدد بسائط ، طبقات زمين ، كائنات جوّيّه ، معادن ، گياه شناسى ، حيوان شناسى ، انسان شناسى . هر يك از اينها طبق اصول و موازينى كه خود قدما بيان مىكردند مىبايست علم جداگانه‌اى شمرده شود ، همچنانكه امروز اين مسائل در علوم متعدّد و با نامهاى جداگانه مطرح مىشود از قبيل فيزيك ، شيمى ، زمين شناسى ، معدن شناسى و غيره .\r\nبرخى قدما - مخصوصا از زمان صدرالمتألّهين به بعد - مباحث مربوط به گياه و حيوان و انسان را از ساير مسائل طبيعيّات جدا كردند و چهار قسمت قرار دادند :\r\nسماع طبيعى ، فلكيّات ، عنصريّات و نفس .\r\n\r\n\r\n\r\n\r\n","description":"","footnote":"\r\n( 1 ) . شرح هدايه ملّا صدرا ، صفحهء 12 .\r\n","page_name":" 527 ","page_number":527},
  {"content":"\r\n\r\nخود صدرالمتألّهين در كتاب اسفار طبق طرحى كه براى آن كتاب ريخته است اساساً متعرّض مسائلى به نام « طبيعيّات » نشده است ولى از چهار قسمت فوق مسائل سماع طبيعى را ضمن مباحث « جواهر و اعراض » آورده و در حقيقت آنها را داخل در « الهيّات » دانسته است و مسائل « نفس » را بحث جداگانه و مستقلّى قرار داده است و مباحث فلكيّات و عنصريّات را به هيچ وجه متعرّض نشده است .\r\nبوعلى در شفا طبيعيّات را در هفت فن ذكر كرده است به اين ترتيب :\r\n1 . سماع طبيعى\r\n2 . السماء و العالم\r\n3 . كون و فساد و استحاله\r\n4 . افعال و انفعالات ( شيمى )\r\n5 . معادن و آثار علوى و زلزله و امثال آنها\r\n6 . نفس اعمّ از نباتى ، حيوانى ، انسانى\r\n7 . نبات ( گياهان )\r\n8 . حيوان\r\nدر كتاب منظومه مجموع طبيعيّات در هفت فريده بيان شده است :\r\n1 . حقيقت جسم طبيعى\r\n2 . مباحث حركت\r\n3 . باقى لواحق جسم طبيعى از قبيل زمان ، مكان ، شكل ، جهت ، حدوث اجسام .\r\n4 . فلكيّات\r\n5 . عنصريّات\r\n6 . نفس\r\n7 . بعض احكام نفوس فلكى .\r\nطبق بيان فوق در كتاب منظومه مباحث مربوط به سماع طبيعى در سه فريدهء نخست ذكر شده است كه فريدهء اوّل آن دربارهء « حقيقت جسم طبيعى » است .\r\nاين فريده ضمن ده فصل بيان شده است :\r\n1 . اقوال و آراء و عقايد در حقيقت جسم طبيعى\r\n2 . اثبات هيولى بر طبق مذهب مشّائين\r\n3 . تعريف هيولى و برخى از احكام آن\r\n\r\n","description":"","footnote":"","page_name":" 528 ","page_number":528},
  {"content":"\r\n\r\n4 . اسامى هيولى به اختلاف اعتبارات\r\n5 . ابطال جزء لا يتجزّى\r\n6 . تناهى ابعاد ( اين بحث همچنانكه خود مؤلّف اعتراف مىكند طبق قاعده بايد در فريدهء دوم و يا سوم كه هر دو مربوط است به لواحق جسم طبيعى ذكر شود نه در اين فريده ، ولى به علّت نيازمندى مباحث « هيولى و صورت » به اين بحث ، در اينجا آورده شده است . )\r\n7 . صورت در اين جهان از هيولى منفك نمىشود .\r\n8 . هيولى از صورت عريان نمىگردد .\r\n9 . نوع احتياج هر يك از هيولى و صورت به يكديگر\r\n10 . صور نوعيّه\r\nقبلًا گفتيم كه حكما يك مبحث بالخصوص را « سماع طبيعى » مىنامند و آن را در مقابل مباحث فلكيّات ، عنصريّات ، نفس قرار مىدهند . اوّلا بايد بدانيم به چه جهت اين نام را روى اين مباحث نهاده‌اند ؟ ثانيا چرا اين قسمت را از عنصريّات و هم از فلكيّات مجزّا نموده‌اند ؟\r\nامّا علّت اينكه اين مباحث « سماع طبيعى » ناميده مىشوند اين است كه سنّت بر اين جارى بوده كه در طبيعيّات قبل از همهء مباحث ، اين مباحث آورده شود و به همين جهت اوّلين مبحثى از طبيعيّات كه به گوش دانشجو مىخورد اين مباحث است ، لهذا « سماع طبيعى » يعنى « اوّل ما يسمع من الطّبيعيّات » ناميده شده است ، همچنانكه گاهى اين قسمت را « السمع الكيان » نيز مىنامند كه عينا همين مفهوم و معنى را دارد .\r\nامّا علّت اينكه اين مباحث حساب جداگانه‌اى پيدا كرده و در واقع فنّ مستقلّى نسبت به همهء مباحث طبيعيّات شمرده شده است اين است كه آنچه در اين قسمت بحث مىشود نه از مختصّات عنصريّات است و نه از مختصّات فلكيّات ، و در عنصريّات نه اختصاص به جماد دارد و نه به نبات و نه به حيوان و نه به انسان ، بلكه مسائلى است مربوط به مطلق اجسام . اين مباحث در حقيقت « امور عامّهء » طبيعيّات است و اگر اين مباحث بجاى « سماع طبيعى » ، « امور عامّهء طبيعى » و يا « كلّيّات طبيعى » ناميده مىشد بسى مناسب‌تر بود .\r\nمسائل « سماع طبيعى » كه از آنها ياد كرديم قطعا علم و فنّ مستقلّى است و در هيچيك از فنون مربوط به فلكيّات و عنصريّات داخل نيست ، و اتّفاقا تمام و يا غالب\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nمباحث آن از حيث روش و سبك تحقيق شبيه الهيّات است يعنى صرفا تعقلّى و استدلالى و قياسى است نه حسّى و تجربى ، و لهذا به فلسفه شبيه‌تر است تا علوم حسّى و تجربى . به عقيدهء حكما برخى مباحث « سماع طبيعى » - يعنى آنها كه در فريدهء اوّل در ده فصل آمده است ( البتّه به استثناى فصل ششم كه ذكر شد ) - اساساً جزء الهيّات است نه طبيعيّات ، و بيان اين جهت در شرح منظومه آمده است . ساير مباحث آن كه در فريدهء دوم و سوم اين كتاب آمده است از قبيل مسائل حركت ، زمان ، مكان ، امتناع خلأ ، شكل ، جهت ، حدوث اجسام ، از الهيّات خارج است و داخل در عنصريّات و فلكيّات هم نيست و بايد فنّ مستقلّى شمرده شود .\r\nولى صدرالمتألّهين به حكم اينكه قائل به حركت جوهريّه است ، حركت و زمان و همچنين حدوث اجسام را از لواحق و عوارض جسم طبيعى نمىداند ، لهذا مسائل حركت و زمان و حدوث اجسام را نيز داخل در مسائل الهيّات مىداند . عليهذا به عقيدهء مشارإليه مسائلى كه براى « سماع طبيعى » باقى مىماند منحصر است به مسائل مكان ، تناهى ابعاد ، امتناع خلأ ، شكل و جهت .\r\nامّا بيان اينكه چرا مسائل مربوط به حقيقت جسم طبيعى و همچنين مسائل مربوط به حركت - خصوصا حركت جوهريّه - و زمان و حدوث اجسام از مسائل الهى است نه از مسائل طبيعى ، از حدود بحث ما خارج است .\r\n\r\n","description":"","footnote":"","page_name":" 530 ","page_number":530},
  {"content":"\r\n\r\n\r\nفريدهء اوّل : در حقيقت جسم طبيعى\r\n\r\n","description":"","footnote":"","page_name":" 531 ","page_number":531},
  {"content":"\r\n . \r\n","description":"","footnote":"","page_name":" 532 ","page_number":532},
  {"content":"\r\n\r\n\r\nغرر اوّل : بيان آراء گوناگون در حقيقت جسم طبيعى\r\n الجسم عند المتكلّم التئم * من ذات الاوضاع الّتى لا تنقسم \r\nجسم به عقيدهء متكلّمين فراهم آمده است از ذرّاتى\r\nكه قابل اشارهء حسّيّه هستند ولى انقسام نمىپذيرند\r\nشرح : بحث دربارهء حقيقت و ماهيّت جسم طبيعى است . جسم طبيعى يعنى همين اجسام و اجرامى كه در طبيعت مىبينيم كه داراى ابعاد سه گانهء طول و عرض و عمق مىباشند و به صورت يكى از عناصر و يا به صورت مركّب از چند عنصر وجود دارند و احيانا همهء آنها را با نام « جواهر جسمانى » ياد مىكنيم . قيد « طبيعى » به دنبال « جسم » براى اين است كه با « جسم تعليمى » كه مصطلح رياضىدانان است اشتباه نشود « 1 » .\r\nرياضىدانان كمّيّت متّصل يك بعدى را به نام « خط » و كمّيّت متّصل دو بعدى را به نام « سطح » و كمّيّت متّصل سه بعدى را به نام « جسم تعليمى » مىخوانند . آنچه آنها آن را\r\n\r\n\r\n\r\n\r\n","description":"","footnote":"\r\n( 1 ) . و بعلاوه بحث در جسمى است كه داراى طبيعت خاصّ است نه در جسم مطلق . به عقيدهء حكما جسم مطلق كه به صورت هيچيك از عناصر يا مركّبات نباشد وجود ندارد ، ولى به عقيدهء ذيمقراطيس - چنان كه بعداً خواهد آمد - ذرّات صغار صلبه ، جسم هستند ولى جسم طبيعى نيستند .\r\n","page_name":" 533 ","page_number":533},
  {"content":"\r\n\r\n« جسم تعليمى » مىخوانند به منزلهء عرضى است كه عارض جسم طبيعى شده است .\r\nسخن در فرق ميان جسم طبيعى و جسم تعليمى زياد است و از بحث ما خارج است .\r\nمقصود اين است كه آنچه اكنون مورد بحث است همين جوهر جسمانى است كه در مقابل ما قرار دارد و فضاى مقابل ما را تشكيل داده است و با نامهاى مختلف آب ، خاك ، هوا ، زمين ، ستاره ، خورشيد و غيره خوانده مىشوند . همهء اين اشياء كه نام برديم در يك جهت با يكديگر شركت دارند و آن اينكه جوهرى هستند قابل ابعاد سه گانه . بحث در اين است كه اين جوهر قابل ابعاد سه گانه كه در همه جا مىبينيم و اندازه‌گيرى مىكنيم چيست ؟\r\nطبق تقسيم بندىاى كه در كتاب منظومه آمده است مجموع عقايد و آراء در « حقيقت جسم طبيعى » عبارت است از :\r\n1 . جسم طبيعى مركّب است از مجموعه‌اى از ذرّات كه خود آن ذرّات ، جسم نيستند ، يعنى طول و عرض و عمق ندارند ، و به همين دليل انقسام نمىپذيرند ، نه انقسام ذهنى و رياضى و نه انقسام خارجى و عملى . اين ذرّات ، ذى وضع هستند ، يعنى قابل اشارهء حسّيّه مىباشند ، به عبارت ديگر مىتوان با اشارهء جسمانى نشان داد كه مثلًا در مقابل من قرار گرفته يا در طرف راست من و يا در طرف چپ من ؛ ولى چون اين طرف و آن طرف ، پشت و رو ، سطح و داخل ، طول و عرض و عمق ندارند ، حتّى ذهن نمىتواند در عالم خود براى آنها دو جزء فرض كند تا چه رسد به عمل و خارج .\r\nمتكلّمين اسلامى طرفدار اين نظريّه‌اند و اين اجزاء را با اين خصوصيّات ، « جزء لا يتجزّى » و گاهى « جوهر فرد » مىنامند .\r\nطبق اين نظريّه ، جسم كه خود قابل طول و عرض و عمق است از چيزهايى فراهم شده كه فاقد طول و عرض و عمق مىباشند ، به عبارت ديگر از لا جسم ( ولى لا جسمى كه قابل اشارهء حسّيّه هست ) جسم به وجود آمده است .\r\n مع انتهائها لدى الجمهور * او لا لدى النّظّام فى المشهور \r\nبا قول به اينكه آن اجزاء متناهى مىباشند - به\r\nعقيدهء جمهور متكلّمين - يا متناهى نمىباشند\r\n- طبق عقيدهء نظّام - آنچنانكه اين رأى از او مشهور است .\r\n\r\n","description":"","footnote":"","page_name":" 534 ","page_number":534},
  {"content":"\r\n\r\nشرح : متكلّمين كه جسم را مركّب از اجزاء لا يتجزّى مىدانند ، معمولا آن اجزاء را محدود و متناهى مىدانند ؛ يعنى مثلًا مىگويند كه يك سانتيمتر مكّعب آب از عدد بسيارى از اجزاء درست شده است ولى آن عدد محدود است و يك عدد معيّن است و بنابراين دو سانتيمتر مكعّب آب از اجزائى تشكيل شده است كه از نظر عدد دو برابر اجزائى است كه در يك سانتيمتر مكّعب وجود دارد .\r\nولى به « نظّام » - كه يكى از متكلّمين زبردست و شاگرد هشام بن الحكم است - نسبت داده شده كه گفته است همواره اجزائى كه يك جسم را تشكيل مىدهند نامتناهى مىباشند ، هر چند نمىتوان اين نسبت را صد در صد جدّى تلقّى كرد .\r\n2 . قول دوم آن است كه جسم طبيعى مركّب است از مجموعه‌اى از ذرّات كوچك غير قابل شكست ؛ يعنى آن ذرّات عملا قابل تقسيم نمىباشند ولى داراى طول و عرض و عمق مىباشند و به عبارت ديگر خود آن ذرّات ، جسم‌اند نه لا جسم . آن ذرّات چون جسمهاى كوچكى هستند كه داراى اين طرف و آن طرف ، و پشت و رو ، و سطح و داخل مىباشند . به عبارت ديگر آن ذرّات از نظر ذهنى و رياضى قابل تقسيم مىباشند ولى از نظر عملى و خارجى تقسيم ناپذيرند يعنى محال است كه شكسته يا ساييده شوند و يا به نحوى از انحاء به دو قطعه منقسم شوند .\r\nذيمقراطيس ، حكيم مشهور يونانى كه به « حكيم خندان » معروف است ، طرفدار اين نظريّه است . حكماى قديم ذرّات ذيمقراطيس را « ذرّات صغار صلبه » تعبير مىكردند . بيت ذيل ناظر به اين عقيده است :\r\n و قيل اجرام صغار مبدؤه * ليس يفكّ وهمنا يجزّؤه « 1 » \r\nو گفته شده است كه : جرمهاى كوچك ، مبدأ جسم طبيعى\r\nهستند . اين اجرام كوچك قابل دو قطعه شدن نمىباشند\r\nولى ذهن ما در ظرف خود آنها را تجزيه مىكند .\r\nشرح : شرح اين بيت همان است كه قبلًا توضيح داديم .\r\n\r\n\r\n\r\n\r\n","description":"","footnote":"\r\n( 1 ) . در مصراع دوم ، بعد از كلمه « يفكّ » از نظر تكميل معنى يك « لكن » در تقدير است .\r\n","page_name":" 535 ","page_number":535},
  {"content":"\r\n\r\n3 . قول سوم قول جمهور حكماست كه از زمان سقراط به بعد تا قرن نوزدهم عموم حكما و فلاسفه چنين عقيده و نظريّه‌اى داشته‌اند و آن اينكه جسم طبيعى نه مركّب است از اجزاء لايتجزّى و نه مركّب است از اجرام كوچك ذيمقراطيسى ، بلكه جسم طبيعى پيوسته است ؛ يعنى اين اجسام كه ما آنها را با نامهاى آب و خاك و سنگ و چوب مىخوانيم و هر كدام داراى طبيعت مخصوص به خود مىباشند و به موجب آن طبيعت مخصوص ، آثار مخصوص به خود دارند و نام مخصوص به خود گرفته‌اند ، يك واحد پيوسته‌اند نه يك مجموعه از اجزاء ذرّات . ما اين اجسام را به صورت يك امر واحد ممتد مىبينيم نه به صورت يك عدّه اشياء كه پهلوى هم قرار گرفته و سر به هم داده باشند . به عقيدهء حكما واقعيّت هم همانطور است كه با چشم خود مىبينيم و با لامسهء خود احساس مىكنيم .\r\n و بين قائلى اتّصال اختلف * فقال قائل انقسامه يقف \r\nو در ميان قائلين به اتّصال ، اختلاف واقع\r\nشده است ؛ پس قائلى قائل شده است كه\r\nقابليّت انقسام در يك حدّى متوقف مىشود\r\nشرح : طرفداران پيوستگى جسم طبيعى ، در اينكه جسم طبيعى قابل انقسام است و امكان دو قطعه شدن و چهار قطعه شدن و غيره در آن هست اختلافى ندارند ( اين جهت بديهى است كه هر جسمى نظير آب ، خاك ، هوا ، آتش ، فلزّات ، سنگها ، امكان شكسته شدن و دو قطعه شدن و چهار قطعه شدن و هشت قطعه شدن و بيشتر دارند ) ولى در يك جهت اختلاف دارند كه اگر فرض كنيم جسم طبيعى را به دو قطعه تقسيم كرديم و باز يكى از دو قطعه را به دو قطعهء كوچك‌تر ، و آن قطعهء كوچك‌تر را به دو قطعهء ديگر و همين طور عمل دو قطعه كردن و تقسيم كردن هر جزء را به دو قطعه و دو جزء كوچكتر ادامه بدهيم ، آيا به جايى خواهيم رسيد كه ديگر قابل دو قسمت شدن نباشد و حالت ذرّات ذيمقراطيس را به خود بگيرد ، و يا هر اندازه عمل تقسيم ادامه پيدا كند به چنين مرحله‌اى نخواهد رسيد ؟\r\n\r\n","description":"","footnote":"","page_name":" 536 ","page_number":536},
  {"content":"\r\n\r\nحكما را عقيده بر اين است كه هرگز به مرحله‌اى نخواهد رسيد كه امكان انقسام پايان پذيرد و اجزاء به صورتى درآيند كه غير قابل شكست باشند . ولى محمّد شهرستانى صاحب ملل و نحل معتقد است كه به جايى منتهى خواهد شد كه امكان انقسام پايان پذيرد . بيت بالا عقيدهء محمّد شهرستانى را بيان مىكند .\r\n و القوم قالوا لا وقوف عند حد * و بعد ذاك فالرّواقىّ اعتقد\r\nبساطة و هو لدى مشّائهم * من صورة و من هيولى ملتئم \r\nو قوم ( حكما ) گفته‌اند ( انقسام ) در حدى\r\nمتوقف نمىشود . پس از آن ، پس حكيم رواقى\r\nمعتقد است بساطت را ، و جسم در نزد مشّائين\r\nاز حكما از صورت و هيولى فراهم آمده است .\r\nشرح : حكما بر خلاف شهرستانى معتقدند كه هر اندازه تقسيم بر جسم طبيعى وارد شود هرگز به مرحله‌اى نخواهد رسيد كه متوقّف شود و امكان انقسام از ميان برود و آنچه مىماند به صورت يك ذرّهء نشكن درآيد .\r\nحكما پس از آنكه بر خلاف متكلّمين و بر خلاف ذيمقراطيس ، جسم طبيعى را پيوسته دانستند نه گسسته و به صورت مجموعه‌اى از ذرّات ، و پس از آنكه همه اتّفاق كردند كه جسم طبيعى از نظر قابليّت انقسام به دو جسم كوچك‌تر در حدّ معيّنى متوقف نمىشود ، خودشان از نظر حقيقت جسم طبيعى با يكديگر اختلاف كرده‌اند . پيروان افلاطون ( طبق ادّعاى منظومه ) - كه معمولا آنها را « اشراقيّون » مىگويند - معتقدند كه جسم طبيعى بسيط است ، يعنى هر چه هست همين جرم اتّصالى است كه يك واحد جوهرى ممتدّ است و يك واقعيّت پيوسته است و همين واقعيّت جرمى و اتّصالى و امتدادى است كه قابليّت انقسام دارد . ولى پيروان ارسطو كه آنها را « مشّائين » مىنامند معتقدند كه جسم طبيعى مركّب است ؛ يعنى معتقدند كه جرم اتّصالى و صورت جوهرى ممتد و كش‌دار كه « صورت جسميّه » نيز خوانده مىشود تمام حقيقت جسم طبيعى نيست ، نيمى از حقيقت آن است ، جسم طبيعى مجموع مركّب از هيولى و\r\n\r\n","description":"","footnote":"","page_name":" 537 ","page_number":537},
  {"content":"\r\n\r\nصورت جسميّه است ؛ يعنى اين چيزى كه ما آن را « جرم اتّصالى » ، « واقعيّت ممتدّ و كش‌دار » مىخوانيم به منزلهء پوششى است كه يك واقعيّت ديگر آن را به خود گرفته است كه ما آن واقعيّت را « هيولى » مىناميم و به زودى ، هم او را تعريف و هم اثبات خواهيم كرد .\r\nاز نظر اشراقيّون ، مادّهء اوّلى جهان كه مادّة المواد و هيولاى اولى است همين صورت جسميّه است كه متّصل واحد است . ولى از نظر مشّائين ، صورت جسميّه غير از مادّهء اصلى و اولاى جهان است ، مادّهء اوّلى جهان حقيقتى است بى تعيّن‌تر و نا مشخّص‌تر از صورت جسميّه . مادّهء اوّلى را مىتوان با دليل عقل و فلسفه وجودش را كشف كرد ولى هرگز نمىتوان آن را از ساير اشياء يعنى از صورتهايى كه به خود مىگيرد عريان كرد و تنها تماشا نمود . به قول بوعلى مانند زن زشتى است كه امتناع دارد چهره‌اش هويدا گردد ، چهرهء خويش را با جامهء خويش مىپوشد و تا جامه را عقب بزنى آستين پيش مىآورد و چهره را پنهان مىكند .\r\nضمناً لازم است اين نكته روشن شود كه حاجى سبزوارى در اينجا كلمهء « رواقى » به كار برده است و در شرح منظومه توضيح مىدهد كه مقصودش از « رواقيّون » افلاطون و پيروان اوست .\r\nدر اينجا دو اشكال است : يكى اينكه در اصطلاح تاريخ فلسفه ، هرگز افلاطون و افلاطونيان را « رواقى » نمىخوانند . رواقيان طبقه‌اى هستند كه تقريبا سه نسل بعد از افلاطون پيدا شده‌اند . مؤسّس مكتب رواقى كه يك مكتب اخلاقى و عملى است نه يك مكتب نظرى ، مردى است به نام « زنون قبرسى » . ولى در كتب فلسفهء اسلامى مكرّر ديده مىشود كه از افلاطون و افلاطونيان به عنوان « رواقيّون » ياد شده است ، همچنانكه حكماى اسلامى آنها را « اشراقيّون » نيز مىخوانند . اطلاق كلمهء « رواقى » به آنها قطعا اشتباه است و شايد منشأ اشتباه ، تعبيرى است كه شهرستانى در دو جاى ملل و نحل دارد كه « رواقيّون » را در مقابل « مشّائين » ذكر مىكند . ولى « اشراقى » ناميدن آنها البتّه صحيح است و ظاهرا اين اصطلاح را نيز حكماى اسلامى وضع كرده‌اند .\r\nاشكال دوم اين است كه قطع نظر از اينكه « رواقى » ناميدن افلاطون و افلاطونيان صحيح است يا صحيح نيست ، انتساب اين عقيده به افلاطون اساسى ندارد . آنچه مسلّم است اين است كه ارسطو معتقد به تركيب جسم از هيولى و صورت\r\n\r\n","description":"","footnote":"","page_name":" 538 ","page_number":538},
  {"content":"\r\n\r\nهست ، امّا اينكه افلاطون منكر باشد معلوم نيست و از كلمات مورّخين فلسفه معلوم مىشود كه ارسطو و افلاطون در هيولاى اولى اختلاف نظر نداشته‌اند ، اختلافشان در « صورت » است كه ارسطو آن را اصيل مىداند و افلاطون آن را پرتوى از « مثل » كه خود به آن قائل است مىشمارد .\r\nنظريّهء انكار هيولى از شيخ شهاب الدين معروف به « شيخ اشراق » است ولى بى جهت به افلاطون نسبت داده شده است . حكماى بعد از شيخ اشراق غالبا نظريّات شخصى او را به عموم اشراقيّون نسبت مىدهند .\r\n انّ الهيولى العمّ اعنى ما حمل * قوّة شىء اثبتت كلّ الملل \r\nحق اين است كه هيولاى عام يعنى چيزى را كه حامل\r\nاستعداد چيزى است ، همهء اقوام آن را اثبات كرده‌اند .\r\nشرح : از اينجا بحث و مشاجرهء اشراقى و مشّائى بر سر اثبات هيولى آغاز مىشود . با اينكه هنوز به نقد و بحث در عقيدهء متكلّمين و عقيدهء ذيمقراطيس پرداخته نشده است ، مشاجرهء مشّائين و اشراقيّين مطرح شده است . قاعده اين بود كه اوّل در اطراف نظر متكلّمين و نظر ذيمقراطيس بحث مىشد و سپس مشاجرهء مشّائين و اشراقيّون طرح مىگرديد ، ولى در اين كتاب « 1 » بر عكس عمل شده است .\r\nمقصود اين بيت اين است كه هيولى به معنى مادّه‌اى كه حامل قوّه و استعداد شىء ديگر باشد ، به عبارت ديگر چيزى كه امكان شدن چيز ديگر داشته باشد ، امرى است غير قابل انكار . احدى نيست كه نظام « شدن » را انكار كند . همه مىدانند كه برخى چيزها استعداد تحوّل به شىء ديگر در آنها هست . مثلًا در نطفهء انسان استعداد انسان شدن و در دانهء گندم استعداد گندم شدن است . پس نطفه مادّهء انسان است و دانهء گندم مادّهء بوتهء گندم است . و نيز همه قائلند كه در جهان چيزى وجود دارد كه مادّهء اصلى و مادّة الموادّ است ؛ يعنى او چيزى است كه از مادّهء ديگر به وجود نيامده است\r\n\r\n\r\n\r\n\r\n","description":"","footnote":"\r\n( 1 ) . يعنى كتاب منظومه حاجى سبزوارى .\r\n","page_name":" 539 ","page_number":539},
  {"content":"\r\n\r\nبلكه همه چيز ديگر از او به وجود آمده است ، به عبارت ديگر منبع همهء استعدادها اوست ولى خود او مسبوق به استعدادى و چيزى كه حامل آن استعداد باشد نيست .\r\nپس در اصل مادّهء اصلى اختلافى نيست ، اختلاف در چيزهاى ديگر است كه به زودى توضيح خواهيم داد :\r\n لكنّها هل وحّدّت او كثرت * و جسم او لا بينهم تشاجرت \r\nلكن در اينكه مادّهء اصلى چيزى است كه واحد است يا كثير ،\r\nجسم است يا جسم نيست ، بين اهل نظر اختلاف است .\r\nشرح : بنا به عقيدهء متكلّمين كه مىگويند هر جسم طبيعى مجموعه‌اى از اجزاء لا يتجزّى است ، مادّهء اصلى و هيولاى اولى كثير است نه واحد ، و لا جسم است نه جسم ؛ و بنا بر قول ذيمقراطيس كه جسم طبيعى را مركّب از ذرّات صغار صلبه مىداند ، هيولاى اولى كثير است و جسم . بنا بر قول اشراقيّون هيولاى اولى مساوى است با جسم طبيعى كه همان صورت جسميّه است ، بنابراين هيولاى هر چيز واحد است و جسم است ؛ و بنا بر عقيدهء مشّائين كه جسم را مركّب از دو جزء مىدانند : صورت جسميّه و حقيقتى ديگر كه محض قوّه و استعداد است ، هيولاى اولى جزء جسم است نه خود جسم ، و چون هيولاى اولى در هر جسم طبيعى واحد است پس هيولاى اولى واحد و غير جسم است زيرا چنان كه گفتيم جزء جسم است نه خود جسم .\r\n\r\n","description":"","footnote":"","page_name":" 540 ","page_number":540},
  {"content":"\r\n\r\n\r\nغرر دوّم : در اثبات هيولاى اولى به اصطلاح مشّائين\r\n انّ دليل الفصل و الوصل نطق * كالفعل و القوّة بالقول الاحق \r\nهمانا دليل فصل و وصل گوياست\r\n- مانند دليل قوّه و فعل - بر قول صحيح‌تر\r\nحكماى مشّاء ، براهينى اقامه كرده‌اند بر اثبات هيولى به معنى اخص - يعنى هيولى به مفهوم خاصّ خودشان - و بر اثبات اينكه جسم طبيعى مركّب است از دو جزء : يكى « هيولى » كه بعداً تعريف دقيق از آن خواهد شد و ديگر « صورت جسميّه » كه مورد قبول اشراقيّون است . آن دو دليل يكى به نام « برهان فصل و وصل » معروف است و ديگرى به نام « برهان قوّه و فعل » و عن قريب هر دو برهان توضيح داده خواهد شد :\r\n متّصل مضاف او نفسىّ * ثانيها غيرىّ او ذاتىّ \r\nمتّصل يا مفهومى است قياسى و اضافى و يا مفهومى است نفسى\r\nو متصل نفسى يا غيرى و بالتبع است و يا ذاتى و اصيل\r\n و الذّاتى امّا الفصل للكمّيّة * او ما هو الصّورة جوهريّة \r\n\r\n","description":"","footnote":"","page_name":" 541 ","page_number":541},
  {"content":"\r\n\r\n قد ساوق اتّصال الشّخصيّة * لانّها الكون و ذا المهيّة\r\nليس اتّصال قابلًا ما قابله * و نفسه و الجسم ذا ما ابطله\r\nفالجسم اذ فصلا فوصلا قابل * فالباق فى الحالين فيه حاصل \r\nمتّصل نفسى ذاتى ، يا فصل كمّيّت است\r\nو يا صورت جوهرى است .\r\nاتّصال و شخصيّت ، همدوش و همراه يكديگرند\r\nزيرا شخصيّت از قبيل وجود است و اتّصال از قبيل ماهيّت .\r\nاتّصال به هيچ وجه مقابل خود ( انفصال ) را نمىپذيرد\r\nو همچنين خودش را و انفصال جسم را به كلّى معدوم نمىكند .\r\nبنابراين ، جسم چون فصل و وصل را قبول مىكند\r\nپس چيزى كه در دو حالت مختلف باقى مىماند در او ، وجود دارد .\r\nشرح : اين ابيات ، برهان معروف « فصل و وصل » را بيان مىكند . قبلًا گفتيم كه مدّعاى مشّائين در برابر اشراقيّين اين است كه جسميّت و جرميّت و به عبارت ديگر جوهر جسمانى كه در ذات خود داراى اتّصال و امتداد سه جانبه است ، به منزلهء پوششى است كه بر موجود ديگرى به نام « هيولى » پوشانيده شده است و آن موجود ديگر هيچگاه عريان ظاهر نمىشود يعنى نمىتواند عريان ظاهر شود . اكنون مىگوييم حكماى مشّائى مدّعى هستند اينكه اجسام و اجرام ، قابل فصل و وصل‌اند ، يعنى اينكه يك جسم واحد متّصل مانند يك كاسهء آب ، فصل و انقسام مىپذيرد و به صورت دو حجم آب در مىآيد يا وصل مىپذيرد و دو كاسهء آب را كه روى هم بريزيم وحدت مىپذيرند و مجموعا يك واحد متّصل و ممتد را به وجود مىآورند ، دليل بر اين است كه جسميّت و جرميّت و اتّصال و امتداد جوهرى ، پوششى است بر روى يك جوهر ديگر و آن جوهر در حالى كه فصل يا وصل مىپذيرد ، لباس خويش را مىكند و لباس ديگرى مىپوشد و اگر جسم مركّب نبود يعنى اگر هر چه بود همين صورت جسميّه و امتداد و اتّصال جوهرى بود هرگز فصل و و صلى در جهان صورت نمىگرفت ، يعنى ممكن نبود جسم واحد متّصلى تبديل به دو جسم متّصل شود و يا دو جسم متّصل به صورت يك جسم درآيد . اين بود اجمال اين برهان .\r\nتفصيل اين برهان نيازمند به مقدّماتى است و قبل از آنكه آن مقدّمات را ذكر\r\n\r\n","description":"","footnote":"","page_name":" 542 ","page_number":542},
  {"content":"\r\n\r\nكنيم بايد يك مطلب را متذكّر شويم و آن اينكه اين برهان را مشّائين عليه اشراقيين اقامه كرده‌اند پس از آنكه دو طرف ، نظريّهء متكلّمين و نظريّهء ذيمقراطيسى را مردود شناخته و قبول كرده‌اند كه جسم طبيعى مانند آب و هوا و آتش و خاك و غيره مجموعه‌اى از ذرّات نيست بلكه يك واحد پيوسته است ، و از طرف ديگر همين چيزها كه بالفرض پيوسته‌اند بالحسّ و العيان فصل و وصل مىپذيرند .\r\nپس برهان فصل و وصل مبتنى بر قبول پيوستگى جسم طبيعى محسوس است ، و امّا بنا بر نظريّهء متكلّمين و يا نظريّهء ذيمقراطيس اين برهان نا تمام است زيرا بنا بر آن نظريّه‌ها هنگامى كه فصل و و صلى واقع مىشود مثلًا يك ليتر آب تبديل به دو نيم ليتر مىشود و يا دو نيم ليتر آب تبديل به يك ليتر آب مىگردد فصل و وصل واقعى صورت نگرفته است يعنى چنين نيست كه يك واحد متّصل تبديل به دو واحد متّصل شده باشد و يا دو واحد متّصل تبديل به يك واحد شده باشد بلكه يك ليتر آب مجموعه‌اى از ملكولهاست كه در مجاورت هم قرار گرفته‌اند و هنگامى كه تبديل به دو نيم ليتر آب مىشود از مجاورت هم دور مىشوند و هنگامى كه دو نيم ليتر تبديل به يك ليتر مىشود به معنى اين است كه گروهى از ملكولها كه از گروهى ديگر از ملكولها دور بودند در مجاورت يكديگر قرار گرفته‌اند .\r\nپس ارزش اين برهان يك ارزش نسبى است يعنى مبتنى بر قبول يك فرضيّهء ديگر است . امّا اينكه حكما برهانى بر ردّ نظريّهء ذيمقراطيس از اين نظر - يعنى از نظر مركّب بودن از ذرّات - داشته و اقامه مىكرده‌اند يا نداشته‌اند و اعتمادشان در اين جهت به حواسّ بوده است ، مطلب ديگرى است كه بعد دربارهء آن بحث خواهيم كرد و البتّه بعد خواهيم گفت كه حكما از اين جهت برهانى نداشته و اقامه نكرده‌اند . حكما برهانى كه عليه ذيمقراطيس اقامه كرده‌اند از اين جهت نبوده است ، بلكه از جهت مدّعاى ديگر ذيمقراطيس بوده كه مىگفته است خاصيّت ذرّات اين است كه غير قابل شكست است . حكما اين جهت را با برهان رد كرده‌اند . امّا اينكه جسم محسوس مجموعه‌اى از ذرّات است و يا يك واحد پيوسته است ، بدون برهان يعنى با اعتماد به حواس پذيرفته شده است .\r\nما اين مطلب را قبلًا چنين ذكر كرده‌ايم ولى اكنون معتقديم كه حكما اين برهان را با توجّه به هر دو جنبهء نظريّهء ذيمقراطيس ذكر كرده‌اند . شيخ در الهيّات شفا صفحهء 41 و 42 ضمن مقدّمهء اوّل برهان « فصل و وصل » يعنى اينكه هر جسمى قابل انقسام بر\r\n\r\n","description":"","footnote":"","page_name":" 543 ","page_number":543},
  {"content":"\r\n\r\nدو قسمت است ، تحت عنوان « فانّ لقائل ان يقول . . . » فرضيّهء ذيمقراطيس را بيان و رد مىكند . طبق نظر فلاسفه ممكن نيست كه جسم از ذرّاتى تركيب شده باشد كه خاصّيت ذاتى آنها اين باشد كه غير قابل التحام باشند . آنچه امروز به ثبوت رسيده بيشتر بر ردّ نظر ذيمقراطيس است نه ردّ نظر حكما . ذيمقراطيس معتقد بود كه جسم از ذرّات ممتنع الانقسامى تشكيل شده و امتناع انقسام را ناشى از طبيعت جسميّت آنها مىدانست و حكما معتقد بودند كه جسم - همانطور كه محسوس است - متّصل واحد است . آنچه علم امروز ثابت كرده است آن است كه جسم محسوس ، متّصل واحد نيست و از اين جهت بر خلاف نظر حكماست ولى از آن جهت كه ذرّات را قابل انقسام مىداند و هم از اين جهت كه طبق نظر علماى امروز علّت عدم التحام ذرّات ، خصوصيّات نوعى آنهاست نه طبيعت جسمى آنها ، نظر حكما را تأمين مىكند . حكما دربارهء اين جهت كه ذرّات داراى طبايع مختلف باشند و علّت عدم التحام طبيعت نوعى باشد ، بحث كرده‌اند و شيخ در « الهيّات » مانعى نمىبيند . در اين باره مجدّدا بحث خواهيم كرد .\r\nعليهذا در عصر ما كه نظريّهء ذيمقراطيس از جنبهء مركّب بودن جسم از ذرّات پذيرفته شده است ، برهان فصل و وصل ارزش خود را از دست مىدهد ، به اين معنى كه فصل و وصل‌هاى محسوس - كه يك مقدّمهء اين برهان است - ديگر فصل و وصل واقعى نيست . بنا بر نظريّهء علماى امروز ، محلّ كلام از جسم محسوس بايد به ذرّات اتمى منتقل شود ؛ اگر ذرّات اتمى ، فصل و وصل پذير باشند برهان فصل و وصل حكما در مورد آنها زنده مىشود ؛ يعنى جاى اين هست كه بحث شود آيا اجرام ذرّات ، عارض بر حقيقتى ديگر هستند كه آنها را به خود مىگيرد و رها مىكند يا چنين نيست ؟\r\nبعداً دربارهء اين مطلب ، مفصّل‌تر بحث خواهيم كرد .\r\nامّا تفصيل برهان فصل و وصل . اين برهان چهار مقدّمه دارد :\r\nالف . مفهوم « اتّصال و انفصال » و يا « وصل و فصل » كه در اين برهان به كار مىرود به چه معنى است ؟ كلمهء « اتّصال و انفصال » يك مفهوم عرفى دارد و يك مفهوم رياضى و يك مفهوم فلسفى ، و در اينجا مفهوم خاصّ فلسفى منظور است .\r\nعامّهء مردم لغت « اتّصال » را گاهى در مورد دو چيزى به كار مىبرند كه داراى يك انتها باشند ، مانند دو خط يا [ دو 
  ] سطح كه داراى يك نهايت باشند . مثلًا دو خطّى كه يك زاويه ايجاد مىكنند در نقطهء زاويه با هم اشتراك دارند و لهذا گفته مىشود اين دو\r\n\r\n","description":"","footnote":"","page_name":" 544 ","page_number":544},
  {"content":"\r\n\r\nخط به هم متّصل‌اند .\r\nو گاهى اين كلمه را در مورد دو چيز به كار مىبرند كه ميان آنها چيز ديگر قرار نگرفته است . مثلًا اگر نوك قلم روى كاغذ قرار بگيرد گفته مىشود اين قلم متّصل به كاغذ است « 1 » .\r\nو گاهى در مورد اشيائى به كار مىبرند كه به يكديگر بسته شده‌اند به طورى كه با حركت هر يك از آنها آن ديگرى حركت كند . مثلًا در مورد حلقه‌هاى زنجير و يا واگنهاى قطار گفته مىشود اينها به يكديگر متّصل‌اند ؛ گفته مىشود آخرين واگن و اوّلين واگن به هم متّصل‌اند ؛ يعنى طورى هستند كه با حركت هر يك ديگرى اجبارا حركت مىكند . در آنجا با اينكه ميان اوّلين واگن و آخرين واگن واگنهاى ديگرى فاصله است كلمهء « اتّصال » به كار برده مىشود « 2 » .\r\nامّا مفهوم رياضى اين لغت : علماى رياضى كه موضوع بحثشان « كمّيّات » است ، كمّيّت را دو نوع يافتند : كمّ متّصل و كمّ منفصل . اين دانشمندان ، اوّل مفهوم « كمّيّت » را شناختند كه به معنى قابليّت شىء است براى انقسام و تجزيهء فرضى ، در مقابل « كيفيّت » و ساير جواهر و اعراض كه هيچكدام چنين خصوصيّتى ندارند . سپس كمّيّت را دو نوع يافتند : نخست كمّيّتهايى كه ميان اجزاء و اقسام آنها « حدّ مشترك » مىتوان فرض كرد ؛ يعنى ميان هر دو جزء ، نهايتى مىتوان فرض كرد كه هم نهايت اين جزء باشد و هم نهايت جزء ديگر . مثلًا « خط » كمّيّت است ولى كمّيّت متّصل است ؛ يعنى اگر خطّى را در ذهن خود به دو نيم خط تقسيم كنيم يك نقطه را خواه ناخواه فرض كرده‌ايم كه هم به اين نيم خط تعلّق دارد و هم به اين يكى ، هم ابتداى اين يكى شمرده\r\n\r\n\r\n\r\n\r\n","description":"","footnote":"\r\n( 1 ) . حاجى سبزوارى اين مورد را ذكر نكرده است ، فقط مورد اوّل را ذكر كرده است و حال آنكه عرف عام در اين مورد هم كلمهء « اتّصال » را به كار مىبرد ، بلكه بايد گفت در مورد دو خط كه در يك نهايت با هم شريك‌اند اين كلمه از آن جهت به كار نمىرود كه دو خط در يك نهايت با هم شريك‌اند بلكه از اين جهت به كار مىرود كه ميانشان چيز ديگر قرار نگرفته است . پس بازگشت آن استعمال به اين استعمال است .\r\n( 2 ) . به نظر مىرسد كه بازگشت اين استعمال عرفى نيز به دو استعمال اوّل است . عرف از اين جهت حلقه‌هاى زنجير را « متّصل به هم » مىخواند كه هر دو حلقهء مجاور يكديگر متّصل‌اند يعنى ميان هر دو حلقهء مجاور فاصله‌اى نيست . حلقات را به ترتيب 1 و 2 و 3 و 4 شماره گذارى مىكنيم . حلقهء 1 و حلقهء 2 متّصل‌اند زيرا ميان آنها جسم ديگر فاصله نيست ، لا اقل در حال حركت جسم ديگر فاصله نيست ، و حلقهء 2 با حلقهء 3 همين حال را دارد ؛ امّا حلقهء 1 و حلقهء 3 چنين نيستند ؛ يعنى حلقهء 3 متصل است به متصل به حلقهء 1 نه به خود حلقهء 1 ، بعدّ متّصل به متّصل به شىء را مجازا متصل به خود آن شىء خواندند .\r\n","page_name":" 545 ","page_number":545},
  {"content":"\r\n\r\nمىشود هم ابتداى آن يكى . ولى عدد 4 يا 5 و يا هر عدد ديگر نيز كمّيّت است امّا كمّيّت منفصل ، يعنى كمّيّتى كه ميان ابعاض و اجزاء آن ، حدّ مشترك كه هم به اين جزء تعلّق داشته باشد و هم به جزء ديگر نمىتوان فرض كرد . مثلًا عدد 4 تقسيم مىشود به 2 و 2 ، يا عدد 5 تقسيم مىشود به 2 و 3 ، و دو جزء حاصل از اين عدد به هيچ وجه حدّ مشترك ندارند چنان كه واضح است .\r\nاتّصال به اين معنى را عرف نمىشناسد ؛ اين مفهوم ، مفهومى است كه علماى رياضيّات آن را درك مىكنند « 1 » .\r\nمفهوم ديگر اين لغت مفهومى است فلسفى . براى اينكه با اين مفهوم آشنا بشويم بايد به مطالبى كه قبلًا ذكر كرده‌ايم برگرديم .\r\nپر واضح است كه اجسامى كه ما در برابر خود مىبينيم جوهرند و قابل ابعاد سه گانه‌اند ؛ امّا جوهرند يعنى حالت شىء ديگر و نعت شىء ديگر نمىباشند ، وجودشان براى خودشان است نه براى شىء ديگر ، و به تفسير شيخ در الهيّات شفا - كه شايد موافق تعبير ارسطو باشد - وجود جوهر در شىء ديگر نيست ( ولى بعد متأخرين ميان « وجود فى نفسه » و « وجود لنفسه » فرق گذاشته و اصطلاح را تغيير داده‌اند ) امّا اينكه قابل ابعاد سه گانه‌اند به اين معنى كه ممكن است در داخل آنها سه خط فرض كنيم كه هر سه عمود بر يكديگر و در يك نقطه تلاقى كرده باشند و زاويه‌هايى كه از تلاقى اين خطوط پيدا مىشود همه زاويهء قائمه باشد ، در صورتى كه در يك سطح فقط دو خط مىتوانيم بر يكديگر عمود كنيم به نحوى كه زاويه‌اى كه در ميان آنها پيدا مىشود زاويهء قائمه باشد . اين است كه در تعريف جسم گفته‌اند :\r\n« جوهر يمكن ان يفرض فيه خطوط ثلثة متقاطعة على زوايا قوائم . »\r\nقبلًا گفتيم كه متكلّمين مدّعى هستند اين جوهر جسمانى با اين خاصيّت\r\n\r\n\r\n\r\n\r\n","description":"","footnote":"\r\n( 1 ) . اينكه ما اين مفهوم را « مفهوم رياضى » ناميديم به اعتبار اين است كه مورد استعمال علماى رياضيّات است ، و امّا اينكه اين تعريفات به طور كلّى وظيفهء چه علمى است ؟ آيا وظيفهء خود رياضيّات است يا وظيفهء فلسفه است ؟ يعنى آيا فلسفه عهده‌دار اين گونه تقسيمات و تعريفات است و وظايف علوم تنها بيان احكام است و يا وظيفهء خود علوم است ؟ مطلبى است كه اكنون مورد بحث ما نيست .\r\nبديهى است كه فلاسفه اين تعريفات را وظيفهء فلسفه مىدانند و تعريف مذكور براى كمّ متّصل در مباحث « جواهر و اعراض » كه از مباحث فلسفه است بيان شده است و علماى رياضيّات از فلاسفه اقتباس كرده‌اند .\r\n","page_name":" 546 ","page_number":546},
  {"content":"\r\n\r\nسه بعدى ، از مجموعه‌اى از ذرّات فراهم آمده است كه هيچكدام خاصيّت كل را ندارند يعنى هيچكدام سه بعدى نيستند بلكه اساساً بعد ندارند و به عبارت ديگر لا جسم‌اند ؛ ولى ذيمقراطيس مدّعى است كه جسم محسوس از مجموع ذرّاتى فراهم آمده است كه هر كدام به تنهايى جوهرى سه بعدى مىباشند ؛ و حكما مدّعى هستند كه هر جسم محسوس به تنهايى يك واحد جوهرى سه بعدى مىباشد . پس حكما و ذيمقراطيس در وجود جوهر سه بعدى كه از اجزاء و ذرّات بى بعد فراهم نشده باشد متّفق‌اند با اين تفاوت كه حكما جوهر اينچنين را همين اجسام محسوسه مىدانند و ذيمقراطيس اين اجسام محسوسه را چنين نمىداند و مدّعى است كه جوهر سه بعدى كه از اجزاء و ذرّات كوچك‌تر فراهم نشده است خود « ذرّات صغار صلبه » مىباشند .\r\nپس اگر از نظر متكلّمين صرف نظر كنيم ( و چنان كه بعداً خواهيم گفت نظر متكلّمين به هر حال مردود است ) بايد بگوييم : به اتّفاق فلاسفه ، در جهان جوهرى وجود دارد كه در ذات خود پيوسته است يعنى حقيقتش امتداد و كشش در سه جهت است . اين جوهر همان است كه « صورت جسميّه » و يا « اتّصال جوهرى » مىخوانيم ؛ چيزى كه هست ، ذيمقراطيس واحد آن جوهر را ذرّاتى كوچك و نا محسوس مىداند و ساير فلاسفه هر يك از اجسام محسوسه خصوصا بسائط را واحد آن مىدانند .\r\nاكنون كه مفهوم فلسفى « اتّصال » روشن شد مىگوييم در برهان فصل و وصل كه گفته مىشود اتّصال تبديل به انفصال مىشود و يا انفصال تبديل به اتّصال مىشود ، مقصود اتّصال به مفهوم فلسفى است نه اتّصال به مفهوم عرفى و يا مفهوم رياضى .\r\nب . مقدّمهء دوم اين است كه « وحدت اتّصالى مساوق است با وحدت شخصى » .\r\nكلمهء « مساوق » كه در اين جمله آمده است از مادّهء « سوق » است كه به معنى راندن است . دو چيز كه با هم رانده شوند و همدوش يكديگر باشند گفته مىشود كه « مساوق » يكديگرند .\r\nدر اينجا مقصود اين است كه هر جا وحدت اتّصالى هست وحدت شخصى نيز هست ، و البتّه مقصود از « اتّصال » در اينجا اتّصال به مفهوم فلسفى است ، پس مقصود اين است كه هر متّصل جوهرى شخص واحد است نه اشخاص متعدّد .\r\nحكما ثابت كرده‌اند كه « تشخّص » و « وجود » مساوق يكديگرند ، هر جا وجود است تشخّص است و هر جا تشخّص است وجود است ، و متقابلًا مىگويند كلّيّت و عدم تعيّن شأن ماهيّت است و در حقيقت اعتبار ذهن است . اكنون مىگوييم اتّصال\r\n\r\n","description":"","footnote":"","page_name":" 547 ","page_number":547},
  {"content":"\r\n\r\nجوهرى عبارت است از اينكه ماهيّتى به نحوى باشد كه قابليّت ابعاد سه گانه داشته باشد ؛ وجود چنين ماهيّتى در خارج عين تشخّص واقعى اوست .\r\nج . مقدّمهء سوم اين است كه : « دو امر متقابل هرگز يكديگر را قبول نمىكنند بلكه شىء ثالثى لازم است كه متناوبا آن دو را بپذيرد » .\r\nتوضيح اين كه بعضى امور با يكديگر تقابل دارند يعنى غير قابل اجتماع‌اند .\r\n« متناقضين » يعنى وجود يك چيز و عدم آن چيز با يكديگر تقابل دارند ، و همچنين « متضادّين » از قبيل سفيدى و سياهى ، يا حرارت و برودت با يكديگر تقابل دارند ؛ همچنين است عدم و ملكه نظير غنا و فقر .\r\nهرگز دو امر متقابل ، يكديگر را قبول نمىكنند . مثلًا وجود ، عدم را و يا عدم ، وجود را قبول نمىكند بلكه ماهيّت كه امر ثالث است متناوبا هم وجود را قبول مىكند و هم عدم را . سفيدى نيز سياهى را نمىپذيرد و سياهى هم سفيدى را نمىپذيرد - يعنى سفيدى سياه نمىشود و سياهى هم سفيد نمىشود - امّا جسم كه امر ثالث است متناوبا هم سفيد مىشود و هم سياه . غنا فقر را نمىپذيرد و فقر غنا را نمىپذيرد ولى يك انسان ، هم مىتواند غنا را بپذيرد و هم فقر را .\r\nاتّصال جوهرى ، نقطهء مقابل انفصال جوهرى است . انفصال جوهرى اين است كه يك واحد جوهرى به صورت دو واحد درآيد .\r\nاكنون مىگوييم همانطور كه وجود و عدم ، سفيدى و سياهى ، فقر و غنا يكديگر را نمىپذيرند بلكه امر ثالثى لازم است كه هم پذيرندهء اين باشد و هم پذيرندهء آن ، اتّصال و انفصال نيز همديگر را نمىپذيرند ، پس اگر در موردى متعاقبا اتّصال و انفصال صورت گرفت دليل بر اين است كه امر ثالثى وجود دارد كه گاهى متّصل است و گاهى منفصل .\r\nد . مقدّمهء چهارم اين است كه وقتى جسم متّصل واحد تبديل به دو متّصل مىشود و يا دو منفصل تبديل به يك متّصل مىشود ، چنين نيست كه آنچه قبلًا موجود بود به كلّى معدوم شود و از نو چيز ديگرى موجود شود كه هيچ رابطه‌اى با اوّل ندارد ، بلكه قطعاً چيزى در بين است كه آن چيز قبلًا متّصل بود و اكنون منفصل است و يا قبلًا منفصل بود و اكنون متّصل است و آن چيز در هر دو حالت باقى است .\r\nپس از اين مقدّمات چهارگانهء توضيحى ، مىگوييم : هنگامى كه يك صورت جسميّه كه يك جوهر ممتدّ است دو قسمت مىشود ، متّصل واحد كه شخص واحد\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nاست تبديل به دو شخص ديگر مىشود و به عبارت ديگر وجود يك شخص متّصل تبديل مىشود به دو وجود منفصل كه عبارت است از دو متّصل ، و از طرفى مىدانيم اتّصال انفصال را نمىپذيرد بلكه اتّصال مىرود و انفصال مىآيد ، و از طرف ديگر مىدانيم در حالى كه اتّصال مىرود و انفصال مىآيد جسم سابق به كلّى معدوم نمىشود بلكه يك چيزى در ميان است كه سابقا داراى اتّصال بود و بعد داراى انفصال شد .\r\nآن چيزى كه در دو حالت اتّصال و انفصال باقى است همان است كه حكماى مشّائى آن را « هيولى » مىنامند .\r\n و قوّة للفعل حيث عاندت * قد اقتضت حيثيّة بها احتذت \r\nو چون قوّه با فعليّت تعاند و تقابل دارد\r\nايجاب مىكند يك حيثيّت واقعى مخصوص به خود را .\r\nشرح : برهان دوم بر اثبات وجود « هيولى » كه از طرف مشّائين اقامه شده است معروف است به « برهان قوّه و فعل » . خلاصهء بيان اين برهان اين است كه اجسام عالم همه - بلا استثناء - بالفعل يك شىء و بالقوّه شىء ديگرند ، و « قوّه » و « فعليّت » دو حيثيّت متقابل مىباشند يعنى يك شىء نمىتواند از يك حيثيّت هم بالفعل باشد و هم بالقوّه .\r\nپس معلوم مىشود در اشياء دو حيثيّت واقعى وجود دارد : از يك حيثيّت بالفعل و از حيثيّت ديگر بالقوّه مىباشند . آن حيثيّتى كه ملاك فعليّت است همان است كه « صورت » خوانده مىشود و مورد قبول اشراقيّين است ، و حيثيّتى كه ملاك قوّه است همان است كه ما آن را « هيولى » مىناميم و مورد انكار اشراقيّين است .\r\nمثلًا آب ، بالفعل آب است و امكان هوا شدن دارد يعنى بالقوّه هواست ؛ و نطفه ، بالفعل نطفه است و بالقوّه انسان است . آب از همان جهت كه [ بالفعل 
  ] آب است هواى بالقوّه نيست و نطفه از همان جهت كه بالفعل نطفه است انسان بالقوّه نيست ، بلكه از جهت ديگر است و آن جهت ديگر جهت هيولايى آنهاست .\r\nتوضيح بيشتر موكول به ذكر چند مقدّمه است :\r\n1 . جهان ما جهان شدن و صيرورت است ؛ هيچ چيز نيست كه در يك حالت و وضع ثابت باشد و لا اقل امكان تغيير حالت و تغيير وضع و تبديل به شىء ديگر در او\r\n\r\n","description":"","footnote":"","page_name":" 549 ","page_number":549},
  {"content":"\r\n\r\nنباشد .\r\n2 . شدن و صيرورت ايجاب مىكند كه شىء ، هم داراى فعليّت باشد و هم داراى امكان ؛ از آن جهت كه بالفعل است خود شىء است داراى خاصيّت و اثر ، و از آن جهت كه بالامكان است خود شيئى خاصّ نيست بلكه فقط اين است كه مىتواند شىء ديگر بشود ، همهء شيئيّتش اين است كه مىتواند شىء ديگر بشود .\r\nبه عبارت ديگر هر شىء از آن جهت كه بالفعل است همان چيزى است كه هست ، و از آن جهت كه بالقوّه است مىخواهد شىء ديگر بشود .\r\n3 . اين دو حالت از يكديگر قابل تفكيك مىباشند ؛ يعنى ممكن بود اشياء فقط همان چيز باشند كه هستند ولى امكان شىء ديگر شدن در آنها نباشد ، و در اين صورت مثلًا آب فقط آب بود و بالقوّه هوا نبود و نطفه فقط نطفه بود و بالقوّه انسان نبود .\r\n4 . حيثيّت قوّه در عين اينكه نقطهء مقابل فعليّت است و ملازم است با سلب فعليّت ، ولى بايد دانست كه سلب صرف نيست ، سلب صرف همان سلب مطلق است كه در هر فعليّتى نسبت به هر فعليّت ديگر صادق است ، ولى حيثيّت قوّه نوعى خاص از سلب است كه مقرون به جهتى است كه « امكان » و « شأنيّت » و « استعداد » و امثال اينها ناميده مىشود .\r\n5 . اين دو حيثيّت با يكديگر تعاند و تقابل دارند ؛ يعنى ممكن نيست كه هر دو يك چيز باشند ؛ هر يك از اين دو حيثيّت ملاك جداگانه بايد داشته باشند ؛ حيثيّتى كه ملاك بالفعل بودن يك شىء است نمىتواند عينا همان ملاك بالقوّه بودن آن باشد ، زيرا اين دو حيثيّت با يكديگر نوعى تعاند و تقابل دارند .\r\nاشياء از آن جهت كه هستند ايجاب مىكنند كه باشند و باقى بمانند و وضع فعلى خود را حفظ كنند ولى از آن جهت كه بالقوّه‌اند اقتضاى عبور از وضع فعلى و شىء ديگر شدن دارند ، لهذا مىگويند هيولى شوق به صورت دارد و هر صورت جديد كه بيايد خواهش صورت ديگر در او پيدا مىشود ؛ از اين رو مىتوان گفت كه نوعى تضادّ در دل اجسام وجود دارد ، اجسام به موجب يك حيثيّت اقتضاى حفظ و ابقاى وضع موجود و به موجب حيثيّت ديگر اقتضاى دگرگونى و انقلاب دارند .\r\nنتيجهء مقدّمات گذشته اين است كه اشياء در عين اينكه هر كدام شىء خاص هستند امكان شىء ديگر شدن در آنها هست و اين ، دليل است كه در اشياء دو حيثيّت واقعى وجود دارد [ كه 
  ] به موجب يكى از آنها همان‌اند كه هستند و آن ، حيثيّت صورى\r\n\r\n","description":"","footnote":"","page_name":" 550 ","page_number":550},
  {"content":"\r\n\r\nآنهاست و به موجب حيثيّت ديگر همان‌اند كه مىتوانند شىء ديگر بشوند و آن ، حيثيّت هيولايى آنهاست .\r\nدر ميان مقدّمات پنجگانهء فوق آنچه بيشتر بايد به كرسى نشانده شود مقدّمهء پنجم است . مقدّمات چهارگانهء ديگر چندان نيازى به اثبات ندارد .\r\n\r\n","description":"","footnote":"","page_name":" 551 ","page_number":551},
  {"content":"\r\n\r\n\r\nغرر پنجم : در بطلان جزء لا يتجزّى\r\n تفكّك الرّحى و نفى الدّائرة * و حجج اخرى لديهم دائرة\r\nمبطلة الجواهر الافراد * فى واجب القبول للابعاد \r\nلزوم قطعه قطعه شدن سنگ آسيا و لزوم وجود نداشتن\r\nشكل دايره و براهين ديگرى كه در ميان حكما رايج است\r\nنظريّهء جوهر فرد ( جزء لا يتجزّى ) را\r\nدر پذيرندهء ابعاد سه گانه ( جسم ) ، باطل مىكند .\r\nشرح : در اين فصل به نقد عقيدهء متكلّمين دربارهء اجزاء لا يتجزّى پرداخته مىشود . چنان كه قبلًا گفتيم به عقيدهء متكلّمين اين اجسامى كه ما مشاهده مىكنيم ، هر كدام مجموعه‌اى هستند از ذرّاتى به صورت نقطه ؛ يعنى آن ذرّات نه طول دارند و نه عرض و نه عمق . اينها بر خلاف نقطهء رياضى جوهرند نه عرض ؛ يعنى حالت شىء ديگر نيستند بلكه خودشان براى خودشان موجودند . اين ذرّات هر چند حجم ندارند ولى داراى وزن مىباشند ؛ وزن هر جسم عبارت است از مجموع اوزان هر يك از اين ذرّات ؛ و در عين اينكه هر كدام به تنهايى حجم ندارد از اجتماع گروهى از آنها حجم به وجود مىآيد و جسم كه داراى طول و عرض و عمق است تأليف مىشود . اين ذرّات\r\n\r\n","description":"","footnote":"","page_name":" 552 ","page_number":552},
  {"content":"\r\n\r\nاز آن جهت كه قائم به ذات‌اند يعنى حالت شىء ديگر و عارض بر شىء ديگر نيستند « جوهر » شمرده مىشوند و از آن جهت كه طول و عرض و عمق ندارند و هيچ جزء براى آنها فرض نمىشود « فرد » خوانده مىشوند و لهذا « جوهر فرد » ناميده مىشوند .\r\nاين ذرّات محسوس نمىباشند - يعنى هر يك جزء به تنهايى به چشم ديده نمىشود و با دست لمس نمىشود - ولى قابل اشارهء حسّيّه مىباشند ؛ يعنى مثلًا با انگشت مىتوان اشاره كرد كه در فلان محلّ قرار دارد و در فلان محلّ ديگر قرار ندارد ؛ پس در عين اينكه هر جزء به واسطهء خردى نامحسوس است قابل اشارهء حسّيّه هست .\r\nبه عقيدهء متكلّمين اينكه ما جسم را به صورت يك واحد متّصل و پيوسته مىبينيم و موقعى كه جسم حركت مىكند خيال مىكنيم يك واحد پيوسته حركت مىكند ، خطاى باصره است ؛ در واقع و نفس الامر مجموعه‌اى از ذرّات خالى از بعد مىباشند كه چنين به چشم مىآيند و همانها هستند كه حركت مىكنند .\r\nحكما براهين و ادلّهء رياضى و طبيعى زيادى عليه نظريّهء جزء لا يتجزّى به شكلى كه متكلّمين قائل‌اند اقامه كرده‌اند . از جملهء آن براهين برهانى است كه كم و بيش به « برهان تفكّك » معروف است و در شعر منظومه با كلمهء « تفكّك الرّحى » به آن اشاره شده است .\r\nآن برهان اين است كه بنا بر تركّب جسم از اجزاء لا يتجزّى ، حركت جسم به دور خود - مانند حركت كره به دور خود ( حركت وضعى ) و يا حركت سنگ آسيا به دور محور خود ( حركت رحوى ) - مستلزم يكى از سه امر است : يا گسستن و پيوستن اجزاء از يكديگر به طورى كه در هنگام حركت جسم بعضى متحرّك و بعضى ساكن شوند و فواصل معيّنى ايجاد شود و دو مرتبه هنگام سكون به حالت اوّل برگردند ، و يا عدم تساوى مسافت دو حركت متّحد السّرعة متساوى المدّة ، و يا نقيض مدّعا يعنى تجزّى اجزاء ؛ و اين هر سه محال است ، پس مدّعاى متكلّمين محال است .\r\nاين برهان معمولًا به صورت اختصارى به اين شكل بيان مىشود :\r\nتركّب جسم از اجزاء لا يتجزّى مستلزم تفكّك - يعنى انفكاك - اجزاى سنگ آسيا از يكديگر است . بديهى است كه مقصود ، صرف جدا بودن اجزاء از يكديگر نيست ، زيرا اين عين مدّعاى متكلّمين است و عين يك مدّعا را نمىتوان دليل بر بطلان آن مدّعا قرار داد ، بلكه مقصود نوعى خاص از گسستن اجزاء از يكديگر و سپس پيوستن به يكديگر است كه هيچ عقل سليم آن را نمىپذيرد .\r\n\r\n","description":"","footnote":"","page_name":" 553 ","page_number":553},
  {"content":"\r\n\r\nتوضيح اينكه هنگامى كه يك جسم مانند سنگ آسيا به دور خود مىچرخد حركت قسمتهاى مختلف آن از لحاظ سرعت مختلف است . اگر در وسط سنگ خطّى عمودى ( محور ) فرض كنيم همهء سنگ به اطراف آن مىچرخد با اين تفاوت كه اجزاى نزديك‌تر كندتر و اجزاى دور تر تندتر مىچرخد و هر چه اجزاء از مركز دور تر باشند حركتشان سريع‌تر است ، زيرا هر نقطه‌اى از سنگ را در نظر بگيريم دايره‌اى را طى مىكند كه مركزش در خطّ محور است و شعاعش فاصلهء آن نقطه تا محور است و از طرفى محيط دايره متناسب است با مقدار شعاع ، يعنى هر چه نقطه دور تر باشد شعاع بزرگ‌تر و محيط دايره نيز وسيع‌تر است ، پس در هر يك دورى كه سنگ به دور خود مىچرخد همهء نقطه‌هاى مفروض يك دور طى مىكنند و چون دايره‌ها از لحاظ وسعت و محيط مختلف‌اند و بايد محيطهاى مختلف را در زمان واحد طى كنند طبعاً سرعت حركت آنها متفاوت مىشود ، يعنى حركت آنكه نزديك‌تر است كندتر و حركت آنكه دور تر است تندتر خواهد بود .\r\nاكنون مىگوييم با فرض اتّصال جسم ( نظريّهء حكما ) و با فرض تركّب جسم از ذرّات صغار صلبهء ذى بعد ( نظريّهء ذيمقراطيس ) اشكالى پيش نمىآيد ، ولى بنا بر نظريّهء متكلّمين اشكال ذيل ظاهر مىشود :\r\nسنگ آسيايى را فرض مىكنيم كه در هر ثانيه يك دور به گرد محور خود مىچرخد . قهراً تمام ذرّات آن سنگ در يك ثانيه يك دايرهء كامل را طى مىكنند با اين تفاوت كه نقاط نزديك‌تر ، دايره‌اى كوچك‌تر را طى مىكنند .\r\nفرض مىكنيم ذرّاتى كه در نزديك‌ترين دايره قرار گرفته‌اند يك دايرهء ده سانتيمترى را طى مىكنند و ذرّاتى كه در دورترين فاصله از محور قرار گرفته‌اند يك دايرهء صد سانتيمترى را طى مىكنند ، و سنگ آسيا را به حركت در مىآوريم ، هنگام حركت سنگ آسيا قهراً اجزائى كه در يك دايره قرار گرفته‌اند مرتّبا جاى خود را به يكديگر مىدهند .\r\nاكنون مىگوييم در لحظه‌اى كه يك ذرّه از ذرّاتى كه در دايرهء وسيع‌تر قرار دارند به قدر يك ذرّه طىّ مسافت مىكنند يعنى در جاى ذرّهء مجاور خود قرار مىگيرند ، ذرّاتى كه در دايرهء كوچك‌تر قرار دارند چه حالى دارند ؟ يا متحرّك‌اند و يا ساكن . اگر فرض كنيم ساكن‌اند بايد بپذيريم كه ذرّات جسم ، در حال حركت جسم به دور خود دو حالت مختلف دارند : بعضى ساكن‌اند و بعضى متحرّك ، يعنى ارتباطشان قطع مىشود و از هم\r\n\r\n","description":"","footnote":"","page_name":" 554 ","page_number":554},
  {"content":"\r\n\r\nگسسته مىگردند به اين ترتيب كه اجزائى كه روى دايرهء ده سانتيمترى قرار دارند صبر مىكنند كه اجزاء دايرهء صد سانتيمترى به مقدار نه جزء حركت كنند و هنگامى كه از جزء نهم به جزء دهم عبور مىكنند اينها تكانى به قدر يك جزء به خود مىدهند . اين ، هم خلاف محسوس است ، زيرا بايد حركت اجزاء دايرهء كوچك‌تر كه در نه دهم زمان ساكن است و فقط در يك دهم زمان متحرّك است ابدا احساس نشود و آنها ساكن ديده شوند ، و هم خلاف عقل سليم است ، زيرا وقتى كه نيرويى بر جسمى وارد مىشود دليل ندارد كه حركات ذرّات به آن شكل و نظم كه شبيه حركات ارادى است صورت گيرد .\r\nو امّا اگر فرض كنيم كه در لحظه‌اى كه اجزاى دايرهء بزرگ‌تر به قدر يك جزء طىّ مسافت كرده‌اند اجزاى دايرهء كوچك‌تر نيز متحرّك بوده و ساكن نبوده‌اند ، در اين صورت مقدار حركت - يعنى مسافت طى شدهء - اجزاى دايرهء كوچك‌تر يا برابر است با مقدار حركت اجزاى دايرهء بزرگ‌تر و يا كمتر است « 1 » ؛ اگر برابر است ، لازم مىآيد كه دو حركت مساوى از لحاظ سرعت دو مسافت مختلف را طى كنند يعنى لازم مىآيد دو جزء با سرعت واحد در يك زمان حركت كنند و در عين حال يكى مسافت ده سانتيمتر و ديگرى مسافت صد سانتيمتر را طى كند و اين محال است ؛ و اگر فرض كنيم [ مقدار 
  ] حركت اجزاى دايرهء كوچك‌تر كمتر است يعنى مسافت كمترى را طى كرده است ، لازم مىآيد تجزّى آن اجزاء ، زيرا لازم مىآيد كه مثلًا در مدّتى كه اجزاى دايرهء بزرگ‌تر هر كدام به اندازهء يك جزء طىّ مسافت كرده‌اند اجزاى دايرهء كوچك‌تر هر كدام به قدر يك دهم جزء طىّ مسافت كرده باشند ، پس اجزاى مفروضه داراى مقدار و بعد هستند و نصف و ثلث و ربع و عشر دارند و اين خلاف مدّعاى متكلّمين است .\r\nخلاصهء برهان اين است كه بنا بر تركّب جسم از اجزاء لا يتجزّى لازم مىآيد در حين حركت جسم به دور خود : يا گسستن و پيوستن بى منطق اجزاء ، و يا عدم تساوى مسافت دو حركت متساوى السّرعة متساوى المدّة ، و يا نقيض مدّعا يعنى تجزّى اجزا ، و همهء اين شقوق محال است ، پس اصل مدّعا محال است .\r\n\r\n\r\n\r\n\r\n","description":"","footnote":"\r\n( 1 ) . [ به تعبير ديگر سرعت اجزاى دايرهء كوچك‌تر يا برابر است با سرعت اجزاى دايرهء بزرگ‌تر و يا كمتر است . 
  ]\r\n","page_name":" 555 ","page_number":555},
  {"content":"\r\n\r\n\r\nبرهان نفى دايره\r\nبرهان ديگرى كه حكما بر ردّ نظريّهء جزء لا يتجزّى اقامه كرده‌اند اين است كه مىگويند بنابراين نظريّه لازم مىآيد دايره وجود نداشته باشد و چون دايره وجود دارد پس اين نظريّه باطل است .\r\nبديهى است كه اگر برهان را به همين سادگى بيان كنيم طرف جواب مىدهد كه آنچه در خارج وجود دارد و ما آنها را دايره يعنى يك خطّ منحنى مسدود ( و يا سطحى كه بر آن يك خطّ منحنى مسدود احاطه دارد ) مىبينيم ، دايرهء واقعى نيست و همهء خطوط منحنى يك سلسله خطوط منكسر واقعى هستند كه منحنى به چشم مىآيند .\r\nبعلاوه فرض وجود دايره مبتنى بر اين است كه قبول كنيم فضاى خارج پر است از مادّه ، ولى بنا بر نظر كسانى كه فضا را مجموعه‌اى از خلأ و ملأ - يعنى فضاى خالى و مادّهء پراكنده در فضا - مىدانند هيچ شكلى از اشكال آن طور كه محسوس مىشود وجود ندارد .\r\nولى حقيقت اين است كه اين برهان به اين سادگى نيست . مفاد برهان اين است كه بنا بر نظريّهء جزء لا يتجزّى فرض دايره‌اى كه از اجزاء لا يتجزّى تشكيل شده باشد مستلزم امر محال است ؛ يعنى اگر آنچه در فضا پراكنده است اجزاى لا يتجزّى باشد فراهم آوردن يك خطّ منحنى مسدود - كه « دايره » ناميده مىشود - از اين اجزاء ، بايد ممكن باشد و حال آنكه چنين چيزى محال است .\r\nزيرا اگر دايره‌اى از اين اجزاء فراهم كنيم اين دايره داخل و خارجى خواهد داشت ؛ اين اجزاء به حكم اين كه دقيقا پهلوى يكديگر قرار گرفته و به هم چسبيده‌اند از قسمت داخل دايره متلاقى هستند ؛ اكنون مىگوييم از بيرون دايره چطور ؟ آيا به هم چسبيده و متلاقى هستند و يا از هم جدا مىباشند ؟\r\nبنا بر فرض اوّل ، يا اين است كه سطح داخلى اجزاء از سطح خارجى آنها كوچك‌تر است و يا مساوى است ؛ اگر كوچك‌تر است پس اجزائى كه لا يتجزّى فرض شده بودند متجزّى هستند زيرا دو سطح دارند و يكى از دو سطح از ديگرى بزرگ‌تر است ، و اگر مساوى هستند باز هم به حكم اين كه داراى دو سطح هستند لازم مىآيد متجزّى باشند ولى چون ممكن است طرف بگويد مقصود از تساوى دو سطح اين\r\n\r\n","description":"","footnote":"","page_name":" 556 ","page_number":556},
  {"content":"\r\n\r\nاست كه اساساً دو سطحى وجود ندارد ، ظاهر و باطن دايره يك چيز است ، مىگوييم در اين صورت لازم مىآيد كه اگر يك دايرهء ديگر را بر اين دايره محيط قرار دهيم محيط و محاط مساوى يكديگر باشند ، زيرا همواره سطح مقعّر محيط با سطح محدّب محاط مساوى است و اگر سطح محدّب محاط با سطح مقعّر خودش مساوى باشد و يا يكى باشند لازم مىآيد كه سطح مقعّر محيط با سطح مقعّر محاط مساوى باشد و از طرف ديگر چون دايرهء محيط نيز از اجزاى لا يتجزّى تشكيل شده است سطح مقعّر خودش با سطح محدّب خودش متساوى است ، پس لازم مىآيد كه سطح محدّب محيط و سطح مقعّر محاط مساوى باشند ، پس لازم مىآيد كه اگر ميلياردها دايره را كه همه از يك سلسله خطوط جوهرى ( خطوط مؤلّف از اجزاء لا يتجزّى ) تشكيل شده‌اند محيط بر يكديگر قرار دهيم يا اساساً هيچ حجمى علاوه بر حجم دايرهء اوّل به وجود نياورند و تداخل كنند و محيط و محاطى در كار نباشد ، و يا در عين اين كه از احاطهء دايره‌ها بر يكديگر فى المثل دايره‌اى به اندازهء معدّل النّهار ( دايره‌اى كه فلك الافلاك را به دو قسمت متساوى شرقى و غربى تنصيف مىكند ) به وجود مىآيد سطح آن دايره مساوى است با مقدار كوچك‌ترين دايره‌اى كه در داخلش فرض شده است .\r\n ممّا نفى الجزء بقول مطلق * محاذيّاته الجهات فثق \r\nاز جمله دليلهايى كه نظريّهء جزء را مطلقا باطل مىكند\r\nمحاذاتهاى اين اجزاء با جهات ششگانه است ، پس اعتماد كن .\r\nشرح : يكى از ادلّه‌اى كه بر ردّ نظريّهء جزء لا يتجزّى اقامه شده اين است كه هر جزء خواه ناخواه با جهات ششگانه محاذات دارد ، و محاذات مستلزم تجزّى است ، پس جزء لا يتجزّى نمىتواند وجود داشته باشد .\r\nتوضيح اين كه قبلًا گفتيم اجزاء لا يتجزّى به حكم اين كه فراهم كنندهء پيكرهء جسم مىباشند و هر جزئى در نقطه‌اى از جسم قرار دارد قابل اشارهء حسّيّه مىباشند ، به عبارت ديگر ذى وضع و متحيّزند ؛ يعنى هر جزء ، حيّزى و قسمتى از مكان را اشغال كرده است ، عليهذا نسبت وضعى دارد با اشياء ديگر ، يعنى درباره‌اش صدق مىكند كه\r\n\r\n","description":"","footnote":"","page_name":" 557 ","page_number":557},
  {"content":"\r\n\r\nاز فلان نقطه دور است و به فلان نقطه نزديك است ، در بالاى فلان شىء و در كنار فلان شىء ديگر است و به همين جهت او خود ، هم فوق دارد و هم تحت ، و هم شرق و هم غرب ، و هم جنوب و هم شمال .\r\nاكنون مىبينيم داشتن اين جهات ششگانه كه لازمهء متحيّز بودن جزء لا يتجزّى است خود مستلزم جزء داشتن آن است ، زيرا معنى اين كه فلان چيز فوق فلان شىء است اين است كه در فلان طرف آن [ شىء 
  ] قرار دارد و معنى اينكه فلان چيز ديگر تحت آن شىء است اين است كه در طرف ديگر او قرار دارد ، همچنين ساير جهات ، و اين فرع بر آن است كه آن شىء داراى طرفهاى متعدّد باشد ؛ و امّا اگر او چند طرف نداشته باشد امكان ندارد كه چيزى در فوق او و چيز ديگر در تحت او و چيزى در شرق يا غرب يا شمال يا جنوب او واقع شود .\r\nاين مطالب را با بيان ديگر مىشود ادا كرد . فرض مىكنيم جزئى را كه در فضا قرار گرفته است . يك خطّ جوهرى و يا رأس مخروطى را از بالا ، و خطّ جوهرى و يا رأس مخروطى ديگر را از طرف پايين به سوى وى به حركت در مىآوريم . اين دو خط و يا اين دو مخروط طبعا در محلّ جزء با يكديگر تلاقى مىكنند . يا اين است كه هر كدام از اينها با طرفى از جزء تلاقى مىكند و خود جزء در وسط قرار مىگيرد ، پس آن جزء دو طرف دارد و متجزّى است ، و يا اين كه هر دو خط يا هر دو مخروط در يك نقطه تلاقى مىكنند يعنى جزء مفروض به هيچ وجه مانع تلاقى آنها نمىشود ، پس وجود و عدم چنين جوهرى على السّويّه است زيرا به فرض اين كه او هم نبود چنين تلاقىاى حاصل مىشد و عليهذا اگر هزارها و بلكه غير متناهى جزء نيز در ميان باشد باز بايد دو خطّ مزبور يا دو مخروط مزبور با يكديگر تلاقى كنند زيرا هر جزء از لحاظ تلاقى با آن خط يا مخروط حكم خط و مخروط را دارد يعنى هيچ جزء مانع تلاقى او نيست ، پس لازم مىآيد كه با وجود هزارها بلكه غير متناهى جزء ، دو خط يا دو مخروط مزبور تلاقى نمايند و با اين وضع چگونه ممكن است اين ذرّات ، حجم جسم را به وجود آورند و مانع تلاقى اجسام گردند .\r\n برهان قطع و تناسب نفى * معتقد النّظّام مع ما سلفا \r\n\r\n","description":"","footnote":"","page_name":" 558 ","page_number":558},
  {"content":"\r\n\r\nبرهان قطع و برهان تناسب\r\nبعلاوهء براهين گذشته نظريّهء نظّام را رد مىكند .\r\nشرح : در اين بيت به ردّ نظريّهء مخصوص « نظّام » اشاره مىكند . چنان كه قبلا گفتيم طبق عقيدهء منسوب به نظّام هر جسم مركّب است از ذرّات لا يتجزّاى لا يتناهى . نظّام با ساير متكلّمين در نظريّهء تركّب جسم از اجزاء لا يتجزّى وحدت نظر دارد ، چيزى كه هست او بر خلاف ساير متكلّمين معتقد است كه آن اجزاء لا يتناهى مىباشند . براهين گذشته براى ردّ عقيدهء خاصّ نظّام هم كافى است ، زيرا آن براهين تركّب جسم را از اجزاء لا يتجزّى به طور مطلق نفى مىكرد خواه متناهى فرض شوند و يا غير متناهى ، ولى براهين خاصّى بر ردّ خصوص عقيدهء نظّام هست .\r\nدر شعر بالا به دو برهان اشاره شده است : برهان قطع و برهان تناسب . امّا برهان قطع : اگر جسم از اجزاء غير متناهيه تأليف يافته باشد حركت كه عبارت است از طىّ مسافت معيّن در زمان معيّن ، محال است و حال آنكه حركت موجود است ، پس تركّب جسم از اجزاء غير متناهيه باطل است .\r\nتوضيح اين كه به موجب تركّب جسم از اجزاء غير متناهيه ، هر قطعه از مسافت را كه در نظر بگيريم داراى اجزاء غير متناهيه است ، زيرا فرقى از اين جهت ميان جسم بزرگ و كوچك نيست ، آن جسمى كه بر روى آن جسم حركت صورت مىگيرد بنا بر فرض داراى اجزاء غير متناهيه است و خاصيّت « غير متناهى » اين است كه نصفش هم غير متناهى است ( زيرا اگر نصفش متناهى باشد كل نيز كه مجموع دو نصف است متناهى خواهد بود ) و هم ربع و ثمن و هر كسرى را كه در نظر بگيريم همه غير متناهى خواهد بود . پس اگر حركتى صورت بگيرد طبعا مقدارى مسافت بايد طى شود و آن مقدار خود مجموعى از اجزاى غير متناهى است و آنگاه شىء متحرّك به آخرين جزء آن مسافت مىرسد كه بى نهايت جزء را در بى نهايت لحظه طى كرده باشد .\r\nبه عبارت ديگر در فاصلهء هر نقطه با هر نقطه بى نهايت اجزاء وجود دارد و طىّ هر جزء بعدى موكول است به طىّ بىنهايت اجزاى قبلى كه در بى نهايت زمان و يا در بى نهايت نقطهء زمانى يعنى جزء لا يتجزّاى زمان است ؛ و بديهى است كه خاصيّت بى نهايت نقطهء مكانى و بى نهايت نقطهء زمانى اين است كه هيچ وقت به پايان نمىرسد . پس طىّ مسافت هر اندازه كوچك فرض شود محال است ، پس حركت\r\n\r\n","description":"","footnote":"","page_name":" 559 ","page_number":559},
  {"content":"\r\n\r\nمحال است .\r\nاين است كه گفته‌اند لازمهء اين نظريّه اين است كه هيچ موجود سريع السيرى مانند اتومبيل به هيچ موجود بطىء السيرى مانند مورچه نرسد و يا هيچ متحرّكى به هيچ واقفى نرسد زيرا واقعا بنابراين نظريّه حركت صورت نمىگيرد .\r\nامّا برهان تناسب : هر جا كه « غير متناهى » موجود باشد « متناهى » هم موجود است ، زيرا غير متناهى از انواع كثرت است و كثرت از وحدت فراهم مىشود يعنى هر كثير مجموعى از واحدهاست . فرض مىكنيم كه يك عدد معيّن - مثلًا هزار عدد - از اجزاء را از جسم جدا مىكنيم . اين تعداد يا حجمى به وجود مىآورند و يا به وجود نمىآورند . اگر حجمى به وجود نياورند پس هر اندازهء ديگر هم بر آنها اضافه كنيم حجمى پيدا نخواهد شد ولو غير متناهى اضافه شود ، زيرا از ضمّ هيچ به هيچ ، شىء به وجود نمىآيد ، همچنانكه از ضمّ صفر به صفر عدد پيدا نمىشود . و امّا اگر حجمى پديد آيد ، آن حجم مقدار معيّنى خواهد بود ( مثلًا يك ميليمتر مكعّب ) ، پس قاعدتا حجمى كه دو برابر اين حجم باشد مشتمل بر اجزائى دو برابر است و حجمى كه ده برابر است مشتمل بر اجزائى است كه از لحاظ عدد ده برابر است و همين طور . . . ؛ پس هر جسمى را كه در نظر بگيريم چون حجم معيّنى دارد ، از نسبت حجم آن جسم با حجم جسمى كه از مجموعه‌اى متناهى از اجزاء به دست آورده‌ايم مىتوانيم نسبت عدد اجزاء تشكيل دهندهء هر دو جسم را به دست آوريم و سپس نفس عدد اجزاى تشكيل دهندهء جسم را .\r\n و عذرة الطّفرة و التّداخلا * فى فطرة العقل يكون باطلا \r\nو اعتذار نظّام به امكان طفره و تداخل ،\r\nبه حكم بديهى عقل باطل است .\r\nشرح : مىگويند كه نظّام در جواب برهان قطع مدّعى شده است كه طفره حاصل مىشود و در جواب برهان تناسب مدّعى شده است كه تداخل صورت مىگيرد .\r\nطفره عبارت است از اينكه جسم كه در نقطه‌اى از يك مسافت قرار دارد بخواهد به نقطه‌اى ديگر منتقل شود كه ميان او و آن نقطه فاصلهء معيّنى وجود دارد و آن جسم بدون آنكه يكى از خطوطى [ را 
  ] كه منتهى به آن نقطه مىشود طى كند به نقطهء\r\n\r\n","description":"","footnote":"","page_name":" 560 ","page_number":560},
  {"content":"\r\n\r\nمفروض منتقل شود . مثلًا جسمى كه در اين سر حياط قرار دارد اگر بخواهد به آن سر حياط منتقل شود بايد راهى را طى كند و البتّه راههايى وجود دارد ، يكى از آن راهها خطّ مستقيمى است ميان آن جسم و آن نقطه ، و باقى همه خطوط منحنى و يا منكسر .\r\nاز نظر حكم بديهى عقل كه نيازى به استدلال ندارد محال است كه جسم با حركت به نقطهء مفروض منتقل شود و هيچيك از خطوط متوسّط را نپيمايد . اين امر محال همان است كه اصطلاحا « طفره » ناميده مىشود . نظّام در مورد برهان قطع كه گفته شد بنا بر تركّب جسم از اجزاء غير متناهيه حركت امكان پذير نيست گفته است كه « طفره » صورت مىگيرد و در مورد برهان تناسب كه گفته شد لازمهء اجزاء غير متناهيه اين است كه حجم جسم غير متناهى باشد گفته است تداخل صورت مىگيرد .\r\nتداخل عبارت است از اينكه دو چيز كه هر دو نيازمند به مكان و حيّز مىباشند در آن واحد مكان و حيّز واحد اشغال كنند . البتّه اين نيز به حكم بديهى عقل محال است .\r\n و استلزم الوهمىّ فكّيّا لما * تساوت الاجزاء طباعا فاعلما \r\nانقسام و همى مستلزم انقسام فكّى است چه ،\r\nاجزاء از نظر طبيعت همسان‌اند ، پس بدان .\r\nشرح : اين بيت اشاره‌اى است بر ردّ نظريّهء ذيمقراطيس . نظريّهء ذيمقراطيس - همچنانكه قبلا گفته شد - با نظريّهء متكلّمين متفاوت است . اين هر دو نظريّه در يك جهت اشتراك دارند كه مىگويند جسم بر خلاف آنچه محسوس است پيوسته و متّصل نيست بلكه مجموعه‌اى از اجزاء است ، ولى دربارهء آن اجزاء اختلاف نظر شديدى وجود دارد . از نظر متكلّمين آن اجزاء « نقطه » اند ولى نقطهء جوهرى يعنى يك سلسله موجودات قائم به ذات غير محسوس و خالى از طول و عرض و عمق مىباشند . امّا از نظر ذيمقراطيس آن اجزاء داراى طول و عرض و عمق مىباشند و از نظر ذهن و قوّهء واهمه منقسم به اجزاء مىشوند ، چيزى كه هست انقسام « فكّى » نمىپذيرند ، يعنى عملا و خارجا قابل شكستن نمىباشند . لهذا هيچيك از براهينى كه در ردّ نظريّهء جزء\r\n\r\n","description":"","footnote":"","page_name":" 561 ","page_number":561},
  {"content":"\r\n\r\nلا يتجزّى آورده شد در اينجا جارى نيست ، زيرا همهء آن براهين مبنى بر اين بود كه ما آن اجزاء را از نظر رياضى يعنى از نظر قوّهء خيال و ذهن نيز غير قابل تقسيم بدانيم .\r\nحكما در ردّ نظريّهء ذيمقراطيس برهان ديگرى اقامه مىكنند كه اكنون توضيح مىدهيم .\r\nمقدّمتاً بايد بگوييم كه نظريّهء ذيمقراطيس مشتمل بر دو اصل است : يكى اين كه اجسام بر خلاف آنچه در نظر ابتدائى احساس مىشوند پيوسته و واحد نيستند بلكه مجموعه‌اى از اجسام خردترند . ديگر اين كه آن اجسام خردتر ، هم شكست ناپذيرند و هم پيوند ناپذير ؛ يعنى آن اجسام ريز همواره به يك حجم و به يك شكل باقى مىمانند ، نه به يكديگر پيوند مىشوند و از دو تا و يا بيشتر جسم بزرگ‌ترى به وجود مىآيد و نه دو قطعه مىشوند و به صورت خردتر از آنچه هستند در مىآيند .\r\nحكما در ردّ نظريّهء ذيمقراطيس فقط به قسمت دوم نظريّهء او پرداخته يعنى تنها اين جهت را مورد بحث قرار داده‌اند كه امكان ندارد اجسامى خرد يا كلان وجود داشته باشد كه نه با يكديگر پيوند بخورند و جسم بزرگترى به وجود بياورند و نه تقسيم بپذيرند و به صورت اجسام خردترى درآيند .\r\nحكما دربارهء قسمت اوّل نظريّهء ذيمقراطيس به بحث نپرداخته‌اند و مثل اينكه ردّ قسمت دوم نظريّهء او را براى ردّ قسمت اوّل نظريّهء او كافى پنداشته‌اند روى اين حساب كه وقتى معلوم شد اجسام هر چند خرد باشند قابل پيوند و اتّصال و گسستن و انفصال مىباشند پس دليلى ندارد واحد جسم را خرد و نا محسوس فرض كنيم ، چرا از اوّل نگوييم كه واحد جسم همان است كه محسوس است ؟ به عبارت ديگر حكما نظريّهء تركّب جسم از ذرّات صغار صلبه را ابطال كرده‌اند امّا نظريّهء تركّب جسم از ذرّات صغار غير صلبه را ابطال نكرده‌اند و اين به يكى از دو جهت بوده است : يا از آن جهت كه چون اين نظريّه طرفدارانى در قديم نداشته است مورد غفلت واقع شده است و يا از آن جهت كه - چنان كه اشاره شد - بطلان نظريّهء ذيمقراطيس را براى بطلان اين نظريّه كافى شمرده‌اند .\r\nاز طرف ديگر مىدانيم كه علم جديد نظريّهء ذيمقراطيس را تأييد كرد ولى در قسمت اوّل نظر او نه در قسمت دوم ؛ يعنى علم جديد تأييد كرد كه اجسام محسوس همه مجموعه‌اى از ذرّات مىباشند و آن ذرّات را « اتم » ناميدند زيرا در ابتدا مانند ذيمقراطيس مىپنداشتند كه آن ذرّات غير قابل شكست مىباشند ولى بعد معلوم شد\r\n\r\n","description":"","footnote":"","page_name":" 562 ","page_number":562},
  {"content":"\r\n\r\nكه چنين نيست . به عبارت ديگر علم جديد طرفدار نظريّهء تركّب جسم از ذرّات صغار غير صلبه شد .\r\nپس آنچه حكماى قديم در ردّ نظريّهء ذيمقراطيس اصرار مىورزند و برهان اقامه مىكنند قسمت دوم نظريّهء اوست و آنچه علم جديد اثبات كرده و تأييد نموده قسمت اوّل نظريّهء اوست ؛ و به عبارت ديگر آنچه حكما ابطال كردند نظريّهء تركّب جسم از ذرّات صغار صلبه است و آنچه علم جديد اثبات كرد نظريّهء تركّب جسم از ذرّات صغار غير صلبه است .\r\nامّا برهان : اين برهان ، برهان ساده‌اى است و مبتنى است بر يك اصل كلّى و بديهى كه با اين عبارت بيان مىشود : « حكم الامثال فى ما يجوز و فى ما لا يجوز واحد » يعنى امورى كه در ذات خود مانند هم‌اند و اختلافى ندارند ، از نظر احكام و آثار نيز مانند هم خواهند بود . اكنون با توجّه به اين اصل مىگوييم :\r\nذرّات ذيمقراطيسى ، داراى ابعاد ( طول و عرض و عمق ) مىباشند . ما دو ذرّه را در نظر مىگيريم و حساب خود را روى آن دو ذرّه انجام مىدهيم . هر يك از اين دو ذرّه را در عالم ذهن خود به دو جزء كوچك‌تر تقسيم مىكنيم ؛ مثلًا ذرّهء « الف » را به دو جزء « ب » و « ج » و ذرّهء « د » را به دو جزء « ه » و « و » تقسيم مىكنيم و با خطوطى كه روى آن ذرّه‌ها رسم مىكنيم « ب » و « ج » و « ه » و « و » را مشخّص مىنماييم . اكنون مىگوييم طبق نظريّهء ذيمقراطيس « ب » و « ج » بايد به هم پيوسته باشند و گسستن آنها از يكديگر محال است و همچنين « ه » و « و » بايد به هم پيوسته باشند و گسستن آنها محال است ، اما « ب » و « ه » و همچنين « ج » و « و » و همچنين « ب » و « و » و همچنين « ج » و « ه » بايد از هم گسسته باشند و پيوستن آنها محال است .\r\nپرسشى كه اينجا بلا جواب مىماند اين است كه چرا چنين است ؟ بنا بر نظر ذيمقراطيس همهء ذرّات خرد از لحاظ طبيعت ، واحدند يعنى ذات واحد و طبع واحد دارند و قهراً خاصيّت و اثر واحد دارند ؛ اگر مقتضاى آن طبيعت ، پيوستن است بايد همهء ذرّات ، يك جسم پيوسته را به وجود آورند و اگر مقتضاى طبيعت ، گسستن است بايد هر جزء نيز تبديل به دو جزء ديگر و آن جزءها نيز تبديل به دو جزء ديگر شوند و در نتيجه جزء و جسمى وجود نداشته باشد . پس باقى مىماند كه طبيعت جسم نه اقتضاى پيوستن داشته باشد و نه اقتضاى گسستن ، بلكه امكان هر دو را دارا باشد و تحت تأثير عوامل خارجى گاهى پيوسته و گاهى گسسته بشود .\r\n\r\n","description":"","footnote":"","page_name":" 563 ","page_number":563},
  {"content":"\r\n\r\nخلاصهء مطلب اينكه به حكم قاعدهء « حكم الامثال فى ما يجوز و فى مالا يجوز واحد » بايد رابطهء ذرّهء « الف » با ذرّهء « د » مساوى باشد با رابطهء جزء « ب » و جزء « ج » از ذرّهء « الف » و رابطهء جزء « ه » و جزء « و » از ذرّهء « د » ؛ آنچه براى آن اجزاء ممكن و يا واجب است براى دو ذرّهء فوق الذكر نيز ممكن يا واجب است و آنچه براى آنها محال و ممتنع است براى آن دو ذرّه [ نيز 
  ] محال و ممتنع است .\r\nدر اينجا فقط يك مطلب مىماند و آن اين است كه ممكن است گفته شود كه اجزاء ذيمقراطيسى از نظر طبيعت وحدت ندارند ، هر كدام و يا هر دسته از آنها طبيعت خاص دارد و نوع خاص به شمار مىرود و علّت اختلاف ذرّات در پيوستگى و گسستگى ، طبيعتهاى خاصّ آنهاست و به عبارت ديگر صور نوعيّهء آنهاست .\r\nجواب اين است كه اوّلًا ذيمقراطيس و اتباع او در قديم و جديد منكر صور نوعيّه‌اند و لهذا فلاسفهء امثال بوعلى ذيمقراطيس را در رديف منكران صور نوعيّه آورده‌اند . ثانيا اين نظريّه عين قبول مدّعاى حكماست . حكما خود گفته‌اند كه ممتنع بودن انقسام به واسطهء يك امر عارضى از محلّ بحث خارج است ، كما اينكه آنچه امروز هم ثابت شده اين است كه علّت عدم التحام و اتّصال ذرّات ، خصوصيّاتى است در ذرّات ، كه از نظر فلاسفه بايد آنها را خصوصيّات نوعى و ناشى از صور نوعيّه دانست .\r\n\r\n","description":"","footnote":"","page_name":" 564 ","page_number":564},
  {"content":"\r\n\r\n\r\nغرر ششم : در تناهى ابعاد\r\n 1 و لاتناهى البعد ينفى السّلّمى * فى ضلعى الزّاوية فليحسم\r\n2 بوتر فاخر زيد قدر * ثمّ بذا القدر باوتار اخر\r\n3 كلّ الزّيادات ففى بعد ظهر * فى الحاصرين اللّاتناهى انحصر \r\n1 عدم تناهى ابعاد را برهان سلّمى نفى مىكند .\r\nدو ضلع زاويه بايد با يك وتر قطع شود ،\r\n2 سپس به وتر ديگرى كه به\r\nمقدارى معيّن بر وتر اوّل اضافه دارد ،\r\nبعد با وترهاى ديگر كه هر كدام لااقل\r\nهمان اندازه بر وتر پيش از خود اضافه دارد .\r\n3 تمام اين زياده‌ها طبعا در\r\nيك وتر معيّن ظاهر خواهد شد\r\nو در نتيجه غير متناهى محصور\r\nبين حاصرين واقع مىشود .\r\nشرح : اين بحث مربوط است به مسألهء مهمّ « تناهى يا عدم تناهى ابعاد عالم\r\n\r\n","description":"","footnote":"","page_name":" 565 ","page_number":565},
  {"content":"\r\n\r\nجسمانى » . اين مسأله همانطور كه در منظومه بيان شده است جزء « طبيعيّات » يعنى از لواحق و عوارض جسم طبيعى شمرده مىشود نه از « الهيّات » و عوارض و لواحق موجود بما هو موجود .\r\nاين بحث ، بسيار مهم و شيرين و ارزنده است . در اينجا مىخواهيم بدانيم جهانى كه در آن زندگى مىكنيم از نظر وسعت و گسترش چه وضعى دارد ؟ فرضا بخواهيم با سرعتى معادل سرعت نور به خطّ مستقيم رو به يك جهت حركت كنيم آخر به كجا خواهيم رسيد ؟ آيا به جايى منتهى خواهد شد كه در آنجا جهان پايان يافته باشد ؟ و به اصطلاح آيا عالم محيطى دارد و يا محيطى ندارد و به همين دليل وسط و مركز هم ندارد ، همه جا مانند مركز است و اگر ميلياردها ميليارد سال نورى حركت كنيم از نظر پيمودن فضاى بى منتهاى عالم مثل آن است كه سر جاى خود ايستاده‌ايم ؟\r\nبديهى است كه اين مسأله را با احساس و تجربه نمىتوان تحصيل كرد ، فقط براهين فلسفى يا رياضى مىتواند راهنماى ما باشد ، و احيانا مسائل تجربى شايد بتواند مادّه براى برخى براهين فلسفى يا رياضى واقع شود .\r\nحكماى قديم عموماً طرفدار تناهى ابعاد عالم‌اند . علماى جديد در اين مسأله وحدت نظر ندارند و برخى اين مسأله را جزء مجهولات غير قابل تحقيق مىدانند ، ولى برخى ديگر از اظهار نظر خوددارى نمىكنند . اينشتاين دانشمند بزرگ فيزيك جديد در عصر ما طرفدار تناهى ابعاد است .\r\nحكماى قديم براهين زيادى بر تناهى ابعاد اقامه مىكنند . يكى از آنها برهانى است كه معروف است به « برهان سلّمى » يعنى برهان نردبانى كه در سه شعر بالا بدان اشاره شده است .\r\n\r\n","description":"","footnote":"","page_name":" 566 ","page_number":566},
  {"content":"\r\n\r\n\r\nفهرستها\r\n\r\n","description":"","footnote":"","page_name":" 567 ","page_number":567},
  {"content":"\r\n . \r\n","description":"","footnote":"","page_name":" 568 ","page_number":568},
  {"content":"\r\n\r\n\r\nفهرست آيات قرآن كريم\r\nمتن آيه / نام سوره / شمارهء آيه / شمارهء صفحه\r\nالّذين . . . انّا للّه . . . / بقره / 156 / 188\r\nاللّه لا إله الّا . . . / بقره / 255 / 509\r\nيؤتى الحكمة من . . . / بقره / 269 / 190\r\nو كذلك نرى . . . / انعام / 75 / 482\r\nفلمّا جنّ عليه . . . / انعام / 76 / 482\r\nفلمّا رءا القمر . . . / انعام / 77 / 482\r\nفلمّا رءا الشّمس . . . / انعام / 78 / 482\r\nانّى وجهت وجهى . . . / انعام / 79 / 482\r\nقالت . . . افى اللّه . . . / ابراهيم / 10 / 298\r\nقال ربّنا الّذى . . . / طه / 50 / 484 ، 485\r\nاولم . . . و جعلنا . . . / انبياء / 30 / 333\r\nاللّه نور السّموات . . . / نور / 35 / 168\r\nاو . . . ظلمات بعضها . . . / نور / 40 / 224\r\nفاقم وجهك للدّين . . . / روم / 30 / 481\r\nو . . . انّه على كلّ . . . / فصّلت / 39 / 509\r\nفاطر . . . ليس كمثله . . . / شورى / 11 / 517\r\nله . . . انّه بكلّ شىء . . . / شورى / 12 / 509\r\n\r\n","description":"","footnote":"","page_name":" 569 ","page_number":569},
  {"content":"\r\n\r\nو انّ الى ربّك . . . / نجم / 42 / 438\r\nهو الاوّل و الاخر . . . / حديد / 3 / 187 ، 189\r\nهو . . . هو معكم . . . / حديد / 4 / 490\r\nالم . . . ما يكون من . . . / مجادله / 7 / 490\r\nهو اللّه الخالق . . . / حشر / 24 / 509\r\nو الّذى قدّر فهدى . / اعلى / 3 / 485\r\nاللّه الصّمد . / اخلاص / 2 / 509\r\n\r\n","description":"","footnote":"","page_name":" 570 ","page_number":570},
  {"content":"\r\n\r\n\r\nفهرست احاديث\r\nمتن حديث / گوينده / صفحه\r\nطلب العلم فريضة . . . / رسول اكرم ( ص ) / 36\r\nو كلّ ظاهر غيره . . . / امام على ( ع ) / 189\r\nيا من دلّ على . . . / امام على ( ع ) / 490\r\n\r\n","description":"","footnote":"","page_name":" 571 ","page_number":571},
  {"content":"\r\n\r\n\r\nفهرست اشعار عربى\r\nمصرع اوّل اشعار صفحه\r\nاذ الوجود كان واجبا فهو 489 ، 502\r\nاذ الوجود لم يكن بعد العدم 383\r\nاذ مقتضى الحكمة و العناية 419 ، 425\r\nازمّة الامور طرّا بيده 191\r\nاسّ المطالب ثلاثة علم 62\r\nاعادة المعدوم ممّا امتنعا 314 ، 316\r\nالّا فى الامكان فغيرىّ سلب 367 ، 369\r\nالجسم عند المتكلّم التئم 533\r\nالحكم ان فى خارجيّة صدق 324\r\nالفكر حركة الى المبادى 45\r\nالفهلويون الوجود عندهم 24 ، 218\r\nانّ الّذى الشّىء اليه افتقرا 398\r\nانّ الوجود رابط و رابطىّ 353\r\nان الوجود عارض المهيّة 205\r\nان الوجود عندنا اصيل 209\r\nان الوجود مع مفهوم العدم 289\r\nانّ الهيولى العمّ اعنى ما حمل 539\r\n\r\n","description":"","footnote":"","page_name":" 572 ","page_number":572},
  {"content":"\r\n\r\nانّ دليل الفصل و الوصول نطق 541\r\nان كان الاتّصاف كالمعروض فى 266 ، 277\r\nانّ كتابنا على مقاصد 191\r\nان ليس امّا وحدة المبدء او 463\r\nاو عبّرن بالعدم المجامع 384\r\nاو غيره و الحقّ نحو ايسه 357\r\nبحدّ ذات الشّئ نفس الامر حد 329\r\nبحمل ذات صورة مقولة 233\r\nبرهان قطع و تناسب نفى 558\r\nبما عروضه بعقلنا ارتسم 266 ، 277\r\nبساطة و هولدى مشّائهم 537\r\nبوتر فاخر زيد قدر 565\r\nتركّب ايضا عراه ان يعد 519\r\nتفكّك الرّحى و نفى الدّائرة 552\r\nثمّ ارجعن و وحّدنها جمعا 506 ، 510\r\nثمّ الطّبيعىّ طريق الحركة 511\r\nثمّ على النّبىّ هادى الامّة 189\r\nحامل قوّة لشىء عنصره 401 ، 412\r\nذو الغايتين مبدءا بعيدا 462\r\nسمّيت هذا غرر الفرائد 190\r\nشوقيّة غايتها ان لم تجد 462\r\nصرف الحقيقة الّذى ما كثرا 227\r\nصرف الوجود كثرة لم تعرضا 517\r\nعروض الامكان بتحليل وقع 371\r\nعلّة فاعل بماهيّتها 419\r\nعناية و قلم لوح قضا 265\r\nغايتها لكنّ حيث ما ثبت 463\r\nفالجسم اذ فصلا فوصلا قابل 542\r\nفالعنصرىّ الصّورى للقوام 399\r\nفالمقصد الاوّل فى ما هو عم 192\r\nفالمنطقىّ الاوّل كالمعرف 266 ، 277\r\nفانكر الذّهنى قوم مطلقا 230\r\nفانّه على جوازها حتم 319\r\nفجوهر مع عرض كيف اجتمع 228\r\n\r\n","description":"","footnote":"","page_name":" 573 ","page_number":573},
  {"content":"\r\n\r\nفسابق مع لا حق قد اتّحد 217\r\nفعلّة صوريّة للكّلّ 416\r\nفغاية العاملة اوليهما 449\r\nفغاية فيما اليه الحركة 449\r\nفغاية لقوّة فى العضلة 462\r\nفمثل شيئيّة او امكان 266 ، 287\r\nفمنه ناقص و منه ما استقل 398\r\nفها انا الخائض فى المقصود 190\r\nفهو و الّا واحد ما حصلا 517\r\nفى النّفى و الثّبوت ينفى وسطا 293\r\nفى عرضىّ قد بدا مفارقا 340\r\nقد ساوق اتّصال الشّخصيّة 542\r\nقد كان ذا الجهات فى الاذهان 358\r\nقد كان الافتقار للامكان 375 ، 377\r\nكاللّعب باللحية عادىّ و ما 463\r\nكان مع الخلق فعادىّ و فى 463\r\nكحركة المريض و التّنفّس 463\r\nكذاك فى الاعدام لا علّيّة 303 ، 312 ، 313\r\nكلّ الزّيادات ففى بعد ظهر 565\r\nكيف و بالكون عن استواء 213 ، 319\r\nلا الفكر فهو العبث ان غاية 463\r\nلا ميز فى الاعدام من حيث العدم 303 ، 305 ، 306\r\nلأنّ معنى واحدا لا ينتزع 220\r\nلانّه فى نفسه او لا و ما 357\r\nلانّه منبع كلّ شرف 211\r\nلصحّة السّلب على الكون فقط 206\r\nللحكم ايجابا على المعدوم 225\r\nللرّبط و النّفسىّ الوجود اذ قسم 332\r\nللشّئ غير الكون فى الاعيان 222 ، 225\r\nلكنّها هل وحّدت او كثرت 540\r\nلو لم يؤصّل وحدة ما حصلت 214\r\nليس اتّصال قابلا ما قابله 542\r\nما بالقياس كالمضايفين 370\r\nما ذاته بذاته لذاته 493 ، 498 ، 502\r\n\r\n","description":"","footnote":"","page_name":" 574 ","page_number":574},
  {"content":"\r\n\r\nما ليس موجودا يكون ليسا 293 ، 302\r\nمبطلة الجواهر الافراد 552\r\nمتّصل مضاف او نفسىّ 541\r\nمراتبا غنى و فقرا تختلف 218\r\nمع انتهائها لدى الجمهور 534\r\nمعرّف الوجود شرح الاسم 197\r\nمفهومه من اعرف الاشياء 200\r\nممّا نفى الجزء بقول مطلق 557\r\nمن حيّز بحيّز سأما ترد 449\r\nمنصرم ينعت بالزّمانى 384\r\nمن فى الحدوث العالم قد انتهج 515\r\nنظمتها فى الحكمة الّتى سمت 190\r\nنفى ثبوت معهما مرادفة 293\r\nو ادر الحدوث منه بالخلاف 383\r\nو ادفع بان طبيعة ما انتزعت 521\r\nو استلزم الوهمىّ فكّيّا لما 561\r\nو الحقّ ماهيّته انّيّته 216\r\nو الذات فى انحا الوجودات حفظ 227\r\nو الذّاتى امّا الفصل للكمّيّة 541\r\nو القسر لا يكون دائما كما 419\r\nو القوم قالوا لا وقوف عند حد 537\r\nو انّه ليس اعتقاده ارتفع 203\r\nو بعد فالعبد الاثيم الهادى 189\r\nو بين قائلى اتّصال اختلف 536\r\nو جاز اين يوجد ما يماثله 321\r\nو جعل المعتزلى الثّبوت عم 293\r\nوجودها فى العقل بالتّعمّل 362 ، 365\r\nوحدتها مع عاقل مقولة 238\r\nو حقّه من نسبة حكميّة 324\r\nو عذرة الطّفرة و التّداخلا 560\r\nو عند مشّائيّة حقائق 220\r\nو قد يراد منه فى استعمال 372\r\nو قس عليه كلّما ليس امتنع 506\r\nو قوّة للفعل حيث عاندت 549\r\n\r\n","description":"","footnote":"","page_name":" 575 ","page_number":575},
  {"content":"\r\n\r\nو قيل اجرام صغار مبدؤه 535\r\nو قيل بالاشباح الاشيا انطبعت 231\r\nو قيل بالتّشبيه و المسامحة 233\r\nو كلّ شىء غاية مستتبع 419\r\nو كلّ واحد لدى الاكياس 367\r\nو لا تناهى البعد ينفى السّلّمى 565\r\nو لا نفكاك منه فى التّعقّل 207\r\nو ما به للشىء فعليّته 405\r\nو ما لاجله الوجود حاصل 401\r\nو هى غنيّة عن الحدود 360\r\nو يوصف الحدوث بالذاتى و ذا 384 ، 390\r\nهويّتان به تمام الذات قد 521\r\nيا من هو اختفى لفرط نوره 188\r\nيا واهب العقل لك المحامد 187\r\nيعطى اشتراكه صلوح المقسم 202\r\nيقول هاؤم اقرؤا كتابيه 189\r\nيليق ان نذبّ عن امر العبث 449\r\n\r\n","description":"","footnote":"","page_name":" 576 ","page_number":576},
  {"content":"\r\n\r\n\r\nفهرست اشعار فارسى\r\nمصرع اوّل اشعار / تعداد ابيات / نام سراينده / صفحه\r\nاگر خورشيد بر يك حال بودى / 4 / شيخ محمود شبسترى / 189\r\nاوسط اگر حمل يافت در بر صغرى و باز 2 / - / 94 ، 95\r\nاى بخارا شاد باش و شاد زى / 3 / رودكى / 120\r\nچرخ با اين اختران نغز و خوش و زيباستى / 3 / ميرفندرسكى / 145\r\nحجاب روى تو هم روى توست در همه حال / 1 / - / 189\r\nدر تناقض هشت وحدت شرط دان / 2 / - / 79 ، 80\r\nكهنه ابرى كه بود ز آب تهى / 1 / - / 513\r\nگشت مبدل آب اين جو چند بار / 1 / مولوى / 172\r\nمغكب اول خين كب ثانى و مغ كاين سوم / 1 / - / 95\r\nمنطقى در بند بحث لفظ نيست / 1 / - / 64\r\nهر آنكس ز دانش برد توشه‌اى / 1 / - / 514\r\n\r\n","description":"","footnote":"","page_name":" 577 ","page_number":577},
  {"content":"\r\n\r\n\r\nفهرست اسامى اشخاص\r\nآمونياس ساكاس : 146\r\nابراهيم ( ع ) : 482\r\nابن النديم ( محمّد بن اسحاق ) : 21\r\nابن الوحشيه نبطى : 142 ، 143\r\nابن باجهء اندلسى ( ابو بكر محمد بن يحيى معروف\r\nبه ابن الصائغ ) : 148\r\nابن تيميه حرانى دمشقى ( ابو العبّاس احمد ) : 97\r\nابن خلدون ( ابو زيد عبد الرّحمن بن محمّد ) : 143\r\nابن رشد ( ابو الوليد محمّد بن احمد ) : 22 ، 167\r\nابن سهلان ساوجى : 28\r\nابن سينا ( ابو على حسين بن عبد اللّه ) : 22 ، 24 ،\r\n27 - 31 ، 43 ، 96 ، 97 ، 98 ، 107 ، 108 ،\r\n112 - 114 ، 135 ، 140 ، 142 ، 144 ، 145 ،\r\n148 ، 152 ، 153 ، 160 ، 162 ، 165 ، 167 ،\r\n171 ، 172 ، 200 ، 238 ، 240 ، 246 ، 249 ،\r\n250 ، 264 ، 279 ، 291 ، 341 ، 374 ، 378 ،\r\n386 ، 410 ، 412 ، 414 ، 420 ، 426 ، 430 ،\r\n442 ، 445 ، 454 ، 471 ، 484 ، 487 - 489 ،\r\n499 - 503 ، 505 ، 516 ، 528 ، 538 ، 543 ،\r\n544 ، 546 ، 564\r\nابن فارض مصرى ( عمر بن على ) : 149\r\nابن كمونه ( عزّ الدّوله سعد بن منصور ) :\r\n521 - 523\r\nابو الهذيل علاف ( محمّد ابن هذيل بن عبد اللّه ) :\r\n150\r\nابو حنيفه نعمان بن ثابت : 86\r\nابو حيان توحيدى ( على بن محمّد بن عبّاس ) : 97\r\nابو زهرة ( محمّد ) : 97\r\nابو سعيد ابو الخير ( فضل اللّه بن ابى الخير ميهنى ) :\r\n97 ، 112 - 114 ، 149\r\nابو طالب زيات : 143\r\nابو طالب مكى : 149\r\nابو عبيده معمر بن مثنى : 150\r\nابو نصر سراج : 149\r\nابهرى ( اثير الّدين ) : 153\r\nارسطو : 24 ، 27 - 31 ، 23 ، 94 ، 98 ، 128 ، 134 ،\r\n\r\n","description":"","footnote":"","page_name":" 578 ","page_number":578},
  {"content":"\r\n\r\n135 ، 140 - 142 ، 144 ، 146 ، 147 ، 163 ،\r\n170 - 172 ، 176 ، 178 ، 229 ، 238 ، 400 ،\r\n429 ، 442 ، 443 ، 445 ، 446 ، 468 - 470 ،\r\n475 ، 511 ، 537 - 539 ، 546\r\nاسپنسر ( هربرت ) : 137 ، 138 ، 478\r\nاسترآبادى ( ملّا امين ) : 97 ، 98 ، 109\r\nاسكندر افريدوسى : 30 ، 146\r\nاشعرى ( ابوالحسن على ابن اسماعيل ) : 150\r\nافلاطون : 24 ، 30 ، 31 ، 140 - 147 ، 142 ، 475 ،\r\n537 - 539\r\nافلوطين : 32 ، 146\r\nامام الحرمين جوينى ( ابو المعالى ضياء الدين\r\nعبد الملك ) : 150\r\nانصارى ( خواجه عبد اللّه ، ابو اسماعيل بن\r\nمحمد ) : 149\r\nاينشتين ( آلبرت ) : 481 ، 566\r\nباقلانى ( قاضى ابو بكر ) : 150\r\nبايزيد بسطامى ( طيفور بن عيسى ) : 149\r\nبركلى ( جرج ) : 164\r\nبرگسون ( هانرى ) : 481\r\nبيكن ( راجر ) : 108\r\nبيكن ( فرانسيس ) : 43 ، 98 ، 108 ، 136\r\nپروتاگوراس : 163 ، 164\r\nپوانكاره ( هانرى ) : 98\r\nپيرون : 163\r\nتقى زاده ( سيّد حسن ) : 142\r\nثامسطيوس : 30 ، 146\r\nجاحظ ( عمرو بن بحر ) : 150\r\nجرجانى ( مير سيد شريف ) : 151\r\nجعفر بن محمد ، امام صادق ( ع ) : 150\r\nجنيد بغدادى ( ابو القاسم ابن محمد بن جنيد ) :\r\n149\r\nجيمز ( ويليام ) : 481\r\nحافظ شيرازى ( خواجه شمس الدّين محمّد ) :\r\n151 ، 319\r\nحلّاج ( حسين بن منصور ) : 149\r\nحنين ابن اسحاق : 43\r\nخوانسارى ( محمّد ) : 114\r\nدكارت ( رنه ) : 43 ، 98 ، 109 ، 136\r\nدليس اوليرى : 22\r\nدوانى ( جلال الدين ، محقق ) : 233\r\nدورانت ( ويل ) : 143 ، 478\r\nديو ابن الفرات : 97\r\nذوالنون مصرى ( ثوبان بن ابراهيم اخميمى ) : 149\r\nذيمقراطيس ( ديموكريت ) : 169 ، 170 ، 533 ، 535 ،\r\n536 ، 539 ، 540 ، 543 ، 544 ، 547 ، 554 ،\r\n561 - 564\r\nراسل ( برتراند آرتور ويليام ) : 98 ، 114 ، 144 ،\r\n504\r\nرودكى ( ابو عبد اللّه جعفر بن محمّد ) : 120\r\nزرين كوب ( عبد الحسين ) : 37 ، 39\r\nزمخشرى ( ابو القاسم محمود بن عمر ) : 150\r\nزنون اليائى : 445\r\nزنون قبرسى : 538\r\nزيدان ( جرجى ) : 39\r\nسامانى ( امير نصر ابن احمد ) : 120\r\nسبزوارى ( حاج ملّا هادى ) : 23 - 26 ، 32 ، 62 ،\r\n153 ، 165 ، 189 - 192 ، 229 - 264 ، 265 ،\r\n277 ، 279 ، 287 ، 300 - 302 ، 316 ، 319 ،\r\n321 ، 329 - 331 ، 347 ، 355 ، 359 ، 367 ،\r\n369 ، 374 ، 377 ، 384 ، 386 ، 390 ، 398 ،\r\n400 ، 412 ، 414 ، 425 ، 428 ، 451 ، 462 ،\r\n489 ، 498 ، 513 ، 516 ، 529 ، 538 ، 539 ،\r\n545\r\nسعدى شيرازى ( مشرف الدّين مصلح بن عبد اللّه ) :\r\n319 ، 356 ، 482 ، 484\r\nسقراط : 46 ، 117 ، 128 ، 163 ، 475 ، 536\r\nسهروردى ( شهاب الدّين يحيى بن حبش ، شيخ\r\nاشراق ) : 23 - 25 ، 28 ، 30 ، 31 ، 140 - 145 ،\r\n148 ، 153 ، 160 ، 165 ، 272 ، 410 ، 539\r\n\r\n","description":"","footnote":"","page_name":" 579 ","page_number":579},
  {"content":"\r\n\r\nسيّد مرتضى علم الهدى : 150\r\nسيرافى ( ابو سعيد حسن ابن عبد اللّه ) : 109\r\nسيوطى ( جلال الدّين ) : 97 ، 98\r\nشبلى ( ابو بكر دلف بن جحدر ) : 149\r\nشهرزورى ( شمس الدّين محمّد بن محمود ) : 148\r\nشهرستانى ( ابو الفتح محمّد بن ابو القاسم عبد الكريم ) : 128 ، 142 - 144 ، 537 ، 538\r\nشيخ مفيد ( محمّد بن محمّد بن النعمان ) : 150\r\nشيرازى ( سيّد صدر معروف به سيّد سند ) : 232 ،\r\n410\r\nصدر الدّين شيرازى ( محمّد بن ابراهيم قوامى ، ملا صدرا ) : 25 - 30 ، 32 ، 63 ، 135 ، 144 ،\r\n152 - 154 ، 160 ، 162 ، 165 ، 171 - 174 ،\r\n176 ، 213 ، 233 - 238 ، 243 ، 244 ، 246 ،\r\n248 ، 249 ، 253 ، 256 ، 259 ، 262 - 265 ،\r\n267 ، 279 ، 285 ، 319 ، 378 ، 410 ، 412 ،\r\n414 ، 417 ، 443 ، 471 ، 489 ، 495 ، 496 ،\r\n499 - 503 ، 505 ، 527 ، 528 ، 530\r\nضغريث و ينبوشاد : 143\r\nطوسى ( خواجه نصير الدّين محمّد بن حسن ) :\r\n26 ، 29 ، 31 ، 96 ، 148 ، 150 ، 155 ، 160 ،\r\n165 ، 287 ، 288 ، 374\r\nعبده ( شيخ محمّد ) : 189\r\nعلى بن ابيطالب ، امير المؤمنين ( ع ) : 21 ، 189 ،\r\n490\r\nعلى بن موسى ، امام رضا ( ع ) : 119\r\nعلى سامى النشار : 114\r\nعيسى بن مريم ، مسيح ( ع ) : 119\r\nغزالى طوسى ( ابو حامد محمّد بن محمّد ) : 22 ،\r\n150 ، 167 ، 378\r\nغنى ( قاسم ) : 32\r\nفارابى ( ابو نصر محمّد بن محمّد بن طرخان ) : 29 ،\r\n31 ، 53 ، 141 ، 142 ، 145 ، 148 ، 160 ،\r\n165 ، 238 ، 500\r\nفاضل قوشچى ( ملا على علاء الدين على ابن محمّد سمرقندى ) : 231 ، 239\r\nفخر الدين رازى ( ابو عبد اللّه محمّد بن عمر ) : 31 ،\r\n150 ، 229 ، 296\r\nفرعون : 484 ، 485\r\nفرفوريوس ( آليوس مالخوس ) : 238\r\nفيثاغورس : 143 ، 144\r\nقاضى عبد الجبّار معتزلى : 150\r\nقاضى عضد الدّين ايجى ( عبد الرّحمن بن احمد ) :\r\n150\r\nقشيرى ( ابو القاسم عبد الكريم بن هوازن بن عبد الملك ) : 149\r\nقطب الدين شيرازى ( محمود بن مسعود بن مصلح ) : 148\r\nقوثامى : 142\r\nكارل ( الكسيس ) : 481\r\nكاشانى ( بابا افضل ) : 361\r\nكانت ( امانوئل ) : 137 ، 138 ، 445\r\nكربن ( هانرى ) : 142\r\nكريمخان زند : 497\r\nكنت ( اگوست ) : 137 ، 138\r\nكندى ( يعقوب ابن اسحاق ) : 21 ، 148\r\nگوتشميد : 143\r\nگورگياس : 163\r\nمأمون عباسى ( عبد اللّه ) : 119\r\nمتى ابن يونس قنائى : 97 ، 109\r\nمحمّد بن عبد اللّه ، رسول اكرم ( ص ) : 21 ، 39 ،\r\n189\r\nمحيى الدين ابن عربى ( ابو بكر محمّد بن على ) :\r\n149\r\nموسى بن عمران ( ع ) : 484 ، 485\r\nمولوى بلخى ( جلال الدّين محمّد ) : 149\r\nميرداماد ( محمّد باقر بن محمّد استر آبادى ) : 29 ،\r\n30 ، 31 ، 144 ، 148 ، 160\r\nميرفندرسكى ( ابو القاسم ) : 145\r\nميل ( جان استوارت ) : 98 ، 114 ، 116\r\n\r\n","description":"","footnote":"","page_name":" 580 ","page_number":580},
  {"content":"\r\n\r\nنالينوى : 143\r\nنظّام ( ابو اسحق ابراهيم بن سيار بن هانى بلخى ) :\r\n150 ، 534 ، 535 ، 558 - 560\r\nنولدكه ( تئودور ) : 143\r\nنيوتن ( سر اسحاق ) : 427\r\nهرقليطوس ( هراكليت ) : 170\r\nهشام بن الحكم : 150 ، 535\r\nهگل ( جرج ويلهلم فردريك ) : 77 ، 116 ، 174\r\nهومن : 128 ، 143\r\nهيوم ( ديويد ) : 268\r\nيونگ ( كارل گوستاو ) : 481\r\n\r\n","description":"","footnote":"","page_name":" 581 ","page_number":581},
  {"content":"\r\n\r\n\r\nفهرست اسامى كتب ، نشريات ، مقالات\r\nآشنايى با علوم اسلامى : 479\r\nآواز پر جبرئيل : 148\r\nابن تيميه : 97\r\nارزش معلومات ( مقاله ) : 326\r\nاسفار اربعه : 26 ، 27 ، 30 ، 32 ، 130 ، 153 ، 154 ،\r\n217 ، 226 ، 253 ، 264 ، 265 ، 279 ، 285 ،\r\n355 ، 412 ، 415 - 417 ، 453 ، 512 ، 528\r\nاشارات و تنبيهات : 24 ، 30 ، 148 ، 250 ، 488\r\nاصل تضاد در فلسفه اسلامى ( مقاله ) : 173\r\nاصول فلسفه و روش رئاليسم : 96 ، 116 ، 160 ،\r\n219 ، 220 ، 223 ، 232 ، 275 ، 276 ، 294 ،\r\n307 ، 308 ، 313 ، 316 ، 321 ، 326 ، 430 ،\r\n477 ، 479 ، 481 ، 486\r\nالامتاع و المؤانسه : 97\r\nالتحصيل : 426\r\nالجمع بين رأيى الحكيمين : 141\r\nالحجج العشر : 30\r\nالرّد على المنطق : 98\r\nالشواهد الربوبيه : 153\r\nالفلاحة النبطيه : 142 ، 143\r\nالفهرست : 21\r\nالمنطق الصورى : 114\r\nانتقال علوم يونانى به عالم اسلامى : 23\r\nبحثى در تصوّف : 37\r\nپرسشهاى فلسفى ابو ريحان از بوعلى ( مقاله ) :\r\n30 ، 428\r\nپيدايش كثرت در ادراكات ( مقاله ) : 275\r\nتاريخ تمدن اسلام : 39\r\nتاريخ علوم در اسلام : 142\r\nتاريخ فلسفه ( راسل ) : 144\r\nتاريخ فلسفه ( دكتر هومن ) : 128 ، 143\r\nتاريخ فلسفه ( ويل دورانت ) : 143 ، 478\r\nتجريد العقائد : 15 ، 151\r\nتحرير اقليدس : 26\r\nتعليقات : 148\r\nتعليقات ملا صدرا بر الهيات شفا : 27 ، 130 ، 162\r\n\r\n","description":"","footnote":"","page_name":" 582 ","page_number":582},
  {"content":"\r\n\r\nتعليقات ملا صدرا بر شرح حكمة الاشراق : 63\r\nتلويحات : 148\r\nتهافت التهافت : 167\r\nتهافت الفلاسفه : 167 ، 378\r\nچرا مسيحى نيستم ؟ 504\r\nحركت و زمان در فلسفهء اسلامى : 512\r\nحكمة الاشراق : 25 ، 143 ، 148 ، 153\r\nخدمات متقابل اسلام و ايران : 39\r\nدانشنامهء علائى : 148\r\nسه حكيم مسلمان : 142\r\nسير حكمت در اروپا : 109 ، 114 ، 143 ، 478\r\nشرح مواقف : 150\r\nشرح هدايه : 30 ، 153 ، 527\r\nشفا : 24 ، 27 ، 30 ، 107 ، 135 ، 148 ، 153 ، 162 ،\r\n454 ، 501 ، 528 ، 544 ، 546\r\nشواهد الرّبوبيّه : 30\r\nصون المنطق و الكلام عن المنطق و الكلام : 98\r\nطبيعيات : 511\r\nعرشيه : 153\r\nعقل سرخ : 148\r\nعلل گرايش به مادّيگرى : 168 ، 494 ، 505\r\nعيون الحكمة : 148\r\nفوائد المدنيّه : 109\r\nقرآن كريم : 21 ، 92 ، 168 ، 190 ، 298 ، 333\r\n481 ، 482 ، 484 ، 485 ، 517\r\nكارنامهء اسلام : 37 ، 39\r\nگلستان : 483\r\nما بعد الطبيعه : 27\r\nمباحثات : 148\r\nمبدأ و معاد ( ابن سينا ) : 148\r\nمبدأ و معاد ( ملا صدرا ) : 30 ، 153\r\nمجموعه آثار : 150\r\nمحصل : 296\r\nمشاعر : 153\r\nمطارحات : 148\r\nمقالات فلسفى : 30 ، 173 ، 428\r\nمقالات و بررسيها ( مجلّه ) : 142\r\nمقاومات : 148\r\nملل و نحل : 128 ، 142 - 144 ، 537 ، 538\r\nمنطق ( ارسطو ) : 43 ، 94\r\nمنطق صورى : 114\r\nمنظومه ( منطق ، حكمت ) ، شرح منظومه : 26 ، 62 ،\r\n153 ، 188 ، 193 ، 229 ، 264 ، 265 ، 279 ،\r\n300 ، 302 ، 319 ، 329 ، 331 ، 333 ، 348 ،\r\n355 ، 357 ، 367 ، 369 ، 374 ، 390 ، 397 ،\r\n400 ، 416 ، 422 ، 426 ، 430 ، 462 ، 486 ،\r\n489 ، 502 ، 513 ، 527 ، 528 ، 530 ، 534 ،\r\n538 ، 539 ، 553 ، 566\r\nمواقف : 151\r\nنامهء دانشوران : 112\r\nنجات : 24 ، 148 ، 200\r\nنظر متفكّران اسلامى دربارهء طبيعت : 429\r\nنهج البلاغه : 189\r\nهياكل النور : 148\r\n\r\n\r\n","description":"","footnote":"","page_name":" 583 ","page_number":583}
  ]