[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" شناسنامهء كتاب 1 ","page_number":1},
  {"content":"\r\n . \r\n","description":"","footnote":"","page_name":" شناسنامهء كتاب 2 ","page_number":2},
  {"content":"\r\n\r\nشرح كفاية الاصول\r\n\r\n","description":"","footnote":"","page_name":" شناسنامهء كتاب 3 ","page_number":3},
  {"content":"\r\n . \r\n","description":"","footnote":"","page_name":" شناسنامهء كتاب 4 ","page_number":4},
  {"content":"\r\n\r\nشرح كفاية الاصول\r\n( جلد پنجم )\r\nنويسنده : استاد على محمدى خراسانى\r\n\r\n","description":"","footnote":"","page_name":" شناسنامهء كتاب 5 ","page_number":5},
  {"content":"\r\n\r\nمحمدى ، على ، 1337 - شارح .\r\nشرح كفاية الاصول ( ج 5 ) / نويسنده على محمدى . - قم : الامام الحسن بن على عليه السلام ، 1385 .\r\n5 ج .\r\n000 / 100 ريال ( دوره 5 جلدى ) - ( ج 1 ) isbn 964 - 92915 - 6 - 3\r\n( ج 2 ) isbn 964 - 92915 - 7 - 1\r\n( ج 3 ) isbn 964 - 92915 - 8 - X\r\n( ج 4 ) isbn 964 - 92915 - 9 - 8\r\n( ج 5 ) isbn 964 - 92915 - 4 - 7\r\nفهرستنويسى براساس اطلاعات فيپا .\r\nكتابنامه به صورت زيرنويس\r\n1 . آخوند خراسانى ، محمدكاظم بن حسين ، 1255 - 1329 ق .\r\nكفاية الاصول - نقد و تفسير .\r\n2 . اصول فقه شيعه - الف - آخوند خراسانى ، محمدكاظم بن حسين ، 1255 - 1329 ق .\r\nكفايةالاصول ، شرح . ب . عنوان . ج . عنوان : كفاية الاصول . شرح -\r\n7028 ك 3 آ / 159 BP\r\n312 / 297\r\nشناسنامهء كتاب\r\nنام كتاب : شرح كفاية الاصول ( 5 )\r\nنوينسده : على محمدى خراسانى\r\nناشر : الامام الحسن بن على عليه السلام\r\nچاپ وصحافى : دفتر تبليغات\r\nنوبت چاپ : چهارم / 1385\r\nتيراژ : 2000 نسخه\r\nقيمت دوره : 10000 تومان\r\nمركز پخش :\r\n7702923 ( 0251 )\r\nشابك : 3 - 6 - 92915 - 964\r\nISBN : 964 - 92915 - 6 - 3\r\n\r\n","description":"","footnote":"","page_name":" شناسنامهء كتاب 6 ","page_number":6},
  {"content":"\r\n\r\n\r\nجلد پنجم\r\n\r\n[ ادامه مقصد هفتم 
  ]\r\n\r\nفهرست مطالب جلد پنجم\r\nقاعدهء لا ضرر 1\r\nاصل استصحاب 17\r\n1 - تعريف استصحاب 17\r\n2 - جايگاه استصحاب 20\r\nاركان استصحاب 23\r\nالف ) تفصيل اخبارىها 25\r\nب ) تفصيل شيخ اعظم 28\r\nاقوال در استصحاب 33\r\nادلهء حجيّت استصحاب 34\r\nالف ) سيرهء عقلاء 34\r\nب ) حكم عقل 38\r\nج ) اجماع 40\r\nد ) اخبار و روايات استصحاب 41\r\nروايت اوّل 42\r\nروايت دوّم 59\r\nروايت سوّم 72\r\nروايت چهارم 77\r\nروايت پنجم 80\r\nروايت ششم 82\r\nاحكام وضعيه 89\r\nتنبيهات استصحاب 111\r\nتنبيه اوّل 111\r\nتنبيه دوّم 113\r\nتنبيه سوّم 118\r\nتنبيه چهارم 129\r\nتنبيه پنجم 143\r\nتنبيه ششم 148\r\n\r\n","description":"","footnote":"","page_name":" شناسنامهء كتاب 7 ","page_number":7},
  {"content":"\r\n\r\nتنبيه هفتم 156\r\nتنبيه هشتم 166\r\nتنبيه نهم 174\r\nتنبيه دهم 176\r\nتنبيه يازدهم 179\r\nتنبيه دوازدهم 191\r\nتنبيه سيزدهم 203\r\nتنبيه چهاردهم 209\r\nتتمّهء استصحاب 214\r\nخاتمه استصحاب 228\r\nتذنيب 234\r\nمقصد هشتم - تعارض ادله 239\r\nفصل اول ( تعريف تعارض ) 241\r\nفصل دوم ( مقتضاى قاعدهء اولى در متعارضان ) 260\r\nفصل سوّم ( مقتضاى قاعدهء ثانوى در متعارضان ) 271\r\nفصل چهارم ( تعدى از مرجحات منصوصه ) 291\r\nفصل پنجم ( موارد جمع عرفى و مفاد قاعدهء ثانوى در متعارضان ) 304\r\nفصل ششم ( موارد اشتباه اظهر و ظاهر ) 311\r\nفصل هفتم ( انقلاب نسبت ) 320\r\nفصل هشتم ( مفاضله ميان مرجّحات ) 331\r\nفصل نهم ( مرجّحات خارجيّه ) 346\r\nمباحث اجتهاد و تقليد 354\r\nفصل اوّل ( تعريف اجتهاد ) 354\r\nفصل دوّم ( اجتهاد مطلق و تجزّى ) 361\r\nفصل سوم ( شرايط و مقدّمات اجتهاد ) 378\r\nفصل چهارم ( تخطئه و تصويب ) 382\r\nفصل پنجم ( تبدّل رأى مجتهد ) 388\r\nفصل ششم ( ادلهء جواز تقليد ) 395\r\nفصل هفتم ( تقليد اعلم ) 406\r\nفصل هشتم ( اشتراط حيات در مجتهد ) 415\r\n\r\n","description":"","footnote":"","page_name":" شناسنامهء كتاب 8 ","page_number":8},
  {"content":"\r\n\r\n\r\nقاعدهء لا ضرر\r\nقاعده لا ضرر : به مناسبت اينكه از قاعده ضرر سخن رفت ، ( و به پيروى از شيخ اعظم ) ، در پاسخ به تقاضاى برخى از دوستان ، مختصرا درباره اين قاعده بحث مىكنيم ، اگرچه قاعده‌اى فقهى است و جاى آن در علم فقه است نه در فنّ اصول فقه ، ولى به اختصار مطرح مىنماييم . و درباره آن پنج مطلب را عنوان مىكنيم :\r\n1 - مدرك و مستند قاعده نفى ضرر ، 2 - بيان مفاد آن 3 - بيان نسبت و رابطه آن با ادلّه عناوين اوّليّه از قبيل الصوم واجب ، الوضوء واجب و . . . كه آيا حكومت است ؟ ورود است ؟ و . . . 4 - بيان رابطه آن با ادله عناوين ثانويه از قبيل نفس عسر و حرج و رفع اكراه و اضطرار و همانند آن . 5 - تعارض دو ضرر با يكديگر\r\nقوله : قد استدلّ : امّا مدرك قاعده لا ضرر : مدرك اخبار و روايات است كه به احاديث فراوانى در اين باره استناد شده و قاعده لا ضرر از آنها گرفته شده است و در عناية الاصول « 1 » اين روايات متفرّقه را گردآورى نموده است كه سعى جناب مؤلف مشكور باد مرحوم آخوند به دو روايت اشاره مىكنند :\r\nروايت اول موثقه زراره از امام باقر ( ع ) كه جريان سمرة بن جندب در عصر پيامبر ( ص ) را بيان مىكند . سمرة درخت خرماى باردارى داشت كه در داخل حيات مردى از انصار بود و منزل آن انصارى هم جلو درب باغ بود . سمرة گاه و بيگاه سر زده وارد مىشد و بدون اينكه اجازه بگيرد ، به طرف درخت خرماى خود مىرفت . روزى مرد انصار به او گفت :\r\nهرگاه مىخواهى وارد شوى ، نخست اذن بگير ، يا الله بگو تا زن و بچّه بفهمند و خود را بپوشند و . . . سمرة قبول نكرد . مرد انصارى به خدمت رسول خدا ( ص ) شرفياب شد و از\r\n\r\n\r\n","description":"","footnote":"\r\n( 1 ) - عناية الاصول ، ج 4 ، ص 303 - 300 .\r\n","page_name":" 1 ","page_number":9},
  {"content":"\r\n\r\nدست سمرة شكايت نمود . پيامبر ( ص ) كسى را فرستاد سمرة را احضار كرد . و جريان شكايت مرد انصارى از دست او را بازگو نمودند و افزودند : هرگاه مىخواهى وارد منزل انصارى شوى ، اذن بگير . باز هم سمرة امتناع كرد پيامبر با او مساومه نمود ( گفتگوى قبل از معامله كه بر سر تعيين قيمت انجام مىگيرد . ) و حتى حاضر شد به چندين برابر قيمت آن درخت را از سمره خريدارى كند . باز هم سمره سماجت كرد و حاضر به فروش نشد .\r\n( حضرت معامله دنيا به آخرت را پيشنهاد كردند و فرمودند : ) در برابر اين درخت ، يك درخت خرماى باردار در بهشت مال تو باشد ، باز هم سمره ابا و امتناع نمود و زير بار نرفت .\r\nاينجا بود كه رسول خدا ( ص ) به مرد انصارى فرمود . برو درخت خرماى اين شخص را از ريشه درآور و به سوى او پرتاب كن ( هركجا مىخواهد ببرد و غرس كند ) سپس فرمود : « انه لا ضرر و لا ضرار » « 1 » اين يك حديث كه در پايانش سخن از نفى ضرر و ضرار مطرح شده .\r\nروايت دوم روايت حذّاء از امام باقر ( ع ) كه در ضمن آن نيز همين داستان نقل شده . با اين تفاوت كه وقتى سمرة به هيچ وجه زير بار نرفت و قبول نكرد پيامبر فرمود : ما اراك يا سمرة الّا مضارا يعنى نمىبينم تو را اى سمرة ، مگر اينكه مردى هستى ضررزننده . بعد خطاب به مرد انصارى فرمود : فلانى برو و اين درخت را بكن و بينداز جلو صاحبش « 2 »\r\nو هكذا روايات ديگرى كه درباره همين داستان سمره نقل شده يا در رابطه با قضاياى ديگر به مناسبت سخن از نفى ضرر و ضرار مطرح شده « 3 »\r\nقوله : و قد ادّعى : بحث سندى در رابطه با اين احاديث : جناب فخر الدين مدّعى شده كه اين روايات متواتر و يقين‌آور هستند و جاى كمترين ترديدى نيست « 4 » مرحوم آخوند در توضيح اين سخن مىفرمايد تواتر لفظى كه ندارند ، زيرا تعبيرات روايات مختلف است و چنان نيست كه لفظ واحدى به تواتر از پيامبر و امام ( ع ) نقل شده باشد تواتر معنوى هم ندارند زيرا هركدام در موردى و به مناسبتى وارد شده و مربوط به قصه‌هاى مختلف است .\r\n( البتّه اين قابل مناقشه است زيرا در تواتر معنوى بيش از اين معتبر نيست كه معناى واحد\r\n\r\n\r\n","description":"","footnote":"\r\n( 1 ) - تهذيب الاحكام ، ج 7 ، ص 146 ، حديث 36 .\r\n( 2 ) - من لا يحضره الفقيه ، ج 3 ، ص 59 ، حديث 9 .\r\n( 3 ) - من لا يحضره الفقيه ، ج 3 ، ص 45 ، حديث 2 .\r\n( 4 ) - ايضاح الفوائد ، ج 2 ، ص 48 .\r\n","page_name":" 2 ","page_number":10},
  {"content":"\r\n\r\nمتواتر باشد و اخبار و الفاظ گوناگون يا تضمّنى و يا التزامى برآن دلالت كنند و در اينجا چنين است و از تمام اخبار نفى ضرر استفاده مىشود و مفاد همه آنها اين است . ) ولى تواتر اجمالى دارند . بدين معنا كه احتمال كذب و خطا و عدم صدور اين‌همه روايات فراوان صفر است و ما يقين داريم كه لااقل يكى از اين‌ها صادر شده و چنين نيست كه تمام آنها غير صادر باشند . مرحوم آخوند انصاف داده و اين قسم از تواتر را مىپذيرند و ادّعاى چنين تواترى را گزاف و گتره نمىدانند . مضافا به اينكه مشهور هم به اين اخبار عمل كرده و طبق آنها فتوا داده‌اند و دليل ديگرى بر كمال وثوق و اطمينان به آنها است و تازه اين‌ها در فرضى بود كه سند تمام اين‌ها ضعيف و غير قابل قبول باشد . ولى تواتر اجمالى و شهرت عملى آن را جبران مىكند . چه رسد به اينكه در ميان اين‌ها روايات موثقهء نيز داريم كه يكى از آنها موثقهء زراره بود و قبلا اشاره شد . در نتيجه از لحاظ سندى اشكالى نيست و مسلّما اين روايات حجيّت و اعتبار دارند .\r\nقوله : و امّا دلالتها ، مطلب دوّم از چهار مطلب مربوط به معنا و مدلول قاعده لا ضرر و لا ضرار آن است : يك بحث راجع به مفردات اين قاعده يعنى كلمه ضرر و ضرار است و يك بحث راجع به هيئت تركيبيّه است كه مركباتى كه با لاء نفى جنس شروع مىشوند بر چه معنايى دلالت دارند آيا نفى خود جنس و ماهيّت مىكنند يا مفاد ديگرى دارند ؟ امّا مفردات : كلمه ضرر اسم مصدر از باب ضرّ يضرّ ضرّا مىباشد كه مصدرش ضرّ و به معناى ضرر رساندن و نقص وارد كردن است و ضرر كه اسم مصدر باشد نتيجه مصدر است يعنى خود آن نقصى است كه حاصل و موجود است چه نقص جانى باشد و چه نقص عضو باشد يا نقص مالى و يا آبرويى كه ضرر اطلاق دارد و بر تمام اين‌ها صادق است . ( البته ضرر مقابل منفعت است كه هر دو اسم مصدرند و ضرّ مقابل نفع است كه هر دو مصدرند و مقابل ضرر با نفع تسامحى است . )\r\nضمنا تقابل چهار قسم دارد . 1 - تقابل تناقض 2 - تقابل تضادّ 3 - تقابل تضايف 4 - تقابل عدم و ملكه و تقابل ضرر و نفع از نوع تضاد نيست زيرا اين‌ها دو امر وجودى نيستند بلكه نفع وجودى و ضرر عدمى است . و از نوع تضايف هم نيست . زيرا تصوّر يكى بدون ديگرى\r\n\r\n","description":"","footnote":"","page_name":" 3 ","page_number":11},
  {"content":"\r\n\r\nممكن است . از نوع تناقض هم نيست زيرا ضرر نقص مطلق و عدم نفع بدون قيد و شرط نيست بلكه عدم نفع است در جايى كه شأنيّت و صلاحيّت وجود اين نفع را دارد . فى المثل كسى كه جا داشت داراى فلان منفعت و فايده و كمال باشد . اگر فاقد بود مىگوييم كه ضرر كرده و گرنه محلى كه قابليّت فلان نفع را ندارد كه نمىگويند ضرر كرده مثل علم و جهل كه جهل عدم علم است در جايى كه از شأنش اين بود كه عالم باشد و هكذا علمى و بصر و . . .\r\nپس با معناى كلمه ضرر آشنا شديم و دانستيم كه مقابله‌اش با منفعت از نوع تقابل ملكه و عدم ملكه است .\r\nو امّا كلمه ضرار : اين كلمه ظاهرا يكى از سه مصدر باب مفاعله است : ضارر ، يضارر ، مضاررة و ضرارا و ضيرارا . و در معناى آن سه احتمال مىدهند كه به ترتيب از آخر به اوّل ذكر مىكنيم و ترتيب كفايه را معكوس مىكنيم .\r\n1 - ضرار به معناى جزاء بر ضرر باشد ، يعنى ابتدا شخصى به شما ضرر زده و بعدا شما آن ضرر را تلافى مىكنيد و در جاى ديگر به او ضرر مىزنيد و از اين تعبير به ضرار مىشود .\r\nمرحوم آخوند اين معنا را نمىپذيرند و مىفرمايند كه مصدر باب مفاعله براى اين معنى نيامده و چنين معنايى غير متعارف است و لذا نمىتوان ضرار را به اين معنا دانست .\r\n2 - ضرار مصدر باب مفاعله است و معناى اصلى و اوّلى باب مفاعله عبارتست از فعل الاثنين . يعنى ميان دو نفر انجام مىگيرد كه هركدام به ديگرى همان مىكند كه ديگرى با او مىكند . مثل مضاربه يعنى زدن طرفينى كه در حقيقت هر دو هم مىزنند و هم مىخورند لذا مىگوييم زدوخورد كردند . ضرار هم به معناى ضرر زدن دو كس به يكديگر است كه هم‌زمان هر دو به هم ضرر مالى يا جانى . . . وارد كنند . مرحوم آخوند به اين معنا هم اشكالاتى دارند كه با مجموع اشكالات مرحوم مشكينى در حاشيه به اين نحو بيان مىكنيم .\r\nاوّلا از كجا معلوم كه ضرار مصدر باب مفاعله باشد ، شايد مصدر باب ثلاثى مجرّد و بر وزن كتاب باشد . ضرّ يضرّ ضرّا و ضرارا .\r\nثانيا برفرض كه مصدر مفاعله باشد ، خيلى جاها مفاعله به معناى ثلاثى مجرّد به كار\r\n\r\n","description":"","footnote":"","page_name":" 4 ","page_number":12},
  {"content":"\r\n\r\nمىرود و بر فعل دو كس دلالت ندارد . مثل سافر ، حاسب ، جازى ، عاتب ، عاقب و . . . و در قرآن هم مىخوانيم . و لا تضارّ والدة بولدها « 1 » كه لا تضارّ نفى يا نهى از باب مفاعله است .\r\nدرحالىكه به ضرر يك‌جانبه اطلاق شده كه مادران به فرزندان خويش ضرر وارد نكنند .\r\nثالثا برفرض در جاهاى ديگر واژه ضرار معناى مفاعله‌اى داشته باشد . ولى در خصوص مورد بحث ما به معناى ضرر و ثلاثى مجرّد است ، زيرا شواهدى داريم . الف ) در روايت دوّم فرمود كه ما اراك يا سمرة الّا مضارّا . . . كه در آنجا ضرر يك‌جانبه بود و مع‌ذلك باب مفاعله به كار برد و بر ضرر از يك طرف اطلاق كرد . ب ) از نهايه ابن اثير هم حكايت شد .\r\nكه ضرر و ضرار به معناى واحد آمده « 2 » است . پس نمىتوان ضرار را به معناى فعل الاثنين حمل كرد .\r\n3 - مختار آخوند به خاطر شواهد مذكور آن است كه ضرار به معناى ضرر است و از باب تاكيد آمده و به جاى اينكه دو بار بگويد : لا ضرر و لا ضرر ، از باب تفنّن در عبارت بار دوّم فرمود : « و لا ضرار و گرنه دو معناى مختلف ندارند . در پايان هم مىفرمايد كه « بالجمله . . . » يعنى برفرض شك كنيم كه ضرار معناى ديگرى غير از ضرر دارد باز ثابت كه نشده و از باب قدر متيقّن هم اگر تاكيد بود بايد مىفرمود . لا ضرر ، لا ضرار ، ولى با واو آمده و واو عاطفه دليل بر مغايرت معطوف و معطوف عليه است و لذا بعيد نيست كه ضرار به معناى مفاعله‌اى باشد كه معناى اصلى باب است و ضرر به معناى ضرر يك‌جانبه و ضرار به معناى ضرر دوجانبه و از هر دو طرف باشد ، يعنى ضرر يك‌جانبه محكوم است . ضرر طرفين و از دو جانب كه اين به آن ضرر بزند و آن به اين نيز محكوم است . )\r\nقوله : كما انّ الظاهر : مفاد هيئت تركيبيّه : مركباتى كه با لاء نفى جنس آغاز مىشوند . مثل « لا صلاة الّا بفاتحة الكتاب » ، « لا علم الّا بالعمل » ، « لا ضرر و لا ضرار » ، « لا رجل فى الدار » و . . . ظهور در چه معنايى دارند ؟ مرحوم آخوند چهار احتمال در مسئله ذكر مىكنند كه در لا ضرر و لا ضرار هركدام محتمل است و قبل از بيان احتمالات مقدّمه‌اى ذكر مىكنيم . اثبات حقيقت و ماهيّت دوگونه است . گاهى اثبات حقيقى و واقعى است . مثل « زيد انسان » كه\r\n\r\n\r\n","description":"","footnote":"\r\n( 1 ) - سوره بقره ، آيه 233 .\r\n( 2 ) - نهايه ابن اثير ، ج 3 ، ص 81 ، مادّه ضرر .\r\n","page_name":" 5 ","page_number":13},
  {"content":"\r\n\r\nانسان بودن حقيقتا بر زيد صادق است . گاهى ادّعايى و تنزيلى است . مثل « زيد اسد » كه به خاطر داشتن شجاعت كه بارزترين خصيصه اسد واقعى است . زيد را نازل به منزله شير واقعى قرار مىدهيم و ادّعا مىكنيم كه شير است و بدنبال آن كلمه اسد را - بر او اطلاق مىكنيم كه نامش حقيقت ادعائيه است و تصرف در يك امر عقلى است كه تنزيل و ادّعا باشد و گرنه استعمال مجازى نيست .\r\nحال در جانب نفى جنس و حقيقت و ماهيّت نيز همين دو قسم وجود دارد . گاهى نفى جنس و ماهيّت مىكنيم حقيقتا و واقعا فى المثل در منزل هيچ مردى وجود ندارد و مىگوييم كه « لا رجل فى الدار . » يا نماز بدون ركوع اصلا نماز نيست . و مىگوييم « لا صلاة الا بالركوع » و . . . و گاهى نفى جنس مىكنيم ادعاء او تنزيلا يعنى امر موجود را نازل منزله معدوم مىشماريم از اين باب كه آثار و خواص موجود را ندارد .\r\nمثلا مىگوييم كه « لا علم الّا بالعمل » يعنى علم بدون عمل علم نيست نه اينكه واقعا علم نباشد علم يعنى دانستن و دانايى و در اينجا علم هست ، ولى از آنجا كه علم آن است كه به دنبالش عمل بياورد و اثر داشته باشد و اين علم اين اثر را ندارد ، لذا وجودش كالعدم است و گويا اصلا علمى نيست .\r\nو هكذا در مثال « لا عمل الّا بالنيّة » ، « لا صلاة لجاز المسجد الّا فى المسجد » « 1 » كه قطعا نماز در منزل هم نماز است صحيح و مجزى هم هست ، ولى از آنجا كه در مقايسه با نماز در مسجد آثار نماز در مسجد را ندارد و اصلا قابل قياس نيست ( خصوصا در آنجا كه نماز در منزل يك ثواب و نماز در مسجد هزار يا ده‌هزار يا صد هزار يا يك ميليون ثواب دارد . ) پس گويا اصلا نماز در منزل نماز نيست . و هكذا فرادا نسبت به جماعت ،\r\nو مثل كلام امام على ( ع ) خطاب به مردم كوفه : يا اشباه الرجال و لا رجال « 2 » « اى به صورت همه مردى و به سيرت نامرد » كه منظور امام اين نيست كه آنها اصلا رجوليّت نداشتند و زن يا خنثى بودند بلكه منظور آن است كه مرد بودن آثار و خواصى دارد از قبيل\r\n\r\n\r\n","description":"","footnote":"\r\n( 1 ) - دعائم الاسلام ، ج 1 ، ص 148 ؛ وسائل الشيعة ، ج 3 ، ص 478 ، حديث اوّل .\r\n( 2 ) - نهج البلاغة ، فرازى از خطبه 27 .\r\n","page_name":" 6 ","page_number":14},
  {"content":"\r\n\r\nجهاد و ايثار و فداكارى و شجاعت و غيرت و . . . و آنان اين ويژگيها را نداشتند . پس گويا اصلا مرد نيستند . پس نفى جنس گاهى حقيقتا و واقعا است و گاهى تنزيلى و فرضى و ادعايى است .\r\nبا اين مقدّمه چهار احتمال را بازگو مىكنيم :\r\n1 - به عقيده مرحوم آخوند در تمام مواردى كه با لاء نفى جنس شروع مىشود ، منظور همان نفى جنس است و مستعمل فيه نفى جنس مىباشد . منتها گاهى حقيقتا نفى جنس مىكند و گاهى ادعائا و تنزيلا و يكى از آن موارد هم جمله « لا ضرر و لا ضرار » است كه در ظاهر نفى جنس مىكند و مىگويد كه اصلا ضررى وجود ندارد ولى نفى جنس ادعائا و تنزيلا است نه حقيقتا ، زيرا حقيقتا كه ضرر وجود دارد . فى المثل معامله ضررى ، وضوى ضررى ، وجوب ضررى ، لزوم ضررى و . . . ولى از آنجا كه آثار و احكام آنها مرتفع است ، پس كان اصلا ضررى نيست و اين احتمال شواهدى دارد .\r\nالف ) اصل در اين مركبّات يعنى موضوع له و معناى حقيقى آنها نفى جنس است .\r\nب ) حمل بر احتمالات ديگر كه خواهد آمد موجب مجازيّت است و داعى نداريم كه مرتكب مجاز شويم\r\nج ) اين‌گونه تعبيرات معمولا در مقام مبالغه و تاكيد به كار مىرود ، مثل اينكه به فردى بگوييم او اصلا آدم نيست . كنايه از اينكه هيچ صفتى از خصلتهاى انسانى در او ديده نمىشود . يا آنها اصلا مرد نيستند ، كنايه از اينكه هيچ‌يك از صفات مردان در آنها وجود ندارد . يا اصلا ضررى وجود ندارد . كنايه از اينكه هيچ اثرى از آثار ضرر برآن مترتب نيست .\r\nپس كانّ اصل ضرر منتفى است . و متناسب با مقام تاكيد و مبالغه همين است كه نفى جنس اراده شود و مقتضاى بلاغت و بجا سخن گفتن جز اين نيست .\r\n2 - به عقيده مشهور و شيخ اعظم « 1 » در اين‌گونه موارد حكم شرعى مراد است و منظور از « لا صلاة الّا بالركوع » نفى صحّت است و منظور از « لا ضرر » نفى حكم ضررى است ، يعنى در اسلام حكم ضررى وجود ندارد ، چه حكم تكليفى مثل وجوب ضررى كه منتفى\r\n\r\n\r\n","description":"","footnote":"\r\n( 1 ) - فرائد الاصول ، ص 314 ؛ مكاسب ، در رساله لا ضرر ، ص 373 - 372 .\r\n","page_name":" 7 ","page_number":15},
  {"content":"\r\n\r\nاست و چه حكم وضعى مثل لزوم معامله غبنى و . . . كه منتفى است و كلام مستقيما در مقام نفى حكم است . دليل اين قول در ادامه در جاى خود خواهد آمد .\r\n3 - به عقيده فاضل تونى « 1 » در اين‌گونه موارد صفتى از صفات كه متناسب با مورد باشد در تقدير است ، فى المثل در « لا علم الّا بالعمل » ، « نافعا » مقدّر است اى « لا علم نافعا » ، « لا صلاة لجار المسجد » . . . « اى لا صلاة كاملة » ، و « لا ضرر و لا ضرار اى لا ضرر غير متدارك » ، يعنى ضررى كه تدارك و جبران نشود وجود ندارد . نه اينكه اصل ضرر نباشد . اصل ضرر هست ولى تدارك دارد مثلا بيع غبن موجب ضرر به حال مغبون است ، ولى با خيار غبن جبران شده است . دليل اين احتمال نيز خواهد آمد .\r\nمرحوم آخوند با شواهدى كه ذكر كردند ، اين دو احتمال را نفى مىكنند و مىفرمايند كه اين‌ها از لا ضرر و لا ضرار مراد نيستند .\r\nقوله : و نفى الحقيقة : گويا كسى مىگويد كه بالاخره منظور شما هم از نفى خود جنس ادعائا همين است كه نفى احكام و آثار نماييد و بگوييد كه اينجا حكم ضررى نيست يا ضرر غير متدارك نيست . پس با دو احتمال ديگر چه فرقى دارد ؟ در جواب مىفرمايند خيلى فرق دارد زيرا طبق احتمال اوّل مدلول مطابقى كلام ، نفى جنس ضرر است . ولى كنايه از نفى احكام و آثار و صفات مىباشد كه ذكر ملزوم و اراده لازم نموده‌ايم و اصلا مجازى ارتكاب نشده ولى طبق احتمال دوّم كه مستقيما منظور حكم شرعى باشد . مستلزم تجوّز و مجازگويى است . به اين نحو كه يا بايد حكم را در تقدير بگيريم و از باب مجاز در حذف بدانيم و بگوييم « لا ضرر اى لا حكم ضررىّ و لا ضرارىّ » كه تازه اشكال ديگر هم دارد كه در كلمه ضرر و ضرار تصرف كنيم و گرنه با حفظ ظاهر نمىتوان گفت كه « لا حكم ضرر و لا ضرار » بايد بگوييم « لا حكم ضررىّ و لا ضرارىّ » و يا از باب مجاز در كلمه دانسته و خود كلمه ضرر را در حكم ضررى استعمال كنيم از باب سببيّت و مسببيّت كه لفظى كه براى مسبّب وضع شده در سببى از اسباب آنكه حكم شرعى ضررى باشد استعمال شود .\r\nهمچنين بنا بر احتمال سوّم هم يا صفت غير متدارك را تقدير مىگيريم و مجاز در حذف\r\n\r\n\r\n","description":"","footnote":"\r\n( 1 ) - وافيه ، ص 194 .\r\n","page_name":" 8 ","page_number":16},
  {"content":"\r\n\r\nقائل مىشويم و يا از كلمه ضرر كه مطلق است خصوص ضرر غير متدارك را اراده مىكنيم كه مجاز در كلمه مىشود . و اگر بفرماييد : ما شنيده‌ايم كه اراده مقيّد از مطلق موجب مجازيّت مطلق نمىشود و از باب تعدّد دالّ و مدلول است مثل اعتق رقبة مؤمنة ، خواهيم گفت كه آرى ولى آن در فرضى است كه قيد و مقيّدى باشد و از هركدام معناى خودش اراده شود ، نه در مثل لا ضرر كه مطلق است و شما مىخواهيد از خود ضرر ، ضرر غير متدارك را اراده كنيد كه اين حتما مجاز مىشود . بنابراين احتمال دوّم و سوم قابل قبول نيست و اراده‌اش از لا ضرر بشاعت و زشتى دارد .\r\n4 - شيخ الشريعة اصفهانى فرموده : مراد از نفى نهى باشد و لا ضرر اى لا يجوز الضرر يا لا يضرّر و . . . « 1 » اشكال اين احتمال آن است كه گرچه در جملات فعليّه كه لاء نفى بر سر فعل داخل شده ( لا يعيد ، لا يغتسل ، لا يمسّه . . . ) فراوان از نفى نهى اراده شده ( چه اينكه از اثبات امر اراده شده و در يك كلام جمله خبريّه فراوان در مقام انشاء به كار رفته است ) ولى از مثل لا ضرر و لا ضرار اين معنا بعيد است ، زيرا لاء نفى بر سر اسم درآمده و معهود نيست كه لا ضرر به معناى لا يضرّر يا يحرم الضرر و . . . باشد .\r\nقوله : و عدم امكان : اصل در لاء نفى جنس همان است كه براى نفى خود جنس و ماهيّت باشد ، نه به معناى نهى يا براى نفى صفتى از صفات يا براى نفى حكم ، ولى چه عاملى باعث شده تا مشهور و فاضل تونى و شيخ الشريعة اين معنا را رها كنند و به سراغ توجيهات و احتمالات ديگر بروند ؟ تنها عامل اين است كه اراده كردن نفى جنس و خود ماهيّت از اين جمله ممكن نيست و نمىتوان گفت كه حقيقتا ضررى وجود ندارد ، چرا ضرر هست سببش امر تكوينى باشد يا حكم تكليفى يا حكم وضعى باشد ، مثل معامله ضررى و . . . و لذا ناچار شده‌اند بگويند معناى حقيقى مراد نيست و معناى مجازى مراد است ولى مرحوم آخوند مىفرمايد كه عدم امكان اراده نفى جنس حقيقتا باعث نمىشود كه ما يكى از اين احتمالات را برگزينيم بلكه حمل بر نفى جنس مىكنيم امّا ادّعائا نه حقيقتا و تنزيلا نه تحقيقا ، و اتفاقا در غالب اين‌گونه مركبّات همين معنى مراد است و تنها در امر\r\n\r\n\r\n","description":"","footnote":"\r\n( 1 ) - قاعده لا ضرر و لا ضرار ، ص 44 .\r\n","page_name":" 9 ","page_number":17},
  {"content":"\r\n\r\nعقلى تصرّف شده و ادّعا كرده‌ايم كه ضررى نيست و گرنه هيچ مجازيّتى محقق نشده است و نوبت به احتمالات ديگر نمىرسد .\r\nقوله : ثم الحكم الّذي : مطلب سوّم در رابطه با قاعده لا ضرر بيان رابطه و نسبت قاعده لا ضرر به عنوان دليل عنوان ثانوى با ادله عناوين اوليّه است و قبل از آن مقدّمه‌اى را ذكر مىكنند كه نظير آن در حديث رفع نيز گذشت و آن اينكه حديث رفع آثار و احكامى را كه بر افعال ما به عنوان اوّلى و اصلى بار مىشدند ، آنها را برمىداشت . مثلا اگر كسى مؤمنى را از روى عمد به قتل رساند ، بايد قصاص شود ، ولى اگر از روى خطا و اشتباه باشد ، اين حكم برداشته مىشود ( رفع الخطأ ) يا اگر كسى از روى عمد و التفات در نماز كلامى اضافه كند ، نمازش باطل مىشود ، ولى اگر از روى سهو و نسيان باشد ، اين حكم مرفوع است ( رفع النسيان ) و هكذا در رفع ما اضطرّوا اليه و . . . امّا آن احكامى كه خود عنوان ثانوى خطا و نسيان و مانند آن ، موضوع آنها است و با تحقق خطا و نسيان اين احكام ثابت مىشوند ( مثل آزاد كردن بنده ، پرداخت ديه كامل كه موضوعشان قتل خطاى است و سجده سهو كه موضوعش نسيان و زياد كردن و يا كاستن جزئى در نماز است و . . . ) با حديث رفع اين‌گونه احكام مرتفع نمىشود زيرا معنى ندارد كه هم عنوان خطا و نسيان موضوع اين احكام و مثبت آنها باشد و هم همين عناوين رافع و نافى آن احكام باشند كه تناقص است .\r\nحال همين مطلب در قانون لا ضرر نيز مىآيد و با قاعده لا ضرر آن احكامى نفى مىشوند كه براى موضوعاتشان به عنوان اوّلى و اصلى ثابت مىباشند . مثل وجوب براى وضو و غسل و روزه و . . . و مثل لزوم براى بيع غبنى و . . . كه اگر ضررى شدند به حكم قاعده لا ضرر ، رفع مىشوند و يا اگر كسى توهّم مىكرد كه چنين احكامى باشد ، در فرض ضررى شدن آنها با قاعده نفى ضرر منتفى مىشوند ، امّا آن دسته از احكامى كه موضوعشان عنوان ضرر است ( الضرر حرام ، الاضرار حرام ، من اضر على نفسه فعليه كذا و كذا . . . ) با قانون لا ضرر اين‌ها مرتفع نمىشوند ، زيرا پرواضح است كه عنوان ضرر ، موضوع اين احكام است و با حصول ضرر تازه اين احكام ثابت و بار مىشوند و چگونه معقول است كه با آمدن ضرر همين احكام مرتفع شوند ؟ اين تناقض آشكار است .\r\n\r\n","description":"","footnote":"","page_name":" 10 ","page_number":18},
  {"content":"\r\n\r\nقوله : و من هنا : با حفظ مقدّمه مذكور افعال اختياريّه‌اى كه از ما صادر مىشود داراى دو دسته عناوين هستند :\r\n1 - عنوان اصلى و اوّلى و اختيارى كه در حالت عادى و اختيار ، همين عناوين بر افعال ما مترتّب است و غالبا همچنين است . مثلا فلان عمل معنون به عنوان وضو است ، ديگرى عنوان غسل دارد . سوّمى صوم است . چهارمى سفر ، نماز شب ، خياطت و . .\r\n2 - عنوان فرعى و ثانوى و عارضى كه گاهى بر افعال ما عارض مىشوند . مثل عنوان ضرر كه بر وضو يا غسل يا روزه عارض مىشود و صوم ضررى گفته مىشود و عنوان منذور و متعلّق نذر و عهد و قسم بودن كه بر نافلهء شب عارض مىشود . عنوان اطاعت والد يا مولى يا زوج كه بر سفر مثلا عارض مىشود . عنوان متعلّق شرط بودن كه بر خياطت عارض مىشود و . . .\r\nحال افعال ما به عنوان اوّلى احكامى دارند . غسل و روزه و وضو واجب است . سفر مباح است و نافله شب مستحب است و . . . و ادله‌اى كه مبيّن اين احكام مىباشند ، نامشان ادلّه عناوين اوليّه است و به عنوان ثانوى احكامى دارند . روزه و غسل و وضوى ضررى واجب نيست و چه‌بسا حرام است اگر لا ضرر به معناى نهى باشد . اى يحرم الضرر ، نماز شب واجب مىشود چون نذر شده و . . . و ادلّه‌اى كه مثبت اين احكام باشند ، ادله عناوين ثانويّه نام دارند . حال از نظر منطقى ميان اين دو دسته ادلّه و عناوين عموم و خصوص من وجه است . فى المثل گاهى صوم و وضو هست ، ولى ضررى و حرجى نيست و مشمول ادلّه عناوين اوّليّه است و وجوب دارد . گاهى ضرر و حرج هست ولى نه در وضو و صوم و . . . بلكه در چيزهاى ديگر ، اينجا را ادلّه لا ضرر و لا حرج شامل است و ادلّه عناوين اوليّه شامل نيست و « الصوم واجب » ( مثلا ) كارى به آن ندارد ، گاهى هم هر دو عنوان در يك عمل جمع شده‌اند ، يعنى مثلا صوم ضررى شده كه از جهتى صوم است و از جهتى ضررى و مادّه اجتماع دليل عنوان اوّلى و ثانوى است و « الصوم واجب » به اطلاقش مىگويد كه اين روزه واجب است و لا ضرر و لا ضرار به اطلاقش مىگويد واجب نيست و بلكه طبق يك احتمال حرمت مىآورد حال در اين‌گونه موارد چه بايد كرد ؟ و از نظر اصولى چه رابطه\r\n\r\n","description":"","footnote":"","page_name":" 11 ","page_number":19},
  {"content":"\r\n\r\nو قانونى ميان اين دو دسته ادلّه وجود دارد ؟\r\nقبل از بيان رابطه اصولى بايد بدانيم كه ذكر لا ضرر به عنوان يك مثال بود و چون فعلا اين قاعده ثانوى مورد بحث ماست مطرح شد و گرنه مطلب خيلى گسترده‌تر است و كلّيه ادلّه عناوين ثانويّه با ادلّه عناوين اوليّه رابطه‌اش مطرح است و خود ادلّه عناوين ثانوى دو دسته مىشوند .\r\n1 - ادلّه‌اى كه اثبات‌كننده تكليف هستند ، مثل دليل نذر كه وجوب وفا مىآورد و نماز شب را واجب مىكند ، اطاعت والد كه سفر را واجب مىكند ، شرط كردن در ضمن بيع كه خياطت را واجب مىسازد و . . .\r\n2 - ادلّه‌اى كه نفىكننده تكليف هستند ، مثل « رفع الخطاء » « رفع النسيان » ، « رفع ما اضطروا اليه » « رفع ما استكرهوا عليه » ، « لا ضرر و لا ضرار » ، « لا حرج فى الدين » و . . . كه خود اين‌ها دو دسته هستند . بخشى رفع ظاهرى دارند و حكم ظاهرى را برمىدارند و مرحله تنجّز را نفى مىكنند ، نه واقع را و برخى نفى واقعى دارند كه فعلا كارى به اين جهات نداريم حال رابطه ادلّه عناوين ثانويّه عموما با ادلّه عناوين اوّليّه از نظر اصولى چيست ؟\r\nشيخ اعظم نظرى دارد كه در پايان اين مطلب بدان اشاره‌اى شده ، ولى مناسب‌تر آن است كه همين نخست نظر شيخ را بيان كنيم :\r\nبه عقيده شيخ ادلّه عناوين اوّلى تقدّم دارند ( البته اصل تقدّم عقيده همگان است . ) و ملاك تقدّم حكومت است ، يعنى دليل عنوان ثانوى ( مثلا لا ضرر ) بر دليل عنوان اوّلى ( مثلا الصوم واجب ) حكومت دارد و حكومت آن است كه دليل حاكم از ابتدا كه از شارع مقدّس صادر مىشود ، به مدلول لفظىاش ناظر به دليل محكوم است و براى تفسير آن آمده ، آن هم يا به نحو توسعه و گسترش ، يعنى دايره موضوع دليل محكوم را بسط مىدهد و يا به نحو تضييق و تحديد ، يعنى دائره آن را كوچك و محدود مىكند و به‌گونه‌اى است كه اگر دليل محكوم نباشد ، دليل حاكم لغو است و به اعتقاد شيخ اعظم كلّ ادلّه عناوين ثانويّه اعم از مثبت و نافى از اين قبيل هستند . و لا شك در اينكه دليل حاكم بر دليل محكوم مقدّم\r\n\r\n","description":"","footnote":"","page_name":" 12 ","page_number":20},
  {"content":"\r\n\r\nاست . « 1 »\r\nامّا به عقيده مرحوم آخوند اگر حكومت احراز شد ، مطلب همان است كه شيخ فرمود ، ولى در مواردى مسئله و حكومت خيلى محرز نيست ، مثل مورد بحث ما كه بدوا وقتى انسان با دليل لا ضرر برخورد مىكند و رابطه آن را با وجوب روزه در نظر مىگيرد . آن دو را اجنبى و بيگانه مىيابد و هرگز به ذهنش نمىآيد كه « لا ضرر » حاكم و مفسّر « الصوم واجب » باشد . به ويژه اگر لا ضرر به معناى يحرم الضرر باشد كه دو خطاب مستقل و دو حكم جدا دارند . يكى الصوم واجب ديگرى الضرر حرام و ربطى به هم ندارند تا يكى حاكم بر ديگرى و ناظر به آن باشد . روى اين اصل از راه جمع عرفى پيش مىآيند و مىفرمايند كه اين‌گونه خطابات را اگر به عرف عرضه كنيم . خيلى راحت ميان آن دو را جمع مىكند به اينكه دليل عنوان اوّلى را بر حكم اقتضايى و شأنى حمل مىكند و دليل عنوان ثانوى را بر حكم فعلى حمل مىكند . فى المثل يك دليل گفته كه نماز شب مستحب است . و دليل ديگر مىگويد كه چون نذر كردى واجب است . عرف نمىگويد آن استحباب با اين وجوب تنافى دارد ، بلكه مىگويد . منظور اين است كه اگر نذرى نباشد ، نماز شب مستحب است ( مستحب لولايى اى لو لا النذر ) و اگر نذر آمد فعلا واجب مىشود . پس وجوب ، فعلى است و استحباب ، شأنى و اقتضايى است و هيچ محذورى پيش نمىآيد .\r\nهكذا در مثال وجوب صوم و نفى ضرر كه جمعشان به اين است . تا ضرر نيامده روزه واجب است و همين‌كه ضرر آمد وجوب صوم از فعليّت مىافتد و فعلا واجب نيست . و دو حكم اقتضايى و فعلى كه منافاتى ندارد . آرى اگر هر دو فعلى تنجيزى بود ، قابل جمع نبودند .\r\nقوله : نعم : البتّه گاهى قضيّه برعكس مىشود ، يعنى دليل عنوان اوّلى مقدّم مىشود در سايه اينكه دليل محكم و مقتضى است و حكم بسيار مهمّى را بيان مىكند و حكم هم به لحاظ اهميّتى كه دارد از هر لحاظ فعلى است و به هيچ قيمت نتوان از فعلى بودن آن ممانعت كرد . فى المثل قتل مؤمن حرام است . و هيچ عنوان عارضى از قبيل تقيّه ، عسر و\r\n\r\n\r\n","description":"","footnote":"\r\n( 1 ) - فرائد الاصول ، ص 315 .\r\n","page_name":" 13 ","page_number":21},
  {"content":"\r\n\r\nحرج ، ضرر ، اضطرار ، اكراه و . . . مانع از حرمت آن نيست و نمىتوان به بهانه اينكه مكره شده‌ام يا در شرايط تقيّه هستم دست به خون مؤمنى آلوده كرد و . . . و حرمت قتل مؤمن فعلى مطلق و از جميع جهات است و نسبت به هيچ عنوان خارجى و ثانوى نمىتوان از آن رفع يد كرد . ( البته عنوان جهل و خطا و نسيان شايد بتواند مانع باشد و جلو فعليّت حرمت و عقاب را بگيرد ، ولى در فرضى كه ناشى از مسامحه و سهل‌انگارى نباشند ، و گرنه مانع شدن آنها مشكل است و در هر حال ساير عناوين ثانوى هرگز مانع نمىشود . ) گاهى هم حكمى به عنوان اوّلى فعلى است ، امّا نه مطلق ، بلكه نسبى ، يعنى نسبت به پاره‌اى از عناوين ثانوى فعلى و مقدم است ولى اگر ضرر مالى داشته باشد آنجا كه فردى متمكن است و قدرت دارد كه مقدار كمى آب را به بهاى سنگينى خريدارى كند بايد خريدارى كند و جاى جريان قانون نفى ضرر نيست .\r\nقوله : و بالجملة : اين فراز حاصل و چكيده مطالب گذشته است و نيازى به ذكر ندارد .\r\nقوله : هذا لو لم نقل : اين فراز اشاره به رأى شيخ اعظم است كه قبلا بيان كرديم و نيازى به تكرار نيست .\r\nقوله : ثم انقدح : مطلب چهارم درباره لا ضرر : در مطلب سوّم رابطه دليل عنوان ثانوى با دليل عنوان اوّلى محاسبه شد . اينك مطلب چهارم رابطه دليل عنوان ثانوى با دليل عنوان ثانوى ديگر مورد محاسبه است . اگر در موردى دو دليل عنوان ثانوى باهم وارد شدند و برخورد كردند تكليف چيست ؟ مثلا شخصى مىخواهد چاهى در گوشه حياط حفر كند تا آبهاى باران و غيره داخل چاه بريزد . در اينجا اگر اين چاه را ايجاد نكند ، خودش و ساكنان منزل در مضيقه و عسر و حرج واقع مىشوند و اگر ايجاد كند به ديوار همسايه ضرر مىرساند . لذا دوران امر است . ميان قانون نفى حرج كه مىگويد . حفر چاه بلامانع است و قانون لا ضرر كه مىگويد . حفر چاه ممنوع است . حال چه بايد كرد ؟\r\nنخست به صورت ترديد و قضيّه شرطيّه مىفرمايد اگر هر دو داراى ملاك و مقتضى باشند ، قطعا در مورد اجتماع از قبيل متزاحمان خواهند بود و قانون تزاحم روشن است كه اگر يكى از آن دو از لحاظ مناط و ملاك قوىتر باشد ، همان مقدّم مىشود و گرنه نوبت به تخيير عقلى مىرسد ، زيرا در مقام عمل جمع ميان آن دو ممكن نيست . و اگر يكى داراى\r\n\r\n","description":"","footnote":"","page_name":" 14 ","page_number":22},
  {"content":"\r\n\r\nملاك نباشد ، از باب متعارضان مىشود و قانون تعارض پياده مىشود كه رجحان سندى و دلالتى و غيره مطرح مىگردد و اگر رجحانى نبود ، نوبت به تخيير ظاهرى شرعى مىرسد .\r\nدرحالىكه در فرض تزاحم به دنبال رجحان سندى و اولويّت دلالى نبوديم .\r\nولى در پايان مىفرمايند . و لا يبعد . . . و حق همين است كه معمولا در مادّه اجتماع دو قانون مذكور و امثال آنها هر دو ملاك دارند و هر دو هم از شارع صادر شده‌اند و هر دو هم به اطلاق اين مورد را شامل مىشوند و محذور در مقام جعل و تشريع و صدور نيست .\r\nبلكه در مرحله عمل و امتثال است . پس از اينكه اصل صدور هر دو مسلّم و داراى ملاك بود نشان هم مقطوع است . بنابراين منحصرا از باب تزاحم خواهد بود و قوانين متزاحمان پياده مىشود . نه از باب تعارض .\r\nقوله : و امّا لو تعارض : مطلب پنجم و آخرين مطلب كه به اختصار برگزار شده . اين است كه اگر دو ضرر با يكديگر تزاحم كردند ، چه بايد كرد ؟ اين بخش سه صورت كلّى دارد .\r\n1 - گاهى دوران امر ميان دو ضرر بر يك نفر است ، چه شخص خودم كه امر دائر است بالاى ديوار بمانم تا ويران شود و نابود شوم يا خودم را پرت كنم و احيانا دست يا پايى بشكند ، يا شخص ديگر باشد كه دوران امر است ميان اينكه ضرر آبرويى به او وارد آورم يا ضرر مالى ، يا مال كمترى از او بستانم يا بيشتر ؟ در اين‌گونه موارد تكليف روشن است و آن انتخاب كارى است كه ضرر و شرّش كمتر باشد . و اگر دو ضرر مساوى بودند جاى تخيير عقلى است .\r\n2 - و گاهى دوران امر ميان دو ضرر بر دو شخص است . مثلا يا بايد به فلانى يك ضرر مالى وارد كنم و يا به ديگرى ضرر مالى ديگر وارد كنم ، يا مثال معروف كه گاو شخصى سر در خمره ديگرى نموده و امر دائر است خمره ديگرى را بشكنيم تا گاو سالم بماند يا گاو اين شخص را سر ببريم تا خمره و كوزه سالم بماند و . . . حكم همان است كه در صورت اوّل ذكر شد كه اختيار ضرر كمتر باشد و در فرض تساوى جاى تخيير است .\r\n3 - گاهى دوران امر است ميان اينكه خودم متضرّر شوم و تحمّل ضرر نمايم يا ديگرى متضرّر شود و اين ضرر را به او وارد كنم و از ابتدا در عرض هم من مكره شده‌ام كه يا از\r\n\r\n","description":"","footnote":"","page_name":" 15 ","page_number":23},
  {"content":"\r\n\r\nفلانى مبلغى را دريافت كنم يا از جيب خود بايد بپردازم . در اينجا آيا بر من لازم است كه خود ضرر را متحمّل شوم تا از ديگرى رفع ضرر كنم ؟ مىفرمايد كه خير لازم نيست تحمل ضرر كند بلكه مىتواند ضرر را به ديگرى وارد كند حتّى اگر ضررى كه متوجّه اوست كمتر است ( هزار تومان بايد بدهد ) و ضرر متوجّه ديگرى خيلى زيادتر است ( ده‌هزار تومان از او بايد بگيرد ) و دليل ما بر عدم لزوم تحمّل ضرر آن است كه قانون نفى ضرر در مقام امتنان بر امّت اسلامى وارد شده و در چنين مواردى اگر بخواهم از ديگرى رفع ضرر كنم در حق او امتنان حاصل شده ولى خودم متضرّر شده‌ام و در حقّ خودم منتى نخواهد بود و لذا « لا ضرر » من با « لا ضرر » او تعارض مىكنند و جاى لا ضرر نيست .\r\nقوله : نعم : فرض مذكور جايى بود كه از ابتدا دو ضرر در عرض هم متوجّه دو كس مىشود . ولى حالا فرض اين است كه اگر ابتدائا ضرر متوجّه من است آيا حق دارم از خودم دفع كنم و بر ديگرى ضرر وارد كنيم ؟ مثلا سيلى در راه است و به طرف منزل يا ملك من در حركت است و من با تخريب سد يا برداشتن مانع ، آن را روانه ملك ديگرى نمايم ، اينجا مىفرمايد كه خير حق ندارد چنين كند . ( زير ظلم در حق ديگرى است و جايز نيست . )\r\nقوله : اللّهم : در صورت سوّم گفتيم كه منّت بودن در حقّ شخصى ديگر منافى با امتنان در حقّ شخص من است و لذا حق دارم به او ضرر بزنم و بر خودم تحمّل ضرر لازم نيست .\r\nحال اين فراز استدراك از آن مطلب است و آن اينكه كسى بگويد درست است كه لا ضرر در مقام امتنان وارد شده ولى نه به لحاظ شخص ، بلكه به لحاظ نوع امّت ، و در دوران امر ميان دفع ضرر قليل از خودم يا دفع ضرر كثير از ديگرى ، انتخاب ضرر قليل و تحمّل آن به لحاظ نوع امّت منّت است و بايد چنين كنم و حق ندارم به ديگرى ضرر وارد كنم ( آرى اگر مساوى بودند بحثى نيست . )\r\nقوله : فتأمل : اشاره به اينكه اين مطلب نيز قابل مناقشه است ، زيرا اختيار ضرر كمتر نسبت به شخصى امتنان است و نسبت به شخص ديگر خلاف امتنان است و در هر حال امتنان نوع بر امّت صدق نمىكند .\r\nپايان مباحث سه اصل عملى و بدنبال آنها خاتمه و قاعده لا ضرر\r\n\r\n","description":"","footnote":"","page_name":" 16 ","page_number":24},
  {"content":"\r\n\r\n\r\nاصل استصحاب\r\nاصل چهارم و آخرين اصل عملى استصحاب است . مرحوم آخوند بر خلاف بحثهاى گذشته كه به هر مناسبتى فصلى منعقد مىكردند ( مثلا در اصل برائت مىفرمودند : فصل در اخبارى كه بدان استدلال شده ، فصل در حكم عقل و . . . )\r\nتمام بحثهاى اصلى استصحاب را در يك فصل گنجانده و پس از آن وارد تنبيهات مسئله شده‌اند و در اين فصل مطالبى به ترتيب مطرح است .\r\n\r\n1 - تعريف استصحاب\r\nاستصحاب در لغت به معناى اخذ الشيء مصاحبا آمده كه در شرح رسائل مرحوم شيخ آورديم « 1 » و در اصطلاح تعريفهاى مختلفى براى آن ذكر شده است كه شيخ اعظم در رسائل بيان كرده‌اند و به عقيده خود مرحوم شيخ ، محكم‌ترين و كوتاه‌ترين تعريف اين است : ابقاء ما كان « 2 » مرحوم آخوند مىفرمايد كه اگرچه عبارات قوم و تعاريفشان در ظاهر گوناگون است ، ولى تمام آنها به يك مطلب نظر دارند و اين يك مطلب مورد اتّفاق آراء است و آن را با بياناتى توضيح مىدهند كه منظورشان همان تعريف شيخ است :\r\nمىفرمايند كه استصحاب عبارتست از حكم نمودن شارع مقدّس به بقاء حكمى از احكام شرعيه يا موضوعى از موضوعات خارجيّه كه داراى حكم شرعى باشند و اين حكم يا موضوع مشكوك البقاء باشند ، يعنى شك در بقاء آنها داشته باشيم و در حال شك مكلّف ، شارع مقدس چنين حكمى مىنمايد . منظور از حكم به بقاء همان ابقاء در تعريف شيخ است . ولى از آنجا كه ابقاء دوگونه است\r\n\r\n\r\n","description":"","footnote":"\r\n( 1 ) - شرح رسائل ، ج 5 ، ص 6 .\r\n( 2 ) - فرائد الاصول ، ص 318 .\r\n","page_name":" 17 ","page_number":25},
  {"content":"\r\n\r\n1 - ابقاء حكمى كه كار شارع است و در چنين حالتى از حالات مكلّف حكم به بقاء مىنمايد .\r\n2 - ابقاء عملى كه كار مكلّف است و در چنين حالتى عملا بنا را بر حالت سابقه گذارده و برآن باقى و مستدام مىنمايد و كلمه ابقاء با هر دو قابل جمع است . ولى حكم به بقاء مخصوص ابقاء حكمى است و از اين زاويه تعبير آخوند اوضح است اگرچه مراد مرحوم شيخ از ابقاء همين ابقاء حكمى است و منظور از حكم يا موضوع ذى حكم آن است كه در باب استصحاب مستصحب ما يا حكمى از احكام شرعيه است كه نامش استصحاب حكمى يا استصحابهاى جارى در احكام است . و فرقى ندارد كه حكم شرعى تكليفى باشد مثل وجوب جمعه ، يا وضعى باشد ، مثل صحّت فلان كار ، و نيز حكم كلّى باشد . مثل دو مثال مذكور يا حكم جزئى باشد مثل استصحاب حرمت يا نجاست اين مايع خارجى و . . . و يا مستصحب موضوعى از موضوعات خارجيّه است كه داراى اثر شرعى بوده و مستقيما حكم شرعى بر آنها مترتّب مىشود ، مثل خمريّت كه موضوع حرمت و نجاست است ، كريّت و عدالت و حيات و . . . كه هركدام موضوع حكم يا احكامى هستند و نامش استصحاب موضوعى است . و منظور از « شك فى بقائه » آن است كه استصحاب قوامش به شك در بقاء است ، يعنى سابقا خود حكم يا موضوع حكم معلوم و مقطوع بوده يا به خبر ثقه و معتبر ثابت بوده و الآن شك در بقاء آن داريم . اينجا جاى استصحاب است و الّا اگر الآن هم يقين به بقاء داشته باشيم كه جاى استصحاب نيست . يا الآن اگر يقين به ارتفاع سابقه پيدا كنيم كه جاى استصحاب نيست .\r\nقوله : امّا من جهة : منشأ حكم شارع به بقاء ما كان چيست ؟ به تعبير ديگر ، دليل استصحاب چيست ؟ به ديگر سخن ، مناط حكم شارع به بقاء كدام است ؟ منشأ يكى از چهار امر ذيل است كه به اختلاف مبانى متعدّد است .\r\n1 - يا اين حكم به بقاء از جهت بناء عقلاء و سيره عقلائيه است . خردمندان در امور زندگى خود عملا چنين هستند كه بنا را بر حالت سابقه مىگذارند . فى المثل صبح همگى از منازل به طرف مدارس و مزارع و كارخانجات و محل كار خويش حركت مىكنند و شب\r\n\r\n","description":"","footnote":"","page_name":" 18 ","page_number":26},
  {"content":"\r\n\r\nهنگام همگى از كار فارغ شده و به طرف منزل بازمىگردند . اين‌ها از همان بناى عملى بر بقاء منزل يا محلّ كار سرچشمه مىگيرد و عقلاء چنين بنايى دارند . حال آيا مطلقا چنين بنايى دارند ( بنا بر اينكه استصحاب مطلقا حجّت باشد . ) يا فى الجملة اين سيره را دارند ( بنا بر تفصيلاتى كه خواهد آمد كه يكى از اهمّ آنها تفصيل ميان شك در مقتضى و شك در رافع است كه عده‌اى از جمله شيخ اعظم طرفدار اين تفصيل هستند و قدر مسلّم سيره عقلاء را در اين بخش قابل قبول مىدانند . . . ) و اين بناء عقلا هم تعبّدى است يعنى صرفا به مجرّد اينكه فلان حكم قبلا بوده ، الآن هم بنا را بر ابقائش مىگذارند . نه به مناط ظنّ به بقاء . . . كه مرجعش به وجوه بعدى باشد . حال عقلاء چنين بنايى دارند و شارع مقدّس گرچه خود دچار شك در بقاء نمىشود تا سيره عملى او نيز استصحاب باشد ، ولى در چنين صورتى حكم به بقاء ما كان مىتواند بكند و آن سيره عقلا را امضاء نمايد . بنابراين حكم شارع به بقاء ما كان تأسيسى نخواهد بود ، بلكه تاكيدى و امضايى است .\r\nدر نتيجه ، استصحاب حكم شارع به بقاء است به دليل سيره عقلائيّهء مذكور .\r\n2 - يا اين حكم به بقاء از جهت حكم عقل و به مناط ظنّ نوعى و شأنى به بقاء ما كان است ، يعنى فعلا شك در بقاء داريم ولى به محض توجّه به حالت سابقه يقينى و با ملاحظه آنكه قبلا يقين به ثبوت فلان حكم يا موضوع داشتيم و تا به حال هم چيزى نيامده كه رافع آن حكم باشد . و تنها احتمال و شايد است ، در چنين فرضى احتمال قوى مىدهيم كه كماكان حكم يا موضوع باقى باشند و شك ما بدل به ظنّ مىشود ( بنابراين اگر توهم شود كه بحث ما شك در بقاء بود و بيان مذكور از ظنّ به بقاء سخن مىگويد ، دفع توهّم آن است كه در به دو امر شك در بقاء است . ولى با ملاحظه حالت سابقه قطعى و . . . شك مىرود و ظنّ به بقاء مىآيد . ) و از نظر عقلى ظنّ به بقاء قائم‌مقام علم است و معتبر است و از راه ملازمه بين حكم عقل و حكم شرع . چه اين نتيجه مىرسيم كه شارع هم حكم به بقاء دارد .\r\nدر نتيجه ، استصحاب حكم شارع به بقاء است ولى به مناط ظنّ مذكور و به دليل حكم عقلى مزبور .\r\n3 - يا حكم شارع به بقاء ما كان از جهت اخبار و نصوص است و حجيّت استصحاب از\r\n\r\n","description":"","footnote":"","page_name":" 19 ","page_number":27},
  {"content":"\r\n\r\nاين راه ثابت مىشود كه مبسوطا اين روايات خواهد آمد و امام ( ع ) فرموده : لا تنقض اليقين بالشك . . .\r\n4 - قوله : كذلك : اشاره به همان مطلقا يا فى الجملة است كه گذشت . ضمنا تفصيل اين چهار وجه به زودى خواهد آمد .\r\n\r\n2 - جايگاه استصحاب\r\nقوله : و لا يخفى انّ هذا : به عقيده مرحوم آخوند همين معنايى كه براى استصحاب ذكر شد . شايستگى دارد كه محلّ نفى و اثبات باشد و منكر ان استصحاب آن را نفى كنند ، و مثبتان آن را اثبات كنند . آنها كه مطلقا اثبات‌كننده هستند و آنها كه فى الجملة مثبت هستند و تفصيل مىدهند و ادلّه‌اى كه براى اثبات يا نفى اقامه مىكنند همه و همه بر اين يك معنى وارد هستند . خلاصه اينكه محلّ نزاع در يك مسئله بايد امر واحدى باشد و همه برآن متفق باشند و در اطراف آن بحث و مناقشه داشته باشند و آن امر واحد همان معنايى است كه ما گفتيم ولى دو معناى ديگر هم ممكن است براى استصحاب گفت كه طبق آنها نفى و اثباتها بر يك مورد وارد نيست .\r\n1 - كسى بگويد كه استصحاب عبارتست از خود بناء عقلاء بر ما كان\r\n2 - ديگرى بگويد كه استصحاب خود ظن به بقاء است كه از علم سابق به ثبوت سرچشمه مىگيرد . اشكال اين دو معنا اين است كه كسانى كه بناء عقلاء را قبول دارند ، در بحث شركت مىكنند ولى منكران در باب استصحاب ، حق شركت در بحث ندارند . و هكذا آنان كه از باب ظن به بقاء پيش مىآيند حق شركت دارند ديگران چنين حقى ندارند .\r\nو اين صحيح نيست . صحيح آن است كه در مسئله واحده معناى واحدى را كه مورد تطابق آراء است بپذيريم و ذكر كنيم و سپس به نفى و اثبات و نقل اقوال بپردازيم و آن تعريفى است كه ما ذكر كرديم .\r\nقوله : و تعريفه : البتّه آنها هم كه به بناء عقلاء يا ظن به بقاء و مانند آن تعبير كرده‌اند اگرچه ظاهر تعبيرشان اشتباه‌انداز است و انسان خيال مىكند براى اين تعريف موضوعيت\r\n\r\n","description":"","footnote":"","page_name":" 20 ","page_number":28},
  {"content":"\r\n\r\nقائلند ولى بايد دانست كه آنها هم اين تعبير را عنوان مشير به همان معناى واحد قرار داده‌اند . ولى از آنجا كه هدف اصلى آنها بيان حجيّت استصحاب از راه بناء عقلاء بوده ، همين تعبير را آورده‌اند . مكرّر گفته‌ايم كه تعريفهاى مذكور در علم اصول فقه نوعا تعريف لفظى و شرح الاسمى است ، نه حدّى و رسمى ( ماهوى و حقيقى ) و در تعاريف لفظى جاى ايراد و اعتراض نيست كه كسى بگويد جامع افراد نيست . ديگرى بگويد مانع اغيار نيست و . . . چه‌بهتر كه طومار بحث تعريف را در هم پيچيده و وارد مطالب سودمندتر شويم .\r\nقوله : ثم لا يخفى : مطلب دوّم : آيا بحث پيرامون حجيّت استصحاب ، از مباحث علم اصول و عضو اين خانواده است و به حق و بجا در علم اصول مطرح شده يا از مسائل علم فقه است و به مناسبت در دانش اصول مطرح گرديده است . مرحوم آخوند مىفرمايد كه اين مسئله حتما از مسائل علم اصول است . زيرا ضابطه و ملاك اصولى بودن در آن موجود است . مسئله اصولى آن است كه نتيجه‌اش در طريق استنباط حكم شرعى فرعى كلّى واقع شود فى المثل در مقدّمه واجب سخن از ملازمه ميان وجوب ذى المقدّمه با وجوب مقدّمات آن است و اين مسأله‌اى است اصولى و پس از بحث و بررسى به اين نتيجه مىرسيم كه آرى چنين ملازمه‌اى وجود دارد . آنگاه اين نتيجه را طريق به سوى حكم شرعى كلى قرار داده و به انضمام صغرا نتيجه مىگيريم . مثلا مىگوييم كه نماز واجب است « صغرى » و ميان وجوب شيئى با وجوب مقدّمات آن ملازمه وجود دارد « كبرى » پس مقدّمات نماز واجب است با مقدّمه واجب واجب است و اين همان حكم كلّى است كه از انضمام كبراى كلّى مذكور به صغراى مزبور استنتاج مىشود .\r\nبه ديگر سخن : مسئله اصولى آن است كه نتيجه‌اش كبراى كلّى قياس استنباط واقع شود و مثال همان است كه ذكر شد . به بيان سوم مسئله اصولى آن است كه نتيجه‌اش مستقيما مربوط به عمل و فعل مكلّف نيست ، بلكه غير مستقيم و با واسطه به فعل مكلّف منتهى مىشود . بر خلاف مسئله فقهى كه مستقيما مربوط به عمل مكلّف است . در همان مثال مذكور ، ملازمه كه نتيجه مسئله اصولى بود ، مستقيما مربوط به عمل نبود كه موضوع فعلى\r\n\r\n","description":"","footnote":"","page_name":" 21 ","page_number":29},
  {"content":"\r\n\r\nاز افعال و محمول حكمى از احكام شرعيه باشد . بلكه سخن از ملازمه بود كه يك واقعيّت است و فعل مكلّف نيست . آرى به واسطه اين ملازمه و درست كردن قياس و كبرى و صغرى ، به اين نتيجه مىرسيديم كه پس مقدّمه واجب واجب است . و اين همان فعل مكلّف است كه موضوع وجوب قرار گرفته است . پس ملازمه مسئله اصولى است . ولى صغراى قياسى « نماز واجب است » مسأله‌اى فقهى و نتيجه قياس هم كه وجوب مقدّمات نماز باشد ، باز مسئله فقهى است و موضوع فعل مكلّف است .\r\nبه چهارمين بيان : مسئله اصولى يا قواعد اصولى مخصوص مجتهد بود و از شأن او است كه اين قواعد و نتايج كلّى را با بحثهاى دقيق اصولى استنتاج كند ، ولى مسئله فقهى و حتّى قواعد فقهى از قبيل قاعده فراغ ، قانون تجاوز ، اصالة الصحّة مخصوص مجتهد نيست . بلكه مقلّد هم مىتواند آنها را بر مصاديق و صغرياتشان تطبيق نمايد و خصيصه قاعده فقهى همين است .\r\nحال كه ضابطه اصولى بودن يك مسئله را بدست آورديم ، مىگوييم كه مسئله حجيّت استصحاب يك مسئله اصولى است . زيرا نتيجه آنكه حجيّت استصحاب است در واقع همان ابقاء ما كان و يا حكم به بقاء ما كان و به ديگر سخن همان كبراى كلّى است كه « كلّ مشكوك البقاء فهو باق » اين كبرى در طريق استنباط حكم شرعى ظاهرى قرار مىگيرد و مىگوييم . وجوب نماز جمعه در عصر غيبت مشكوك است « صغرى » و هر چيزى كه مشكوك البقاء باشد ، پس او باقى است ، يعنى بنا را بر بقاء آن مىگذاريم ، بگونه‌اى كه گويا اصلا شك نداريم « كبرى » پس وجوب جمعه باقى است « نتيجه »\r\nقوله : كيف و ربّما : مضافا به انطباق ضابطه اصولى كه در بالا ذكر شد ، شاهدى بر اصولى بودن مسئله استصحاب مىآورند . به طور كلى گاهى استصحاب در موضوعى از موضوعات خارجى جارى مىشود . مثل استصحاب حيات زيد ، عدالت بكر . . . چنين استصحابى از مسائل فقه است ، نه اصول ، زيرا نتيجه‌اش حكم كلّى نيست . بلكه حكم جزيى مخصوص موضوع خارجى است . گاهى در حكم جزيى جارى مىشود مثل استصحاب حرمت فلان مايع ، نجاست فلان لباس . . . باز مسئله فقهى است ، زيرا نتيجه‌اش\r\n\r\n","description":"","footnote":"","page_name":" 22 ","page_number":30},
  {"content":"\r\n\r\nحكم كلّى نيست .\r\nولى گاهى در احكام كليّه جارى مىشود . چه حكم فقهى مثل وجوب فلان عمل در اسلام ، حرمت عمل ديگر ، صحّت فلان معامله ، بطلان فلان كار و . . . و چه يك حكم اصولى مثلا در باب ظواهر و نيز در باب خبر واحد ثقه اين بحثها مطرح بود كه سيره عقلاء بر عمل به ظواهر و اعتماد به خبر ثقه و حجيّت دانستن آن است . پس اين امور نزد عقلاء و قبل از آمدن شريعت حجّت و معتبر بوده و الآن بعد از شريعت ، شك داريم كه آيا همان حجيّت باقى است يا شارع مقدس به دلايلى آن را ردع و ابطال نموده است . در اينجا نسبت به خود حجيّت استصحاب جارى مىشود . و حجيّت از مسائل اصولى است نه فقهى زيرا مستقيما مربوط به عمل و فعل مكلّف نيست ، بلكه موضوعش ، ظواهر ، خبر واحد و . . . مىباشد كه عمل مكلّف نيستند . آرى مع الواسطه به عمل منتهى مىشوند كه اگر حجّت شد ، پس ما مسلمانان حق داريم در اخذ احكام دينمان از ظواهر و خبرهاى ثقه استفاده كنيم و احدى نمىتواند بگويد اين استصحاب مسئله فقهى است . اصل اصولى بودن مسئله استصحاب جاى كمترى ترديدى نيست . به ويژه بنا بر دو تعريف ديگرى كه قبلا اشاره شد كه كسى بگويد استصحاب نفس بناء عقلاء بر بقاء بر حالت سابقه است ، يا استصحاب خود ظن به بقاء است كه از ملاحظه حالت سابقه بدست مىآيد . كه بنابراين قطعا مسئله اصولى است . زيرا موضوعش كه ظنّ به بقاء يا سيره عقلاء باشد فعل مكلّف نيست تا مسئله فقهى باشد . و به‌هرحال اين‌ها بحثهاى مهمّى نيست .\r\n\r\nاركان استصحاب\r\nقوله : فقد ظهر : مطلب سوّم اركان استصحاب : مرحوم مظفر در اصول فقه مقدّمات و اركان استصحاب را هفت امر شمردند كه برخى از آنها در اصل ماهيّت استصحاب دخيل بودند و برخى در جهات ديگر « 1 » مرحوم آخوند صريحا به دو ركن اشاره دارند . ولى در مجموع چهار ركن از اركان استصحاب از كلام آخوند ( ره ) مستفاد است .\r\n\r\n\r\n","description":"","footnote":"\r\n( 1 ) - اصول فقه ، ج 4 ، ص 282 - 278 .\r\n","page_name":" 23 ","page_number":31},
  {"content":"\r\n\r\n1 - يقين سابق به حدوث : اصل حدوث موضوع يا حكم مورد استصحاب ، مسلّم و محرز باشد ، و گرنه استصحاب معنى ندارد زيرا استصحاب ابقاء ما كان است و تا ما كان نباشد ، ابقاء معنى ندارد ( البته يقين را بايد تعميم داد به يقين وجدانى و تعبّدى كه ظنّ معتبر باشد و يا اگر يقين به معناى يقين وجدانى است ، بايد گفت كه يقين يا چيزى كه نازل منزله يقين و علم باشد مثل ظنّ معتبر . )\r\n2 - شك لا حق : اگر در زمان متأخر هم يقين به همان ما كان داشته باشيم ، نوبت به استصحاب نمىرسد و اگر يقين به ارتفاع آن پيدا كنيم ، باز جاى استصحاب نيست و نقض يقين به يقين است نه يقين به شك . پس بايد شك لا حق داشته باشيم .\r\n3 - شك لا حق دو گونه است . گاهى شكّى است كه به گذشته سرايت مىكند و اصل حدوث را مشكوك مىسازد . يعنى ديروز يقين به عدالت زيد داشتيم و امروز شك مىكنم كه اصلا از همان ديروز زيد عادل بود يا من خيال كردم كه عادل بوده ؟ اين يقين و شك سارى است كه دليل بر اعتبارش نيست . و در ضمن اخبار باب به مناسبت خواهد آمد .\r\nگاهى هم شكى است كه به گذشته سرايت نكرده و اصل حدوث را مشكوك نمىسازد .\r\nبلكه الآن هم كه شك در بقاء داريم نسبت به اصل حدوث متيقّن هستيم و تنها در بقاء و استدامه شك داريم . اينجا جاى استصحاب است . پس ركن سوّم عبارتست از شك لا حق در بقاء نه نسبت به اصل حدوث\r\n4 - ركن چهارم كه متفرّع بر ركن سوّم و متخذ از آن مىباشد ، عبارتست از اتّحاد قضيّه متيقّنه و مشكوكه ، يعنى همان امرى كه قبلا متيقّن بود ، در زمان لا حق هم همان امر مشكوك است ، موضوع همان موضوع است ، محمول همان محمول است ، قضيّه همان قضيّه است ، با اين تفاوت كه قبلا يقين به ثبوت محمول براى موضوع داشتيم و الآن شك در بقاء آن داريم . مثلا يقين به ثبوت عدالت براى زيد داشتيم و الآن شك در بقاء همان عدالت براى همان زيد داريم . اينجا جاى استصحاب است ، زيرا اگر موضوع عوض شود ، مثلا يقين به عدالت زيد داشتيم . و الآن شك در عدالت بكر داريم ، يا اگر محمول عوض شود ، يعنى قبلا عدالت زيد متيقّن شود ، مثلا يقين به عدالت زيد داشتيم . و الآن شك در عدالت\r\n\r\n","description":"","footnote":"","page_name":" 24 ","page_number":32},
  {"content":"\r\n\r\nبكر داريم ، يا اگر موضوع و محمول هر دو عوض شوند يعنى قبلا عدالت زيد متيقن بود و فعلا حيات زيد مشكوك است و . . . نمىتوان گفت كه شك در بقاء ما كان داريم . زيرا اين مشكوك غير از آن متيقن است و شك در بقاء همان ، صدق نمىكند و بدون آن‌هم استصحاب جارى نمىشود .\r\nقوله : هذا ممّا لا غبار : مطلب چهارم كه مبتنى و متفرّع بر اركان مذكور و به ويژه بر ركن چهارم است . بيان پاره‌اى تفاصيل و نقد و بررسى آنهاست . جناب آخوند دو تفصيل را مطرح و مورد بحث قرار مىدهند .\r\n\r\nالف ) تفصيل اخبارىها\r\nاستصحاب در موضوعات خارجى ( مثل حيات زيد ، كريّت فلان آب و . . . ) جارى مىشود ، زيرا اركانش كامل است و همان‌كه متيقّن بود ، فعلا مشكوك است و وحدت قضيّه متيقّنه و مشكوكه محرز است . البته فى الجملة يعنى قطع قطر از اينكه آيا اين وحدت و اتّحاد به دقت عقلى است يا به ديد عرفى يا تابع لسان دليل است كه در تتمّه استصحاب خواهد آمد . ولى در مورد احكام شرعيّه كليّه ( مثل وجوب جمعه ، حرمت عصير عنبى و . . . ) به عقيده اخباريّون استصحاب جارى نمىشود و اگر يقين كرديم به وجوب جمعه در عصر حضور و شك كرديم در بقاء وجوب در عصر غيبت ، حق نداريم استصحاب بقاء وجوب جارى كنيم .\r\nعمده دليل اخبارىها بر عدم جريان استصحاب در احكام اين است كه منشأ شك ما در بقاء حكم شرعى چيزى جز اين نيست كه تغييرى در موضوع آن پديد آمده ( قيدى از قيود موضوع ، جزئى از اجزاء آن ، شرطى از شروطش ، خصوصيتى از خصوصيّات آن كم يا زياد شده ) و اين موجب ترديد و تزلزل در بقاء آن حكم گرديده ، و گرنه با وجود همان موضوع سابق بدون كمترين تغيير و دگرگونى در آن ، معنى ندارد كه حكم شرعى آن مشكوك و مردّد باشد ، بلكه حكم آن نيز حتما هست . و تخلّف بردار نيست . ( زيرا حكم نسبت به موضوعش مثل معلول نسبت به علّت تامّه آن است و با وجود علّت تامّه تخلّف\r\n\r\n","description":"","footnote":"","page_name":" 25 ","page_number":33},
  {"content":"\r\n\r\nمعلول از آن محال است . و با وجود موضوع هم حكم حتمى است و تخلّف‌بردار نيست . )\r\nالبته با وجود موضوع بىكم‌وكاست هم شك در حكم ميسور است ولى به نحوى كه در مورد خداوند متعال و شارع مقدّس امكان ندارد و محال است و آن اينكه موضوع همان موضوع است ولى حكم‌كننده تا به حال خيال مىكرد كه اين موضوع داراى ملاك وجوب است و آن را واجب كرده بود ، درحالىكه الآن شك دارد كه واقعا فلان ملاك در فلان موضوع هست يا نه . لذا دچار ترديد در حكم مىشود . ولى اين امر ناشى از جهالت است و در مورد علم مطلق هستى يعنى خداى متعال راه ندارد . در اصطلاح كلامى از آن تعبير به بداء محال و باطل مىشود .\r\nروى همين محذور در باب نسخ هم نظر ما اين شد كه گرچه نسبت به ظاهر تعبير رفع و حكم ثابت برداشتن است ولى نسبت به واقع امر دفع و پيش‌گيرى است و آمدن دليل ناسخ كاشف از اين است كه حكم منسوخ در واقع و نفس الامر و عند الله از همان اوّل موقت بود . و ما خيال مىكرديم كه مستمرّ است و نسخ كه آمد كشف خلاف شد و خيال ما باطل شد و حقيقت امر روشن گرديد . در واقع نسخ و تخصيص هر دو كاشفند ، ولى تخصيص به لحاظ افراد و نسخ به لحاظ ازمان است .\r\nآنگاه اخبارى مىگويد : تا موضوع تغييرى نكرده شك در بقاء حكم معنى ندارد و يقينا حكم باقى است . وقتى شك در حكم مىآيد كه موضوع تغيير كرده باشد و با تغيير موضوع هم جاى استصحاب نيست . زيرا حكم موضوعى را به موضوع ديگر سرايت دادن نوعى قياس است نه استصحاب كه حكم همان موضوع سابق را باقى نگهداشتن باشد . پس در احكام شرعيّه كليّه ، جاى استصحاب نيست .\r\nقوله : و يندفع : مرحوم آخوند در دفع اشكال مزبور و ردّ تفصيل اخبارىها مىگويد :\r\nاينكه بايد قضيّه متيقّنه و مشكوكه از لحاظ موضوع و محمول اتّحاد داشته باشند ( ركن چهارم از اركان استصحاب ) جاى كمترين ترديدى نيست و حتما بايد چنين باشد و از اصل لزوم اتّحاد نمىتوانيم رفع يد و غمض عين كنيم ، ولى بايد توجّه داشت كه اتّحاد گاهى به دقت عقلى است كه عقل دقيق فلسفى و موشكاف ، اگر در يك موضوع صدها جزء و شرط\r\n\r\n","description":"","footnote":"","page_name":" 26 ","page_number":34},
  {"content":"\r\n\r\nو قيد و خصوصيّت دخيل باشد ، همه آنها را در نظر مىگيرد و به محض اينكه كمترين خصوصيّتى از خصوصيّات آن موضوع تغيير كند و كم يا زياد شود ، دقت عقلى حكم به تغيير و عوض شدن موضوع مىكند و مىگويد كه اين غير از موضوع سابق است . در نتيجه سخن همان است كه اخبارى گفت كه سرايت حكم موضوعى به موضوع ديگر قياس است نه استصحاب . ولى مكرّر گفته‌ايم كه در احكام شرعيّه دقّت عقلى ملاك نيست ( زيرا احكام كه فقط براى حكيمان و مدقّقان و محقّقان نازل نشده تا اين دقّتها معتبر باشد . بلكه ملاك فهم عرف و برداشت عرفى است و خطابات منزل بر عرف و عامّه مردم است . )\r\nگاهى اتّحاد به ديد عرفى و فهم عقلائى است ، يعنى و لو از ديد عقلى اتّحاد نيست . و موضوع عوض شده اما از ديد عرفى هست . به ديگر سخن : ملاك اين است كه عرف چه خصوصيّاتى را دخيل در موضوع و مقوّم آن مىداند ؟ و چه خصوصيّاتى را زائد بر ذات و ماهيّت و از حالات و عوارض مىداند . به عرف كه مراجعه مىكنيم مىبينيم ، مجموعه خصوصيّاتى را كه عقلا و با دقت عقلى لازم بود ، به دو بخش تقسيم مىكنند .\r\n1 - خصوصياتى كه از قيود و مقوّمات موضوع بوده و حقيقتا دخالت دارند و با نبود آنها موضوع عرفا هم عوض مىشود ، فى المثل عنوان صلاة الجمعة ، صوم شهر رمضان ، زيد العالم و . . . قيد جمعه بودن اگر برود و به جاى آن قيد ظهر بيايد ، عرفا هم اين دو متباين و مغايرند و دو نوع جدا از نماز مىباشند ، و نيز قيد شهر رمضان و قيد عالم بودن و . . . در اين بخش با انتفاء قيد و خصوصيّت اوّل و آمدن قيد ديگر به جاى آن ، عرفا هم موضوع مىشود . نمىتوان وجوبى را كه براى نماز جمعه بود ، به نماز ظهر ( مثلا ) سرايت داد و هكذا . . .\r\n2 - خصوصيّاتى كه از قيود و مقوّمات موضوع نيستند ، بلكه از حالات و عوارض موضوع هستند كه گاهى هستند و گاهى نيستند و با نبود آنها و عروض حالت جديد هم موضوع فرقى نكرده ، مثل عنوان پيرى و جوانى ، سلامتى و مرض ، غنا و فقر ، چاقى و لاغرى ، و . . . كه در تمام اين حالات ذات موضوع شخص زيد مىباشد كه محفوظ است . و در اين بخش دوّم با انتفاء خصوصيّت و حالتى و عروض حالت ديگر ، عرفا موضوع باقى\r\n\r\n","description":"","footnote":"","page_name":" 27 ","page_number":35},
  {"content":"\r\n\r\nاست ( و لو به دقّت عقلى باقى نباشد ) پس حكم آن‌هم قابل ابقاء است . فى المثل نماز جمعه در حال حضور معصوم قطعا واجب بود و در حال غيبت او ، مشكوك است و موضوع كه نماز جمعه باشد همان موضوع است و حال حضور و غيبت هم كه در لسان دليل نيامده تا موضوعيّت داشته باشد و دخيل باشد ، بلكه از قبيل تبدّل حالات است و در اين‌گونه موارد استصحاب بقاء حكم شرعى محذورى ندارد و قياس هم نيست ، بلكه ابقاء حكم همان موضوع سابق است . پس تفصيل اخبارى كه استصحاب در موضوعات را جارى دانست ، ولى استصحاب در احكام را مطلقا ردّ كرد ، ناتمام است .\r\nقوله : ضرورة صحّة : طرفداران حجيّت استصحاب ( و از جمله اخبارىها در موضوعات ) عموما به چهار دليل استناد كرده‌اند : 1 - بناء عقلاء 2 - حكم عقل 3 - اخبار 4 - اجماع و تمام اين ادله در ما نحن فيه ( استصحاب در احكام در فرضى كه موضوع عرفا باقى باشد . ) جارى و سارى هستند . هم بجاست كسى ادّعا كند كه در اين‌گونه موارد بناء عقلاء بر بقاء حكم مشكوك است ، زيرا موضوع باقى است . ( و تعبدا يعنى بناى عملى عقلاء صرفا به خاطر اينكه قبلا بوده ، الآن هم بنا را بر بقاء مىگذارد . ) و هم بجاست كه ادّعاى حكم عقل شود به اينكه گرچه پس از تغيير حالتى از حالات و عرضى از اعراض موضوع شك در حكم پيدا مىكنيم ولى به محض توجه به حالت سابقه و اينكه موضوع همان موضوع است و قبلا چنين بود ، ظنّ پيدا مىشود كه الآن نيز چنان است و لو ظنّ نوعى و شأنى به بقاء باشد و براى فردى ظنّ شخصى و فعلى پيدا نشود ، ولى اين ملاك نيست و ظن نوعى ملاك است و نيز صحيح است بگوييم كه در اين‌گونه موارد اخبار و روايات باب دالّ بر بقاء همان حكم هستند و لا تنقض اليقين اينجا را مىگيرد . و هكذا اجماع كه برگشت و به سنّت و رأى معصوم ( ع ) دارد .\r\n\r\nب ) تفصيل شيخ اعظم\r\nقوله : بلا تفاوت فى ذلك : تفصيل ديگر از شيخ اعظم در رسائل است كه در دو جاى\r\n\r\n","description":"","footnote":"","page_name":" 28 ","page_number":36},
  {"content":"\r\n\r\nاستصحاب « 1 » آن را ذكر نموده و آن اينكه احكام شرعيّه از جهتى دو دسته مىباشند :\r\n1 - احكام شرعيّه‌اى كه از دليل نقلى يعنى كتاب و سنّت استنباط و استفاده مىشوند ، مثل وجوب نماز جمعه كه از آيه كريمه «  إِذا نُودِيَ لِلصَّلاةِ مِنْ يَوْمِ الْجُمُعَةِ فَاسْعَوْا إِلى ذِكْرِ اللَّهِ  » « 2 » و مانند آن استفاده مىشود .\r\n2 - احكام شرعيّه‌اى كه از راه حكم عقل و به دليل عقلى و با ضميمه صغرى و كبرى بدست مىآيند . مثلا عقلا كذب ضارّ قبيح است ، ضررى كه جبران نشود قبيح است و . . .\r\n« صغرى » و كبراى كلّى اين است كه كلّ ما حكم به العقل حكم به الشرع ، نتيجه هم آن است كه پس كذب ضار شرعا حرام است ، صدق نافع شرعا واجب يا مستحب است و . . .\r\nحال شيخ اعظم فرموده : استصحاب در دستهء اوّل از احكام شرعيه جارى مىشود ( اگر يقين و اركان استصحاب تمام است و اتّحاد و قضيّه نيز محفوظ است . ) به همان بيان كه قبلا از زبان مرحوم آخوند در پاسخ اخبارىها ذكر شد .\r\nولى در دستهء دوّم جارى استصحاب نيست ؛ زيرا عقل در حكم خود اهمال و اجمال و مسامحه ندارد ، بلكه دقيق و سخت‌گير است و تا موضوع يا جميع خصوصيّات محرز نباشد ، حكم ندارد وقتى هم مشخص شد ، قطعا حكم دارد و جاى ترديد و شك نيست .\r\nلذا تا عنوان كذب ضار ( مثلا ) محفوظ است عقل حكم به قبح دارد و همين‌كه عنوان ضار بودن از بين رفت ، حكم عقلى به قبح هم منتفى است و قطعا حكم ندارد و وقتى صغرى نبود ، كبراى كلّى ملازمه هم درست نمىشود و در نتيجه نوبت به حكم شرعى هم نمىرسد و آن نيز منتفى است و شك در بقاء نداريم تا استصحاب جارى شود .\r\nمرحوم آخوند در پاسخ مىفرمايد كه به نظر ما اگر اركان استصحاب تمام باشد و موضوع به ديد عرف همان موضوع سابق باشد . و نبود پاره‌اى از خصوصيات از قبيل تغيير حالات باشد ، فرق ميان احكام شرعيّه نيست . چه از دليل نقلى بدست آيند چه از دليل عقلى . ملاك يكى است كه اگر خصوصيّتى مقوّم موضوع باشد ، با رفتن آن موضوع عوض مىشود و حكم هم مىرود و جاى استصحاب نيست ، ولى اگر از حالات و عوارض\r\n\r\n\r\n","description":"","footnote":"\r\n( 1 ) - فرائد الاصول ، ص 325 و 378 .\r\n( 2 ) - سوره جمعه ، آيه 9 .\r\n","page_name":" 29 ","page_number":37},
  {"content":"\r\n\r\nموضوع باشد كه گاهى هست و گاهى نيست نبود آن لطمه نمىزند ، فى المثل در كذب ضارّ اگر عنوان ضارّ مقوّم نباشد و از حالات باشد با نبود آن نيز عرفا موضوع محفوظ است ( و لو عقلا و با دقت عقلى محفوظ نيست و از اين پس عقل حكم و ادراكى ندارد . ) ولى شرع مىتواند حكم داشته باشد و مجال استصحاب وجود دارد .\r\nقوله : ان قلت : اگر كسى به حمايت از شيخ اعظم بگويد : حكم شرعى مستكشف از حكم عقلى ، تابع حكم عقلى است و ميان آن دو ملازمه است و از راه ملازمه به حكم شرعى رسيده‌ايم كه در واقع حكم عقلى ملزوم و حكم شرعى لازم آن است . آنگاه با اين اوصاف چگونه ممكن است حكم شرعى را استصحاب كنيم و ابقاء نماييم ، با اينكه حكم عقلى نيست ؟ با نبود ملزوم ، لازم ممكن است تداوم داشته باشد ؟ خير ، پس نمىتوان استصحاب را در اين حكم شرعى جارى نمود .\r\nقوله : قلت : در پاسخ ، دو مقام را مىآورد . 1 - مقام اثبات و استكشاف و دلالت . 2 - مقام ثبوت و واقع و نفس الامر كه كارى به دليل و كاشف ندارد . در مقام اثبات ملازمه هست ؛ زيرا فرض اين است كه راجع به فلان موضوع شرع مقدس و كتاب و سنّت بيانى ندارند و يا اگر دارند ، ارشادى و تأكيدى است و وجوب شرعى را نمىرساند ولى عقل ملاك « مصلحت يا مفسده » درك كرده و حكم به حسن يا قبح دارد و چون راهى براى استكشاف حكم شرعى از دليل نقلى نداريم ( على الفرض ) پس از راه حكم عقلى و ملازمه به حكم شرعى پى مىبريم و آن را استكشاف مىكنيم ؛ ولى در مقام ثبوت و واقع ملازمه‌اى نيست ؛ يعنى چنين نيست كه اگر عقل ادراكى و حكمى نداشت ، شرعا هم فى الواقع ملاكى نباشد و آن عمل داراى مصلحت و مفسده نباشد ، بلكه ممكن است فى الواقع ذات الملاك باشد و لو عقل ما از ادراك آن ناتوان باشد . به بيان ديگر ؛ قاعدهء ملازمه دو طرف دارد :\r\n1 - جنبهء اثباتى و وجودى و اصل قضيه كه مىگويد : كل ما حكم به العقل حكم به الشرع . اين بخش را قبول داريم كه اگر عقل حكم به حسن كارى نمود ، شرع هم حكم به وجوب آن مىنمايد و اگر حكم به قبح كارى نمود ، شرع هم حكم به حرمت مىكند . از اين تعبير به مقام اثبات و استكشاف كرده‌اند ؛ زيرا از راه حكم فعلى عقلى ، حكم شرعى را\r\n\r\n","description":"","footnote":"","page_name":" 30 ","page_number":38},
  {"content":"\r\n\r\nبدست آورديم .\r\n2 - جنبهء سلبى و عدمى و عكس قضيه كه بگوييم : و كلّ ما لم يحكم به العقل لم يحكم به الشرع ؛ يعنى هرجا عقل حكم به حسن يا قبح نداشت شرع هم حكم به وجوب يا حرمت نداشته باشد . اين خودش دوگونه قابل تفسير است :\r\n1 - منظور اين باشد كه نه تنها عقل حكم به ثبوت ندارد ، بلكه حكم به عدل دارد ؛ يعنى قاطعانه حكم مىكند كه فلان كار قبيح يا حسن نيست . باز شرع بر خلاف حكم عقل قطعى حكم ندارد و وجوب يا حرمتى نيست .\r\n2 - منظور اين باشد كه عقل حكم به ثبوت ندارد ؛ ولى حكم به دم هم ندارد ، بلكه عدم الحكم است و عقل بىحكم و ساكت است ؛ چون ادراكى ندارد كه حكمى داشته باشد . در چنين فرضى نمىتوان گفت شرع هم حكم ندارد ؛ خير ، ممكن است شرع حكم داشته باشد و اين‌همه كه در شريعت احكام واجب و حرام داريم ، كليات آنها را ممكن است عقل تا حدودى بفهمد ؛ ولى جزئيات و اجزاء و شرايط و كمّ و كيف مطلب را درك نمىكند ، درحالىكه شارع حكم كرده و خلاف امر را ، واجب كرده و ديگرى را حرام نموده است و . . . پس در جهت عكس ، آن هم طبق تفسير دوم ملازمه نيست كه اگر عقل حكمى نداشت ، شرع هم حكم نداشته باشد و ما نحن فيه از اين قبيل است ؛ يعنى تا وقتى عنوان كذب ضارّ محرز بود عقل مىگفت قبيح است به دنبالش شرع هم مىگفت حرام است ؛ ولى حالا عنوان ضارّ بودن گرفته شده ( و فرض هم اين است كه اين از حالات موضوع است نه مقوّمات آن . ) به عقل كه مراجعه كنيم ساكت است و نفيا و اثباتا حكمى ندارد ؛ زيرا ادراكى ندارد . ولى به شرع كه مراجعه مىكنيم ، ممكن است حكم داشته باشد ؛ زيرا كه ملاك حكم شرع وجود دارد ( مفسدهء كذب ضارّ ) منتها عقل خيال مىكرد اين مفسده مخصوص كذب ضار است غافل از اينكه در واقع در مطلق كذب همين مفسده وجود دارد و مخصوص كذب ضار نيست و حالت ضار بودن دخيل نيست يا عقل گمان مىكرد يك ملاك است .\r\nآن هم مخصوص كذب ضارّ است . غافل از اينكه فى الواقع دو ملاك وجود دارد كه يكى مخصوص حالت ضرر داشتن دروغ است و ديگرى مال مطلق كذب است ، و لو ضارّ نباشد ،\r\n\r\n","description":"","footnote":"","page_name":" 31 ","page_number":39},
  {"content":"\r\n\r\nو به اين ملاك حكم شرعى باقى است و لو حكم عقل باقى نباشد . با اين محاسبات مانعى ندارد كه با زوال خصوصيّتى حكم عقل منتفى شود ؛ ولى حكم شرعى باقى بماند ؛ چون موضوع عرفىاش باقى است و قابل استصحاب هم باشد و ملاك حكم هم محفوض باشد .\r\nقوله : و بالجملة : به ديگر بيان از « ان قلت » پاسخ مىدهيم كه : حكم عقل از جهتى دو گونه است . ؟\r\n1 - عقلى واقعى و شأنى و اقتضايى و تعليقى : يعنى فعلا عقل علمى ندارد ؛ زيرا كه ملاك و مصلحت يا مفسده را ادراك نكرده ، ولى در واقع اين ملاك وجود دارد و اگر عقل ادراك مىكرد حكم هم مىكرد ؛ ولى چون تشخيص نداده و دركى ندارد ، حكمى هم ندارد .\r\nاين قسم از حكم عقل تابع خود مصلحت و مفسدهء واقعيّه است و اهمال يا اجمال در موضوع اين قسم از احكام عقليّه راه پيدا مىكند و ممكن است موضوع حكم عقلى از لحاظ خصوصيّات اجمال و ابهام داشته باشد و عقل سربسته مىتواند بگويد كه اگر چيزى مصلحت‌دار باشد ، حسن و اگر مفسده‌دار باشد ، قبيح است ؛ ولى اينكه آيا فلان عمل فعلا مصلحت يا مفسده دارد با فلان خصوصيّت يا ندارد ، درك نمىكند .\r\n2 - حكم عقل فعلى و حتمى و تنجيزى : يعنى بالفعل عقل حكم دارد و جزما مىگويد كه كذب ضار قبيح است ، صدق نافع حسن است و . . . و علّت اين حكم فعلى آن است كه ملاك يعنى مصلحت و مفسده را ادراك مىكند و طبق آن حكم مىكند و اين نوع از حكم عقل تابع مصلحت و مفسدهء مدركه و معلومه است نه مصالح و مفاسد واقعيّه و لو ادراك نكرده باشد . در اين قسم از حكم عقل اجمال و اهمال راه ندارد ؛ يعنى تا عقل موضوع را با تمام خصوصيّات احراز نكند ، حكم فعلى نخواهد داشت و پس از احراز هم بدون معطّلى حكم دارد .\r\nآنگاه حكم شرعى تابع حكم عقلى است ( كلّما حكم به العقل حكم به الشرع ) ولى تابع حكم واقعى عقل است ؛ يعنى اگر چيزى در واقع و نفس الامر ملاك ( مصلحت يا مفسده ) داشته باشد ، شارع برطبق آن حكم مىكند ؛ اگرچه عقل طبق آن حكم فعلى ندارد ؛ چون ادراك ندارد ، درحالىكه شارع مقدس و عالم الغيب ادراك دارد و حكم هم مىكند . نه\r\n\r\n","description":"","footnote":"","page_name":" 32 ","page_number":40},
  {"content":"\r\n\r\nاينكه تابع حكم فعلى عقل باشد تا اگر در موردى عقل حكم فعلى نداشت ( در سايهء عدم ادراك ملاك ) شرع هم حكمى نداشته باشد . پس در مرحلهء فعليّت اين دو از يكديگر قابل تفكيك است ؛ يعنى جا دارد كه عقل حكم نكند ، ولى شريعت حكم بنمايد به بيانى كه ذكر شد .\r\nبا اين محاسبات در ما نحن فيه مىگوييم كه در صورتى كه دروغ ضرر داشته باشد ( داراى اين خصوصيت باشد . ) عقل قبح و زشتى آن را تشخيص مىدهد و مستقلّ به قبح است و بدنبال آن حكم شرعى هم استكشاف مىشود ؛ ولى اگر خصوصيّت مذكور ( ضارّ بودن ) از كذب گرفته شد و دروغ بىضرر بود ، آيا باز هم قبيح است ؟ اينجا را ممكن است عقل تشخيص ندهد و خيال كند كه خصوصيّت ضرردار بودن در قبيح بودن آن دخيل است و فعلا اين ويژگى رخت بربسته . پس حكمى هم ندارد ؛ ولى از نظر شارع مقدّس ممكن است خصوصيّت مزبور در اصل ملاك قبيح دخيل نباشد ، بلكه كذب مطلقا قبيح باشد و با انتفاء ضرر هم حكم به حرمت كند . لذا جا دارد كه حكم فعلى عقل نباشد و حكم شرعى كما كان بماند ابقاء شود و استصحاب گردد .\r\nالبته مشروط بر اينكه خصوصيّت مذكور به ديد عرف از مقوّمات موضوع نباشد ، بلكه از حالات و عوارض باشد و موضوع اصلى ، كذب باشد كه در هر دو حال محفوظ است .\r\nبنابراين اركان استصحاب در احكام شرعيّه وجود دارند مطلقا ؛ يعنى چه در حكم شرعى مستفاد از دليل نقلى و چه در حكم شرعى مستفاد از دليل عقلى ، و تفصيل شيخ اعظم ناتمام است .\r\n\r\nاقوال در استصحاب\r\nقوله : ثمّ انّه : دربارهء حجيّت استصحاب اقوال فراوانى وجود دارد . تا آنجا كه شيخ اعظم در رسائل « 1 » يازده قول نقل كرده‌اند . عدّه‌اى طرفدار حجيّت استصحاب هستند مطلقا .\r\nعدّه‌اى استصحاب را مطلقا حجّت نمىدانند . عدّه‌اى كه اخباريّون بودند ، استصحاب را\r\n\r\n\r\n","description":"","footnote":"\r\n( 1 ) - فرائد الاصول ، ص 328 .\r\n","page_name":" 33 ","page_number":41},
  {"content":"\r\n\r\nدر موضوعات جارى و حجّت مىدانند ؛ ولى در احكام شرعيّه جارى نمىدانند . عدّه‌اى مثل شيخ اعظم تفصيل ديگرى دادند كه تا به حال مفصّلا بيان شد و فرق گذاشتند ميان احكام شرعيّه‌اى كه دليل آنها عقل باشد با احكامى كه دليلشان نقل باشد . تفصيل ديگر از شيخ اعظم است كه استصحاب را در شك در مقتضى حجّت نمىداند ؛ ولى در شك در رافع با همهء اقسامش حجّت مىداند و در ضمن بحثهاى آينده بدان خواهيم پرداخت . عدّه‌اى هم تفصيلات ديگرى دارند .\r\nمرحوم آخوند مىفرمايد كه نقل اين‌همه اقوال و ذكر ادلّهء آنها و نقد و بررسى اين ادله ( كه به درازا مىكشد ) خيلى اهميّتى ندارد . مهمّ آن است كه مختار خودمان را به اثبات برسانيم .\r\nما معتقديم كه استصحاب مطلقا حجّت است و هيچ تفصيلى را قبول نداريم و در مقام اثبات اين مدّعا به گونه‌اى استدلال خواهيم كرد كه با يك تير دو نشان زده باشيم ؛ يعنى هم مختار ما به كرسى بنشيند و هم اقوال و تفاصيل ديگر عموما ردّ و ابطال شدند . براى حجيّت استصحاب مطلقا به چهار دليل استدلال شده است كه بيشتر آنها مورد قبول ما نيست و عمده در باب ، دليل چهارم يعنى اخبار و روايات استصحاب است كه به ترتيب خواهد آمد :\r\n\r\nادلهء حجيّت استصحاب\r\n\r\nالف ) سيرهء عقلاء\r\nدليل اوّل از ادلّهء حجيّت استصحاب عبارتست از سيره يا بناى عملى عقلاء عالم ، اين دليل از دو مقدّمه تشكيل شده كه هر دو بايد مقطوع باشند تا نتيجه حاصل شود .\r\nمقدّمه اوّل : همهء عقلاى عالم در امور زندگى و كارهاى گوناگون روزمرّهء خودشان اين‌گونه هستند كه عملا پايبند به حالت سابقه و عامل بدان هستند ؛ يعنى و لو چيزى به زبان نمىآورند ، عملا برطبق حالت سابقه عمل مىكنند و بناگذارى دارند . فى المثل صبح كه مىشود همگان از منازل به معامل ( محل كارشان ) حركت مىكنند و اين بناگذارى عملى بر بقاء مدرسه و دانشگاه و مزرعه و اداره و كارخانه و بيمارستان و . . . است و شب كه\r\n\r\n","description":"","footnote":"","page_name":" 34 ","page_number":42},
  {"content":"\r\n\r\nمىشود ، همگان دست از كار كشيده و به منازل خويش برمىگردند و با اين كارشان ثابت مىكنند كه منزل باقى است ؛ يعنى بناى عملى بر بقاء آن دارند و اين سيره‌اى است كه هر روز و هر لحظه با آن سروكار داريم و مأنوس هستيم و عملا در زندگى انسانها مىبينيم ، و بلكه گفته‌اند كه اين سيره مخصوص انسانها نيست و ساير حيوانات و جانداران ذى شعور نيز هستند ؛ يعنى بناگذارى بر حالت سابقه دارند . لذا صبح كه مىشود از لانه به پرواز در مىآيند و به مناطق مورد عادت رفته و به شكار و جمع غذا مىپردازند . يا از طويله كه آزاد مىشوند ، به چراگاه مىروند و شب‌هنگام به لانه و خوابگاه خويش برمىگردند . پس اين بناگذارى عملى برطبق حالت سابقه از آن سيره‌هايى است كه كليّهء جانداران را دربر مىگيرد و اين مقدار دايرهء شمولش گسترده است و تنها ويژهء انسان نيست .\r\nمقدّمه دوّم : اين سيرهء عقلائيّه از قديم الايّام بوده و در منظر و مسمع شارع مقدّس هم بوده و چيزى نبوده كه عامّ البلوى و مهمّ نباشد و شارع از آن غافل شود يا خود را به تغافل بزند و دربارهء آن چيزى نگويد و مانعى هم از ردع و ابطال آن از سوى شارع مقدّس ، وجود نداشته است . با اين اوصاف اگر چنين سيره‌اى مورد رضايت شارع نبود ، حتما آن را ردع و ابطال مىنمود و پيروانش را از عمل به آن نهى و منع مىفرمود . درحالىكه در هيچ جاى كتاب و سنّت حتى به صورت خبر واحد به ما نرسيده كه اى مسلمانان در احكام شريعت از اين سيره متابعت نكنيد . از اين عدم ردع با آن عامّ البلوى بودن و . . . به اين نتيجه مىرسيم كه اين سيره مورد قبول شارع است و البتّه خود شارع مقدّس چنين سيره‌اى ندارد و عامل بدان نيست ؛ چون براى او شك در بقاء پيش نمىآيد ، بلكه همواره متيقّن و داراى علم است و نيازى به استصحاب ندارد ؛ ولى انسانها و عقلاء بدان عمل مىكنند و در امور دين و دنيا هم بدان پايبند هستند و اگر باطل بود ، حتما بيان مىكرد . از عدم بيان و ردع ، يقين به امضاء و رضايت و مورد قبول بودن اين سيره نزد شارع مقدس پيدا مىكنيم . و چنين سيره اى حجّت خواهد بود .\r\nقوله : و فيه اوّلا : مرحوم آخوند به اين دليل دو اشكال اساسى دارند و در واقع به هر دو مقدّمهء اين دليل اعتراض دارند :\r\n\r\n","description":"","footnote":"","page_name":" 35 ","page_number":43},
  {"content":"\r\n\r\nاشكال اول : شما مىگوييد كه : عقلاى عالم تعبّدا چنين بنا و سيره‌اى دارند ؛ يعنى صرفا به خاطر اينكه قبلا بوده ، الآن نيز عملا بنا را بر بقاء مىگذارند . ما اين مطلب را قبول نداريم و محرز نيست كه بناى عملى عقلاء بر بقاء برطبق حالت سابقه صرفا تعبّدى باشد ، بلكه اصولا مىتوان گفت عدم اين بناى تعبّدى محرز است و خردمندان عالم در كارشان تعبّد ندارند ، بلكه به مناط حركت مىكنند و اينكه آن مناط چيست ؟ احتمالاتى دارد .\r\n1 - شايد به مناط رجاء احتياط باشد ؛ يعنى به اميد اينكه مزرعه و كارخانه باقى است حركت مىكند ، از باب اينكه شايد اداره باقى باشد و اگر نرود ، حقوقش قطع مىشود و باز خواست مىگردد و . . . احتياط كرده و به سمت اداره راه مىافتد .\r\n2 - شايد به مناط اطمينان به بقاء حركت مىكند ؛ يعنى حساب مىكند كه از ديشب تا حالا سيلى ، زلزله‌اى ، انفجارى ، آتش‌سوزى و . . . كه پيش نيامده تا اداره ويران شود . خود به خود هم ويران نمىشود و . . . لذا مطمئن مىشود كه محلّ كارش باقى است و به سمت آن حركت مىكند و اطمينان علم عادى است و عقلاء برطبق علم مشى مىكنند نه بر اساس يك امر تعبّدى .\r\n3 - شايد به مناط ظنّ به بقاء باشد ؛ يعنى گرچه ابتدا به ساكن شك در بقاء پيدا مىكند ، ولى به محض ملاحظهء حالت سابقه اين شك بدل به ظنّ مىشود و احتمال قوى مىدهد كه هنوز هم كارخانه باقى است و بر اساس اين مظنّه به بقاء حركت مىكند . حال ظن شخصى فعلى پيدا مىكند يا دست‌كم ظنّ نوعى و شأنى پيدا مىكند . و اگر به اين مناط شد ، بنا ، عقلاء يك دليل مستقلّ نخواهد بود و به دليل دوّم يعنى حكم عقل برمىگردد كه به زودى مورد نقد و بررسى قرار خواهد گرفت .\r\n4 - شايد اين بناگذارى عملى صددرصد از روى غفلت باشد كه هيچ مناط و ملاكى ندارد ؛ يعنى بر اساس اينكه عادت كرده ، چه‌بسا بىاختيار از خواب كه برمىخيزد به سوى مكانى حركت مىكند نه اينكه ملتفت است و بنا را بر بقاء مىگذارد و راه مىافتد ، بلكه بىاختيار و به شكل اتوماتيك به سوى آن حركت مىكند . كه اين عامل يعنى غفلت در انسانها احيانا آنى پيش مىآيد ؛ ولى در ساير حيوانات دائما و ابدا چنين است ؛ يعنى\r\n\r\n","description":"","footnote":"","page_name":" 36 ","page_number":44},
  {"content":"\r\n\r\nحركت پرنده و چرنده به سوى مزرعه و چراگاه و دشت و صحرا و جنگل ، بر اساس التفات و آگاهى و دستور نيست ، بلكه بر اساس غريزه و ناآگاهانه و غافلانه است و بدون اينكه خود متوجه باشد چنين مىكند . ( البته به فرموده مرحوم مشكينى ، انصاف اين است كه اين سخن در مورد حيوانات ناتمام است ؛ زيرا ما به حال آنها علم نداريم تا قاطعانه بگوييم كه آنها بدون التفات و توجّه حركت مىكنند ، پس بهتر آن است كه بگوييم ما نمىدانيم وضع آنها از اين نظر چگونه است ؟ آيا غافلند يا نه ؟ نه اينكه علم به عدم توجّه ، داشته باشيم . ) به‌هرحال با اين‌همه احتمالات آنكه مطلوب مستدل است كه بناگذارى تعبّدى باشد ، هرگز ثابت نمىشود .\r\nاشكال دوّم : شما گفتيد كه : شارع مقدّس اين سيره را ردع نكرده است . . . ما مىگوييم : برفرض كه اصل سيره را بپذيريم ( كه در اشكال اوّل نپذيرفتيم ) ولى قبول نداريم كه شارع به اين سيره راضى باشد و آن را امضاء كرده باشد ، اين رضايت و امضاء معلوم نيست ؛ زيرا شايد ردع و ابطال كرده است . اگر بگوييد كجا ردع كرده كه ما خبر نداريم ، خواهيم گفت لازم نيست ردع خصوصى باشد و در خصوص استصحاب آيه و روايتى وارد شده باشد ، بلكه كافى است كه در ضمن يك بيان عام و كلّى آن را ردع كرده باشد و چنين عموماتى داريم . فى المثل آياتى در قرآن داريم كه از پيروى نمودن از غير علم نهى كرده ( لا تقف ما ليس لك به علم . . . « 1 » ) و رواياتى به اين مضمون داريم « 2 » و اين آيات و روايات استصحاب را هم شامل مىشوند ، زيرا استصحاب نيز غير علم است و همين عمومات كافى است كه رادع باشند و سيره مذكور را كنار بزنند . و نيز در باب شبهه عموما ( حالت سابقه داشته باشد يا نه ) اصوليّون فتوا به برائت داده و به روايات فراوانى استناد كردند ، اخباريّون طرفدار احتياط شده و به روايات بىشمارى استدلال كردند و به حكم اين عمومات در مطلق شبهه جاى برائت يا جاى احتياط است و نوبت به استصحاب نمىرسد و اين‌ها نيز صلاحيّت دارند كه رادع باشند . بنابراين امضا و رضايت شارع نسبت به اين سيره احراز\r\n\r\n\r\n","description":"","footnote":"\r\n( 1 ) - سوره اسراء ، آيه 36 .\r\n( 2 ) - وسائل الشيعة ، ج 18 ، ص 127 - 111 ، باب 12 .\r\n","page_name":" 37 ","page_number":45},
  {"content":"\r\n\r\nنشد تا ارزشمند باشد . ( البته اشكال دوّم مرحوم آخوند كه آيات و روايات ناهيه از عمل به غير علم را رادع قرار دادند ، ادلهء برائت يا احتياط را رادع قرار دادند يا صالح براى ردع دانستند ، قابل مناقشه است كه در حواشى كفايه مطرح شده است . )\r\n\r\nب ) حكم عقل\r\nدليل دوّم از ادلهء حجيّت استصحاب به قول مطلق ، دليل عقلى و حكم عقل است ، اين دليل از دو قياس تشكيل شده تا نتيجه‌بخش باشد .\r\nقياس اوّل : فرض اين است كه فلان حكم ( وجوب جمعه مثلا ) يا فلان موضوع داراى اثر شرعى ( مثلا حيات زيد ) در زمان سابق ثابت و يقينى بود ( و گرنه استصحاب آن امكان ندارد ؛ زيرا ابقاء ما كان فرع بر اين است كه « ما كان » باشد و يقين سابق ركن استصحاب بود ) و در زمان لا حق هم فرض ما اين است كه علم به عدم آن نداريم و بلكه ظنّ به عدم آن نيز نداريم ( و گرنه باز جاى استصحاب نبود ؛ زيرا ركن ديگر استصحاب شك در بقاء است . ) بنابراين « الحكم او الموضوع الفلانى قد كان او ثبت و لم يعلم عدمه و لم يظن عدمه » « صغرى » و كبراى كلى اين است « و كل ما كان كذلك فهو مظنون البقاء » ؛ يعنى هر حكم يا موضوعى هم كه اين‌گونه باشد ( كه در صغرى بيان شد ) هم‌اكنون و در زمان لا حق مظنون البقاء است و احتمال قوى مىدهيم كه باقى باشد زيرا اگرچه فعلا شك در بقاء آن داريم ولى به مجرّد ملاحظهء حالت سابقهء يقينى ، اين شك تبديل به ظنّ مىشود . پس در حقيقت مجرّد ثبوت در زمان سابق موجب ظنّ به آن در زمان لا حق گرديده است . نتيجه اينكه ، پس فلان حكم يا موضوع مظنون البقاء است .\r\nقياس دوّم : همين نتيجه را صغرى قرار داده و كبراى كلّى اين است كه « و كلّ ما كان كذلك فهو باق » ؛ يعنى هر حكم يا موضوعى كه مظنون البقاء باشد ، پس فعلا و در ظاهر امر باقى است ( زيرا با ظنّ به بقاء اگر حكم به عدم بقاء كنيم . ترجيح مرجوح بر راجح و موهوم بر مظنون مىشود كه عقلا صحيح نيست . ) در نتيجه : پس فلان حكم يا موضوع در ظاهر امر باقى است و بنا را بر بقاى آن بايد گذاشت و استصحاب جز اين نيست . پس از نظر عقلى با\r\n\r\n","description":"","footnote":"","page_name":" 38 ","page_number":46},
  {"content":"\r\n\r\nمحاسباتى كه شد استصحاب را ثابت كرديم . « 1 »\r\nقوله : و فيه : عمده اشكال مرحوم آخوند به كبراى كلّى مرحلهء اوّلى است و مىفرمايد :\r\nما قبول نداريم كه به صرف اينكه چيزى در سابق ثابت بوده الآن هم مظنون الثبوت باشد ( به ظنّ فعلى و شخصى كه ظاهر استدلال همان را دلالت دارد . زيرا مشتقّات ظهور در فعليّت دارند ، يا به ظن نوعى و شأنى كه ثبوت سابق براى نوع مردم ظنّ به بقاء بياورد ما هيچ‌كدام را قبول نداريد . ) زيرا اين كبراى كلّى هيچ دليلى ندارد ، مگر يك اصل و قاعده كه عبارت است از « ما ثبت يدوم » يعنى چيزى كه ثبوت و تحقّق پيدا كرد ، حتما دوام دارد و خود مستدل قبول دارد كه اين قاعده كليّت ندارد و حد اكثر مىتواند ادّعا كند كه غالبا چيزهايى كه وجود پيدا مىكنند دوام و بقاء و استمرار دارند و به ندرت هم ممكن است چنين نباشد ، روى اين قانون مىگويد : « كل ما كان كذلك فهو مظنون البقاء » ،\r\nولى مرحوم آخوند مىفرمايد كه اوّلا اصل غلبه را قبول نداريم و چنين چيزى معلوم و مسلّم نيست كه نوع حادثها به دنبالش بقاء و دوام باشد ، بلكه امور و اشياء و پديده‌ها دو دسته مىباشند .\r\n1 - امور قارّه كه داراى قرار و ثبات و دوام و استمرار هستند .\r\n2 - امور غير قارّه يا تدريجيّات كه آن به آن و لحظه‌به‌لحظه يافت مىشوند و سپس معدوم مىشوند ، مثل زمان و زمانيات و . . . آنگاه از كجا غلبه با بخش اوّل باشد تا بگوييد كه غالبا ما ثبت يدوم ؟\r\nثانيا برفرض كه غلبه‌اى باشد ، خواهيم گفت كه غلبه يقين‌آور نيست ، بلكه حدّ اكثر گمان‌آور است و « الظنّ يلحق الشّيء بالاعمّ الاغلب » ؛ يعنى احتمال قوى مىدهيم كه فلان حكم يا موضوع داراى حكم نيز از اين امور باشد ؛ ولى تازه اوّل كلام است ؛ زيرا اصل اوّلى حرمت پيروى از ظنّ و گمان است ، مگر آن دسته از ظنونى كه دليل خاص بر اعتبار و حجيّت آنها قائم شود و مع الاسف هيچ دليل خاصّى بر حجيّت ظنّ حاصله از غلبهء كذايى نداريم . پس اين غلبه ارزشى ندارد .\r\n\r\n\r\n","description":"","footnote":"\r\n( 1 ) - شرح مختصر عضدى ، ص 453 ؛ وافيهء فاضل تونى ، ص 178 .\r\n","page_name":" 39 ","page_number":47},
  {"content":"\r\n\r\n( ثالثا قانون ما ثبت يدوم به درد امورى مىخورد كه اصل مقتضى محرز باشد و شك در رافع داشته باشيم ؛ امّا اگر در اصل مقتضى براى بقاء آن شىء ، شك داشتيم نوبت به اين قانون نمىرسد . در نتيجه دليل شما اخص از مدّعا مىشود ، مدّعا حجيّت استصحاب به قول مطلق است ولى دليل بر حجيّت استصحاب در شكّ در رافع دلالت دارد . )\r\n\r\nج ) اجماع\r\nدليل سوّم از ادلّهء حجيّت استصحاب به قول مطلق ، اجماع است . علّامه ( ره ) در كتاب مبادى « 1 » ادّعاى اجماع نموده . آنجا كه فرمود . استصحاب حجّت است ( تفصيل هم نداده ) به اين دليل كه فقهاء اجماع دارند بر اينكه هرگاه حكمى در زمان سابق حاصل شد ( مثلا طهارت معنوى يا وضو و غسل و . . . ) كه طبع اين‌گونه امور آن است كه قابليّت و اقتصادى بقاء را دارند و در زمان لا حق شك كرديم كه چيزى حادث شده تا رافع و مزيل آن حكم و اثر سابق باشد يا حادث نشده ؟ همه فتوا داده‌اند به بقاء همان حكم سابق ، علّامه از اين فتواى كلّ اين استفاده را كرده كه پس استصحاب حجّت است ؛ و گرنه فتواى به بقاء ترجيح بلا مرجح بود ( زيرا فعلا حكم مشكوك است و احتمال دارد باشد و شايد هم نباشد و ترجيح يكى از دو طرف ممكن بر طرف ديگر بدون مرجّح غلط است . )\r\nپس حتما از باب استصحاب حكم به بقاء كرده و جانب بقاء را ترجيح داده‌اند و اگر استصحاب نبود ، جاى اين ترجيح نبود . از ديگران هم اين اجماع نقل شده است . « 2 »\r\nقوله : و فيه : اين دليل نيز قابل قبول نيست زيرا\r\nاوّلا دليل اخصّ از مدّعاست ، مدّعا حجيّت استصحاب است مطلقا ؛ ولى دليل شما استصحاب را در شك در رافع حجّت مىكند ؛ زيرا مورد اجماع فقهاء در فرض علّامه چنين موردى بود ، و خود اجماع هم دليل لبّى است و قدر متيقّن همين مورد است كه شك در مقتضى را شامل نيست ،\r\n\r\n\r\n","description":"","footnote":"\r\n( 1 ) - مبادئ الوصول الى علم الاصول ، ص 250 .\r\n( 2 ) - معالم الدين ، ص 231 ؛ نهاية الاصول علامه ( ره ) به نقل شيخ اعظم در رسائل ، ص 329 .\r\n","page_name":" 40 ","page_number":48},
  {"content":"\r\n\r\nثانيا بيان شما ثابت كرد كه استصحاب مرجّح يكى از دو طرف است و ثابت نكرد كه استصحاب حجّت و دليل است و چه‌بسا چيزى مرجّح باشد ولى دليل نباشد . مثل شهرت فتوايى كه مرجّح احد متعارضين مىشود يا شهرت روايى ، ولى موجب حجيّت نيست . )\r\nثالثا : اجماع يا محصّل است يا منقول و در مسألهء حجيّت استصحاب هيچ‌كدام وجود ندارد . امّا اجماع محصّل : با توجّه به اينكه مبانى قوم در مسئله متعدد و مختلف است ( عدّه‌اى استصحاب را از راه بناء عقلاء حجّت دانسته‌اند ، عدّه‌اى از راه حكم عقل ، عدّه‌اى از راه اخبار . ) حتّى اگر اجماع محصّلى هم باشد و همگان اتّفاق‌نظر داشته باشند ، ارزش ندارد ( زيرا به احتمال قوى مدركى است و دليل مستقل نيست . ) تا چه رسد به اينكه چنين اتفاقى قطعا نيست و مسألهء حجيّت استصحاب ، معركهء آراء است و آن‌همه اقوال وجود دارد كه عدّه‌اى منكر حجيّت آن هستند به قول مطلق ، و عدّه‌اى تفصيل‌هايى داده‌اند و فى الجملة حجّت دانسته‌اند نه بالجمله . پس هرگز اجماع محصّل قابل تحصيل نيست .\r\nامّا اجماع منقول : اوّلا اجماع منقول به خبر واحد فى نفسه ارزش و اعتبارى ندارد . ثانيا برفرض حجيّت ، در مثل مسئله ما نقل اجماع و ادّعاى آن موهون است صددرصد ؛ زيرا در مسأله‌اى كه يازده قول وجود دارد ، چگونه مىتوان ادّعاى اجماع كرد ؟ چگونه اين ادّعا قابل قبول است ؟\r\n\r\nد ) اخبار و روايات استصحاب\r\nدليل چهارم از ادلّهء استصحاب كه همين دليل عمده و دليل اساسى ما است ( زيرا ساير ادله چنان كه ملاحظه فرموديد ، تماما ردّ شدند و اشكالهاى عديده داشتند . ) اخبار باب است كه خوشبختانه مستفيض هم هستند ( يعنى از سه روايت متجاوز است و لو به حد تواتر نرسيده ولى يك روايت معتبر هم مىتواند حجيّت استصحاب را كه يك مسئله اصول فقهى است اثبات كند تا چه رسد به چندين روايت . ) و مرحوم آخوند شش روايت را به مناسبت مطرح كرده و مورد بحث و بررسى قرار مىدهند .\r\n\r\n","description":"","footnote":"","page_name":" 41 ","page_number":49},
  {"content":"\r\n\r\n\r\nروايت اوّل\r\nاوّلين روايت صحيحهء اولاى زراره است . زراره مىگويد كه به امام ( ع ) عرض كردم :\r\n« مردى با وضو است و در شرف خوابيدن و مشغول چرت زدن است . آيا يك يا دو بار اگر سرش بىاختيار و در اثر غلبهء خواب حركت كند ( خلاصه يكى دو بار چرت زدن ) باعث مىشود وضوى آن شخص باطل شود و دوباره بايد وضو بسازد ؟\r\nامام ( ع ) فرمود : اى زراره ! گاهى چشم مىخوابد ( اوّلين عضوى است كه خواب به سراغش مىآيد ولى قلب و گوش بيدارند ( صداها را مىشنود . مطالب را مىفهمد و درك مىكند . ) هنگامى كه چشم و گوش ، هر دو خوابيدند ( نه چشم مىبيند و نه گوش مىشنود ، و اينكه خواب قلب را نياورد براى اين است كه خواب گوش ملازم با خواب قلب است و نيازى به ذكر نبود ، يا چون تشخيص خواب قلب مشكل است آن را نياورد . ) وضو واجب مىشود .\r\nعرض كردم : اگر چيزى در پهلوى اين انسان جابجا شود و حركت داده شود و وى متوجّه نشود و نفهمد ، آيا اين امارهء خواب است و وضو بر او واجب مىشود ؟ امام فرمود :\r\nنه ، يعنى اين‌ها موجب وضو نمىشوند : لا يجب الوضوء ، تا زمانى كه يقين كند كه خوابيده يا يك نشانه بيّن و واضحى بيايد و قائم شود . ( و چيزهاى ديگر ملاك نيست . )\r\nسپس فرمود : « و الّا فانّه على يقين من وضوئه و لا ينقض اليقين بالشك ابدا ، و لكنّه ينقضه بيقين آخر » « 1 » كه محلّ استدلال همين سه جمله است و در كيفيت استدلال بيان خواهد شد .\r\nقوله : و هذه الرواية : بحث سندى : اشكالى كه از لحاظ سند به اين حديث وارد است ،\r\n\r\n\r\n","description":"","footnote":"\r\n( 1 ) - وسائل الشيعة ، ج 1 ، ص 175 - 174 ، اوّل از ابواب نواقض وضو ، حديث اوّل .\r\n","page_name":" 42 ","page_number":50},
  {"content":"\r\n\r\nمضمره بودن است كه راوى گفت : « قلت له ، و ضمير آورد ، نه اسم ظاهر ، و مضمره‌ها ارزش ندارند ؛ ولى خوشبختانه اين اشكال قابل دفع است ؛ زيرا مضمره‌هايى كه مضمر آنها امثال زراره‌ها باشند ( كه از فقهاء راويان و محدّثان هستند ) ضرر ندارد ، امثال او از غير امام استفتاء نمىكنند ؛ چون خود فقيه هستند و حق ندارند از فقيه ديگر استفتاء و تقليد كنند .\r\nپس حتما از امام ( ع ) پرسيده . مخصوصا زراره كه افقه اصحاب امام صادق ( ع ) بوده و مخصوصا با اين اهتمامى كه در روايت هست كه مجدّدا هم مىپرسد « فان حرّك فى جنبه . . . » چه بايد كرد و زواياى مسئله را مىپرسد كه حتما از امام پرسيده نه از ديگران .\r\n( مضافا به اينكه شايد اضمار به سبب تقطيع روايات حاصل شده ؛ و گرنه نام امام در صدر خبرها آمده بود ، بيان مطلب : زراره و ديگران كارشان اين بود كه صبح تا شب روايات را مىنوشتند ، هر روز مىآمدند منزل امام و كسى از امام سؤال مىكرد و امام جوابى مىداد ، و زراره مىنوشت : سئل عن الصادق ( ع ) يا قيل للصادق ( ع ) يا قلت لابى عبد الله ( ع ) ، و بعد نفر بعدى كه مىآمد سؤال مىكرد يا خودش كه سؤال ديگرى مىكرد ، نام امام را نمىنوشت ، بلكه مىنوشت : سئل عنه ، قيل له ، قلت له و . . . . پس اصلا از روز اوّل هم مضمره نبوده است . )\r\nقوله : و تقريب الاستدلال : قبلا متن جملهء مورد استدلال را ذكر كرديم و اينك به كيفيت استدلال به آن فراز مىپردازيم . كلمهء « و الّا » در اصل « ان لا » بوده كه « ان » از ادوات شرط و « لا » اشاره به فعل شرط است كه به قرينهء جملهء قبل معلوم مىشود و در اصل چنين بوده :\r\n« ان لم يستيقن انّه قد نام » ولى جملهء شرطيّه نياز به جواب شرط هم دارد و در اينكه جزاء شرط چيست ، سه احتمال مطرح شده .\r\n1 - مختار آخوند به پيروى از شيخ اعظم اين است كه جزاء محذوف و مقدّر است و در اصل چنين بوده « و الّا فلا » و فلا اشاره به جواب شرط است كه باز به قرينهء ما قبل دانسته مىشود و آن اينكه وقتى زراره پرسيد : « فان حرّك فى جنبه . . . » حضرت فرمود : « لا » « اى لا يجب الوضوء » و اين « فلا » در جواب شرط اشاره به همين است اى « فلا يجب الوضوء » و در اصل چنين بوده : « و ان لم يستيقن انه قد نام فلا يجب الوضوء » و اگر پرسيد كه آيا چنين\r\n\r\n","description":"","footnote":"","page_name":" 43 ","page_number":51},
  {"content":"\r\n\r\nچيزى در كلام عرب متداول است كه جزاء محذوف باشد ، خواهيم گفت كه آرى ، نمونه فراوان دارد كه مرحوم شيخ در رسائل هفت نمونه از آيات را ذكر كرده‌اند « 1 » ) آنگاه جملهء « فانّه على يقين » تا آخر حديث در مقام بيان علّت جزاء محذوف است ( و فاء در فانّه فائى است كه بر سر تعليل درمىآيد و كلمهء « انّ » نيز در اين‌گونه موارد براى تعليل و به منزلهء لام علّت است . ) و نحوهء تعليل آن است كه امام ( ع ) صغرا و كبرايى چيده و مطلب را به زراره تفهيم كرده‌اند . صغرى اين است كه « فانّه على يقين من وضوئه » يعنى آن مرد بر يقين از وضويش مىباشد . و كلمهء على يقين متعلّق به فعل مقدّر است « اى كان على يقين » يعنى او از ناحيهء وضويش بر يقين است ، و يقين دارد كه قبلا وضو گرفته ( فرض سائل هم همين است ) و به قرينهء مقام مراد امام ( ع ) اين است كه و الآن يقين بر خلافى پيش نيامده ، بلكه مجرّد شكّ است . پس در گذشته قطعا وضو گرفته و فعلا شك در بقاء آن دارد . و كبرى كلّى اين است كه : « و لا ينقض اليقين بالشك ابدا بل ينقضه بيقين آخر » يعنى هرگز نبايد يقين سابق را با شك لا حق نقض كند ، بلكه هميشه و همواره بايد بر يقين سابق باقى بماند و نقض يقين سابق تنها با يقين لا حق بر خلاف صحيح است .\r\nپس قانون كلّى اين است كه هرجا يقينى به امرى داشت و بعد شك در بقاء آن پيدا كرد ، بنا را بر يقين بگذارد و آن را با شك لا حق نقض نكند و استصحاب يعنى همين .\r\nپس با بيان مزبور ، از صحيحهء زراره به روشنى حجيّت استصحاب آن هم در جميع ابواب فقه استفاده مىشود . ( مرحوم آخوند كبراى كلّى مذكور را يك قضيّهء ارتكازيّه مىدانند كه در اذهان عرف و عقلاء عالم مرتكز و ريشه‌دار است و همه جا چنين بنايى دارند كه يقين را با شك نقض نمىكنند و مخصوص بابى از ابواب « مثل باب وضو » نيست ، و مطلب صحيحى است و در روايات بعدى اين ادّعا واضح‌تر است ؛ زيرا در اينجا به صورت نهى آمده و احتمال دارد كه امام تعبّدا چنين حكمى را بيان كرده‌اند ، درحالىكه در روايات بعدى به صورت جملهء خبريّه فرموده : « و لا ينقض اليقين بالشك » ، يا « ليس ينبغى لك ان تنقض اليقين » . . . و با اين تعابير ، اعتراض آخوند به بناء عقلاء قابل مناقشه است كه قبلا\r\n\r\n\r\n","description":"","footnote":"\r\n( 1 ) - فرائد الاصول ، ص 330 - 329 .\r\n","page_name":" 44 ","page_number":52},
  {"content":"\r\n\r\nفرمودند اين سيره از سيره‌هاى مردوعه است ؛ ولى با اين بيان نه تنها ردع نشده ، بلكه امضاء و تأييد هم شده است . مخصوصا كه در روايات ، مناط نقض يقين به شك را هم ذكر نكرده و به طور مطلق فرموده : ليس ينبغى . . . كه با تعبّد هم سازگارتر است ، چون مناط را ذكر نكرده است . )\r\n2 - قوله : و احتمال ان : احتمال دوّم اينكه « الّا » اى « ان لم يستيقن . . . » ولى جزاء شرط محذوف نيست ، بلكه خود جملهء « فانّه على يقين . . . » جزاء شرط است و فاء هم فايى است كه بر سر جزاء داخل مىشود .\r\nبه نظر مرحوم آخوند ، اين احتمال قرص و محكم نيست ؛ زيرا در ظاهر ميان شرط و جزاء ملائمتى وجود ندارد و معناى جمله اين است كه : اگر يقين به نوم ندارد ، پس بر يقين از وضوء است . يا در گذشته بر يقين از وضو بود . و ميان عدم يقين به نوم با يقين به وضو ملازمه‌اى نيست . لذا نياز به تأويل دارد كه بگوييم امام ( ع ) از جملهء خبريّه ( فانّه على يقين . . . ) معناى انشايى اراده كرده است « اى فليعمل على يقينه السابق ، فليبق على يقينه ، يا فليبن على يقينه ؛ يعنى بايد بر يقين سابق باقى باشد و بنا را برآن بگذارد و بدان عمل كند .\r\nاين مطلب خيلى بعيد است ( كه از جمله خبريّه ، معناى انشايى مراد باشد . ) البتّه همان‌طور كه تقدير جزاء خلاف اصل بود ، ولى در كلام عرب معمول و متداول بود و جناب آخوند آن را مرتكب شدند هكذا ارادهء انشاء از خبر هم خلاف اصل است ؛ ولى در استعمالات معصومين ( ع ) فراوان از جملهء خبريّه معناى انشايى اراده شده است . پس اين اجتهاد هم بعيد نيست . وانگهى ، چه مانعى دارد كه اينجا را از باب حقيقت ادعائيّه بگيريم و بگوييم :\r\n« فانّه على يقين من وضوئه اى كائن ، على يقين » منتهى اوّل ادّعا مىكنيم كه بر يقين است ؛ چون اين شك كذايى ارزش ندارد . پس كانّ يقين او باقى است و اگر باقى است ، يا بنا را بر بقاء گذاشتيم به دنبالش حكم مىآيد كه لزوم اتباع از اين يقين باشد و نيازى به تأويل خبر به انشاء نيست ، ضمن اينكه از نظر نتيجه احتمال ثانى با احتمال اوّل فرقى ندارد و نتيجهء هر دو حجيّت استصحاب به قول مطلق است .\r\n3 - قوله : و ابعد منه : احتمال سوّم اينكه ، « و الّا اى و ان لم يستيقن انّه قد نام » فعل شرط\r\n\r\n","description":"","footnote":"","page_name":" 45 ","page_number":53},
  {"content":"\r\n\r\nو چيزى هم حذف نشده و در تقدير نيست ( بر خلاف احتمال اوّل ) و جملهء « فانّه على يقين . . . » هم جواب شرط نيست ( بر خلاف احتمال دوّم ) بلكه اين جمله در وسط توطئه و تمهيد و زمينه‌سازى براى ذكر جواب است و جواب اصلى جملهء « و لا ينقض اليقين . . . » مىباشد و منظور اين است كه اگر او يقين به نوم ندارد ( با توجّه به اينكه سابقا يقين به وضو داشته و لا حقا هم شكّى بيش پيش نيامده است ، حال كه چنين است و زمينه مهيّا شد ) پس نبايد يقين را با شك بشكند . . .\r\nمرحوم آخوند مىفرمايد : اين احتمال از احتمال قبلى بدتر است ؛ زيرا از نظر عرف اصلا چنين چيزى از اين جمله ظهور ندارد و متفاهم عرفى نيست و اگر شما اين جمله را به اهل لغت عرضه كنيد ، هرگز اين احتمال را نمىفهمند كه جملهء فانّه . . . نقش در جزاء ندارد و وجودش كالعدم است و صرفا زمينه‌ساز است و جملهء بعد جواب شرط است . مخصوصا كه جملهء بعدى با فاء نيامده و با واو آمده كه واو بر سر جزاء داخل نمىشود .\r\nنتيجه : به عقيدهء ما احتمال اوّل اظهر بود و طبق آن صحيحه به وضوح بر حجيّت استصحاب دلالت دارد .\r\nقوله : و قد انقدح : اشكالى كه بر استدلال وارد شده آن است كه در صغرا « فانّه على يقين من وضوئه » يقين به وضو اراده شده و مخصوص باب وضوست و اين قرينه مىشود بر اينكه در كبرا هم از كلمهء « اليقين » همين يقين به وضو اراده شود و الف و لام براى عهد ذكرى باشد ؛ يعنى يقين معهود و مذكور در جملهء قبل ، و لااقل صلاحيّت قرينه بودن را دارد و سبب اجمال كبراى كلى گرديده و قدر متيقن از كبرى همين يقين به وضو مىگردد .\r\nدر نتيجه ، كليّت آن از بين مىرود و شما نمىتوانيد به اين حديث براى حجيّت استصحاب در كلّ فقه استدلال كنيد .\r\nمرحوم آخوند در پاسخ از اشكال مزبور چهار جواب مىدهند :\r\n1 - اين احتمال با ظاهر تعليل ابدا سازگار نيست ؛ زيرا قاعدهء تعليل آن است كه به يك امر ارتكازى باشد . يعنى وقتى امرى به مخاطب عرضه مىشود ، خود او با عقل و فطرتش درك مىكند و ريشه در نهاد و درون او دارد ، نه اينكه به يك امر تعبّدى صرف و محض و\r\n\r\n","description":"","footnote":"","page_name":" 46 ","page_number":54},
  {"content":"\r\n\r\nخالص باشد كه هرگز با ظهور تعليل نمىسازد . معناى احتمال مزبور كه جمله خاص باب وضو باشد ، اين است كه تعليل به يك امر تعبّدى باشد ، نه ارتكازى ، و اين خلاف قاعده است .\r\n2 - در روايات بعدى كه خواهد آمد ، امام ( ع ) در غير باب وضوء ( باب لباس نمازگزار ، رؤيت هلال و . . . ) به همين كبراى كلّى و يا تعبيراتى مرادف با آن استدلال كرده كه آن‌هم قرينهء ديگرى بر تعميم اين كبراى كلّى و عدم اختصاص آن به باب وضوست و با تعبّدى بودن نمىسازد ، بلكه با ارتكازى بودن مىسازد .\r\n3 - اصل در الف و لام آن است كه براى جنس باشد ، نه براى عهد . و تا مىتوانيم بر معناى اصلى حمل كنيم نوبت به معانى ديگر نمىرسد و صرف اينكه در صغرى سخن از يقين خاصّ ( يقين به وضو ) مطرح شده دليل آن نيست كه در كبرى هم مراد از اليقين . . . يقين به وضو باشد ، بلكه كبرى به كليّت خود باقى است و كاملا با ارادهء جنس سازگار است .\r\n( زيرا به طور طبيعى دايرهء صغرى يا اصغر از دايرهء كبرى يا اكبر كوچكتر است . )\r\n4 - اصولا در جانب صغرى هم قبول نداريم كه مراد از يقين ، يقين خاص به وضو باشد ؛ زيرا در كلمهء من وضوئه در « فانّه على يقين من وضوئه » دو احتمال وجود دارد :\r\n1 - متعلّق به يقين باشد و منظور يقين به وضو باشد كه خاص و مقيّد مىشود كه اين احتمال ضعيف است ؛ زيرا يقين با كلمهء من استعمال نمىشود ، بلكه با حرف باء استعمال مىشود ( ايقنت بانّك انت ارحم الراحمين « 1 » ) .\r\n2 - متعلّق به ظرف « كلمهء على يقين » باشد كه در واقع متعلّق به فعل مقدّر « كان » است و معناى جمله اين است : « فانّه كان من طرف وضوئه على يقين » يعنى آن مرد از ناحيهء وضو بر يقين است . طبق اين احتمال يقين حتّى در صغرى نيز به نحو مطلق آمده و مقيّد به وضو نيست تا در كبرى هم قرينه بر تقييد و اختصاص باشد . پس كليّت كبرى همچنان به قوّت خود باقى است و ظهور در نهى از نقض مطلق يقين به واسطهء شك دارد ، يقين به وضو يا يقين به هر امر ديگر از موضوعات و احكام شرعيّه‌اى كه اركان استصحاب در آنها تمام\r\n\r\n\r\n","description":"","footnote":"\r\n( 1 ) - دعاى افتتاح .\r\n","page_name":" 47 ","page_number":55},
  {"content":"\r\n\r\nمىشود . ( مضافا به اينكه كلمهء ابدا در كبراى كلّى ظهور قوى در كليّت و عموميّت دارد ؛ يعنى هيچ‌گاه و در هيچ موردى نبايد يقين را با شك نقض كرد . و مضافا به اينكه كلمهء شك در كبرى مراد جنس شك و مطلق شك است و قبلا ذكر نشده تا قرينه بر اختصاص باشد و به قرينهء مقابله از كلمهء « اليقين » هم‌جنس يقين اراده مىشود علاوه بر اينكه برفرض اختصاص روايت به باب وضوء به ضميمهء عدم قول به فصل مىگوييم در ساير ابواب نيز استصحاب حجّت است و احدى از فقهاء تفصيل نداده كه بگويد استصحاب در باب وضو حجّت است ؛ ولى در باب غسل و تيمّم و نماز و . . . حجّت نيست . ) به‌هرحال استدلال به صحيحه به نظر مرحوم آخوند تامّ است .\r\nقوله : ثمّ لا يخفى : شيخ اعظم در باب حجيّت استصحاب ، ميان شك در مقتضى و شك در رافع تفصيل و فرق قائل شده و استصحاب را در شك در رافع حجّت دانسته ، ولى در شك در مقتضى حجّت ندانسته ( گاهى چيزى كه موجود شده و الآن شك در بقايش داريم ، منشأ شكّ در بقاء ، شك در اقتضا ، و استعداد و قابليّت آن شىء براى بقاء است . و گاهى منشأ شك در بقاء ، احتمال وجود رافع است و گرنه اصل اقتضاء و استعداد شىء براى بقاء و دوام محرز و مسلّم است و يقين داريم كه ذاتا ماندنى است ، ولى احتمال مىدهيم رافعى آمده و آن را از بين برده است . مثلا چراغى در منزل روشن بود و پس از ساعتى شك در بقاء روشنايى داريم و اين دوگونه است ، گاهى از احتمال نبود اقتضاء و تمام شدن آن سرچشمه مىگيرد ؟ يعنى چون احتمال مىدهيم كه سوخت آن تمام شده باشد ، شك در بقاء داريم . گاهى هم از احتمال وجود مانع سرچشمه مىگيرد ؛ يعنى يقين داريم كه سوخت چراغ در حدّى است كه تا صبح قابليّت روشن ماندن را دارد ؛ ولى احتمال مىدهيم بادى وزيد و آن را خاموش كرد . و بالجمله شك در بقاء چيزى دوگونه است .\r\nگاهى هستند به شك در اصل مقتضى است و گاهى هستند به شك در وجود رافع است . ) و اين تفصيل را از اخبار باب استفاده كرده يعنى جناب شيخ مدّعى است كه اخبار باب بيش از اين را دلالت ندارند و فقط در شكّ در رافع استصحاب را حجّت مىدانند ، و بيان ايشان در رسائل از اين قرار است :\r\n\r\n","description":"","footnote":"","page_name":" 48 ","page_number":56},
  {"content":"\r\n\r\nواژهء نقض يك معناى حقيقى دارد كه عبارت است از : « رفع الهيئة الاتصاليّه » فى المثل طنابى كه از استحكام و پيوستگى محكم اجزاء برخوردار است ، پاره كردن آن و به هم زدن پيوستگى و درهم شكستن آن هيئت اتصالى نامش نقض است . پس در معناى حقيقى نقض به نحوى اتقان و استحكام نهفته است و نقض چنين امر محكمى را مىگيرد .\r\nو يك معناى مجازى قريب دارد كه عبارت است از : رفع الامر الثابت » يعنى برداشتن و به هم زدن چيزى كه داراى ثبات و بقاء و استمرار است ، مثل ملكيّت ، زوجيّت ، طهارت ، حيات و . . . كه از امورى هستند كه وقتى موجود شوند ، قابليّت آن را دارند كه تا مدّت مديدى يا براى هميشه باقى بمانند ؛ مگر مانعى بيايد . و رفع اين امور شبيه رفع خود هيئت اتّصاليّه است و در هر دو به نحوى ثبات و بقاء نهفته است .\r\nو يك معناى مجازى بعيد هم وارد كه رفع الامر الموجود باشد مطلقا ؛ يعنى چه از امورى باشد كه داراى ثبات و دوام مىباشند و چه از امورى كه داراى چنين ثبات و دوامى نمىباشند مثل شب و روز و . . .\r\nحال در باب استصحاب از كلمهء نقض معناى حقيقى آن مراد نيست ؛ زيرا رفع هيئت اتصاليّه مخصوص امور مادّى و محسوس و حقايق خارجى است ، نه مثل امور اعتبارى از قبيل ملكيّت ، زوجيّت و . . . و از كلمهء يقين هم معناى متيقّن و متعلّق يقين مراد است ، نه خود يقين ( علّت آن در ادامه در ضمن ان قلت و در بحث از هيئت لا تنقض خواهد آمد . ) به ناچار معناى مجازى اراده مىشود و وقتى مجاز نزديكتر باشد ، نوبت به مجاز دور تر نمىرسد ( اذا تعذّرت الحقيقة فاقرب المجازات اولى بالارادة ) و آن رفع الامر الثابت است ؛ يعنى برداشتن چيزى كه داراى ثبات و استمرار باشد .\r\nبا اين بيانات از اخبار باب كه تعبير به لا تنقض اليقين بالشك نموده خصوص رفع امر ثابت و نقض چيزهايى كه قابليّت بقاء و استمرار دارند اراده مىشود ، نه رفع مطلق الامر و اين با شك در رافع مىسازد نه مقتضى . « 1 »\r\nمرحوم آخوند در جواب مىفرمايد كه واژهء نقض ضدّ ابرام است و ابرام يعنى اتقان و\r\n\r\n\r\n","description":"","footnote":"\r\n( 1 ) - فرائد الاصول ، ص 336 .\r\n","page_name":" 49 ","page_number":57},
  {"content":"\r\n\r\nاستحكام ، امر مبرم يعنى امر متقن و متين و مستحكم . ( مثل بناء مبرم ، ريسمان مبرم و . . . ) پس نقض يعنى در هم شكستن چيزى كه از قوّت و استحكام برخوردار است . و در ظاهر روايات ، نقض به خود يقين مستند شده و ما حفظ ظاهر كرده و نقض را به خود يقين مستند مىكنيم و تصرّفى در يقين نمىكنيم كه آن را به معناى متيقّن بگيريم ، بلكه مىگوييم منظور نقض خود يقين است و از آنجا كه خود يقين يك امر مستحكمى است ( در ميان حالات نفس كه وهم و شك و ظن و يقين باشد در ساير حالات تزلزل هست ؛ حتّى در ظنّ كه احتمال طرف ديگر هم مىدهيم و لو ضعيفا . و تنها يقين است كه داراى ثبات و قرار است . ) و قابليّت آن را دارد كه نقض به خود او مستند باشد و اين اسناد بجاست . آنگاه مهمّ نيست كه متعلّق يقين چه چيزى باشد و آيا يقين به امرى تعلّق بگيرد كه اقتضاى بقاء و استمرار دارد مثل ملكيّت و زوجيّت و . . . يا به امرى تعلّق بگيرد كه قابليّت بقاء و استمرار ندارد و از اين جهت فرقى ندارد . در نتيجه اخبار استصحاب به ظاهرش اطلاق يا عموم دارند و فرقى ميان شك در مقتضى و رافع نمىگذارند .\r\nقوله : و الّا لصحّ : در ادامه دو مشاهد مىآورند . براى اينكه اسناد نقض به خود اليقين به خاطر استحكامش رواست .\r\n1 - اگر اين اسناد صحيح نباشد و حتما بايد به خاطر متعلّق يقين باشد و اگر متيقن امر مبرمى بود اسناد درست باشد . پس هرجا كه امر مستحكمى بود ، بايد اسناد صحيح باشد ، فى المثل سنگى كه در مكانى مستقرّ شد ، الآن اين بودن در مكان امر مبرمى است و قابليّت بقاء را دارد و اگر ما با وسيله‌اى سنگ را از آنجا منتقل كرديم ، بايستى صدق كند كه بگوييم :\r\n« نقضت الحجر من مكانه . » درحالىكه چنين تعبيرى ركيك و ناهنجار است و تعبير نقلت و مانند آن بجاست . پس به صرف اينكه امر مبرمى بود ، نمىتوان نقض را در آنجا به كار برد .\r\n2 - متقابلا مواردى هست كه متعلّق يقين امر مبرمى نيست ؛ ولى اسناد نقض به خود يقين بجاست ، مثل « انتقض يقينى باشتعال السراج . . . » يعنى يقين من به روشنايى چراغ با شك در بقاء آن ( كه منشأش هم شك در مقتضى باشد ) نقض شد . بنابراين حسن اسناد نقض به يقين در اخبار باب به احترام متيقن نيست ، بلكه به خاطر شريف خود يقين است .\r\n\r\n","description":"","footnote":"","page_name":" 50 ","page_number":58},
  {"content":"\r\n\r\nدر پايان نظيرهايى براى يقين ذكر مىكنند ، يقين مثل بيعت ، ميثاق ، عهد ، قسم و . . .\r\nمىباشد كه خود بيعت امر مبرم و مستحكم است و در مفهوم آن اين امر نهفته است ، با قطع‌نظر از اينكه طرف بيعت چه كسى باشد ، طرف عهد چه كسى باشد ، ميثاق و پيمان با چه كسى بسته باشد ، قسم بر چه امرى خورده باشد و . . . و چون خود اين‌ها در مفهومشان استحكام هست و امر مبرم مىباشند ، اسناد نقض به خود اين‌ها صحيح است و در قرآن فراوان واژهء نقض به عهد و ميثاق اسناد داده شده است . يقين نيز از اين قبيل است در نتيجه از نقض معناى خودش اراده شده كه ضدّ ابرام است و از يقين هم خود وصف يقين اراده شده نه متيقن يا متعلّق يقين ، و نوبت به ارادهء معناى مجازى نمىرسد تا سخن از اقرب المجاز است به ميان آيد . و اساس تفصيل شيخ اعظم باطل شد .\r\nقوله : فان قلت : معترض مىگويد آرى ، ما نيز قبول داريم كه در ظاهر قضيّه ( لا تنقض اليقين بالشك ) نقض به خود يقين اسناد داده شده و يقين خودش ( صرف‌نظر از متعلّق آن ) امر مبرم و مستحكمى است و اسناد نقض به آن بجا و نيكو است ؛ ولى در باب استصحاب نمىتوان گفت كه يقين حقيقتا نقض شده است و اين سخن به درد قاعدهء اليقين و شكّ سارى مىخورد بيان مطلب :\r\nگاهى يقين به امرى در زمان سابق داشتيم و در زمان لا حق شك مىكنيم كه اساسا از اوّل چنين امرى وجود داشته يا ما خيال مىكرديم كه هست اين شك سرايت كرده و يقين سابق را از بين برده ، در اينجا اسناد نقض به خود يقين بجاست و مانعى ندارد كسى بگويد « انتقض اليقين بكذا بالشكّ فيه » ؛\r\nولى گاهى در سابق يقين به امرى داشتيم ( مثلا تا امروز يقين به عدالت زيد داشتيم ) و از حالا به بعد شك در بقاء و استمرار عدالت داريم . در چنين موردى يقين سابق حقيقتا نقض نشد ؛ زيرا آنكه متعلّق يقين بود ( عدالت تا امروز ) مورد شك نيست ، بلكه اكنون هم كه شك در عدالت داريم ، آن عدالت گذشته تا صبح امروز كماكان يقينى است و ترديدى نداريم و خيال هم نبوده ، بلكه واقعا چنين است و آنكه مشكوك است ( عدالت از امروز به بعد ) اصلا متعلّق يقين نبوده است . پس هرگز يقين سابق نقض نشده و در ظرف خودش محفوظ\r\n\r\n","description":"","footnote":"","page_name":" 51 ","page_number":59},
  {"content":"\r\n\r\nاست . آنگاه اگر متيقّن يا متعلّق يقين از امورى باشد كه اقتضاى بقاء دارند و امر ثابت و محكمى هستند ، اسناد نقض به يقين مجازا و به اعتبار چنين متيقّنى صحيح است ؛ ولى اگر متيقّن هم اقتضاى بقاء نداشته باشد ، در اينجا اسناد نقض به يقين نه حقيقتا صحيح است و نه مجازا به اعتبار متيقّن ( چون ميان معناى حقيقى نقض و ميان متيقّن كذايى علاقه و مناسبتى نيست تا اسناد مجازى باشد . ) و بايد گفت چنين اسنادى نه حقيقت است و نه مجاز ، بلكه غلط است . لذا ناچار بايد اسناد به اعتبار متيقّنى باشد كه مقتضى براى بقاء و استمرار دارد و نتيجه باز به نفع شيخ اعظم تمام مىشود كه اخبار باب ، استصحاب را در شكّ در مقتضى حجّت نمىكند و فقط به درد شكّ در رافع ( شكّ در بقايى كه مستند به شك در رافع باشد با وجود اقتضاء بقاء ) مىخورند .\r\nقوله : قلت : مرحوم آخوند در پاسخ مىفرمايد كه دوگونه ملاحظه و محاسبه مىتوان كرد :\r\n1 - برحسب دقّت عقلى : دقّت عقلى همان را حكم مىكند كه معترض گفت : يعنى مىگويد كه يقين شما به عدالت تا امروز بود كه مقيّد به قيد تا امروز است و شكّ شما به عدالت از امروز به بعد است و الآن هم يقين شما با قيدى كه داشت محفوظ است و نقض نشده است تا اسناد نقض به خود يقين باشد حقيقتا . . . و اگر اين زمانها را ظرف ندانستيم و قيد يقين و شك قرار داديم ، بايد گفت اصلا قضيّهء متيقّنه و مشكوكه اتّحاد نخواهند داشت و جاى استصحاب نيست و حكم موضوعى را به موضوع ديگر دادن است كه قياس مىشود .\r\n2 - برحسب ديد عرفى : عرف الغاء خصوصيّت كرده و زمانها را لحاظ نمىكند و خود متعلّق يقين و شك را مىبيند كه فلانى يقين به عدالت داشت و حالا شك در عدالت دارد و اسناد نقض به خود يقين بجاست كه شارع بفرمايد يقين به عدالت را با شك در عدالت نقض نكن و اين همان است كه قبلا يقينى و الآن مشكوك است ، ضمنا از نظر عرفى فرق ندارد يقين به امرى باشد كه اقتضاى بقاء و استمرار دارد ( مثل خود عدالت ) يا به امرى باشد كه چنين نباشد . آرى در موردى كه يقين به امر ثابت و قابل بقاء تعلّق بگيرد متيقّن هم\r\n\r\n","description":"","footnote":"","page_name":" 52 ","page_number":60},
  {"content":"\r\n\r\nچنين امرى باشد ، اين به معناى حقيقى نقض و انتقاض نزديكتر و شبيه‌تر است ( معناى حقيقى در امور حسّى است كه امر مبرمى مثل ريسمان را نقض و پاره كردن باشد و در مثل يقين و . . . از امور معنوى و غير محسوس به نحو استعاره و عاريتى به كار مىرود . ) ولى اين نزديكتر است آن دور تر است و اقرب المجاز است و اولويّت دارد . . . . تمام اين‌ها استحسانات و اعتبارات عقلى است كه هيچ دليلى بر اعتبار آنها نيست و ملاك عرف است و چنان كه ديديم عرفا اسناد نقض به خود يقين صحيح است و فرق ندارد كه يقين به چه امرى باشد ، به امر ثابت يا به مطلق الامر و لو ثبات و بقاء ندارد و اصل اقتضاء مشكوك است .\r\nقوله : و امّا الهيئة : كلمهء لا تنقض در روايات فعل نهى است و داراى مادّه و هيئتى است .\r\nمادّهء آن كلمهء نقض است كه مصدر لا تنقض مىباشد و تا به حال راجع به مادّه بحث كرديم كه نقض به چه معنا است . و چگونه اسناد نقض به خود يقين صحيح است ؟ و امّا راجع به هيئت آنكه فعل نهى است :\r\nشيخ اعظم در رسائل فرموده : لا تنقض فعل نهى است و نهى تكليف است و تكليف بايد به امر مقدور باشد . و تكليف بما لا يطاق صحيح نيست . آنگاه در ظاهر خطاب به خود يقين تعلّق گرفته و فرموده : « لا تنقض اليقين » درحالىكه چنين چيزى مقدور ما و تحت اختيار ما نيست تا نهى به آن بار شود ( زيرا اگر زمانها را الغاء كنيم و خود يقين و شك را منظور كنيم ، بايد گفت كه هم‌اكنون كه شك آمد وجدانا يقين نقض شده و رفته و در اختيار ما نيست تا آن را نقض نكنيم و حقيقتا ابقاء كنيم و اصولا يقين كه امر نگه‌داشتنى نيست كه به زور تا مىتوانيم آن را باقى بداريم ، يقين امرى است كه از راه اسباب و مقدّماتى حاصل مىشود و تا مقدّمات باشند ، يقين هم هست و به محض نابودى يكى از آنها يقين نابود است . و اگر زمانها را لحاظ كنيم بايد گفت كه الآن هم كه شك داريم ، باز يقين به عدالت كه مقيّد به زمان گذشته بود ، محفوظ است و الآن هم يقين به عدالت زيد در زمان گذشته داريم و محال است نقض شود و از بين برود باز در اختيار ما نيست كه شارع بفرمايد : « لا تنقض اليقين . » ) و لذا به ناچار بايد در كلمهء يقين تصرّفى كرده و بگوييم كه يا از كلمهء يقين ،\r\n\r\n","description":"","footnote":"","page_name":" 53 ","page_number":61},
  {"content":"\r\n\r\nمتيقّن و متعلّق يقين اراده شده كه از نوع مجاز در كلمه خواهد بود و متيقن همان عدالت يا طهارت و . . . مىباشد و يا از باب مجاز در حذف بوده و مضافى در تقدير است ، اى آثار اليقين يا احكام اليقين ، مثل جواز كتابت قرآن ، جواز ورود در نماز كه از آثار يقين به وضو است و تكليف به لا تنقض به لحاظ يكى از اين دو امر است نه به لحاظ خود يقين . . . « 1 »\r\nمرحوم آخوند در پاسخ مىفرمايد كه اگر منظور نقض حقيقى باشد ، بايد گفت مطلقا امكان ندارد و تحت قدرت و اختيار ما نيست ، چه نقض به خود يقين بار شود و چه به متيقّن يا آثار يقين ؛ امّا به خود يقين علّت همان بود كه در كلام شيخ اعظم گذشت .\r\nو امّا به متيقّن : متيقّن يا حكمى از احكام است مثل حرمت ، وجوب و . . . كه مقدور ما نيست و زمام امر حكم به دست ما نيست تا نقض بكنيم يا نكنيم ، اختيار حكم با شارع است . يا موضوعى از موضوعات است مثل حيات زيد ، عدالت بكر و . . . آن نيز در اختيار ما نيست كه حقيقتا نقض بكنيم يا نه ، پس نقض متيقن نيز مثل نقض يقين واقعا و حقيقتا ممكن نيست .\r\nامّا به آثار يقين : آثار و احكام يقين هم از قبيل جواز مسّ خط قرآن و . . . بود كه اشاره شد و اين‌ها نيز در اختيار ما نيست ( حكم شارع است . ) و ما نمىتوانيم آنها را حقيقتا نقض و نابود كنيم تا نهى از آن بجا باشد . پس نقض حقيقى كه مطلقا ممكن نيست . آرى مراد نقض بنايى و عملى است ؛ يعنى در حالت شك بنا را بر يقين سابق بگذار ، بدان عامل باش و . . . و اگر اين شد ، اسناد نقض به خود يقين هم صحيح است ؛ زيرا نقض عملى يقين سابق مقدور ماست به اينكه در زمان شك بنا را بر حالت سابق و يقين سابق نگذاريم و بدان اعتنا نكنيم و عامل نباشيم و چون مقدور است ، جا دارد كه شارع نهى كند و بگويد كه « لا تنقض اليقين » ، يقين سابق را عملا نقض نكن ، بلكه بنا را بر همان بگذار و برآن پايبند باش ، گويا كه هم‌اكنون يقين سابق دارى و تعبّدا و تنزيلا تغيير حالتى پيش نيامده ، تنها شكى پيش آمده كه قابل اعتنا نيست . با اين محاسبات نيازى به تصرّف در ظاهر كلمهء يقين و ارادهء متيقّن يا آثار يقين نداريم و اصلا اين‌ها خلاف ظاهر و خلاف اصل هستند و مجوّزى ندارند تا چه\r\n\r\n\r\n","description":"","footnote":"\r\n( 1 ) - فرائد الاصول ، ص 336 .\r\n","page_name":" 54 ","page_number":62},
  {"content":"\r\n\r\nرسد به اينكه ما ملزم به چنين تصرّفاتى باشيم ، آن‌گونه كه شيخ اعظم توهّم كرده بودند . باز هم اسناد به خود يقين است و نهى از نقض عملى خود يقين است و لا فرق كه متعلّق يقين از امورى باشد كه اقتضاى بقاء دارند يا از امورى باشد كه چنين نيستند ، و از اخبار ، حجيّت استصحاب مطلقا مستفاد است ، نه در خصوص شك در رافع .\r\nقوله : لا يقال : معترض مىگويد كه : بالاخره چاره‌اى نداريم ، جز اينكه در ظاهر قضيّهء لا تنقض اليقين بالشك تصرّفى كرده و بگوييم امام ( ع ) از يقين ، متيقّن يا آثار اليقين ( آثارى كه به واسطه يقين براى متيقّن ثابت مىشوند . ) را اراده كرده ( آن‌گونه كه شيخ اعظم فرمود . ) سرّ مطلب آن است كه اسناد نقض ( و لو به معناى نقض بنايى و عملى تا چه رسد به نقض حقيقى . ) به خود يقين ، تنها در صورتى صحيح است كه خود صفت يقين داراى اثر شرعى باشد ( مثلا نذر كرده تا زمانى كه يقين به حيات زيد دارد ، روزانه يك درهم صدقه بدهد ، كه وجوب تصدّق بر يقين به حيات زيد بار شده نهى از نقض خود يقين بجاست ؛ زيرا پس از اجراء استصحاب و بناگذارى بر يقين سابق و ابقاء يقين سابق ، هم‌اكنون اثر بر خود يقين بار مىشود كه وجوب تصدّق باشد . ) ولى در موردى كه اثر مال خود يقين نيست و صفت يقين داراى اثر شرعى نيست ، بلكه اثر شرعى مال متيقّن است ، در اينجاها بناگذارى بر يقين سابق و ابقاء خود يقين فايده‌اى ندارد ، زيرا بىاثر است و ناگزير بايد مراد متيقّن باشد و مورد صحيحهء زراره از اين قبيل است ؛ زيرا نتيجهء نهى از نقض خود يقين آن است كه الآن نيز بنا را بر يقين بگذار و بگو من يقين به وضو دارم ولى مىدانيم كه يقين به وضو شرعا موضوع اثر نيست و اين خود وضو و طهارت است كه اثر شرعى دارد كه جواز مسّ خطوط قرآن و . . . باشد . لذا ناگزير بايد مراد اين باشد كه لا تنقض المتيقّن . . . يعنى ابن على طهارتك و مطلوب شيخ اعظم همين بود ، پس تصرّف مذكور بجا و لازم است .\r\nقوله : بأنّه يقال : همان‌طور كه در مباحث قطع گفته شد ، صفت قطع و علم و يقين دوگونه ملاحظه مىشوند .\r\n1 - به عنوان استقلالى و موضوعى و بما انّه وصف من اوصاف النفس در قبال ظنّ و وهم و . . . كه در اين ديد ، كارى به جنبهء كاشفيّت علم از واقع نداريم و خود علم مطرح\r\n\r\n","description":"","footnote":"","page_name":" 55 ","page_number":63},
  {"content":"\r\n\r\nاست ، مثل « اذا يقنت بخمريّة مايع فيجب اجتنابه . »\r\n2 - به عنوان آلى و مرآتى و طريقى و كاشف از متعلّق و واقع كه نوعا چنين است و اصل اوّلى در باب قطع و علم همين است . حال اگر عنوان يقين در خطاب لا تنقض اليقين بالشك به عنوان صفتى از صفات اخذ شده بود ، جا داشت معترض بگويد كه در مورد خود روايت ، صفت يقين اثر شرعى ندارد . . . ولى به عنوان مرآتى و طريقى اخذ شده و شارع آن را طريق به سوى متيقّن يا آثار اليقين قرار داده و منظور از لا تنقض . . . اين است كه يقين را به لحاظ متعلّق در نظر گرفته و يقين را به اين ديد نقض نكن ، يعنى آثار متيقن را برآن مترتب كن ، به اين اعتبار اسناد نقض به خود يقين بجاست و نيازى به دخل و تصرّف ندارد .\r\nقوله : حيث تكون ظاهرة : در اين فراز دليلى مىآورند مبنى بر اينكه لا تنقض ظهور دارد در اخذ يقين در خطاب به عنوان مرآتى و طريقى .\r\nمقدمه : در تنبيهات استصحاب خواهد آمد كه مفاد اخبار باب استصحاب ، عبارت است از جعل و انشاء حكم مماثل ؛ يعنى در ظاهر حكمى درست مىشود كه مثل آن حكم واقعى مورد يقين است ، منتهى اگر مستصحب و متيقّن خودش حكم شرعى باشد مثل وجوب جمعه ، مفاد اخبار ، جعل حكم مماثل با خود مستصحب است كه مستصحب وجوب واقعى جمعه بود و مفاد اخبار جعل يك وجوب ظاهرى است در زمان شك و اين مثل آن است و هر دو از سنخ وجوب و فردى از آن هستند . و اگر مستصحب موضوع حكم شرعى باشد ، مثل خمريّت ، مفاد اخبار استصحاب عبارت است از جعل حكم مماثل با حكم مستصحب ، نه با خود مستصحب كه موضوع است ، مثلا خمر واقعى حرام است .\r\nحالا كه شك در خمريّت داريم ، در ظاهر خود خمريّت را استصحاب مىكنيم و به دنبالش همان حكم به حرمت مىآيد كه مثل حرمت واقعى است كه براى موضوع واقعى ثابت بود . تشريح مطلب در جاى خودش مىآيد .\r\nبا اين مقدّمه ، متفاهم عرفى از جملهء « لا ينقض اليقين بالشك » اين است كه يقين در آن به نحو آلى و مرآتى لحاظ شده ؛ زيرا اين جمله به هركه عرضه شود مىفهمد كه منظور لزوم عمل به حكمى است كه مماثل با متيقّن باشد ( در استصحاب حكمى ) يا مماثل با حكم\r\n\r\n","description":"","footnote":"","page_name":" 56 ","page_number":64},
  {"content":"\r\n\r\nمتيقّن باشد ( در استصحاب موضوعى ) درحالىكه اگر يقين در اين جمله به نحو استقلالى لحاظ شده بود ، حتما ظهور پيدا مىكرد در لزوم عمل به حكم مماثل با حكم خود يقين به عنوان صفتى از صفات نفس ، مثل همان لزوم تصدّق . . . درحالىكه اصلا اين به ذهن تبادر نمىكند . در نتيجه نقض به خود يقين مستند است و نهى از نقض عملى خود يقين است ، ولى يقين به عنوان آلى و طريق به سوى متيقّن .\r\nقوله : و ذلك : يقين مصداقى عبارتست از مصاديق خارجى يقين كه براى زيد و بكر و خالد و . . . پيدا مىشوند و اين‌ها حتما طريقيّت دارند و آلت و مرآت متيقّن هستند و شخص يقين‌كننده گويا اصلا وساطت يقين را نمىبيند و مستقيما خود شىء مورد يقين را مىبيند و معناى آلى و مرآتى بودن همين است كه اين فانى در آن شىء مورد يقين است ، مثل صورتى كه در آينه مىبينيد كه وساطت آينه اصلا مورد توجّه نيست .\r\nيقين مفهومى هم كه عنوان كلّى يقين باشد ، از آنجا كه كلّى طبيعى است و با مصاديقش اتّحاد دارد مىتواند به عنوان طريق و مرآتى در خطاب اخذ شود ، نه به عنوان موضوعى ، و در مورد « لا تنقض اليقين » مطلب از اين قرار است كه يقين مرآتيّت دارد و نهى از نقض يقين به لحاظ متيقّن و آثار يقين است .\r\nقوله : فافهم : شايد اشاره باشد به اينكه بالاخره مرجع كلام شما هم به كلام شيخ اعظم است ، با اين تفاوت كه ايشان در كلمهء يقين تصرّف كرد و مجاز مرتكب شد ؛ ولى شما سعى كرديد ظاهر را حفظ كنيد و از يقين خود يقين را اراده كنيد ، ولى به عنوان مرآتى و طريقى كه باز مرآت به سوى متيقّن است و منظور اصلى ترتيب آثار متيقّن است .\r\nقوله : ثم انّه حيث : شبههء ديگرى كه دربارهء صحيحهء زراره مطرح است اينكه مورد حديث شبههء موضوعيّه است ( چون سؤال از حكم فردى است كه داراى وضو بوده و . . . كه مورد خاصّ است . ) و برفرض كه دلالت صحيحه بر حجيّت استصحاب تمام باشد ، در خصوص شبهات موضوعيّه استصحاب ارزش پيدا مىكند و به درد شبهات حكميّه كه اصل و اساس بحث اصولى است نمىخورد .\r\nمرحوم آخوند در پاسخ مىفرمايد كه مفاد اخبار استصحاب عبارت شد از تنزيل ( تنزيل\r\n\r\n","description":"","footnote":"","page_name":" 57 ","page_number":65},
  {"content":"\r\n\r\nشك به منزلهء يقين يا مشكوك به منزلهء متيقّن ) و هريك از موضوعات جزئى خارجى و حكم شرعى كلّى قابل تنزيل هستند ( وجوب جمعه در زمان شك به منزلهء وجوب جمعهء يقينى باشد يا مايعى كه شك در بقاء خمريّت آن داريم به منزلهء خمر متيقّن باشد . ) در نتيجه صحيحهء زراره هم موضوعات را شامل است و هم احكام را ( به ديگر سخن هم شبهات موضوعيّه را شامل است و هم شبهات حكميّه را . ) اينكه مورد حديث از شبهات موضوعيّه است قبول ، ولى اعتبار به عموم جواب است نه به خصوص سؤال ؛ يعنى ملاك پاسخ امام است كه كلّى بود و چنان كه در تقريب استدلال ، قبلا بيان شد ، امام صغرا و كبرايى درست كردند و كبراى كلّى اين بود كه : « لا ينقض اليقين بالشك » و الف و لام هم براى جنس بود ؛ يعنى مطلق يقين و جنس يقين بدين گونه است كه با شك قابل نقض نيست و نبايد نقض شود و لا فرق كه يقين به حكمى از احكام باشد ( وجوب جمعه ) يا موضوعى از موضوعات ( وضو داشتن فلان انسان ) و سابقا شواهدى بر عموميّت آورديم از جمله قضيّهء كلّيهء ارتكازيّه بودن اين جمله بود . و از جمله استدلال به همين جمله در ساير روايات براى ساير امور غير از باب وضو بوده و . . .\r\nقوله : فتأمل . شايد اشاره باشد به اينكه شاهد اخير قابل خدشه است ؛ زيرا ساير روايات هم عموما موردشان شبههء موضوعيّه و راجع به موضوع خاصّى است و با شبههء حكميّه بيگانه است ؛ ولى مهمّ همان كليّت و عموميّت خود قضيّه و كبراى كلّى است به بيانى كه ذكر شد و نيازى به اين تأييد و استشهاد نيست .\r\n\r\n","description":"","footnote":"","page_name":" 58 ","page_number":66},
  {"content":"\r\n\r\n\r\nروايت دوّم\r\nدوّمين حديث از احاديث حجيّت استصحاب ، صحيحهء ديگرى از زراره است ( صحيحهء قبلى راجع به طهارت از حدث يعنى وضو داشتن بود ، اين صحيحه راجع به طهارت از خبث و نجاست ظاهرى لباس مصلّى است . ) اين صحيحه شش فراز دارد :\r\n1 - در فراز اول سخن از علم تفصيلى است : به لباسم قدرى خون دماغ يا خون ديگر يا مقدارى منى خورده بود من جاى آن را علامت‌گذارى كردم تا وقتى كه به آب برسم و آنجا را تطهير كنم ازقضا وقت نماز فرارسيد و من به كلّى فراموش كردم كه جامه‌ام نجس بوده و با آن نماز خواندم و پس از نماز به يادم آمد كه لباسم آلوده بوده ، حال وظيفه‌ام چيست ؟\r\nامام ( ع ) فرمود : « نماز را بايد اعاده كنى و جامه‌ات را بايد بشويى ! »\r\n2 - در فراز دوّم سخن از علم اجمالى است : اجمالا مىدانم كه نجاستى به جامه‌ام خورده ؛ ولى جاى آن را تفصيلا نمىدانستم ، در جستجوى آن برآمدم و جامه‌ام را وارسى كردم ؛ ولى نتوانستم آن را بيابم ، سپس با همان جامه نماز خواندم ، آنگاه پس از نماز جاى نجاست را يافتم ، وظيفه‌ام چيست ؟\r\nامام ( ع ) فرمود : « جامه‌ات را مىشويى و نمازت را اعاده مىكنى ! »\r\n3 - در فراز سوّم سخن از ظنّ و احتمال اصابه است : پرسيدم : اگر گمان مىكردم كه خونى به لباسم خورده ؛ ولى يقين نداشتم ، بدنبال گمان جامه را وارسى كردم و چيزى نديدم و با آن نماز خواندم ، و پس از نماز خون را در لباسم ديدم ، در اينجا وظيفه چيست ؟\r\nامام فرمود : « جامه‌ات را ( براى نمازهاى بعدى ) مىشويى ؛ ولى نماز را اعاده نمىكنى . » گفتم : « چرا نمازم را اعاده نكنم ؟ »\r\nامام فرمود : « لانّك كنت على يقين من طهارتك فشككت فليس ينبغى لك ان تنقض\r\n\r\n","description":"","footnote":"","page_name":" 59 ","page_number":67},
  {"content":"\r\n\r\nاليقين بالشك ابدا » يعنى علّت عدم اعاده آن است كه تو در گذشته يقين به طهارت ثوب داشتى و بعد شك كردى « صغرى » و سزاوار نيست كه يقين را با شك نقض كنى « كبرى » پس بنا را بر همان طهارت سابقه بگذار و خود را متطهّر بدان ! ( اين يكى از دو فراز مورد استدلال در اين صحيحه است . )\r\n4 - فراز چهارم : عرض كردم : « اجمالا مىدانم كه خونى به لباسم خورده ؛ ولى جاى آن را نمىدانم ، آيا بايد تمام لباسم را بشويم ؟ امام فرمود : تمام آن قسمت و طرفى را كه يقين دارى كه نجاست بدان طرف اصابت كرده را بشوى تا يقين به طهارت پيدا كنى . » ( اشتغال يقينى مستدعى فراغ يقينى است . )\r\n5 - فراز پنجم مربوط به شبههء موضوعيّه است : عرض كردم : « اگر ابتدا به ساكن شك كردم و احتمال دادم كه به لباسم چيزى خورده ، آيا حتما بايد نگاه و فحص كنم ؟ »\r\nامام فرمود : خير ، فحص لازم نيست . ( در شبههء موضوعيّه مطلب از اين قرار است . ) ولى اگر مىخواهى هرگونه شك و ترديد را از قلب خويش دور كنى ( و خيالت آسوده شود و وسوسه و ترديد به خودت راه ندهى . ) شستن بلامانع و خوب است . ( و گرنه شرعا واجب نيست . )\r\n6 - فراز ششم : عرض كردم اگر در اثناء نماز ، خونى در جامه‌ام مشاهده كردم وظيفه‌ام چيست ؟\r\nامام فرمود : اگر قبل از نماز شك كرده بودى كه خون به جامه‌ات رسيده باشد و در اثناء نماز مشاهده كردى ( قهرا اين همان خونى است كه از قبل احتمال مىدادى ) لذا وظيفه دارى نماز را بشكنى و با جامهء پاك اعاده كنى ؛ چون بخشى از نماز در جامهء نجس خوانده شده است و فاقد شرط است . ولى اگر پيش از نماز چنين شك و ترديدى برايت حاصل نبود ، و ابتدا به ساكن در اثناء نماز خون تازه در لباست ديدى ، وظيفه آن است كه هر جاى نماز كه هستى ، نماز را نگهدارى و جامه را تطهير كنى سپس بنا را بر نماز بگذار ( و از همان‌جا كه مانده ، ادامه بده . ) ، چرا ؟ به اين دليل كه « لانّك لا تدرى لعلّه شىء اوقع عليك فليس ينبغى لك ان تنقض اليقين بالشك ابدا » ؛ يعنى تو كه نمىدانى ( و يقين ندارى كه اين خون\r\n\r\n","description":"","footnote":"","page_name":" 60 ","page_number":68},
  {"content":"\r\n\r\nاز اوّل نماز به لباست خورده باشد ، ) شايد خونى است كه هم‌اكنون بر تو حادث شد .\r\n( پرنده‌اى از بالاى سرت عبور كرد و قطره خونى از بال‌وپر خونين او بر جامه‌ات افتاد . ) حال كه چنين است سزاوار نيست كه يقين را به وسيلهء شك نقض كنى « 1 » ( فراز دوّمى كه مورد استدلال قرار گرفته . )\r\nبحث سندى : نظير بحثى كه در صحيحهء اوّل بود كه مضمره است و راوى نام امام را ذكر نكرده و ضمير آورده ( قلت له ) و محتمل است مرجع ضمير غير امام باشد و اذا جاء الاحتمال بطل الاستدلال . . . در اينجا نيز مطرح است و پاسخ همان پاسخهاى مذكور در صحيحهء اوّلى است . مخصوصا اينكه در مجموع هفت سؤال و جواب مطرح شده و از شخصى مثل زراره بعيد است كه اين‌همه سؤال را از غير امام ( ع ) بپرسد ، بلكه احتمال اين مطلب صفر است .\r\nبحث دلالى : در دو فراز ( سوّم و ششم ) امام ( ع ) صغرا و كبراى كلّى درست كردند و فرمودند كه حال كه يقين سابق داشتى و شك لا حق دارى و اصلا سزاوار نيست كه يقين را به شك نقض كنى و كيفيّت استدلال به اين دو فراز همانند نحوه استدلال به صحيحهء اوّل است ، در آنجا مدّعا اين بود كه وضو واجب نيست . به اين دليل كه « فانّه على يقين من وضوئه و لا ينقض اليقين بالشك ابدا » و در اينجا مدّعا اين است كه اعادهء نماز واجب نيست ، به اين دليل كه در فراز سوّم و ششم فرموده : . . . « فليس ينبغى لك ان تنقض اليقين بالشك ابدا » ، و تعليل به امر ارتكازى است و كبراى كلّى در هر سه مورد يك قضيّهء كليّهء ارتكازيّه است و اشاره به اين است كه اين بناگذارى بر يقين سابق ، يك امرى است كه در ذهن عقلاء مرتكز و ريشه‌دار است و . . .\r\n( و بلكه دلالت صحيحهء دوّم به مراتب قوىتر از اوّلى است از اين نظر كه آنجا كلمهء فانّه . . .\r\nداشت و ما گفتيم كلمهء « فانّ در مقام تعليل به كار مىرود ؛ ولى در اين صحيحه مستقيما در هر دو فراز لام تعليل آمده و افادهء عليّت پرواضح است . همچنين در آنجا در كبراى كلّى كلمهء لا ينقض . . . آمده بود كه نهى است و امكان دارد كسى بگويد كه اين يك حكم تعبّدى\r\n\r\n\r\n","description":"","footnote":"\r\n( 1 ) - تهذيب الاحكام ، ج 1 ، ص 421 ، حديث 8 ، باب 22 .\r\n","page_name":" 61 ","page_number":69},
  {"content":"\r\n\r\nصرف است ، نه اينكه يك قضيّهء كليّهء ارتكازيّه ، ولى اينجا كلمهء فليس ينبغى . . . آمده كه جمله خبريّه است و مىفرمايد كه اصلا سزاوار نيست كه يقين با شك نقض شود و قضيّهء كلّيهء ارتكازى بودن و اشاره به امر ارتكازى عقلايى بودن خيلى روشن‌تر است . لذا نيازى نداريم كه سبك استدلال را مجدّدا تكرار كنيم . )\r\n( و امّا اشكالات : نخستين اشكال به اين استدلال ، همان است كه در صحيحهء اوّل نيز ذكر شد و آن اينكه الف و لام در كبراى كلّى اشاره به يقين معهود ، يعنى همان يقين به طهارت خبثيّه باشد كه مورد روايت بود و در نتيجه به درد جميع ابواب فقه نمىخورد و از مدعاى ما اخصّ است .\r\nپاسخ اين اشكال نيز همان است كه در صحيحهء اوّل ذكر شد و چندين جواب دادند كه نيازى به اعاده نيست . )\r\nقوله : نعم دلالته : اشكال دوّم ، به مورد اوّل از دو مورد استدلال به صحيحه است ، و آن اينكه در فراز سوّم فرمود : « لانّك كنت على يقين من طهارتك فشككت » در اين جمله دو احتمال وجود دارد .\r\n1 - مراد از يقين ، يقين سابق بر مظنّه باشد ؛ يعنى ساعت ده صبح ( مثلا ) يقين داشت كه لباسش پاك است ، ساعت يازده صبح ظنّ و احتمال اصابهء نجاست داد و بدنبال آن وارسى كرد و نديد و الآن شك در نجاست دارد ( و لم أر يعنى لا اعلم ، چون نديده‌ام پس نمىدانم ، عدم الوجدان دليل بر عدم العلم است نه عدم الوجود ) و اين شك تا آخر نماز هم با او بود و پس از نماز يك مرتبه خون را مشاهده كرد . طبق اين احتمال حديث به درد استصحاب مىخورد ؛ زيرا يقين سابق از ده صبح تا يازده محفوظ است و شك هم از يازده تا آخر نماز بوده و به قبل از يازده سرايت نمىكند و لذا شك در بقاء و شك طارى است و اركان استصحاب تمام است .\r\n2 - مراد از يقين ، يقين پس از ظنّ به اصابه باشد ؛ يعنى يازده صبح گمان كرد كه خونى به لباس او خورده و پس از وارسى ، آن را نديد و يقين كرد كه نيست ( بنا بر اينكه نديدم به معناى اين باشد كه مىدانم كه نيست . ) و سپس در اثناء نماز شك كرد كه اصلا از كجا كه\r\n\r\n","description":"","footnote":"","page_name":" 62 ","page_number":70},
  {"content":"\r\n\r\nهمان ساعت يازده خون در لباسم نبوده و اين شك سارى است و پس از نماز هم كه يقين به نجاست لباس پيدا كرد . طبق اين احتمال حديث به درد قاعدهء يقين و شك سارى مىخورد و ربطى به استصحاب ندارد و « اذا جاء الاحتمال بطل الاستدلال . »\r\nپاسخ اين شبهه يك كلمه است و آن اينكه احتمال اوّل ظاهر و متفاهم عرفى از صحيحه است ؛ زيرا پس از وارسى مىگويد : « و لم أر شيئا » يعنى چيزى نديدم ، پس نمىدانم . نه اينكه مىدانم كه نيست ، نيافتن دليل بر نبودن نيست .\r\nپس بعد از ظنّ به اصابه يقينى پيش نيامده تا امام بفرمايد كه « لانّك كنت على يقين من طهارتك . . . » پس منظور يقين پيش از ظنّ اصابه است .\r\n( البته اين مطلب قابل مناقشه است ؛ زيرا كه عرف عقلاء وقتى وارسى مىكنند و نمىيابند ، مطمئن مىشوند كه نيست و اطمينان علم عادى است و شايد مراد امام از يقين به طهارت همين علم عادى و اطمينان باشد . پس با احتمال دوّم هم سازگار است . آرى نسبت به فراز ششم جاى اين اشكال نيست و احتمال دوّم در آن داده نمىشود . )\r\nقوله : ثم انّه اشكل : اشكال ديگرى كه دربارهء استدلال مذكور مطرح شده اين است كه امام ( ع ) فرمود : « لا تعيد » يعنى نماز اعاده ندارد اين حكم به عدم اعاده را معلّل كرد به اينكه تو بر يقين بودى و الآن شك دارى و سزاوار نيست . . . يعنى اعاده كردن نقض يقين به شك نمودن است كه آن هم سزاوار و عقلايى نيست . اشكال اين است كه پس از نماز كه فهميد جامه‌اش نجس بوده و نماز با لباس نجس خوانده است ، اعاده كردن نماز نقض يقين به شك نيست ، بلكه نقض يقين به طهارت به يقين به ارتفاع آن است ؛ زيرا الآن وجدانا نجاست را يافته و يقينى دارد كه از اوّل هم لباس او نجس بوده و نماز در جامهء نجس خوانده و چنين اعاده‌اى نقض يقين به يقين است ، نه يقين به شك ، با اين حال چگونه امام ( ع ) عدم اعاده را به نقض اليقين بالشك معلّل كرده و فرمودند كه « لانّك كنت . . . و ليس ينبغى . . . ؟ » آرى حكم ديگرى هم هست كه تعليل امام با آن حكم متناسب است و آن مسألهء جواز ورود در نماز است . مىدانيم كه بدون طهارت لباس و بدن حق نداريم وارد نماز شويم اين‌ها شرط صحّت نماز مىباشند حال اگر در موردى ساعت ده صبح يقين به طهارت\r\n\r\n","description":"","footnote":"","page_name":" 63 ","page_number":71},
  {"content":"\r\n\r\nداشتيم و از يازده به بعد تا لحظهء ورود در نماز و بلكه تا آخر نماز شك در طهارت پيدا كرديم ، استصحاب بقاء مىتواند به ما اجازه ورود در نماز را بدهد ، چون وارد نشدن در نماز نقض يقين سابق با شك لا حق است و روايات مىگويد كه اين كار را نكنيد . ولى نمىتواند عدم وجوب اعاده را ثابت كند ؛ زيرا اعاده كردن در فرض مذكور نقض يقين به شك نيست ، بلكه نقض يقين به يقين ديگر بر خلاف حالت سابقه است . پس تعليل مذكور به درد ما نحن فيه و عدم الإعادة نمىخورد ، بنابراين چگونه امام ( ع ) چنين تعليلى آورد . و سر مطلب چيست ؟\r\nقوله : و لا يكاد يمكن : در پاسخ اشكال مذكور مىفرمايد : ما تنها يك راه فرار اين اشكال داريم و راه ديگرى نيست و آن راه اين است كه شرط واقعى داريم و شرط ظاهرى ، فى المثل طهارت واقعيّه داريم كه در واقع و نفس الامر و حقيقتا شخص داراى طهارت لباس باشد و طهارت ظاهرى داريم كه در ظاهر امر حكم به طهارت لباس مىكنيم و لو در واقع طهارت لباسى نباشد . مثلا قطع به طهارت لباس پيدا كرديم ، يا بيّنه به طهارت قائم شد و يا دست‌كم استصحاب طهارت جارى كرديم و يا با قاعدهء طهارت ( كلّ شىء طاهر ) حكم به طهارت لباس نموديم . در تمام اين موارد طهارت فعلى احراز شده ؛ ولى ممكن است مطابق واقع باشند كه در اين صورت همان طهارت واقعى و شرط واقعى به درجهء فعليّت مىرسد و وجوب اتيان و حرمت مخالفت پيدا مىكند و ممكن است مصادف واقع نباشند . در اين صورت طهارت واقعى به فعليّت نمىرسد و در مرحلهء اقتضاء و شأنيّت باقى مىماند و همين طهارت ظاهرى ، فعلى مىشود .\r\nحال در پاسخ اشكال مىگوييم كه اگر طهارت واقعى شرطيّت داشت ، جا داشت كسى بگويد كه بعد از كشف خلاف و يقين به نجاست لباس جاى استصحاب طهارت نيست و يقين سابق با يقين لا حق نقض شده است و عمل ما فاقد شرط است و بايد اعاده شود ؛ ولى طهارت كه شرط است اعمّ از طهارت واقعى و ظاهرى است به ديگر سخن ، احراز طهارت و لو با اصل يا قاعده ( اصل استصحاب ، قاعدهء طهارت ) شرط است تا چه رسد به احراز آن با بيّنه و طريق ديگر كه به طريق اولى كافى خواهد بود و وقتى احراز طهارت شرط\r\n\r\n","description":"","footnote":"","page_name":" 64 ","page_number":72},
  {"content":"\r\n\r\nبود مىگوييم كه اين شخص در حال نماز استصحاب طهارت داشت و اركانش تامّ بود ( يقين سابق قبل از ظنّ اصابه و شك لا حق پس از ظن به اصابه ) و به بركت آن محرز طهارت بود و شرط نماز حاصل بوده و كمبودى ندارد كه اعاده شود و اعاده كردن يعنى نقض يقين سابق با شك در زمان نماز كه جايز نيست يعنى استصحاب حال نماز را ناديده گرفتن يعنى طهارت واقعى را شرط دانستن ، يعنى احراز طهارت را كافى ندانستن كه اين‌ها صحيح نيست . پس علّت عدم اعاده آن است كه شرط فعلى نماز احراز طهارت است كه با اصل ثابت شده و جاى اعاده نيست . ( قيد حين الالتفات براى اين است كه در حال غفلت طهارت لباس شرط نيست و بدون آن‌هم اگر غافلا نماز خواند صحيح است . )\r\nقوله : لا يقال : دو نكته : 1 - هر جزء يا شرطى از اجزاء و شروط واجب موضوع احكامى هستند ؛ مثلا اگر چيزى شرط يا جزء شد اتيان آن لازم و مخالفت آن حرام است و . . .\r\n2 - مستصحب بايد يا حكمى از احكام شرعيّه باشد و يا موضوع حكم شرعى باشد . با توجه به اين دو نكته اگر كسى بگويد كه بنابراين كه شرط نماز احراز طهارت است نه خود طهارت ، پس نبايد استصحاب را در خود طهارت جارى كنيم ؛ زيرا خود طهارت نه حكم شرعى است ( كما هو واضح كه طهارت لباس زيد حكم شرعى نيست و از موضوعات خارجيّه است . ) و نه موضوع حكم شرعى است ؛ زيرا موضوع حكم شرط است و شرط خود طهارت نيست ، بلكه احراز طهارت است . پس طهارت نه حكم است و نه موضوع حكم و قبلا گفتم كه مستصحب ما يا بايد حكمى از احكام باشد و يا موضوعى از موضوعات داراى حكم . بنابراين استصحاب طهارت جارى نمىشود ، درحالىكه هدف شما از اين حديث اجراء استصحاب طهارت است .\r\nقوله : فانّه يقال : مرحوم آخوند به اين اشكال دو پاسخ مىدهند .\r\n1 - قبول داريم كه خود طهارت شرط فعلى نيست ( چون شرط فعلى را احراز طهارت گرفتيم نه خود طهارت ) ولى چنين نيست كه به كلّى از شرط بودن منعزل و بر كنار باشد ، بلكه خود طهارت ، شرط واقعى اقتضايى است كه در صورت مصادفت بيّنه يا اصل با واقع همان واقع فعلى مىشود و در صورت مخالفت ، آن واقع در مرحلهء شأنيّت باقى مىماند و\r\n\r\n","description":"","footnote":"","page_name":" 65 ","page_number":73},
  {"content":"\r\n\r\nاين طهارت ظاهرى جاى آن را مىگيرد . بنابراين استصحاب خود طهارت بلامانع است . به لحاظ اينكه خود طهارت هم موضوع حكم شرعى است . ( البتّه استصحاب حكم فعلى يا امر فعلى اثر دارد ، نه امر شأنى و اقتضايى . ) و اگر كسى بپرسد كه از كجا آخوند در فراز قبل احراز طهارت را شرط دانستند يا طهارت اعمّ از واقعى و ظاهرى را شرط دانستند يا در اين فراز سخن از شرط واقعى و اقتضايى بودن خود طهارت به ميان آورده‌اند ، در جواب مىفرمايند كه اين مطلب مقتضاى دو دسته ادلّه است .\r\nالف ) ادلهء اصلى و اوّلى در باب اجزاء و شروط ، مثل دليل « لا صلاة الّا بطهور » بنا بر اينكه طهور شامل طهارت ظاهرى لباس و بدن هم بشود و مثل دليل و «  ثِيابَكَ فَطَهِّرْ  » « 1 » بنا بر اينكه منظور تطهير جامه براى نماز باشد به‌هرحال مفاد اين مطلقات آن است كه خود طهارت لباس شرط است و اگر بعدا كشف خلاف شد بايد اعاده شود .\r\nب ) ادلّهء لا تنقض اليقين بالشك و قاعدهء طهارت و . . . كه مفادش كفايت طهارت ظاهرى استصحابى يا قاعده‌اى است و دستهء دوّم بر دستهء اوّل حكومت ظاهرى دارند و حكومت هم از نوع توسعه است ؛ يعنى دسته دوّم دايرهء موضوع دسته اوّل را توسعه مىدهند و دلالت مىكنند بر اينكه طهارت ، خصوص طهارت واقعى نيست ، بلكه اعمّ از واقعى و ظاهرى است . به ديگر سخن ، خود طهارت موضوعيّت ندارد و احراز آن شرط است . پس خود طهارت شرط واقعى و اقتضايى است و همين مقدار از ديدگاه آخوند كافى است كه استصحاب را در خود طهارت جارى كنيم .\r\n2 - گيرم كه خود طهارت تمام موضوع نيست ؛ ولى قيد الموضوع كه هست ( وقتى موضوع حكم شرعى يا شرط احراز طهارت شد نه احراز چيز ديگر ، پس خصوص طهارت بودن دخيل است و كلمهء احراز به سوى آن اضافه شده و از اين لحاظ قيد موضوع است ) و همين مقدار كافى است كه ما استصحاب را در خود طهارت جارى بسازيم ( چه اينكه در جاهاى ديگر در قيد يا جزء موضوع مركّب و مقيّد اگر جزيى را از خارج احراز كرديم ، جزء يا قيد ديگر را با استصحاب مىتوان اثبات كرد مثل باب غصب . )\r\n\r\n\r\n","description":"","footnote":"\r\n( 1 ) - سوره مدّثر ، آيه 4 .\r\n","page_name":" 66 ","page_number":74},
  {"content":"\r\n\r\nقوله : لا يقال : معترض مىگويد كه اين سخن را از شما مىپذيريم كه شرط نماز احراز طهارت باشد نه خود طهارت ؛ ولى اين مطلب با تعليل امام ( ع ) سازگار نيست ؛ زيرا امام ( ع ) در مقام بيان علّت عدم اعاده ، صغرى و كبرايى درست كردند كه حاصل آن چنين است .\r\nفلانى يقين به طهارت لباس داشت و بعد شك كرد « صغرا » و هركس كه يقين داشت و بعد شك كرد . يقين را با شك نقض نكند و بنا را بر يقين بگذارد ( به قول شيخ اعظم از يقين متيقّن اراده شده و متيقّن طهارت لباس است ؛ يعنى بنا را بر طهارت بگذارد و خود را متطهّر بداند و به نظر آخوند ( ره ) از يقين خود يقين اراده شده ، ولى به عنوان آلى و مرآتى و طريق كه طريق به سوى متيقّن است كه باز در معنا همان مطلب شيخ اعظم است و در صحيحهء اوّلى مبسوطا بيان شد . ) يعنى بنا را بر طهارت سابقه بگذار « كبرا » نتيجه هم آن است كه فلانى بنا را بر طهارت بگذارد او در ظاهر بر طهارت و داراى طهارت است . آنگاه نتيجهء تعليل امام اين است كه فلانى متطهّر است ،\r\nنه اينكه مفادش اين باشد كه فلانى محرز طهارت و مستصحب الطهارة است . آرى اگر فرموده بود كه لانّك احرزت الطهارة . . . جا داشت نتيجه‌گيرى كنيم كه ملاك احراز طهارت است و اين شرطيّت دارد كه حاصل است ؛ ولى چنين نفرمود . پس بيان شما كه احراز طهارت را شرط دانستيد با تعليل امام ( ع ) سازگار نيست .\r\nقوله : فانّه يقال : مرحوم آخوند در جواب مىفرمايد كه آرى همين‌طور است كه شما مىگوييد ( يعنى احراز طهارت را شرط دانستن با تعليل امام سازش ندارد . ) ولى بايد توجّه داشت كه چنين آدمى كه در روايت مطرح بود و يقين سابق داشت و . . . دو حالت دارد :\r\n1 - حالت قبل از انكشاف وقوع نماز در لباس نجس كه در مثال ما از ساعت يازده صبح تا آخر نماز باشد .\r\n2 - حالت پس از انكشاف وقوع نماز در لباس نجس كه بعد از اتمام نماز براى او حاصل شده و الآن نجاست را در لباس خود مىبيند .\r\nتعليل امام ( ع ) به لحاظ حالت بعد از انكشاف نيست ؛ و گرنه همان اشكال اصلى عود مىكرد كه به لحاظ اين حال اعاده كردن نقض يقين به شك نيست تا امام بفرمايد چنين\r\n\r\n","description":"","footnote":"","page_name":" 67 ","page_number":75},
  {"content":"\r\n\r\nنقضى روا نيست ، بلكه از نوع نقض يقين به يقين ديگر است و تعليل امام اشكال دارد .\r\nتعليل امام به لحاظ حالت پيش از انكشاف است ؛ يعنى در حال نماز كه يقين سابق به طهارت داشت و شك لا حق در بقاء داشت به آن اعتبار مىفرمايد كه : تو داراى استصحاب طهارتى و يقين خود را نشكن ، و اگر بپرسيد كه سائل از فرض بعد از انكشاف سؤال كرد و امام جواب داد و على القاعده بايد تعليلى هم كه ذكر مىكند ، به لحاظ همين حال باشد ، نه به لحاظ حال سابق ، پس چرا امام به لحاظ حال سابق و پيش از انكشاف چنين تعليل آورد ؟ در جواب مىگوييم كه : اين مطلب دو جهت دارد :\r\n1 - نكته‌اش آگهى دادن زراره است به اينكه شما در اينجا استصحاب حال نماز داشتيد و بر اساس آن نماز خوانديد و استصحاب حجّت است . پس اعاده چرا .\r\n2 - مىخواهند بفهمانند كه از اين پس هم آنكه مفيد براى عدم اعاده است همين استصحاب طهارت در حال نماز است ؛ و گرنه خود طهارت مفيد نشيت ؛ زيرا حالا كشف خلاف شد و معلوم گرديد كه طهارتى نبوده ، و نيز طهارت حاصل از قاعدهء طهارت هم نيست ؛ زيرا آن هم مغيّا به غايت علم به نجاست است كه على الفرض حاصل شده ، پس تنها وجه عدم اعاده وجود استصحاب سابق است و تعليل به آن اعتبار است . بنابراين گرچه ظاهر تعليل و صغرى و كبرا اين است كه « انّك متطهّر » ، ولى با توضيحاتى كه ذكر شد بايد گفت كه : منظور اين است كه « انّك محرز الطهارة و مستصحبها » ، بدين‌سان مدعاى ما بىاشكال مىشود كه احراز طهارت شرط است و هو موجود .\r\nقوله : ثم انّه : در جلد اوّل كفايه بحثى داشتيم با عنوان اجزاء و در آن بحث سه دسته اوامر مطرح بود :\r\n1 - امر واقعى اوّلى و اختيارى مثل امر به نماز با وضو كه قطعا مجزى بود .\r\n2 - امر واقعى اضطرارى مثل امر به نماز با تيمّم كه محلّ بحث بود كه آيا بعد از رفع عذر و اضطرار و تمكّن از ماء همان نماز با تيمّم مجزى است يا كفايت نمىكند و بايد نماز را اعاده كرد ؟\r\n3 - امر ظاهرى مثل امر حاصل از اماره يا اصل عملى ، مثلا بينه گفت اين آب پاك است\r\n\r\n","description":"","footnote":"","page_name":" 68 ","page_number":76},
  {"content":"\r\n\r\nو براى ما امر ظاهرى به وضو با آن و سپس نماز با آن درست شد و همين كارها را كرديم و پس از نماز كشف خلاف شد و يقين كرديم كه بيّنه اشتباه كرده و آب مزبور پاك نبوده ، يا مثلا استصحاب وجوب جمعه جارى كرديم و بدين‌وسيله امر ظاهرى به نماز جمعه درست شد و امتثال كرديم و سپس كشف خلاف شد يا استصحاب طهارت از حدث يا طهارت از خبث ( كه مورد بحث ما است ) جارى كرديم و نماز خوانديم و بعد معلوم شد كه چنين طهارتى نبوده ، آيا امتثال امر ظاهرى مجزى از امر واقعى هست و ما را بىنياز مىكند و نيازى به اعاده نداريم ؟ در باب اجزاء اين مطلب محلّ بحث بود .\r\nبا اين مقدّمه ، بعضىها مدّعى شده‌اند كه امر ظاهرى مجزى است و يكى از ادلهء آن را همين روايت زراره قرار داده‌اند كه امام فرمود اعاده لازم نيست ؛ زيرا كه تو داراى استصحاب و امر ظاهرى هستى ( و امر ظاهرى هم مجزى است . )\r\nمرحوم آخوند اوّل اين مطلب را ردّ مىكنند و مىفرمايند كه اگر مطلب از اين قرار بود خوب بود امام ( ع ) كبراى كلّى را چنين ذكر كنند كه چون امر ظاهرى دارى « صغرى » و امر ظاهرى هم مجزى است « كبرى » لذا اعاده لازم نيست ولى امام به اين امر استناد نكردند ، بلكه به مسئله نقض يقين به شك يعنى استصحاب استناد كردند .\r\nولى بعد با كلمهء اللّهم الّا ان يقال درصدد توجيه اين سخن برآمده . حاصل كلام آخوند ( ره ) اين است كه در مقام استدلال گاه نياز داريم كه صغرى و كبرى هر دو را بياوريم ( مثلا مىگوييم جهان حادث است ؛ زيرا كه متغيّر است و هر متغيرى حادث است و گاه نياز به ذكر صغراى تنها است مثلا جهان حادث است زيرا متغيّر است . ) و كبراى كلّى به سبب وضوح نيازى به ذكر ندارد . و گاه تنها كبراى استدلال مىآيد و صغراى آن مطوى و مقدّر است و نيازى به آوردن آن نيست . ( مثلا عالم حادث است ؛ چون هر متغيّرى حادث است . ) آنگاه در مورد بحث هم تعليل امام ( ع ) در واقع مركب از دو مقدّمه است . مقدمه اول يا صغرى مجموعهء چيزهايى است كه در كلام امام ( ع ) ذكر شده و حاصلش اين است كه تو استصحاب دارى و استصحاب امر ظاهرى درست مىكند . پس امر ظاهرى را امتثال كرده‌اى . و كبراى كلّى را مفروغ منه و مسلّم گرفته و ذكر نكرده‌اند و آن اينكه امر ظاهرى هم\r\n\r\n","description":"","footnote":"","page_name":" 69 ","page_number":77},
  {"content":"\r\n\r\nمجزى است ؛ يعنى اگر بعدا كشف خلاف شد ، نيازى به اعاده ندارد . و حكم به عدم اعاده بر اين اساس است .\r\n( ضمنا اجزاء گاهى شرعى و گاهى عقلى است و شرعى در مواردى است كه امر ظاهرى تمام ملاك و مصلحت امر واقعى را تحصيل نكرده و امكان تدارك هم وجود دارد ، اينجا عقل حكم به اجزاء ندارد ؛ ولى شرع به حكم اطلاقات و عمومات جعل اجزاء مىكند . عقلى در مواردى است كه امتثال امر ظاهرى وافى به تمام غرض و يا معظم آن باشد و بقيّه هم قابل تدارك و جبران نباشد ، اينجا عقل حكم به اجزاء مىكند .\r\nقوله : فتأمل : اشاره به اينكه همه جا كبراى كلى يا صغرى نمىتواند مطوى و مقدّر باشد ، مگر در مواردى كه امر بديهى و واضحى باشد كه نياز به ذكر نداشته باشد و كبراى مذكور از اين قبيل نيست و لذا اگر مراد بود ، حتما بايد ذكر مىشد .\r\nقوله : هذا غاية : اشكال عمدهء صحيحه اين بود كه امام ( ع ) عدم اعادهء نماز را به اين معلّل كردند كه : « لانّك كنت على يقين من طهارتك فشككت و ليس ينبغى لك ان تنقض اليقين بالشك ابدا » يعنى اعاده نقض يقين به شك است و نقض يقين به شك جايز نيست . . . و معترض گفت كه بعد از كشف وقوع نماز در لباس نجس ، اعاده كردن نقض يقين به شك نيست ، بلكه نقض يقين به يقين است و با تعليل امام ( ع ) سازگار نيست . ما خيلى كوشش كرديم تا اين اشكال را رفع كنيم و ثابت كنيم كه تعليل امام ( بر حسب فهم ما هم ) موجّه است .\r\nحال در پايان مىگوييم كه گيرم از عهدهء پاسخ‌گويى به اشكال مذكور برنيامده و نتوانيم اشكال مزبور را حلّ كنيم ؛ ولى اين باعث نمىشود كه ما از خبر روايت گذشته و از دلالت آن بر استصحاب صرف‌نظر كنيم ، بلكه باز هم براى حجيّت استصحاب به آن استناد مىكنيم ،\r\nبيان مطلب : همان گونه كه در اوايل استدلال به اين حديث و قبل از ورود در اشكال مذكور ، گفته شده ، دو قاعده داريم : 1 - قاعدهء استصحاب . 2 - قاعدهء يقين و شك سارى و روايت مذكور يا به درد قاعدهء استصحاب مىخورد ( بنا بر اينكه مراد از يقين ، يقين پيش از\r\n\r\n","description":"","footnote":"","page_name":" 70 ","page_number":78},
  {"content":"\r\n\r\nظنّ اصابه باشد . . . ) و يا به درد قاعدهء يقين و شك سارى مىخورد ( بنابراين مراد يقين پس از ظن اصابه باشد ) آنگاه مراد و مفاد روايت هركدام كه باشد ، اشكال مزبور را دارد كه پس از وجدان نجاست در لباس و احراز اين مطلب كه نماز در لباس نجس بوده اعاده نقض يقين به شك نيست ( شك لا حق و طارى يا شك سارى ) بلكه نقض يقين به يقين است « فكيف علّل الامام ( ع ) الاعادة بنقض اليقين بالشك ؟ » پس هركدام كه مراد باشد ، اشكال وارد است و كسى نمىتواند بگويد كه اگر استصحاب مراد باشد ، اشكال دارد ؛ ولى اگر قاعدهء يقين و شك سارى مراد باشد ، اشكال نيست . ضمنا به ذهن نيايد كه پس مراد از روايت قاعدهء ثالثى غير از استصحاب و شك سارى است ؛ زيرا جوابش آن است كه قطعا مفاد حديث و تعليل امام يكى از آن دو مىباشد و شقّ ثالثى وجود ندارد . و قبلا اشاره شد كه ارادهء استصحاب اولويّت دارد . در نتيجه روايت صحيحه به درد استصحاب مىخورد و دليل بر حجيّت استصحاب مىشود و توجيه تعليل امام كه با حكم به عدم اعاده چگونه مىسازد ، اگر با بيانات قبلى ما حلّ نشد ، بايد به اهلش كه اهل الذكر ( ع ) باشند ، ارجاع دهيم و بگوييم كه خود امام داناتر است به وجه اين تعليل .\r\n\r\n","description":"","footnote":"","page_name":" 71 ","page_number":79},
  {"content":"\r\n\r\n\r\nروايت سوّم\r\nسوّمين حديث از احاديثى كه براى حجيّت استصحاب به آنها استناد شده صحيحهء ديگرى از زراره است و بر خلاف دو صحيحهء قبلى كه مضمره بودند و از اين ناحيه مختصر اشكالى مطرح و جواب داده شد . اين صحيحه مسنده است و زرارة از يكى از دو امام همام ( امام باقر يا امام صادق عليهما السلام ) نقل كرده و آن اشكال را ندارد ، اين روايت دو بخش دارد .\r\nدر بخش اوّل سخن از شك ميان دوم چهار در نماز است و امام در جواب تعبيرى دارند كه حاصلش اين است كه بنا را بر چهار بگذارد و پس از سلام نماز ، دو ركعت نماز احتياط ايستاده بجاى آورد . چون اين بخش مورد استدلال نيست مرحوم آخوند نياورده ،\r\nدر بخش دوّم سؤال از اين است كه اگر نمازگزار نداند كه سه ركعت خوانده يا چهار ركعت ، ولى سه ركعت محرز است ( يعنى پس از اتمام سجدتين چنين شكى كرده و گرنه قبل از آن شك ميان سه و چهار به شك ميان دو و سه برمىگردد . ) و نسبت به چهارمى شك دارد كه الآن ركعت چهارم را هم بجا آورده و بايد تشهّد و سلام بگويد يا هنوز ركعت سوّم را تمام كرده و ركعت چهارم را بجا نياورده و بايد قيام كند براى ركعت چهارم .\r\nامام ( ع ) فرمود وظيفه‌اش آن است كه قيام كند و ركعت ديگرى به اين ركعات خوانده شد اضافه كند و پس از آن چيزى به گردنش نيست و خاطرش آسوده باشد . سپس امام ( ع ) شش جمله فرمودند كه به عقيدهء آخوند جملات بعدى عموما تأكيد جملهء اوّل است .\r\n1 - و لا ينقض اليقين بالشك . 2 - و لا يدخل الشك فى اليقين . 3 - و لا يخلط احدهما بالآخر . 4 - و لكنّه ينقض الشك باليقين . 5 - و يتمّ على اليقين فيبنى عليه . 6 - و لا يعتدّ\r\n\r\n","description":"","footnote":"","page_name":" 72 ","page_number":80},
  {"content":"\r\n\r\nبالشك فى حال من الحالات . « 1 »\r\nكيفيّت استدلال : منظور از يقين و شك ، يقين به چه چيزى و شكّ در چه امرى است ؟\r\nآيا منظور اين است كه يقين به سه ركعت را با شك در سه ركعت نقض نكن ؟ قطعا اين نيست ؛ زيرا نسبت به سه ركعت شكّ ندارد ، بلكه يقين دارد و سه ركعت را احراز كرده است . آيا منظور اين است كه يقين به عدم اتيان به سه ركعت را با شك در اتيان آن نقض نكن ؟ قطعا نه ؛ زيرا نسبت به سه ركعت يقين به عدم اتيان نيست ، بلكه به عكس يقين به اتيان دارد . آيا منظور اين است كه يقين به اتيان ركعت رابعه را با شك در آن نقض نكن ؟\r\nقطعا نه ؛ زيرا فرض اين است كه نسبت به ركعت چهارم شك در اصل اتيان دارد و يقين نيست .\r\nپس منظور چيست ؟ منظور اين است كه يقين به عدم اتيان ركعت چهارم را با شك در انجام آن نقض نكن ! يعنى در آنات و لحظات قبل ( مثلا در ركعت اوّل يا ركعت دوّم كه بودى ) يقين داشتى كه ركعت چهارم را نياورده‌اى و الآن كه سر از سجده برداشتى و ركعت ثالثه محرز است شك در اتيان رابعه دارى ، آن يقين را با اين شك نقض نكن و بنا را بر عدم اتيان ركعت چهارم بگذار و بعد هم آن را بجا آور ، با اين محاسبه روايت دليل بر استصحاب مىشود .\r\nقوله : و قد أشكل : شيخ اعظم در رسائل به اين استدلال اشكال وارد كرده و فرموده :\r\nطبق مذهب شيعه ( كه در شكيّات نماز بنا را بر اكثر مىگذارند و نماز احتياط جدا بجا مىآوردند . ) اين روايت نمىتواند دليل بر استصحاب باشد ؛ زيرا مفادش اين مىشود كه بنا را بر عدم اتيان بگذار و وقتى چنين بنا را گذاشتى ، مثل آن است كه يقين به عدم اتيان ركعت رابعه دارد و همان‌طور كه عند اليقين الوجدانى بالعدم ، قيام مىكردى و ركعت چهارمى هم متصلا اضافه مىكردى ، حال هم كه بنا را بر عدم گذاردى و مثل يقين به عدم شد ، باز بايد قيام كنى و ركعتى متصلا بيفزايى و مقتضاى استصحاب اين است . در حالى كه اين با مذهب اماميّه سازگار نيست . و روى همين اشكال شيخ اعظم فرمود مراد از يقين\r\n\r\n\r\n","description":"","footnote":"\r\n( 1 ) - وسائل الشيعة ، ج 5 ، ص 321 ، حديث 3 ، باب 10 .\r\n","page_name":" 73 ","page_number":81},
  {"content":"\r\n\r\nدر روايت ، يقين به عدم اتيان ركعت رابعه نيست ، بلكه مراد يقين به فراغ ذمّه است ؛ يعنى يقين به فراغ ذمّه را با شك در ان نقض نكن ! بلكه كارى كن كه يقين به فراغ ذمّه پيدا كنى ! در يك كلام اشتغال يقينى مستدعى فراغ ذمّة يقينى است و منظور امام اين است كه بايد احتياط كنى و راه آن را خود امام ( ع ) در روايات ديگر تعليم داده كه بنا را بر اكثر بگذارى و سلام نماز را بدهى و سپس يك ركعت نماز احتياط مفصولة و جداگانه بياورى ( تا اگر در واقع نمازت كامل بوده ، اين زيادى به لحاظ منفصل بودنش قادح نباشد و اگر ناقص بوده ، اين ركعت جبران‌كننده باشد . )\r\nنتيجه : حديث به در قاعدهء احتياط و اشتغال مىخورد و ربطى به قاعدهء استصحاب ندارد و از مورد بحث دور است . « 1 »\r\nقوله : و يمكن الذّب عنه : مرحوم آخوند مىفرمايد كه ميان اين دو مطلب منافاتى نيست كه هم مراد از « لا تنقض اليقين بالشك » استصحاب باشد و هم احتياط كردن به اين نحوى باشد كه در اشكال اشاره شد ( بنا را بر اكثر گذاردن و . . . ) زيرا كه دو حكم در اينجا مطرح است :\r\n1 - اصل اينكه وقتى شك در اتيان ركعت رابعه نمود ، بنا را بر عدم اتيان بگذارد و خود را اين‌گونه فرض كند و قهرا بايد جبران كند و آن را بياورد .\r\n2 - آن ركعت مشكوك را چگونه بياورد ؟ آيا به نحو متّصل و چسبيده به سه ركعت بدون فصل سلام نماز يا به نحو منفصل و جداگانه و پس از تشهّد و سلام در همين ركعت ؟ آنگاه روايت به وضوح حكم اوّل را دلالت دارد كه استصحاب باشد ؛ يعنى بنا را بر عدم اتيان مىگذارد و يقين را با شك نقض نمىكند . ولى در روايت ندارد كه ركعت رابعه را متصلا بجا آورد يا منفصلا . سربسته فرموده كه يقين را نقض نكن و بنا را بر عدم اتيان بگذار و ركعت رابعه را بياور ؛ امّا متّصل يا منفصل را بيان نكرده آنگاه يا ظهور در متّصل بودن دارد و يا اطلاق دارد و هركدام را مىگيرد ؛ ولى روايات فراوانى هم داريم « 2 » كه صريحا مىگويد\r\n\r\n\r\n","description":"","footnote":"\r\n( 1 ) - فرائد الاصول ، ص 332 - 331 .\r\n( 2 ) - وسائل الشيعة ، ج 5 ، ص 319 - 317 ، باب هشتم از ابواب خلل در نماز ، روايات باب .\r\n","page_name":" 74 ","page_number":82},
  {"content":"\r\n\r\nهنگام شك در ركعات نماز بايد بنا را بر اكثر بگذارى و پس از سلام نماز ، نماز احتياطى جداگانه بجا آورى ، آنگاه حديث « لا تنقض » ظهور در اتصال دارد و اين روايات نصّ در انفصال هستند و نص بر ظاهر مقدم است ، يا آن حديث اطلاق دارد و شامل اتصال هم مىشود و اين روايات مقيّد هستند به فرض انفصال و با اين‌ها آن اطلاق تقييد مىشود . در نتيجه هم از روايت حكم استصحاب به دست مىآيد و هم مخالف مذهب اماميّه نيست و جمع ميان ادلّه مطلب و مذهب را روشن مىسازد .\r\nشيخ اعظم ميان اين دو مطلب خلط نمود و شايد « فافهم » اشاره به همين باشد كه جاى چنين خلطى نيست .\r\nقوله : و ربما اشكل ايضا : اشكال ديگرى كه به روايت شده آن است كه برفرض روايت دليل بر قاعدهء استصحاب باشد ، نه قاعدهء احتياط ؛ ولى از اخبار خاصّه‌اى است كه مخصوص باب نمازگزار شاكّ است و به درد ساير ابواب و موارد نمىخورد و يك قاعدهء كلّى از آن به دست نمىآيد ، چرا كه تمام فرازهاى حديث به صورت فعل معلوم ذكر شده و ضمير فاعلى مستتر در آنها به همان انسان شاكّ ميان سه و چهار رجوع مىكند و مىفرمايد كه اين كسى كه نمىداند سه ركعت خوانده يا چهار ركعت ، وظيفه‌اش اين است كه قيام كند و ركعت ديگرى اضافه كند . . . يقين را با شك نشكند ، شك را در يقين دخالت ندهد ، يكى را با ديگرى مخلوط نكند و . . . كه در تمام اين‌ها او ( مصلّى شاك ) مورد خطاب امام ( ع ) است و الغاء خصوصيّت كردن و قاعدهء كلّى از آن استنباط كردن دليل مىخواهد ، بنابراين دليل اخصّ از مدّعا است ، مدعا حجيّت استصحاب در جميع ابواب فقه است ؛ ولى دليل فقط حجيّت استصحاب را در مورد نمازگزار شاك ثابت مىكند و به حال ساير موارد سودمند نيست . ( نظير اين اشكال در صحيحهء اوّل زراره نيز مطرح شد . )\r\nقوله : و ان كان يؤيده : در واقع از اينجا تا پايان ، پاسخ اشكال مزبور است ( و در صحيحهء اوّل به چندين بيان از اشكال پاسخ دادند كه در اينجا به دو بيان بسنده مىكنند ) .\r\n1 - قضيّهء مذكور در حديث ( لا ينقض اليقين ) و يا تعابير مشابه آن ( لا تنقض اليقين بالشك ، ليس ينبغى و . . . ) تنها در مورد نمازگزار شاك وارد نشده ، بلكه در موارد و ابواب\r\n\r\n","description":"","footnote":"","page_name":" 75 ","page_number":83},
  {"content":"\r\n\r\nديگر نيز وارد شده ( مثل طهارت از حدث در صحيحهء اوّل ، طهارت لباس در صحيحهء دوّم و . . . ) و اين مطلب مؤيّد آن است كه قاعدهء استصحاب مخصوص باب نمازگزار شاك نيست و الغاء خصوصيّت كرده و قائل به تعميم مىشويم .\r\n2 - اصولا خود اين تعابير ظهور دارند در اينكه مناط حرمت نقض يقين به شك آن است كه خود يقين خصوصيّتى ( استحكام ) دارد كه قابل نقض با شك نيست . ( صرف‌نظر از اينكه يقين به چه چيزى باشد . ) جنس يقين به‌گونه‌اى است كه با جنس شك قابل نقض نيست و اين مطلب اختصاص به باب خاصّى ندارد .\r\n\r\n","description":"","footnote":"","page_name":" 76 ","page_number":84},
  {"content":"\r\n\r\n\r\nروايت چهارم\r\nچهارمين روايت از روايات حجيّت استصحاب ، دو روايت است كه از امام على ( ع ) نقل شده و چون صدر دو روايت مثل هم است ، مرحوم آخوند آن دو را يك جا آورده و به منزلهء يك روايت فرض كرده ( در مقام استدلال ) و آن اينكه هركس در گذشته بر يقين بود ( حذف متعلّق مفيد عموم است ؛ يعنى يقين به حكمى از احكام كليّه و جزئيّه باشد يا به موضوعى از موضوعات احكام ، و اعتراضى كه به سه روايت قبل وارد بود كه مخصوص بابى هستند و قاعدهء كلّى از آنها استنباط نمىشود ، در اينجا اصلا وارد نيست ، گرچه در همان‌جا هم اشكال را جواب داديم ، ولى در مورد روايت چهارم اصلا تفوّه به اين اشكال بىمورد است و لذا مفيد قاعدهء كلّى است . ) بدنبال آن شك كرد ( بعضى نسخه‌ها حرف فاء دارد اى فشكّ ، و بعضى نسخه‌ها كلمهء ثمّ دارد اى ثمّ شكّ ، و بعضى نسخه‌ها كلمهء فاصابه شكّ دارد كه مرحوم آخوند نقل كرده است . ضمنا متعلّق فشكّ حذف شده ؛ ولى به قرينهء ما قبل روشن است كه منظور شكّ در همان امرى است كه بدان يقين داشت . ) چنين كسى كه يقين سابق به امرى داشت و بعد شك در آن پيدا كرده وظيفه‌اش آن است كه بنا را بر يقين خويش بگذارد و برطبق آن مشى و حركت كند و بگذرد ، سپس در مقام تعليل در يك روايت فرموده كه « فانّ الشك لا ينقض اليقين » ؛ « 1 » يعنى شك بما هو شك ناقض و شكنندهء يقين بما هو يقين نيست . در روايت ديگر فرموده كه « فانّ اليقين لا يدفع ( و طبق نسخهء ديگر : لا يرفع ) بالشك » ؛ « 2 » يعنى جنس يقين با جنس شك قابل دفع يا رفع نيست و شك نمىتواند رافع يقين باشد .\r\nكيفيّت استدلال روشن است و تعبيرات دو روايت كاملا دليل بر استصحاب است ؛ زيرا\r\n\r\n\r\n","description":"","footnote":"\r\n( 1 ) - خصال صدوق ، ص 619 ، حديث اربعمائه .\r\n( 2 ) - ارشاد شيخ مفيد ، ص 159 .\r\n","page_name":" 77 ","page_number":85},
  {"content":"\r\n\r\nيقين سابق داشت و شك لا حق پيدا كرد و بايد بنا را بر يقين بگذارد و به شكّ خويش اعتنا نكند . اين همان استصحاب است و ذيلا هم دستور مزبور را معلّل ساخته به يك قضيّهء كليّهء ارتكازيّه كه جاى هيچ‌گونه شك و ترديد باقى نمىگذارد .\r\nقوله : و هو و ان كان : تنها اشكالى كه به اين حديث شده آن است كه اين حديث به درد قاعدهء يقين و شك سارى مىخورد ، نه به درد استصحاب ؛ زيرا كلمهء فاء يا ثمّ دارد ( فشكّ يا ثم شكّ ) و از نظر ادبيّات عرب ، كلمهء فاء و ثمّ براى ترتيب است ( الفاء للترتيب باتصال و ثم للترتيب بانفصال ) و مفاد حديث اين است كه اوّل يقين پيدا كرد و پس از مدّتى شك پيدا كرد . پس زمان يقين و شك مختلف و متعدّد است و اين با قاعدهء يقين و شك سارى مىسازد ؛ زيرا در آنجاست كه يقين زمانا تقدّم دارد و شك زمانا متأخّر است و ظهور حديث هم موافق آن است و امّا در استصحاب ضرورتى ندارد زمان يقين پيش از زمان شك باشد ، بلكه سه فرض متصوّر است .\r\n1 - زمان يقين پيش از زمان شك باشد كه معمول و متعارف چنين است . فى المثل صبح يقين به عدالت پيدا كرد و الآن شك در بقاء عدالت پيدا مىكند .\r\n2 - به عكس قبلى يعنى زمان شك سابق باشد ، فى المثل الآن شك كرد كه وضو دارد يا نه ، با قدرى درنگ و فكر به يادش آمد كه قبلا وضو داشته و حالا شك در بقاء دارد .\r\n3 - يقين و شك هم‌زمان پيدا مىشوند ؛ يعنى همين‌الان كه يقين به وضوى سابق دارد ، بلافاصله هم شك در بقاء آن پيدا مىكند ( البتّه منظور اتّحاد عرفى است ) در نتيجه روايت به درد قاعدهء يقين و شك سارى مىخورد و ربطى به استصحاب ندارد .\r\nقوله : الّا انّ المتداول : مرحوم آخوند به دو بيان از اشكال مزبور پاسخ مىدهند :\r\n1 - ظهور مزبور را قبول داريم ؛ ولى باعث نمىشود كه قاعدهء يقين و شك سارى متعيّن شود ، بلكه به درد حمل بر استصحاب نيز مىخورد ؛ زيرا در باب استصحاب همچنين تعبيرى متداول است ( و نمونه‌اش قبلا در فراز سوّم از صحيحهء دوّم زراره ذكر شد كه « لانّك كنت على يقين من طهارتك فشككت بود . . . » )\r\nسؤال : با اينكه در استصحاب اختلاف زمان وصف يقين و شك معتبر نيست ، چرا\r\n\r\n","description":"","footnote":"","page_name":" 78 ","page_number":86},
  {"content":"\r\n\r\nچنين تعبيرى مىكنند ؟\r\nجواب : شايد به خاطر اين باشد كه در استصحاب ، موصوفين ( متيقّن و مشكوك يا متعلّق يقين و شك ) اختلاف زمانى دارند ( متيقّن طهارت صبح است و مشكوك طهارت ظهر است . ) و اين اختلاف از موصوفها به و صفها ( يقين و شك ) سرايت مىكند ، از اين روى تعبير با فاء يا ثمّ مىآيد .\r\nسؤال : وجه سرايت اختلاف از موصوفها به و صفها چيست ؟\r\nجواب : وجهش آن است كه ميان وصف و موصوف يعنى يقين و متيقّن نوعى از اتّحاد وجود دارد ( يقين آلت و مرآت و فانى در متيقّن است و از جهتى خود همان است و لذا گويا يقين را نمىبينيم و مستقيما متيقن را مىبينيم . ) لذا حكم يكى به ديگرى سرايت مىكند يا نسبت داده مىشود .\r\nقوله : فافهم : شايد اشاره باشد به اينكه ميان يقين و متيقن اتحاد هست ؛ ولى ميان شك و مشكوك كه اتحادى نيست ؛ زيرا شك كه مرآت مشكوك و فانى در آن نيست تا با آن متحد باشد . لذا بهتر بود به جاى پاسخ مزبور بگوييم كه غالبا در استصحاب هم اوّل يقين مىآيد و سپس شك مىآيد و فرد غالب همين است و لذا چنان تعبيرى كرده و فرد نادر را به حساب نياورده است . از اين لحاظ خيالمان راحت است .\r\n2 - علاوه بر اينكه ذيل دو حديث هم تعليلى آمده كه يك قضيّهء كلّيهء ارتكازيّه است و در سه صحيحهء پيشين همين تعابير يا مرادف آن ذكر شده بود در مورد استصحاب هم بود و آنها قرينه مىشوند كه اينجا نيز منظور استصحاب باشد ، نه قاعدهء يقين و شك سارى .\r\nسؤال : چه مانعى دارد كه روايت به درد هر دو قاعده بخورد ؟\r\nجواب : روايت يا مجمل است و هر دو محتمل است و اذا جاء الاحتمال بطل الاستدلال كه در اين صورت به درد هيچ قاعده‌اى نمىخورد يا ظهور در هر دو قاعده دارد كه استعمال لفظ در اكثر از معناى واحد مىشود و محال است و يا ظهور در احدهما دارد كه معترض ادّعا كرد ظهور در قاعدهء يقين و شك سارى را و آخوند ( ره ) به دو بيان پاسخ دادند .\r\nدر نتيجه به عقيدهء آخوند دو روايت مزبور نيز از ادلّهء حجيّت استصحاب مىباشند .\r\n\r\n","description":"","footnote":"","page_name":" 79 ","page_number":87},
  {"content":"\r\n\r\n\r\nروايت پنجم\r\nروايت ديگر از رواياتى كه براى حجيّت استصحاب به آنها استدلال شده ، خبر صفّار از كاشانى راجع به روزهء يوم الشك است . ما دو يوم الشك داريم . يكى اوّل ماه رمضان كه بيست و نه روز از شعبان گذشته و الآن نمىدانيم كه روز سىام شعبان است يا اوّل رمضان .\r\nديگرى آخر ماه رمضان كه بيست و نه روز از ماه رمضان سپرى شده و شك داريم كه امروز آخر ماه رمضان است يا اوّل ماه شوال . )\r\nشيخ اعظم از روايت ذيل هر دو را فهميده و آخوند ( ره ) يوم الشك اوّل را فهميده و بر اساس آن توضيح داده‌اند و شايد هم از باب مثال آن را ذكر كرده‌اند . به‌هرحال راوى مىگويد كه در مدينه بودم و به محضر امام ( يا امام جواد عليه السلام است و يا امام هادى عليه السلام . ) نامه‌اى نوشتم و از روزهء يوم الشك پرسيدم ، كسى كه شك دارد امروز از ماه رمضان است يا خير وظيفه‌اش چيست ؟ آيا بايد روزه بگيرد يا خير ؟ امام ( ع ) در جواب مرقوم داشتند ؟ « اليقين لا يدخل فيه الشك » يقين بما هو يقين امرى است كه شك در آن دخل و تصرّفى ندارد و يقين مدخول شك قرار نمىگيرد ( يعنى به شك خويش اعتنا نكن و بنا را بر يقين بگذارد ! ) سپس قاعدهء كلّى ارائه كردند كه « صم للرؤية و افطر للرؤية » « 1 » ؛ يعنى ملاك وجوب صوم رؤيت هلال رمضان است و قبل از آن واجب نيست و ملاك وجوب افطار هم رؤيت هلال شوّال است و پيش از آن جايز نيست .\r\nكيفيّت استدلال : مراد از يقين در كلام امام ( اليقين . . . ) يقين به شعبان باشد كه تا به حال يقين داشتى و مراد به شك ، شك در بقاء و ارتفاع ماه شعبان باشد . در چنين موردى نبايد يقين را با شك نقض كنى ، بلكه بنا را بر يقين بگذار و امروز را هم از ماه شعبان حساب كن !\r\n\r\n\r\n","description":"","footnote":"\r\n( 1 ) - تهذيب الاحكام ، ج 4 ، ص 214 ، حديث 17 ، باب علامت اوّل ماه رمضان .\r\n","page_name":" 80 ","page_number":88},
  {"content":"\r\n\r\nو چون استصحاب موضوعى است و بايد اثر شرعى داشته باشد ، مىفرمايد كه اثر آن عبارت است از عدم وجوب روزه ؛ يعنى امروز روزه واجب نيست و پس از رؤيت هلال و يقين به دخول رمضان روزه واجب مىشود . ( نسبت به يوم الشك آخر نيز نظير اين محاسبات مىآيد . )\r\nقوله : و ربّما يقال : مرحوم آخوند در پاسخ مىفرمايد : روايات فراوانى در باب صوم يوم الشك وارد شده كه با ملاحظهء آنها انسان تقريبا قاطع مىشود كه مراد از يقين در كلام امام يقين به شعبان نيست ، بلكه يقين به فرا رسيدن ماه رمضان است و منظور امام اين است كه در باب وجوب صوم و افطار ، يقين موضوعيّت دارد و ظنّ و حدس و گمان و احتمال ارزش ندارد ، بلكه اگر يقين كردى ، به دخول ماه رمضان بايد روزه بگيرى ، و اگر يقين به حلول شوال پيدا كردى ، بايد افطار كنى و اگر اين شد ، ربطى به استصحاب ندارد ؛ زيرا وقتى يقين موضوعيّت پيدا كرد قاعده آن است كه تا يقين باشد ، حكم نيز هست و يقين كه رفت حكم هم منتفى است ؛ يعنى اگر يقين به ورود رمضان ندارى روزه واجب نيست ، ولى نه از باب استصحاب شعبان ، بلكه از باب سالبه به انتفاء موضوع است كه وقتى علّت نبود معلول هم قطعا نيست و شكى نداريم تا به استصحاب متوسّل شويم . در پايان مىفرمايد كه مرحوم شيخ حرّ عاملى در كتاب وسائل الشيعة بابى را منعقد كرده‌اند كه مراجعه به آن باب شاهد صدق مدّعاى ماست . « 1 » در نتيجه ، حديث پنجم دليل بر حجيّت استصحاب نيست .\r\n\r\n\r\n","description":"","footnote":"\r\n( 1 ) - وسائل الشيعة ، ج 7 ، ص 182 ، باب 3 ؛ و تهذيب الاحكام نشانى مذكور ، باب 41 .\r\n","page_name":" 81 ","page_number":89},
  {"content":"\r\n\r\n\r\nروايت ششم\r\nآخرين دسته رواياتى كه براى حجيّت استصحاب به آنها استناد مىكنند ، دو طايفه روايت است .\r\n1 - اخبار طهارت كه بيانگر طهارت و پاكى اشياء هستند و قسمى از آنها به صورت عام و كلّى مىفرمايد : كل شىء طاهر ( نسخهء اصلى نظيف است ) حتى تعلم انه قذر ؛ يعنى هر چيزى در عالم پاك است تا زمانى كه بدانى و يقين كنى كه نجس شد « 1 » و قسمى از آنها در خصوص آب به صورت عام و كلّى مىگويد : « الماء كلّه طاهر حتى تعلم انه نجس » ( در منابع روايى حتى يعلم انه قدر آمده . ) يعنى همهء آبهاى دنيا پاك مىباشند تا زمانى كه يقين به نجاست آبى پيدا كنى . « 2 »\r\n2 - اخبار حليّت كه به صورت كلّى مىگويد كل شىء لك حلال حتى تعرف انّه حرام ؛ يعنى هر چيزى در حق شما حلال است و ارتكاب آن مجاز است تا زمانى كه بشناسى كه فلان چيز حرام است . « 3 »\r\nاين اخبار عموما جملهء غائيّه و مغيّا به غايتى هستند و از نظر اينكه مفاد مغيّا چيست و مفاد غايت كدام است ؟ احتمالاتى وجود دارد كه مرحوم آخوند در كفايه سه احتمال را مطرح كرده‌اند .\r\n1 - مختار خود آخوند اين است كه : در روايات مغيّا ( كل شىء طاهر ، كل شىء حال ، ماء كلّه طاهر ) در مقام بيان حكم واقعى است ( حكمى كه براى اشياء به عناوين اوّلى و\r\n\r\n\r\n","description":"","footnote":"\r\n( 1 ) - مستدرك الوسائل ، ج 1 ، ص 582 ، حديث 4 ، باب 29 ، من ابواب النجاسات و الاوانى .\r\n( 2 ) - الكافى ، ج 3 ، ص 1 ، حديث 2 و 3 ؛ وسائل الشيعة ، ج 1 ، ص 100 ، حديث 5 باب اوّل .\r\n( 3 ) - الكافى ، ج 5 ، ص 313 ، حديث 40 ؛ وسائل الشيعة ، ج 12 ، ص 60 ، حديث 4 ، باب 4 .\r\n","page_name":" 82 ","page_number":90},
  {"content":"\r\n\r\nاصلى آنها بار مىشود و بر ذات آنها مترتّب است و علم و جهل در آن دخالتى ندارد ، مثل الصلاة واجبة ، الخبر حرام . ) و مفادشان اين است كه هر چيزى واقعا پاك است و حكم اصلى و اوّلى اشياء از لحاظ طهارت و نجاست ، طهارت است چه ما بدانيم و چه ندانيم ، و كلمهء شىء هم كنايه از عناوين واقعى اشياء است ؛ يعنى گويا فرموده : انسان پاك است ، فرس پاك است ، زمين پاك است ، فرش پاك است و . . . و هر چيزى واقعا حلال است چه بدانيم و چه ندانيم ، خوردنيها حلالند ، نوشيدنيها حلالند ، ديدنيها حلالند و . . . و در ناحيهء مغيّا حكم حليّت و طهارت به خود اشياء و افعال اختيارى ما بار شده و سخن از علم و جهل در ميان نيست و همانند ساير عمومات و اطلاقات و خطابات در مقام بيان حكم واقعى هستند ؛\r\nولى ذيل روايات يا غايت ( حتى تعلم انه قذر ، او نجس ، او حرام ) به لحاظ اينكه سخن از علم و جهل به ميان آمده و فرموده تا زمانى كه بدانى ، مفادش اين است كه تا جاهل و شاك هستى و نمىدانى طهارت و حليّت باقى است .\r\nو اين ويژگى در احكام ظاهرية است ( احكامى كه براى اشياء به ملاحظهء جهل به حكم واقعى آنها ثابت مىشوند . ) و گرنه در حكم واقعى كه قيد جهل و عدم العلم مطرح نيست ، لذا مبيّن حكم ظاهرى هستند و كلمهء حتّى يا الى دالّ بر استمرار است و مفاد مجموع صدر ذيل اين است كه هر چيزى در واقع پاك يا حلال است و اين پاكى و حليّت در ظاهر باقى و برقرار و مستمرّ است تا زمانى كه علم به قذارت يا حرمت پيدا كنى ؛ يعنى اگر در ادامه هم يقين به طهارت و حليّت ( حكم واقعى ) دارى كه بحثى نيست و خود حكم واقعى استمرار دارد . و اگر يقين به نجاست يا حرمت پيدا كردى ، باز بحثى نيست و جاى حكم به حليّت و طهارت نيست نه واقعا و نه ظاهرا ؛\r\nولى اگر يقين به هيچ‌يك از دو طرف ضدّين يا نقيضين ( حرمت و حليّت ضدان هستند چون هر دو امر وجودى و مجعول شارع مىباشند ؛ ولى طهارت و نجاست مورد بحث است و به قوله مرحوم مشكينى در حاشيه به عقيدهء آخوند طهارت امر عدمى است اى عدم القذارة و از اين جهت نقيضان محسوب مىشوند كه يكى وجودى و ديگرى عدمى\r\n\r\n","description":"","footnote":"","page_name":" 83 ","page_number":91},
  {"content":"\r\n\r\nاست و تعبير به ما لم يعلم بطروّ ضدّه او نقيضه كه در دو جاى اين بحث در كفايه آمده اشاره به همين است . )\r\nپيدا نكردى در اين صورت به حكم غايت . همان طهارت يا حليّت در ظاهر ثابت و مستمرّ است و بنا را بر بقايش بگذار و اين جز با استصحاب سازگار نيست .\r\nبه ديگر سخن ، گاهى مغيّا يا صدر روايت به تنهايى در خطابى آمده و فرموده : كل شىء طاهر ، كل شىء حلال و . . . و غايتى در بين نيست ، چنين خطابى صددرصد مبيّن حكم واقعى است و ربطى به حكم ظاهرى ندارد ، نه قاعدهء طهارت و حليّت كه در شك در طهارت و حليّت جارى مىشود و نه استصحاب طهارت و حليّت ، و مثل ساير خطابات شرعى مىشود البتّه چه‌بسا استثنائاتى داشته باشد ؛ ولى باقيمانده افراد پس از استثناء واقعا پاك و حلال هستند .\r\nولى گاهى اين خطابات مغيّا به غايتى هستند . آن‌هم گاهى غايتى است كه خودش هم مبيّن حكم واقعى است . فى المثل فرموده : كل شىء طاهر حتّى لاقى نجسا يا الماء كلّه طاهر الّا ما لاقى نجسا كه صدر و ذيل در مقام بيان حكم اللّه واقعى است ؛ يعنى تا آب يا اشياء ديگر با نجس ملاقات نكرده‌اند ، واقعا پاك مىباشند و همين‌كه با نجس ملاقات نمودند ، واقعا نجس مىشوند . يا عصير عنبى حلال است تا زمانى كه غليان و جوشش پيدا نكند ، كه تا غليانى نيست واقعا حلال است و همين‌كه غليان آمد ، واقعا حرام مىشود در اين صورت هم ربطى به حكم ظاهرى و قاعدهء طهارت يا حليّت يا استصحاب آن دو ندارد .\r\nولى گاهى غايتى است كه مبيّن حكم ظاهرى است مثل مورد بحث ما كه فرموده « كل شىء طاهر حتى تعلم انّه قذر » ، يا « كل شىء حلال حتى تعرف انّه حرام » ، كه غايت طهارت و حليّت را علم به قذارت و حرمت قرار داده و مفادش آن است كه تا علم به حرمت و قذارت پيدا نكرده‌اى ، آن حكم به طهارت و حليّت كماكان باقى و برقرار است و بايد بنا را با آن بگذارى و اين معنا جز با استصحاب سازگار نيست در استصحاب است كه يقين سابق به حكم واقعى داشتيم و شكّ لا حق در بقاء آن داريم و در ظاهر حكم به بقاء نموده و همان حكم سابق را ابقاء مىكنيم و كما سيأتى استصحاب جعل حكم ظاهرى\r\n\r\n","description":"","footnote":"","page_name":" 84 ","page_number":92},
  {"content":"\r\n\r\nمماثل با حكم واقعى است با اين بيانات صدر روايات مبيّن حكم واقعى است و ذيل روايات مبيّن حكم ظاهرى است .\r\n( مثل اينكه ادلهء وجوب جمعه مىگويد جمعه واجب است واقعا و ادلهء استصحاب مىگويد يقين را با شك نقض نكن و حاصل جمع اين دو طايفه آن است كه اگر در زمان غيبت شك در بقاء وجوب جمعه كرديم ، بنا را بر بقاء آن بگذاريم و در ظاهر حكم به وجوب جمعه كنيم كه همان وجوب جمعهء واقعى را در ظاهر ادامه داده و ابقاء كرده‌ايم . )\r\n2 - مختار شيخ اعظم در رسائل : ايشان غايات مذكور در روايات طهارت و حليّت را قيد موضوع دانسته و آنها را براى تحديد موضوع قلمدار كرده‌اند و فرموده‌اند كه منظور امام ( ع ) اين است كه كل شىء لم يعلم طهارته و نجاسته او حليّته و حرمته فهو لك طاهر او حلال ، يا كل شىء مشكوك الطهارة و النجاسة ، مجهول الحليّة و الحرمة فهو طاهر و حلال ، و واضح است كه وقتى اشياء با اين قيد و خصوصيّت موضوع حكم به طهارت و حليّت واقع مىشوند ، حكم مذكور حتما ظاهرى خواهد بود ، نه واقعى ؛ زيرا حكم واقعى موضوعش ذات الشّيء است نه شىء با قيد مشكوك الحكم بودن آنگاه شيخ اعظم از اين روايات قاعدهء طهارت و حليّت را فهميده و فرموده كه صدر و ذيل اين روايات مبيّن حكم ظاهرى است و ربطى به حكم واقعى ندارد ، چه اينكه ربطى به استصحاب هم ندارد و صرفا بيانگر قاعدهء طهارت و حليّت است . « 1 »\r\nمرحوم آخوند در ردّ اين احتمال مىفرمايد اينكه غايت را قيد موضوع بگيريم ، خلاف ظاهر است ؛ زيرا كلمهء شىء كه موضوع است قيدى ندارد و مثل ساير خطابات در مقام بيان حكم واقعى است . همچنين غايت هم بدنبال بيان حكم و محمول ( طاهر ، حلال ) بيان شده و ظهور دارد كه غايت خود حكم باشد يعنى اين حكم ظاهرا استمرار دارد ، نه اينكه قيد موضوع باشد . پس سخن شيخ دو خلاف ظاهر را در بر دارد و دليلى نداريم كه از ظهور بگذريم و خلاف ظاهر مرتكب شويم .\r\n3 - مرحوم صاحب فصول از اين روايات دو قاعدهء ظاهرى را استفاده كرده و فرموده كه\r\n\r\n\r\n","description":"","footnote":"\r\n( 1 ) - فرائد الاصول ، ص 336 - 334 .\r\n","page_name":" 85 ","page_number":93},
  {"content":"\r\n\r\nصدر اين روايات يا مغيّاها بر قاعدهء طهارت و حليّت دلالت دارند و ذيل‌ها يا غايات بر استصحاب طهارت و حليّت دلالت داريد . به اين نحو كه غايت حتى تعلم . . . هم قيد موضوع است و موضوع محدود به اين حدّ است اى « كلّ شىء شكّ فى طهارته و نجاسته ، او حليّته و حرمته فهو طاهر ، او حلال ، » و هم غايت حكم است ؛ يعنى حكم به طهارت هم در ظاهر ادامه و استمرار دارد تا زمانى كه يقين به حرمت يا نجاست پيدا كنى . پس روايات مبيّن دو حكم ظاهرى است « 1 » .\r\nمرحوم آخوند معتقد است كه علاوه بر دو اشكالى كه به شيخ اعظم وارد شد كه دو خلاف ظاهر مرتكب شده بود ، اشكال ديگرى به فصول وارد است و آن اينكه اين احتمال مستلزم استعمال لفظ در اكثر از معناى واحد است كه از غايت واحده هم قيد موضوع بودن اراده شود و هم غايت حكم بودن و استعمال لفظ در اكثر محال است و مبسوطا در مقدّمات جلد اوّل كفايه بيان شد . ( به قول مرحوم مشكينى ، برفرض كه استعمال در اكثر صدق نكند ؛ ولى محذور تقدّم الشّيء على نفسه را دارد ؛ زيرا غايت واحده از آن جهت كه قيد موضوع است ، رتبه‌اش تقدّم دارد ؛ چون موضوع با همهء قيودش تقدّم بر حكم دارد و از آن زاويه كه غايت حكم است ، رتبه‌اش متأخّر از حكم است و امكان ندارد كه شيئى واحد هم متقدّم باشد و هم متأخّر و اين‌ها تناقض و محال است . )\r\nقوله : و لا يذهب عليك : از آنجا كه مدّعا اعمّ است ؛ يعنى حجيّت استصحاب در كليّهء ابواب فقه ، اعمّ از احكام تكليفى و وضعى و اعمّ از حليّت و حرمت و يا وجوب و عدم وجوب ، استصحاب و غيره ، و اعمّ از طهارت و نجاست ، يا صحّت و بطلان و . . . و دليل اخصّ از مدعاست ؛ زيرا استصحاب را تنها در باب شك در طهارت و نجاست يا حليّت و حرمت حجّت مىكند ، لذا نياز به ضميمه دارد و مرحوم آخوند مىفرمايد كه اين ضميمه عدم القول بالفصل است ؛ يعنى يقينا احدى از فقهاء ميان دو مورد مذكور در روايات با ساير موارد و احكام فرق قائل نشده‌اند و با اين ضميمه تكليف بقيّه هم روشن مىشود و دليل مزبور هم عامّ و تام خواهد بود نه خاص و ناقص .\r\n\r\n\r\n","description":"","footnote":"\r\n( 1 ) - الفصول الغرويّة ، ص 373 .\r\n","page_name":" 86 ","page_number":94},
  {"content":"\r\n\r\nقوله : ثمّ لا يخفى : مختار آخوند ( ره ) اين شد كه صدر روايت يا مغيّا ( كل شىء طاهر ) يك دليل اجتهادى و مبيّن حكم واقعى است و ذيل آن يا غايت ( حتى تعلم انّه قذر ) مبيّن حكم ظاهرى است ( استصحاب طهارت ) و غايت مذكور به حكم برمىگردد و غايت حكم است نه قيد موضوع ( بر خلاف نظريّهء شيخ اعظم و صاحب فصول . ) و براى مختار خود شواهدى آوردند و اينك آخرين شاهد و مؤيّد آن است كه در ذيل روايت مذكور دو كلمه آمده كه عبارتند از : « فاذا علمت فقد قذر و ما لم تعلم فليس عليك شىء » و اين دو جمله كه با فاء تفريع آمده ، متفرع بر غايت مذكور و بيانگر آن است و جمله اوّل مفهوم غايت را صريحا آورده كه منطوقش حتّى تعلم . . . بود ؛ يعنى تا زمانى كه بدانى . . . يعنى تا نمىدانى طاهر است و مفهومش اين است كه وقتى علم به نجاست پيدا كردى . پس نجس است . جملهء دوّم منطوق هم غايت را صريحا آورده كه تا نمىدانى آزادى چيزى به گردنت نيست . و لزوم اجتناب ندارى . حال اگر مغيّا مرتبط به غايت بود و غايت قيد مجموع بود ، بايد اين ذيل هم متفرّع بر مجموع كل شىء طاهر . . . باشد نه بر غايت تنها . درحالىكه ظهور در تفريع بر غايت دارد و اين بدان معناست كه مغيّا مقيّد به اين قيد نيست و حكم طهارت روى خود شىء به عنوان اصلى و ذاتىاش رفته و علم و جهل دخالتى ندارد و اين با بيان حكم واقعى سازگار است .\r\nنكته : مرحوم آخوند در بحث اصل برائت در بخش برائت شرعى به رواياتى استناد كردند و از جمله روايت « كل شىء كل حلال حتى تعرف انّه حرام » بود و آنجا صريحا فرمودند « حيث دلّ على حليّة ما لم يعلم حرمته . . . » و صدر و ذيل روايت را دليل بر قاعدهء حليّت دانستند و غايت را قيد موضوع قرار دادند و حديث را دالّ بر حكم ظاهرى دانستند ؛ ولى در ما نحن فيه صدر را از ذيل جدا كردند و مغيّا را دليل اجتهادى گرفتند . . . و اين با آن فرمايش سازگار نيست . )\r\nقوله : ثمّ انّك : از بيانات و تقريب استدلال ما به روايات مذكور به خوبى روشن شد كه اوّلا به حكم اين روايات استصحاب حجّت است و ثانيا مطلقا حجّت است و تفصيلى در كار نيست و لذا تكليف ساير اقوال روشن شد كه قول به نفى حجيّت استصحاب به نحو\r\n\r\n","description":"","footnote":"","page_name":" 87 ","page_number":95},
  {"content":"\r\n\r\nمطلق مردود است و قول به تفصيل هم كه انواع و اقسام دارد باطل است و لذا انگيزه‌اى نداريم كه اقوال باطله را يك‌يك مطرح كنيم و ادلهء آنها را نقل و نقد كنيم ؛ گرچه شيخ اعظم در رسائل اين كارها را انجام داده است .\r\n\r\n","description":"","footnote":"","page_name":" 88 ","page_number":96},
  {"content":"\r\n\r\n\r\nاحكام وضعيه\r\nقوله : و لا بأس به صرف : به دو مناسبت وارد بحث از احكام وضعيّه مىشوند .\r\n1 - شيخ اعظم بر اين باور است كه احكام وضعيّه مستقلّا و مستقيما مجعول شارع نيستند ، بلكه انتزاعى و تبعى هستند ؛ يعنى ما اين‌ها را از احكام تكليفيّه انتزاع مىكنيم و اين‌ها از لحاظ اسناد به شارع و مجعول او بودن ، تبعى هستند و به تبع حكم تكليفى مجعولند . « 1 »\r\nمرحوم آخوند مىفرمايد كه ما بايد بحث كنيم كه آيا حكم وضعى همانند حكم تكليفى مستقلّ به جعل است يا انتزاعى و تابع حكم تكليفى است و يا اينكه تفصيل بايد داد و احكام وضعى اقسامى دارد كه هر قسمى جدا بايد رسيدگى شود ؟\r\n2 - هدف اصلى از طرح اين بحثها روشن شدن تكليف يكى از تفاصيل در باب استصحاب است كه جناب فاضل تونى دارد و آن اينكه استصحاب در احكام تكليفيّه معتبر نيست ؛ ولى در احكام وضعيّه حجّت است . « 2 » ما نخست حكم وضعى را معنى مىكنيم و انواع آن را ذكر مىكنيم تا در نهايت وضع اين تفصيل هم روشن شود كه ناتمام است .\r\nقوله : فنقول : قبل از ورود در بيان حكم وضعى و اينكه استقلالا مجعول است يا تبعا مجعول است و انتزاعى است ؟ سه نكته را از باب مقدّمه بيان مىكنيم .\r\n1 - حكم تكليفى و حكم وضعى از لحاظ معنا و مفهوم كاملا متفاوت و متباين هستند و ارتباطى ميان آنها نيست . فى المثل شرطيّت ، سببيّت ، جزئيّت ، مانعيّت ، قاطعيّت و . . . از احكام وضعيّه است و وجوب ، حرمت ، استصحاب و . . . از احكام تكليفيّه است و پرواضح\r\n\r\n\r\n","description":"","footnote":"\r\n( 1 ) - فرائد الاصول ، ص 350 .\r\n( 2 ) - وافيه ، ص 202 .\r\n","page_name":" 89 ","page_number":97},
  {"content":"\r\n\r\nاست كه ميان اين‌ها ارتباط و پيوندى نيست . وجوب معناى خود را دارد ، شرطيّت ، سببيّت ، عليّت ، جزئيّت و . . . معناى خود را دارند ، حرمت يك معنا دارد ، مانعيّت ، مبطل بودن ، قاطع بودن و . . . معناى ديگرى دارند . ولى از لحاظ مصداقى ميان آن دو اختلاف فى الجملة وجود دارد ؛ يعنى تباين كلّى ندارند ( مثل مفهومها ) ، بلكه تباين جزيى دارند و عام و خاص من وجه هستند :\r\nگاهى حكم وضعى هست ؛ ولى تكليفى نيست . مثل وكالت در اجزاء صيغه كه فضولى هم باشد جواز اجراء صيغه دارد ، و مثل حجيّت كه بر مسلك آخوند به معناى منجزيّت و معذريّت است و حكم و لو طريقى برطبق مفاد آن جعل نمىشود . آرى عقلا وجوب اتباع و حرمت مخالفت دارد و مثل ملكيّت كه فلانى مالك است ؛ ولى در اثر محجوريّت جواز و اباحهء تصرّف ندارد ، حكم وضعى هست ولى تكليفى نيست .\r\nو گاهى حكم تكليفى هست و وضعى نيست ، مثل ميهمانى كه حق تصرّف در طعام دارد ، ولى شرعا نه مالك است نه وكيل و نه ولىّ و تنها اباحهء تصرّف دارد . يا مثل كسى كه در بيابان از آب چشمه يا قنات يا باران و . . . مىنوشد كه صرفا جواز و اباحهء تصرّف دارد ؛ ولى مالك يا وكيل يا ولى نيست\r\nو گاهى هر دو هستند ، مثل اكثر موارد كه هم ملكيّت است و هم اباحهء تصرّف ، هم زوجيّت و هم وجوب نفقه و . . .\r\n2 - آيا تقسيم حكم شرعى به دو قسم تكليفى و وضعى صحيح است ؟ مىفرمايد :\r\nبستگى دارد به اينكه ما حكم را چگونه تعريف كنيم . اگر حكم شرعى به معناى طلب فعل يا ترك بروجه الزام يا غير الزام باشد ، يا به قول مرحوم مشكينى در حاشيه ، به معناى مجعول اقتضايى ( اقتضايى فعل و ترك هركدام لزوما و رجحانا كه شامل وجوب و حرمت و استصحاب و كراهت مىشود . ) و تخييرى ( كه مخصوص اباحه است . ) باشد ، به اين معنا مخصوص حكم تكليفى است و شامل حكم وضعى نمىشود ، در حكم وضعى سخن از اقتضاء و طلب و الزام و غيره در ميان نيست . ولى اگر حكم شرعى به معناى « ما انزل اللّه ، ما اتى به الشارع ، المحمولات الشرعيّة ، خطاب الله المتعلّق بافعال الناس ، ما يؤخذ من\r\n\r\n","description":"","footnote":"","page_name":" 90 ","page_number":98},
  {"content":"\r\n\r\nالشارع بما هو شارع ، ما جعله الشارع تأسيسا او امضاء و . . . » باشد ، حتما بر حكم وضعى هم اطلاق مىشود و اختصاص به حكم تكليفى ندارد و تقسيم حكم شرعى به تكليفى و وضعى به اين معنى كاملا بجاست و لذا در كلام قوم نيز فراوان بر احكام وضعى ( ضمانت ، ولايت ، وكالت و . . . ) كلمهء حكم شرعى اطلاق شده و جا ندارد كسى بگويد كه تمام اين اطلاقات و استعمالات مجازى است ؛ زيرا مجاز خلاف اصل است و وقتى ما مىتوانيم حكم شرعى را به معناى دوّمش بگيريم و اطلاقات مزبور حقيقى باشد ، نوبت به مجاز گويى نمىرسد .\r\n3 - آيا احكام وضعيّه عدد خاصّى دارد ؟ در باب احكام تكليفيّه اين بحث هست كه على المشهور پنج حكم است ( وجوب ، استحباب ، اباحه ، كراهت و حرمت . ) و لو از پاره‌اى بحثهاى مذكور در معالم شش قسم بودن استفاده مىشود « 1 » و نيز از شبههء معروف كعبى كه منكر اباحه شده چهارم قسم بودن به دست مىآيد « 2 » و طبق استدلال كعبى بايد گفت حتّى حكم استحبابى و كراهتى هم نداريم و منحصر در دو قسم وجوب و حرمت است « 3 » ولى به‌هرحال تعداد از نظر مشهور مشخّص است ؛ ولى دربارهء احكام وضعيه اختلاف است و اقوالى وجود دارد .\r\n1 - جناب علّامه و فاضل مقداد و ديگران گفته‌اند كه احكام وضعيّه منحصر به سه حكم شرطيّت ، سببيّت ، مانعيّت است . « 4 » ( مثلا طهارت شرطيّت براى نماز دارد ، عقد معاملهء غبنى سبب و مقتضى براى خيار فسخ است ، حدث مانع از ورود به نماز است . )\r\n2 - جناب شهيد ثانى دو نوع ديگر هم افزوده كه عبارتند از علّت بودن و علامت بودن . « 5 » ( منظور از عليّت در قبال سببيّت همان عليّت تامّه است كه مركب از مقتضى و شرط و عدم المانع است و سبب به خود مقتضى اطلاق مىشود . منظور از علاميّت هم امورى است كه در شريعت علامت و نشانهء چيزى و كاشف از آن قرار داده شده ، مثل زياد\r\n\r\n\r\n","description":"","footnote":"\r\n( 1 ) - معالم الاصول ، ص 93 - 92 .\r\n( 2 ) - معالم الاصول ، ص 68 .\r\n( 3 ) - معالم الاصول ، ص 68 .\r\n( 4 ) - قواعد شهيد اول ، ج 1 ، ص 39 .\r\n( 5 ) - تمهيد القواعد ، ص 3 .\r\n","page_name":" 91 ","page_number":99},
  {"content":"\r\n\r\nشدن سايه در جانب مشرق كه علامت زوال است ، احتلام يا روييدن موى درشت بر پشت عورت كه نشانهء بلوغ است و . . . )\r\n3 - آمدى چهار قسم ديگر به پنج مورد مذكور افزوده كه عبارتند از صحّت و بطلان و عزيمت و رخصت « 1 » ( صحّت مثل حكم به صحّت عبادت امام و جواز اقتدا به او ، حكم به صحت معامله و جواز تصرّف در مبيع و . . . و فساد و بطلان قسيم صحّت است و عزيمت يا رخصت ، مثل آنچه در فقه در كتاب الصلاة مطرح شده كه در سه جا اذان ساقط مىشود ؛ ولى بحثى است كه آيا اين سقوط رخصت و تخفيف و ارفاق بر مكلّف است تا در نتيجه گفتن اذان جايز باشد يا عزيمت است تا گفتن آن نامشروع باشد . « 2 » )\r\n4 - بعضىها انواع ديگرى افزوده‌اند مثل آنچه مرحوم آيت اللّه حكيم در حاشيه بر كفايه از قول صلاح الدين نقل كرده كه متن كلام ايشان را بدون هيچ توضيحى نقل مىكنيم :\r\nكما عن صلاح الدين زيادة التقديرات و الحجج و المراد من الاوّل تنزيل الموجود او المعدوم منزلة الآخر مثل تنزيل المقتول منزلة الحىّ فى ملك الدية و الماء المحتاج اليه منزلة عدمه فى شرعية التيمم و من الثانى مطلق الحجج التى يستند اليها القضاة من بينة و اقرار و يمين . « 3 »\r\n5 - مرحوم آخوند مىفرمايد كه دليلى بر انحصار در هيچ عددى وجود ندارد و بهتر آن است كه ضابطهء كلّى ارائه كنيم و آن اينكه هرآنچه كه از شارع گرفته مىشود ( تأسيسا يا امضاء ) و ضمنا خود تكليف ( وجوب و حرمت و . . ) نيست ، چه به نوعى در خود تكليف دخيل باشد ( مثل ملكيّت كه موضوع اباحهء تصرّف است ، زوجيّت كه در وجوب نفقه دخيل است ، ضمانت كه موضوع وجوب اداء و تدارك است و . . . ) و چه در موضوع يا متعلّق تكليف دخيل باشد ( مثل جزئيّت و شرطيّت كه در مأمور به دخالت دارند و مأمور به يعنى مشروط يا مركّب متعلّق وجوب و تكليف است . )\r\nو چه اصلا دخالتى در تكليف نداشته باشد ( مثل وكالت در اجراء صيغه كه بدون آن نيز\r\n\r\n\r\n","description":"","footnote":"\r\n( 1 ) - الاحكام فى اصول الاحكام ، ص 85 .\r\n( 2 ) - شرح لمعه ، ج 1 ، ص 109 ، چاپ سنگى .\r\n( 3 ) - حقائق الاصول ، ج 2 ، ص 433 .\r\n","page_name":" 92 ","page_number":100},
  {"content":"\r\n\r\nاجزاء صيغه جايز است كما فى الفضولى و مثل حجيّت و دليليّت بر مسلك آخوند كه لا يترتّب عليها حكم تكليفى شرعى ابدا ) ولى به‌هرحال از امورى است كه در كلمات قوم برآن حكم شرعى اطلاق شده است و تمام اين‌ها تحت حكم وضعى داخل مىشوند و دليل اين ضابطهء كلّى هم اين است كه پس از اطلاق حكم در كلمات قوم بر اين موارد ، دليلى بر انحصار آن در سه يا پنج يا هفت يا نه مورد نداريم . ضمن اينكه اين بحث هيچ ثمره علمى يا عملى ندارد تا به خاطر آن اين بحثها دنبال شود .\r\nقوله : و انّما المهمّ : پس از بيان سه نكته ، بحث اصلى از اينجا آغاز مىشود : احكام تكليفيّه مستقلّا مجعول شارع هستند و شارع بما هو شارع در آنها دخالت نموده و آنها را جعل و تشريع نموده است ، مثلا امر به كارى كرده كه ظهور در وجوب دارد و مفادش انشاء و جعل و تشريع وجوب براى فلان كار است يا نهى از كارى نموده كه مفادش انشاء تحريم فلان كار است يا مثلا فرموده « هذا واجب » و « ذاك حرام » و با خود اين خطاب ، انشاء و جعل وجوب يا تحريم فرموده است . و اگر اين خطاب‌ها نبود ، ايجاب يا تحريمى هم نبود ،\r\nولى احكام وضعيّه وضعشان چطور است ؟ آيا اين‌ها نيز مستقلّا مجعول شارع هستند و شارع بما هو شارع همان‌طور كه با خطابات و انشائاتى وجوب و تحريم و . . . جعل كرده ، با خطابها و انشائهاى ديگرى هم شرطيّت ، جزئيّت ، صحّت ، بطلان و . . . را جعل نموده ؟\r\n( فى المثل فرموده باشد كه هذا سبب ، ذاك شرط ، يا جعلته سببا ، جعلته حجّة و . . . و با خود اين انشاء و جعل ، سببيّت و شرطيّت و حجيّت و . . . درست شود . ) يا اينكه احكام وضعيه مستقلّا داراى جعل و تشريع مولى نيستند ، بلكه شارع يك سلسله احكام تكليفيّه را جعل و تشريع فرموده و به تبع آنها يك سرى احكام وضعيّه هم درست شده كه از حكم تكليفى انتزاع شده‌اند . ( مثلا شارع امر به نماز با طهارت نموده و ما از اين امر به مقيّد ، قيد و شرط بودن طهارت را براى نماز انتزاع كرديم ، يا امر به مركّب نمود و ما از اين امر به كلّ جزئيّت را براى اجزاء آن انتزاع كرديم و . . . )\r\nدر پاسخ اين سؤال مىگوييم احتمالات پنج امر است :\r\n1 - هريك از احكام تكليفى و وضعى مستقلّا و مستقيما مجعول به جعل تشريعى\r\n\r\n","description":"","footnote":"","page_name":" 93 ","page_number":101},
  {"content":"\r\n\r\nشارع هستند و هيچ‌كدام از ديگرى انتزاع نمىشود و تابع ديگرى هم نيست . اين احتمال را مىتوان به مشهور قبل از شيخ اعظم نسبت داد .\r\n2 - هيچ‌يك از احكام تكليفى و وضعى استقلال به جعل ندارد و از سوى شارع مستقيما تشريع نشده‌اند ، بلكه هر دو تابع و انتزاعى هستند يا هركدام از ديگرى و يا هر دو از امر ثالثى انتزاع مىشوند . اين احتمال مضافا به اينكه محال است كه دو امر هركدام تابع ديگرى باشد ، قائل هم ندارد .\r\n3 - حكم تكليفى مستقلّ به جعل باشد و حكم وضعى تابع حكم تكليفى و منتزع از آن باشد . اين احتمال را شيخ اعظم در كليّهء احكام وضعيّه و آخوند در بخشى از آنها اختيار نموده‌اند .\r\n4 - حكم وضعى مستقلّ به جعل باشد و حكم تكليفى تابع باشد . اين احتمال هم به صورت كلّى و بالجمله قائل ندارد ؛ ولى به نحو جزئى و فى الجملة قائل دارد و آخوند در نوع سوّم از احكام وضعى همين را خواهند برگزيد .\r\n5 - تفصيل قائل شويم كه مختار آخوند در كفايه همين است و تحقيق ايشان در باب احكام وضعيّه از اين قرار است : امورى كه در كلمات قوم از جملهء احكام وضعيّه شمرده شده به سه دسته تقسيم مىشوند :\r\n1 - چيزهايى كه اصلا و ابدا قابل جعل به جعل تشريعى و اعتبارى نيستند و به مجرّد انشاء آن مفاهيم با خطاب انشايى تحقّق پيدا نمىكنند ، نه جعل تشريعى استقلالى دارند كه شارع بما هو شارع مستقلّا آنها را جعل و تشريع نمايد و نه جعل تشريعى تبعى برمىدارند كه از حكم تكليفى انتزاع شوند و اصولا شأن آنها اجلّ از اين است كه با تشريع و اعتبار موجود شوند ، بلكه امورى حقيقى و واقعى و تكوينى و خارجى هستند كه به جعل و ايجاد تكوينى موجود مىشوند .\r\nالبته جعل تكوينى هم گاهى بالاصالة است ، مثل جعل خود ذوات اشياء ( ذات انسان ، فرس ، درخت و . . . ) كه خداوند به عنوان اينكه خالق كلّ هستى است ، اين‌ها را ايجاد مىكند .\r\n\r\n","description":"","footnote":"","page_name":" 94 ","page_number":102},
  {"content":"\r\n\r\nو گاهى عرضى و تبعى است ، مثل جعل لوازم ذات و چيزهايى كه از ذات جدا نمىشوند كه با جعل خود ذات اين‌ها هم جعل و ايجاد مىشوند ( مثل ممكن بودن براى ذوات ممكنه ، متحيّز بودن براى اجسام و . . . ) و در ما نحن فيه اين امور جعل تكوينى عرضى و تبعى دارند كه به تبع جعل موضوع و ذات ، اين‌ها نيز ايجاد مىشوند . مثال : عنوان سببيّت براى ذات سبب ، مثلا دلوك و زوال شمس از دايرهء نصف النهار فرضى ، ذات سبب است كه در خارج تكوينا موجود مىشود و در اثر گردش زمين به نقطه‌اى مىرسيم كه دلوك شمس حاصل شود و وقتى ذات سبب در خارج موجود شد ، سببيّت آن نيز كه لازم لا ينفكّ آن است ، در خارج موجود مىشود به جعل تكوينى تبعى ( و نوبت به جعل تشريعى و اعتبارى نمىرسد . ) و دليل اينكه سببيّت اصلا قابل جعل تشريعى نيست نه استقلالا و نه تبعا ، به زودى در تفصيل قسم اوّل خواهد آمد .\r\n2 - چيزهايى كه قابل جعل تشريعى هستند ؛ ولى نه مستقلّا ، بلكه به تبع تشريع امر ديگر ، مثلا جزء واجب بودن ، شرط مأمور به بودن و . . . مستقلّا قابل جعل نيست كه شارع بگويد فلان امر جزء واجب است يا فلان امر را شرط واجب قرار دادم و . . . ولى به تبع امر به مشروط و امر به كلّ ما اين جزئيّت و شرطيّت را براى اجزاء و شرايط واجب انتزاع مىكنيم و دليل مطلب تفصيلا در « النحو الثانى » خواهد آمد .\r\n3 - امورى كه به لحاظ مقام ثبوت و امكان و احتمال هم قابليّت دارند كه مجعول به جعل تشريعى استقلالى باشند و هم مىتوانند داراى جعل تبعى باشند و از تكليفى انتزاع شوند ؛ ولى در مقام اثبات و تصديق حق آن است كه مستقلّ به جعل هستند و مستقيما از انشاء خود حكم وضعى انتزاع مىشوند و نيازى به وساطت تكليف نيست ، بلكه خود آنها موضوع براى يك سرى احكام تكليفيّه مىباشند ، مثلا حجيّت خبر ثقه از اين قبيل است :\r\nشارع مىتواند بگويد خبر ثقه حجّت است يا من آن را حجّت قرار دادم كه حجيّت مجعول شده و آثارش هم وجوب متابعت و حرمت مخالفت و . . . مىباشد و مىتواند بگويد كه صدّق العادل يا يجب اتباع قول الثقة و از اين امر به تصديق يا ايجاب متابعت كه حكم تكليفى است ، حجيّت قول عادل يا موثّق را انتزاع كنيم ؛ ولى با امكان جعل استقلالى نوبت\r\n\r\n","description":"","footnote":"","page_name":" 95 ","page_number":103},
  {"content":"\r\n\r\nبه تبعى و وساطت تكليف نمىرسد و حق اين است كه حجيّت ، قضاوت ، زوجيّت ، ملكيّت ، رقيّت و . . . از احكام وضعيّه‌اى هستند كه داراى جعل تشريعى استقلالى هستند .\r\nو دليل مطلب در « النحو الثالث » خواهد آمد . پس احكام وضعيّه يكسان نيستند و به سه دسته تقسيم مىشوند .\r\nقوله : امّا النحو الاوّل : امورى كه اصلا نبايد از احكام وضعيّه شمرده شوند و جزء مجعولات و معتبرات شارع بما هو شارع نيستند و از حقايق خارجى و تكوينى مىباشند ؛ مانند سببيّت سبب ، شرطيّت شرط ، مانعيّت مانع ، رافعيّت رافع و . . . مثلا خود دلوك شمس ذات سبب است كه خارجى و تكوينى است يا خود خسوف و كسوف امرى خارجى و تكوينى است ، سببيّت دلوك براى وجوب نماز ظهر نيز امرى تكوينى و مجعول به جعل تكوينى عرضى و به تبع خود ذات سبب است ، و هكذا سببيّت كسوفين براى نماز آيات .\r\nيا مثلا خود عقل و بلوغ و قدرت و حيات امورى تكوينى و خارجى هستند و شارع بما هو خالق آنها را ايجاد كرده است و شرط بودن اين‌ها براى تكليف هم يك امر تكوينى و داراى جعل تكوينى تبعى و به تبع جعل خود ذات و موضوع است .\r\nيا مثلا خود جنون ، عجز ، حيض و . . . امورى تكوينى هستند و مانع بودن آنها از اصل تكليف ، اگر پيش از وقت عارض شوند ، نيز داراى جعل تكوينى تبعى است . يا مثلا خود حيض و جنون و . . . امورى خارجى و رافع بودن آنها نسبت به تكليف ، اگر پس از وقت و يا در اثناء عمل عارض شوند ، هم امرى تكوينى و به تبع خود آنهاست . و در هيچ‌يك از موارد مذكور جعل تشريعى راه ندارد نه استقلالا و نه تبعا . شان اين‌ها بالاتر است و داراى جعل تكوينى و حقيقى هستند و نوبت به اعتبار و تشريع نمىرسد . ( البته امور تشريعى هم مقدماتى دارند كه تصور و تصديق و وجود ملاك و اراده و . . . باشد كه همهء اين‌ها واقعى و تكوينى هستند ؛ ولى جزء اخير علّت تامّه همين انشاء و خطاب است كه به نفس انشاء اين خطاب ، وجوب يا حرمت و . . . درست مىشود ؛ امّا در امور واقعى و تكوينى جزء اخير علّت تامّه ارادهء خالق است نه انشاء خطاب . )\r\nقوله : حيث انّه : در اين فراز دليل مطلب بالا را مىآوريم . امور مذكور ( سببيّت ، شرطيّت\r\n\r\n","description":"","footnote":"","page_name":" 96 ","page_number":104},
  {"content":"\r\n\r\nو . . . ) قابل جعل تشريعى تبعى نيستند و محال است اين‌ها تابع تكليف باشند و از آن انتزاع شوند ، مثلا از امر اقم الصلاة لدلوك الشمس سبب بودن دلوك را براى وجوب نماز انتزاع كنيم و . . . و دليل استحاله آن است كه خود تكليف يعنى وجوب نماز مثلا متأخر از امور مذكور و عناوين مذكوره است و تا سبب و شرط و . . . نباشند كه اصلا تكليفى نيست ؛ زيرا تكليف مسبب از اين سبب و مشروط به اين شرط و . . . مىباشد و تا سبب نباشد تكليفى نيست و . . . آنگاه اگر بنا باشد اين‌ها هم از خود تكليف انتزاع شوند و تابع تكليف باشند ، لازمه‌اش آن است كه تكليفى كه متأخر از اين‌ها بود متقدّم بر آنها شود و اين خلف فرض است سر از تقدّم الشّيء على نفسه و بالاخره سر از تناقض درمىآورد پس امكان ندارد كه ما اين عناوين را از حكم تكليفى انتزاع كنيم و اين‌ها داراى جعل تشريعى تبعى باشند .\r\nقوله : كما انّ اتصافها : در اين فراز دليل مىآوريم بر اينكه امور مذكور داراى جعل تشريعى استقلالى هم نيستند : قاعدهء مسلّم عقلى آن است كه ميان معلول با همهء اجزاء علّت تامّهء آن ( سبب يا مقتضى ، شرط ، معدّ ، عدم المانع ) سنخيّت و پيوند ويژه‌اى بايد وجود داشته باشد كه به سبب اين ارتباط خاص ، اين علّت بتواند در آن معلول تأثير بگذارد ( و الّا اگر سنخيّت نباشد ، لاثّر كل شىء فى كل شىء كه قطعا محال و باطل است . ) و نيز اين معلول بتواند از آن علّت صادر شود ، نه از علت ديگر ( و الّا لصدر كل شىء عن كلّ شىء ) .\r\nآنگاه اگر آن خصوصيّت و رابطهء مخصوص وجود داشته باشد ، حتما علّت در معلول خود تأثير خواهد گذاشت و تكوينا چنين است و گفتنى و انشاء كردنى نيست و اگر آن ويژگى نباشد ، قطعا تأثيرى ندارد . چه كسى به زبان بياورد يا نياورد .\r\nبا اين مقدّمه مىگوئيم ، بىجهت كه چيزى معنون به عنوان سببيّت و شرطيّت و مانعيّت و . . . نمىشود ، بلكه حتما اين اتّصاف به خاطر خصوصيّتى است كه در آن چيزها هست كه به خاطر آن ويژگى اين عناوين پيدا شده ؛ و گرنه بىجهت و گتره كه چيزى متّصف به وصفى نمىشود .\r\nآنگاه يا دلوك شمس مثلا در مصلحت نماز دخيل و مؤثر است واقعا و تكوينا و تا زوال\r\n\r\n","description":"","footnote":"","page_name":" 97 ","page_number":105},
  {"content":"\r\n\r\nنباشد ، اصلا نماز در واقع مصلحتى ندارد در اين فرض سببيّت زوال شمس براى وجوب نماز يك سببيّت واقعى و تكوينى خواهد بود و چيزى نيست كه با انشاء خطاب و گفتن « دلوك الشمس سبب لوجوب الصلاة » درست شود . ( البته گفتن اين جمله به صورت جمله خبريّه و اخبار از واقع بلامانع است ؛ چون حكايت دارد از اينكه در واقع چنين سببيّتى هست ، ولى به صورت جملهء انشائيهء و انشاء ، خطاب و به نفس انشاء جعل سببيّت نمودن صحيح نيست . )\r\nو يا دلوك شمس در مصلحت صلاتى دخالتى ندارد و باشد هم نماز واجب نمىشود و ملاك ديگرى دخيل است يا دلوك شمس جزء سبب است و اجزاء ديگرى هم بايد باشد كه نيامده در اين فرض با حصول زوال شمس قطعا وجوب نماز نمىآيد و اين به تنهايى سبب نيست باز فرقى ندارد كه شارع يا هو شارع براى آن انشاء سببيّت بكند و بگويد :\r\nجعلته سببا يا انشاء سبب نكند و چنين چيزى نگويد . پس ملاك واقع و وجود واقعى آن خصوصيّت است تكوينا و واقعا و جعل و انشاء تشريعى بدون آن پشتوانه دردى را دوا نمىكند . ( البته بعضى از صاحبان حاشيه بر كفايه فرموده‌اند سببيّت واقعى در اصل ملاك نماز دخيل است و سببيّت تشريعى در تنجيز آن دخيل است و از اين جهت نياز به جعل و تشريع داريم ؛ ولى در جاى خود ثابت شده كه اگر ما از راه ديگر بدون تشريع مولى هم ملاك را احراز كنيم ، باز تكليف در حق ما فعلى و منجّز مىشود و در اين جهت هم تشريع دخيل نيست . آرى به نحو كشف از ملاك دخيل است در مواردى كه عقل قادر به احراز ملاك نيست ؛ ولى به نحو انشاء و ايجاد با همين خطاب لزومى ندارد . )\r\nقوله : و منه انقدح : از برهانى كه براى عدم امكان جعل استقلالى براى سببيّت و شرطيّت و ساير اجزاء علّت تامّه ، آورديم ، برهان ديگرى براى عدم امكان جعل تبعى به دست مىآيد و آن اينكه اگر دلوك شمس و بلوغ و عقل و . . . داراى خصيصهء مزبور ( دخيل بودن در ملاك و مصلحت صلاتى مثلا ) هستند ، پس جعل تبعى نيز امكان ندارد ؛ زيرا نيازى به آن نيست و قضيّه بالاتر از آن است و تكوينا چنين امرى تحقّق دارد و جعل تشريعى تبعى تحصيل حاصل و لغو است و اگر داراى فلان ويژگى نيست و در ملاك\r\n\r\n","description":"","footnote":"","page_name":" 98 ","page_number":106},
  {"content":"\r\n\r\nتكليف دخالتى ندارد ، جعل تبعى عبث بوده و از مولاى حكيم صادر نمىشود . آرى به نحو اخبار را از واقع مانعى ندارد ؛ ولى به نحو انشاء و ايجاد صحيح نيست .\r\nقوله : نعم : تا به حال سخن از علّت تامّه يا اجزاء آن يعنى سببيّت و شرطيّت و . . . به معناى حقيقى كلمه بود كه سبب يا مقتضى واقعا مؤثر باشد و بدنبال آن مسبّب بيايد ، شرط واقعا شرط تأثير باشد و مانع واقعا عدمش دخيل در تأثير باشد و . . . و به اين معنا قابل جعل تشريعى نبودند ؛ ولى حالا مىگوييم امّا اطلاق مجازى بلامانع است .\r\nبيان ذلك : در مثال معروف منطقى مىگوييم كه اگر روز موجود شود ، جهان روشن مىگردد . در ظاهر قضيّه وجود روز علّت روشنايى عالم معرّفى شده ، درحالىكه در واقع هر دو معلول عامل سوّمى به نام طلوع خورشيد مىباشند ؛ ولى به همين اندازه كه وقتى يكى از آنها بود ، حتما ديگرى هم هست مىتوان با مسامحه به هريك از آنها سبب و علّت اطلاق كرد .\r\nدر ما نحن فيه هم هريك از دلوك شمس و وجوب نماز ظهر معلول علّت ثالثى هستند كه ارادهء الهى باشد و خداست كه با ارادهء تكوينى دلوك شمس را ايجاد مىكند و با ارادهء تشريعى وجوب نماز را ايجاد مىكند ؛ ولى از آنجا كه نزد دلوك شمس وجوب نماز هم مىآيد گويا دلوك شمس سبب وجوب نماز است . درحالىكه دلوك شمس سبب حدوث مصلحت ملزمه در نماز است و مصلحت ملزمه علّت ارادهء خداوند نيست تا خدا مجبور باشد اداره كند ، بلكه داعى و انگيزهء مولى بر اراده كردن تشريعى و بدنبال آن امر نمودن بندگان به كار است و به همين اندازه كه عند دلوك الشمس ، وجوب نماز مىآيد . پس گويا دلوك سبب وجوب و تكليف است ؛ و گرنه حقيقتا چنين نيست .\r\nقوله : كما لا بأس : چنان كه در روايات احيانا ممكن است مشاهده كنيم كه شارع مقدس به جاى « عند دلوك الشمس تجب الصلاة يا اقم الصلاة عند دلوك الشمس » بفرمايد كه « الدلوك سبب لوجوب الصلاة و . . . » و منظورش از سبب بودن دلوك براى وجوب نماز اين باشد كه عند دلوك الشمس تجب الصلاة ؛ ولى آن تعبير را كنايه از اين قرار داده و از آن اين را اراده كردن باشد ؛ و گرنه منظور سببيّت حقيقى نيست كه قابل جعل و انشاء نبود و همان\r\n\r\n","description":"","footnote":"","page_name":" 99 ","page_number":107},
  {"content":"\r\n\r\nباعث اين توجيه و تكنيه شده است .\r\nقوله : فظهر : از بحثهاى گذشته به اين نتيجه مىرسيم كه خود علّت تامّه و تك‌تك اجزاء آن ( سبب ، شرط ، عدم المانع ) براى معلولى به نام تكاليف ، اين‌ها يك امر جعلى و تشريعى نيستند ، بلكه از خصوصيّتى كه در آنها هست و موجب دخالت هركدام به نوعى در تكليف ( سبب دخالتش به نحو تأثير است ، شرط خودش مؤثر نيست ؛ ولى شرط تأثير مقتضى است و . . . ) مىشود انتزاع مىشوند و اين‌ها از مجعولات اعتبارى نيستند ، و لو در لسان قوم بر آنها حكم وضعى اطلاق شده .\r\nقوله : و امّا النحو الثانى : قسم دوّم از اقسام حكم وضعى عبارتند از امورى كه قابليّت جعل تشريعى و اعتبارى را دارند ؛ ولى مجعول به جعل استقلالى نيستند ، بلكه داراى جعل تبعى هستند و به تبع تكليفى از تكاليف آن احكام وضعى درست مىشوند و از آن تكليف انتزاع مىشوند و سرچشمه مىگيرند ، مانند عنوان جزئيّت براى جزء واجب ( سوره مثلا براى نمازى كه مأمور به است ) و شرطيّت براى شرط واجب ( وضو مثلا براى نماز مأمور به ) و مانعيت براى مانع از مأمور به ( پوشيدن لباس حرير براى مردان در نماز كه مانع از نماز است . ) و قاطعيّت براى قاطع ( حديث يا قهقهه در اثناء نماز ) كه وقتى مولى ما را به يك عمل مركّب و داراى اجزاء ( نماز مثلا كه سوره ركوع و سجود و . . . دارد . ) و دارى شروط و قيودى اعمّ از وجودى ( وضوء استقبال و . . . ) يا عدمى كه در اصل نماز دخالت دارد ( موانع نماز ) يا در هيئت اتصاليّه دخيل است ( قواطع نماز ) امر نمود و فرمود نماز با اين خصوصيّات از شما خواهانم . بدنبال آن براى سوره و ركوع و . . . جزئيّت را انتزاع مىكنيم . براى وضو و استقبال و . . . شرط واجب بودن را انتزاع مىكنيم ، براى حدث و . . .\r\nمانعيّت را انتزاع مىكنيم . . . و تا زمانى كه چنان امرى نباشد ، چنين عناوينى هم انتزاع نمىشود ؛ زيرا جزء واجب و مأمور به بودن فرع بر اين است كه مأموربه‌اى باشد و هكذا شرط واجب بودن و . . . ( بعضى از محشّين محترم فرموده‌اند كه : جزئيّت و شرطيّت استقلالا هم قابل جعل است . مثلا اوّل به نماز ده‌جزيى امر كند و بعد بفرمايد كه سوره هم جزء نماز است . يا طهارت هم شرط نماز است و . . . كه جعل استقلالى پيدا مىكند ؛ ولى پاسخ آن\r\n\r\n","description":"","footnote":"","page_name":" 100 ","page_number":108},
  {"content":"\r\n\r\nاست كه اين مجرّد فرض است و در موالى عرفى كه غافل و جاهل و ناسى و . . . مىشوند ممكن است توجّه به جزئى نداشت و يا آگاهى نداشت و بعد ملتفت يا عالم شد و آن را جداگانه اضافه كرد ؛ ولى در مولاى حقيقى چنين چيزى واقعيّت ندارد و آنچه كه از آغاز در غرض مولى دخيل بوده در نظر مىگيرد و يك جا به همهء آنها امر مىكند و بدون آنها عمل داراى ملاك نيست تا امر كند . )\r\nقوله : و جعل الماهيّة : اگر شما بفرماييد كه شارع قبل از امر كردن خود ماهيّت و طبيعت صلاة را جعل و اعتبار مىكند ( چون از ماهيّتهاى اعتبارى و اختراعى شارع است . ) پس قبل از امر كردن هم جزء يا شرط بودن قابل فرض است به اينكه سوره را اجزاء نماز قرار دهد ، طهارت را شرط قرار دهد و بگويد كه در اين مركّبى كه من اعتبار مىكنم فلان امور شرطيّت دارند ، فلان امور جزئيّت دارند و . . .\r\nولى بايد توجّه داشت كه اين‌ها در اين مرحله جزء يا شرط واجب و مأمور به نيستند ؛ بلكه جزء يا شرط طبيعت و ماهيّت هستند و وقتى جزء واجب و شرط مأمور به مىشوند كه واجب و مأموربه‌اى باشد و قبلا به آن امر شده باشيم ، و پس از امر هم نيازى به جعل استقلالى نيست ؛ چون خود عقل اين عناوين و اوصاف را انتزاع مىكند چه اينكه پيش از امر هم اتّصاف به جزء واجب بودن معنا ندارد .\r\nآرى جزء ماهيّت بودن ، جزء عمل داراى ملاك و مصلحت بودن ، جزء متصوّر بودن صحيح است ؛ ولى جزء واجب بودن پس از امر مىآيد ، پس شرايط و اجزاء واجب داراى جعل تبعى هستند .\r\nقوله : و امّا النحو الثالث : قسم سوّم از احكام وضعيّه امورى از قبيل حجيّت و قضاوت و ولايت و نيابت و . . . مىباشند كه اين‌ها هم قابليّت دارند كه مجعول به جعل استقلالى باشند و خداوند يا پيامبر خدا و يا امام معصوم ( ع ) كه از سوى خداوند اختيار اين امور را دارند ، مىتوانند استقلالا اين‌ها را جعل كنند . مثلا بفرمايند كه خبر ثقه حجّت است يا من آن را دليل قرار دادم ، يا بفرمايد كه فلانى را من بر شما حاكم و قاضى قرار دادم ( چنان كه امام\r\n\r\n","description":"","footnote":"","page_name":" 101 ","page_number":109},
  {"content":"\r\n\r\nصادق ( ع ) فرمود : فانّى جعلته عليكم حاكما « 1 » با مثلا بفرمايد كه فلانى را والى قرار دادم و به اين منصب منصوب نمودم ، و . . . همه قابليّت دارند كه مجعول به جعل تبعى باشند ؛ يعنى به تبع امر به وجوب متابعت از قول ثقه ، حجيّت آن انتزاع شود ، به تبع امر به قبول قول قاضى ، قاضى بودن او انتزاع شود و . . . به تبع وجوب اطاعت فردى ، ولايت او انتزاع شود و . . .\r\nو شيخ اعظم همين را فرموده كه اين‌ها از امور انتزاعى و مجعولات تبعى هستند و به تبع احكام تكليفيّه‌اى كه در مورد آنها وجود دارد انتزاع مىشوند . مثلا ملكيّت از اباحهء تصرّف بعد البيع انتزاع مىشود و . . . « 2 » ولى مرحوم آخوند معتقد است كه اين‌ها استقلالا مجعول هستند و آثار تكليف هم بر آنها مترتب مىشود ( حجيّت وجوب اتباع مىآورد ، قضاوت وجوب قبول قول قاضى مىآورد و . . . ) و نوبت به جعل تبعى و انتزاع نمىرسد .\r\nقوله : كما يشهد به : مرحوم آخوند دربارهء قسم سوّم از اقسام حكم وضعى دو مدّعا دارند :\r\n1 - مدّعاى اثباتى كه اين‌ها را مجعول به جعل استقلالى مىدانند .\r\n2 - مدعاى سلبى كه اين‌ها را مجعول به جعل تبعى نمىدانند . براى هركدام جداگانه دليل مىآورند ؛\r\nامّا مدّعاى اثباتى : براى اثبات آن اين‌گونه مقدّمه‌چينى مىكنند كه از واضحات است كه به محض اجراء و انشاء عقد بيع از سوى كسى كه اختيار مال به دست اوست ( مالك ، وكيل ، ولىّ ) ملكيّت انتزاع مىشود ( و به شخص مشترى عنوان مالك داده مىشود و شيئى مورد معامله عنوان مملوك پيدا مىكند و رابطهء ميان آن دو عنوان ملكيّت مىشود . ) بدون آنكه حكمى از احكام تكليفى ( جواز و اباحهء تصرّف و . . . ) ملاحظه شود و با در نظر گرفتن آن ، ملكيّت هم انتزاع شود . هكذا زوجيّت كه بدنبال عقد نكاح انتزاع مىشود و هكذا حريّت و فراق ( عتاق و طلاق ) كه به دنبال انشاء صيغهء طلاق و عتق انتزاع مىشوند و . . . با\r\n\r\n\r\n","description":"","footnote":"\r\n( 1 ) - تهذيب ، ج 6 ، ص 301 ، حديث 52 ؛ من لا يحضره الفقيه ، ج 3 ، ص 5 ، حديث 2 .\r\n( 2 ) - فرائد الاصول ، ص 350 .\r\n","page_name":" 102 ","page_number":110},
  {"content":"\r\n\r\nاين زمينه‌سازى ،\r\nاگر ملكيّت و زوجيّت و مانند آن ، از احكام تكليفيّه‌اى كه در مورد آنها هست ( جواز تصرّف ، جواز و طى و . . . ) انتزاع مىشدند و تابع اين‌ها بودند و استقلالا مجعول نبودند ، لازمه‌اش اين بود كه\r\nاوّلا هرگز اعتبار و تشريع ملكيّت و مانند آن ، بدون ملاحظه تكاليف مزبور صحيح نباشد ( زيرا تابع بدون متبوع تحقّق نمىيابد ، چه در ظرف خارج در امور حقيقى و چه در ظرف اعتبار در امور اعتبارى و جعلى و قراردادى . ) درحالىكه لازم باطل است و در مقدّمه چينى ملاحظه شد كه ملكيّت بدون در نظر گرفتن اباحهء تصرّف هم قابل جعل است ، فالملزوم مثله ؛ يعنى انتزاعى و تبعى بودن هم باطل است .\r\nثانيا لازمه‌اش اين بود كه آنچه مقصود اصلى طرفين معامله است ( ملكيّت ، زوجيّت و . . . ) واقع نشود و آنچه كه مقصود نيست ( اباحهء تصرف ، جواز و طى و . . . ) واقع شود و اين با قانون عقود نمىسازد كه العقود تابعة للقصود . تا اينجا نتيجه مىگيريم كه ملكيّت و مانند آن استقلالا مجعول هستند .\r\nامّا مدعاى سلبى : اگر حكم وضعى ملكيّت و . . . تابع حكم تكليفى و منتزع از آن بود ، نبايد يكى بدون ديگرى باشد ؛ درحالىكه گاهى حكم تكليفى هست و حكم وضعى در موردش نيست فى المثل گاهى جواز تصرف هست مثل استفادهء ميهمان از طعام ميزبان ؛ ولى ملكيّت در كنارش نيست ، يا گاهى جواز و طى هست ؛ ولى زوجيّت نيست ، مثل ملك يمين ( چه اينكه متقابلا گاهى حكم وضعى هست و حكم تكليفى نيست مثل باب ملكيّت افرادى كه محجور از تصرّفات هستند كه مالك هست ، ولى اباحهء تصرّف ندارد ، يا زوجه هست ، ولى جواز وطى ندارد در سايه قسم بر ترك ، اگر قسم درست باشد . )\r\nنتيجه مىگيريم كه ملكيّت و حجيّت و زوجيّت و مانند آن از مجعولاتى هستند كه مستقلا از سوى شارع جعل شده‌اند و همان‌طور كه با جملهء افعل كذا وجوب جعل مىشود ، با جمله « على اليد ما اخذت » هم ضمان جعل مىشود ، با جملهء « احلّ اللّه البيع » هم به قولى حليّت وضعى ( صحّت بيع ) جعل مىشود و . . . و چنين نيست كه اين‌ها مجعول تبعى\r\n\r\n","description":"","footnote":"","page_name":" 103 ","page_number":111},
  {"content":"\r\n\r\nباشند و از حكم تكليفى انتزاع شوند .\r\nقوله وهم و دفع : در خصوص ملكيّت كه يكى از مثالهاى قسم ثالث بود توهّمى پيش آمده كه مرحوم آخوند در اين فراز اصل توهّم را مطرح ساخته و درصدد دفع آن برآمده‌اند . پيش از بيان توهّم ، مقدّمه‌اى مىآوريم :\r\nمرحوم آخوند از كلمهء خارج محمول و محمول بالضميمه اصطلاح خاصّى را اراده كرده‌اند . محمولات بالضميمه يعنى اعراض متأصّله ، يعنى امور عرضى كه اصيل هستند و مابازاء خارجى دارند و حقيقتا در خارج موجودند و وجه تسميه آن است كه اين امور ضميمه به معروضات مىشوند . مثل كميّت كه عارض بر درخت مىشود ، كيفيّت كه عارض بر سيب مىشود و . . . ، و خارج محمول يعنى امور اعتبارى كه فقط در عالم اعتبار و قرارداد ايجاد مىشوند ؛ و گرنه هرگز مابازاء خارجى ندارند و در خارج موجود نيستند ، مثل زوجيّت ، حريّت ، رقيّت و . . . و وجه تسميه آن است كه اين‌ها از ذات معروض خارجند ، فى المثل زوجه يا زوج بودن امر اعتبارى و قراردادى است ؛ و گرنه جزء ذات زيد و زينب كه نيست . و لو در اصطلاح اهل معقول خارج محمول و محمول بالضميمه معناى خودش را دارد ، آنها به عوارض وجود محمول بالضميمه مىگويند چه اصيل باشند مثل سفيدى و سياهى براى جسم و چه اعتبارى باشند ، مثل فوقيّت و تحتيّت و . . . و به عوارض ماهيّت خارج محمول مىگويند . . .\r\nبا اين مقدّمه متوهّم مىگويد : شما چگونه به خود اجازه داديد كه ملكيّت را هم از امور اعتبارى و جعلى بدانيد كه با خود خطاب و انشاء به وجود مىآيند . ( و به اصطلاح آخوند ملكيّت را از امور خارج محمول دانستيد . ) درحالىكه ملكيّت در نزد اهل معقول يكى از مقولات عشر است ( كه يك مقولهء جوهر و نه مقولهء عرض داريم و ملك يكى از اين‌ها است . ) و مقولات عشر عموما در خارج موجود مىشوند و مابازاء خارجى دارند و قابل اشارهء حسيّه هستند ( الجوهر ما اذا وجد فى الخارج وجد لا فى الموضوع ، العرض ما اذا وجد فى الخارج وجد فى الموضوع . ) و به اصطلاح آخوند از محمولات بالضميمه هستند و علّت آنها هم جعل و انشاء و اعتبار و قرارداد نيست ، بلكه علل و اسباب ديگرى دارد\r\n\r\n","description":"","footnote":"","page_name":" 104 ","page_number":112},
  {"content":"\r\n\r\nكه تكوينى و خارجى هستند و در مقام تعريف ملك مىگويند : « هيئة او حالة حاصلة للانسان او لموجود آخر » يعنى آن هيئت و حالتى كه براى انسان يا موجود ديگر حاصل مىشود ، در اثر سببى از اسباب . مثلا در سايه تعمّم و عمامه‌گذارى هيئت خاصّى پيدا مىكند كه قابل اشارهء حسى است و مشهود و محسوس است و ما با چشم آن را مىبينيم . يا تقمّص و پوشيدن پيراهن يا تنعّل و پوشيدن نعلين يا تختّم و پوشيدن انگشت يا زدن عينك به چشم يا گذاشتن ريش مصنوعى براى هنرمند ، يا پوشيدن لباس انسانهاى دو هزار سال قبل براى نمايش و فيلم‌بازى كردن و . . . كه در اثر هريك از آنها هيئتى در خارج بوجود مىآيد و آدمى واجد هيئت و شكلى مىشود كه از آن به ملك يا جده ( واجد شدن ) تعبير مىشود . بنابراين ملكيّت از امور واقعى و حقيقى و از اعراض متأصّله است و مابازاء خارجى دارد و امر اعتبارى صرف نيست . آنگاه چگونه شما ملكيّت را از امور اعتبارى دانستيد ؟\r\nقوله : و امّا الدفع : مرحوم آخوند در پاسخ مىفرمايند كه واژهء ملك دو معنى دارد و مشترك لفظى ميان آن دو است و همين امر سبب خلط مبحث گرديده و امر را بر متوهّم مشتبه ساخته است و آن دو معنى عبارتند از :\r\n1 - ملك به همان معناى فلسفىاش ( هيئة حاصله . . . ) كه از اعراض است و نام ديگرش جده است .\r\n2 - ملك به معناى اختصاص چيزى به چيز ديگر يا اضافه و ربط چيزى به چيز به چيز ديگر كه اين خود عوامل گوناگونى دارد .\r\nالف ) گاهى منشأ اختصاص شيئى به شيئى ديگر آن است كه شىء اوّل اصل وجود و هستى خويش را از شىء دوّم مىگيرد و مديون و وام‌دار اوست و شيئى دوّم علت شىء اوّل است و هر معلولى اختصاص به علّت خود دارد و اضافه به علت دارد ، مانند كلّ هستى ( ممكنات و ما سوى اللّه . ) كه به خداوند اضافه و اختصاص دارند از اين جهت كه او خالق اين‌ها و پديدآرندهء اينان است و از اين اضافه به اضافهء اشراقيّه تعبير مىشود كه در اضافهء اشراقى طرفين اضافه هر دو استقلال ندارند ، بلكه هميشه يك طرف كه مضاف اليه\r\n\r\n","description":"","footnote":"","page_name":" 105 ","page_number":113},
  {"content":"\r\n\r\nباشد استقلال دارد و طرف ديگر كه مضاف باشد ربط محض به مضاف اليه است .\r\nب ) گاهى منشأ اختصاص عبارتست از نوعى استعمال و به كار گرفتن و دخل و تصرفى كه شيئى در شيئى ديگر انجام مىدهد . مثلا زيد از مركبى كه دارد استفاده مىكند ، بر او سوار مىشود ، با او باركشى مىشود و . . . در اينجا مىگوييم كه الفرس لزيد ؛ يعنى فرس اختصاص به زيد دارد و منشأش يد و سلطه و تصرّفات او در فرس است .\r\nج ) گاهى منشأ اختصاصى نه وابستگى وجودى است كه در اوّلى بود و نه اختصاص ناشى از تصرّف است ، بلكه عامل سوّمى است كه خودش دو شعبه دارد :\r\n1 - گاهى عامل ارادى و اختيارى است ، مثل اينكه شخصى با حيازت كردن مالك چيزى مىشود و اين ماهى اختصاص به او مىيابد . يا با احياء ، زمين اختصاص به او پيدا مىكند كه اين‌ها هم در قسم تصرّف مىتواند داخل باشد ، و مثل اينكه با اجراء عقد بيع بدون كمترين دخل و تصرّفى مالك سرزمينى مىشود كه در اقصى نقاط عالم است و بين او و زمين علقهء ملكيّت ايجاد مىشود و اين‌گونه از ملكيّت يا اختصاصى منظور نظر ماست كه صددرصد اعتبارى و قراردادى است ( چه اعتبار عرف و عقلاء باشد و چه اعتبار شرعى باشد . ) و در خارج غير از ذات زيد كه در ايران است و ذات زمين كه در اروپاست ، چيز سوّم به نام ملكيّت در خارج نيست كه قابل اشارهء حسيّه باشد و اين علقه و ارتباطى است كه عرف يا شرع اعتبار مىكنند تا نظام زندگى بشر مختلّ نشود .\r\n2 - گاهى عامل قهرى موجب اختصاص مىشود ، مثلا با ارث بردن مالك مىشود و آن اختصاص و اضافه پيدا مىشود يا با وصيت كردن بنا بر اينكه از ايقاعات باشد ، موصى له مالك موصى به مىشود با مقتول كه با قتل و كشته شدن آنا ما مالك ديه مىشود و از او به وارث منتقل مىشود و . . . كه در تمام اين‌ها علقهء ملكيّت امرى اعتبارى است و اضافه از نوع اضافهء مقولى است كه دو طرف مستقلّ دارد و ميان آنها نسبت متكرّر وجود دارد ؛ يعنى اين به آن نسبتى دارد ، آن‌هم به اين نسبتى دارد ، عبا نسبت به زيد مملوك است ، متقابلا زيد نسبت به عبا مالك است و . . .\r\nبا اين محاسبات كاملا روشن شد كه آنكه از اعراض متأصّله و محمولات بالضميمه\r\n\r\n","description":"","footnote":"","page_name":" 106 ","page_number":114},
  {"content":"\r\n\r\nاست و جعل و انشاء برنمىدارد ، ملك به معناى اوّل كلمه است و فلاسفه از آن بحث مىكنند و آنكه از احكام وضعيه است و قابل جعل و تشريع است . ملك به معناى دوّم است كه در فقه و حقوق از آن بحث مىشود و صددرصد اعتبارى است و متوهّم خلط كرده است و هيچ منافاتى ندارد كه چيزى ملك كسى باشد به يكى از دو معنى و ملك ديگرى باشد به معناى ديگر ( مثلا غاصبى عمامهء زيد را بر سر خودش گذاشته الآن غاصب مالك عمامه است به معناى اوّل كه واجديّت و دارا بودن هيئت خاصى باشد و خود زيد مالك عمامه است به معناى ديگر كه اختصاص شيئى به شيئى در سايه تصرّف يا عقد يا ارث و مانند آن باشد . )\r\nقوله : فتدبر : شايد اشاره به اين باشد كه ما در كتب لغت براى ملك دو معنا پيدا نكرديم و همه جا به يك معنى آمده كه سلطنت و قاهريّت و صاحب‌اختيار بودن است و امّا فلاسفه آن را به معناى خاصّى گرفته‌اند ، بايد گفت كه در اصطلاح آنها منقول خاص اصطلاحى است ، نه مشترك لفظى در اصل لغت .\r\nقوله : اذا عرفت : حال كه با انواع حكم وضعى آشنا شديم و دانستيم كه اين‌ها سه نوع مىباشند و از نظر قابل جعل و تشريع بودن ، متفاوت هستند ( قسم اوّل اصلا جعل تشريعى برنمىداشت ، قسم دوّم جعل تبعى داشت و قسم سوّم جعل استقلالى . ) وارد اين بحث مىشويم كه در كدام قسم از اقسام مذكور اگر شك در بقاء داشتيم ، استصحاب جارى مىشود و در كدام قسم جارى نمىشود ؟ ( چون بحث ما در استصحاب است ، مطالب قبلى زمينه را براى اجراء استصحاب فراهم نمود . )\r\nفنقول : امّا در قسم اوّل ( سببيّت و شرطيّت و مانعيّت و . . . از اجزاء علّت تامّه ) اگر در اين امور شك در بقاء پيدا كرديم ، مثلا دلوك شمس تا به حال سبب تكليف و وجوب نماز بود و الآن شك داريم كه آيا باز هم به نحو سببيّت و مقتضى بودن دخيل است يا دخالت و تأثير و سببيّت آن به پايان رسيد ؟ يا عقل و بلوغ مثلا به عنوان شرط تكليف در اصل تكليف دخيل بودند و پس از مدّتى فرضا شك كرديم كه باز هم اين‌ها شرطيّت براى تكليف دارند يا ندارند ؟ و . . . آيا مىتوانيم استصحاب كنيم بقاء سببيّت سبب ، شرطيّت شرط و . . . را ؟ به\r\n\r\n","description":"","footnote":"","page_name":" 107 ","page_number":115},
  {"content":"\r\n\r\nديگر سخن ، استصحاب كنيم بقاء دخالت هر جزء از اجزاء علّت تامّه را به همان نحوى كه سابقا دخيل بودند يا نمىتوانيم و اينجا جاى استصحاب نيست ؟\r\nمرحوم آخوند مىفرمايد : در اين قسم از احكام وضعيّه ( به تعبير مشهور و گرنه اين‌ها حقيقتا حكم شرعى نيستند و از امور تكوينى هستند . ) مجالى براى استصحاب نيست و دليلشان اين است كه مستصحب ما يا بايد مستقيما حكمى از احكام و مجعولى از مجعولات شارع بما هو شارع باشد و يا موضوع حكم و اثر شرعى باشد قابل استصحاب باشد و موارد مذكور از هيچ‌كدام نيست سببيّت و مانند آن نه خودشان حكم شرعى هستند تا تا قابل استصحاب باشند ، ( زيرا قبلا بيان شد كه اين‌ها از امور حقيقى و تكوينى هستند كه از خداوند بما هو خالق ، صادر شده‌اند و از امور اعتبارى و شريعى نيستند . ) و نه موضوع حكم شرعى هستند كه داراى اثر شرعى باشند و اثر شرعى بر آنها مترتّب شود ( همان‌طور كه حرمت بر خمريّت مترتّب شده كه صددرصد شرعى و با خطاب و انشاء شارع است . ) تا از اين لحاظ قابل استصحاب باشند . پس در اين دسته از امور وضعى جاى استصحاب نيست .\r\nقوله : و التكليف : گويا كسى مىگويد كه چرا سببيّت و شرطيّت و . . . موضوع حكم شرعى نباشند ، درحالىكه تكليف ( مثلا وجوب نماز ) بر اين‌ها مترتّب مىشود و به دنبال دلوك شمس ( مثلا ) وجوب نماز محقّق مىشود . پس اين‌ها هم اثر شرعى دارند و قابل استصحاب هستند .\r\nمرحوم آخوند در جواب مىفرمايد : قبول داريم كه تكليفى مثل وجوب نماز بر سببى مثل دلوك شمس مترتب مىشود ؛ ولى اين ترتّب شرعى نيست كه از نوع ترتّب حرمت بر خمريّت ، وجوب بر نماز و . . . باشد ، بلكه عقلى است و از نوع ترتب معلول بر علّت است كه ربطى به شارع بما هو شارع ندارد تا قابل استصحاب باشد .\r\nقوله : فافهم : شايد اشاره باشد به اينكه بالاخره اثر شرعى بر سببيّت و مانند آن مترتّب مىشود زيرا دلوك شمس كه آمد ، به دنبالش ملاك و مصلحت ملزمه براى نماز درست مىشود . و مصلحت ملزمه كه آمد ، به دنبالش در نفس مولى داعى بر امر كردن محقق\r\n\r\n","description":"","footnote":"","page_name":" 108 ","page_number":116},
  {"content":"\r\n\r\nمىشود و بدنبال آن اراده مىكند و امر مىكند و وجوب درست مىشود و اين امر و ايجاب مربوط به شارع بما هو شارع است و اثر شرعى سببيّت است . پس بايد خود سببيّت قابل استصحاب باشد ؛\r\nولى پاسخ آن است كه اين اثر شرعى با واسطهء اثر عقلى مترتّب شد ( وجود ملاك و تحقّق داعى ) و ازاين‌روى اصل مثبت مىشود كه حجيّت ندارد . بالاخره در قسم اوّل از سه قسم امور وضعى جزما مىگوييم جاى استصحاب نيست .\r\nقوله : و انّه لا اشكال : و امّا در قسم سوّم از احكام وضعيّه كه استقلالا مجعولى شارع بودند ( مثل ملكيّت ، حجيّت و . . . ) اگر يقين سابق به حدوث و شك لاحق در بقاء داشتيم ، حتما استصحاب جارى مىشود و اين قسم از احكام وضعى همانند حكم تكليفى است كه هر دو حكم شرعى و مجعول شارع هستند و در هر دو مستصحب ما حكمى از احكام شرعيّه است و بلااشكال چنين استصحابى قابل جريان است . پس اگر شك در بقاء حجيّت ، ولايت ، ملكيّت و . . . كرديم ، استصحاب بقاء مىآيد .\r\nقوله : و كذا ما كان : امّا در قسم دوّم از احكام وضعيه كه مجعول تبعى بودند ( مثل جزء واجب ، شرط مأمور به و . . . ) به عقيدهء مرحوم آخوند در اين‌ها نيز اگر يقين سابق به اصل ثبوت و شك لا حق در بقاء داشتيم ، استصحاب جارى مىشود ( مثلا يقين به عدم جزئيّت سوره براى نماز داشتيم و شك در جزئيّت داريم استصحاب عدم جارى مىشود . يا اگر يقين به وجود جزئيّت داشتيم و الآن شك كرديم استصحاب وجودى جارى مىشود . ) سرّ مطلب آن است كه اين‌ها نيز حكم شرعى و مجعول شرعى و مستند به شارع هستند .\r\nو اگر بگوييد : اين‌ها تبعى هستند ، خواهيم گفت : تبعى بودن كه ايراد نيست ، مهمّ آن است كه اين‌ها وضع و رفعشان به دست شارع باشد كه هست ، حال استقلالا چنين باشند يا به تبع تكليف فرقى ندارد .\r\nو اگر بگوييد اصلا اين‌ها را حكم شرعى نمىگويند ، خواهيم گفت اوّلا قبول نداريم كه اين‌ها حكم شرعى نباشند ( حكم شرعى يعنى مجعول شارع چه اصلى و چه تبعى و اين‌ها هم حكم شرعى هستند . ) و ثانيا برفرض قبول ، مىگوييم كه عنوان حكم شرعى\r\n\r\n","description":"","footnote":"","page_name":" 109 ","page_number":117},
  {"content":"\r\n\r\nموضوعيّت ندارد و مهمّ آن است كه وضع و رفع آن به دست شارع باشد و دست جعل و اعتبار به آن برسد كه مىرسد نامش را حكم بگذاريم يا چيز ديگر ، نامگذارى كه مهم نيست . پس از اين نواحى نمىتوان به جريان استصحاب در حكم وضعى تبعى اشكال كرد .\r\nقوله : نعم : آرى از ناحيهء ديگر قابل اشكال است و آن اينكه شك در جزئيّت و عدم جزئيت سوره ( مثلا ) مسبّب از شك در امر به مركّب مشتمل بر سوره يا فاقد سوره است و با وجود اصل سببى كه در ناحيهء سبب و منشأ انتزاع پيدا مىشود و اصل اين است كه امر به مركب واجد سوره صادر نشده ، تكليف سوره روشن مىشود و نوبت به اجراء اصل عدم جزئيّت نمىرسد و كرارا گفته شد كه با وجود اصل سببى نوبت به اصل مسبّبى نمىرسد .\r\nقوله : فافهم : اشاره به اين است كه گاهى اصل سببى معارض پيدا مىكند و در سايهء تعارض تساقط مىكنند و نوبت به اصل مسبّبى مىرسد و در ما نحن فيه اگر دوران امر ميان اقل و اكثر شد ( نماز ده‌جزيى يا نه جزيى ) اصل عدم تعلّق امر به اكثر و نماز با سوره با اصل عدم تعلّق امر به اقلّ تعارض و تساقط مىكنند ، آنگاه شك در جزئيّت سوره براى نماز پيدا مىكنيم و جاى استصحاب عدم جزئيّت است و در اين‌گونه موارد ، استصحاب مذكور از ناحيهء مسبّبى بودن هم بلااشكال مىشود .\r\nنكته : مرحوم آخوند به دو مناسبت وارد بحث از حكم وضعى شدند :\r\n1 - تا مسلك شيخ اعظم را ردّ كنند كه كردند و مبسوطا بيان شد كه احكام وضعيّه اقسامى دارند و قسمى از آنها استقلالا قابل جعل است و چنين نيست كه تمام آنها انتزاعى و تبعى باشند .\r\n2 - تا تفصيل فاضل تونى را ردّ كنند كه مىگفت استصحاب در حكم تكليفى جارى نمىشود و در حكم وضعى جارى مىشود و اين غرض حاصل نشد ؛ زيرا با بيانات مذكور نتيجه اين شد كه استصحاب در حكم وضعى جارى است و فاضل تونى هم اين را قبول داشت ؛ امّا جريان استصحاب در احكام تكليفى بيان نشد تا ردّ تفصيل فاضل تونى باشد آرى اگر كسى اين‌گونه تفصيل بدهد كه استصحاب در حكم تكليفى جارى است و در حكم وضعى جارى نيست ، بحثهاى مذكور اين تفصيل را پاسخ مىدهد ؛ ولى پاسخ تفصيل تونى نيست .\r\n\r\n","description":"","footnote":"","page_name":" 110 ","page_number":118},
  {"content":"\r\n\r\n\r\nتنبيهات استصحاب\r\nمباحث اصلى استصحاب به پايان رسيد و به عقيدهء مرحوم آخوند استصحاب مطلقا حجّت بود و تمام تفصيلات مردود بود . اينك تنبيهات باب را مطرح مىكنند و در مجموع چهارده تنبيه به مناسبت ذكر مىنمايند .\r\n\r\nتنبيه اوّل\r\nتنبيه اوّل از تنبيهات استصحاب ، پيرامون اين مطلب است كه يقين سابق و شك لا حقى كه از اركان مسلّم استصحاب هستند ، بايد هر دو فعلى باشند . به اين معنى كه مكلّف به وضع و حال خويش ملتفت باشد و بالفعل يقين سابق به امرى از امور و شك لا حق در بقاء آن امر داشته باشد تا بتواند استصحاب جارى مىكند . بنابراين كسى كه كلا غافل است و اصلا توجّه به وضع خود ندارد ، استصحاب در حق او جارى نيست ؛ زيرا استصحاب وظيفهء انسان شاك است ( شاك يعنى جاهل بسيط كه توجّه دارد ؛ ولى نمىداند كه آيا فلان امر كماكان باقى است يا خير ؟ ) و در فرض غفلت اصلا شكّى نيست و احتمالى نمىدهد ( و گرنه غافل نبود . ) تا نوبت به استصحاب برسد آرى اگر ملتفت مىشد ، حتما شكّ در بقاء پيدا مىكرد ؟ ولى غافل بود و چنين شك و احتمالى برايش پيدا نشد تا استصحاب كند .\r\nقوله : فيحكم : متفرّع بر مطلب مذكور دو فرع را ذكر مىكنند كه در يكى غفلت محض حاكم است و شك مكلّف فعلى نشده و جاى استصحاب نيست و در ديگرى شك فعلى شده و مجراى استصحاب است .\r\nفرع اوّل : شخصى ساعت هشت صبح محدث شد و اين امر يقينى است . بدنبال حدث به سراغ كار و تجارت يا درس و بحث رفت و به كلّى غافل شد و اصلا به مخيّله‌اش خطور\r\n\r\n","description":"","footnote":"","page_name":" 111 ","page_number":119},
  {"content":"\r\n\r\nنكرد كه وضو بسازد يا آيا وضو ساخته يا نه ؟ يا قبلا حدثى پيدا شده ؟ اين غفلت كماكان ادامه داشت تا ظهر شد و نماز ظهر را هم با همان حال بجا آورد و تازه متوجّه شد كه هشت صبح محدث شده و شك كرد كه پس از حدث آيا وضو ساخته يا خير ؟ در اينجا نسبت به نمازهاى بعدى اركان استصحاب تامّ است ؛ زيرا يقين سابق دارد و شك لا حق در بقاء دارد و جاى استصحاب حدث است و نتيجه‌اش\r\nلزوم وضو گرفتن و تحصيل طهارت براى نماز بعد است ؛ ولى نسبت به نمازى كه خوانده ، از آنجا كه قبل از آن شكى پيدا نشد و حال غفلت حاكم بود ، استصحاب حدثى هم پيدا نشد و حالا پس از نماز شك مىكند ، قانون فراغ ( شك بعد از فراغ از عمل قابل اعتنا نيست . ) مىگويد كه به اين شك اعتنا نكن و نمازى كه خواندى محكوم به صحّت است .\r\nقوله : لا يقال : قبل از بيان فرع دوّم ، از آنجا كه اين اشكال و جواب مربوط به فرع اوّل است ، همين‌جا ذكر مىكنيم معترض مىگويد : ما هم قبول داريم كه قبل از نماز شكّى پيدا نشد و سراسر غفلت بود ؛ ولى پس از نماز كه ملتفت شده و شك در بقايش فعلى شده استصحاب قابل جريان است و مفادش آن است كه اين انسان از همان ساعت هشت صبح محدث بوده و در حال نماز هم محدث بوده . پس بدون طهارت نماز خوانده و على القاعده بايد نمازش باطل باشد . چرا حكم به صحّت كرديد ؟\r\nقوله : فانّه يقال : مرحوم آخوند در پاسخ مىفرمايد كه آرى ، على القاعده مطلب همان است كه معترض گفت و استصحاب حال نماز مىگويد نماز باطل است ؛ ولى از آنجا كه پس از فراغ از عمل شك پيدا شده ، مجراى قاعدهء ديگرى به نام قاعدهء فراغ از عمل است و اين قاعده حكم به صحّت مىكند و در آخر باب استصحاب خواهد آمد كه قاعدهء فراغ در نبرد با استصحاب مقدّم است يا از باب تخصيص كه مبناى آخوند است و يا از باب حكومت كه مسلك شيخ اعظم ( ره ) است .\r\nقوله : بخلاف من التفت : فرع دوّم : شخصى ساعت هشت صبح محدث شده سپس ساعت ده صبح شك در بقاء حدث پيدا كرد ( كه يقين و شك هر دو پيش از نماز فعلى\r\n\r\n","description":"","footnote":"","page_name":" 112 ","page_number":120},
  {"content":"\r\n\r\nشده‌اند . ) و پس از آن غافل شد تا بعد از نماز ظهر مجدّدا ملتفت شد . در اينجا اگر احتمال مىدهد كه در مدّت غفلت ( ده صبح تا ظهر ) وضو ساخته باشد ، باز به شكّى كه بعد از نماز به آن متوجّه شده اعتنا نمىكند . به دليل قاعدهء فراغى كه در فرع اوّل ذكر شده ؛ ولى اگر يقين دارد كه پس از ده صبح وضو نساخته است و اگر هم وضويى بوده ، ما بين هشت تا ده صبح بوده و نسبت به آن زمان هم كه شك فعلى پيدا كرده و قبل از نماز اركان استصحاب تمام شده و استصحاب حدث جارى شده و شخص با استصحاب حدث وارد نماز شده و طبعا چنين نمازى در حكم نماز با يقين به حدث است و محكوم به فساد و بطلان است .\r\n\r\nتنبيه دوّم\r\nدر يقين سابق و شك لا حق كه از اركان استصحاب مىباشند ، از لحاظ تنجيزى و تعليقى بودن چهار صورت متصوّر است :\r\n1 - هر دو تنجيزى و فعلى و وجدانى باشند ؛ يعنى الآن يقين وجدانى و صددرصد دارد كه فلان امر قبلا واجب بود و شك وجدانى هم دارد كه آيا فعلا هم وجوب باقى است يا نه ؟ اينجا قطعا استصحاب جارى مىشود و مصداق اتمّ و اكمل باب است .\r\n2 - هر دو تعليقى و تقديرى باشند ؛ يعنى فعلا يقينى در كار نيست ، شكى هم ندارد ؛ ولى اگر يقين مىكرد به فلان امر و به دنبال آن اگر شك در بقاء مىآمد ، استصحاب مىشود .\r\nدر اين فرض قطعا استصحاب جارى نيست ؛ زيرا اركان استصحاب هر دو مختلّ است ، نه يقين سابق دارد و نه شك لا حق .\r\n3 - يقين تنجيزى و شك تعليقى است ؛ يعنى يقين به وجوب جمعه ( مثلا ) دارد ولى شك در بقاء ندارد و اگر شك مىكرد جاى استصحاب بقاء بود ، امّا شك كه ندارد ، در اين صورت نيز استصحاب جارى نمىشود ؛ زيرا ركن دوّم آنكه شك لا حق باشد ، مختل است و كرارا گفته شد كه استصحاب دستور العمل براى انسان شاك و مردّد است و چنين كسى شاك نيست .\r\n4 - يقين تعليقى و شك فعلى و تنجيزى است ؛ يعنى اگر يقين سابق داشته باشد و\r\n\r\n","description":"","footnote":"","page_name":" 113 ","page_number":121},
  {"content":"\r\n\r\nمتيقّنى در سابق باشد ، الآن شك در بقاء دارد كه شكّ در بقايش بر تقدير و فرض ثبوت واقعى و حدوث شىء مشكوك است ، نه مطلقا و بدون تقدير مزبور ، در تنبيه ثانى همين صورت مطرح است و سؤال اين است كه آيا شك در بقاء برفرض ثبوت و حدوث شىء ، كفايت مىكند و مىتوانيم در چنين شكّى استصحاب كنيم يا كافى نيست و بايد مثل صورت اوّل هر دو فعلى و تنجيزى باشند ؟ در پاسخ مىفرمايد كه مسئله محلّ اشكال است و دو وجه در آن مطرح است .\r\n1 - خير : چنين شكى كافى نيست و موجب استصحاب نمىشود ؛ زيرا اصل ثبوت و حدوث آن مستصحب احراز نشده است ( فرض ما اين است كه نمىدانيم چنين چيزى بوده يا نه ، اگر بود الآن هم هست ولى آيا بود يا نبود ؟ نمىدانيم ) و وقتى آن شىء محرز نشد . پس يقين به او نداريم ( يقين بدون متيقّن و متعلّق معقول نيست . ) و با نبود يقين ركن اوّل استصحاب مختلّ است و جارى نمىشود : و بلكه ركن ثانى هم مختل مىشود ؛ يعنى شك در بقاء هم نداريم ، زيرا شك در بقاء به طور مطلق كه نيست ، على تقدير است و آن تقدير ثبوت واقعى شيئى مشكوك است در زمان سابق ؛ ولى اين تقدير محقّق نشده تا شكّ هم محقّق شود و در واقع به اين صورت است كه اگر فلان امر در سابق ثابت و محقّق بود ، الآن شك در بقايش مىكرديم ، ولى ثابت كه نشده ( مشكوك است ) پس شك در بقاء هم نداريم ( معلّق عليه كه نبود معلّق هم نيست ، ملزوم كه نبود لازم هم نيست . ) در نتيجه هر دو ركن استصحاب مختل است و جاى استصحاب نيست .\r\n2 - آرى ، كفايت مىكند و مجراى استصحاب است ؛ زيرا اگرچه يقين سابق فعلى نيست و تقديرى يا اگرى است ولى در باب استصحاب يقين سابق خيلى موضوعيّت و خصوصيّت ندارد ؛ چون گذشته‌ها گذشته و ما فعلا كارى به سابق نداريم و اگر سخن از يقين به ثبوت در سابق مطرح مىشود ، براى آن است كه زمينه براى شك در بقاء و به دنبال آن حكم به بقاء و تعبّد به بقاء درست شود و ما فعلا گرفتار بقاء حكم هستيم و حكم اين مرحله را مىخواهيم روشن كنيم و لذا شك در بقاء بر تقدير ثبوت هم كافى است ؛ زيرا شك در بقاء هست و ركن اصلى استصحاب موجود است و جارى مىشود و اگر اثر شرعى\r\n\r\n","description":"","footnote":"","page_name":" 114 ","page_number":122},
  {"content":"\r\n\r\nيا عقلى داشته باشد ، برآن مترتّب مىشود .\r\n( اثر شرعى مثل باب نذر كه كسى نذر كرده كه اگر فلان شىء بقاء على تقدير الثبوت داشته باشد ، يك درهم صدقه بدهد و الآن شك در بقاء كذايى دارد با استصحاب بقاء احراز كرد و به دنبال آن وجوب وفا به نذر و وجوب تصدّق شرعا مىآيد . و اثر عقلى هم مثل وجوب موافقت و حرمت مخالفت و . . . كه اگر حكمى احراز شد ، بايد به حكم عقل موافقت شود و نبايد مخالفت شود . )\r\nقوله : و به يمكن ان يذبّ : هدف اصلى مرحوم آخوند از طرح اين تنبيه آن است كه مشكل مهمّى را بر مبناى خودش حلّ كند و آن مشكل اين است كه در باب حجيّت امارات بر مسلك طريقيّت ، به عقيدهء مشهور اگر اماره بر حكمى از احكام ( مثلا وجوب جمعه در عصر حضور . ) قائم شد ، برطبق مؤداى اماره يك حكم ظاهرى طريقى درست مىشود و نماز جمعه در ظاهر واجب مىشود .\r\nولى به عقيدهء آخوند برطبق مفاد اماره هيچ حكمى جعل نمىشود نه واقعى و نه ظاهرى ، بلكه اماره كه حجّت شرعى است . همانند قطع و يا ظنّ مطلق بر مسلك حكومت ( عقل حاكم به لزوم اتباع ظن باشد در قبال مسلك كشف . ) است كه حجّت عقلى هستند و در همه جا حجيّت به معناى منجزيّت و معذّريت است ؛ يعنى اگر مصادف واقع در آمد ، واقع را در حق ما منجّز مىكند و اگر مخالف واقع درآمد ، در قيامت عذر و بهانه‌اى براى ما درست مىكند ؛ و گرنه برطبق مؤداى اماره هيچ حكمى جعل نمىشود و هرچه هست همان احكام واقعيّه‌اى است كه عند اللّه ثبت و ضبط است . « اصاب الامارة او لم يصب . »\r\nحال اگر در موردى اماره‌اى بر حكمى دلالت كرد ، مثلا خبر ثقه بر وجوب جمعه در عصر حضور دلالت كرد ، سپس در عصر غيبت در بقاء وجوب جمعه شك پيدا كرديم ، بر مسلك مشهور استصحاب بقاء وجوب جارى مىشود ؛ زيرا در زمان سابق ( عصر حضور ) وجوب فعلى و ظاهرى درست شد و الآن هم كه شك مىكنيم ، جاى استصحاب بقاء است و اركان تامّ است . ولى بر مسلك مرحوم آخوند اشكال دارد ؛ زيرا يقين سابق در كار نيست ، نه به حكم واقعى يقين داريم ( چون فرض ما اين است كه ما هستيم و امارهء ظنّى و از واقع\r\n\r\n","description":"","footnote":"","page_name":" 115 ","page_number":123},
  {"content":"\r\n\r\nخبر نداريم . ) و نه به حكم ظاهرى فعلى يقين داريم ( چون فرض اين است كه برطبق مفاد اماره در زمان سابق حكمى و وجوب جمعه‌اى درست نشد و حجيّت اماره مفادش اين نبود . ) پس يقين سابقى نيست تا شك در بقاء و استصحاب جا داشته باشد .\r\nپاسخ اشكال به مطالب تنبيه ثانى نشان مىدهد كه يقين فعلى لازم نيست و شك در بقاء بر تقدير ثبوت هم كافى است و در مورد اماره چنين است ؛ يعنى اگر يقين به وجوب جمعه داشتيم و اگر چنين حكمى واقعا وجود داشت ، الآن شك در بقايش داريم و استصحاب مىكنيم بقايش را و ميان ثبوت واقعى و تعبّد به بقاء ملازمه است ؛ يعنى اگر در واقع باشد ، الآن هم در ظاهر ثابت است و بنا را بر بقايش مىگذاريم و كارى نداريم كه آيا در واقع هست يا نيست ، همين اندازه شك در بقاء برفرض ثبوت كه داريم كافى است . پس ثمرهء مهمّ آن بحث عبارت شد از صحّت اجراء استصحاب حكم شرعى در باب امارات .\r\nقوله : ان قلت : اين اشكال به اصل مطلب است ، نه به اعتراضى كه در باب امارات مطرح شد معترض مىگويد كه چگونه شما مىگوييد در صحت استصحاب شك در بقاء بر تقدير ثبوت كافى است ، درحالىكه در لسان اخبار يقين سابق و شك لا حق اخذ شده و فرموده :\r\n« لا تنقض اليقين بالشك » و مشتق ظهور در فعليت دارد و در فرضى كه شما كرديد كه تقدير ثبوت يا ثبوت تعليقى بود ، يقين فعلى نيست . پس مشمول اخبار باب نيست تا جاى استصحاب باشد .\r\nقوله : قلت : در پاسخ مىفرمايد : آرى ظاهر اخبار همين است كه يقين فعلى باشد ؛ ولى يقين موضوعيّت ندارد و به عنوان كاشف از واقع و مرآت ثبوت واقع مطرح است و هدف اصلى اين است كه بدين‌وسيله زمينهء شك در بقاء و سپس تعبّد به بقاء درست شود كه در استصحاب دنبال همين امر هستيم و على الفرض اين مطلب درست شد و براى تعبّد به بقاء بيش از اين لازم نداريم .\r\nقوله : فافهم : شايد اشاره باشد به اينكه اين خلاف ظاهر تعبيرات روايات است و دليلى بر ارتكاب آن نداريم . و مشكل استصحاب در باب امارات را هم بدين گونه حل مىكنيم كه يقين را اعمّ از وجدانى و تنزيلى مىگيريم و در اماره يقين وجدانى نيست ، ولى تنزيلى\r\n\r\n","description":"","footnote":"","page_name":" 116 ","page_number":124},
  {"content":"\r\n\r\nهست ؛ زيرا خبر ثقه به منزلهء علم است و يا يقين را خصوص يقين وجدانى مىگيريم و از خارج يقين تعبّدى و تنزيلى را به آن ملحق مىكنيم و مشكل حل مىشود ، كما اينكه مراد از شك هم خصوص دو احتمال متساوى الطرفين نيست ، بلكه اعمّ از آن و ظنّ غير معتبر است و يا ظنّ غير معتبر حكما به شك ملحق است .\r\n\r\n","description":"","footnote":"","page_name":" 117 ","page_number":125},
  {"content":"\r\n\r\n\r\nتنبيه سوّم\r\nتنبيه سوّم از تنبيهات استصحاب دربارهء اقسام استصحاب كلّى است . گاهى متيقّن يا مستصحب فرد خاص و شخص است و گاهى كلى و عام است . مرحوم آخوند بحث را با استصحاب حكم شروع مىكنند و مىفرمايد كه : متيقن گاهى خصوص يكى از احكام شرعيّه است ؛ مثلا خصوص وجوب جمعه را استصحاب مىكنيم و گاهى عام و كلى و قدر مشترك ميان دو حكم است ، مثل رجحان كه ميان وجوب و استحباب مشترك است و مرجوحيّت كه ميان حرمت و كراهت مشترك است . يا قدر جامع ميان چند حكم است ، مثل جواز به معناى اعم كلمه كه مشترك ميان وجوب و استحباب و اباحه و كراهت است و در پايان تنبيه ثالث استصحاب در موضوع يا متعلّق را هم مطرح مىكنند ؛\r\nولى شيخ اعظم در رسائل از آغاز ، بحث را كلّى مطرح كرده‌اند و همين روش صحيح است و به قول مرحوم مشكينى ، وجهى ندارد كه عنوان بحث را به استصحاب احكام اختصاص دهيم . . . به‌هرحال بحث در اين است كه گاهى استصحاب در مورد خاص جارى مىشود ؛ مثلا وجوب جمعه ، حرمت مايع ، حيات زيد ، وجود زيد در منزل و . . . كه فعلا مورد بحث ما نيست و اگر اركان استصحاب تمام باشد و اثر شرعى هم داشته باشد ، حتما جارى مىشود . و گاهى استصحاب در كلّى و عام و قدر جامع جارى مىشود كه اين سه قسم دارد .\r\n1 - استصحاب كلّى قسم اوّل : آن است كه فرد خاصّى ( مثلا زيد ) در منزل موجود شد و در ضمن آن و بلكه به عين وجود او ، كلّى انسان هم در دار محقّق شد . پس از مدّتى شك در بقاء كلّى پيدا مىكنيم و منشأش شك در بقاء همان خاص و فرد معيّن ( زيد ) است كه آيا زيد كماكان در منزل است تا كلّى انسان هم موجود باشد يا از منزل خارج شد و كلّى انسان\r\n\r\n","description":"","footnote":"","page_name":" 118 ","page_number":126},
  {"content":"\r\n\r\nهم در آنجا نيست ؟ در اينجا استصحاب خاص جارى مىشود و استصحاب بقاء كلّى هم جارى مىشود ؛ زيرا نسبت به هركدام اركان استصحاب كامل است و هركدام اثر شرعى داشته باشد مترتّب مىشود . پس در كلّى قسم اوّل حتما استصحاب جارى مىشود .\r\n2 - استصحاب كلّى قسم ثانى : آن است كه كلّى در ضمن فرد مردّد موجود شده ، به اين گونه كه يا در ضمن فردى موجود شده بود كه آن فرد الآن قطعا منتفى شده و متيقّن الارتفاع است و يا در ضمن فردى محقق شده كه الآن قطعا باقى و متيقّن البقاء است .\r\nمثال : كلّى حيوان در منزل موجود باشد ، ولى مردّد است كه در ضمن پشه موجود شد كه عمر كوتاهى دارد و الآن حتما مرده و از بين رفته است يا در ضمن فيل موجود شد كه عمر بلندى دارد و هم‌اكنون حتما زنده است .\r\nمثال ديگر : كلّى حدث محقّق شد ، ولى مردّد است كه در ضمن حدث اصغر يعنى بول محقق شد يا در ضمن حدث اكبر يعنى منى و سپس وضويى ساخته ، آنگاه اگر حدث اصغر بود ، حتما مرتفع شده و اگر حدث اكبر بود ، حتما باقى است ؛ زيرا با غسل رفع مىشود نه با وضو . پس الآن شك در بقاء كلّى حيوان يا كلّى حدث ، كه قدر جامع ميان فيل و پشه ، منى و بول است ، داريم .\r\nحال آيا در اين قسم استصحاب خود كلّى جارى مىشود ؟ جواب آخوند ( ره ) مثبت است ؛ يعنى استصحاب كلّى را جارى مىدانند ؛ زيرا نسبت به خود كلّى ( صرف‌نظر از خصوص اين فرد يا آن فرد ) اركان استصحاب كامل است . يقين سابق به اصل حدوث و ثبوت و تحقّق كلّى حيوان و حدث دارد و شك لا حق در بقاء آن نيز دارد و قابل استصحاب است و با استصحاب كلّى ، تمام احكام و آثار و لوازم شرعى و عقلى برآن مترتب است .\r\nنكته : از آنجا كه آخوند ( ره ) عنوان بحث را به استصحاب حكم اختصاص دادند ، آثار عقلى را هم بار مىكنند ؛ زيرا در تنبيهات بعدى خواهد آمد كه اگر شما حكم شرعى را استصحاب كرديد ، احكام عقليّه‌اش هم بر او مترتب مىشود . مثلا اگر وجوب نماز جمعه را استصحاب كرديد ، اطاعت بر شما واجب مىشود و اين وجوب طاعت به حكم عقل است كه بر استصحاب بار شده و اينكه شنيده‌ايد كه اصل مثبت حجّت نيست و احكام\r\n\r\n","description":"","footnote":"","page_name":" 119 ","page_number":127},
  {"content":"\r\n\r\nعقليّه بار نمىشود ، در جايى است كه استصحاب موضوعات باشد .\r\nقوله : و تردّد : بر جريان استصحاب كلّى قسم دوّم دو اشكال وارد شده است .\r\nاشكال اوّل : در اين قسم ، كلّى در ضمن فرد مردّد موجود شده و تردّد فرد و خاص ميان اين و آن موجب مىشود كه اركان استصحاب مختل شود و استصحاب قابل جريان نباشد ؛ زيرا اگر كلّى در ضمن فرد قصير العمر ( پشه ) يا در ضمن حدث اصغر ( بول ) محقّق شده ، اوّلا اصل حدوث كلى در ضمن آن مشكوك است و يقين سابق به حدوث پشه يا بول نداريم . ثانيا برفرض حدوث ، شك لا حق در بقاء نداريم ، بلكه يقين به ارتفاع داريم . يعنى اگر اين فرد موجود بود ، حتما از بين رفته و زائل شده و ترديدى نداريم تا استصحاب جارى شود . و اگر در ضمن فرد طويل العمر ( فيل ) يا حدث اكبر ( منى ) موجود شده بود ، باز اوّلا اصل حدوث آن مشكوك است و با اصالة عدم الحدوث نفى مىشود و يقين سابق نيست ثانيا برفرض كه حادث باشد ، شك در بقاء نداريم ؛ زيرا اگر اين فرد بوده ، الآن حتما هست و باز جاى استصحاب نيست . پس كلّى به عين وجود فرد موجود مىشود و فرد كلّى يا اين است يا آن و در ضمن هركدام كه باشد ، قابل استصحاب نيست و اركان ناتمام است به بيانى كه ذكر شد .\r\nقوله : غير ضائر : پاسخ اشكال : فرمايشات مستشكل را قبول داريم ، ولى به حال ما ضرر نمىرساند ؛ زيرا نتيجهء آن حرفها اين است كه نسبت به خصوص فرد قصير العمر يا طويل العمر استصحاب جارى نشود و اركانش مختلّ باشد ، ولى ما كه نمىخواهيم استصحاب را در خصوص اين فرد يا آن فرد جارى كنيم تا اشكال شود . ما در خود كلّى و قدر جامع استصحاب جارى مىكنيم و نسبت به كلّى حيوان يا حدث اركان استصحاب تمام و كامل است ؛ زيرا يقين سابق به اصل حدوث حيوان و حدث داريم ، صرف‌نظر از اينكه در ضمن كدام فرد است ، و شك لا حق در بقاء خود كلّى داريم و استصحاب بقاء كلى جارى مىشود و اثر شرعى هم مترتب مىشود كه حال كه بنا را بر حدث گذاشتى پس حقّ ورود در نماز ندارى ، حق طواف ندارى ، حقّ ندارى خطوط قرآن را مسّ كنى و . . . و تردّد و دوران امر ميان اين يا آن مانع از استصحاب خصوص اين يا آن مىشود و آثارى كه خاص هركدام\r\n\r\n","description":"","footnote":"","page_name":" 120 ","page_number":128},
  {"content":"\r\n\r\nباشد به بركت استصحاب ثابت نمىشود ؛ ولى آثار خود كلّى و قدر جامع بار مىشود .\r\nقوله : نعم : البتّه نسبت به آثار و احكام خصوص هر فردى استصحاب جارى نشد و اين آثار را مترتب نكرد ؛ ولى از راه ديگر ممكن است اين آثار هم مترتّب شود . فى المثل علم اجمالى داريم كه اين قطره يا بول است يا منى هركدام كه باشد ، احكام خاص خود را دارند ، غير از احكام مشتركه . مثلا اگر بول است ، بايد هر مرتبه با آب قليل شسته شود و . . . و اگر منى است نبايد در مساجد توقّف كند و . . . چنانچه علم اجمالى به تكليف فعلى در دو طرف پيدا شد ، حتما علم اجمالى مؤثر است و بايد مراعات احتياط را بنماييم ؛ ولى اصل احتياط يك اصل است و قوانين خاص خود را دارد و استصحاب اصل ديگرى است و احكام خود را دارد و نسبت به موردى اگر استصحاب جارى نشد دليل آن نيست كه احتياط هم جارى نشود و بالعكس .\r\nقوله : و توهّم : اشكال دوّم : شك در بقاء كلّى منشأش چيست و مسبّب از چه امرى است ؟ آيا مسبّب است از شكّ در بقاء فرد قصير ؟ قطعا نه ؛ زيرا نسبت به فرد قصير شك در بقاء نيست ، بلكه اگر هم بوده ، حتما مرتفع شده آيا مسبّب است از شك در بقاء فرد طويل ؟\r\nباز هم يقينا چنين نيست ؛ زيرا نسبت به فرد طويل العمر يقين به بقاء داريم و اگر اين بوده ، حتما باقى است و شك نداريم تا بدنبال آن در بقاء كلّى شك كنيم . آيا مسبّب است از شكّ در حدوث فرد قصير ؟ قطعا خير ؛ زيرا فرد قصير برفرض هم قطعا موجود بود ، الآن قطعا رفته و جاى شك در بقاء كلّى در ضمن اين فرد نيست . بارى شك در بقاء كلّى مسبّب از شك در حدوث فرد طويل العمر و متيقّن البقاء است ؛ زيرا اگر اين فرد حادث شده باشد ، الآن هم باقى است ، كلّى هم در ضمن آن باقى است و اگر حادث نشده كه بقايى هم ندارد كلّى هم باقى نيست . پس بقاء و ارتفاع كلّى مسبّب از حدوث و عدم حدوث اين فرد خاص است و در شك در حدوث اصل عدم حدوث جارى مىشود و حكم به عدم فرد طويل مىشود و نوبت به شك در بقاء كلّى و استصحاب بقاء نمىرسد ؛ زيرا اصل مسبّبى است و با وجود اصل سببى جاى اصل مسبّبى نيست در نتيجه استصحاب كلّى قسم ثانى باطل است .\r\n\r\n","description":"","footnote":"","page_name":" 121 ","page_number":129},
  {"content":"\r\n\r\nقوله : فاسد قطعا : مرحوم آخوند به اين اشكال چندين جواب داده‌اند .\r\n1 - قبول نداريم كه شك در بقاء و ارتفاع كلّى مسبّب از شك در حدوث و عدم حدوث فرد طويل العمر و متيقن البقاء باشد ؛ زيرا فرد طويل يك طرف ديگر آن فرد قصير العمر است و فرض اين است كه اصل حدوث يكى از دو فرد و به دنبال آن اصل وجود كلّى مسلّم است و يك امر حادث متيقّن و مسلّم الحدوث و مسلّم الثبوتى داريم و اصل حدوث جاى ترديد نيست و بدنبال آن كلّى هم در ضمن فرد حادث حتما موجود شده و ترديدى نداريم و شك ما در اين است كه آن امر حادث يقينى آيا فرد قصير است كه هم‌اكنون متيقّن الارتفاع است ؟ يا فرد طويل است كه فعلا متيقّن البقاء است . در اين مورد نسبت به خصوص فرد قصير يا طويل جاى استصحاب نيست و اركان مختلّ است ؛ ولى نسبت به كلّى مشكل نيست و اركان تمام است و جارى مىشود .\r\n2 - اصولا در كلّى و فرد سخن از ملازمه و لازم ملزوم بودن يا سبب و مسبّب بودن جا ندارد ؛ زيرا ملازمه فرع بر دوئيّت است ؛ يعنى دو چيز باشند كه يكى مسبّب از ديگرى باشد و كلى طبيعى به عين وجود فرد موجود مىشود و سخن از عينيّت و وحدت است نه ملازمه و اثنينيّت تا با وجود سببى نوبت به مسبّبى نرسد .\r\n3 - برفرض كه سببى و مسبّبى باشد و با وجود اصل سببى نوبت به مسبّبى نرسد ؛ ولى اين در موردى است كه ترتّب مسبّب بر سبب شرعى باشد و اصل سببى اثر شرعى را درست كند ؛ مثلا مقدارى آب داريم كه قبلا پاك بود و حالا شك در تنجّس آن پيدا شده .\r\nلباسى هم داريم كه قطعا نجس بوده و با اين آب مشكوك شستيم . در اينجا استصحاب بقاء نجاست مىگويد كه لباس شما نجس است و استصحاب بقاء طهارت آب مىگويد كه اين آب پاك است و اگر پاك است ، پس اثرش آن است كه لباس را پاك كرده و با اين حال جاى استصحاب نجاست نيست ؛ زيرا شك ما در بقاء و ارتفاع نجاست لباس مسبب از شك در بقاء و ارتفاع طهارت ماء است و وقتى اصل سببى تكليف سبب و منشأ انتزاع را روشن كرد جاى اصل مسبّبى نيست . ولى در ما نحن فيه جاى اين حرف نيست ؛ زيرا اصل عدم حدوث فرد طويل ، آثار و لوازم و احكام شرعى عدم حدوث فرد خاص را ثابت مىكند و\r\n\r\n","description":"","footnote":"","page_name":" 122 ","page_number":130},
  {"content":"\r\n\r\nامّا ترتيب كلى برآن و بقاء يا ارتفاع آن اثر شرعى نيست ، بلكه عقلى است و اصل مذكور اين امور را ثابت نمىكند و گرنه اصل مثبت است و وقتى اصل سببى تكليف مسبب را روشن نكرد ، جريان اصل در ناحيهء مسبّب اگر اثر شرعى داشته باشد ، بلامانع است .\r\n4 - سه جواب قبلى در متن كفايه آمده ؛ ولى جواب چهارم را در حاشيهء رسائل آورده‌اند . برفرض كه از اشكالهاى قبلى بگذريم مىگوييم كه اصل عدم حدوث فرد طويل با اصل عدم حدوث فرد قصير تعارض دارند ؛ چون علم اجمالى به حدوث يكى از آن دو داريم و اين منشأ معارضه مىشود . و در اثر معارضه ساقط مىشوند و نوبت به اصل مسبّبى مىرسد و اجراء آن بلامانع است . « 1 » پس استصحاب در كلّى قسم ثانى هم قابل جريان است .\r\n3 - قوله : و امّا اذا كان : استصحاب كلّى قسم سوّم : گاهى شك ما در بقاء كلّى از اين ناحيه است كه فرد معيّنى از كلّى ( مثلا زيد ) در منزل موجود شد و كلّى طبيعى انسان هم در ضمن او و به عين وجود او موجود شد ؛ ولى پس از مدّتى يقينا آن فرد از منزل خارج شد و طبيعى موجود در ضمن او هم همراه او خارج شد .\r\nسؤال : پس چرا شك در بقاء كلّى داريم ؟ جواب : شك ما به خاطر آن است كه احتمال مىدهيم كه مقارن و هم‌زمان با ورود زيد به منزل ، بكر هم با او وارد شده و طبيعى انسان در ضمن او هم محقّق شده ، يا احتمال مىدهيم كه هم‌زمان با خروج زيد از منزل بكر وارد شد و كلّى در ضمن او موجود شد كه اگر بكر وارد منزل شده باشد ، الآن هم باقى است و كلّى در ضمن او باقى است اين احتمالات منشأ شك ما در بقاء كلّى شده ، حال در اين قسم هم نسبت به خصوص افراد استصحاب جارى نيست ؛ زيرا زيد كه قطعا در خانه بود ، متيقن الارتفاع است نه مشكوك البقاء بكر هم كه از اوّل مشكوك الحدوث است ؛ ولى آيا كلّى انسان را مىتوانيم استصحاب كنيم ؟\r\nمرحوم آخوند مىفرمايد كه محلّ اشكال است . مرحوم مشكينى در حاشيه سه قول ذكر كرده : 1 - جارى مىشود مطلق . 2 - جارى نمىشود مطلقا . 3 - تفصيل در كار است . و\r\n\r\n\r\n","description":"","footnote":"\r\n( 1 ) - الحاشية على فرائد الاصول ، ص 203 .\r\n","page_name":" 123 ","page_number":131},
  {"content":"\r\n\r\nقول قوى به نظر ما عدم جريان استصحاب است مطلقا ؛ زيرا درست است كه در منطق آموختيم كه طبيعى به عين وجود افراد موجود مىشود ، ولى بحثى هم بود كه آيا رابطهء كلّى طبيعى با افراد چه رابطه‌اى است ؟ آيا همانند يك پدر و چند فرزند است ؛ يعنى يك كلّى است كه در ضمن همهء افراد موجود است يا همانند آباء متعدّد و ابناء متعدّد است كه هر فرزندى پدرى دارد ؛ يعنى به تعداد افراد انسان كلّى طبيعى انسان وجود دارد و طبيعى در ضمن زيد غير از كلّى در ضمن بكر است ؟\r\nحقّ همين دوّمى است و لذا مىگوييم كه در منزل دو انسان موجود است ، نه يك انسان و يك كلّى طبيعى ، آنگاه روى اين مبناى منطقى و فلسفى مىگوييم زيد كه از منزل خارج شد ، طبيعى انسان در ضمن او هم كه مختصّ به او بود از منزل خارج شد و نسبت به طبيعى ديگر همان‌طور كه در اصل وجود فرد ديگر شك داريم ، در اصل تحقّق طبيعى در ضمن آن نيز شك داريم و در هر حال اركان استصحاب تمام نيست تا خود كلّى را استصحاب كنيم .\r\nقوله : بنفسه او بملاكه : كلّا قسم ثالث از اقسام استصحاب كلّى چهار صورت دارد . به اين صورت كه يا فرد ديگر كه احتمالش را مىدهيم هم‌زمان با حدوث فرد اوّل حادث شده و يا مقارن با زوال فرد اوّلى ، در هريك از دو صورت يا فرد ديگر بنفسه ؛ يعنى خودش متحقّق است ( برفرض تحقّق ) و يا به ملاكش متحقّق است در نتيجه چهار مىشود و تفصيل موارد به قرار ذيل است :\r\n1 - احتمال بدهيم كه خود فرد ديگر يا فرد ديگر بنفسه مقارن با حدوث فرد اوّل حادث شود ، مثلا همراه زيد ، بكر نيز در منزل محقّق شده .\r\n2 - احتمال بدهيم كه فرد ديگر خودش مقارن با زوال فرد اوّل حادث شده باشد ، مثلا مقارن با خروج زيد از منزل ، بكر وارد منزل شده باشد و كلّى طبيعى در ضمن آن موجود شده باشد .\r\n3 - احتمال بدهيم كه فرد ديگر به ملاكش ( نه خودش ) مقارن با حدوث فرد اوّل باشد ، مثلا همراه با وجوب و امر ايجابى ، ملاك استحباب ( مصلحت غير ملزمه ) هم در عمل\r\n\r\n","description":"","footnote":"","page_name":" 124 ","page_number":132},
  {"content":"\r\n\r\nباشد ؛ ولى فانى و مندكّ در ملاك وجوب باشد ( خود استحباب قطعا همراه وجوب نيست و معقول نيست كه عملى هم منع از ترك داشته باشد و هم جواز ترك . ولى به محض زوال ايجاب ، ملاك استحباب باعث فعليّت استحباب شود . )\r\n4 - احتمال بدهيم كه فرد ديگر به ملاكش مقارن با زوال فرد قبلى حادث شود ؛ يعنى به محض زوال وجوب مصلحت ندبى پيدا شود و عمل مندوب گردد .\r\nتمام اين چهار صورت مورد بحث ماست و استصحاب كلّى قسم ثالث در هيچ صورتى جارى نيست . در فرض انسان در ضمن زيد و بكر محاسبه شد و امّا در فرض استحباب و ايجاب مىگوييم كه كلّى عبارت است از طلب فعل و در ضمن فردى به نام وجوب قطعا موجود شد و قطعا مرتفع شد و در ضمن فرد ديگر به نام استحباب از اوّل مشكوك است .\r\nپس آن طبيعى كه موجود بود الآن مشكوك البقاء نيست و طبيعى ديگر كه در ضمن استحباب مطرح است از اصل مشكوك الحدوث است و لذا اركان استصحاب ناتمام است .\r\nقوله : لا يقال : اين اشكال ، به اصل مطلب مرحوم آخوند نيست كه فرمودند كلّى قسم ثالث جارى نيست ؛ زيرا طبيعى در ضمن هر فردى غير از طبيعى در ضمن فرد ديگر است . . . بلكه به مثال اخيرى است كه براى وجود فرد مشكوك به ملاكش ، آوردند كه مسألهء استحباب و ايجاب باشد ، معترض مىگويد كه ما اصل مطلب شما را قبول داريم كه كلّى قسم ثالث استصحابش جارى نيست ؛ ولى در خصوص دوران امر ميان ايجاب و استحباب ، يا كراهت و تحريم اين مطلب را قبول نداريم ؛ زيرا تفاوت ميان آن دو از قبيل تفاوت زيد و بكر نيست كه دو وجود مباين و مغاير هستند و طبيعى در ضمن هركدام غير از طبيعى در ضمن ديگرى است ، بلكه از قبيل تفاوت سياهى شديد و ضعيف است كه جسمى قبلا خيلى سياه بود يا خيلى قرمز بود و كم‌كم در اثر تابش آفتاب يا شستشوى مداوم كم‌رنگ شده ، ولى عرف و عقل مىگويد كه اين همان سياهى يا قرمزى است ، نه امر تازه و حادثى و اگر شك كرديم كه سياهى شديد به كلّى از بين رفته يا مرتبهء شديده‌اش زائل شده و مرتبه ضعيفهء آن باقى است ، از استصحاب بقاء كلّى سياهى استفاده مىكنيم و لو\r\n\r\n","description":"","footnote":"","page_name":" 125 ","page_number":133},
  {"content":"\r\n\r\nاستصحاب خصوص اين يا آن مرتبه قابل جريان نيست و همانند كلّى قسم ثانى مىشود .\r\nاستحباب و ايجاب هر دو طلب الفعل هستند ؛ ولى اين كلّى مراتب فراوان دارد از ضعيف‌ترين مراتب استحباب تا قوىترين مرحلهء وجوب را شامل است و از نظر دقّت عقلى برفرض كه مرتبهء شديد ، يعنى ايجاب از بين برود و شك كنيم كه آيا استصحاب ( يعنى مرتبهء ضعيفه ) باقى است يا آن‌هم از بين رفته . خصوص مرتبه قابل استصحاب نيست ، مثل اينكه خصوص فيل و پشه در كلّى قسم ثانى قابل استصحاب نبود ؛ ولى كلّى طلب فعل قابل استصحاب است و اركان استصحاب تام است ؛ زيرا همين كلى متيقن بود و الآن همان كلّى مشكوك است ، البته اگر با رفتن وجوب ، كلّى طلب فعل از بين برود و عدم ميان وجوب و استحباب فاصله شود و پس از مدّتى شك در استحباب پيدا كنيم ، ديگر جاى استحباب طلب فعل نيست ؛ ولى اگر عدم تخلّل نكند و به محض زوال ايجاب احتمال حدوث استصحاب بدهيم قابل استصحاب است و اركان استصحاب تمام است ؛ زيرا تبدل ايجاب به ندب موجب تعدّد طبيعى و كلّى و قدر جامعه آن دو نمىشود تا مشكل آفرين باشد .\r\nعلّت عدم تعدّد طبيعى آن است كه اتّصال مساوق با وحدت است ؛ يعنى وجود متّصل و به هم پيوسته وجود واحد است نه وجودهاى متعدّد . به فرمودهء مرحوم مشكينى هر وجود متّصلى تا بىنهايت قابل قسمت است ، آنگاه يا هر جزيى فردى است . در اين صورت بايد يك شيئى بىنهايت شىء باشد كه تناقض و محال است و يا بعضى از آنها فردند و بقيّه فرد نيستند كه ترجيح بلامرجح است و يا هيچ جزيى مستقل نيست و همگى اجزاء يك حقيقت واحد و به هم پيوسته را تشكيل مىدهند كه همين صحيح است . پس اتّصال مساوى با وحدت وجود است و وجود متّصل يك وجود است . پس در دوران امر ميان ايجاب و استحباب بايد بتوانيم استصحاب ندب را جارى كنيم .\r\nقوله : فانّه يقال : مرحوم آخوند در پاسخ مىفرمايد : از نظر دقّت عقلى مطلب همان است كه معترض گفت و وجوب و استحباب دو فرد متباين نيستند ، بلكه يك وجود داراى دو مرتبه هستند . . . ولى از نظر ديد عرفى آنها دو فرد مباين و مغاير و قسيم يكديگر و ضدان\r\n\r\n","description":"","footnote":"","page_name":" 126 ","page_number":134},
  {"content":"\r\n\r\nهستند . از نظر مشهور همهء احكام خمسه ضدّ يكديگرند . پس وجوب غير از ندب است ، همان گونه كه زيد غير از بكر بود و اگر مغايرت بود ، همان اشكال كه در كلّى قسم ثالث بود .\r\nدر اينجا هم هست كه كلّى طلب فعل در ضمن فردى ( ايجاب ) قطعا محقق شد و سپس مرتفع شده و شك داريم كه آيا در ضمن فرد ديگر ( استحباب ) موجود شد يا نه ؟ و چون طبيعى در ضمن هركدام غير از طبيعى در ضمن ديگرى است ، لذا اركان استصحاب تمام نيست . قبلا در بيان اركان استصحاب گفتيم بعدا هم در تتمّه استصحاب خواهد آمد كه ملاك در باب استصحاب عرف است نه دقّت عقلى .\r\n( ضمنا با استفاده از سخن متن نسبت ميان آن دو را بيان مىكنيم . رابطهء ديد عرفى و عقلى عموم و خصوص من وجه است . گاهى از ديد عرف موضوع همان موضوع است و قضيّهء متيقّنه با مشكوكه اتحاد دارند و جاى استصحاب است و اگر استصحاب نكنيم ، يقين را با شك نقض كرديم و مشمول لا تنقض اليقين بالشك شده‌ايم ؛ ولى از ديد عقلى قضيّه فرق كرده و نقض يقين سابق به شك لا حق صدق نمىكند تا استصحاب جارى شود . مثل استصحاب كريّت در آبى كه سابقا حتما كرّ بوده و حالا مقدار كمى از آن برداشته‌ايم كه عرفا اين همان است و استصحاب بقاء كريّت جارى مىشود ؛ ولى به دقّت عقلى سر سوزنى از آن كم شود آب موجود آن آب قبلى نيست و موضوع عوض شد ، « و المركّب ينتفى بانتفاء احد اجزائه . » گاهى هم از ديد عقلى قضيّهء متيقّنه و مشكوكه اتحاد دارند و عدم اعتنا به يقين سابق نقض يقين به شك شمرده مىشود و مشمول نهى لا تنقض است و . . . ولى از ديد عرفى متين نيست و مثال ايجاب و استحباب از اين قسم بود . و گاهى از ديد عرف و عقل هر دو موضوع همان موضوع است و استصحاب جارى است و عدم جريان آن در واقع نقض يقين به شك است . مثل سياهى شديد و ضعيف كه قبلا مثال آورديم . و گاهى از هر دو ديدگاه موضوع باقى نيست و اين همان نيست ، مثلا آب كر نصفش را دور بريزيم كه نه عقلا اين آن آب قبلى است و نه عرفا چنين است و جاى استصحاب هم نيست .\r\nقوله : و ممّا ذكرنا : گرچه از آغاز اين تنبيه ، پيرامون استصحاب حكمى بحث كرديم ، در\r\n\r\n","description":"","footnote":"","page_name":" 127 ","page_number":135},
  {"content":"\r\n\r\nپايان مىافزاييم كه در باب استصحاب موضوعات و متعلقات احكام نيز همين بحثها جارى و سارى است و فقط به اين نكته اشاره مىكنيم كه شكّ در بقاء موضوع يا متعلّق گاهى به نحو شبههء حكميّه است كه رفع شبهه به دست شارع است .\r\nفى المثل از سفر برگشته و به نقطه‌اى رسيده كه ديوار شهر ديده مىشود ؛ ولى اذان شهر شنيده نمىشود ، الآن شك دارد كه آيا سفر باقى است و كماكان او مسافر است و نمازش قصر است و بايد به حدى برسد كه صداى اذان را بشنود تا سفر تمام شود يا با رؤيت ديوارها سفر تمام شد و نمازش تمام است پس شك دارد كه كلى اتمام السفر به چه چيزى و در ضمن چه امرى محقق مىشود ؟ آيا در ضمن اين فرد يا آن فرد ؟ و ظاهرا از قبيل كلّى قسم ثالث است .\r\nيا مثلا كفّاره‌اى بر او واجب شده ؛ ولى شك دارد كه يك مدّ طعام بر او واجب است يا دو مدّ ؟ و يك مدّ طعام به فقر داد ولى نمىداند آيا مد ديگرى واجب است يا نه ؟ اگر وجوب در ضمن يك مد بود قطعا مرتفع شده و اگر در ضمن دو مد بود ، قطعا باقى است .\r\nاين‌ها را بايد شارع مشخّص كند و از قبيل كلّى قسم ثالث است .\r\nگاهى به نحو شبههء موضوعيه است كه رفع شبهه به دست شارع نيست . مثل اينكه در مثال كفّاره شك دارد كه يك مدّ طعام داده يا دو مدّ . مثال ديگر اينكه اجمالا مىداند كه نماز صبح از او فوت شده ؛ ولى شك دارد كه يك‌بار يا دو بار . و يك نماز قضا بجا آورد ، الآن شك در بقاء وجوب قضاء صبح دارد و از قسم ثالث كلّى است و استصحاب جارى نيست و ضمنا رفع شبهه به دست خود اوست كه نيك بينديشد و ببيند كه آيا يك روز يا دو روز نماز صبح او قضا شده است .\r\n\r\n","description":"","footnote":"","page_name":" 128 ","page_number":136},
  {"content":"\r\n\r\n\r\nتنبيه چهارم\r\nتنبيه چهارم از تنبيهات استصحاب پيرامون جريان استصحاب در امور تدريجى است گاهى متيقّن سابق يا مستصحب فعلى ( همان امرى كه در سابق متعلّق يقين وجدانى بود و الآن در زمان لا حق مورد استصحاب ماست و مىخواهيم آن را بقاء كنيم . ) از امور قارّه است : در اصطلاح فلاسفه ، امور قارّه عبارتند از امور و اشيايى كه اجزاء آنها مجتمع در موجود باشند و همهء آنها در زمان واحد موجود باشند و چنين نباشد كه جزء يا اجزايى از آنها تحقّق يابند و معدوم شوند تا نوبت به اجزاء بعدى برسد ، بلكه تمام آنها در عرض هم و يك جا و در يك زمان تحقّق دارند . اين‌ها را امور قارّه گويند ؛ چون داراى قرار و ثبات و دوام و استمرار هستند . مانند وجود زيد در خارج ، وجود فلان درخت ، فلان كوه و . . . ولى در اصطلاح اصولى قدرى توسعه داده و به امورى هم كه از مركبّات نبوده و داراى افراد نيستند ، بلكه اصلا امر تكوينى و واقعى نيستند ، بلكه در عالم اعتبار تحقّق دارند ؛ ولى به تمام و كمال تحقّق دارند و تدريج و تدرّج در آنها راه ندارد ، امور قارّه اطلاق مىشود ، مثل ملكيّت ، زوجيّت ، وجوب ، حرمت ، طهارت ، حدث و . . . و در اينجا همين معنا منظور است .\r\nگاهى هم از امور تدريجى و غير قارّ است . امورى كه داراى قرار و ثبات و آرام نيستند ، بلكه على الدوام ما بين قوّه و فعل هستند و هر جزيى از آنها كه موجود مىشود تا معدوم نشود ، نوبت به جزء بعدى نمىرسد ، مثل خود زمان كه حقيقتى كش‌دار و تدريجى و پخش است و محال است كه دو لحظه از زمان را در يك آن جمع كنيم و مثل حركت ، مشى ، تكلّم ، كتابت ، قرائت ، جريان آب و سيلان خون و . . .\r\nحال در امور قارّه جريان استصحاب محذورى ندارد و اگر يقين به وجود زيد داشتيم و\r\n\r\n","description":"","footnote":"","page_name":" 129 ","page_number":137},
  {"content":"\r\n\r\nشك در بقايش پيدا كرديم ، از استصحاب بقاء استفاده مىكنيم ، اگر يقين به ملكيّت زيد داشتيم و شك در بقاء آمد ، استصحاب بقاء جارى مىشود و . . . زيرا اركان استصحاب تمام است ، يقين سابق داريم ، شك لا حق داريم وحدت قضيّهء متيقّنه و مشكوكه داريم و . . . انّما الكلام در جريان استصحاب در امور تدريجى است . آيا اگر تا به حال يقينى به حركت زيد ، كتابت بكر ، جريان آب و . . . داشتيم و الآن شك در بقاء پيدا كرديم ، مىتوانيم استصحاب بقاء حركت ، كتابت و . . . جارى كنيم ؟\r\nمهم‌ترين مشكل جريان استصحاب در اين امور آن است كه شيخ اعظم در رسائل مطرح ساخته‌اند و آن اينكه ويژگى امور تدريجى اين است كه وجودى متصرّم و گذرا و تدريجى دارند و هيچ جزء بعدى تحقّق پيدا نمىكند ، مگر آنكه جزء قبلى منصرم و منقضى و منعدم شود و از بين برود و تا جزء قبل باشد . جزء بعد هرگز نمىآيد و هر جزئى غير از جزء قبلى است . آنگاه آن جزء از حركت يا تكلّم يا قرائت و . . . كه قطعا محقّق شد ، قطعا هم مرتفع شده و شكّى در بقايش نداريم تا جاى استصحاب باشد و جزء بعدى هم كه جزء جديد است و از اصل مشكوك الحدوث است و يقين سابق ندارد تا استصحاب شود . پس در امور تدريجى اركان استصحاب مختل است . نه يقين سابق ، نه شك لاحق و نه وحدت قضيّهء متيقّنه و مشكوكه داريم و لذا استصحاب معنى ندارد . « 1 »\r\nمرحوم آخوند به مشكل مذكور دو پاسخ مىدهند و نتيجه مىگيرند كه استصحاب در امور تدريجى نيز قابل جريان است و مخصوص امور قارّه نيست .\r\n1 - درست است كه اين‌ها امورى تدريجى هستند و هيچ جزئى از اجزاء آنها تحقّق نمىيابد و جامهء هستى نمىپوشد ، مگر آنكه جزء قبلى معدوم شده و از بين رفته باشد ؛ ولى اين مانع از استصحاب نيست ، زيرا امور تدريجى از لحاظ تخلّل عدم ميان اجزاء آنها و عدم تخلّل عدم سه صورت پيدا مىكنند .\r\nالف ) هرگز ميان اجزاء آنها عدم فاصله نشود ، حتّى به دقّت عقلى هم كمترين عدمى تخلّل پيدا نكند . مثلا يك حركت مستمر و يكپارچه از قم به تهران در حال تحقّق است و\r\n\r\n\r\n","description":"","footnote":"\r\n( 1 ) - فرائد الاصول ، ص 375 .\r\n","page_name":" 130 ","page_number":138},
  {"content":"\r\n\r\nسر سوزنى توقّف و ركود و ايستادن فاصله نشده باشد . در چنين فرضى حركت واحد هم از نظر عرف و عقلاء و هم به دقّت عقلى و تجزيه و تحليل عقلى باقى و مستمر و ممتد است و قضاوت اين است كه اين همان است كه ادامه دارد . قبلا هم گفتيم كه اتّصال و به هم پيوسته بودن اجزاء ( دفعى باشند يا تدريجى ) مساوق وحدت وجود است . و اين يك حركت است كه استمرار دارد . در چنين فرضى اگر شك كرديم كه آيا عدمى ميان اجزاء حركت واحد ، فاصله شد يا نه استصحاب بقاء جارى مىشود و حكم به بقاء حركت مىكنيم مطلقا ( چه از ديد عرف و چه به دقّت عقلى ) زيرا اين همان حركت واحده است كه تا به حال متيقّن بود و هم‌اكنون مشكوك البقاء است .\r\nب ) ميان اجزاء حركت عدم فاصله شده ؛ ولى عدمى كه عرفا ناچيز است و صدمه به وحدت و اتّصال و استمرار شىء واحد نمىزند . فى المثل در بين سخن گفتن لحظه‌اى درنگ و توقّف نمود و نفسى كشيده يا در حال حركت ايستاد و مجدّدا راه افتاد . در اينجا هرچند به دقّت عقلى نطق بعدى ، حركت بعدى و . . . غير از قبلى است ، از ديد عرف اين همان است كه ادامه دارد و اگر شكّ در بقايش كرديم ، استصحاب بقاء جارى مىكنيم ؛ زيرا در باب استصحاب بيش از بقاء ما كان لازم نداريم و اينجا عرفا بقاء صدق مىكند و نيز به حكم ادلهء استصحاب نقض يقين به شك حرام است و اينجا اگر حركت را ابقاء نكنيم و بنا را بر بقاء آن نگذاريم ، يقين را با شك نقض كرده‌ايم ، پس از نظر شمول تعريف و شمول دليل كمبودى نيست .\r\nج ) آرى اگر ميان اجزاء حركت ( مثلا ) فاصلهء زيادى بيفتد ، فى المثل ساعتى را جايى بياسايد و سپس ادامهء مسير بدهد ، در اينجا عرفا نيز اين حركت غير از حركت قبلى است و اگر شك هم بكنيم ، جاى استصحاب نيست ؛ چون اركان استصحاب را ندارد .\r\nنتيجه : در امور تدريجى هم كارى كرديم كه اركان استصحاب تمام باشد و جريان آن بلامانع باشد .\r\n2 - قوله : مع انّ الانصرام : در خصوص حركت پاسخ ديگرى مىدهيم و آن اينكه حركت چه در مقولهء جوهر باشد و چه در مقولات عرضى از قبيل : كميّت ، وضع ، در\r\n\r\n","description":"","footnote":"","page_name":" 131 ","page_number":139},
  {"content":"\r\n\r\nتقسيمى دو قسم مىشود . 1 - حركت قطعى . 2 - حركت توسّطى . منظور آخوند از حركت قطعى عبارت است از « كون الشّيء المتحرك فى كلّ آن فى مكان أو حدّ » يعنى بودن شيئى متحرك در هرآن و لحظه‌اى در مكانى از امكنه ( در حركت مكانى ) يا حدّى از حدود ( در حركت كمّى و كيفى و وضعى ) ؛ يعنى در آن اوّل در اين نقطه بود ، در آن ثانى در نقطهء ديگر است و . . . يا در حركت كمّى در اين لحظه در يك مرتبه و حدّى از رشد بود در لحظه بعدى در حدّ ديگرى از نموّ است و . . . در حركت به اين معنى استصحاب جارى نمىشود ؛ زيرا هر كون و بودنى استقلال دارد و غير از كون قبلى و بعدى است و آنكه متيقّن بود الآن مشكوك البقاء نيست و قطعا مرتفع شده و آنكه مشكوك است ، از اوّل امر شك در حدوثش داريم و حالت سابقه ندارد . لذا اركان استصحاب تمام نيست و تدريج و تدرّج هم مربوط به همين حركت قطعى است كه هر كونى پس از كون قبلى محقّق مىشود .\r\nمنظور از حركت توسّطى عبارت است از « كون الشّيء بين المبدا و المنتهى » يعنى بودن شيئى متحرك ميان مبدأ حركت و نهايت آن ، مثلا بودن اتومبيل ميان قم و تهران كه كلّ اين بودن را يكى حساب مىكنيم و حركت به اين معنى يك امر قارّ و ثابتى است و تا به حال متيقّن بود و الآن مشكوك البقاء است و استصحاب بقاء جارى مىشود ؛ زيرا اين مشكوك همان متيقّن است و اركان استصحاب كامل است باز مشكل حلّ شد .\r\nالبته شايد حركت از باب مثال باشد و كتابت و تكلّم و قرائت و جريان آب و . . . نيز همين احكام را دارا باشند و يا آنها نيز به نوعى به حركت برگردد ؛ زير مشى همان حركت پاهاست ؛ كتابت همان حركت انگشتان دست است ، تكلّم حركت زبان است و . . .\r\nقوله : فانقدح بذلك : از اين بيانات ما در پاسخ به اشكال جريان استصحاب در امور تدريجى ، مشكل استصحاب ليل و نهار نيز حلّ شد كه خيلى هم مبتلا به است در ماه رمضان شك داريم كه روز باقى است يا نه . عدّه‌اى گفته‌اند كه جاى استصحاب بقاء روز نيست ، به همان دليلى كه در امور تدريجى گذشت . يا در شب ماه رمضان اگر شك كرديم كه صبح صادق شده يا نه ، جاى استصحاب بقاء شب نيست ؛ زيرا آن اجزاء متيقن قطعا رفع شده و اجزاء جديد هم از اوّل مشكوك است كه شب است يا نه ؟ روز است يا خير ؟ پاسخ\r\n\r\n","description":"","footnote":"","page_name":" 132 ","page_number":140},
  {"content":"\r\n\r\nهمان دو پاسخ است كه اوّلا عرفا روز يك حقيقت واحد مستمر و به هم پيوسته است و شك در بقاء همان امر واحد متّصل داريم و استصحاب جارى مىشود و . . . ثانيا روز را عبارت مىگيريم از مجموع بودن خورشيد ميان مشرق و مغرب عالم شب را عبارت مىدانيم از مجموع بودن شمس ميان مغرب و مشرق جهان و به اين معنا دو امر قار و ثابت و پايدارى هستند كه اگر شك در بقاء هركدام پيدا كرديم ، استصحاب بقايش جارى مىشود .\r\nقوله : و كذا كلّما : در امور تدريجى از قبيل جريان آب از منبع يا سرچشمه ، سيلان خون از رحم در ايّام عادت و . . . شك در بقاء به سه نحو قابل فرض است .\r\n1 - يقين داريم كه آب در منبع ، نفت در چراغ ، خون در رحم و . . . وجود دارد و اقتضاى بقاء جريان و سيلان و . . . محفوظ و محرز است ؛ ولى شك ما به خاطر احتمال وجود مانع است كه چيزى مانع از جريان آب باشد يا رافع روشنايى چراغ باشد و . . . در اينجا حتما استصحاب بقاء جارى مىشود و آثار شرعى برآن مترتّب مىگردد .\r\n2 - شك ما در بقاء از اين جهت است كه آيا حركت فلانى باقى است و هنوز در بين راه است يا شتاب كرده و به مقصد رسيده و حركت تمام شده است . در اينجا هم استصحاب بقاء جارى است و بحثى ندارد ؛ زيرا عرفا هم يك حركت ممتدّ است كه متيقّن الحدوث و مشكوك البقاء است .\r\n3 - گاهى شك ما در بقاء حركت ، سيلان ، جريان ، تكلّم و . . . از اين ناحيه است كه آيا بيش از اين اقتضاى - بقاء دارد يا نه ؟ در واقع شك در مقتضى داريم كه آيا در منبع هزار متر مكعب آب بوده تا هنوز جريان باقى باشد يا پانصد متر مكعب بوده تا الآن جريان آب قطع شده باشد ؟\r\nدر چنين موردى جريان استصحاب مورد مناقشه واقع شده و شيخ اعظم اشكال فرموده كه اشكالش همان اشكال مذكور در امور تدريجى است كه شك ما در بقاء نفس همان آب قبلى كه جارى بود ، نيست شك ما در حدوث جريان آب جديد است كه از اوّل\r\n\r\n","description":"","footnote":"","page_name":" 133 ","page_number":141},
  {"content":"\r\n\r\nمشكوك الحدوث است و فى الواقع اركان استصحاب تمام نيست ؛ « 1 »\r\nولى پاسخ ما همان است كه قبلا داديم كه ملاك عرف است و عرفا اركان استصحاب مختل نيست و شك ما در بقاء جريان آب است كه امر واحد ممتدّى است و استصحاب بقاء جارى مىشود .\r\nو اگر از ناحيهء شك در مقتضى بودن اشكال شود ، خواهيم گفت كه قبلا اين تفصيل از زبان شيخ اعظم مطرح شد و ما جواب داديم كه فرقى ميان شك در مقتضى و شك در رافع نيست .\r\nقوله : ثم انّه : همان‌طور كه استصحاب در امور قارّه چهار قسم پيدا كرد ( 1 - استصحاب شخص . 2 - استصحاب كلّى قسم اول . 3 - كلّى قسم ثانى . 4 - كلّى قسم ثالث . ) و به تفصيل در تنبيه سوّم ذكر شد ، هكذا استصحاب در امور تدريجى هم چهار قسم دارد و براى مثال در قرائت قرآن كه يكى از امور تدريجى است اين اقسام را پياده مىكنيم :\r\nگاهى شخص قرائت سورهء معيّنى را ( مثلا سورهء يس ) شروع كرده و پس از مدّتى شك در بقاء قرائت همين سورهء خاص داريم از استصحاب بقاء قرائت همين سوره استفاده مىكنيم ( اين استصحاب شخص است . )\r\nگاهى به دنبال شروع در قرائت فلان سوره ، كلّى و قدر جامع قرائت سوره يا قرآن در ضمن آن محقّق شد و پس از مدّتى شك در بقاء كلّى پيدا مىكنيم و منشأش شك در بقاء آن فرد خاص است ، باز استصحاب بقاء كلّى قرائت قرآن جارى مىشود ( استصحاب كلّى قسم اوّل )\r\nو گاهى كلّى قرائت قرآن محقّق شد ؛ ولى منشأ شك ما در بقاء كلّى ، تردد فرد است ؛ يعنى نمىدانيم كه قرائت در ضمن سورهء طولانى مثل بقره محقق شد تا هم‌اكنون حتما باقى باشد يا در ضمن سورهء كوتاه مثل كوثر محقّق شد تا الآن قطعا مرتفع شده باشد ؟\r\nاستصحاب خصوص فرد قصير يا طويل جارى نمىشود ؛ چون اركانش ناتمام است ، ولى قدر جامع را كه قرائت قرآن باشد استصحاب مىكنيم و اثر بار مىشود . ( استصحاب كلّى\r\n\r\n\r\n","description":"","footnote":"\r\n( 1 ) - فرائد الاصول ، ص 375 .\r\n","page_name":" 134 ","page_number":142},
  {"content":"\r\n\r\nقسم ثانى )\r\nگاهى كلّى قرائت قرآن در ضمن فردى از افراد آن ( سورهء يس مثلا ) محقّق شد و الآن قطعا اين فرد منتفى شده و كلى در ضمن آن نيز منتفى شده ، ولى احتمال مىدهيم كه هم‌زمان با تمام شدن سورهء يس ، مشغول قرائت سورهء ديگر ( مثلا صافات ) شده و الآن قرائت قرآن در ضمن آن محقّق است ( استصحاب كلّى قسم ثالث ) . پس همان چهار قسم در اينجا هم تصوير شد و احكام هر قسمى همان احكامى است كه در تنبيه سوّم گذشت و دليلها همان دليلهاست و نيازى به اعاده نيست .\r\nقوله : و امّا الفعل المقيّد : شيخ اعظم در رسائل امور تدريجى را كه مطرح كرده سه قسم درست كرده .\r\n1 - خود زمان كه ذاتا متدرّج و منصرم الوجود است .\r\n2 - زمانيّات يعنى امور تدريجى كه در بستر زمان تحقّق مىيابند ، مثل حركت و سيلان و جريان و كتابت و . . .\r\n3 - افعالى كه ذاتا از امور قارّه هستند ؛ ولى مقيّد به يك امر تدريجى به نام زمان شده‌اند و زمان قيد آنهاست ، مثل جلوس كه امرى قارّ است و در آن واحد به تمام و كمال حاصل است ؛ ولى در لسان دليل زمان خاصّى در آن اخذ شده و فرموده : « يجب عليك الجلوس فى يوم الخميس » ، و مثل امساك و صيام كه امر قارّى است و در آن واحد اجتناب از همهء مفطرات روزه حاصل است ، ولى مقيّد به زمان خاصّى شده و فرموده : « صم يوم الجمعة » ، و حكم هر قسم را جداگانه بررسى كرده‌اند ؛ « 1 » ولى مرحوم آخوند اين سه قسم را در دو قسم گنجانده .\r\n1 - امور تدريجى كه تدريجى بودن ذاتى و داخل در ذات آنهاست و ذواتى تدريجى هستند اعم از خود زمان و يا امورى از قبيل : حركت ، قرائت ، كتابت و . . . كه تا به حال تكليف اين قسم روشن شد و به عقيدهء آخوند استصحاب در امور تدريجى هم جارى و سارى بود .\r\n\r\n\r\n","description":"","footnote":"\r\n( 1 ) - فرائد الاصول ، ص 374 به بعد .\r\n","page_name":" 135 ","page_number":143},
  {"content":"\r\n\r\n2 - امورى كه خودشان ذاتا امر قارّى هستند ؛ ولى مقيّد به زمان شده‌اند ( منظور اين نيست كه زمان قيد آنها باشد ، بلكه منظور اين است كه زمان در آنها ذكر شده و در لسان دليل اخذ شده ، چه به نحو ظرفيّت اخذ شده باشد و چه به نحو قيديّت . و لذا معناى اعم از اين تعبير مراد است . ) مثل جلوس در روز پنجشنبه ، صيام در روز جمعه و . . . كه قبلا مثال زديم . حال در اين‌گونه از افعال اگر شك در بقاء حكم آنها پيدا كنيم ، آيا استصحاب بقاء وجوب صيام يا وجوب جلوس و . . . جارى مىشود ؟ مىفرمايد كه شك در بقاء حكم دو گونه است .\r\n1 - به خاطر شك در بقاء قيد يعنى زمان است ؛ يعنى نمىدانيم روز پنجشنبه تمام شده يا هنوز باقى است ؟ روز جمعه به پايان رسيد ، يا كماكان باقى است ؟ و همين امر منشأ شك در بقاء وجوب جلوس يا صيام گرديده است .\r\n2 - در بقاء قيد شك نداريم ، بلكه يقين داريم كه زمان مزبور به پايان رسيده ؛ ولى شك ما در بقاء حكم آن فعل ( جلوس ، صوم و . . . ) به خاطر جهات ديگر است .\r\n( كه دو جهت باشد ، يكى احتمال وجود ملاك ديگر يعنى يقينا ملاك و مصلحتى كه جلوس روز پنجشنبه را واجب كرده بود با تمام شدن آن روزه آن ملاك هم رفت ؛ ولى احتمال مىدهيم ملاك و مصلحت ديگرى پديد آمده و جلوس را در شب جمعه هم واجب كرده و وجوبى كه از روز بود كماكان در شب هم هست و هكذا در مثال صوم . )\r\nو يكى هم احتمال تعدّد مطلوب است كه فعلا اشاره‌اى مىكنند و بعدا در فرازى با عنوان نعم لا يبعد . . . توضيح بيشترى خواهند داد . فعلا اجمال قضيّه اين است كه احتمال مىدهيم در شب هم جلوس واجب باشد . از اين جهت كه خود جلوس ذاتا داراى مصلحت ملزمه و واجب است و زمان خاص ( روز پنجشنبه ) در اصل ملاك وجوب دخيل نيست ، بلكه در كمال مطلوب دخالت داشته و صد و بيست درجه مصلحت درست نشده بود . پس اصل جلوس مطلوب ، بودنش در آن زمان هم مطلوب ديگر و با رفتن اين زمان مطلوب دوّم تمام شده ، ولى مطلوب اوّل كماكان باقى است . البتّه اگر يقين به تعدّد مطلوب داشتيم ، قاطعانه حكم به بقاء وجوب جلوس مىنموديم ؛ ولى چون شك داريم و احتمال\r\n\r\n","description":"","footnote":"","page_name":" 136 ","page_number":144},
  {"content":"\r\n\r\nوحدت مطلوب هم مىدهيم ، لذا شك در بقاء وجوب جلوس در شب جمعه و روز شنبه و و . . . داريم .\r\nقوله : فان كان من جهة : اگر شك ما در بقاء حكم از گونهء اوّل باشد ؛ يعنى از ناحيهء شك در بقاء قيد ( زمان خاص ) باشد كه آيا روز جمعه باقى است يا نه ؟ در اينجا دو استصحاب بلامانع و قابل جريان است . يكى استصحاب خود قيد يا زمان خاص : تا لحظهء قبل كه روز جمعه باقى بود ، الآن شك داريم كه تمام شده يا كماكان باقى است . استصحاب خود روز جمعه را جارى مىكنيم و مستقيما اثر شرعى دارد كه وجوب امساك و حرمت افطار و . . .\r\nباشد . و يكى استصحاب خود مقيّد يعنى فعل خاص : تا آن قبل امساك من در روز جمعه بود و الآن شك دارم كه باز هم امساكم در روز جمعه است يا خير ؟ استصحاب مىكنم بقاء امساك در روز را و باز مستقيما اثر شرعى دارد كه اگر امساكم در روز است ، پس بايد امساك كنم و نبايد افطار كنم و . . . پس هر دو استصحاب جارى است و اثر شرعى دارند .\r\nقوله : فتأمل : اشاره به اينكه اينجا از دو استصحاب يكى سببى و ديگرى مسبّبى است به اين نحو كه شك ما در اينكه امساك در نهار است يا نه ، مسبّب است از اينكه آيا خود نهار باقى است يا نه ؟ و با جريان استصحاب در شك سببى نوبت به استصحاب مسبّبى ( استصحاب خود امساك ) نمىرسد . و يا اشاره به اينكه اينجا هم سببى و مسبّبى هر دو جارى است و كسى شبهه نكند ؛ زيرا قبلا هم در احكام وضعى در قسم اوّل گفتيم كه هم استصحاب سبب جارى مىشود و هم مسبّب ؛ زيرا ترتّب مسبّب اگر شرعى شد ، با وجود سببى نوبت به مسبّبى نمىرسد و اگر عقلى باشد ، با استصحاب سببى بار نمىشود ؛ چون اصل مثبت است و نوبت به مسبّبى مىرسد و ما نحن فيه از اين قسم است ؛ زيرا ترتّب امساك در نهار بر خود نهار ترتّب عقلى است نه شرعى . پس هر دو استصحاب جارى مىشوند .\r\nقوله : و ان كان من الجهة الاخرى : اگر شكّ ما در بقاء حكم از گونهء دوّم باشد ؛ يعنى از ناحيهء ديگر باشد كه دو مثال داشت و فعلا يكى مطرح است كه احتمال وجود ملاك ديگر باشد . در اينجا مرحوم آخوند تفصيل مىدهند و مىفرمايند كه اگر زمان خاص ( يوم\r\n\r\n","description":"","footnote":"","page_name":" 137 ","page_number":145},
  {"content":"\r\n\r\nالخميس در مثال جلوس ، يا جمعه در مثال صوم ) ظرف براى ثبوت حكم شرعى باشد كه خاصيّت ظرف آن است كه هيچ دخالتى در موضوع و متعلّق ندارد و موضوع ما در حال يقين و شك يكى است ( خود جلوس يا صوم ) و زمان صرفا به عنوان ظرف حكم بيان شده . در اين صورت اگر شك كرديم كه در ظرف زمانى ديگر مثلا شب جمعه ، روز شنبه و . . . ) حكم شرعى باقى است يا نه ، اركان استصحاب تمام است و وحدت موضوع محرز است و استصحاب بقاء وجوب جلوس يا صيام جارى مىشود . ولى اگر زمان مزبور قيد موضوع و متعلّق باشد و پس از آن شك كنيم ، جاى استصحاب نيست ؛ زيرا موضوع مقيّد به اين قيد ( صوم يوم الجمعة مثلا ) با موضوع مقيّد به قيد ديگر ( صوم يوم السبت مثلا ) دو موضوع مختلف و مغاير مىباشند و حكم يكى را به ديگرى دادن نامش استصحاب نيست ، بلكه نامش قياس است كه قطعا حرام و باطل است .\r\nامّا اينكه از كجا بفهميم كه زمان به عنوان ظرف الحكم اخذ شده يا به عنوان قيد الموضوع ، اين بستگى به تعبير خطاب دارد . اگر بگويد كه « انّ فى يوم الخميس يحب عليك الجلوس » ، متبادر و متفاهم عرفى ظرفيّت است و اگر بگويد كه « جلوس يوم الخميس واجب » و كلمهء جلوس را به زمان خاص اضافه كند يا زمان خاص را وصف آن قرار دهد ، متبادر قيديّت است . البتّه ممكن است مواردى هم پيش آيد كه شك كنيم كه زمان به نحو ظرف اخذ شده يا به نحو قيد ؟ كه مرحوم آخوند صور شك در قيديّت و ظرفيّت را بيان نكرده‌اند و مرحوم مشكينى در حاشيه متعرّض شده است .\r\nقوله : لا يقال : معترض مىگويد : زمان خاص كه در لسان دليل آمده چه در ظاهر و از لحاظ قواعد عربيّت و از نظر متفاهم عرف و اهل لسان ظرفيّت داشته باشد و چه قيد باشد ، در هر حال در واقع و نفس الامر و به دقّت عقلى قيد موضوع و متعلّق است و در مناط حكم شرعى دخيل است ( عقلا هر خصوصيتى كه ذكر مىشود به نوعى دخيل در ملاك است كه آمده ، و گرنه ذكرش لغو بود ، حال به صورت ظرف بيايد ، يا حال يا تميز يا مضاف اليه يا وصف و . . . ) و وقتى قيديّت داشت ، بعدا كه شك مىكنيم ، جاى استصحاب همان حكم سابق نيست ؛ زيرا موضوع عوض شد و قيد ديگرى آمده ، و تنها يك\r\n\r\n","description":"","footnote":"","page_name":" 138 ","page_number":146},
  {"content":"\r\n\r\nاستصحاب جارى مىشود و آن استصحاب عدم حكم است كه قبل از روز پنجشنبه جلوس واجب نبود و عدم ازلى داشت ، و در روز پنجشنبه استثنائا واجب شد و پس از آن اگر شك كرديم ، استصحاب عدم ازلى جارى مىشود و لو در ظاهر خطاب ، زمان ظرف باشد .\r\nقوله : فانّه يقال : مرحوم آخوند در پاسخ مىفرمايد كه اگر در تعيين موضوع و متعلّق دقّت عقلى ملاك بود ، حق با شما بود كه به دقّت عقلى زمان قيد و دخيل است و با رفتن هر قيدى موضوع عوض شده و استصحاب بقاء وجوب جا ندارد و . . . ولى كرارا گفته شد كه ملاك نظر عرف است و از نظر عرفى فرق است ميان مواردى كه زمان در ظاهر دليل به صورت ظرف حكم اخذ شده باشد يا به صورت قيد موضوع و متعلّق در دوّمى با رفتن قيد ، عرفا موضوع هم عوض شده و اينكه حادث شده غير از آن است كه قبلا بود ؛ ولى در اوّلى كه ظرف بود ، با رفتن زمان ، موضوع عوض نشده و همان جلوس يا امساك است و يقين سابق به وجوبش داشتيم و شك در بقايش داريم و فقط استصحاب وجوب جارى مىشود . و جاى استصحاب عدم ازلى نيست ؛ زيرا حالت سابقه‌اش كه عدم ازلى باشد ، نقض شده به يقين لا حق و استمرارش قطع شده است .\r\nقوله : لا يقال : فاضل نراقى فرموده كه در موردى كه مولى ما را امر به جلوس تا ظهر پنجشنبه نموده و پس از آن شك در بقاء وجوب پيدا مىكنيم ، دو استصحاب قابل جريان است و تعارض مىكنند .\r\n1 - استصحاب وجودى كه جلوس تا ظهر واجب است و بعد از ظهر شك در بقاء آن داريم ، از استصحاب وجوب استفاده مىكنيم .\r\n2 - استصحاب عدم ازلى : تا پيش از روز پنجشنبه كه جلوسى واجب نبود ، حال براى نصف روز واجب شد ، پس از آن مجددا شك در وجوب داريم ، به آن عدم ازلى برمىگرديم و مىگوييم قبلا كه واجب نبود ، از اين به بعد هم واجب نيست . در نتيجه دو استصحاب تعارض و تساقط مىكنند . « 1 »\r\n\r\n\r\n","description":"","footnote":"\r\n( 1 ) - مناهج الاصول ، ص 242 . فايدهء اوّل .\r\n","page_name":" 139 ","page_number":147},
  {"content":"\r\n\r\nحال معترض مىگويد اين فرمايش شما كه به ديد عرف زمان ظرف است و استصحاب وجودى جارى مىشود و به دقّت عقلى زمان قيد است و در ما بعد آن استصحاب عدمى جارى مىشود . . . توجيه كلام نراقى ( ره ) شد و كانّ وجهى براى آن سخن شد و شما هم پذيرفتيد كه هر دو استصحاب جارى مىشود و يا قابل جريان است و . . .\r\nقوله : فانّه يقال : در پاسخ مىفرمايد كه هرگز منظور ما اين نيست ؛ زيرا ما گفتيم اگر ملاك نظر عرف باشد ، زمان ظرف است و تنها استصحاب وجودى جارى است . و اگر ملاك دقت عقلى باشد ، زمان قيد است و فقط استصحاب عدمى جارى است . آنگاه اگر دليلى كه مىگويد : اجلس يوم الخميس يا « صم يوم الجمعة » و . . . داراى تعبيرى باشد كه شامل هر دو نظر بشود و هر دو را ملاك بداند ، آرى هر دو جارى مىشود تعارض مىآيد ؛ ولى چنين چيزى محال است و جمع ميان دو نظر در يك خطاب ممكن نيست ؛ چون ميان آن دو كمال منافات و مناقضه است ( معناى نظر عقلى قيد بودن و دخيل بودن زمان در ملاك است و معناى نظر عرفى ظرفيت و عدم دخالت است و اين دو متناقض هستند . ) و لذا يكى را بايد گرفت يا نظر عرف را مىگيريم و يك استصحاب بيشتر جارى نيست ( استصحاب وجوب جلوس ) و يا نظر عقل را مىگيريم باز يك استصحاب بيشتر جارى نيست ( استصحاب عدم ازلى ) و هرگز نوبت به معارضه نمىرسد . كما اينكه اخبار باب هم كه مىفرمود : « لا تنقض اليقين بالشك » نظر به هر دو نداشت كه هم به دقّت عقلى نقض صدق كند و هم به ديد عرفى و مكرّر اشاره شد و مبسوطا خواهد آمد كه اين‌ها ناظر به عرف هستند و عرفا اگر زمان در لسان دليل به صورت قيد اخذ شود ( صوم يوم الجمعة واجب ) پس از آن جاى استصحاب نيست ؛ ولى اگر به صورت ظرف شود ، موضوع محرز است و حتما جاى استصحاب است ، و لو به دقّت عقلى همين زمان هم دخيل باشد و قيديّت داشته باشد .\r\nقوله : نعم لا يبعد : اشاره به جهت ديگرى است كه قبلا گذشت كه گاهى شك ما در بقاء حكم از ناحيهء احتمال مطلوب است ؛ يعنى روز جمعه سپرى شده و شنبه آمده ، ولى شك داريم كه باز هم روزه واجب است يا نه . سبب شك آن است كه شايد روز جمعه بودن در\r\n\r\n","description":"","footnote":"","page_name":" 140 ","page_number":148},
  {"content":"\r\n\r\nاصل ملاك و مصلحت روزه دخيل نباشد و مطلق صوم مصلحت ملزمه داشته باشد و روز جمعه مطلوب در مرحلهء شديدهء آن دخيل باشد و روزه را صد و بيست درجه داراى مصلحت كند ، كه اگر چنين شد ، روز شنبه شك كنيم كه كلّا وجوب رفته يا مرتبهء ضعيفه‌اش كه صددرجه مصلحت داشت باقى است ؟ استصحاب بقاء وجوب دارد ( مثل سياهى شديدى كه تبديل به ضعيف شود كه عرفا و عقلا اين همان است كه كمرنگ شده ) پس موردى يافتيم كه با اينكه زمان دخيل است و ظرف خالى نيست ، مع‌ذلك دخالتش به گونه‌اى است كه مانع از جريان استصحاب وجودى نمىشود .\r\nقوله : ازاحة شبهة : مرحوم فاضل نراقى فرموده در امور شرعيّه كه داراى اسباب شرعى و اعتبارى هستند ، مانند طهارت از حدث كه مسبّب از وضو يا غسل است و نجاست لباس كه مسبّب از ملاقات با نجس است و . . . اگر شك در بقاء آنها كرديم ، در موارد خاصّى دو استصحاب قابل جريان است و تعارض مىكنند .\r\nبيان مطلب : شخصى وضو گرفته و شرعا داراى طهارت باطنى گرديده است ، اگر چنانچه پس از مدّتى شك در بقاء طهارت كند ، آن هم به اين نحو كه رطوبتى ( مثلا مذيى ) از او خارج شد و نمىداند كه شرعا خروج مذى رافع طهارت حدثى است يا نه ؟ ( در واقع شك در رافعيّت موجود است ، ولى تعبير به شك در رافع شده و به معناى اعمّ كلمه مراد مصنّف است . ) در اينجا از طرفى قبل از خروج مذى يقين به طهارت حدثى داشت و الآن شك در بقاء دارد ، استصحاب طهارت بارى مىشود از طرفى هم شارع مقدس وضو را سبب طهارت قرار داد . ولى شك داريم ، كه آيا پس از خروج مذى هم آن را سبب قرار داده يا نه ؟ آيا مقدار تأثير وضو در طهارت تا چه است ؟ اصل عدم جعل وضو را سبب براى طهارت بعد از خروج مذى جارى مىشود و نتيجه‌اش ارتفاع طهارت است و تعارض مىكنند . يا مثلا لباس با بول ملاقات كرده و نجس شده و يك‌بار با آب قليل شسته‌ايم و الآن شك داريم كه نجاست لباس باقى است يا مرتفع شد ؟ از طرفى استصحاب بقاء نجاست جارى مىشود و حكم به نجاست لباس مىدهد و از طرفى اصل اين است كه شارع مقدس ملاقات را سبب نجاست حتّى بعد از يك‌بار شستن قرار نداده پس سبب كه نبود مسبّب هم\r\n\r\n","description":"","footnote":"","page_name":" 141 ","page_number":149},
  {"content":"\r\n\r\nكه نجاست باشد نابود است و حكم به طهارت لباس مىشود و تعارض تساقط مىكنند . و امّا در امور تكوينى ( روز ، شب ، حيات زيد و . . . ) اگر شك در بقاء و ارتفاع نبوديم استصحاب جارى مىشود كه استصحاب بقاء روز يا شب باشد . « 1 »\r\nمرحوم آخوند مىفرمايد : هيچ فرقى ندارد و همان‌طور كه در امور تكوينى يك استصحاب جارى مىشود در امور اعتبارى هم تنها استصحاب طهارت از حدث ( در مثال اول ) و استصحاب نجاست لباس ( در مثال دوّم ) جارى مىشود و جاى اصل ديگر نيست زيرا اين‌ها امورى هستند كه وقتى حادث شوند اقتضاى بقاء دارند و قابليّت دارند كه تا ابد باقى باشند و شك ما در مقدار تأثير سبب شرعى يعنى وضو يا ملاقات نيست و تأثير آنها مسلّم است و يك آنكه وضو ملاقات آمد اثرش كه طهارت يا نجاست باشد ، براى هميشه ماندنى است ؛ مگر رافعى بيايد و آنها را از بين ببرد و بنابراين شك ما تنها از ناحيه وجود رافع يا رافعيّت موجود است ، نه از ناحيهء مقدار تأثير اسباب تا اصل ديگر جارى شود و معارضه پيدا شود .\r\n\r\n\r\n","description":"","footnote":"\r\n( 1 ) - مناهج الاصول ، ص 242 .\r\n","page_name":" 142 ","page_number":150},
  {"content":"\r\n\r\n\r\nتنبيه پنجم\r\nبه طور كلّى حكم شرعى چه وضعى : « طهارت ، نجاست و . . . » و چه تكليفى : « وجوب ، حرمت و . . . » دو قسم مىشود :\r\n1 - حكم شرعى مطلق و فعلى : احكامى كه مشروط به شرطى و معلّق بر امرى نيستند ، مثل : « صلاة الجمعة واجبة » ، « الخمر حرام » ، « العنب حلال » ، « الماء طاهر » و . . .\r\n2 - حكم شرعى مشروط و معلّق : احكامى كه در خود خطاب و لسان دليل و انشاء ، مشروط به شرطى شده و به صورت جملهء شرطيّه و مانند آن ادا شده‌اند ، مثل : « إن جاءك زيد فاكرمه » ، « العنب اذا غلى يحرم » ، « من كان مستطيعا يحب عليه الحج » و . . .\r\nحال در قسم اوّل از احكام قطعا استصحاب جارى مىشود و هركس كه طرفدار جريان استصحاب است ، قدر متيقّن در اين قسم جارى مىداند ؛ ولى آيا استصحاب در قسم ثانى از احكام هم جارى مىشود يا نه ؟ مثال معروف مسئله اين است كه انگور در اسلام دو حكم دارد ، يكى حليّت كه حكم مطلق و بدون قيد شرط است ( العنب حلال ) و ديگرى حرمت تعليقى كه اگر غليان پيدا كند ، حرام مىشود ( العنب او العصير العنبى اذا غلى يحرم ) . حال انگور تبديل به زبيب شده است . اگر چنانچه براى اين حالت دليل جداگانه‌اى داشته باشيم و حكمش را بيان كند ، يا همان دليل « العنب حلال » يا « العنب اذا غلى يحرم » ، عموم و اطلاق داشته باشد و اين حالت را هم شامل شود ، بحثى نيست ؛ ولى اگر دليل جدايى نباشد و دليل اوّل هم اطلاق يا عموم نداشته باشد ، بلكه اهمال يا اجمال داشته باشد ( اهمال يعنى مسكوت گذاشتن كه نه غرض به بيان تعلّق گرفته و نه به عدم بيان ، و اجمال در موردى است كه غرض به عدم بيان تعلّق گرفته باشد . ) نوبت به شك مىرسد كه آيا الآن هم كه زبيب شده ، همان حكم تنجيزى حليّت و حكم تعليقى حرمت را دارد يا نه ؟\r\n\r\n","description":"","footnote":"","page_name":" 143 ","page_number":151},
  {"content":"\r\n\r\nنسبت به حكم تنجيزى استصحاب جارى مىشود ؛ ولى آيا نسبت به حكم تعليقى هم استصحاب جارى مىشود يا نه ؟ مرحوم آخوند به پيروى از مشهور مىفرمايد كه حتما جارى مىشود و سزاوار نيست كسى در جريان آن اشكال كند ( و دليل جريان ، عموم و اطلاق ادلهء استصحاب است : « لا تنقض اليقين بالشك » مىگويد كه نبايد يقين با شك نقض شود ، حال يقين به هر حكمى از احكام باشد فرقى ندارد ، به حكم مطلق باشد يا به حكم مشروط و در لسان دليل نيامده : « لا تنقض اليقين بالحكم المطلق . . . » يا نفرموده كه « لا تنقض اليقين بالشك الّا فى الحكم التعليقى » و . . . ) .\r\nقوله : و توهّم : اشكالهايى به جريان استصحاب در حكم تعليقى مطرح شده كه مرحوم مشكينى در حاشيه تا پنج اشكال را مطرح كرده و پاسخ داده ؛ ولى اهمّ آنها سه اشكال است كه در متن كفايه دو اشكال مطرح شده و قبل از طرح آن دو اشكال ديگرى را به اختصار مطرح مىكنيم و جواب مىدهيم :\r\nممكن است كسى بگويد قبلا انگور بود و الآن كشمش شده و موضوع تغيير كرده و حكم موضوعى را به موضوع ديگر كشاندن نامش استصحاب نيست ، بلكه قياس است و شرط استصحاب آن است كه قضيّهء متيقّنه و مشكوكه اتّحاد داشته باشند .\r\nولى پاسخ آن است كه تبديل عنب به زبيب از قبيل تبدّل حالات است كه حالت رطب و تر و تازه بودن به حالت جفاف و خشك شدن تبديل شده و تغيير ماهيّت پيدا نشده است . پس موضوع همان موضوع است و يا به قول مرحوم مشكينى ، اين مناقشه در مثال است و فعلا فرض ما بر اين است كه موضوع تغيير نكرده باشد . و امّا دو اشكال مطرح در كفايه به شرح زير است :\r\nاشكال اوّل از مرحوم صاحب مناهل است : در احكام تعليقى اركان استصحاب ناتمام است و بايد يقين سابق به ثبوت حكم داشته باشيم تا بعد شك لاحق پيدا شود و استصحاب كنيم و اينجا يقين سابق نداريم ؛ زيرا در زمان سابق كه عنب بود و هنوز حالت زبيبى پيدا نكرده بود ، حكم حرمت فعلى نشد ؛ چون مشروط به غليان بود و شرطش حاصل نشد . پس مشروط و حكم هم حاصل نشده و اذا انتفى الشرط انتفى المشروط ) و\r\n\r\n","description":"","footnote":"","page_name":" 144 ","page_number":152},
  {"content":"\r\n\r\nحرمتى محقّق نشد تا پس از عروض حالت زبيبى همان را استصحاب كنيم .\r\nمرحوم آخوند مىفرمايد كه اين توهّم فاسد است ؛ زيرا قاعده اين است كه « وجود كلّ شىء بحسبه » يعنى هستى هر چيزى متناسب با خود اوست . ( وجود واجب يك سنخ وجودى است و وجود ممكن سنخ ديگر ، وجود مادّى نحوى از وجود است و وجود مجرّد نوع ديگر ، وجود بالفعل نحوى و وجود بالقوّه سنخى است و . . . ) در ما نحن فيه هم وجود تنجيزى و فعلى سنخى از وجود است . وجود تعليقى هم سنخى از وجود است .\r\nپس حكم تعليقى هم نوعى از حكم صادره از مولى است و متناسب با خودش وجودى دارد و چنين نيست كه جملهء شرطيّه و خطاب كذايى ( إن جاءك زيد فاكرمه ، العنب اذا غلى يحرم و . . . ) وجودش كالعدم باشد و اصلا كانّ خطابى در كار نيست ، بلكه اين هم خطاب است و وجود انشايى پيدا كرده و متناسب با خود احكامى دارد ، از قبيل اينكه قابل نسخ است و شارع مىتواند پس از مدّتى اين حكم تعليقى را نسخ يا آن را ابقاء كند و نيز پس از حصول شرط همان حكم فعلى مىشود و نيازى به خطاب و انشاء ديگر ندارد و . . . حال كه اين سنخ از حكم هم موجود شد مىگوييم كه در زمان سابق ( حال عنب بودن ) يقين به حرمت تعليقى داشتيم ( العنب اذا على يحرم ) و در زمان لا حق و حال زبيب شدن ) شك در بقاء همان حكم تعليقى صادره و ثابته ، داريم و استصحاب بقاء حرمت تعليقى جارى مىكنيم . پس از اين بابت خيالمان راحت است .\r\nقوله : ان قلت : اشكال ديگر اين است كه برفرض اركان استصحاب كامل باشد و مقتضى براى جريان استصحاب حكم تعليقى موجود باشد ؛ ولى مانع در كار است و جلو جريان آن را مىگيرد و آن اينكه استصحاب حكم تعليقى با استصحاب حكم تنجيزى معارض است وقتى كه عنب بود ، يك حكم تنجيزى داشت كه حليّت باشد و الآن هم كه زبيب شده شك در بقاء حليّت آن مىكنيم استصحاب بقاء حليّت جارى مىشود و حكم به حليّت زبيب مىكند و حتّى بعد از غليان را هم مىگيرد و از طرفى همان وقت يك حكم تعليقى هم « 1 »\r\n\r\n\r\n","description":"","footnote":"\r\n( 1 ) - مناهل ، ص 652 .\r\n","page_name":" 145 ","page_number":153},
  {"content":"\r\n\r\nداشت و حرمت بود ( اذا غلى يحرم ) و الآن كه زبيب شده شك در بقاء آن داريم ، استصحاب اين حكم هم جارى مىشود در نتيجه پس از غليان و به جوش آمدن زبيب :\r\nاستصحاب حكم تنجيزى مىگويد كه هذا حلال ، استصحاب حكم تعليقى مىگويد كه هذا حرام » و با يكديگر تعارض و تساقط مىكنند از اين جهت استصحاب حكم تعليقى جارى نمىشود .\r\nقوله : قلت : مرحوم آخوند مىفرمايد : هرگز اين دو استصحاب با يكديگر تعارضى نداند ، بلكه ملازم و مكمّل يكديگر و معاضد هم هستند و هر دو جارى مىشوند .\r\nبيان مطلب : وقتى كه اين شىء عنب بود ، سه حكم طولى و مترتب بر يكديگر داشت :\r\n1 - العنب حلال كه حكم تنجيزى و مطلق است و سابق بر دو حكم ديگر است .\r\n2 - « العنب اذا غلى يحرم » ، كه حكم تعليقى است و در رتبهء بعد است و اين دو حكم تعارضى ندارند ، بلكه از قبيل مطلق و مقيد متنافيان هستند كه مطلق با مقيّد تقييد مىشود و حاصل جمع دو خطاب اين مىشود كه عنب پيش از غليان حلال است يا مادام كه به جوش نيامده حلال است كه حليّت مقيّد و مغيّا به نبود غليان است ، و پس از غليان هم حرام است و هرگز معارضه‌اى نيست و هركدام مربوط به مرتبه‌اى مىباشند .\r\n3 - « العنب بعد الغليان حرام » ، كه حكم فعلى است و پس از اينكه در خارج غليان كه شرط بود حاصل شد ، حرمت هم فعلى مىشود و قاعدهء هر واجب مشروطى همين است كه پس از حصول شرطش فعلى مىشود و اين سه مرحله هيچ معارضه‌اى ندارند . حال وقتى هم كه اين شىء تبديل به زبيب شد ، همان احكام را دارد و منافاتى هم نيست . با اين تفاوت كه قبلا اين احكام به دليل اجتهادى ثابت بود و الآن كه زبيب شده و على الفرض دليل اجتهادى ندارد ، با استصحاب همان احكام ثابت مىشود و استصحاب حليّت براى قبل از غليان است و مغيّا به اين غايت است و استصحاب حرمت مشروط به غليان و براى بعد از غليان است و هيچ معارضه‌اى ميان آن دو نيست هر دو جارى مىشود و ملازم يكديگرند .\r\n\r\n","description":"","footnote":"","page_name":" 146 ","page_number":154},
  {"content":"\r\n\r\nنتيجه : از بابت تعارض هم خيالان راحت شد كه اينجا جاى معارضه نيست . شرط معارضه آن است كه متعارضين در عرض هم باشند و اينجا در طول يكديگر مىباشند .\r\n( البته عبارت مرحوم آخوند در اين جواب مبسوط است ؛ ولى حاصل كلام همين است كه ما توضيح داديم و نيازى به شرح و بسط كلمه كلمهء عبارت نيست . )\r\n\r\n","description":"","footnote":"","page_name":" 147 ","page_number":155},
  {"content":"\r\n\r\n\r\nتنبيه ششم\r\nگاهى متيقّن و متعلّق يقين سابق ، حكمى از احكام شريعت اسلام است ؛ فى المثل يقين داريم كه نماز جمعه در عصر حضور معصوم واجب بوده و الآن شك داريم . ) در اينجا حتما استصحاب جارى مىشود و كليّهء كسانى كه به نحوى استصحاب را جارى و سارى مىدانند ، در اين‌گونه موارد حتما جارى مىدانند و قدر مسلّم همين مورد است ، ولى گاهى متيقّن ما حكمى از احكام شرايع قبلى است ؛ مثلا حكمى در شريعت حضرت موسى يا حضرت عيسى عليه السلام ثابت شده و الآن شك در بقاء آن داريم . آيا در اينجا هم استصحاب جارى مىشود يا نه ؟ مرحوم آخوند مىفرمايد كه همان گونه كه در تنبيه قبلى ميان جريان استصحاب در حكم تنجيزى و حكم تعليقى فرقى نگذاشتيم ، در اين تنبيه نيز فرقى نيست ميان احكام شريعت اسلام و احكام شرايع قبلى و در هر دو بخش اگر اركان استصحاب كامل بود و يقين سابق به اصل ثبوت و شك لا حق در بقاء داشتيم ، استصحاب حتما جارى مىشود ؛ زيرا ادلهء استصحاب ( لا تنقض اليقين بالشك ) عموميّت دارد و يقين به احكام شرايع قبلى را نيز شامل است و تخصيص يا تقييد به احكام شريعت اسلام نشده است .\r\nقوله : و فساد توهّم : در كلام بزرگان اشكالات متعدّدى به جريان استصحاب در احكام شرايع قبلى مطرح شده كه جناب آخوند در مجموع سه اشكال را مطرح ساخته و جواب داده‌اند .\r\nاشكال اوّل : در استصحاب يقين سابق به اصل ثبوت معتبر است و نسبت به احكام شريعت قبلى يقين به ثبوت نداريم ؛ زيرا آن احكام اگرچه براى اشخاصى كه قبل از اسلام بودند ، ثابت و متيقّن بود ، براى ما كه پس از اسلام متولّد شده و زندگى مىكنيم و عموم\r\n\r\n","description":"","footnote":"","page_name":" 148 ","page_number":156},
  {"content":"\r\n\r\nآيندگان ، يقين به ثبوت نداريم تا استصحاب جارى شود .\r\nهمين اشكال به بيان ديگر : در استصحاب بايد قضيّهء متيقّنه و مشكوكه اتّحاد داشته باشند و به ديگر سخن در استصحاب حكم بايد موضوع واحد باقى باشد و در زمان يقين و شك همان موضوع باشد كه حكمش مشكوك است و در اينجا چنين نيست ؛ زيرا آن اشخاص موضوع خاصّى بود و ما آيندگان غير از آنها و موضوع ديگرى هستيم و حكم آنها را به اين‌ها سرايت دادن قياس است .\r\nبه ديگر سخن : آنها كه يقينا حكم براى آنها ثابت بود ، الآن نيستند و معدوم شده‌اند و اين‌ها كه هستند از آغاز يقين به ثبوت نداشتند تا شك در بقاء داشته باشند . برفرض ثبوت هم ، اين همان حكم نيست كه در حقّ اينان ثابت است ، بلكه حكم جديدى مثل آن حكم قديم است ، نه عين آن و به‌هرحال استصحاب جا ندارد .\r\nاشكال دوّم : برفرض كه يقين به اصل ثبوت داشته باشيم ، ولى با آمدن شريعت اسلام شك در بقا : نداريم ؛ زيرا اين اصل مسلّم است كه دين اسلام ناسخ اديان و شرايع قبلى است و با آمدن آن ، احكام قبلى كلّا منسوخ شده و در نتيجه الآن ما يقين به ارتفاع آن احكام داريم و متيقن الارتفاع هستند نه مشكوك البقاء بنابراين ركن ديگر استصحاب مختلّ است و از اين لحاظ قابل جريان نيست .\r\nقوله : و ذلك لانّ : مرحوم آخوند به هر دو اشكال جواب داده‌اند .\r\n1 - اشكال اوّل : در منطق قضيّه از يك نظر سه قسم بود .\r\n1 - طبيعيّه كه فعلا مورد نظر ما نيست و لو بعدا در بيان جواب شيخ اعظم بدان اشاره‌اى مىكنيم .\r\n2 - قضيّه خارجيّه كه حكم براى افراد موضوع ثابت است ، آن‌هم افرادى كه محقّقةالوجودند ؛ يعنى بالفعل در خارج موجودند ، مثل كلّ من فى العسكر قتل ، كلّ ما فى الصندوق نهب و . . .\r\n3 - قضيّهء حقيقيّه كه باز هم حكم براى خود كلّى و طبيعت من حيث هى نيست ، بلكه براى افراد موضوع و كلّى ثابت است ؛ ولى اختصاص به افراد موجود در خارج ندارد ، بلكه\r\n\r\n","description":"","footnote":"","page_name":" 149 ","page_number":157},
  {"content":"\r\n\r\nاعمّ از افرادى كه هم‌اكنون موجودند ( محقّقة الوجود ) و يا در آينده موجود مىشوند ( مقدّرة الوجود ) كه شارع مقدّس فرض وجود مىكند و حكم همه را تا قيامت يك جا بيان مىكند و چنين نيست كه هر نسلى منقرض مىشوند براى نسل و عصر بعدى خطاب جديدى بيايد .\r\nبا اين مقدّمه اگر خطابات و احكامى كه در شريعت قبلى ثابت شده به صورت قضاياى خارجيّه بود و مخصوص موجودين آن عصر و زمان بود ، جا داشت متوهّم بگويد كه ما انسانهاى بعدى غير از آنها هستيم و موضوع عوض شده و جاى استصحاب نيست و براى ما از اوّل هم يقين به حكم نبوده تا استصحاب جارى شود ؛ ولى خطابات شرعى در همهء شرايع و اديان به صورت قضاياى حقيقيّه بوده و شامل معدومين در زمان خطاب و آيندگان هم مىشود و به طور مساوى خطاب به همگان ( همهء انسانها يا مكلّفين ) است و روز اوّل كه صادر شد آيندگان را هم تا دامنهء قيامت گرفت . پس ما مسلمانان نيز كه دو هزار سال بعد از ميلاد مسيح زندگى مىكنيم ، اصل آن احكام شامل حال ما نيز مىشود . پس موضوع واحد است و يقين به اصل حدوث ثابت است و از اين ناحيه مشكلى نداريم .\r\nقوله : و الّا لما صحّ : در اين فراز دو شاهد مىآورند مبنى بر اينكه خطابات به صورت قضاياى حقيقيّه است نه خارجيّه .\r\nشاهد اوّل : اگر خطابات به صورت قضيّه خارجيّه باشد ، لازمه‌اش آن است كه نسبت به احكام شريعت اسلام هم فقط كسانى كه در عصر پيامبر بودند و مشمول خطاب بودند عند الشك بتوانند استصحاب جارى كنند و آيندگان حق نداشته باشند استصحاب جارى كنند ؛ چون موضوع عوض شده و آيندگان غير از پيشينيان هستند . درحالىكه احدى به اين لازم ملتزم نيست و سخن باطلى است . پس قضايا خارجيّه نيست و حقيقيّه است .\r\nشاهد دوّم : اگر خطاب به نحو قضيّهء خارجيه باشد ، لازمه‌اش آن است كه نسخ هم نسبت به آينده معقول نباشد ؛ زيرا نسخ فرع بر عموم حكم است و اگر خطاب خاص موجودين بود ، از اوّل معدومين را شامل نيست تا نسخ نسبت به آنها صحيح باشد . پس ما نبايد بگوييم كه نماز به سوى بيت المقدس در حقّ ما نسخ شده است و . . . درحالىكه\r\n\r\n","description":"","footnote":"","page_name":" 150 ","page_number":158},
  {"content":"\r\n\r\nاحدى به اين لازم ملتزم نيست و مسلمانان تا دامنهء قيامت صحيح است كه بگويند فلان حكم در حقّ ما مسلمانان نسخ شده است . باز نتيجه مىگيريم كه قضيّه حقيقيه است نه خارجيّه .\r\nقوله : و الشريعة السابقة : پاسخ اشكال دوّم : ما نيز اصل نسخ را قبول داريم و از مسلّمات است كه هر شريعت بعدى ناسخ شريعت قبلى است ؛ ولى نسخ بدان معنا نيست كه با آمدن شريعت بعدى تمام احكام شريعت قبلى نسخ شود و هيچ حكمى از آن احكام باقى نماند ( سالبهء كليّه ) بلكه معنايش آن است كه با آمدن دين جديد ، دين قديم به تمام و كمال باقى نيست و چنين نيست كه باز هم كليّهء احكام آن شريعت زنده و پابرجا و لازم الاجراء باشد ( موجبهء كليّه ) بلكه قسمتى از آن احكام كه متناسب با آن عصر بوده و به درد اعصار بعدى نمىخورد ، حذف و الغاء و نسخ شد و قسمتهايى هم باقى ماند ( فى المثل اصل حج ، روزه ، نماز ، زكات و . . . در اديان قبلى هم بوده در اسلام نيز هست و لو در كميّت و كيفيّت و خصوصيات و اجزاء و شروط تفاوتهايى دارند . ) آنگاه نسبت به مواردى كه يقين به نسخ داريم ، جاى استصحاب نيست ؛ ولى نسبت به مواردى كه در شريعت قبلى بوده و در اسلام هم نفيا و اثباتا بيانى نرسيده ، مانعى از جريان استصحاب نيست ؛ زيرا اركان استصحاب تمام است و شك در بقاء نيز داريم .\r\nقوله : و العلم اجمالا : پاسخ به اشكال دوّم زمينه را براى طرح اشكال سوّم فراهم نمود و آن اينكه ما مسلمانها علم اجمالى داريم كه برخى از احكام شريعت قبلى نسخ شده ( و اين مطلب نيازى به فحص هم ندارد ، بلكه به محض پيدايش آيين جديد اين مطلب مسلّم است ، و گرنه آمدن دين جديد معنا ندارد . ) آنگاه همين علم اجمالى مانع از جريان استصحاب است ؛ زيرا نسبت به جميع موارد مشكوكه استصحاب جارى كردن مستلزم مخالفت قطعيّه با علم اجمالى است كه جايز نيست و در مباحث احتياط گذشت كه علم اجمالى مؤثّر و منجّز است و مخالفتش جايز نيست . و نسبت به بعضى موارد استصحاب جارى كردن ترجيح بلامرجح است . در نتيجه چاره‌اى نيست جز اينكه نسبت به كليّهء موارد مشكوك از استصحاب صرف‌نظر كنيم ؛ زيرا روى هر حكم مشكوك كه دست بگذاريم ،\r\n\r\n","description":"","footnote":"","page_name":" 151 ","page_number":159},
  {"content":"\r\n\r\nطرف علم اجمالى است .\r\nپاسخ مرحوم آخوند اين است كه اوّلا اگر علم اجمالى را كبير بدانيم و دايره‌اش همهء احكام را بگيرد ، خواهيم گفت كه اين علم اجمالى بعد از فحص و تحقيق و مقايسهء احكام اسلام با احكام شريعت قبلى ، منحل مىشود و تبديل مىگردد به يك علم تفصيلى نسبت به صد يا دويست مورد . مثلا اسلام آمده و آن احكام را نسخ كرده و يك شك بدوى نسبت به ما زاد برآن موارد و در اين بخش ديگر علمى نيست تا اطاعتش لازم باشد ، بلكه مجرّد شك است و مانعى از استصحاب نيست .\r\nثانيا اگر علم اجمالى را صغير بدانيم و بگوييم كه علم اجمالى به نسخ نسبت به خصوص مواردى است كه اسلام بيان دارد و نفيا يا اثباتا با دليل اجتهادى نظر خود را اعلام كرده و در اين بخش مقدارى موافق و مقدارى مخالف است و بايد فحص كنيم و بيابيم ؛ امّا نسبت به مواردى كه اسلام سكوت كرد . و نفيا يا اثباتا ، حكمى ندارد و يا به دست ما نرسيده و ما شك در آن داريم ؛ ولى در شريعت قبلى بيانى رسيده است ، نسبت به اين‌ها از اوّل علم اجمالى نداريم و اين‌ها از محدودهء علم اجمالى خارج مىباشند و باز هم مانعى از جريان استصحاب وجود ندارد .\r\nقوله : ثمّ لا يخفى : به اشكال اوّلى كه قبلا طرح شد و مرحوم آخوند پاسخ داند ، شيخ اعظم « 1 » دو جواب ديگر داده‌اند كه در اين قسمت آنها را مورد نقد و بررسى قرار مىدهيم .\r\nجواب اوّل شيخ كه در رسائل دوّم ذكر شده اين است كه احكام شريعت سابق براى افراد و اشخاص كه ثابت نيست تا كسى بگويد اشخاص عوض شده‌اند و ما آيندگان غير از آنها هستيم و با تغيير موضوع جاى استصحاب نيست ، بلكه احكام براى كلّى و طبيعى ثابت است و كلّى ( انسان يا مكلّف ) كماكان باقى است ، و لو افراد و اشخاص مىآيند و مىروند ؛ ولى حكم براى كلّى ثابت شده و الآن هم شك ما در بقاء حكم براى كلّى است و اركان استصحاب تمام است و محذورى از جريان استصحاب نيست . سپس شيخ اعظم دو نظير ذكر كرده كه در آنها هم حكم براى آثار و اشخاص ثابت نيست ، بلكه براى نفس كلّى\r\n\r\n\r\n","description":"","footnote":"\r\n( 1 ) - فرائد الاصول ، ص 381 .\r\n","page_name":" 152 ","page_number":160},
  {"content":"\r\n\r\nثابت است . يكى در باب ملكيّت زكات است كه قرآن مىفرمايد :  « إِنَّمَا الصَّدَقاتُ لِلْفُقَراءِ وَ الْمَساكِينِ وَ  . . . » « 1 » و هشت صنف را نام مىبرد و در فقه بحث شده كه ملكيّت زكات براى فقرا ( مثلا ) به صورت اشاعه و شركت نيست كه حكم براى آثار و افراد ثابت باشد . در نتيجه همهء هزار فقير ( مثلا ) در زكات مال من سهيم و شريك باشند ، بلكه براى كلّى عنوان فقير يا مسكين و . . . ثابت است و لذا به يك فرد هم مىتوان زكات مال را داد ؛ چون كلّى بر او منطبق است . ديگرى در باب وقف عام است كه وقتى كسى مالى را بر عنوان عام علماء و طلاب ، سادات و . . . وقف مىكند باز اشخاص و آثار مالك نيستند ، افراد مىآيند و مىروند و اين عنوان كلّى است كه مالك است و اگر در يك زمان تنها دو نفر سيد يا عالم ( مثلا ) موجود باشند ، باز موقوفه به آنها تعلّق مىگيرد و . . .\r\nپس ما در فقه مواردى داريم كه احكامى براى كلّى ثابت باشد . حال چه مانعى دارد كه كلّ احكام و خطابات شرايع از اين قبيل باشند و حكم براى كلّى ثابت باشد ؟\r\nمرحوم آخوند : بيان شيخ اعظم به ظاهرش ناتمام است ؛ زيرا كلّى و طبيعى بما هى كه يك امر ذهنى است و چيزى نيست كه مخاطب به احكام باشد ، امر و نهى و بعث و زجر و اطاعت و عصيان و ثواب و عقاب داشته باشد اين‌ها مال اشخاص و افراد است نه مال كلّى ، و قضيّه طبيعيّه نيست كه حكم براى نفس طبيعت با قطع‌نظر از افراد ثابت باشد ، بلكه قضيّه حقيقيّه است به بيانى كه گذشت . بعد كلام شيخ را توجيه مىكنند كه با مراد مصنّف موافق باشد و مىفرمايند كه مراد شيخ اعظم هم از ثبوت حكم براى كلّى اين نيست كه حكم براى خود طبيعت من حيث هى ثابت است كه مردود بود ، بلكه مرادشان اين است كه در ثبوت احكام ، افراد و اشخاص خاصّى مدخليّت ندارند و براى همهء اشخاص اعمّ از موجودين و آيندگان ثابت است و قضيّه حقيقيّه است ؛ ولى از اين مطلب تعبير به ثبوت حكم براى كلّى نموده‌اند و تعبير جالبى نيست . در صورتى كه مقصد واضح است .\r\nقوله : فافهم : امر به دقّت است و ضمنا اشاره به اينكه تنظير ما نحن فيه ( ايجاب ، تحريم و . . . ) به باب ملكيّت عناوين كليّه ، مع الفارق است و در آن دو باب ملكيّت براى كلّى قابل\r\n\r\n\r\n","description":"","footnote":"\r\n( 1 ) - سوره توبه ، آيه 60 .\r\n","page_name":" 153 ","page_number":161},
  {"content":"\r\n\r\nقبول است ، ولى در احكام و خطابات تكليفى كه سخن از امر و نهى و بعث و زجر است ثبوت اين امور براى خود كلّى معقول نيست و اين احكام براى افراد و اشخاص ثابت است .\r\nقوله : و امّا ما افاده : پاسخ دوّم شيخ اعظم به اشكال اوّل كه در رسائل به صورت پاسخ اوّل ذكر شده اين است كه شخصى را فرض مىكنيم كه هر دو شريعت را ادراك نموده ؛ يعنى بخشى از عمرش را در زمان شريعت قبلى سپرى كرده و بخش ديگر را در زمان شريعت جديد ، مثل سلمان فارسى كه قبل از ظهور پيامبر اسلام در طلب حقيقت مدّتى به كيش مسيحيّت درآمد و پس از ظهور اسلام به شرف اسلام مشرّف شد . در حقّ چنين كسى اركان استصحاب كامل است ؛ زيرا موضوع همان شخص است و تغييرى در آن پيدا نشده ، و يقين سابق به وجود فلان حكم در شريعت قبلى دارد ، شك لا حق در بقاء هم دارد و هيچ مانعى از جريان استصحاب حكم شريعت قبلى در حقّ وى وجود ندارد .\r\nاگر كسى بپرسد كه جريان استصحاب در حقّ چنين شخصى بجا و پسنديده است ؛ ولى چه ربطى به ما دارد ؟ چه فايده‌اى به حال ما دارد ؟ ما در صدد اثبات حجيّت اين استصحاب در حقّ خودمان هستيم ، و جريان آن در حقّ سلمان سودى به حال ما ندارد .\r\nمرحوم شيخ در جواب فرموده كه ما يك اصل مسلّم داريم كه از ضروريّات همهء اديان است و آن اينكه ، پيروان يك آيين در تمام احكام اشتراك دارند و هر حكمى پيشينيان داشتند ، پسينيان هم دارند به حكم اين اصل مىگوييم كه استصحاب احكام شريعت قبلى در حقّ سلمان كه جارى شد و « لا تنقض اليقين . . . » به او متوجّه شد به ضميمه اصل مذكور همين استصحاب در حقّ ما نيز جارى مىشود . پس ما آيندگان نيز مىتوانيم استصحاب شريعت قبلى را جارى كنيم .\r\nمرحوم آخوند مىفرمايد : ما اين مطلب را قبول نداريم ؛ زيرا اصل قضيّه كه استصحاب حكم شريعت قبلى در حقّ اشخاصى كه مدرك الشريعتين باشد جارى مىشود . بجا و وجيه است ، و اصل كبراى كلّى اشتراك اهل يك مكتب در احكام و دستورات آن مكتب نيز صحيح است ؛ ولى يك شرط اساسى دارد و آن اينكه ، در صورتى ما نيز همان احكام را\r\n\r\n","description":"","footnote":"","page_name":" 154 ","page_number":162},
  {"content":"\r\n\r\nداريم كه داراى شرايط برابر باشيم و همان ويژگيهايى كه سلمان داشت ما نيز دارا باشيم ، و گرنه در شرايط متفاوت ، احكام مساوى نخواهيم داشت و در ما نحن فيه نسبت به سلمان اركان استصحاب تمام بود ؛ يعنى يقين سابق و شك لا حق داشت و موضوع هم شخص او بود و عوض نشده بود و لذا استصحاب بجا بود ؛ ولى در حقّ ما اين اركان ناتمام است و ما يقين سابق به اصل ثبوت نداريم تا استصحاب جارى شود و استصحاب هم وظيفهء كسانى است كه يقين سابق و شك لا حق داشته باشيد نه وظيفهء كليّهء مكلّفينى چه داراى اين اركان باشند و چه نباشند . در نتيجه اصل در جواب به اشكال اوّل همان بود كه قبلا ذكر شد ( قضاياى شرعيّه به نوع قضاياى حقيقيّه هستند . . . ) و جوابهاى شيخ اعظم يا ناتمام بود ( جواب اخير ) و يا نياز به توجيه داشت ( جواب قبلى ) و به‌هرحال استصحاب حكم شريعت قبلى بلامانع است .\r\n\r\n","description":"","footnote":"","page_name":" 155 ","page_number":163},
  {"content":"\r\n\r\n\r\nتنبيه هفتم\r\nمطالبى كه در تنبيه هفتم و هشتم و نهم و دهم ذكر مىكنند ، عموما پيرامون اصل مثبت است و از آنجا كه اين اصل ابعاد و زواياى گوناگونى دارد ، مرحوم آخوند صلاح ديده‌اند كه هر زاويه‌اى را در تنبيهى بيان كنند . فعلا قبل از ورود در اصل بحث نكاتى را كه از مسلّمات است ذكر مىكنيم :\r\nالف ) گاهى مستصحب ما حكمى از احكام است ( وجوب جمعه مثلا ) نامش را استصحاب حكمى مىگذاريم گاهى هم موضوعى از موضوعات ذوات الاحكام الشرعيّة است ( حيات زيد كه موضوع حرمت قسمت اموال او ، حرمت نكاح زوجهء او و . . . مىباشد .\r\nو مثل عدالت بكر كه موضوع قبول شهادت و جواز اقتدا و . . . مىباشد . ) و نامش استصحاب موضوعى است .\r\nب ) مفاد ادلهء استصحاب يا اخبار لا تنقض چيست ؟ به بيانهاى مختلفى از مفاد اخبار تعبير مىشود :\r\nگاهى مىگوييم كه مفادشان اين است كه يقين سابق را با شك لا حق نقض نكن و بنا را بر يقين سابق بگذار و به همان امرى كه قبلا يقين داشتى ، الآن هم متعبّد باش .\r\nو گاهى مىگوييم كه مفاد اخبار عبارتست از تنزيل مشكوك به منزلهء متيقّن ؛ يعنى مشكوك را به منزلهء متيقن قرار دادن ، به‌گونه‌اى كه گويا الآن هم يقين دارى و همان‌طور كه در حال يقين وظايفى داشتى ، در حال شك هم وظايفى دارى . با اين تفاوت كه در حال يقين حكم واقعى بود و در حال شك حكم ظاهرى است ؛ ولى مثل حكم واقعى است ، يعنى اگر حكم واقعى وجوب بود ، حكم ظاهرى هم وجوبى مثل آن است نه عين آن .\r\nگاهى مىگوييم كه مفاد اخبار لا تنقض عبارتست از جعل و انشاء يك حكم ظاهرى\r\n\r\n","description":"","footnote":"","page_name":" 156 ","page_number":164},
  {"content":"\r\n\r\nمماثل ، جعل حكم كه واضع است ؛ زيرا شارع بما هو شارع با امر يا نهى كردن انشاء حكم مىكند ، و چون اين حكم در مورد شك است ، طبعا ظاهرى است نه واقعى و چون مثل حكم واقعى است ، طبعا مماثل است نه مخالف يا منافى يا ضدّ آن منتها اگر مستصحب ما حكمى از احكام باشد ، مفاد اخبار باب ، جعل حكم مماثل با خود مستصحب است ( وجوب جمعهء ظاهرى ) و اگر موضوعى از موضوعات باشد ( حيات زيد ) مفاد اخبار ، جعل حكم مماثل با حكم مستصحب است ( حرمت قسمت اموال و . . . ) نه مماثل با خود مستصحب ؛ زيرا خود مستصحب كه حكم شرعى نيست ، بلكه موضوعى از موضوعات است كه مجعول به جعل اعتبارى نيست ، بلكه جعل تكوينى و حقيقى دارد .\r\nج ) اگر يقين به امرى از امور پيدا كنيم يا اماره‌اى از امارات بر امرى از امور قيام كند ، كليّهء احكام و آثار و لوازم آنها مترتّب مىشود چه اثر شرعى و چه غير شرعى ، و از اين ، تعبير مىشود به اينكه مثبتات امارات حجيّت دارند و مبسوطا در ادامهء همين تنبيه خواهد آمد .\r\nد ) در باب استصحاب حكمى يعنى آنجا كه مستصحب ما مستقيما حكمى از احكام شرعيّه باشد ( وجوب جمعه مثلا ) تمام آثار حكم بر استصحاب حكم مترتّب مىشود ؛ يعنى با استصحاب وجوب جمعه اگر اثر شرعى داشته باشد ( مثل وجوب تصدّق به درهم ) مترتّب مىشود و اگر اثر عقلى هم داشته باشد ، مترتّب مىشود ( مثل وجوب اطاعت ، حرمت معصيت ، استحقاق مثوبت ، استحقاق عقوبت و . . . ) زيرا حكم ظاهرى هم مثل حكم واقعى ، حقيقتا حكم شرعى است نه اينكه مجاز و صورت حكم باشد . و مثل حكم واقعى اطاعت و عصيان دارد و . . .\r\nه ) در استصحاب موضوعى هم چهار فرض تصوير مىشود :\r\n1 - گاهى مستصحب ما فقط داراى اثر شرعى است و هيچ اثر ديگر ندارد . استصحاب موضوع حتما جارى مىشود .\r\n2 - گاهى مستصحب فقط داراى اثر غير شرعى است در اينجا استصحاب موضوع حتما جارى نمىشود ؛ زيرا ربطى به شارع بما هو شارع ندارد .\r\n3 - گاهى مستصحب ما مستقيما اثر شرعى دارد و به واسطهء اين اثر شرعى اثر عقلى\r\n\r\n","description":"","footnote":"","page_name":" 157 ","page_number":165},
  {"content":"\r\n\r\nهم پيدا مىكند ، باز هم استصحاب موضوع جارى مىشود ، مثلا حيات زيد استصحاب مىشود و به دنبالش وجوب نفقه زوجه و غيره مترتب مىشود و بدنبال آن اطاعت و عصيان عقلى نسبت به اين وجوب مطرح مىشود ، و تمام اين‌ها كه تا به حال ذكر شد محذورى ندارد .\r\n4 - آنكه محلّ كلام و اشكال مىباشد اين است كه گاهى مستصحب مستقيما اثر غير شرعى ( عقلى يا عادى ) دارد و به واسطهء اين آثار و لوازم غير شرعى ، اثر شرعى برآن مترتّب مىشود .\r\nمثال : كسى نذر كرده كه اگر فرزندش به سنّ بلوغ رسيده يا محاسن درآورده ، فلان مبلغ صدقه بدهد . در اينجا اگر نسبت به خود بلوغ يا ريش درآوردن يقين سابق و شك لا حق داشته باشد ، استصحابش جارى مىشود ؛ زيرا كه مستقيما اثر شرعى دارد ، ولى كلام در موردى است كه نسبت به خود اين لازم و واسطه و اثر غير شرعى ، اركان استصحاب تمام نيست ، ولى نسبت به ملزوم اين لازم كه حيات باشد ( انبات لحيه لازم عادى بقاء حيات است ) اركان تمام است ؛ زيرا يقين به حيات ولد داشت و الآن شك در بقاء آن دارد و از جريان آن انبات لحيه را نتيجه مىگيرد و بواسطهء آن وجوب تصدّق ثابت مىشود و نامش اصل مثبت است .\r\nمثال ديگر : شخصى به پارچه‌اى پيچيده شده بود و پس از مدّتى شمشيرى بر او فرود و او را دو نيمه كرد . الآن شك داريم كه قتلى صورت گرفته و ضارب بايد قصاص شود يا وقتى كه شمشير فرود آمد وى خفه شده بود و ضارب قصاص ندارد ؟ استصحاب مىكنيم بقاء حيات را تا لحظهء فرود شمشير و نتيجه‌اش تحقّق قتل است ( لازم عقلى حيات ) و بدنبال آن حكم شرعى قصاص و ديه مطرح مىشود .\r\nحال سؤال اين است كه آيا در اين موارد هم استصحاب جارى مىشود و اثر شرعى مع الواسطه بر مستصحب بار مىشود يا جاى استصحاب نيست ؟ به ديگر سخن ، آيا اصل مثبت حجّت است يا نه ؟ و منظور از اصل مثبت همچنين اصلى است كه اثر شرعى غير مستقيم و به واسطه دارد . مرحوم آخوند ابتدا به حسب مقام تصوّر سه احتمال ذكر مىكنند\r\n\r\n","description":"","footnote":"","page_name":" 158 ","page_number":166},
  {"content":"\r\n\r\nو سپس نتيجه هر احتمالى را بيان مىكنند و بعدا در مقام اثبات تحقيقى دارند و بيان مىكنند كه كدام احتمال صحيح است و نتيجهء نهايى را مىگيرند .\r\nامّا احتمالات : آنچه مسلّم است اينكه مفاد اخبار استصحاب ( لا تنقض اليقين بالشك و . . . ) عبارتست از تنزيل مستصحب ( همان مشكوك كه در صدد ابقاء و استصحاب او هستيم و نامش مستصحب است ، مثلا حيات زيد در موضوعات به منزلهء متيقّن يا تعبد ( عطف تفسير تنزيل ) به مستصحب و مشكوك و قطعا اين تنزيل به لحاظ آثار مستصحب يعنى آثار حيات زيد است ؛ امّا مهمّ اين است كه لحاظ كدام اثر و به اعتبار چه اثرى جارى است كه سه احتمال پديد مىآيد :\r\n1 - مفاد اخبار عبارت باشد از تنزيل مشكوك به منزلهء متيقّن به لحاظ خصوص آثار شرعى خود مستصحب ( آثارى كه مستقيما و به واسطه بر مستصحب بار مىشود . ) مثلا حيات زيد وقتى متيقّن بود ، يك سرى احكام شرعى داشت . از قبيل حرمت تقسيم اموال ، حرمت نكاح زوجهء او و . . . و الآن كه حيات زيد مشكوك است به حكم اخبار لا تنقض ، اين مشكوك را به منزلهء آن متيقّن مىدانيم و بنا را بر حيات زيد مىگذاريم و هدف ما فقط و فقط ترتيب آثار شرعى مستصحب است كه ذكر شد .\r\n2 - مفاد اخبار عبارت باشد از تنزيل مشكوك به منزلهء متيقّن در جميع آثار و احكام و لوازم ، اعمّ از آثار عقلى ، آثار عادى ، آثار شرعى آن هم اعمّ از بلا واسطه يا باواسطه ، و بالجمله ، جميع آثار و لوازمى كه حيات زيد در حال يقين داشت ، همان حيات در حال شك هم دارد . طبق اين احتمال استصحاب نظير امارهء معتبره مىشود كه در پايان همين تنبيه خواهد آمد كه مفاد دليل حجيّت اماره اين است كه بيّنه را به منزلهء علم بدان و كلّيهء آثارى كه علم به حيات زيد داشت بيّنه و طريق معتبر هم اگر قائم شد ، همان آثار را دارد و مبسوطا خواهد آمد .\r\n3 - مفاد اخبار تنزيل مشكوك به منزلهء متيقّن باشد ؛ امّا نه به لحاظ جميع آثار و لوازم از عقلى و شرعى و عادى كه در احتمال ثانى مطرح بود ، بلكه به لحاظ خصوص اثر شرعى ؛ ولى نه اثر شرعى مستقيم كه در احتمال اوّل مطرح بود ، بلكه مطلق اثر شرعى ، طبيعى و\r\n\r\n","description":"","footnote":"","page_name":" 159 ","page_number":167},
  {"content":"\r\n\r\nكلّى اثر شرعى كه قابل صدق و انطباق بر اثر شرعى مستقيم و غير مستقيم هر دو مىباشد .\r\nقوله : بناء : طبعا وقتى صحبت از اثر شرعى مع الواسطه به ميان مىآيد ، اين پرسش مطرح مىشود كه اين اثر شرعى كه ربطى به مستصحب ما ندارد و اثر شرعى مشكوك نيست ، اثر شرعى لازم مستصحب است . پس چگونه به بركت استصحاب ثابت مىشود ؟\r\nدر پاسخ مىفرمايد كه اين تنزيل بر اساس يك كبراى كلّى است كه در قياس مساوات در منطق مطرح است و آن اينكه بگوييم « اثر الاثر اثر » ؛ يعنى اثر شرعى چيزى كه خود او اثر و لازم عقلى و عادى چيز ديگرى است ، اثر شرعى چيز ديگر هم هست ؛ فى المثل وجوب تصدق كه اثر انبات لحيه است و خود انبات لحيه اثر شرعى حيات زيد است ، پس وجوب تصدق اثر حيات هم هست ( البته با واسطه ) و ازاين‌روى تنزيل مستصحب و مشكوك به منزلهء متيقن صحيح است . ( ضمنا روشن شد كه احتمال ثالث غير از احتمال ثانى است و اينكه برخى از شارحان كفايه احتمال سوّم را عبارة اخراى احتمال ثانى دانسته‌اند « 1 » ناتمام است . )\r\nقوله : و ذلك لانّ : در اين فراز نتيجه هريك از احتمالات را بيان مىكنند .\r\nبنا بر احتمال اوّل اصل مثبت حجّت نيست ؛ زيرا مفاد اخبار عبارت شد از تنزيل مشكوك به منزلهء متيقّن به لحاظ اثر شرعى خود مستصحب به ديگر سخن ، مفاد عبارت شد از ترتيب آثار شرعى خود مستصحب و در اصل مثبت خود مستصحب ( حيات زيد ) اثر شرعى ندارد ، و لازم آن‌هم كه انبات لحيه باشد اثر شرعى دارد ؛ ولى موضوع اين اثر محرز نيست ، نه حقيقتا و وجدانا محرز است كه يقين به آن دانسته باشيم و نه تنزيلا و تعبّدا محرز است كه به بركت اخبار باب استصحاب باشد ؛ زيرا نسبت به انبات لحيه اركان استصحاب تمام نيست و يقين سابق نداريم تا مشمول اخبار باشد و استصحابش جارى شود . لذا اصل مثبت مشمول اخبار باب نيست و دليلى بر حجيّت آن نداريم .\r\nبنا بر احتمال دوّم ( كه جميع آثار عقلى و شرعى به واسطه يا بىواسطه مترتب مىشود و تنزيل به لحاظ همهء آنهاست ) و بنا بر احتمال سوّم ( كه مطلق اثر شرعى مترتب مىشود و\r\n\r\n\r\n","description":"","footnote":"\r\n( 1 ) - عناية الاصول ، ج 5 ، ص 167 .\r\n","page_name":" 160 ","page_number":168},
  {"content":"\r\n\r\nتنزيل به اين اعتبار است ، ) اصل مثبت حجّت است و اخبار لا تنقض او را شامل است .\r\nقوله : و التحقيق : در مقام اثبات و تصديق مىفرمايد كه از اخبار باب همان احتمال اوّل استفاده مىشود كه تنزيل به لحاظ آثار و احكام شرعى خود مستصحب باشد و هيچ دلالتى ( بالمطابقه يا بالالتزام ) بر احتمال ثانى ( تنزيل به لحاظ همهء آثار و لوازم باشد . ) يا احتمال ثالث ( تنزيل به لحاظ مطلق آثار شرعيّه باشد . ) ندارند . در مجموع دو بيان از كلام آخوند استفاده مىشود .\r\n1 - در تمام اخبار استصحاب سخن از يقين سابق و شك لا حق است و شارع بما هو شارع فرموده كه كسى كه يقين سابق داشت و الآن شك لا حق دارد آن يقين را با اين شك نقض نكند و بنا را بر يقين بگذارد و آثار شرعى را بار كند ؛ چون شارع بما هو شارع كارى به آثار ديگر ندارد . و نسبت به حيات زيد يقين و شك هست ؛ ولى اثر شرعى ندارد كه جارى شود ، و نسبت به لازم آن يعنى انبات لحيه اثر شرعى دارد كه وجوب تصدق باشد ، ولى اركان استصحاب تمام نيست كه جارى شود و اتفاقا محلّ نزاع همچنين موردى است و ثمره نزاع در اينجا ظاهر مىشود كه طرفدار اصل مثبت آن را حجّت مىداند و اين آثار را بر استصحاب حيات بار مىكند و مخالفين آن را جارى نمىدانند ، و الّا اگر خود لازم داراى يقين و شك بود كه نزاعى نبود و همگان متّفقا استصحاب را در خود لازم جارى مىدانستند و اثر شرعى را مترتب مىكردند . ) پس لازم مشمول اخبار باب نيست و اينكه قبلا اشاره شد ، « اثر الاثر اثر » ، قابل مناقشه است ؛ زيرا نه به دقّت عقلى وجوب تصدّق اثر حيات زيد است و نه به ديد عرفى اثر ، اثر اثر محسوب مىشود .\r\n2 - بيان اصلى مرحوم آخوند اين است كه گيرم اخبار باب ظهور در احتمال اوّل نداشته باشند و امرشان ميان سه احتمال مذكور مردّد باشد و از اين نظر مجمل باشد ؛ ولى قدر متيقّن داريم كه همان احتمال اوّل باشد و از باب قدر متيقّن مىگوييم كه شارع در مقام نهى از نقض يقين به شك ، همين احتمال را لحاظ كرده يعنى اثر شرعى خود مستصحب را امّا لحاظ مطلق اثر شرعى يا جميع آثار معلوم نيست تا مشمول اخبار باب باشند . در نتيجه به عقيدهء مرحوم آخوند اصل مثبت حجّت نيست .\r\n\r\n","description":"","footnote":"","page_name":" 161 ","page_number":169},
  {"content":"\r\n\r\nقوله : نعم لا يبعد : در اين فراز سه مورد را به عنوان تبصره و استثناء ذكر مىكنند و مدّعى هستند كه در سه مورد اصل مثبت حجّت و جارى است و اخبار لا تنقض اين اصل را شامل مىباشند :\r\n1 - در موردى كه واسطه خفى باشد ؛ يعنى به قدرى ظريف و پنهانى است كه به ديد عرف نمىآيد و عرف با مسامحه‌اى كه دارد آن را ناديده مىگيرد و اثر شرعى را مستقيما به واسطه مستند مىكند .\r\nمثال : صحّت وضو يا غسل مشروط به رسيدن آب به بشره ( پوست بدن ) است . حال زيد شك دارد كه در مواضع وضو يا اعضاء غسل مانعى از رسيدن آب به بشره هست يا نه ؟\r\nاستصحاب مىكند نبود چنين مانعى را بدنبال آن نتيجه مىگيرد رسيدن آب به بشره را و به واسطهء آن حكم به صحّت وضو يا غسل مىكند ؛ ولى اين واسطه را عرف نمىبيند و به محض احراز عدم مانع از وصول ماء به بشره ، صحّت را كه اثر شرعى است مترتّب مىكند .\r\nحال در اينجا بعيد نيست كه استصحاب و اصل مثبت جارى شود . به اين دليل كه كسى ادّعا كند كه اخبار باب اين مورد را هم شامل است و در اينجا اگر استصحاب نكنيم نقض يقين به شك كرده‌ايم و جايز نيست .\r\nقوله : فافهم : شايد اشاره باشد به اينكه خفى يا جلى بودن واسطه ضابطهء مشخّصى ندارد و هر موردى را بياوريد قابل مناقشه است و چه‌بسا به نظر كسانى واسطه خفى باشد .\r\nبه نظر ديگران جلىّ باشد . وانگهى عرف هم به ديد مسامحى ممكن است چنين حكمى بكند ؛ ولى به ديد دقيق هرگز نمىگويد : اثر الاثر اثر .\r\n2 - در مواردى كه واسطه جلىّ است ؛ ولى ميان مستصحب و واسطه همان‌طور كه واقعا و تكوينا انفكاك محال است ( در اثر لزوم بيّن بالمعنى الاخصّ ) همين‌طور در مقام تشريع و اعتبار هم اعتبار يكى بدون ديگرى ممكن نيست .\r\nدر اينجا لحاظ مستصحب به وجهى ( به دلالت التزامى ) لحاظ آن لازم لا ينفك نيز مىباشد و لذا جارى نكردن استصحاب و عدم ترتيب اثر شرعى ، نقض يقين به شك است و اخبار لا تنقض اينجا را مىگيرد .\r\n\r\n","description":"","footnote":"","page_name":" 162 ","page_number":170},
  {"content":"\r\n\r\n3 - در مواردى كه واسطهء غير شرعى در كار است ، ولى ميان مستصحب و اين واسطه لزوم واضح و روشن هست ؛ يعنى از قبيل حاتم وجود ، عمى و بصر ، شمس و روشنايى هستند ، يا لازم و ملزوم نيستند ، بلكه متلازمين هستند ولى تلازمى كه خيلى جلى و آشكار است و از قبيل ابوّت زيد نسبت به بكر و نبوّت بكر نسبت به زيد است كه چنان كه تكوينا و خارجا ملازمهء طرفينى است ، در مقام اعتبار هم لحاظ احدهما و تعبّد به يكى از آن دو و تنزيل يكى از آن دو در حال شك به منزلهء متيقن ، جداى از تنزيل و لحاظ و تعبّد ديگرى نيست . در اينجا هم باز آن لازم واضح يا ملازم قوّى و روشن حتما بالالتزام لحاظ شده و ناديده گرفتن آن از قبيل نقض يقين به شك است و مشمول اخبار استصحاب مىباشد .\r\n( نكته : همان‌طور كه مرحوم مشكينى در حاشيه فرموده مورد سوّم با مورد دوّم يكى است و در واقع سوّم توضيح دوّمى يا دليل آن است و اگر كلمهء « او بواسطة ما نبود ، لأجل وضوح . . . دليل همان احتمال مىشد و خيلى سليس بود .\r\nقوله : فافهم : اشاره به اينكه واسطه اگر خفى باشد ، ممكن است عرف اثر واسطه را اثر مستصحب به حساب آورد و استصحاب را جارى بداند ولى اگر جلى شد ، هرچه واضح‌تر باشد . نشانهء دوئيّت و غير از يكديگر بودن است و عرف هم نمىتواند بگويد كه اثر لازم يا يكى از دو ملازم اثر ملزوم يا ملازم ديگر است تا قابل استصحاب باشد . پس همين مواردى هم كه استثناء شد ، خيلى روشن نيست و قابل مناقشه است .\r\nقوله : ثمّ لا يخفى : تا به حال كاملا هويدا شد كه اصل مثبت حجّت نيست و ضمنا بايد بدانيم كه گرچه مبحث عدم حجيّت اصل مثبت در باب استصحاب عنوان شده ، ولى اختصاص به آن ندارد و كليّهء اصول عمليّه اعم از استصحاب ، اصل برائت ، قاعدهء طهارت و . . . مثبتاتشان حجّت نيست و دليل مطلب همان است كه در استصحاب ذكر شد ، ولى امارات و طرق ظنيّه مثبتاتشان نيز حجّت است و اگر اماره بر امرى از امور قيام كرد ، جميع آثار برآن مترتّب مىشود .\r\nبيان مطلب : اماره گاهى بر حكمى از احكامى قيام مىكند ، مثلا خبر ثقه بر وجوب جمعه دلالت مىكند . در اينجا آن حكم شرعى يا مؤدّى ثابت مىشود و تمام آثار وجوب\r\n\r\n","description":"","footnote":"","page_name":" 163 ","page_number":171},
  {"content":"\r\n\r\nجمعه از عقلى و شرعى مترتّب مىشود ، همان‌طور كه در استصحاب الحكم مطلب از اين قرار بود . و گاهى اماره بر موضوعى از موضوعات قائم مىشود فى المثل بيّنه بر حيات زيد شهادت مىدهد مثل استصحاب موضوعى ، اينجاست كه استصحاب مثبتش حجّت نبود ؛ ولى بيّنه مثبتش حجّت است :\r\nبيان مطلب : حيات واقعى زيد ( قطع نظر از قيام طريق علمى يا ظنّ برآن ) داراى يك سلسله آثار و احكام عقلى و عادى و شرعى است ، لوازمى دارد از قبيل رشد و نمو ، انبات لحيه وجوب نفقهء زوجة و . . . يك سلسله ملازماتى دارد كه با حيات زيد معلول علّت مشترك هستند يك سلسله ملزوماتى دارد كه خود حيات لازم آنهاست از باب اينكه پديده‌اى از پديده‌هاست و عواملى در شكل‌گيرى آن نقش دارند . حال وجود واقعى حيات زيد همراه با اين لوازم و ملزومات و ملازمات است و از آنها منفك نيست . حال اگر يقين به حيات زيد پيدا كرديم ، به دنبالش يقين به اين اطراف و جوانب ( لوازم ، ملزومات و . . . ) نيز پيدا مىكنيم ؛ زيرا يقين كاشف از واقع و طريق به سوى آن است و همان واقع را براى ما حكايت مىكند و حيات واقعى تمام اين اطراف را دارد با اين تفاوت كه مفاد يقين ما مستقيما و بالمطابقه حيات را نداشت و غير مستقيم و بالملازمه اين لوازم و ملزومات و . . .\r\nاست .\r\nحالا اگر به جاى يقين اماره‌اى بر حيات زيد دلالت كرد از آنجا كه اماره نيز طريق به سوى واقع است و نازل منزلهء علم است و براى ما ظنّ به حيات زيد مىآورد ، باز اماره نيز نه تنها حاكى از خود حيات است ( مؤدّاى اماره ) بلكه حاكى از اطراف و جوانب مؤدّا ( لوازم ، ملزومات و . . . ) نيز هست ؛ چون طريق به واقع است و حيات واقعى را به ما نشان مىدهد و حيات واقعى اين لوازم و ملزومات و غيره را دارد . منتها بالمطابقه بر خود حيات زيد و بالالتزام بر اين لوازم و غيره دلالت دارد . اين است وضعيّت اماره و ماهيّت آن آنگاه وقتى دليل حجيّت اماره مىگويد كه صدّق العادل ، با توجّه به اينكه مطلق است و هيچ قيدى ندارد كه صدّق العادل به لحاظ چه چيزى ، با اطلاقش همه اين مدلولهاى مطابقى و التزامى را مىگيرد و مفادش اين است كه بيّنه را در همان جهت حكايتش از واقع تصديق\r\n\r\n","description":"","footnote":"","page_name":" 164 ","page_number":172},
  {"content":"\r\n\r\nكن و جهت حكايت هم كه هم از مؤدّى بود و هم از اطراف . امّا استصحاب و ديگر اصول عمليّه اين‌گونه نيستند ؛ زيرا اين‌ها حكايت از واقع كه ندارند و مفادشان تنزيل به منزلهء واقع كه نيست و اصولا كارى به واقع ندارند و صرفا يك حكم ظاهرى تعبّدى را در مورد شك دلالت مىكنند و همان‌طور كه قبلا بيان كرديم قدر متيقّن عبارتست از تنزيل مشكوك و تعبّد به آن به لحاظ اثر شرعى خود مستصحب و امّا به لحاظ اثر شرعى واسطه كه لازم عقلى و عادى يا ملزوم كذايى يا ملازم كذايى باشد ، شمول دليل نسبت به ترتيب اين آثار معلوم نيست و به قدر متيقّن اكتفا مىشود و اصل مثبت حجّت نيست ، مگر در همان دو موردى كه قبلا استثناء شد :\r\n1 - واسطه خفى باشد ، به‌گونه‌اى كه عرفا اثر واسطه اثر خود مستصحب شمرده شود .\r\n2 - واسطه جلى است ؛ ولى ملازمه بقدرى قوىّ و روشن است كه انفكاك نشايد . . .\r\n\r\n","description":"","footnote":"","page_name":" 165 ","page_number":173},
  {"content":"\r\n\r\n\r\nتنبيه هشتم\r\nدر تنبيه هفتم بحث كبروى داشتيم كه آيا اصل مثبت حجّت است يا خير ؟ و ثابت كرديم كه حجّت نيست . اينك در تنبيه هشتم بحث صغروى داريم ، به اين نحو كه مواردى به اتّفاق كلمه اصل مثبت است و جارى نمىشود مواردى هم به اتّفاق كلمه اصل مثبت نيست و جارى مىشود ؛ ولى مواردى پيش مىآيد كه محلّ نزاع است كه آيا اصل جارى در آنها اصل مثبت است يا خير ؟ در اين تنبيه سه مورد از اين مواردى را كه عمدتا محلّ نزاع فيما بين شيخ اعظم و مرحوم آخوند مىباشند ، ذكر مىفرمايند :\r\nمورد اوّل : در باب استصحاب موضوعى كه محور بحث اصل مثبت مىباشد ، گاهى اثر شرعى مستقيما و بلاواسطه بر خود مستصحب بار مىشود . چنين استصحابى حتما جارى است و اصل مثبت هم نيست :\r\nگاهى اثر شرعى به واسطه يك امر ديگرى كه در وجود خارجى مغاير با مستصحب است و به دو وجود موجودند و اتّحاد و حمل شايع ندارند . ) بر مستصحب مترتب مىشود . مثلا به واسطه لوازم يا ملازمات يا ملزومات كه هركدام غير از خود مستصحب مىباشند . اين همان اصل مثبت است كه در تنبيه هفتم گذشت .\r\nگاهى هم اثر شرعى به واسطهء يك عنوان كلّى كه قابل حمل و صدق و انطباق بر مستصحب است و با يكديگر در وجود خارجى اتّحاد دارند و لو مفهوما مغايرت دارند . ) مترتّب مىشود كه فعلا همين فرض مطرح است و پنج صورت دارد به اين نحو كه :\r\nيا آن عنوان كلّى ، از ذاتيّات اين مستصحب و فرد است و كلّى ذاتى و مقوّم است كه خود سه قسم دارد :\r\n1 - تمام ذات شيئى كه نوع باشد ، مثل انسان نسبت به زيد .\r\n\r\n","description":"","footnote":"","page_name":" 166 ","page_number":174},
  {"content":"\r\n\r\n2 - جزء داخلى اعمّ كه جنس باشد ، مثل حيوان نسبت به زيد .\r\n3 - جزء داخلى مساوى كه فصل باشد ، مثل ناطق و زيد .\r\nو يا از عرضيّات و كلّى عرضى و خارج از ذات مستصحب است كه فعلا دو قسم دارد :\r\n1 - گاهى از قبيل خارج محمول است . منظور آخوند از خارج محمول يعنى چيزهايى كه صددرصد اعتبارى و انتزاعى هستند و تنها در عالم اعتبار تحقّق دارند و منشأ انتزاع خارجى دارند كه ذهن ما اين‌ها را از آن امر خارجى انتزاع مىكند ؛ و گرنه خودشان اصالت و تحقّق خارجى ندارند و داراى مطابق خارجى نيستند ، مثل ملكيّت و زوجيّت و . . .\r\n2 - گاهى از قبيل محمول بالضميمه است . منظور آخوند از اين اصطلاح عبارتست :\r\nاعراض متأصّله يعنى اعراضى كه در خارج حقيقتا موجودند و مابازاء خارجى دارند ، مثل سواد و بياض و . . .\r\nحال كه با اقسام مزبور آشنا شديم مىگوييم شيخ اعظم در رسائل تمام اين اقسام را با يك چوب رانده و مدعى شده كه تمام اين‌ها اصل مثبت هستند ؛ زيرا اثر شرعى مستقيما مال خود مستصحب نيست ، بلكه به واسطهء عنوان كلّى بر مستصحب بار مىشود ؛ « 1 »\r\nولى مرحوم آخوند معتقد است كه در سه قسم كلّى ذاتى استصحاب جارى مىشود ؛ يعنى ما مىتوانيم استصحاب فرد ( وجود زيد مثلا ) را جارى كنيم و آثار شرعى كلّى انسان يا حيوان يا ناطق را برآن مترتّب كنيم ، به اين دليل كه اثر شرعى واقعا مال خود فرد و مستصحب است و جريان چنين اصلى بلامانع است و دليلى كه مىآورند ، اين است كه درست است كه ابتدا اثر شرعى مال عنوان كلّى است ، ولى در منطق خوانديم كه كلّى طبيعى با افرادش مفهوما و به حمل اوّلى مغايرت دارند و گرنه مصداقا و به حمل شايع اتّحاد دارند و كلّى به عين وجود فرد موجود است . اثر شرعى هم كه متعلق به مفهوم كلّى نيست ، براى مصاديق كلّى است . پس در واقع اثر مال خود وجود زيد است و با استصحاب وجود زيد اين اثر مترتّب مىشود و محذورى هم ندارد .\r\nدر قسم اوّل از دو قسم كلّى عرضى هم كه خارج محمول نام‌گذارى شد ، باز استصحاب\r\n\r\n\r\n","description":"","footnote":"\r\n( 1 ) - فرائد الاصول ، ص 384 - 383 .\r\n","page_name":" 167 ","page_number":175},
  {"content":"\r\n\r\nجارى مىشود . فى المثل وجود اين كتاب را استصحاب مىكنيم و عنوان كلّى ملكيّت كه از او انتزاع مىشود بر كتاب حمل مىكنيم و مىگوييم « هذا ملك » و ملكيّت آثار و احكامى دارد از قبيل جواز تصرّف مالك ، حرمت تصرّف ديگران بدون رضايت مالك و . . . آنگاه گرچه آثار مستقيما مال عنوان كلّى ملكيّت است ، به واسطهء آن بر اين شىء خارجى يعنى كتاب مترتب مىشود ؛ زيرا كه امر انتزاعى در خارج به وجود منشأ انتزاع موجود است و وجود مستقلّى ندارد و اثر هم مال وجود خارجى است . پس باز اثر كلّى اثر مصداق است ؛ ولى استصحاب كلى عرضى مانعى ندارد .\r\nآرى در قسم دوّم كه محمول بالضميمه بود استصحاب جارى نمىشود . فى المثل استصحاب بقاء جسم جارى كنيم و بعد سياه يا سفيد بودن را برآن مترتّب كنيم و بعد اثر شرعى كه مال سياه و سفيد بودن است مترتّب شود . اينجا سواد و بياض واسطه شده و غير از خود جسم است و لو مشتقّ از آن بر جسم حمل مىشود ؛ ولى هر دو در خارج موجودند و يك امر غير شرعى واسطه شده و اثر شرعى مىخواهد به واسطهء آن بر استصحاب جسم مترتب شود و اين به عقيدهء ما نيز اصل مثبت است و جارى نمىشود ، همان گونه كه اگر به واسطه لازم يا ملزوم يا ملازم اثر شرعى درست مىشد ، بر مستصحب مترتب نمىشد .\r\nقوله : و كذا لا تفاوت : مورد دوّم از موارد اختلافى اين است كه اثر شرعى در باب استصحاب كه حتما بايد باشد و گاهى خودش مورد استصحاب است ، مثل استصحاب وجوب جمعه ( استصحاب الحكم ) و گاهى موضوعش مورد استصحاب است و اثر شرعى برآن مترتّب است ، مثل استصحاب حيات زيد براى ترتيب اثر وجوب نفقه و . . .\r\n( استصحاب موضوعى ) از نظر اينكه بايد استقلالا مجعول باشد و مستقيما مستند به شارع بما هو شارع باشد يا مجعول تبعى شارع باشد ، به دو قسم تقسيم مىشود :\r\n1 - گاهى اثر شرعى خودش مستقلا مجعول شرعى است ، مثل همهء احكام تكليفى كه به اتّفاق كلمه شارع مقدّس ، ايجابها و تحريمها و . . . را جعل و تشريع فرموده است ، و مثل قسم ثالث از اقسام حكم وضعى كه به عقيدهء آخوند آنها هم مجعول استقلالى شارع هستند ، نظير ملكيّت و زوجيّت و . . . كه مبسوطا پيش از ورود در تنبيهات استصحاب بيان\r\n\r\n","description":"","footnote":"","page_name":" 168 ","page_number":176},
  {"content":"\r\n\r\nشد .\r\n2 - گاهى هم اثر شرعى مستقيما مجعول شارع نيست ؛ ولى اين اثر از چيزى انتزاع مىشود كه آن چيز مستند به شارع و مجعول شارع است و خود اين اثر را مجعول تبعى يا امر انتزاعى مىنامند كه منشأ انتزاع دارد ، مثل جزء واجب بودن ، شرط مأمور به بودن ، مانع مكلّف به بودن و . . . كه شارع مقدّس مستقلّا نفرموده : « الركوع جزء للواجب ، الطهور شرط للواجب ، الحدث مانع عن الواجب و . . . » اصولا امكان جعل استقلالى وجود ندارد ، به بيانى كه پيش از تنبيهات در اقسام حكم وضعى ذكر شد ؛ ولى به پيروى از جعل اصل واجب و امر به اصل واجب اين عناوين هم انتزاع شده و بر واجب حمل شده فى المثل وقتى امر به مركّبى مثل نماز كرد ما از اين امر به كلّ ، جزء بودن را براى يكايك اجزاء مركّب انتزاع مىكنيم ، يا وقتى كه امر به مشروطى نمود و فرمود : « صلّ مع الطهارة » ما از اين امر به مشروط ، شرط بودن طهارت را انتزاع مىكنيم و . . .\r\nحال اثر شرعى چه مستقلّ بالجعل باشد و چه مجعول تبعى باشد ، در هر دو حال مستند به شارع بوده و وضع و رفع آن به دست شارع است . با اين تفاوت كه مجعول استقلالى را مستقيما وضع و اثبات يا رفع و سلب مىكند ؛ ولى مجعول تبعى يا امر انتزاعى را غير مستقيم وضع و رفع مىكند ؛ يعنى به واسطهء منشأ انتزاع ، اگر امر به مركّب نمود ، جزئيّت هم وضع و ثابت مىشود و اگر امر ننمود يا امر را برداشت ، جزء واجب يا شرط مأمور به بودن هم منتفى مىشود .\r\nآنگاه از نظر شيخ اعظم استصحاب دو قسم اوّل نسبت به اثر شرعى مجعول به جعل استقلالى جارى مىشود ( مثل استصحاب وجوب جمعه ، يا استصحاب حيات زيد براى ترتب وجوب كذا و حرمت كذا و . . . ) ولى در قسم ثانى و نسبت به مجعول تبعى جارى نمىشود ، فى المثل ما نمىتوانيم استصحاب بقاء طهارت يا وضو جارى كنيم و برآن شرطيّت را مترتب كنيم ، استصحاب بقاء حدث جارى كنيم و برآن مانعيّت را مترتّب كنيم و . . . به اين دليل كه شرطيّت و مانعيّت و جزئيّت و . . . آثار شرعى نيستند ، بلكه امور انتزاعى هستند و ازاين‌روى استصحاب‌هاى مذكور اثر شرعى نداشته و اصل مثبت مىشوند كه\r\n\r\n","description":"","footnote":"","page_name":" 169 ","page_number":177},
  {"content":"\r\n\r\nحجّت نيستند . « 1 »\r\nامّا به عقيدهء مرحوم آخوند فرقى ميان دو قسم مذكور نيست و استصحاب هر دو جارى مىشود ؛ زيرا ما در ادلهء استصحاب هيچ دليلى نداريم مبنى بر اينكه نسبت به اثر شرعى مستقلّ و مستقيم ، نقض يقين به شك حرام باشد ، بلكه آنچه مسلّم است اينكه وضع و رفع امرى به دست شارع باشد . چه مستقيم و چه به واسطهء منشأ انتزاع و شرطيت و جزئيّت همچنين هستند ( به بيانى كه قبلا ذكر شد ) و ما استصحاب بقاء طهارت يا حدث مىكنيم و شرطيت يا مانعيّت را كه اثر شرعى و مجعول تبعى هستند و شارع بما هو شارع مىتواند در آنها دخالت كند جارى مىكنيم و بيش از اين هم دليلى نداريم كه حتما مجعول استقلال باشد .\r\nقوله و كذا لا تفاوت : مورد سوّم از موارد نزاع : در استصحاب موضوعى كه اثر شرعى بر مستصحب مترتّب مىشود و در استصحاب حكمى كه خود اثر شرعى مستصحب است .\r\nگاهى ثبوت و وجود اثر شرعى با استصحاب مىشود ( مثلا وجوب جمعه را كه امر ايجابى است ، استصحاب مىكنيم يا حيات زيد را به منظور ترتّب وجوب نفقه حرمت تقسيم اموال و . . . استصحاب مىكنيم . ) و چنين استصحابى حتما جارى است .\r\nولى گاهى سلب و نفى و عدم اثر شرعى مورد استصحاب است و مىخواهيم با استصحاب كردن نبود حكم و اثرى را ثابت كنيم ( فى المثل قبل از شريعت فلان كار واجب نبود و بعد از آمدن شرع اسلام شك در وجوبش پيدا كرده‌ايم و استصحاب عدم وجوب جارى مىكنيم يا قبلا استعمال توتون حرام نبود ، حالا هم حرام نيست ، قبلا سوره جزء واجب نبود الآن هم نيست و . . . )\r\nبه عقيدهء مرحوم آخوند اين نوع استصحاب هم جارى مىشود ؛ زيرا ملاك اين شد كه اثر شرعى به گونه‌اى باشد كه وضع و رفع آن در اختيار شارع باشد و اين امور عدمى چنين است ؛ زيرا شارع است كه مىتواند همان عدم وجوب يا حرمت قبلى را ابقاء كند و\r\n\r\n\r\n","description":"","footnote":"\r\n( 1 ) - فرائد الاصول ، ص 351 - 350 .\r\n","page_name":" 170 ","page_number":178},
  {"content":"\r\n\r\nمىتواند آن را بردارد و به جاى آن ايجاب و تحريم و . . . بگذارد و اصولا اگر طرف نفى در اختيار او و مقدورش نباشد ، طرف اثبات و ايجاب هم اختيارى نخواهد بود ؛ زيرا قدرت به دو طرف ممكن تعلّق مىگيرد . پس همان گونه كه استصحابهاى وجودى جارى مىشود ، استصحابهاى عدمى نيز جارى است .\r\nقوله : و عدم اطلاق الحكم : اگر كسى بگويد كه بر اثر وجودى و ثبوتى حكم شرعى اطلاق مىشود و استصحاب خود حكم شرعى يا موضوعش بلامانع است ، ولى بر امر عدمى و سلبى اصلا اطلاق حكم نمىشود تا استصحابش جارى شود .\r\nمرحوم آخوند در پاسخ مىفرمايد قبول داريم كه بر امر عدمى حكم اطلاق نمىشود ( زيرا حكم يعنى مجعول شرعى يا « ما اتى به الشارع » و . . . و امر وجودى جعل و انشاء برمىدارد نه امر عدمى كه چيزى نيست تا قابل جعل باشد . ) ولى اين ضررى به حال ما ندارد ؛ زيرا ما هيچ دليلى نداريم كه حتما عنوان حكم صدق كند و در استصحاب ، حكم شرعى مطرح باشد ، بلكه مهم صدق عنوان « نقض اليقين بالشك » است كه اگر صادق بود ، نهى لا تنقض مىآيد و از نقض كذايى ممانعت مىكند و در ما نحن فيه همان گونه كه اگر قبلا يقين به وجوب يا حرمت داشتيم و الآن كه شك داريم ، اعتنا نكنيم و بنا را بر يقين سابق نگذاريم ، نقض يقين به شك كرده‌ايم و جايز نيست ، هكذا اگر يقين به عدم وجوب يا حرمت داشتيم و هم‌اكنون شك در ثبوت آن داريم ، باز رفع يد كردن از آن عدم سابق ، نقض يقين به شك است و جايز نيست . پس صدق الحكم مهمّ نيست صدق نقض يقين به شك مهمّ است ، زمام امر چيزى وضعا و رفعا به دست شارع باشد مهمّ است .\r\nقوله : فلا وجه للاشكال : مرحوم شيخ در رسائل در باب اصل برائت ، پس از اثبات برائت به حكم ادلهء اربعه ( كتاب و سنّت و اجماع و عقل ) فرموده : « و قد يستدلّ للبراءة بوجوه غير ناهضته . . . « يعنى براى اثبات اصل برائت به دلايل ديگرى هم استدلال شده كه فاقد ارزش بوده و نمىتوانند ارزشمند بودن برائت را به اثبات برسانند .\r\nيكى از آن وجوه عبارت است از استصحاب برائت يا استصحاب عدم منع از فعل . به اين بيان كه قبل از شريعت نسبت به وجوب فلان ( اقامه در نماز مثلا ) يا حرمت فلان\r\n\r\n","description":"","footnote":"","page_name":" 171 ","page_number":179},
  {"content":"\r\n\r\n( استعمال توتون مثلا ) برائت ذمّه داشتيم و مشغول الذّمّه نبوديم ، و پس از شريعت شك در برائت يا اشتغال مىكنيم ، همان برائت سابق را استصحاب و ابقاء مىكنيم ، يا قبل از شريعت نسبت به فلان كار ( استعمال دخانيات مثلا ) منع و تحريمى نبود و پس از شريعت شك در منع داريم استصحاب مىكنيم ، همان عدم منع سابق را ( در شبهه تحريميّه ) يا قبلا الزامى نبود و الآن شك داريم استصحاب عدم الزام و ايجاب جارى مىكنيم ( در وجوبيّه ) .\r\nمرحوم شيخ به اين بيان اعتراض كرده‌اند به اينكه فايده و اثر اين استصحابها عبارت است از عدم استحقاق عقوبت ، يعنى نتيجه آن است كه اگر كسى فلان كار محتمل التحريم را مرتكب شد و بعد معلوم شد ، در واقع حرام بوده عقابى ندارد يا محتمل الوجوب را ترك كرد و بعد وجوب واقعى معلوم شد عقابى ندارد . پس هدف اصلى از اجراء استصحاب ، اثبات عدم استحقاق عقوبت است و اين هم كه اثر شرعى نيست ، بلكه اثر عقلى است و حاكم به استحقاق يا عدم استحقاق مثوبت و عقوبت عقل است و لذا استصحاب مزبور اصل مثبت است و جارى نمىشود . « 1 »\r\nقوله : فانّ عدم : مرحوم آخوند در جواب اشكال شيخ مىفرمايد كه در اين‌گونه استصحابات نيازى به اثبات اثر مجعول و شرعى نيست تا شما اشكال كنيد كه اثر شرعى ندارد ، خير بر استصحاب عدم منع همهء آثار بار مىشود چه شرعى و چه عقلى ، همان‌طور كه بر استصحاب خود منع كه امر وجودى است همهء آثار از اطاعت و عصيان و . . . مترتب مىشود بر استصحاب عدم منع نيز كه امر عدمى است همهء آثار بار مىشود و استصحاب موضوعى نيست كه مستقيما اثر شرعى داشته باشد ، بلكه استصحاب حكمى است و همهء آثار مترتب است .\r\nقوله : و ترتّب عدم : در اين فراز مطلبى را به اشاره ذكر مىكنند كه مبسوطا مبنا و مناط آن در تنبيه نهم بيان خواهد شد و فعلا اجمال مطلب اين است كه استحقاق عقاب بر حرام و ممنوعيت واقعى مترتّب مىشود ؛ يعنى اگر چيزى در واقع حرام بود و ما هم آگاه بوديم و مخالفت كرديم ، مؤاخذه داريم ؛ ولى عدم استحقاق عقوبت بر عدم منع واقعى مترتّب\r\n\r\n\r\n","description":"","footnote":"\r\n( 1 ) - فرائد الاصول ، ص 204 .\r\n","page_name":" 172 ","page_number":180},
  {"content":"\r\n\r\nنيست كه حتما بايد چيزى در واقع و نفس الامر حرام و ممنوع نباشد تا عقاب نداشته باشد ، بلكه بر مطلق عدم المنع مترتب است چه عدم منع واقعى و چه عدم منع ظاهرى كه با اصل و استصحاب درست مىشود و چون عبا استحقاق عقوبت يك چنين خاصيتى دارد ، پس با استصحاب هم قابل اثبات است و آنكه شنيده‌ايد كه اثر عقلى بار نمىشود ، اثر عقلى است كه بر وجود واقعى مستصحب مترتب شود نه بر مطلق الوجود اعمّ از واقعى و ظاهرى كه مبسوطا خواهد آمد .\r\nقوله : فتامل : شايد اشاره باشد به فرق ميان آنچه در تنبيه نهم خواهد آمد كه ثبوت لازم مطلق براى وجود اثر شرعى باشد ، نه براى عدم لازم شرعى و ما نحن فيه از اين قبيل است و يا اشاره به اينكه كسى بگويد كه عدم استحقاق عقوبت لازم عدم منع واقعى است نه مطلق عدم المنع . . .\r\n\r\n","description":"","footnote":"","page_name":" 173 ","page_number":181},
  {"content":"\r\n\r\n\r\nتنبيه نهم\r\nگاهى اثر و لازمى كه مىخواهيم بر مستصحب مترتّب كنيم ، يك لازم غير شرعى است ( عقلى يا عادى ) و تا به حال مكرّر بيان كرديم كه با اصل عملى چنين آثارى قابل ترتّب نيست گاهى هم اثر مترتّب بر استصحاب اثر شرعى است ، آن هم گاهى مستقيم و بدون واسطه بر مستصحب بار مىشود ( فى المثل استصحاب حيات زيد جارى نموده و وجوب نفقهء عيال و حرمت تقسيم اموال و . . . بار مىشود . ) چنين استصحابى حتما جارى مىشود و مثبت نيست .\r\nگاهى هم مع الواسطه اثر مترتب مىشود كه اين نيز دوگونه است .\r\nگاهى به واسطهء يك اثر شرعى ديگر مترتب مىشود ( فى المثل وجوب جمعه را با استصحاب ثابت مىكنيم . سپس وجوب تصدق به درهم را برآن بار مىكنيم كه هر دو حكم و اثر شرعى و مربوط به شارع مىباشند . )\r\nگاهى هم به واسطهء يك اثر غير شرعى مترتب مىشود ( مثلا بواسطهء قتل ، قصاص يا ديه ثابت مىشود ، يا به واسطهء انبات لحيه . وجوب صدقه دادن ثابت مىشود . . . ) حال كرارا بيان شد كه در باب استصحاب و به بركت آن . آثار غير شرعى مستصحب يا آثار شرعى مع‌الواسطهء آن مترتب نمىشود ؛ ولى در تنبيه نهم تبصره يا تكمله‌اى بر اين مطلب داريم و آن يا اينكه آثار و لوازم شرعى يا غير شرعى مستصحب دوگونه است :\r\n1 - آثار و لوازم وجود واقعى مستصحب : اگر مستصحب واقعا و حقيقتا موجود باشد و ما وجود واقعى و نفس الامرى آن را احراز كنيم ، اين آثار را دارد . مثل رشد و نمو ، انبات لحيه ، تنفس و . . . كه بر وجود واقعى حيات زيد مترتّب مىشوند . و مثل كسى كه نذر كرده كه اگر در واقع جمعه واجب باشد ، يك درهم صدقه بدهد كه وجوب تصدّق بر وجود واقعى\r\n\r\n","description":"","footnote":"","page_name":" 174 ","page_number":182},
  {"content":"\r\n\r\nوجوب جمعه مترتب شده و . . .\r\n2 - آثار و لوازمى كه بر مطلق الوجود مستصحب ( اعم از واقعى و ظاهرى ) مترتّب مىشود ؛ يعنى مثلا حيات زيد چه واقعى باشد و با علم يا بيّنه احراز شود و چه ظاهرى باشد و به بركت استصحاب احراز شود ، داراى فلان آثار و لوازم عادى و شرعى و عقلى است و ملازمه ميان وجود مطلق حيات زيد يا مستصحب با آن آثار و لوازم است . يا مثلا وجوب جمعه چه واقعى باشد و با علم يا خبر ثقه احراز شود و چه ظاهرى باشد و با استصحاب ثابت شود ، اثرش وجوب تصدق به درهم يا وجوب و لزوم اطاعت و عدم جواز معصيت و . . . مىباشد .\r\nحال اينكه مكرّر ذكر شد كه اثر غير شرعى يا شرعى مع الواسطه بر مستصحب بار نمىشود و استصحاب قدرت اثبات و ترتيب اين آثار را ندارد . نسبت به بخش اوّل يعنى آثار وجود واقعى مستصحب است كه استصحاب كارى به واقع ندارد تا آن را احراز كند و اثرش را بار كند . امّا نسبت به بخش دوّم يعنى آثار وجود مطلق يا مطلق الوجود مستصحب اعم از ظاهرى و واقعى ، استصحاب جارى مىشود و تمام اين آثار مترتب مىشود ؛ زيرا موضوع اين آثار و احكام مطلق الوجود است كه آن هم حقيقتا متحقّق و محرز است و وقتى موضوع محقّق شد حكم و اثر هم كه به منزلهء معلول آن است حتما متحقّق مىشود .\r\nمثال : اگر حيات زيد چه واقعى باشد و چه ظاهرى داراى فلان آثار عقلى و شرعى و غيره باشد ، حتما با استصحاب مترتب مىشود و جاى ترديد نيست . يا مثلا اگر وجوب جمعه چه واقعى و چه ظاهرى داراى فلان آثار شرعى و غير شرعى بود همهء اين‌ها مترتب مىشود . ( پس اگر نذر كرده كه صدقه بدهد ، با استصحاب وجوب جمعه ، وجوب تصدّق ثابت مىشود ؛ و اگر وجوب جمعه اطاعت و عصيان و ثواب و عقاب و . . . دارد كه آثار عقلى هستند ، يا استصحاب وجوب همهء اين‌ها مترتّب مىشوند . )\r\nهمان‌طور كه اگر با دليل قاطع يا با ظنّ معتبر يعنى بيّنه در موضوعات ، خبر ثقه در احكام و . . . وجوب جمعه يا حيات زيد ثابت مىشد ، همهء اين آثار و احكام را داشت . در نتيجه ، آثار وجود واقعى مستصحب با استصحاب آن مترتب نمىشود ؛ امّا آثار مطلق الوجود بار مىشود چه مستصحب با استصحاب ثابت شود و چه با بيّنه و خبر واحد و غيره .\r\n\r\n","description":"","footnote":"","page_name":" 175 ","page_number":183},
  {"content":"\r\n\r\n\r\nتنبيه دهم\r\nتنبيه دهم از تنبيهات استصحاب راجع به اين است كه مكرّر گفتيم مستصحب يا بايد حكم شرعى ( وجوب جمعه حرمت خمر و . . . ) باشد و يا موضوع داراى اثر شرعى ( حيات زيد ، عدالت بكر ، كريّت آب ، خمريّت مايع و . . . ) باشد ( دليلش هم اين است كه اگر جز اين باشد ، تعبّد شرعى لغو است ؛ يعنى شارع بما هو شارع نمىتواند ما را به آن متعبّد سازد ؛ زيرا ربطى به او ندارد و تنزيل شرعى لغو خواهد بود . ) ضمنا حكم مذكور هم مراد حكم فعلى است و گرنه حكم شأنى و انشايى اگر قطعى و يقينى هم باشد ، اثرى ندارد تا چه رسد به مستصحب آن ،\r\nحال در استصحاب دو مرحله مطرح است :\r\n1 - مرحلهء ثبوت يا يقين سابق به اصل حكم يا موضوع .\r\n2 - مرحلهء بقاء يا شك لا حق در بقاء حكم يا موضوع سابق ، حال آيا نسبت به هر دو مرحله بايد حكم فعلى يا موضوع داراى حكم فعلى داشته باشيم ، تا استصحاب جارى شود ؟ چهار احتمال وجود دارد :\r\nالف ) نسبت به هيچ مرحله‌اى حكم فعلى نداريم ( يا اصلا حكمى نيست و يا اگر هم باشد فعلى نيست . )\r\nمثلا يقين به حكم شأنى يا انشايى يا موضوع داراى حكم انشايى داشتيم و الآن هم شك در بقاء همان حكم يا موضوع داراى حكم شأنى داريم ، اينجا استصحاب جارى نيست ؛ زيرا فايده‌اى ندارد و اثرى بر حكم شأنى و انشايى مترتب نيست ، مگر در باب نذر و مانند آن ثمره ظاهر شود كه نادر است .\r\nب ) نسبت به هر دو مرحله ، حكم يا موضوع داراى حكم فعلى داريم ، مثلا يقين به\r\n\r\n","description":"","footnote":"","page_name":" 176 ","page_number":184},
  {"content":"\r\n\r\nوجوب فعلى جمعه در عصر حضور داشتيم و الآن نسبت به زمان غيبت شك در بقاء همان وجوب فعلى داريم ، يا حيات زيد احكام فعليّه‌اى دارد و قبلا يقين به چنين موضوعى داشتيم و الآن شك در بقاء آن داريم . در اين فرض حتما استصحاب جارى مىشود و قدر متيقّنى كه مورد قبول همهء طرفداران استصحاب مىباشد همين صورت است .\r\nج ) نسبت به مرحلهء ثبوت يا يقين سابق ، حكم يا موضوع داراى حكم فعلى مطرح بود ؛ ولى نسبت به مرحلهء بقاء يا شك لا حق اگر هم حكمى باشد ، شأنى خواهد بود نه انشائى .\r\nاين قسم مجرّد فرض است و شايد مثالى نداشته باشد ، ولى اگر هم داشته باشد ، حتما استصحاب جارى نيست ؛ زيرا فايده‌اى ندارد ، حكم شأنى كه اطاعت و عصيان ، ثواب و عقاب ندارد ، اين‌ها مال حكم فعلى است .\r\nد ) عكس فرض سوّم : نسبت به زمان يقين سابق حكم نبود و يا فعلى نبود و شأنى بود ؛ ولى نسبت به زمان شك لا حق حكم و مجعول فعلى در كار است و الآن همين قسم مطرح است و نظر مرحوم آخوند اين است كه در اين قسم نيز مثل قسم ثانى استصحاب جارى مىشود و مهمّ اين است كه مستصحب ما به لحاظ بقاء و حالت لا حقه حكم شرعى يا موضوع كذايى باشد و به لحاظ ثبوت و حالت سابقه و مرتبهء يقين داراى چنين اثرى هم نباشد مهم نيست و منعى از جريان استصحاب نيست . سپس دو مثال مىآورند ، يكى براى استصحاب حكم و ديگرى براى استصحاب موضوع و در پايان اشاره‌اى به دليل مطلب مىنمايند :\r\nمثال استصحاب حكمى : در ازل حكم و تكليفى نبود ؛ چونكه اصلا مكلّفى وجود نداشت و سالبه به انتفاء موضوع بود در ادامه هم قبل از شريعت نسبت به فلان امر تكليفى نبود ( استعمال توتون حرام نبود ، اقامه واجب نبود و . . . ) ولى پس از شريعت و پيدا شدن مكلّفين نسبت به اين دين ، شك مىكنيم كه باز هم عدم تكليف باقى است يا منتفى شد و شارع اسلام آن امر را حرام يا واجب نمود ؟ در اينجا يقينى به عدم تكليف در ازل و قبل از شريعت داشتيم و نسبت به اين حالت هيچ اثر شرعى نبود و مستصحب ما نه حكم بود و نه موضوع حكم ؛ ولى نسبت به زمان حال و پس از شريعت شك در بقاء آن داريم و\r\n\r\n","description":"","footnote":"","page_name":" 177 ","page_number":185},
  {"content":"\r\n\r\nمستصحب ما ( عدم تكليف ) هم‌اكنون اثر شرعى دارد كه جواز ارتكاب يا جواز ترك باشد و اگر چنين كرديم ، عقابى نيست و يا اگر حرام يا واجب شده ، بايد اطاعت شود و نبايد عصيان شود و . . .\r\nو ما استصحاب عدم تكليف را جارى مىكنيم ( استصحاب عدم ازلى ) و آثار مزبور برآن مترتب مىشود . ( البته نام عدم تكليف را حكم مجعول مىگذارند و سابقا در تنبيه هشتم مورد اشكال بود كه به امر عدمى حكم شرعى اطلاق شود و همان‌جا جواب دادند كه لزومى ندارد نامش را حكم بگذاريم ، بلكه منظور آن چيزى است كه وضع و رفعش به دست شارع باشد و عدم تكليف بقائا چنين است ؛ يعنى وضع و رفعش به دست مولى است و همين كافى است و در اينجا هم مراد از حكم مجعول يا مجعول شرعى همين است . )\r\nمثال استصحاب موضوع : عدالت زيد سابقا متيقّن بود و در آن زمان هيچ حكمى نداشت ؛ ولى هم‌اكنون كه مشكوك است ، شرعا براى عدالت احكامى آمده ( جواز اقتداء ، قبول شهادت و . . . ) باز به لحاظ مرحلهء يقين اثرى نداشت ؛ ولى به لحاظ مرحلهء شك در بقاء داراى اثر شرعى است و به عقيدهء آخوند استصحاب بقاء عدالت جارى مىشود و اثر آنكه قبول شهادت و . . . باشد بار مىگردد .\r\nقوله : و ذلك لصدق : دليل مرحوم آخوند به جريان استصحاب در قسم چهارم آن است كه اركان استصحاب تمام است و عنوان نقض يقين به شك صدق مىكند ؛ يعنى اگر ما به يقين سابق اعتنا نكنيم ، آن را با شك نقض كرده‌ايم . و روايات نهى از نقض مذكور اينجا را شامل مىشود و مىگويد حق ندارى يقين را نقض كنى ، بلكه بايد بنا را بر يقين سابق بگذارى و بدان متعبّد شوى ؛ يعنى اثر بار كنى و فرض اين است كه به لحاظ حال تعبّد كه حال بقاء باشد اثر شرعى فعلى دارد و ما بيش از اين لازم نداريم . توهّم اين مطلب كه حتما در زمان يقين هم حكم يا موضوع حكم فعلى باشد ، فاسد و باطل است و دليلى ندارد جز ظاهر همين تعبير كه مستصحب بايد حكم يا موضوع ذى حكم باشد ، ولى اين هم مىگويد كه مستصحب بايد چنين باشد مستصحب به لحاظ بقاء و حال شك است نه به لحاظ ثبوت و حدوث و حال يقين .\r\n\r\n","description":"","footnote":"","page_name":" 178 ","page_number":186},
  {"content":"\r\n\r\n\r\nتنبيه يازدهم\r\nگاهى در اصل حدوث حادثى شك داريم ( منظور ما از حادث همان چيزى است كه مورد استصحاب واقع مىشود ؛ يعنى حكم شرعى در استصحاب حكم ، مثل وجوب جمعه ، و موضوع حكم شرعى در استصحاب موضوع ، مثل كريّت آب ، خمريّت مايع ، موت پدر و . . . ) در اين صورت حتما استصحاب عدم ازلى جارى مىشود و جاى بحث و اشكال ندارد ؛ زيرا يقين به عدم ازلى وجوب جمعه يا يقين به عدم كريّت و . . . داشتيم و الآن شك در بقاء آن داريم و اركان استصحاب تمام است و عدم وجوب يا عدم خمريّت و . . .\r\nاستصحاب مىشود .\r\nگاهى هم يقين به اصل حدوث حادثى داريم ( حكم يا موضوع ) و شك ما در تقدّم و تأخّر آن است . خود اين فرض دو بخش دارد :\r\n1 - گاهى حادثى را با اجزاء زمان ملاحظه و مقايسه مىكنيم ؛ يعنى يك حادث مسلّم داريم ولى شك داريم كه آيا در زمان سابق حادث شده يا در زمان لا حق ؟ مثلا موت زيد آيا روز شنبه بوده يا روز يكشنبه ؟ وجوب جمعه آيا ديروز حادث شده ( و از شارع صادر شده ) يا امروز ؟ و . . . خود اين بخش صورى دارد كه جناب آخوند اهمّ صور را مطرح ساخته و آنها سه صورت مىباشد :\r\nالف ) تحقّق و عدم تحقّق اين حادث در زمان اوّل ( روز شنبه مثلا ) داراى اثر شرعى است . در اينجا نسبت به خود تحقّق ( امر وجودى ) استصحاب جارى نمىشود ؛ زيرا يقين سابق نداريم و اثر شرعى تحقّق هم مترتب نمىشود ، ولى نسبت به عدم تحقّق ( امر عدمى ) استصحاب عدم تحقّق در زمان اوّل جارى مىشود . به اين بيان كه از ازل تا روز شنبه فلان حكم يا موضوع نبود ، روز شنبه در تحقّق آن شك مىكنيم استصحاب عدم\r\n\r\n","description":"","footnote":"","page_name":" 179 ","page_number":187},
  {"content":"\r\n\r\nجارى مىشود و فرض هم اين است كه خود اين عدم تحقّق در زمان سابق ، داراى اثر شرعى است و طبعا مترتّب مىشود و محذورى هم ندارد كه اصل مثبت باشد .\r\nب ) عنوان عدم تحقّق در زمان اوّل كه قابل استصحاب است اثر شرعى ندارد و اثر شرعى به عنوان تأخّر حادث از زمان اوّل مترتّب است و بايد اين عنوان احراز شود تا اثر بار شود . نسبت به اين امر استصحاب جارى نمىشود ( نه استصحاب وجودى كه خود تأخر يا متأخر بودن را استصحاب كنيم ؛ زيرا حالت سابقه ندارد ، كى اين حادث قطعا متأخر بود تا الآن هم بنا را بر تأخّرش بگذاريم ؟ و نه استصحاب عدم تحقّق اين حادث در زمان ثانى جارى مىشود ؛ زيرا الآن يقين به حدوث حادث داريم و شكّ در بقاء عدم نداريم . ) و نه استصحاب عدم تحقّق حادث در زمان اوّل جارى مىشود ؛ زيرا اثر مال عدم تحقّق نيست ، بلكه مال تأخر الحادث است و بايد با اصل مذكور اين عنوان را احراز و ثابت كنيم و به واسطهء آن اثر شرعى مترتّب شود ، اين هم كه اصل مثبت مىشود و ارزشى ندارد . مگر از آن دو صورتى باشد كه از اصل مثبت استثناء كرديم . واسطه خفى باشد يا اگر هم واسطه جلى است ، به قدرى ميان آن عدم با اين عنوان تأخر ، ملازمه شديد و قوى است كه در مقام تنزيل و اعتبار هم عرف مىگويد كه لحاظ يكى بدون ديگرى نشايد ، همان‌طور كه در خارج و تكوينا چنين است . اگر از اين دو قسم بود ، اصل مثبت جارى است ؛ ولى قبلا به هر دو صورت اشكال كرديم و به‌هرحال استصحاب مذكور مشكل دارد .\r\nج ) اثر شرعى مال عنوان حدوث است و بايد اين عنوان ( حدوث حادث در زمان ثانى ) احراز شود تا استصحاب شود . آنگاه بستگى دارد كه حدوث را چگونه معنى كنيم ؟ اگر حدوث را وجود خاص بدانيم ( در قبال قديم كه سنخ ديگرى از وجود است . ) و بگوييم كه حدوث يعنى وجودى كه مقيّد است به مسبوق بودنش به عدم در زمان اوّل ، استصحاب جارى نمىشود ؛ زيرا خود اين امر وجودى مقيّد كه حالت سابقه ندارد تا استصحابش جارى شود ، و با استصحاب عدم تحقّق در زمان اوّل هم كسى بخواهد حدوث را مترتب كند تا اثر شرعى بيايد اصل مثبت است و حجّت نيست .\r\nآرى اگر حدوث را مركب از يك امر وجودى ( وجود و تحقّق در زمان لا حق ) و يك امر\r\n\r\n","description":"","footnote":"","page_name":" 180 ","page_number":188},
  {"content":"\r\n\r\nعدمى ( عدم وجود در زمان سابق ) بدانيم ، استصحاب بردار خواهد بود ؛ چرا كه جزء وجودى آن وجدانا محرز است و الآن مىبينيم كه فلان حادث در زمان ثانى متحقّق است .\r\nو جزء عدمى آن‌هم با استصحاب عدم تحقّق در زمان اوّل ، ثابت مىشود و اثر شرعى بار مىشود . ( و مكرّر ذكر شد كه اگر موضوع مركّبى داشته باشيم كه يك جزئش وجدانا محرز باشد ، جزء ديگرش را تنزيلا و با اصل مىتوان احراز كرد . مثل عنوان عصبيّت كه به معناى تصرّف در ملك ديگران بدون اذن و رضايت آنان است . . . )\r\nد ) صورت چهارمى هم مرحوم مشكينى در حاشيه افزوده كه از بحث خارج است و آن اينكه اثر شرعى بر مطلق وجود و تحقّق فلان حادث مترتب باشد و فرقى ميان حدوث در زمان اوّل يا دوّم نباشد ، در اين فرض قطعا اثر وجود بار مىشود ؛ ولى ربطى به استصحاب ندارد ، چون ما يقين به اصل حدوث داريم .\r\nه ) صورت پنجمى هم مىتوان آورد و آن اينكه اثر شرعى بر تقدّم حادث مترتب باشد كه استصحاب خود تقدّم معقول نيست ؛ چون يقين سابق ندارد ، استصحاب عدم تقدّم هم به استصحاب عدم تحقّق در زمان اوّل برمىگردد و قسم جدايى نيست .\r\n2 - گاهى حادثى را با حادث ديگرى مىسنجيم ؛ يعنى دو امر حادث و پديده داريم كه از لحاظ تقدّم و تأخّر بر يكديگر مورد ترديد مىباشند ، خواه دو حكم براى يك موضوع باشند ، مثل اينكه از سوى شارع يك امرى به نماز جمعه صادر شده و مدّتى آن را واجب كرده و يك نهيى صادر شده و تحريم كرده و ما نمىدانيم كه وجوب مقدم بوده و حرمت بعدا عارض شده تا ناسخ وجوب باشد يا بالعكس ؟ خواه دو موضوع باشند ، مثل موت متوارثين ؛ يعنى دو كس كه از يكديگر ارث مىبرند ( پدر و پسر مثلا ) هر دو از دنيا رفته‌اند ، ولى نمىدانيم كه موت پدر جلوتر و مرگ فرزند پس از وى بوده تا فرزند و ارث پدر شده باشد و يا به عكس بوده تا پدر را از پسر ارث ببرد .\r\nدر اين بخش نيز سه صورت كلّى دارد :\r\nالف ) هر دو حادث معلوم التاريخ باشند ؛ اين صورت خارج از بحث مىباشد ؛ زيرا با يقين به تاريخ آن دو نوبت به شك در تقدم و تأخر و بدنبال آن اجراء استصحاب نمىرسد\r\n\r\n","description":"","footnote":"","page_name":" 181 ","page_number":189},
  {"content":"\r\n\r\nو لذا مرحوم آخوند هم اين فرض را عنوان نكرده‌اند .\r\nب ) هر دو حادث مجهول التاريخ باشند : علم اجمالى داريم به حدوث هر دو حكم يا هر دو موضوع ؛ ولى تفصيلا نمىدانيم كه آيا هم‌زمان حادث شده‌اند يا حادث اوّل جلوتر است يا حادث دوّم مقدم است ؟\r\nج ) يكى از آن دو معلوم التاريخ و ديگرى مجهول التاريخ باشد كه مبسوطا خواهد آمد .\r\nفعلا بحث ما در صورت دوّم ( هر دو مجهول التاريخ ) است و خود اين صورت چهار قسم دارد :\r\n1 - اثر شرعى بر وجود محمولى ( وجودى كه مفاد كان تامّه است كه بر اصل ثبوت شىء دلالت دارد . ) مترتّب مىشود . خود اين قسم سه بخش دارد كه هركدام غير از ديگرى است :\r\nالف ) اثر شرعى فقط بر وجود يكى از دو حادث ( نه حادث ديگر ) مترتب مىشود ، آن‌هم خود آن حادث داراى اثر ، حالات گوناگون دارد ، از قبيل حالت تقدّمش بر ديگرى ، حال تأخّرش از ديگرى ، حالت تفاوتش با ديگرى ، باز اثر شرعى بر وجود آن حادث در خصوص يكى از اين حالات ( مثلا حال تقدّم ) مترتب مىشود ( نه در حالات ديگر كه تأخر و تقارن باشند . ) فى المثل تقدّم مرگ پدر بر پسر موجب ارث بردن پسر است و اثر شرعى دارد ؛ و گرنه مرگ پسر اين اثر را ندارد ، مرگ پدر هم اگر تأخّر از مرگ پسر داشته باشد يا مقارن و هم‌زمان باشد اثر ندارد . در اين فرض استصحاب خود امر وجودى يعنى تقدّم مرگ پدر جارى نمىشود ؛ زيرا اركانش ناتمام است ، ولى استصحاب عدم تقدّم موت پدر جارى مىشود ؛ زيرا يك زمان اين تقدّم نبود و آن‌وقتى بود كه اصلا موتى هم نبود . حال كه موتى آمده شك در حصول تقدم داريم از استصحاب عدم تقدّم وجود استفاده كرده و آثار عدم تقدّم را بار مىكنيم و مىگوييم كه پسر از پدر ارث نمىبرد و نيازى به اثبات تأخر يا تقارن هم نداريم تا اصل مثبت شود .\r\nب ) اثر شرعى بر وجود حادث ديگر هم مترتب است ؛ يعنى مرگ فرزند نيز موجب ارث پدر مىشود . در اينجا نمىتوان استصحاب را نسبت به هر دو جارى كرد ؛ زيرا علم\r\n\r\n","description":"","footnote":"","page_name":" 182 ","page_number":190},
  {"content":"\r\n\r\nاجمالى داريم كه يكى از آن دو كذب است و در سايه علم اجمالى تعارض و تساقط مىكنند و اجراء استصحاب در يكى از آن دو ترجيح بلامرجح است .\r\nج ) اثر شرعى بر وجود حادث اوّلى هم كه مترتب مىشود ، تنها در حالت تقدّم نيست ، بلكه در حال تأخر و تقارن نيز اثر دارند كه شرعا در مثال موت متوارثين مطلب از اين قرار است باز استصحاب خود تقدم و تأخر و . . . كه حالت سابقه ندارد و جارى نيست ، مضافا به اينكه معارض مىباشند و مانع دارند ، استصحاب عدم تقدم يا تأخر يا تقارن نيز جارى نمىشود ؛ زيرا علم اجمالى داريم كه يكى از اين‌ها دروغ است و حالت سابقه نقض شده و لذا جريان آن نسبت به هر سه حال موجب تعارض و تساقط است و نسبت به يكى از آنها ترجيح بلامرجح است .\r\n2 - قوله : و امّا ان كان : اثر شرعى بر وجود نعتى ( يا مفاد كان ناقصه كه بر ثبوت شىء لشيء دلالت دارد ) مترتب شود ؛ يعنى فلان حادث در صورتى كه متّصف به وصف تقدّم باشد داراى فلان اثر است و در مقام تعبير مىگوييم كه « الحادث المتقدّم يا الحادث اذا كان متقدّما كذا و كذا » ( البته تقدّم از باب مثال است ، و گرنه ممكن است حادثى به وصف تأخّر داراى فلان اثر شرعى باشد يا به وصف تقارن با حادث ديگر داراى اثر باشد . ) و تا موضوع ( وجود حادث ) با وصف تقدّم ( مثلا ) احراز نشود اثرى ندارد .\r\nدر اين صورت استصحاب مطلقا جارى نمىشود چه خصوص وجود يكى از دو حادث با ويژگى مزبور ( تقدّم ) داراى اثر شرعى باشد و ديگرى چنين نباشد و چه وجود حادث ديگر هم با وصف مزبور داراى فلان اثر شرعى باشد و نيز چه همان حادث الف ) تنها با وصف تقدّم داراى اثر باشد و يا با وصف تأخر هم داراى اثر شرعى باشد . در هر حال استصحاب جا ندارد ، به اين دليل كه يكى از اركان استصحاب مختلّ است و آن يقين سابق است ؛ زيرا بايد در زمان سابق يقين داشته باشيم كه فلان حادث با وصف تقدّم بود تا در زمان لا حق شك در بقاء آن پيدا كنيم و اينجا يقين سابق نداريم و از اوّل مشكوك است كه اين حادث مقدّم بود بر حادث ديگر يا نبود ( چون فرض ما در مجهول‌التاريخ‌ها است . ) و در خصوص مواردى كه وجود هر دو حادث با وصف خاص منشأ اثر باشد يا وجود يك\r\n\r\n","description":"","footnote":"","page_name":" 183 ","page_number":191},
  {"content":"\r\n\r\nحادث با وصف تقدم و تأخر هر دو داراى آثارى باشد . علاوه بر اشكال مذكور ، مشكل تعارض استصحابها را داريم و از اين لحاظ هم جارى نمىشود . البته اين فرع بر ثبوت مقتضى براى جريان استصحاب است .\r\n3 - قوله : و اخرى كان الاثر : گاهى اثر شرعى بر عدم نعتى حادثى در زمان وجود حادث ديگر مترتب است . به ديگر سخن ، بر مفاد ليس ناقصه ( سلب شىء از شيئى ديگر مثل ليس زيد بقائم ) مترتّب است ؛ يعنى مثلا موت فرزند باشد و در زمان موت پدر هم نباشد .\r\nچنين حادثى كه موصوف است به نبودش در زمان حادث ديگر ( الحادث الّذي ليس فى زمان حدوث الآخر ) داراى اثر شرعى ارث بردن و مانند آن است ، و يا بالعكس ؛ يعنى موت پدر باشد و در زمان موت فرزند هم نباشد . . . در اين قسم نيز مثل قسم قبلى استصحاب جارى نيست ؛ زيرا يقين سابق نداريم ، كى يقين داشتيم كه حادثى بود و متّصف به عدم در زمان ديگرى بود تا الآن شك در بقاء داشتيم باشيم و استصحاب كنيم از اوّل حادث با وصف مذكور ، مشكوك است .\r\n4 - قوله : و كذا اذا كان : گاهى هم اثر شرعى بر عدم محمولى يا مفاد ليس تامهء مترتّب است ؛ يعنى نفس نبود يكى از دو حادث در زمان حدوث حادث ديگر داراى اثر شرعى است ؛ فى المثل عدم موت ولد در زمان حدوث موت والد اثر دارد يا عدم ملاقات با نجس در زمان حدوث كريّت اثر دارد و بالعكس .\r\nدر چنين قسمى اگرچه نسبت به هركدام از دو حادث جداگانه يقين سابق به عدم و شك لا حق در بقاء داريم ( فى المثل روز چهارشنبه يقين داشتيم كه نه پدر مرده و نه فرزند ، روز پنجشنبه يقين داريم به حدوث موت براى يكى از آنها و روز جمعه هم يقين به حدوث موت براى ديگرى داريم . يا مثلا اول صبح يقين داشتيم كه فلان آب كر نيست ، با نجس هم ملاقات نكرده و ساعت دوّم يقينا يكى از آنها و حادث شد ساعت سوّم هم آن ديگرى حادث شد و ما نسبت به عدم موت والد مثلا يقين سابق به عدم داريم تا چهارشنبه و شك لا حق در بقاء عدم داريم تا روز جمعه و هكذا نسبت به ملاقات يا كريّت . )\r\nولى اشكال ديگرى وجود دارد كه مانع از جريان استصحاب است و آن عبارت است از\r\n\r\n","description":"","footnote":"","page_name":" 184 ","page_number":192},
  {"content":"\r\n\r\nعدم احراز اتّصال زمان يقين به زمان شك و حال آنكه حتما بايد اين پيوستگى و اتّصال باشد ؛ و گرنه با فصل اجنبى استصحاب جارى نمىشود . مثلا اگر روز شنبه يقين به عدالت زيد داشتيم و روز يكشنبه و دوشنبه شك داشتيم ، استصحاب بقاء عدالت تا دوشنبه جارى مىشود ؛ ولى اگر روز يكشنبه يقين به فسق پيدا كرديم و روز دوشنبه شك در عدالت كرديم ، حق نداريم عدالت روز شنبه را استصحاب كنيم ؛ زيرا آن عدالت متيقّن با فسق قطعى مرتفع شده و نقض يقين به يقين است ، نه نقض يقين به شك و اگر هم بنا باشد استصحابى جارى كنيم ، بايد استصحاب فسق جارى شود كه متصل به زمان شك است .\r\nدر ما نحن فيه مطلب از اين قرار است ؛ زيرا روز چهارشنبه يقين به نبود موت والد و ولد داشتيم . روز پنجشنبه علم اجمالى به حدوث موت احدهما پيدا كرديم ، روز جمعه هم علم اجمالى ديگر به حدوث حادث ديگر پيدا كرديم در اينجا حق نداريم بگوييم كه عدم موت پدر در روز چهارشنبه كه قطعى بود حال شك داريم كه پنجشنبه حادث شده يا جمعه ، استصحاب عدم مىكنيم تا روز جمعه و اثر شرعى مال خود عدم است و بار مىشود ؛ زيرا شايد آنكه يوم الخميس معلوم بالاجمال بود ، همين موت والد باشد كه اگر اين باشد ، نقض يقين سابق به عدم موت ، به شك لا حق در آن نيست ، بلكه به يقين به موت است و روى اين احتمال مىگوييم كه در استصحاب بايد نقض يقين به شك صدق كند تا نهى لا تنقض پياده شود . در اينجا صدق كذايى مشكوك است و تمسّك به لا تنقض از قبيل تمسّك به خطاب در شبههء مصداقيّهء آن است كه جايز نيست . پس بايد زمان يقين و شك متّصل باشد تا نقض يقين به شك صدق كند تا استصحاب جارى شود و در صورت مذكور چنين چيزى احراز نشده است .\r\nقوله : لا يقال : شيخ اعظم در رسائل فرمود : در فرض مذكور ( صورت چهارم ) اتّصال زمان شك به زمان يقين محرز است و از اين ناحيه استصحاب عدم حدوث موت والد ( مثلا ) در زمان حدوث حادث ديگر ( موت ولد ) جارى مىشود و مقتضى موجود و اركان كامل است . به اين بيان كه روز چهارشنبه يقين به عدم حدوث هر دو حادث داشتيم و روز پنجشنبه علم اجمالى داريم كه يكى از آن دو حادث شد ؛ ولى تفصيلا نمىدانيم ، و روز\r\n\r\n","description":"","footnote":"","page_name":" 185 ","page_number":193},
  {"content":"\r\n\r\nجمعه نيز اجمالا مىدانيم كه يكى ديگر حادث شد . حال روى حادث الف ( موت والد ) كار مىكنيم . اين حادث روز چهارشنبه قطعا نبوده و يقين سابق به عدمش محرز است و در روز جمعه قطعا حادث شده ؛ ولى آيا روز پنجشنبه حادث شده بود و تا جمعه باقى است ( مفروض همين است كه برفرض حدوث قطعا باقى است . ) يا روز جمعه حادث شده ؟\r\nشيخ اعظم فرموده كه شما روز پنجشنبه و جمعه را از يكديگر جدا نكنيد تا دچار مشكل شويد مجموع دو زمان را باهم حساب كنيد و وقتى باهم زمان شك بودند ، خواهيم ديد كه زمان يقين ( روز چهارشنبه ) به زمان شك ( مجموع دو زمان ) متّصل است ؛ يعنى روز چهارشنبه يقين به عدم داشتيم و روز پنجشنبه تا جمعه شك در حدوث موت والد داريم و اركان تمام است استصحاب هم قابل جريان است . « 1 »\r\nقوله : فانّه يقال : مرحوم آخوند در پاسخ مىفرمايد كه اگر ما حادثى را با اجزاء زمان مقايسه بكنيم نه با حادث ديگر ، حق با شماست و اركان استصحاب تمام است ؛ يعنى فلان حادث روز چهارشنبه نبود ، بعد شك مىكنيم كه روز پنجشنبه حادث شده يا روز جمعه ؟\r\nعدم آن را تا روز جمعه استصحاب مىكنيم و قبلا هم در اوايل تنبيه يازدهم اين فرض ذكر شد . ولى فرض ما فعلا آن صورتى است كه دو حادث مسلّم داريم و تاريخ هر دو مجهول است و يكى را با ديگرى از لحاظ تقدّم و تأخر مقايسه مىكنيم كه آيا موت والد روز پنجشنبه بوده و موت ولد روز جمعه يا بالعكس ؟ در اين مقايسه زمان شك ما در حدوث يكى از آن دو زمان حدوث حادث ديگر است كه روز جمعه باشد ، نه مجموع دو زمان ، وقتى خصوص زمان و ساعت ثالث زمان شك بود ، در اين وسط زمان ديگرى فاصله شده و علم اجمالى به حدوث احدهما داريم و شايد آنكه يوم الخميس حادث شده ، همين موت والد باشد و نقض يقين به يقين باشد . . .\r\nقوله : فانقدح : شيخ اعظم به دنبال محاسباتى كه داشتند ، به اين نتيجه رسيده‌اند كه در ما نحن فيه اركان استصحاب تمام است و مقتضى موجود است . منتها اگر در جانب حادث ديگر ( موت ولد مثلا ) هم استصحاب عدم داراى اثر شرعى باشد ، هر دو جارى شده و در\r\n\r\n\r\n","description":"","footnote":"\r\n( 1 ) - فرائد الاصول ، ص 388 .\r\n","page_name":" 186 ","page_number":194},
  {"content":"\r\n\r\nاثر تعارض ساقط مىشوند و در واقع تعارض مانع از جريان مىشود . اگر تنها يك طرف اثر داشته باشد ، استصحاب عدم در همان طرف جارى مىشود و هيچ مانعى ندارد . « 1 »\r\nمرحوم آخوند هم با محاسباتى كه داشتند ، به اين نتيجه مىرسند كه استصحاب مذكور مطلقا جارى نمىشود ؛ چون ركن آن مختل است و اتّصال محرز نيست و در اين جهت ميان اثردار بودن هر دو يا يكى از آن دو فرقى وجود ندارد . و استصحاب على اىّ حال جارى نيست .\r\nقوله : و امّا لو علم : تا به حال سخن از دو حادثى بود كه هر دو مجهول التاريخ بودند اينك كلام در دو حادثى است كه يكى مجهول التاريخ است و ديگرى معلوم التاريخ . مثلا مرگ پدر قطعا روز پنجشنبه اتّفاق افتاده ؛ ولى مرگ فرزند مشكوك است كه آيا پيش از آن و در روز چهارشنبه اتّفاق افتاده و يا پس از آن و در روز جمعه حادث شده ؟ در اين فرض نيز چهار صورت تصوير مىكنند :\r\n1 - اثر شرعى مال وجود يكى از دو حادث به نحو وجود محمولى و تامّى يا مفاد كان تامّه باشد ؛ يعنى عنوان تقدّم وجود احدهما يا وجود مقدّم يكى از آن دو داراى اثر شرعى است ( مثلا تقدم مرگ پدر بر مرگ پسر اثرش ارث بردن پسر است . ) يا عنوان تأخرش اثر شرعى داشته باشد و يا تقارنش با حادث ديگر اثردار باشد . در اين قسم استصحاب وجودى ( استصحاب خود تقدم يا تأخر و . . . ) جارى نمىشود ؛ زيرا يقين سابق ندارد ، ولى استصحاب عدمى يعنى عدم تقدم يا عدم تأخر جارى مىشود به شرط عدم جريان آن در طرف حادث ديگر يا در اطراف ديگر خود اين حادث كه قبلا در مجهولى التاريخ سه قسم تصوير شد :\r\nالف ) اثر شرعى بر عدم تقدّم هر دو حادث بار شود . استصحاب هر دو تعارض و تساقط مىكنند .\r\nب ) اثر شرعى بر عدم تقدم و عدم تأخر يكى باز شود ، باز استصحاب اين دو حالت تعارض و تساقط مىكنند .\r\n\r\n\r\n","description":"","footnote":"\r\n( 1 ) - فرائد الاصول ، ص 388 .\r\n","page_name":" 187 ","page_number":195},
  {"content":"\r\n\r\nج ) اثر شرعى بر خصوص عدم تقدم يكى از آن دو بار شود . در اينجا استصحاب جارى مىشود و معارض ندارد .\r\n2 - اثر شرعى مال وجود يكى از آن دو به نحو مفاد كان ناقصه باشد ؛ يعنى حادثى باشد و متّصف به وصف تقدم يا تأخر هم باشد تا اثر داشته باشد در اين قسم استصحاب جارى نيست ؛ زيرا يقين سابق مختلّ است ، چه زمانى يقين داشتيم كه فلان حادث بود و داراى تقدم هم بود كه حالا شك در بقاء تقدمش داشته باشيم ، از آغاز مشكوك است .\r\n3 - اثر شرعى بر عدم يكى از آن دو به نحو ليس ناقصه مترتب شود ؛ يعنى حادثى باشد و متّصف به نبودش در زمان حادث ديگر باشد تا اثردار باشد . اين نيز مثل قسم دوّم استصحابش جارى نيست و در متن هم بدان تصريح نشده ؛ چون روشن بوده و يا فراز مربوط به صورت ثانى كلّى باشد و شامل اين قسم هم بشود به اين نحو كه كلمهء متّصفا بكذا كنايه است از اتصاف به يك وصف وجودى مثل تقدّم يا يك وصف عدمى مثل عدم حدوث در زمان حادث ديگر .\r\n4 - اثر شرعى بر عدم يكى از آن دو به نحو ليس تامّه بار شود ؛ يعنى نفس نبود يكى از آن دو در زمان وجود ديگرى اثر دارد ، مثلا نبود مرگ پدر در زمان مرگ پسر اثر دارد كه ارث بردن از پسر باشد . در اين قسم استصحاب عدم نسبت به حادث مجهول التاريخ جارى مىشود ؛ زيرا اركان استصحاب تمام است و زمان يقين به عدم موت والد ( مثلا روز سه شنبه ) به زمان شك ( روز چهارشنبه تا جمعه ) متّصل است و مجموع اين زمانها زمان شك است و مانعى از جريان استصحاب نيست .\r\nولى نسبت به معلوم التاريخ جارى نمىشود ؛ زيرا نسبت به خود آن حادث در هيچ زمانى شك نداشتيم كه استصحاب جارى شود ، بلكه پيش از روز پنجشنبه قطعا نبوده و در روز پنجشنبه هم قطعا موجود شده و اركان استصحاب ناتمام است . آرى نسبت به مقايسهء آن با حادث ديگر از لحاظ زمانى كه كدام مقدم و كدام مؤخر باشد ، شك داريم كه آن هم حكمش روشن است كه در بعض صور استصحاب در هيچ‌كدام ( نه مجهول التاريخ و نه معلوم ) جارى نشد ( صورت دوّم و سوّم كه مفاد كان ناقصه يا ليس ناقصه بود ) و در بعض\r\n\r\n","description":"","footnote":"","page_name":" 188 ","page_number":196},
  {"content":"\r\n\r\nموارد در هر دو جارى شد ( صورت اوّل كه مفاد كان تامّه بود ) .\r\nقوله : فانقدح : مرحوم شيخ در تمام موارد مذكور معلوم التاريخ را كنار زده و فرموده استصحاب در آن جارى نيست و تنها مجهول التاريخ را مورد بحث قرار داده است كه كجا استصحاب جارى مىشود و كجا جارى نمىشود ؟ « 1 » ولى مرحوم آخوند مىفرمايد : از بياناتى كه داشتيم روشن شد كه فرق ميان دو حادث نيست مطلقا ؛ يعنى چه هر دو مجهول التاريخ باشند كه چهار صورت داشت و حكمش روشن شد و چه مختلفين باشند ( يكى معلوم و ديگرى مجهول التاريخ ) و در اين صورت هم فرقى ميان حادث معلوم التاريخ و مجهول التاريخ نبود در بعض موارد استصحاب هر دو قابل جريان بود ( صورت اوّل ) و در بعضى موارد استصحاب هيچ‌كدام ( صورت 2 و 3 كه خصوصيّت و وصف تقدم و تأخر يا عدم آنها مطرح بود . ) و تنها در صورت اخير بود كه فرق گذاشتيم و استصحاب مجهول التاريخ را جارى دانستيم .\r\nقوله : كما انقدح : تا به حال سخن از دو حادثى بود كه هركدام موضوع جداگانه‌اى داشتند ، مثل موت والد و موت ولد ( وارث و مورّث ) و يقين به اصل حدوث آن دو داشتيم و شك در تقدّم و تأخر آن دو و صور گوناگون مطلب ميان شد و دانستيم كه در چه مواردى استصحاب اصلا جارى نمىشود و اركان آن ناتمام است ، در چه مواردى جارى مىشود ولى معارض دارد ، در كجا هم بدون معارض جارى مىشود .\r\nاينك سخن از دو امر حادث بر يك موضوع است كه از آن به تعاقب دو حالت بر يك موضوع تعبير مىشود . در خود اين فرض هم گاهى دو حالت تضادّى با يكديگر ندارند و قابل جمع هستند مشكلى نيست ، سخن در موردى است كه دو حال متضاد بر موضوع واحد عارض شده و شك در تقدّم و تأخّر آن دو داريم ، فى المثل بر لباس يا بدن ما دو حال عارض شده :\r\n1 - حال طهارت و پاكى كه اجمالا مىدانيم لباس ما با آب كرّ ملاقات كرده و در يك مرحله‌اى قطعا پاك بوده است .\r\n\r\n\r\n","description":"","footnote":"\r\n( 1 ) - فرائد الاصول ، ص 388 .\r\n","page_name":" 189 ","page_number":197},
  {"content":"\r\n\r\n2 - حال نجاست كه اجمالا مىدانيم لباس ما با نجس ملاقات كرده و در يك دوره‌اى قطعا نجس بوده ؛ ولى شك ما در تقدّم و تأخر آن دو حالت است كه آيا نخست پاك بود و بعد با نجاست ملاقات كرد تا هم‌اكنون محكوم به نجاست باشد ؟ يا نخست نجس شد سپس با آب كثير ملاقات نمود تا هم‌اكنون محكوم به طهارت باشد ؟\r\nدر چنين فرضى طبق بيانات شيخ اعظم بايد گفت استصحاب هريك از طهارت و نجاست جارى مىشود ؛ زيرا نسبت به هركدام يقين سابق و شك لا حق داريم و اركان تمام است ، ولى در سايه معارضه سقوط مىكنند ؛ زيرا اجمالا مىدانيم كه يكى از آن دو كذب است و چنين نيست كه اين لباس در ظاهر هم پاك باشد و هم نجس و اجتماع ضدّين محال است و روى علم اجمالى به كذب تعارض و تساقط مىكنند ، « 1 »\r\nولى به اعتقاد مرحوم آخوند پيش از اينكه سخن از معارضه و وجود مانع باشد ، اصل مقتضى مشكوك است و اركان استصحاب ناتمام است ؛ زيرا چنانچه قبلا بيان شد در استصحاب بايد اتّصال زمان شك به زمان يقين و بالعكس احراز شود و در مورد بحث اين پيوستگى محرز نيست ؛ زيرا درست است كه يك زمانى يقين به طهارت داشتيم ، ولى شايد طهارت پس از نجاست حادث شده . پس الآن هم باقى است و احتمال هم دارد كه طهارت پيش از حدث بوده و اگر چنين شد ، نجاست بعدى كه آمد طهارت را نقض كرده و از نوع نقض يقين به يقين است نه نقض يقين به شك و تا اين عنوان احراز نشود تمسّك به لا تنقض اليقين بالشك از نوع استناد به دليل در شبههء مصداقيّهء آن است كه قطعا ممنوع است . لذا اركان ناتمام است و جريان استصحاب مردود است .\r\n\r\n\r\n","description":"","footnote":"\r\n( 1 ) - فرائد الاصول ، ص 388 .\r\n","page_name":" 190 ","page_number":198},
  {"content":"\r\n\r\n\r\nتنبيه دوازدهم\r\nتا به حال پيرامون جريان استصحاب در امور فرعى عملى ( مطالبى كه مربوط به عمل جوارحى است مثل نماز خواندن ، حج كردن ، شراب نخوردن ، غيبت نكردن و . . . كه مقصد اصلى در آنها عمل خارجى بود نه التزام قلبى ، به ديگر سخن موافقت عمليّه لازم بود و موافقت التزامى يا اصلا لازم نبود . مثل اعمال توصّلى و يا از باب مقدّمه براى عمل لازم بود مثل امور تعبّدى . ) بحث مىكرديم ، و ديديم كه اگر اركان استصحاب در اين قبيل از امور كامل باشد ، حتما استصحاب جارى مىشود .\r\nدر اين تنبيه راجع به جريان استصحاب در امور عقيدتى ( امورى كه مربوط به قلب و عمل جوانحى است ، مثل عقيده به مبدأ ، معاد ، نبوّت ، امامت و . . . كه مقصد اصلى در اين‌ها اعتقاد و عقد القلب است ؛ يعنى انسان قلبش را وادار به تسليم و انقياد در برابر اين‌ها نموده و قلب را با آنها گره بزند و ايمان بياورد و از صميم قلب اين امور را بپذيرد ، در قبال لجاجت و انكار و عناد . ) گفتگو مىكنيم :\r\nبه طور كلّى مستصحب ( امر مشكوكى كه مىخواهيم ابقائش كنيم و در زمان شك هم مثل زمان يقين ، بنا را بر بقاء و استمرار آن بگذاريم . ) يا مستقيما حكم و مجعول و اثر شرعى است و از امورى است كه وضع و رفع آن در دست شارع است ، مثل ولايت ، قضاوت ، امامت ، ملكيّت ، زوجيّت ، وجوب ، حرمت ، طهارت ، نجاست و . . . در اين‌ها استصحاب حتما جارى مىشود ؛ يعنى اگر يقين سابق به يكى از اين‌ها و شك لا حق در بقاء آن داشتيم ، استصحاب نموده و حكم به بقاء مىكنيم .\r\nگاهى هم مستصحب ما از موضوعات خارجيّهء ( عرفيّه ) محضه ( يعنى موضوعاتى كه شائبه شرعى بودن در آنها نباشد ، مثل آب ، شراب ، سركه و . . . نه موضوعاتى كه به نحوى\r\n\r\n","description":"","footnote":"","page_name":" 191 ","page_number":199},
  {"content":"\r\n\r\nمرتبط با شارع است مثل كريّت ، طهارت و . . . ) است كه داراى اثر شرعى است ، مثل حيات زيد كه اثرش وجوب نفقه و . . . مىباشد . در اينجا هم اگر يقين سابق و شك لا حق پيدا كرديم ، حتما استصحاب جارى مىشود .\r\nگاهى هم مستصحب ما موضوعى از موضوعات لغوى است كه اثر و حكم شرعى دارد ، مثلا قبلا امر ظهور در وجوب داشت ، يا كلمهء صعيد ظهور در مطلق وجه الارض داشت ؛ ولى بعد در زمان نزول آيهء «  أَقِيمُوا الصَّلاةَ *  » يا امر «  فَتَيَمَّمُوا صَعِيداً طَيِّباً *  » و . . . شك كرديم در بقاء امر بر وجوب ، صعيد در مطلق وجه الارض ، يا زوال آن معنا و انتقال به معناى ديگر ، استصحاب بقاء ظهور و معناى لغوى نموده و بنا را بر بقاء همان معنى مىگذاريم . در نتيجه از آيه همان معنا مراد خواهد بود ( و به همين خاطر اصل مثبت است مگر واسطه خفى باشد . . . ) و حكم به وجوب نماز و جواز تيمّم با غير خاك مىنماييم . تا اينجا تماما مربوط به امور عملى بود و ديديم كه جريان استصحاب بلامانع است .\r\nو امّا امور عقيدتى : نخست مقدّمه‌اى را مىآوريم و آن اينكه آيا اعتقاد همان يقين و قطع جازم است و عين هم مىباشند يا اعتقاد غير از يقين است ؟ گروهى از متكلّمان اين را دو عين يكديگر دانسته‌اند ؛ ولى اكثر متكلّمان برآنند كه اعتقاد غير از يقين است و دلايلى دارند كه يكى از آنها مراجعه به وجدان است . وجدانا غير از مسئله يقين قلبى به امرى از امور ، مسئله ديگرى داريم كه ايمان و تسليم و پذيرش قلبى باشد ، در قبال انكار و جحد و لجاجت و . . . فراوان پيش مىآيد كه شخص از نظر برهان و استدلال در برابر حقيقتى تسليم است ، ولى در مقام جدل و ديالوگ زير بار نمىرود و انكار مىكند .\r\nدليل ديگر آيهء كريمه است كه دربارهء كافران مىفرمايد : «  وَ جَحَدُوا بِها وَ اسْتَيْقَنَتْها أَنْفُسُهُمْ  » « 1 » كافران آيات قرآن كريم را انكار نمودند ، در حالى نفس آنان به اين آيات مستيقن و داراى يقين بود . ملاحظه مىفرماييد كه يقين دارد ، ولى عقيده ندارد ؛ يعنى در برابر آن تسليم و منقاد نيست . و عدّه‌اى از دانشمندان اهل كتاب رسول خدا ( ص ) را چونان فرزندان خويش مىشناختند ؛ ولى زير بار اسلام و آيين آسمانى رسول اكرم نرفتند و به\r\n\r\n\r\n","description":"","footnote":"\r\n( 1 ) - سوره نمل ، آيه 4 .\r\n","page_name":" 192 ","page_number":200},
  {"content":"\r\n\r\nمخالفت و كتمان حقايق پرداختند .\r\nنتيجه اينكه اعتقاد يا عقد القلب غير از يقين و قطع است و مىتوان گفت كه ميان آن دو از نسب اربع عموم من وجه است . گاهى اعتقاد هست و لو يقين جازم نيست ( مثلا كلامى را از بزرگى مىشنود و در برابر آن تسليم و منقاد است و گرايش قلبى دارد ، ولى يقين صددرصد ندارد ؟ چون كلام يك يا چند نفر يقين‌آور نيست . ) و گاهى يقين هست ، ولى اعتقاد قلبى نيست مثل آنچه در بالا از اهل كتاب نقل شد . گاهى هم يقين دارد و هم به دنبالش اعتقاد قلبى دارد ، مثل همهء كسانى كه با ديدن معجزات به رسول خدا ايمان آوردند و ديانت او را پذيرا شدند .\r\nاصولا اعتقاد هم با قطع به وفاق قابل جمع است و هم با ظن به وفاق يا شك در آن و حتى با قطع به خلاف هم قابل جمع است و فعلى از افعال قلب انسان است و از افعال ارادى و اختيارى است كه اگر انسان بخواهد ، مطلبى را مىپذيرد و در برابر آن تسليم مىشود و بدان ايمان مىآورد ؛ و گرنه صد برهان قاطع هم برايش بياورى ، زير بار نمىرود و ملتزم نمىشود . البته اعتقاد هم مثل ساير افعال جوانحى و جوارحى چه‌بسا با مقدّماتى حاصل مىشود ؛ ولى بدنبال آنها تسليم و انقياد در اختيار ماست و يك امر وجدانى است .\r\nبا توجه به اين مقدّمه ، امور عقيدتى به دو بخش تقسيم مىشود :\r\n1 - امورى كه مقصد اصلى شارع مقدّس ، مجرّد اعتقاد و انقياد و تسليم قلبى و عقد القلب نسبت به آنهاست و تحصيل يقين و سپس اعتقاد قلبى لازم نيست و با تحصيل ظنّ و حتى شك و وهم ، هم اگر به آنها معتقد شود ، كفايت مىكند و اصولا در نوع مسائل عقيدتى نسبت به ريز مسائل و تفاصيل و جزئيات آنها تحصيل قطع امكان ندارد ( مثلا نسبت به رجعت برخى از امامان ، چگونگى علم امام ، حقيقت علم بارىتعالى ، حقيقت عصمت پيامبران و . . . ) در اين قسم از امور عقيدتى اگر چنانچه اركان استصحاب تمام باشد ( يقين سابق ، شك لا حق ، مورد هم از مواردى باشد كه قابل تعبّد و تنزيل باشد ؛ يعنى مستصحب يا خودش اثر شرعى باشد يا موضوع اثر شرعى ، و دليل استصحاب يعنى اخبار لا تنقض نيز به عموم يا اطلاقش آن مورد را شامل شود . ) هريك از استصحاب موضوعى و\r\n\r\n","description":"","footnote":"","page_name":" 193 ","page_number":201},
  {"content":"\r\n\r\nحكمى به نوبهء خود قابل جريان خواهد بود .\r\nمثال استصحاب موضوعى : سابقا يقين به رجعت يا فلان عذاب برزخى و . . . داشتيم و فعلا به دلايلى شك در بقاء آن پيدا كرده‌ايم ، استصحاب بقاء جارى مىكنيم و اثر شرعىاش وجوب اعتقاد و تسليم قلبى است و قلبا معتقد به قضيّهء رجعت و مانند آن مىشويم .\r\nمثال استصحاب حكمى : سابقا يقين به وجوب اعتقاد و تسليم نسبت به فلان امر داشتيم و لا حقا شك در بقاء اين وجوب داريم و استصحاب وجوب جارى مىكنيم .\r\nدليل جريان هم روشن است كه صحّت تنزيل و عموم دليل باشد ؛ يعنى على الفرض مورد از مواردى است كه تعبّد و تنزيل بردار است ( مستصحب ما داراى اثر شرعى است يا فردش چنين است . ) و شارع بما هو شارع مىتواند ما را نسبت به ابقاء آن امر و بناگذارى بر بقايش متعبّد كند ، و دليل « لا تنقض اليقين بالشك » هم كه عموميّت دارد و يقين به هر امرى را كه داراى اثر شرعى باشد شامل است و منع و محذورى هم از شمول آن نيست .\r\nقوله : و كونه اصلا عمليّا : اگر كسى بگويد استصحاب از اصول عمليّه است و على القاعده و تا آنجا كه ما با ضوابط آشنا هستيم ، بايد در فروع عمليّه جارى شود و نه در امور اعتقادى كه نقطهء مقابل امور عملى است .\r\nدر پاسخ مىگوييم كه : آرى استصحاب اصل عملى است ؛ ولى منظور از اصل بودن در قبال اماره است ، يعنى اماره طريق به سوى واقع است و استصحاب اين نقش را ندارد و صرفا يك وظيفهء تعبّدى براى فرد شاك و متحيّر است . و منظور از عملى بودن هم صرف عمل جوارحى و خارجى و محسوس نيست ، بلكه اعم از فعل جوارحى ( عضوى از اعضاء ) و جوانحى ( قلبى ) است و هر دو عملى مىباشند . منتها يكى مربوط به دست و پا و . . . مىباشد و ديگرى مربوط به قلب است و در پيشانى واژهء « عملى » ننوشته كه حتما بايد جوارحى باشد . در نتيجه استصحاب به عنوان يك اصل عملى اگر اركانش كامل باشد هم در اعمال جوارحى و هم در اعمال جوانحى پياده مىشود .\r\n2 - قوله : و امّا الّتى : بخش دوّم عبارت است از امور اعتقادىاى كه هدف اصلى در آنها\r\n\r\n","description":"","footnote":"","page_name":" 194 ","page_number":202},
  {"content":"\r\n\r\nمطلق اعتقاد و عقد القلب و ايمان و باور نيست ، بلكه خصوص اعتقادى است كه به دنبال كسب يقين و قطع بايد حاصل شود و هدف اصلى معرفت قاطع و جازم نسبت به آن امور است ( مثل معرفت مبدأ و معاد ، معرفت پيامبر و امام ، امامت امام ، و به قول آخوند : حيات امام و . . . ) نسبت به اين بخش اگر فرضا يقين سابق به امرى از اين امور داشتيم و شك لا حق در بقاء آن پيدا كرديم ، استصحاب حكمى جارى مىشود ، فى المثل تا ديروز شرعا بر ما واجب بود كه نسبت به تفاصيل و جزئيات احوالات برزخ يا قيامت كبرى معرفت يقينى تحصيل كنيم و امروز به دلايلى شك كرديم كه باز هم تحصيل يقين واجب است يا نه ؟\r\nاستصحاب بقاء جارى مىشود به همان بيان كه در بخش اوّل ذكر شد كه صحت تنزيل و عموم دليل بود ؛ ولى استصحاب موضوعى جارى نمىشود ، فى المثل نسبت به حيات فلان امام تا ديروز يقين داشتيم و الآن شك داريم كه زنده است يا وفات يافته . و مفروض هم اين است كه شناخت و آگاهى ما از حيات امام حدّ الامكان بايد يقينى باشد و ظنّ و احتمال كافى نيست . ) نمىتوانيم استصحاب بقاء حيات جارى كنيم ، و متعبّد به حيات امام شويم ؛ زيرا اين موضوع عقيدتى ، شناخت يقينى مىطلبد و متأسفانه استصحاب يقين‌آور نيست . آرى با مراعات دو نكته استصحاب قابل جريان مىشود :\r\n1 - استصحاب را از امارات ظنيّه بدانيم كه طريق ظنّى به سوى واقع است .\r\n2 - مورد هم از مواردى باشد كه تحصيل يقين لازم ندارد و اعتقاد ظنّى و ناشى از ظنّ هم كافى است . ( مثل بخش اوّلى از امور عقيدتى ) در چنين فرضى اگر شك كرديم ، استصحاب جارى مىشود و ظنّ به بقاء مىآورد و به دنبالش وجوب اعتقاد و التزام و ساير آثار شرعى مترتب مىشود . ولى هر دو نكته مردود است ؛ زيرا ما استصحاب را اصل عملى مىدانيم نه امارهء ظنّيه . و فعلا هم مفروض بحث ما در موردى است كه يقين مىطلبد و مظنّه كافى نيست .\r\n( البتّه مثال مرحوم آخوند به حيات امام قابل مناقشه است و نسبت به اين مسئله سيره بر اين بوده كه نمايندگانى از سوى شيعيان بلاد به مدينه رفته و از حيات و ممات امام تحقيق مىكردند و پس از بازگشت از سفر ، جريان را براى ديگران بازگو مىكردند و آنها\r\n\r\n","description":"","footnote":"","page_name":" 195 ","page_number":203},
  {"content":"\r\n\r\nروى اطمينان و وثوق عقيده به حيات امام پيدا مىكردند ؛ و گرنه تحصيل يقين براى آحاد جامعهء امامى و شيعى امكان‌پذير نبود . ولى اين مهم نيست و مناقشه در مثال است ، و گرنه اصل كلّى مطلب مرحوم آخوند صحيح است . )\r\nقوله : فالاعتقاديّات : حاصل مطالبى كه تا به حال آورديم اين است كه در باب استصحاب عملى بودن يا عقيدتى بودن مسئله موضوعيّتى ندارد تا كسى بگويد استصحاب در امور عملى جارى است و اين عنوان موضوعيّت دارد و در امور عقيدتى مطلقا جارى نيست . مناط آن است در باب استصحاب اثر شرعى در كار باشد و مستصحب ما يا خود حكم شرعى باشد و يا موضوع اثر شرعى باشد و چنان كه ملاحظه شد در امور عقيدتى هم اين مناط قابل تحقّق است . پس امور و موضوعات عقيدتى نيز همانند ساير موضوعات مىتواند مجراى استصحاب باشد ، مشروط بر اينكه مستصحب اثر شرعى داشته باشد .\r\nقوله : و قد انقدح : آن‌گونه كه ميرزاى قمى در قوانين « 1 » آورده ، يكى از دانشمندان اهل كتاب با يكى از فضلاء شيعه دربارهء نبوّت بحث كرده و با استصحاب عالم شيعى را محكوم كرده . به اين نحو كه به عالم شيعى گفته كه خود شما قانون استصحاب را قبول داريد ، از طرفى هم ما و هم شما نبوّت حضرت موسى را قبول داريم و در نبوّت پيامبر اسلام شك داريم كه آيا پيامبر اسلام واقعا رسول خدا و داراى نبوّت است و با آمدن او نبوّت و شريعت موسوى خاتمه يافت يا كماكان باقى است ؟ استصحاب مىگويد كماكان نبوّت سابق باقى است و بنا را بر بقاء آن مىگذاريم . و نوبت به شريعت اسلام نمىرسد و ظاهرا آن فاضل شيعى درمانده شده و نتوانسته جواب يهودى را بدهد . حال مرحوم آخوند از اين فراز تا پايان اين تنبيه درصدد پاسخ از ياوه‌هاى آن عالم كتابى برآمده و با ذكر دو نكته به عنوان توطئه و تمهيد به استقبال پاسخ از كلام عالم كتابى رفته‌اند .\r\nنكتهء اوّل يا استصحاب نبوّت : آيا اساسا نبوّت استصحاب برادر هست يا نيست ؟ منظور شما از نبوّت مستصحب چيست ؟ در مجموع سه فرض ذكر مىكنند :\r\n\r\n\r\n","description":"","footnote":"\r\n( 1 ) - قوانين الاصول ، ج 2 ، ص 70 .\r\n","page_name":" 196 ","page_number":204},
  {"content":"\r\n\r\n1 - نبوّت يا ارتباط با وحى و جهان غيب است كه يك امر حقيقى تكوينى خارجى است و ربطى به جعل و اعتبار و قرارداد ندارد ، بلكه لازمهء قهرى و عقلى و لا ينفكّ والاترين مراتب كمال نفس است ؛ يعنى عدّه‌اى از انسانها در كمالات نفسانى و معنوى و انسانى الهى به قدرى اوج مىگيرند كه به طور قهرى به آنها وحى مىشود و با جهان غيب ارتباط برقرار مىكنند ( همانند درختى كه وقتى به مرتبهء خاصى از رشد و نمو رسيد خودبه‌خود ثمربخش مىشود و ميوه مىدهد . و مثل ساير صفات و كمالات نفسانى كه انسان به مرتبه‌اى از كمال مىرسد كه داراى ملكهء عدالت ، تقوا ، شجاعت ، سخاوت و . . . مىشود .\r\nاين صفات كمالى به عنوان يك صفات حقيقى و واقعى در خارج در روح و جان او پيدا مىشود . ) اگر نبوّت بدين معنا باشد ، هرگز استصحاب بردار نيست ، به دو دليل :\r\nالف استصحاب فرع بر شك در بقاء است و ما نسبت به انبياء ( بر اساس مبادى اعتقادى كه داريم ) يقين داريم كه تا پايان عمر و حتى در جهان برزخ و قيامت هم آن مراتب عاليه از كمال هستند و اگر روح بلند آنان روز به روز اوج بيشترى نداشته ، ولى سقوط و انحطاط و حضيض هم نداشته و قابليّت تلقّى وحى از آنها گرفته نشده و شكى نداريم تا استصحاب كنيم ، نبوّت به اين معنى را ، نبوّت به اين معنا حتما و قطعا باقى است .\r\nب ) برفرض كه شك در بقاء آن داشتيم ، باز استصحاب جارى نمىشود ؛ زيرا چنان كه در فرازهاى قبلى ذكر شد ، مستصحب يا بايد خودش مجعول شرعى باشد و يا داراى اثر شرعى باشد و نبوّت به معناى مذكور نه اين است و نه آن امّا اينكه خودش مجعول شرعى نيست ، طبق معناى مزبور واضح شد كه نبوّت از صفات حقيقى خارجى و تكوينى است كه در جهان تكوين تحقّق دارد نه يك امر اعتبارى و جعلى و قراردادى .\r\nو امّا اينكه اثر شرعى ندارد براى اينكه اثر مهمّ و اساسى بقاء نبوّت و وحى نسبت به فلان نبىّ عبارت است از اطاعت و انقياد در برابر شريعت او كه اين هم اثر شرعى نيست ، بلكه صددرصد عقلى است و استصحاب به اين لحاظ جارى نمىشود . آرى اثر شرعى غير مهم دارد ( مثلا نذر كرده كه اگر نبوّت فلانى باقى است يك درهم صدقه دهم . ) ولى اين كه هدف از استصحاب نبوّت نيست تا برايش حسابى باز شود .\r\n\r\n","description":"","footnote":"","page_name":" 197 ","page_number":205},
  {"content":"\r\n\r\nسؤال : شك در بقاء نبوّت به معناى مزبور از كجا سرچشمه مىگيرد ؟ به ديگر سخن ، مگر ممكن است شك در بقاء نبوّت مزبور داشته باشيم ؟\r\nجواب : منشأش احتمال انحطاط نفس نبىّ از آن مرتبهء عاليه است كه شايد خلافى كرده و سقوط كرده و نبوّت كذايى از او گرفته شده ( از باب اينكه ملزوم نبود لازم هم نيست . ) و احتمال مذكور امرى ممكن و معقول است ؛ زيرا انبياء نيز انسانند و انسان مريد و مختار است و تا زمانى كه در اين جهان زندگى مىكند هر لحظه ممكن است سقوط كند يا مقام بالاترى را به چنگ آورد و اختصاصى به صفت نبوت هم ندارد . ساير صفات و ملكات نفسانيه و كمالات كه در سايهء مجاهدات و رياضتها به چنگ مىآيد ، دچار همين احتمال است و هر لحظه ممكن است دارندهء اين كمالى ، آن را از دست بدهد و سقوط كند .\r\nپس شك در بقاء نبوت عقلا ممكن است و لو خارجا در اثر مقام عصمت انبياء استحالهء وقوعى داشته باشد .\r\n2 - قوله : نعم لو كانت : اما اگر نبوت را يك امر واقعى تكوينى و قائم به نفس نبى و لازم قهرى مرتبهء خاص از مراتب كمالى آن ندانيم ، بلكه بگوئيم همان گونه كه امامت امر مجعول است ( و شارع مقدس آن را براى افرادى جعل و اعتبار فرموده و به آنها داده است و فرموده :\r\n « إِنِّي جاعِلُكَ لِلنَّاسِ إِماماً »  و ولايت امرى مجهولى است ( منظور ولايت تشريعى پيامبران و امامان و فقيهان جامع الشرائط ) است و گرنه ولايت تكوينى اولياء خداوند امرى تكوينى و از صفات حقيقى است نه اعتبارى و جعلى ) و قضاوت امرى مجعول است ( فانى جعلته عليكم حاكم ) و وكالت امرى مجعول است ( منتها عقلاء و علماء آن را براى وكيل جعل نموده‌اند و شارع با حدود و قيودى كه دارد آن را امضاء فرموده و جعل امضايى دارد .\r\nهمچنين نبوت هم امرى مجعول باشد كه وقتى نفس نبى به مرتبهء خاصى از كمال رسيد چنين نيست كه لازمهء قهرى آن مرتبه نبوت باشد ، بلكه با رسيدن به آن مرتبه و واجد صلاحيت شدن ، خداوند منصب نبوت ، رسالت ، امامت ، ولايت و . . . را به فرد يا افرادى اعطاء مىكند و به جعل تأليفى جعل مىفرمايد ( البته ناگفته پيداست كه به نحوهء گتره و گزاف و بدون جهت به كسى منصب الهى عطا نمىشود و يقينا بايد داراى لياقت و\r\n\r\n","description":"","footnote":"","page_name":" 198 ","page_number":206},
  {"content":"\r\n\r\nشايستگى و قابليتهايى باشد ولى چنين نيست كه به محض پيدايش اين لياقت خود به خود به آن منصب نايل شود ، بلكه خداوند است كه اين منصب را براى او جعل مىكند ) حال اگر نبوت از مجعولات شارع مقدس باشد مثل ديگر مجعولات شرعى استصحاب بردار هست ؛ يعين اگر زمانى يقين به نبوت پيامبرى داشته باشيم و بعد شك كرديم ( و مورد هم از مواردى بود كه معرفت يقينى لازم نداشت و مجرد اعتقاد كافى بود ) استصحاب نبوت جارى مىشود و ضمنا هر اثرى داشته باشد ، مترتب مىشود چه به اثر شرعى مثل باب نذر و چه اثر عقلى مثل لزوم اطاعت و انقياد ( زيرا مكرر گفتيم كه استصحاب موضوعى بايد داراى اثر شرعى باشد ؛ اما استصحاب حكمى ( منظور از حكم مطلق مجعول شرعى است كه طبق معناى دوم نبوت هم حكم شرعى است ، يعنى از مجعولات شارع و از امورى است كه وضع و رفعش در دست شارع است . ) اگر جارى شد ، تمام آثار شرعى عقلى مستصحب را بار مىكند .\r\nقوله : لكنه يحتاج : استصحاب نبوت مذكور جارى مىشود و نبوت نبى سابق را ثابت مىكند ؛ ولى به شرط اينكه استصحاب از راه ديگرى ( راه حكم عقل ، بناء عقلا و . . . ) حجت و معتبر شود كه هيچ ربطى كه به نبوت نبى سابق نداشته باشد و الا اگر استصحاب هم به گفته همان نبى ثابت شود ، فايده‌اى ندارد و در نبوت سابقه جارى نمىشود ، چون مستلزم دو راست ( بقاء نبوت سابقه متوقف بر حجيت و اعتبار استصحاب هم وابسته به بقاء نبوت سابقه است و اين دو راست ) و دور هم كه محال و باطل است .\r\n3 - قوله : و اما : اما اگر نبوت كنايه از شريعت و احكام پيامبر قبلى باشد و منظور از استصحاب نبوت هم استصحاب پاره‌اى از احكام شريعت سابقه باشد ( نه كل احكام كه نسبت به كل يقين لازم است و مجرد شك و استصحاب كافى نيست ) چنين استصحابى بلامانع است و قبلا هم در تنبيه ششم به تفصيل بحث شد كه استصحاب اختصاصى به احكام شريعت ندارد و نسبت به احكام شريعت سابقه هم قابل جريان است .\r\nقوله : ثم لا يخفى . . . : نكتهء دوم : استصحاب و به طور كلى هر دليلى كه اقامه مىشود يا به منظور الزام و اسكات و افحام خصم است و يا به منظور اقناع و اسكان نفس مستدل است\r\n\r\n","description":"","footnote":"","page_name":" 199 ","page_number":207},
  {"content":"\r\n\r\nو درهرصورت بايد شرايط و خصوصياتى در خصم يا نفس باشد تا استدلال منتج باشد و هدف مستدل را تامين كند و در خصوص استصحاب كه مورد بحث ما است ، بايد چهار ويژگى باشد : 1 - يقين سابق 2 - شك لا حق 3 - مستصحب از امورى باشد كه تعبد و تنزيل آن صحيح و بجا باشد ، ( يعنى شارع بما هو شارع بتواند ما را به آن متعبد سازد و بفرمايد كه بنا را بر حالت سابقه بگذار و نقض نكن و آن در موردى است كه مستصحب هم به عموم و اطلاقش آن مورد را شامل شود . آنگاه اگر استدلال به استصحاب براى الزام طرف بحث باشد ، بايد طرف به اين چهار ويژگى مقر و معترف باشد ، يعنى يقين سابق و شك لا حق داشته باشد و دو ويژگى ديگر هم باشد تا استصحاب قابل جريان باشد و طرف را ملزم به پذيرش مطلبى كنيم و الا اگر اعتراف نكند نمىتوان با استصحاب او را ملزم ساخت . چه اينكه اگر استصحاب براى اقناع نفس هم باشد ، يعنى مستدل بخواهد خود را قانع سازد ، باز بايد يقين سابق و شك لا حق داشته باشد و مورد هم مشمول دليل استصحاب باشد تا بتواند استصحاب جارى كند و چنين نيست كه در هر شرايطى مجار باشيم از استصحاب استفاده كنيم و كسى را محكوم نماييم و يا خويشتن را قانع كرده و عذر و بهانه بتراشيم .\r\nقوله : و منه انقدح : با توجه به دو نكتهء مذكور استدلال دانشمند يهودى به استصحاب نبوت موسى ( ع ) ناتمام است ، نه مقصد اول ( الزام خصم ) را تامين مىكند و نه مقصد ثانى ( اقناع نفس ) را اما اينكه استدلال مزبور موجب الزام خصم ( مسلمان كه خصم يهودى در مقام بحث و جدل است ) نيست ، دو دليل دارد كه هركدامش بر يكى از دو مقدمه مذكور مبتنى است :\r\n1 - اگر منظور از نبوت همان صفت نفسانى قائم به نفس حضرت موسى باشد كه يك امر حقيقى تكوينى است و موساى كليم به مرحله‌اى از كمال رسيده بود كه به حضرتش وحى مىرسيد . . . مىگوئيم كه نبوت به اين معنى قطعا براى حضرت موسى بوده و قطعا هم باقى و ثابت است و تا پايان عمر شريفش از آن مرتبه عاليه كمال نفسانى و قابليت دريافت وحى تنزل نكرد و در جهان برزخ نيز آن مرتبهء عاليه براى او محفوظ است و جاى كمترين شك و ترديدى در بقاء آن نيست تا سخن از استصحاب نبوت به ميان آيد . اگر منظور از نبوت\r\n\r\n","description":"","footnote":"","page_name":" 200 ","page_number":208},
  {"content":"\r\n\r\nشريعت و احكام حضرت موسى باشد مىگوئيم كه نبوت به اين معنى گرچه تا قبل از پيامبرى بعدى ثابت و مسلم بوده و مردم آن اعصار و قرون موظف به پيروى از شريعت موسى بودند ، ولى با آمدن پيامبر اسلام و احراز صدق و حقانيت شريعت اسلام ( بوسيلهء معجزات و بينات و دلائل قاطع ) ما مسلمانان شكى در بقاء شريعت موسوى و عيسوى نداريم تا عالم كتابى با استصحاب ما را مجاب و ملزم به قبول و بقاء شريعت موسى يا عيسى كند ، بلكه ما يقين به ارتفاع و نسخ شرايع قبلى داريم .\r\n( و گرنه مسلمان نشده‌ايم ؛ زيرا مسلمان كسى است كه اسلام را پذيرفته و حقانيت آن را قبول كرده و مهر بطلان بر شرايع قبلى را با جان و دل پذيرفته باشد تا شاك و مردد باشد هنوز مسلمان نشده ) پس استصحاب نبوت به هر معنى كه باشد موجب الزام مسلمان نيست ، زيرا اركان استصحاب در حق او تمام نيست و او شك لا حق ندارد تا به ناچار استصحاب را بپذيرد .\r\n2 - در مقدمه ثانى آورديم كه تا طرف معترف به يقين سابق و شك لا حق نباشد نمىتوان با استصحاب او را محكوم كرد و چنانچه در پاسخ قبلى آورديم ، مسلمان مقر به اين امور نيست و عمده اين است كه شك در بقاء ندارد .\r\nقوله : و لا اقناعا : و اما اينكه استدلال به استصحاب موجب اقناع نفس نمىشود و يهودى نمىتواند بگويد ( من قبلا به نبوت و شريعت موسوى قاطع بودم و الآن با آمدن شريعت اسلام در بقاء شريعت قبلى شك مىكنيم و استصحاب بقاء جارى مىكنم و خودم را با آن قانع و رام مىكنم .\r\nدليل مطلب آن است كه معرفت و شناخت پيامبر الهى با شك و تعبد و بناگذارى قابل اثبات نيست و بايد معرفت يقينى كسب كنيم و آن با نظر و دقت در حالات نبى و معجزات او حاصل مىشود و عقل مىگويد بايد رفت و پيامبر را شناخت همان‌طور كه قبلا ذكر شد در اين بخش از امور عقيدتى استصحاب فايده‌اى ندارد ، زيرا يقين‌آور نيست و وظيفه تعبدى شاك به نبوت و معرفه النبى تعبد بردار نيست ، نه عقلا دليل بر تعبد و بناگذارى بر شريعت سابقه داريم و نه شرعا دليلى بر تعبد مزبور داريم . پس استصحاب نبوت اقناعى نخواهد بود .\r\n\r\n","description":"","footnote":"","page_name":" 201 ","page_number":209},
  {"content":"\r\n\r\nقوله : و الا تكال : اين فراز نقضى به كلمهء و لا شرعا است و آن اين است كه اگر كسى بگويد كه ما شرعا دليلى بر تعبد به شريعت قبلى داريم و آن رواياتى است كه در شريعت اسلام از قول پيامبر اسلام يا امامان معصوم وارد شده مبنى بر اينكه « لا تنقض اليقين بالشك و . . . » و به حكم اين روايت متعبد به شريعت سابقه مىشويم .\r\nدر جواب مىگوئيم كه استناد به كلام شارع اسلام به درد شما نمىخورد و موجب اقناع شما نمىشود ، بلكه خلف فرض و نقض غرض است زيرا استناد به استصحاب در شريعت اسلام فرع بر قبول حجيت آن است و قبول حجيت آن فرع بر اقرار و اعتراف به صدق و حقانيت شريعت اسلام است و لازمه علم به صدق اين شريعت ، علم به ارتفاع شريعت قبلى است و با علم به ارتفاع و نسخ شك در بقاء نداريم كه استصحاب بيايد و تعبد بردار باشد .\r\nقوله : و وجوب العمل : در دوران شك و ترديد بايد فحص و تحقيق نموده و حقانيت شريعت جديد را بشناسيم . اگر پس از تحقيق و مطالعه حقانيت اسلام براى ما محرز شد ، بايد به آن ايمان آوريم و اگر حقانيت شريعت سابق محرز شد ، بايد بر همان باقى باشيم ، ولى قبل از احراز صدق و رسيدن به نتيجه در صورت شك و صدق و حق بودن يك شريعت تكليف چيست ؟ تكليف عمل به احتياط است و حاكم به اين احتياط عقل است و دليل عقل ، علم اجمالى به ثبوت يكى از دو شريعت است و تا زمانى كه منجر به اختلال نظام معاش نشود ، علم اجمالى مؤثر و منجز و احتياطآور است و طريقهء احتياط جمع ميان دستورات هر دو شريعت در مقام عمل است و بايد راه احتياط را در پيش گرفت . مگر در يك صورت كه احتياط لازم نيست و در زمان شك و تحقيق به شريعت سابقه مىتوان عمل كرد و آن در فرضى است كه بدانيم كه هر دو شريعت استصحاب را حجت مىدانند .\r\n( مثلا دليل حجيت آن حكم عقل مستقل باشد كه هر دو شريعت آن را بپذيرند يا سيرهء عقلا باشد و ردعى از سوى هر دو شرع صورت نپذيرد ) كه اينجا استصحاب بقاء جارى مىكنيم تا زمانى كه علم به حال و وضع پيدا كرده و تكليف خود را روشن سازيم و جزما پيرو يك شريعت شويم . در نتيجه ، استدلال عالم كتابى به استصحاب نبوت موسى بلاوجه و مردود است .\r\n\r\n","description":"","footnote":"","page_name":" 202 ","page_number":210},
  {"content":"\r\n\r\n\r\nتنبيه سيزدهم\r\nتنبيه سيزدهم راجع به جريان استصحاب حكم خاص است . به طور كلى دليل اجتهادى و لو به صورت عموم يا اطلاق موردى را شامل شود ، بر اصل عملى و از جمله بر استصحاب تقدم دارد و با وجود دليل نوبت به اصل نمىرسد و به زودى خواهد آمد كه آيا از باب حكومت است يا از راه ورود ؟ ولى گاهى مواردى پيش مىآيد كه جاى اشكال و بحث است كه آيا دليل عام تقدم دارد يا استصحاب حكم خاص مقدم است ؟\r\nو آن در جايى است كه خطاب عامى وارد شده كه داراى دو سنخ عموم است :\r\n1 - عموم افرادى دارد ، مثل اكرم العلماء نسبت به زيد و بكر و خالد و . . . از افراد و مصاديق عالم .\r\n2 - عموم ازمانى دارد ، مثل همان مثال نسبت به امروز و فردا و پس‌فردا . . . از ازمنه و زمانها .\r\nدر مجموع مفاد خطاب مذكور اين است كه اكرام هر فردى از افراد عالم در هر زمانى از ازمنه يا براى هميشه واجب و لازم است ( ضمنا كارى نداريم كه عموم ازمانى عام از چه راهى ثابت مىشود ؟ آيا از راه وضع و لغت است كه خود مولى فرموده « اكرم العلماء فى كل يوم ، يا اكرم العلماء دائما و ابدا و مانند آن » ؟ يا از راه اجماع و دليل خارجى دانسته شود ؟\r\nيا از راه اطلاق و مقدمات حكمت باشد ؟ و . . . )\r\nو خطاب خاصى داريم كه فرد خاص از افراد عالم ( مثلا زيد ) را نسبت به زمان خاص ( مثلا جمعه ) از تحت عام اخراج نموده و فرموده : « لا تكرم زيدا يوم الجمعة » در اينجا اگر خود خطاب خاص از لحاظ زمانى عموم يا اطلاق داشته باشد و علاوه بر جمعه روز شنبه و يكشنبه و . . . را نيز شامل شود ، بحثى نيست و زيد عالم براى هميشه از عام استثناء شده و\r\n\r\n","description":"","footnote":"","page_name":" 203 ","page_number":211},
  {"content":"\r\n\r\nاكرامش واجب نيست بلكه حرام است ؛ ولى سخن در فرضى است كه خطاب خاص نسبت به ما بعد روز جمعه ساكت است و نفيا يا اثباتا حكم روز شنبه و ما بعد آن را بيان نكرده است . اينجا است كه شك مىكنيم كه در روز شنبه و ما بعد آن اكرام زيد واجب است يا حرام ؟ آيا به عموم عام برگرديم و حكم به وجوب مىكنيم يا همان حكم خاص يا حكم مخصّص ادامه دارد و حكم به حرمت مىكنيم ؟ قواعد اصولى چه چيز را اقتضا دارند ؟\r\nقوله و التحقيق : مرحوم آخوند در اين تحقيق نخست صور مسئله را كه چهار صورت است ذكر مىكنند و سپس حكم هر صورت را بيان مىكنند و خواهيم ديد كه در بعض صور فقط جاى تمسّك به عموم عام است ، و در بعضى صور فقط جاى استصحاب حكم خاص است و در بعضى صور نه جاى عام است و نه جاى استصحاب خاص و در بعض صور هم با ترتيب خاصى هم جاى استناد به عموم عام است و اگر هم به دليلى نتوانستيم بالعرض از عام استفاده كنيم ، جاى استصحاب حكم خاص است ، و آن چهار صورت عبارتند از :\r\nدر جانب عام كه عموم ازمانى دارد و شامل همهء زمانها مىشود ، گاهى زمانها ظرفيّت دارند ؛ يعنى ظرف ثبوت حكم هستند يعنى يك حكم است كه براى هميشه ادامه و استمرار دارد و چنين نيست كه با عوض شدن زمان حكم هم عوض شود ، بنابراين اكرام زيد براى هميشه هم كه واجب باشد يك وجوب اكرام است كه ادامه دارد . و گاهى هم زمانها قيديّت دارند ، يعنى مكثّر و معدّد و مفرد موضوع هستند ، يعنى هر زمانى مستقلا و جداگانه موضوع حكم است و اكرام زيد در اين روز و ساعت و زمان غير از اكرام زيد در ساعت و روز و زمان بعدى است و همان‌طور كه عموم افرادى « اكرم العلماء » ، استغراقى و انحلالى است و به تعداد افراد و مصاديق عام در واقع اطاعت و عصيان و تكليف داريم ، همچنين عموم ازمانى آن نيز استغراقى و انحلالى است و به تعداد هر زمانى اكرام زيد جداگانه واجب است و امتثال و عصيان دارد .\r\nدر جانب خاص نيز همين دو فرض مطرح است ، يعنى گاهى روز جمعه ظرف حرمت اكرام زيد است و موضوعيّتى ندارد و بگونه‌اى است كه اگر روز شنبه و يكشنبه هم اكرام زيد حرام باشد ، همان حرمت اكرام اوّلى است كه امتداد و استمرار دارد ، و گاهى روز\r\n\r\n","description":"","footnote":"","page_name":" 204 ","page_number":212},
  {"content":"\r\n\r\nجمعه موضوعيّت دارد و به‌گونه‌اى است كه اگر فرضا روز شنبه هم اكرام زيد حرام بود ، قطعا فرد ديگرى غير از اكرام زيد در روز جمعه بود .\r\nبنابراين هركدام از عام و خاص نسبت به ظرف بودن يا قيد بودن زمانها دو صورت پيدا مىكند كه حاصل ضرب آنها چهار صورت خواهد بود و ( اگر كسى رياضىاش قوى باشد ، مىفهمد كه 4 2 * 2 ) اينك بيان احكام چهار صورت به شرح زير است :\r\nقوله : فان كان مفاد : صورت اوّل اين است كه زمان در هر دو خطاب به نحو ظرفيّت اخذ شده باشد در اينجا تا قبل از روز جمعه اكرام زيد مشمول عام است و در خود روز جمعه دليل خاص بر عدم آن دلالت دارد و اكرامش حرام است ، ولى نسبت به ما بعد آن يعنى روز شنبه و مانند آن تكليف چيست ؟ در مقام تصوّر چهار احتمال وجود دارد :\r\n1 - به عمومش حكم روز شنبه را شامل شود و اكرام زيد واجب باشد ، مرحوم آخوند اين احتمال را ردّ مىكنند و مىفرمايد دليل عام حكم اين زمان را شامل نيست ، زيد از شنبه و ما بعد آن فرد جديد و مغاير با جمعه و ما قبل آنكه نيست ( مفروض بحث ما همين است كه زمان ظرف است نه قيد تا مكثّر باشد و فرد جديد درست كند و ) تا مستقلا مشمول عام باشد و اگر شمولى باشد ، همان است كه قبل از جمعه بود و كماكان استمرار دارد و على الفرض با آمدن دليل خاص آن حكم قبلى قطع شد و دلالت عام منتفى شد\r\n( و به قول شيخ اعظم ، تمسّك به عام در دو مورد است ، يكى در شك در اصل تخصيص و ديگرى در شك در تخصيص زائد ، و ما نحن فيه هيچ‌كدام نيست ، زيرا اصل تخصيص عام نسبت به جمعه محرز و مسلّم است و اگر هم اين خروج روز شنبه و ما بعد ادامه داشته باشد ، همان يك تخصيص است نه صدها تخصيص تا شك در تخصيص زائد مطرح شود و وقتى هيچ‌كدام نبود جاى اصالة العموم و استناد به عام هم نخواهد بود . )\r\n2 - خطاب خاص روز شنبه و ما بعد را شامل شود ، اين احتمال هم مردود است ، زيرا فرض ما اين است كه خاص نسبت به ما بعد جمعه ساكت است .\r\n3 - حكم عام را كه قبل از جمعه بود و روز جمعه قطع شد در روز شنبه و ما بعد آن استصحاب كنيم . اين نيز مردود است ، زيرا زمان يقين به زمان شك متّصل نيست و در\r\n\r\n","description":"","footnote":"","page_name":" 205 ","page_number":213},
  {"content":"\r\n\r\nوسط ، زمان جمعه فاصله شده و قبلا گفتيم در اجراء استصحاب احراز اتّصال لازم است . . .\r\n4 - فقط حكم خاص را استصحاب مىكنيم ، زيرا روز جمعه يقينا اكرام زيد حرام بود و روز شنبه كه چسبيده به آن است شك در حرمت اكرام داريم و اركان استصحاب تمام است . لذا استصحاب حرمت جارى مىشود . پس تكليف صورت اوّل روشن شد .\r\nقوله : نعم لو كان : براى صورت اوّل تبصره‌اى مىآورند و آن اينكه گاهى دليل عام صادر شده و زمان عمل به آن فرا رسيده و مدتى هم بدان عمل شده و در وسطهاى راه دليل خاصى وارد مىشود مثلا روز چهارشنبه فرمود : « اكرم العلماء » و تا روز جمعه به آن عمل شد و روز جمعه فرمود : « لا تكرم زيدا . . . » و ما نسبت به روز شنبه و ما بعد آن شك كرديم .\r\nحكم اين فرض همان است كه تا به حال ذكر شد كه استصحاب حكم خاص جارى مىشود ،\r\nولى گاهى دليل خاص از اوّل زمان عمل به عام صادر مىشود ، يعنى روز جمعه فرمود :\r\n« اكرم العلماء » و همان روز هم بلافاصله فرمود : « لا تكرم زيدا يوم الجمعة » كه چنين خاصّ قاطع استمرار حكم عام نيست ( زيرا هنوز استمرارى نيامده است ) اينجا است كه دليل خاص ضرر به دليل عام نمىرساند و نسبت به روز شنبه و ما بعد آن به عموم عام عمل مىشود و در واقع جمع ميان دو دليل عام و خاص اين مىشود كه نسبت به ساير افراد عالم از همين روز جمعه اكرامشان واجب است و نسبت به زيد عالم از ما بعد روز جمعه يعنى از شنبه به بعد اكرام واجب است\r\nمثال فقهى مسئله آيهء   أَوْفُوا بِالْعُقُودِ   است كه مفيد عموم است ، يعنى هر عقدى در هر زمانى از ازمنه وجوب وفا دارد سپس فرد خاص ( به نام بيع مثلا ) از عموم   أَوْفُوا بِالْعُقُودِ   خارج شده است . گاهى به اين نحو است اوّل عموم عام مستقرّ شده و تا مدتى ادامه يافته و در اثناء خطاب خاص آمده مثل باب خيار غبن كه پس از ظهور غبن ثابت مىشود و عموم اوفوا را تخصيص مىزند . در اينجا اگر شك كرد كه خيار غبن فورى است ، يعنى همان آن اوّل ظهور غبن است و پس از آن خيارى نيست يا تراخى دارد و آن ثانى و ثالث و . . . نيز خيار ثابت است ؟ از استصحاب حكم خاص استفاده مىكنيم . ولى گاهى هنوز عام\r\n\r\n","description":"","footnote":"","page_name":" 206 ","page_number":214},
  {"content":"\r\n\r\nمستقر نشده از اول خاص مطرح شده ، مثل خيار مجلس يا خيار حيوان كه از آغاز عقد تا سه روز يا تا تفرّق است . در اينجا اگر مثلا سه روز سپرى شد و ما در شب بعد از سه روز شك كرديم كه خيار حيوان باقى است يا نه به عموم عام برمىگرديم و نوبت به استصحاب حكم خاص نمىرسد .\r\nقوله : فافهم : شايد مراد اين باشد كه تفصيل مذكور ناتمام است ، بلكه اگر زمانها ظرف باشند ، در هر دو فرض ( خاص از اوّل زمان عام بيايد يا در وسط بيايد ) جاى استصحاب حكم خاص است و اگر قيد باشند در هر دو فرض جاى استناد به عموم عام است .\r\nقوله : و ان كان مفادهما : صورت دوّم اين است كه زمان در هر دو دليل ( عام و خاص ) به نحو قيديّت اخذ شده باشد . در اين صورت نسبت به اكرام زيد در روز شنبه و ما بعد فقط جاى تمسّك به عام است و جاى استصحاب حكم خاص نيست ، امّا اينكه جاى تمسّك به عام است ، فرض ما اين است كه عام داراى عموم ازمانى است ، يعنى هر زمان را شامل شد و فرض اين است كه زمانها قيديت دارند و هركدام مستقلا مشمول عام هستند آنگاه نسبت به روز جمعه دليل خاص رسيد و چون مقدم بر عام بود ، جلو عام را گرفت ، ولى نسبت به روز شنبه دليل عام مستقلا آن را شامل است و مخصّص هم نرسيد ، و شك در تخصيص اين فرد داريم ( دقيقا مثل اينكه در اخراج بكر از عام شك مىكرديم كه حتما از عموم افرادى استفاده مىشد . )\r\nو امّا اينكه جاى استصحاب حكم خاص نيست . پرواضح است ، زيرا وقتى زمانها قيد شد معنايش آن است كه اكرام زيد روز جمعه غير از اكرام زيد در روز شنبه است و دو فرد مغاير و دو موضوع جداگانه هستند و حكم موضوعى را به موضوع ديگر كشاندن نامش استصحاب نيست كه وحدت موضوع مىطلبد ، نامش قياس است كه در مذهب ما باطل مىباشد .\r\nقوله : و ان كان مفاد : صورت سوّم اين است كه زمان در خطاب عام بر نحو ظرفيّت اخذ شده و در خطاب خاص به نحو قيديت اخذ شده است . در اين صورت نسبت به روز شنبه و ما بعد آن نه جاى عموم عام است و نه جاى استصحاب حكم خاص ، امّا جاى عام\r\n\r\n","description":"","footnote":"","page_name":" 207 ","page_number":215},
  {"content":"\r\n\r\nنيست به همان دليلى كه در صورت اوّل از چهار صورت گذشت كه حكم عام منقطع شده . . . و امّا جاى استصحاب خاص نيست به همان دليل كه در صورت دوّم گذشت كه موضوع عوض شده و قياس است نه استصحاب . بنابراين نسبت به اكرام زيد در روز شنبه و ما بعد به اصل ديگرى از اصول عمليّه مراجعه مىكنيم ( اگر دوران بين محذورين بود ، اصالة التخيير جارى مىشود . اگر احتياط ممكن بود و علم اجمالى هم داشتيم ، احتياط مىكنيم و اگر علم اجمالى نبود و مجرّد شك بد وى بود اصل برائت جارى مىكنيم ) .\r\nقوله : و ان كان مفادهما : صورت چهارم اين است كه زمان در ناحيهء عام قيديّت دارد و در ناحيهء خاص ظرفيّت دارد ، در اينجا نسبت به شنبه و ما بعد در قدم اوّل از عموم عام استفاده مىكنيم به همان دليل كه در صورت دوّم گذشت كه عام هر زمان را مستقلا شامل است . . . و در قدم بعدى اگر به دليلى دستمان از خطاب عام كوتاه شد ، نوبت به استصحاب حكم خاص مىرسد به همان دليل كه در صورت اوّل از چهار صورت ذكر شد .\r\nدر پايان مىفرمايد كه تقسيم كامل و جامع همين بود كه ما انجام داديم كه چهار صورت بود و جانب خاص را هم از حيث ظرف يا قيد بودن لحاظ كرديم ، ولى شيخ اعظم در رسائل « 1 » تنها دو صورت دارد كه اگر خطاب عام عموم ازمانىاش از نوع قيديّت بود ، جاى تمسك به عام است و اگر از نوع ظرفيّت بود ، جاى تمسك به استصحاب حكم خاص است و دو صورت جانب خاص را نياورده و لذا به نظر ما اين بيان ناتمام است .\r\n\r\n\r\n","description":"","footnote":"\r\n( 1 ) - فوائد الاصول ، ص 395 .\r\n","page_name":" 208 ","page_number":216},
  {"content":"\r\n\r\n\r\nتنبيه چهاردهم\r\nآخرين تنبيه در باب استصحاب راجع به اين است كه منظور از شك لا حق در باب استصحاب چيست ؟ به طور كلّى وقتى انسان يقين سابق به حكمى يا موضوعى داشت ، در زمان لا حق چند حالت متصوّر است :\r\n1 - كماكان يقين به بقاء آن حكم يا موضوع دارد . در اين فرض تكليف روشن است و به يقين عمل مىكند .\r\n2 - يقين به ارتفاع آن حكم يا موضوع پيدا كرده ، باز تكليف روشن است و به يقين عمل مىكند .\r\n3 - ظنّ معتبر به وفاق حالت سابقه يا بقاء امر سابق دارد ، باز تكليفش عمل به ظنّ معتبر است .\r\n4 - ظنّ معتبر به خلاف حالت سابقه يا ارتفاع امر سابق دارد . باز بايد به مظنّه عمل كند و با وجود امارهء معتبره نوبت به استصحاب نمىرسد اين چهار فرض از بحث ما خارج است .\r\n5 - ظنّ غير معتبر : ظنّى كه حجّت نيست و دليلى بر حجيّت آن قائم نشده چه دليل قاطع بر ردّ آن قائم شده باشد ، مثل قياس و چه مشكوك الاعتبار باشد ، مثل شهرت فتوايى و . . .\r\n6 - ظنّ غير معتبر به خلاف حالت سابقه قائم شده است ، يعنى قبلا يقين به وجوب فلان امر داشتيم و الآن ظنّ غير معتبر به عدم وجوب داريم .\r\n7 - مجرّد شك به معناى دو احتمال متساوى الطرفين باشد ، يعنى سابقا يقين داشتيم و فعلا جهل و شك داريم و به طور مساوى احتمال بقاء و ارتفاع امر سابق را مىدهيم .\r\nحال سه صورت اخير محل بحث ما است كه آيا استصحاب در هر سه جارى مىشود يا در بعض صور جارى است ؟ مطلب بر اساس مبانى گوناگون فرق مىكند : اگر استصحاب را\r\n\r\n","description":"","footnote":"","page_name":" 209 ","page_number":217},
  {"content":"\r\n\r\nاز باب حكم عقل و به مناط ظن به بقاء حجّت بدانيم محاسبه‌اى دارد ، و اگر از راه بناء عقلاء حجّت بدانيم نتيجه‌اى دارد و اگر از راه اجماع حجّت بدانيم نتيجه‌اى دارد ولى سابقا ما اين مبانى را نپذيرفتيم و استصحاب را تنها از باب اخبار لا تنقض حجّت دانستيم و الآن بر همين مبنا محاسبه مىكنيم و مىگوييم :\r\nدر لسان اخبار صحبت از نقض يقين به شك مطرح شده نه نقض يقين به ظن . آنگاه اگر واژهء شك به معناى اصطلاحى منطقى آن باشد ( دو احتمال متساوى الطرفين در مقابل صفت قطع و ظن و وهم ) بايد گفت استصحاب در فرض مجرد شك در بقاء و ارتفاع ( صورت هفتم ) جارى مىشود و مصداق اخبار است و در فرض ظن به بقاء هم به طريق اولى و به مفهوم موافقت جارى مىشود ولى در فرض ظن به ارتفاع جارى نمىشود زيرا اين فرض مشمول اخبار نيست و دليل ديگرى هم بر حجيّت استصحاب نداريم .\r\nولى اگر كلمهء شك را به معناى عامّ ( نقطهء مقابل علم كه تقابل ملكه و عدم ملكه دارند و علم ملكه يا امر وجودى است و شك عدم ملكه يا امر عدمى است اى عدم العلم كه شامل ظنّ و احتمال راجح و شك مصطلح يا دو احتمال مساوى و وهم يا احتمال مرجوح مىشود ) . بگيريم ، بايد گفت در هر سه فرض مورد بحث استصحاب جارى مىشود ، حتّى در فرض ظنّ غير معتبر به خلاف حالت سابقه ، تا چه رسد به فرض ظنّ به وفاق حالت سابقه\r\nمختار مرحوم آخوند همين است كه شك در اخبار باب به معناى عام كلمه به كار رفته و در هر سه فرض جاى استصحاب است و براى اين مطلب شواهد و دلايلى دارند كه در مجموع چهار شاهد است :\r\n1 - تصريح اهل لغت : دانشمندان لغت واژهء شك را به معناى عدم العلم و خلاف اليقين معنا كرده‌اند كه شامل ظن و وهم هم مىشود و نمونه‌اش سخن جوهرى در صحاح اللغة « 1 » فيّومى در مصباح « 2 » . و طريحى در مجمع البحرين « 3 » است و لكن به قول مرحوم آيت اللّه\r\n\r\n\r\n","description":"","footnote":"\r\n( 1 ) - الصحاح ، ج 4 ، ص 1594 .\r\n( 2 ) - مجمع البحرين ، ج 5 ، ص 276 .\r\n( 3 ) - مصباح المنير ، ص 320 ، مادّهء شكك .\r\n","page_name":" 210 ","page_number":218},
  {"content":"\r\n\r\nحكيم : طريحى اين مطلب را به ائمهء لغت نسبت داده است « 1 » و گفتار اهل فن ارزش دارد .\r\n2 - استعمالات معصومين : در لابلاى روايات معصومين ( ع ) نيز در ابواب گوناگون واژه شك به معناى عامش به كار رفته و عمده باب شك در عدد ركعات نماز است كه در شرح لمعه نيز اين بحث مطرح بود .\r\n3 - اخبار و روايات باب استصحاب كه در مقام تحديد و بيان حدّ و مرز و ضابطهء نقض يقين هستند فرموده‌اند كه يقين را با شك نقض نكن ، بلكه با يقين بر خلاف حالت سابقه نقض كن ! وجه استدلال اين است كه روايات نقض يقين به شك را مطرح كرد ، و نقض يقين به يقين را مطرح كرد ، ولى نقض يقين به ظنّ بر خلاف را مطرح نكرد . آنگاه اگر از كلمهء شك همان معناى خاص و اصطلاح ( دو حالت مساوى ) اراده شود ، پس روايات در مقام بيان ضابطه ناقص بيان كرده و حكم نقض يقين به ظن را نگفته ، ولى اگر شك را به معناى اعم بگيريد ، ضابطه مذكور كلّى بوده و به درد قانونيّت مىخورد و متناسب با مقام ضابطه و بيان حدّ و مرز همين است كه از شك ، مطلق عدم العلم اراده شود .\r\n4 - در اوّلين صحيحه از روايات باب استصحاب راوى پرسيد : « فان حرّك فى جنبه شىء و هو لا يعلم . . . » يعنى شخص در حال چرت زدن است و چشمانش را بسته و نمىدانيم خواب است يا بيدار . آيا اگر چيزى در پهلوى او حركت داده شود ( و جابجا گردد ) و وى متوجّه نشود ، اين نشانهء خواب است و بايد وضو بگيرد ؟ امام فرمود : « لا حتى يستيقن انه قد نام . . . » يعنى خير بدين‌وسيله وضو واجب نمىشود تا زمانى كه يقين كند كه خوابيده است .\r\nكيفيّت استدلال : مىدانيم كه جابجا كردن چيزى در كنار آن شخص و متوجّه نشدن او از امارات ظنّيه است و دائما يا غالبا ظنّ به خواب مىآورد و انسانهاى اطراف اين شخص احتمال قوى مىدهند كه وى خوابيده باشد و اگر هم دائم يا غالب نباشد ، ولى اين مقدار مسلّم است كه گاهى مفيد ظنّ است و در اين ترديد نيست . از طرفى با وجود اين مطلب كه امارهء مذكور مفيد ظنّ است ، امام ( ع ) استفصال نكرد و نپرسيد كه آيا بدين‌وسيله ظنّ به نوم\r\n\r\n\r\n","description":"","footnote":"\r\n( 1 ) - حقايق الاصول ، ج 2 ، ص 524 .\r\n","page_name":" 211 ","page_number":219},
  {"content":"\r\n\r\nپيدا كردى يا خير ؟ و به نحو عموم و اطلاق و كلّى فرمودند : خير وضو واجب نيست و بنا را بر يقين سابق بگذارد و يقين سابق را نشكند تا زمانى كه يقين به خواب پيدا كند ، از اين ترك استفصال ( با توجه به اينكه استفصال بجا بود ) مىفهميم كه از نظر امام ( ع ) فرقى ميان صورت ظنّ به نوم و غير اين صورت نيست و در هر حال استصحاب بقاء وضو جارى مىشود و اختصاص به فرض شك مصطلح در بقاء ندارد .\r\nقوله : و قد استدل : مرحوم شيخ انصارى هم مدعاى آخوند را دارند و شك را به معناى اعمّ گرفته و در هر سه فرض استصحاب را جارى مىدانند ؛ ولى دو دليل ديگر براى اين مدّعا آورده‌اند كه مورد پسند مرحوم آخوند نيست :\r\n1 - اجماع قطعى : همهء كسانى كه استصحاب را از باب اخبار حجّت دانسته‌اند ، اتّفاق نظر دارند كه استصحاب اختصاص به فرض شك مصطلح ندارد و در فرض ظنّ غير معتبر به خلاف هم جارى مىشود . پس يك دليل شيخ ، اجماع است .\r\nمرحوم آخوند مىفرمايد كه اوّلا قبول نداريم كه همهء فقهايى كه استصحاب را از باب اخبار حجّت مىدانند چنين نظرى داشته باشند . ثانيا برفرض كه چنين اتّفاق‌نظرى باشد ، ولى ارزش ندارد و دليل مستقل نيست ، زيرا به احتمال قوى همهء آنها از اخبار و روايات همين برداشت را كرده‌اند ( بر اساس شواهدى كه ما از اخبار آورديم ) . و بنابراين اجماع مدركى بوده و ارزش نخواهد داشت .\r\n2 - ظنّ غير معتبر دو گونه است :\r\n1 - ظنّى كه دليل قاطع بر ردّ آن قائم شده مثل قياس\r\n2 - ظنّى كه مشكوك الاعتبار است ، يعنى دليلى بر حجيّت آن نداريم ، اگرچه دليلى بر ردّ آن‌هم نداريم مثل شهرت فتوائى . حال اگر ظنّ غير معتبر از قسم اوّل باشد ، وجودش كالعدم است ، هر حكم قبل از ظن كذائى بود ، پس از ظنّ هم همان حكم خواهد بود و ظن بود و نبودش يكسان است عملا چنين ظنّى حكم شك را دارد و استصحاب جارى مىشود ، و اگر از قسم ثانى باشد ، درست است كه ظنّ به خلاف دارم ولى اعتنا به اين ظنّ و نقض يقين با آن برمىگردد نه نقض يقين شك ، زيرا چنين ظن پشتوانه ندارد و مشكوك\r\n\r\n","description":"","footnote":"","page_name":" 212 ","page_number":220},
  {"content":"\r\n\r\nالاعتبار است و نقض يقين به شك هم كه به حكم اخبار باب جايز نيست . پس اخبار باب فرض وجود ظنّ غير معتبر بر خلاف حالت سابقه را نيز شامل است .\r\nمرحوم آخوند در پاسخ مىفرمايد : معناى اينكه اماره يا ظنّى غير معتبر مىباشد ، اين است كه اين اماره مفاد و مؤداى خود را ثابت نمىكند ( و مثل يقين به امرى نيست كه متعلّق خود را ثابت كند و مثل ظنّ معتبر نيست كه منجّز يا معذّر باشد . ) فى المثل با ظنّ غير معتبر بر وجوب جمعه ، وجوب ثابت نمىشود ، ولى منافاتى ندارد كه چنين ظنى جلو استصحاب را بگيرد و مانع از جريان استصحاب باشد و ما را وادار كند به اينكه در صورت چنين ظنّى به سراغ اصل عملى ديگرى برويم .\r\nپس حقّ در استدلال همان است كه از خود اخبار باب استفاده كنيم كه شك به معناى اعم است و صورت ظنّ غير معتبر بر خلاف را هم شامل است ؛ و گرنه استدلالهاى ديگرى قابل مناقشه است به بيانى كه ذكر شد .\r\n\r\n","description":"","footnote":"","page_name":" 213 ","page_number":221},
  {"content":"\r\n\r\n\r\nتتمّهء استصحاب\r\nپس از اتمام تنبيهات باب ، مطالبى را در پايان تحت سه عنوان تتمّه ، خاتمه ، تذنيب ذكر مىكنند . تتمّه استصحاب دربارهء برخى از اركان و مقوّمات و شروط جريان استصحاب است . مرحوم آخوند و مرحوم شيخ اعظم بحث جدايى براى اين مطالب منعقد نكرده‌اند و تنها در لابلاى مباحث باب ، شرايط جريان استصحاب را ذكر فرموده‌اند ؛ ولى مرحوم مظفّر در اصول فقه بحث جدايى با عنوان « مقوّمات الاستصحاب » تشكيل داده و هفت امر را مورد بحث قرار داده‌اند و مرحوم مشكينى هم در حاشيهء كفايه شروط جريان را فهرست نموده‌اند . ، فعلا مرحوم آخوند دو امر را بيان مىكنند :\r\n1 - يكى از شروط جريان استصحاب بقاء موضوع است ( به بيانى كه به زودى خواهد آمد . )\r\n2 - شرط ديگر آن است كه يك امارهء معتبرى در مورد استصحاب نباشد ، و گرنه با وجود اماره نوبت به اصل نمىرسد حتّى اگر اماره موافق اصل باشد ( و مفاد هر دو وجوب باشد مثلا ) تا چه رسد به فرض مخالف بودن اماره با اصل كه به طريق اولى نوبت به اصل نمىرسد سرّ مطلب به زودى بيان مىشود . حال دربارهء دو شرط مذكور دو مقام از بحث مىآورند .\r\nمقام اوّل راجع به شرط اوّل يعنى بقاء موضوع است و در اين رابطه چهار پرسش و پاسخ مطرح است :\r\n1 - مراد از موضوع چيست ؟ مرحوم آخوند متعرّض اين مطلب نشد ، ولى شيخ اعظم در رسائل فرموده كه مراد از موضوع ، معروض مستصحب است ، فى المثل اگر وجوب نماز جمعه را استصحاب كنيم ، مستصحب ما خود وجوب است و معروض آن نماز جمعه\r\n\r\n","description":"","footnote":"","page_name":" 214 ","page_number":222},
  {"content":"\r\n\r\nاست . يا اگر حيات زيد را استصحاب كنيم ، مستصحب خود حيات است و معروض آن وجود زيد است كه مىگوييم : زيد حىّ است و حيات را بر زيد حمل مىكنيم . « 1 »\r\n2 - منظور از بقاء موضوع در باب استصحاب چيست ؟ دو تفسير براى اين مطلب ذكر مىكنند :\r\nتفسير اولى از مرحوم آخوند است . منظور از بقاء موضوع ( و محمول ، در واقع هر دو مراد است ، ولى چون بقاء موضوع اصل است و يا چون وحدت محمول و حكم مسلم گرفته شده ، لذا آن را ذكر نكرده و تنها بقاء موضوع را ذكر كرده‌اند و گرنه قضيه هم موضوع دارد و هم محمول ) عبارتست از اتحاد قضيهء متيقنه و مشكوكه .\r\nبيان مطلب ما در استصحاب دو قضيه داريم يكى قضيه متيقنه ؛ فى المثل در زمان سابق يقين داشتيم به اينكه زيد عادل است ، نماز جمعه واجب است و . . . و ديگرى قضيهء مشكوكه كه فعلا در زمان لا حق شك داريم كه آيا زيد عادل است يا خير ؟ . . . و اينكه صحبت از قضيه به ميان مىآورند براى آن است كه در استصحاب يقين و شك مطرح و از مقومات است و يقين و شك به نسبت بار مىشود و نسبت در قضيّه است و معنا ندارد كه در امر تصورى يقين يا شك كنيم . مثلا يقين به زيد دارم كه معقول نيست و بايد گفت كه يقين به وجود زيد ، حيات زيد ، عدالت زيد و . . دارم يا شك در زيد دارم معقول نيست و بايد گفت كه شك در وجود زيد دارم و . .\r\nحال منظور از بقاء موضوع و محمول آن است كه دو قضيه متيقنه و مشكوكه از لحاظ موضوع و محمول اتحاد و يگانگى داشته باشند ؛ يعنى موضوع قضيه مشكوكه همان موضوع قضيه متيقنه است ( مثلا زيد ) و محمول و حكم هر دو يكى است مثلا ( عدالت ) و تنها فرقشان در اين است كه در سابق يقين داشتيم به وجود و ثبوت عدالت براى زيد و الآن شك داريم در بقاء عدالت براى زيد و از اركان استصحاب اين اتحاد است متفرع بر اين اگر موضوع عوض شده باشد ؛ يعنى يقين به عدالت زيد داشتيم و شك در عدالت بكر داريم .\r\nيا اگر محمول عوض شده باشد ؛ يعنى يقين به عدالت زيد تعلق داشت و شك به سخاوت\r\n\r\n\r\n","description":"","footnote":"\r\n( 1 ) - فرائد الاصول ، ص 399 .\r\n","page_name":" 215 ","page_number":223},
  {"content":"\r\n\r\nاو بار شد ، يا اگر هر دو عوض شده باشد ، يعنى متعلق يقين عدالت زيد بود و متعلق شك حيات بكر است ، در اين موارد استصحاب نيست .\r\n3 - قوله : ضرورة انه : قبل از پرداختن به تفسير دوم بقاء موضوع ، پرسش سوم مطرح است كه دليل لزوم بقاء موضوع يا اتّحاد دو قضيه چيست ؟ مرحوم آخوند دو دليل مىآورند :\r\nالف ) اگر موضوع همان موضوع نباشد و دو قضيه از اين لحاظ اتحاد نداشته باشند ( يقين به عدالت زيد بود و شك در عدالت بكر است ) شك ما در بقاء ما كان نخواهد بود ، بلكه شك در حدوث امر جديد است و در استصحاب شك در بقاء لازم است و استصحاب « ابقاء ما كان » است نه « احداث امر جديد . »\r\nب ) اگر موضوع عوض شده باشد و ما استصحاب عدالت بكر را جارى نكنيم ، كسى نمىتواند بگويد كه شما يقين سابق را با شك نقض كرديد . هرگز عنوان نقض اليقين صدق نمىكند ؛ زيرا يقين به عدالت زيد بود كه نقض نشده و كسى از آن رفع يد نكرده و آنكه رفع يد شده ، عدالت بكر است كه از اول مشكوك است ، پس استصحاب عدالت بكر نكردن نقض يقين به شك نيست و تا عنوان نقض يقين به شك صدق نكند ، اصلا اخبار استصحاب پياده نمىشود و « لا تنقض اليقين بالشك » جارى نمىشود .\r\nقوله : و الاستدلال : شيخ اعظم استدلال ديگرى براى لزوم بقاء موضوع آورده كه به عقيدهء آخوند ناتمام است ، ولى بايد توجه داشت كه اين استدلال مبتنى بر تفسير دوم از بقاء موضوع است كه خود شيخ اعظم دارند و لذا خوب است اين بخش را به اين ترتيب بيان كنيم :\r\nنخست تفسير شيخ از بقاء موضوع : منظور از بقاء موضوع عبارتست از احراز وجود موضوع در خارج ، فى المثل وقتى ما عدالت زيد را استصحاب مىكنيم ، نخست بايد معروض اين مستصحب يعنى اصل وجود زيد و حيات او محرز باشد تا بتوانيم عرض عدالت را استصحاب كرده و بر معروضش كه زيد باشد مترتب كنيم ؛ و گرنه بدون احراز موضوع جاى استصحاب نيست .\r\n\r\n","description":"","footnote":"","page_name":" 216 ","page_number":224},
  {"content":"\r\n\r\nسپس دليل شيخ اعظم را مىآوريم : اگر موضوع محرز نباشد ، از دو حال خارج نيست .\r\nبا موضوع در واقع نيست و موضوع ديگرى هم جايگزين نشده . در اين فرض استصحاب عدالت و ابقاء آن از قبيل بقاء عرض بدون معروض و حال بدون محل است كه محال عقلى است . و يا موضوع تغيير كرده و جاى زيد بكر آمده . در اين صورت هم استصحاب و ابقاء همان عدالت سابق به معناى انتقال عرض ( عدالت ) از موضوعى ( زيد ) به موضوع ديگر ( بكر ) است و اين نيز محال است و هر عرضى متقوم به معروض خويش و قائم به او و متشخص و متحقق به اوست و انفكاكش محال است . لذا تنها در يك فرض استصحاب مىآيد و آن اين است كه خود موضوع و معروض مستصحب محفوظ و محرز باشد و در حال يقين و شك موضوع يكى است كه زيد باشد و محمول يا عدالت مشكوك است كه استصحاب مىشود . « 1 »\r\nدر قدم سوم نقد آخوند از استدلال شيخ را بيان مىكنيم : درست است كه حقيقتا و تكوينا و عقلا عرض بدون موضوع محال است ، انتقال عرض به معروض ديگر هم محال است ( و كندن عرض از موضوع مساوى است با نابودى آن چون وجودش لغيره است و نه لنفسه ) ولى بحث ما فعلا در يك امر حقيقى و تكوينى و عقلى نيست ، بلكه در يك امر اعتبارى تعبدى شرعى است كه زمام امرش به دست شارع و معتبر است و غرض اصلى از استصحاب عدالت تعبد به آثار عدالت است . در اين‌گونه موارد احراز موضوع عدالت خارجا لازم نيست و جاى آن دقتها و استدلال‌هاى عقلى نيست .\r\nدر قدم چهارم اصل تفسير شيخ اعظم از بقاء موضوع خدشه دارد و نمىتوان بقاء موضوع ( به معناى احراز وجود موضوع در خارج ) را از شرط استصحاب دانست و جريان استصحاب را منوط به آن دانست و اگر آن امر نبود ، استصحاب هم جارى نشود ( از باب اذ انتفى الشرط انتفى المشروط ) و سر مطلب آن است كه گاهى احراز موضوع در خارج نه تنها لازم نيست ، بلكه اصلا جايز هم نيست و احراز آن قادح و مخل به جريان استصحاب است ، فى المثل در استصحاب حيات زيد اگر اصل وجود زيد در خارج محرز و مسلم\r\n\r\n\r\n","description":"","footnote":"\r\n( 1 ) - فرائد الاصول ، ص 400 .\r\n","page_name":" 217 ","page_number":225},
  {"content":"\r\n\r\nباشد ، حيات او هم مسلم است ( حيات زيد با وجود زيد يكى است يا ملازمه دارند ) و در نتيجه شكى نمىماند تا جاى استصحاب باشد ،\r\nگاهى هم احراز موضوع و لو جايز و ممكن است و مخل نيست ، ولى لزومى ندارد و معتبر نيست . فى المثل عدالت زيد را براى جواز تقليد استصحاب مىكنيم . در اينجا مهم احراز عدالت است و لو تعبدا و با استصحاب ؛ اما احراز وجود زيد مهم نيست ، زيرا جواز تقليد بر وجود زيد مترتب نيست . ( منظور بقاء بر تقليد است كه از ميت هم جايز است ) تا نيازى به احراز آن باشد .\r\nآرى گاهى هم احراز موضوع لازم است ، فى المثل اگر اثر شرعى بقاء عدالت زيد ، جواز اقتدا به زيد باشد ، وجوب اكرام زيد باشد ، وجوب انفاق او باشد و . . . . اين‌ها فرع بر اين است كه زيدى باشد و تا وجود زيد كه موضوع و معروض مستصحب است احراز نشود استصحاب عدالت تنها كافى نيست و اين آثار شرعى را ندارد . در اينجا از باب مقدمه احراز موضوع لازم است ؛ ولى كليت ندارد و نمىتوان بقاء موضوع را به اين معنا و تفسير ، يكى از شروط جريان استصحاب دانست .\r\n4 - قوله : و انما الاشكال : پرسش چهارم اين است كه مناط اتحاد دو قضيه چيست ؟ چه كسى بايد حاكم به اين اتحاد باشد ؟ آيا مناط دقت عقلى است و عقل بايد حكم كند كه اين قضيهء مشكوكه همان قضيهء متيقنه است يا مناط نظر عرف است و عرف با ديد مسامحى حكم به اتحاد كند ؟ يا مناط لسان دليل است و شرع بايد حكم به اتحاد كند ؟ قبل از پاسخ به اين سؤال و تحقيقى كه آخوند ( ره ) خواهند داشت ، مناسب است فرق اين سه مناط را بدانيم . مرحوم مشكينى در حاشيه مبسوطا محاسبه كرده و نسبتها را به دست آورده و براى هر مورد مثالهاى متعدد ذكر فرموده‌اند ؛ ولى مقدارى كه در متن كفايه آمد به قرار ذيل است .\r\nتفاوت مناط اول ( حكم عقل ) با دو مناط ديگر ( عرف و لسان دليل ) در اين است كه اگر مناط حكم عقل باشد و دو قضيه بايد از نظر دقت عقلى اتحاد داشته باشند ، لازمه‌اش آن است كه در باب احكام شرعيه استصحاب مطلقا جارى نشود و ما استصحاب حكمى نداشته باشيم ، زيرا هميشه شك در بقاء حكم مسبب از شك در بقاء موضوع است ( به جز\r\n\r\n","description":"","footnote":"","page_name":" 218 ","page_number":226},
  {"content":"\r\n\r\nدر شك در حكم به خاطر احتمال نسخ كه استصحاب الحكم اجماعى است ) زيرا اگر موضوع با جميع حدود و قيود و اجزاء و خصوصيات و شروط محرز باشد ، شك در حكم معنا ندارد و حكم حتما موجود است ؛ زيرا موضوع به منزلهء علت براى حكم است و تخلف معلول از علت نشايد و لذا همواره شك در حكم از شك در موضوع سرچشمه مىگيرد .\r\nفى المثل آبى كه يكى از اوصافش با نجاست تغيير كرده بود نجس است . پس از مدتى تغيير خودبه‌خود زايل شده و شك در بقاء نجاست داريم ، يا نماز جمعه در عصر حضور واجب بود و الآن عصر غيبت است و شك در بقاء وجوب داريم و . . . و اگر مناط دقت عقلى باشد ، عقل مىگويد هر قيد و خصوصيت و جزئى كه از موضوع كم يا زياد شود موضوع تغيير كرده ( المركب ينتفى بانتفاء احد اجزائه او قيوده و . . . ) و حكم موضوع قبلى را به اينجا كشاندن نامش قياس است نه استصحاب . در نتيجه تنها در موضوعات استصحاب جارى مىشود ، فى المثل حيات زيد قبلا يقينى بوده و فعلا مشكوك است و همان‌كه متيقن بود هم‌اكنون مشكوك است ( زمان هم كه ظرف ست و دخالتى ندارد و الا اگر قيد باشد ، در هيچ موردى استصحاب جارى نمىشود . ) و حقيقتا اين مشكوك همان متيقن است و استصحاب قابل جريان است .\r\nاما اگر مناط اتحاد حكم عرف يا لسان دليل باشد ، استصحاب حكم هم قابل جريان است ، زيرا عرف مسئله عصر حضور و غيبت را از مقومان موضوع ندانسته و از تبادل حالات مىداند ، در لسان دليل هم حكم روى نماز جمعه و رفته و اگر احتمال داديم كه عصر حضور هم دخيل باشد ، به آن اعتنا نكرده و وجوب جمعه را استصحاب مىكنيم .\r\nقوله : كما انه ربما : اما تفاوت اينكه مناط اتحاد ، نظر عرف باشد با اينكه مناط لسان دليل باشد فرض كنيد دليل مىگويد : « العنب اذا غلى يحرم » و مىدانيم كه عنب از نظر معنى و مفهوم غير از زبيب است ، چه اينكه رطب غير از تمر است ، درخت غير از چوب است و . . . آنگاه اگر شك كرديم كه آيا زبيب هم حكم عنب را دارد يا نه ؟ چنانچه مناط لسان دليل باشد جاى استصحاب نيست زيرا موضوع عوض شده و زبيب غير از عنب است\r\n\r\n","description":"","footnote":"","page_name":" 219 ","page_number":227},
  {"content":"\r\n\r\nو جمود بر ظاهر تعبير مانع از جريان استصحاب است ، ولى اگر مناط راى و نظر عرف باشد ، عرف مناسبات حكم و موضوع را لحاظ مىكند و چه‌بسا در مواردى براى عنوانى كه در خطاب آمده موضوعيت و خصوصيت قائل مىشود و با تغيير آن عنوان هرگز حكم را جارى نمىكند . مثلا دليل گفته از مجتهد عادل تقليد كن و اين عنوان از عناوينى است كه حدوثا و بقائا در جواز تقليد دخيل است . حال اگر پس از مدتى اجتهاد از بين رفت يا عنوان عدالت از بين رفت ، قطعا حكم هم منتفى است و جاى استصحاب نيست .\r\nولى در مواردى هم براى عنوان مذكور در دليل ، خصوصيت قائل نيست و آن را عنوان مشير و طريق به سوى ذات مىداند و نبود آن را از قبيل تبادل حالات مىداند كه حالتهاى گوناگون بر ذات عارض مىشوند ؛ ولى ذات همان است ، فى المثل راوى از امام پرسيد : در معالم دينم به چه كسى مراجعه كنم ؟ امام فرمود : عليك بهذا المجالس ؛ يعنى زراره . حال آيا عنوان جالس بودن نقشى و دخالتى در جواز رجوع دارد ؟ هرگز ، بلكه از باب اينكه فعلا در اين حالت به سر مىبرد و سائل هم به غير اين تعبير او را نمىشناسد امام فرمود : عليك . . . .\r\nو گرنه موضوع اصلى خود زراره است كه داراى صلاحيت است و فرقى ندارد كه در حال جلوس باشد يا قيام و اين‌ها از مقولهء تبادل حالات است نه تغيير موضوع . اينجا اگر شك كرديم كه در حال قيام زراره هم حق رجوع به او داريم يا نه ؟ استصحاب حتما جارى است .\r\nو مثال « العنب اذا غلى يحرم » از اين باب است ؛ يعنى و لو در لسان دليل كلمهء عنب آمده و از نظر لغت و معنى عنب غير از زبيب است ؛ ولى عرف روى ملاحظاتى كه دارد عنوان عنب بودن و زبيب بودن را از قبيل حالات مىداند و تبادل و جابجا شدن آنها را موجب تغيير در خود موضوع نمىداند و لذا اگر هم شك كند كه زبيب همان حكم را دارد يا نه ، استصحاب بقاء را جارى مىكند . و چه‌بسا قرينهء مناسبت حكم و موضوع كه از قرائن عرفيه است به قدرى قوى و روشن باشد كه صلاحيت داشته باشد قرينه بر مراد از خطاب باشد و در نتيجه لسان دليل با تفاهم عرفى متحد و يكى باشد و استصحاب جارى شود . تا اينجا با فرق سه مناط با يكديگر آشنا شديم .\r\nقوله : و لا يخفى ان : از اينجا زمينه‌سازى مىكنند براى پاسخ به پرسش دوم و تعيين\r\n\r\n","description":"","footnote":"","page_name":" 220 ","page_number":228},
  {"content":"\r\n\r\nاينكه مناط اتحاد دو قضيه آيا حكم عقل و دقت عقلى است ؟ يا ديد عرف است ؟ يا لسان دليل ؟ در مقدمه مىفرمايند : در دليل استصحاب يعنى « لا تنقض اليقين بالشك » سه كلمه وجود دارد : 1 - نقض 2 - يقين 3 - شك ، مفاد اخبار اين است كه يقين سابق را با شك لا حق نبايد نقض كنى و بشكنى و بايد ديد كه كجاها اگر به يقين سابق اعتنا نكنيم ، عنوان نقض حقيقتا صادق است و كجاها صدق نمىكند ؟ نسبت به كدام موضوع صدق مىكند ؟ نسبت به كدام صادق نيست ؟ آيا نسبت به موضوع عقلى يا عرفى يا موضوعى كه در لسان دليل است ؟\r\nقوله : فالتحقيق : پاسخ آخوند اين است كه مناط اتحاد ميان دو قضيه عرف است و عنوان نقض يقين به شك بايد عرفا صادق باشد و دقت عقلى مناط نيست ؛ زيرا احكام مخصوص مدققان و محققان و موشكافان نيست و مخاطب به اين احكام عموم مردم مىباشند و دقتهاى عقلى مناط نيست .\r\nهمچنين لسان دليل هم مناط نيست ، زيرا از خارج اين مطلب را مىدانيم كه شارع مقدس در خطابات خويش روش و منش خاصى ندارد و برطبق سيرهء عقلاء و محاورات عرفيه خطاباتش را صادر فرموده و از نظر فهم عرفى هم دانستيم كه بعضى از عناوين موضوعيت دارند و دخيل در حكم مىباشند و قسمتى از آنها عنوان مشير است و . . . در نتيجه بايد از نظر عرف دو قضيه اتحاد داشته باشند تا استصحاب جارى شود . و لو از نظر عقلى يا لسان دليل اين مطلب محرز نباشد و در مثال « العنب اذا غلى يحرم » اين حالات نيست و در هر دو حال استصحاب جارى مىشود .\r\nقوله : و لا يستصحب فيما : فيما بين حكم عقل و ديد عرف عموم و خصوص من وجه است . گاهى به دقت عقلى موضوع تغيير كرده و جاى استصحاب نيست ، ولى به ديد عرفى موضوع باقى است و جاى استصحاب است و مثالش قبلا در بيان فرق ميان مناطها گذشت كه وجوب نماز جمعه در عصر غيبت باشد .\r\nگاهى هم به دقت عقلى موضوع باقى است ، ولى از نظر عرف و عقلاء تغيير كرده و جاى استصحاب نيست و در اين فراز به اين مورد اشاره شده و مثالش در استصحاب كلى\r\n\r\n","description":"","footnote":"","page_name":" 221 ","page_number":229},
  {"content":"\r\n\r\nقسم ثالث بود كه عقلا استحباب وجوب دو مرتبه از يك حقيقت بودند و وجوب مرتبهء اكيدهء آن بود و اگر قطعا اين مرتبه رفته ولى شك داريم كه كلا طلب از بين رفته يا مرتبهء ضعيفهء آن باقى است ، استصحاب بقاء عقلا جا داشت ، ولى عرف و عقلاء همهء احكام خمسه را مغاير و متضاد با يكديگر مىدانستند و در نتيجه استحباب غير از وجوب است و استصحاب جا ندارد .\r\nگاهى هم از هر دو نظر موضوع همان موضوع است و اتحاد دو قضيه محفوظ است و آن در استصحاب موضوعات ( مثل حيات زيد ، عدالت بكر و . . . ) بود كه قبلا گذشت و طبق هر دو مناط حيات زيد مشكوك ، همان حيات زيد متيقن است و . . . و جاى استصحاب بقاء است على كل حال .\r\nقوله : المقام الثانى : مقام اول راجع به يكى از شروط ضرورى دربارهء استصحاب بود به نام بقاء موضوع يا اتحاد دو و قضيه كه تا به حال تشريح شد و اما مقام ثانى راجع به يكى ديگر از شروط استصحاب و ساير اصول عمليه است . به طور كلى استصحاب يا هر اصل عملى ديگر وقتى جارى مىشوند كه در مورد آنها يك امارهء معتبرى نباشد : و گرنه با وجود امارهء معتبر نوبت به استصحاب نمىرسد ؛ زيرا استصحاب يا ديگر اصول عمليه در موردى جارى مىشوند كه دست ما از رسيدن به واقع كوتاه باشد و هيچ طريقى الى الواقع نباشد و مىدانيم كه امارهء معتبر طريق به سوى واقع است و هنوز به بن‌بست نرسيده‌ايم تا نوبت به وظيفهء عملى تعبدى شاك برسد .\r\nو بالجمله اصل تقدم اماره بر اصل عملى جاى بحث ندارد و حتما مقدم است و با وجود اصل جارى نمىشود ؛ ولى سخن در نحوهء تقدم است كه از چه باب اماره بر اصل مقدم است ؟ آيا از باب ورود مقدم است يعنى اماره وارد بر اصل است و دليل وارد بر دليل مورود مقدم است ؟ يا از باب حكومت است كه اماره حاكم بر اصل است و دليل حاكم بر دليل محكوم مقدم است ؟ يا از باب توفيق و جمع عرفى ميان دو دليل اماره و استصحاب ، اماره مقدم است ؟ ( توفيق يا جمع مصاديق متعددى دارد كه مبسوطا در اوايل باب تعارض ادله در مقصد هشتم خواهد آمد . )\r\n\r\n","description":"","footnote":"","page_name":" 222 ","page_number":230},
  {"content":"\r\n\r\nقوله : و التحقيق : مختار مرحوم آخوند اين است كه تقدم اماره بر اصل از باب ورود است ، بيان مطلب : ورود آن است كه دليل وارد موضوع دليل مورود را نابود مىكند و از بين مىبرد و با آمدن آن ، دليل مورود از باب سالبهء به انتفاء موضوع مىشود ،\r\nمنتها گاهى اين ورود و از بين بردن موضوع وجدانا و واقعا و حقيقتا صورت مىگيرد مثل امارهء معتبر نسبت به اصول عمليهء عقليه كه موضوع برائت عقلى عدم البيان است و امارهء معتبره بيانيت دارد و « اذا جاء البيان ارتفع عدم البيان » واقعا .\r\nو گاهى ورود تعبدى و تنزيلى است نه حقيقى و وجدانى ؛ يعنى دليل وارد كانّ موضوع دليل مورود را نابود كرد نه واقعا يعنى گرچه وجدانا موضوع باقى است ، ولى از آنجا كه بىخاصيت و بىفايده است كانّ نيست و گويا منتفى است . مثل امارهء معتبر نسبت به اصول عمليهء شرعيه و از جمله نسبت به استصحاب .\r\nبيان مطلب : گاهى اماره مخالف استصحاب است ، يعنى استصحاب نتيجه‌اش بقاء وجوب جمعه در عصر غيبت است ، ولى اماره معتبر ( خبر ثقه ) بر عدم وجوب دلالت كرده . در اينجا اگر ما به يقين سابق عمل نكرديم و از آن رفع يد كرده و بنا را بر وجوب نگذاشتيم ، كسى نمىتواند بگويد كه اين كار شما نقض يقين به شك است و اخبار لا تنقض اجازهء اين كار را به شما نمىدهد ؛\r\nزيرا در پاسخ خواهيم گفت كه اين كار نقض يقين به يقين است كه در ذيل اخبار استصحاب بدان امر شديم و فرمود : « و لكن انقضه بيقين آخر » منتها اماره يقين وجدانى نيست ، بلكه يقين تعبدى و تنزيلى است كه از حيث آثار و احكام با يقين وجدانى فرقى ندارد و گرنه با قيام اماره علم و يقين نمىآيد و عدم العلم و احتمال و شك به معناى اعم وجدانا منتفى نمىشود . پس با آمدن اماره ما يقين تنزيلى به خلاف حالت سابقه داريم و با آمدن يقين به خلاف جاى استصحاب نيست و « نقض اليقين بالشك » صدق نمىكند .\r\nو گاهى اماره موافق اصل است ؛ يعنى در مثال مزبور خبر ثقه هم بر وجوب دلالت دارد و به هركدام عمل شود نتيجه‌اش وجوب جمعه است ، ولى اينكه ما بنا را بر وجوب گذاشته و از آن رفع يد نمىكنيم نه بر اين اساس است كه رفع يد كردن نقض يقين به شك\r\n\r\n","description":"","footnote":"","page_name":" 223 ","page_number":231},
  {"content":"\r\n\r\nنمودن است و لا تنقض مىگويد كه چنين نكن ، و خلاصه از باب استصحاب نيست ، بلكه از باب اين است كه امارهء معتبره و حجت شرعى داريم ( يقين تنزيلى ) و ادلهء حجيت اماره ما را ملزم ساخته كه بدان عمل كنيم و به احتمال خلاف اعتنا نكنيم و با چشم علم به آن نگاه كنيم و باز در نتيجه گويا اصلا شك و عدم العلم نيست و نوبت به استصحاب نمىرسد .\r\nقوله : لا يقال : معترض مىگويد : اگر ما ادلهء حجيّت اماره را بر ادلهء حجيت استصحاب مقدم بداريم و در مورد استصحاب به آنها اخذ كنيم ، حق با شماست كه با آمدن اماره نوبت به استصحاب نمىرسد و جايى براى آن نمىماند زيرا اماره وارد است و موضوع استصحاب را نابود مىكند . ولى سخن در اين است كه ما دو دسته دليل داريم :\r\n1 - دلايل حجيت اماره كه مىگويد « صدق العادل او الثقة » و آنها عبارتند از آيات و روايات و اجماع و از همه مهم‌تر سيرهء عقلاء كه مبسوطا در باب امارات در مقصد ششم بحث شد .\r\n2 - ادله حجيت استصحاب كه مفادشان بناگذارى بر حالت سابقه و عدم نقض يقين به شك است و آنها نيز عبارتند از بناء عقلاء و اجماع و حكم عقل و دليل باب اخبار لا تنقض مىباشد . كه مبسوطا در همين باب استصحاب گذشت .\r\nحال سؤال اين است كه چرا شما به دليل اماره اخذ كرديد تا نوبت به دليل استصحاب نرسد ؟ چه مانعى دارد كه كسى عكس مطلب شما را بگويد ؛ يعنى بگويد كه ما به دليل استصحاب اخذ مىكنيم و نوبت به دليل اماره نمىرسد ؟ چه لزومى دارد كه حتما دليل اماره را بگيريم تا نتيجه‌اش ورود باشد ؟\r\nقوله : فانه يقال : در پاسخ مىگوئيم اينكه ما دليل اماره را گرفتيم و آن را بر دليل استصحاب مقدم داشتيم ، آن است كه تقديم دليل اماره بر استصحاب . . . محذورى ندارد ( جز اينكه اگر ما اماره را مقدم داشتيم و وارد شد استصحاب موضوع نخواهد داشت و اينكه عيب و محذور نيست ، محذور آن است كه با وجود موضوع ، خروج حكمى داشته باشد ولى با استصحاب موضوع اماره كه خبر ثقه بودن است از بين نمىرود و جاى جريان دارد .\r\n\r\n","description":"","footnote":"","page_name":" 224 ","page_number":232},
  {"content":"\r\n\r\nآنگاه تقديم از باب تخصص نخواهد بود ، بلكه از باب تخصيص است و آن هم از دو حال خارج نيست يا بدون مجوز و مخصص به اماره عمل نشده و از ادلهء حجيت اماره اخراج و استثنا نشده كه تخصيص بلا مخصّص بوده و معقول نيست و با بوسيلهء دليل استصحاب دليل اماره را تخصيص زده‌ايم كه اين هم مستلزم دور محال و باطل است ؛ زيرا مخصّص بودن دليل استصحاب نسبت به دليل اماره متوقف بر اين است كه در مورد اماره و با وجود آن نيز استصحاب حجت و معتبر باشد ( و گرنه نمىتواند مخصص باشد ؛ زيرا لا حجت كه نمىتواند مخصص حجت باشد . ) و متقابلا حجت بودن استصحاب در مورد اماره هم وابسته به مخصص بودن آن نسبت به دليل اماره است ( زيرا اگر استصحاب مخصص نباشد ، دليل اماره اينجا را مىگيرد و اين اماره را حجت مىكند و با آمدن اماره نوبت به استصحاب نمىرسد ؛ چون مسئله ورود مطرح مىشود . ) پس تخصيص وابسته به حجيت و حجيت وابسته به تخصيص شد و اين دور مصرّح است و دور هم محال و باطل است .\r\nنتيجه : سرّ اخذ به دليل اماره اين شد كه تقديم آن بلا محذور است ؛ ولى تقديم اين محذور دارد به بيانى كه ذكر شد .\r\nقوله : و اما حديث الحكومة : مختار آخوند كه تقدم اماره بر اصل از باب ورود است ولى مسلك شيخ اعظم « 1 » اين است كه از باب حكومت است ؛ يعنى دليل اماره بر دليل اصل ( و از جمله استصحاب ) حاكم است و حاكم بر محكوم مقدم است ( البته جناب شيخ تفصيل داده و فى الجملة حكومت را پذيرفته به اين نحو كه اگر دليل اصل عملى از قبيل « رفع ما لا يعلمون ، الناس فى سعة ما لم يعلموا و . . . » باشد ، اماره بر اين‌ها وارد است ؛ زيرا موضوع اين‌ها را كه عدم البيان و عدم الحجة و عدم العلم است از بين مىبرد ولى اگر از قبيل « كل شىء حلال و كل شىء مطلق و لا ينقص اليقين بالشك » و مانند آن باشد ، اماره بر اين‌ها حاكم است ، زيرا موضوع اين‌ها را كه شك باشد نابود نمىكند . )\r\nمرحوم آخوند مىفرمايد كه داستان حكومت اماره بر اصل و مخصوصا بر استصحاب ، پايه و اساسى ندارد و به دو دليل مردود است :\r\n\r\n\r\n","description":"","footnote":"\r\n( 1 ) - فرائد الاصول ، ص 407 و 408 .\r\n","page_name":" 225 ","page_number":233},
  {"content":"\r\n\r\n1 - عمده دليل آن است كه اصلا ضابطهء حكومت در اينجا وجود ندارد و تعريف حكومت با اينجا منطبق نيست ؛ زيرا حكومت آن است كه دليل حاكم از به دو امر گوشهء چشمى به دليل محكوم دارد و ناظر به اوست و براى شرح و تفسير آن آمده ( يا به نحو بسط و توسعه و يا به نحو قبض و تضييق ) و به‌گونه‌اى است كه اگر دليل محكوم نباشد ، آمدن دليل حاكم لغو است . اين تعريف در ما نحن فيه صدق نمىكند ؛ زيرا دليل اماره كه ناظر به دليل اصل نيست و براى شرح و تفسير آن وارد نشده و نيز چنين نيست كه اگر ما دليل اصل يعنى « لا تنقض اليقين بالشك » را مثلا نداشته باشيم ، دليل اماره يعنى « صدق العادل » لغو و باطل باشد ، هيچ ربطى به هم ندارند . لذا حكومت در اينجا مفهوم صحيحى ندارد . آرى در جاى خودش جارى و سارى است و موارد حكومت خواهد آمد .\r\nقوله : اثباتا و بما هو . . . : البته جواب مذكور نسبت به مقام اثبات و دلالت دليل است كه حكومت هم به لحاظ همين مرتبه است ، ولى نسبت به مقام ثبوت و واقع هيچ فرقى نيست ؛ يعنى لزوم عمل به اماره با لزوم عمل به استصحاب تنافى دارند و قابل جمع نيستند ( البته فرض بحث در اماره‌اى است كه مخالف با استصحاب باشد يعنى استصحاب مىگويد وجوب جمعه باقى است و اماره بر حرمت آن قائم شده . ) و على الفرض هر دو هم وظيفه جاهل را مشخص مىكنند و در حق جاهل به واقع وارد شده‌اند ، و گرنه در حق عالم كه نوبت به اماره را اصل نمىرسد . آنگاه مقتضاى عمل به دليل اماره آن است كه دليل استصحاب را كنار بزنيم و مقتضاى عمل به استصحاب آن است كه اماره را الغاء كنيم و كنار بزنيم و ثبوتا و واقعا تنافى دارند و قابل جمع نيستند و بالاخره بايد از خير يكى گذشت ؛ ولى اثباتا و دلالتا مطلب همان است كه از باب حكومت نمىتوان يكى را طرح كرد و از باب ورود مسئله صحيح است .\r\n2 - مقتضاى حكومت آن است كه در فرضى كه اماره موافق اصل است ( هر دو مفادشان وجوب جمعه است ) هر دو حجت باشند ، يعنى استصحاب و اصل عمل هم معتبر باشد و ما مجاز باشيم كه بر هركدام خواستيم اخذ كنيم و جاى طرح استصحاب نيست ؛ زيرا در اين فرض به طريق اولى حكومت و تفسير معنا ندارد و دليل اماره مفسر دليل اصل نيست ،\r\n\r\n","description":"","footnote":"","page_name":" 226 ","page_number":234},
  {"content":"\r\n\r\nبلكه هر دو مفادشان به وضوح وجوب است . آرى مؤكّد بودن معنى دارد ولى مفسر بودن معنى ندارد .\r\nخود شيخ اعظم هم به اين لازم ملتزم نيست و گمان ندارم ملتزم باشد و در اين فرض استصحاب را با وجود اماره حجت بداند ، ولى بر مسلك ما كه ورود بود قضيه روشن است كه در همين فرض هم با آمدن اماره موضوع استصحاب نابود مىشود و نوبت به آن نمىرسد و حجيت آن بىمعنى است .\r\nقوله : و اما التوفيق : احتمال سوم آن است كه تقديم اماره بر استصحاب از باب توفيق و جمع عرفى باشد . مرحوم آخوند مىفرمايد كه جمع عرفى مصاديق گوناگونى دارد كه در آغاز تعارض الادلة خواهد آمد . حال منظور شما از اين جمع كدام مصداق آن است ؟ اگر از باب حكومت مىدانيد كه ابطال شد . اگر از باب ورود مىدانيد كه اثبات شد و همان احتمال اولى است و وجه جدايى نيست ؛ و اگر از باب تخصيص است ؛ يعنى مىخواهيد دليل اماره را مخصص دليل استصحاب بدانيد ، خواهيم گفت :\r\nاولا اينجا جاى تخصيص نيست ؛ زيرا تخصيص خروج حكمى است . پس از دخول موضوعى يعنى موردى موضوعا در تحت عنوان عامى داخل است و ما از نظر حكمى آن را خارج مىكنيم مثل « اكرم العلماء الا زيدا العالم » و در ما نحن فيه چنين نيست ؛ زيرا موضوع استصحاب نقض يقين به شك است و با وجود اماره اصلا نقض يقين به شك صدق نمىكند تا سخن از تخصيص به ميان آيد ، بلكه تخصص و خروج موضوعى است و سالبهء به انتفاى موضوع است و استصحاب اصلا موضوع ندارد تا جارى شود و يا نشود .\r\nثانيا به فرموده مرحوم مشكينى در حاشيه ، دليل اماره و دليل استصحاب عام و خاص مطلق نيستند تا از باب تخصيص مقدم شود ، بلكه عام و خاص من وجه مىباشند ؛ زيرا چه‌بسا در موردى اماره باشد و استصحاب نباشد ، چون حالت سابقهء يقينى ندارد و اركان استصحاب تمام نيست و چه‌بسا در موردى استصحاب باشد ، ولى اماره‌اى نباشد و چه‌بسا هر دو باهم باشند و اگر چنين شد ، ديگر تخصيص مفهومى نخواهد داشت .\r\n\r\n","description":"","footnote":"","page_name":" 227 ","page_number":235},
  {"content":"\r\n\r\n\r\nخاتمه استصحاب\r\nدر اين خاتمه نيز دو مطلب مطرح است .\r\n1 - رابطه و نسبت استصحاب با ساير اصول عمليه . 2 - تعارض دو استصحاب با يكديگر يا رابطهء استصحابى با استصحاب ديگر .\r\nاما مطلب اول : همان رابطهء كه ميان اماره و اصل بود ( ورود ) ميان استصحاب و ساير اصول هم هست ؛ يعنى دليل استصحاب بر دليل اصل برائت و احتياط و تخيير وارد و مقدم است ، البته اصول عمليهء ديگر دو قسم مىباشند :\r\n1 - اصل عملى شرعى كه برائت شرعى و مستفاد و از رفع ما لا يعلمون . . . است .\r\n2 - اصل عملى عقلى كه برائت عقلى و احتياط عقلى و تخيير عقلى است . و استصحاب نسبت به هر دو ورود دارد ، با اين تفاوت كه نسبت به اصل برائت شرعى تعبدا و تنزيلا وارد است و موضوع آن را كه شك و عدم العلم باشد از بين مىبرد ؛ زيرا با جريان استصحاب حكم ظاهرى مماثل مشخص و معلوم مىشود و وقتى علم آمد ، جاى عدم العلم نيست .\r\nقوله : و لا مورد معه لها : در اين فراز نظير همان اشكال و جواب مذكور در اماره و استصحاب مطرح است . خلاصهء اشكال اينكه ما دو دسته دليل داريم : 1 - دليل استصحاب 2 - دليل اصل برائت . آنگاه كه اگر دليل استصحاب را مقدم بداريم ، حق با شماست كه جايى براى برائت نمىماند ؛ ولى سؤال اين است كه چه لزومى دارد دليل استصحاب مقدم شود ؟ چرا دليل برائت را مقدم نداريم ؟\r\nخلاصهء جواب اين است كه تقديم استصحاب بر برائت هيچ محذورى ندارد ( جز خروج موضوعى ) ولى تقديم دليل برائت بر استصحاب باعث تخصيص آن است كه يا بلا مخصّص است و يا بر وجه دور است و هر دو باطل است كه نيازى به اعاده نيست .\r\n\r\n","description":"","footnote":"","page_name":" 228 ","page_number":236},
  {"content":"\r\n\r\nقوله : و اما العقلية : استصحاب نسبت به اصول عمليه عقليه وارد است و حقيقتا هم وارد است و موضوع آنها را نابود مىكند ؛ زيرا موضوع برائت عقلى عدم بيان است و عقل مىگويد كه عقاب بدون بيان قبيح است و استصحاب كه آمد زبان حالش اين است كه « انا البيان » ؛ يعنى من بيانيت داريم و مىدانيم كه « اذا جاء البيان ارتفع عدم البيان » و موضوع احتياط عقلى احتمال عقاب و نبود مؤمّن از عقاب است . به اين دليل احتياط كرده ظهر و جمعه را مىخوانيم و استصحاب وجوب جمعه كه آمد مىگويد من مؤمّن هستم و شما در امانيد و نترسيد و به همين نماز جمعه بسنده كنيد . موضوع تخيير عقلى عبارتست از دوران ميان محذورين با نبود رجحان يك طرف بر طرف ديگر و استصحاب يك طرف كه جارى شد ، شعارش اين است كه « انا المرجح » ، يعنى من مرجح هستم و يك طرف را ترجيح مىدهم و قهرا نوبت به تخيير عقلى نخواهد رسيد . پس ورود استصحاب بر اين اصول عقلى پرواضح است .\r\nنكته : اينكه مرحوم آخوند رابطهء ساير اصول عمليه را با يكديگر را بيان نكردند ، براى آن است كه نيازى به بيان ندارد و قضيه روشن است ؛ زيرا ميان سه اصل ديگر تباين كلى است و هرگز تعارضى ندارند ، فى المثل در شبهات بدويه و شك در اصل تكليف فقط اصل برائت جارى مىشود و جاى احتياط و تخيير نيست تا معارضه‌اى در بگيرد . در شبههء مقرون به علم اجمالى با فرض امكان احتياط فقط اصالت الاحتياط جارى مىشود و لا غير ، و در دوران بين محذورين كه احتياط ممكن نيست ، فقط اصالة التخيير جارى مىشود و بس . لذا تعارضى ندارند ، بر خلاف استصحاب كه در همه موارد مذكوره قابل جريان است و لذا تعارض پيدا مىكند . . . . )\r\nقوله : و اما الثانى : مطلب دوم خاتمهء دربارهء تعارض دو استصحاب با يكديگر است .\r\nهرگاه دو استصحاب با يكديگر تعارض كردند تكليف چيست ؟ به طور كلى تعارض دو استصحاب دوگونه است :\r\n1 - علم اجمالى به كذب احدهما نداريم ؛ يعنى چنان نيست كه حالت سابقه در يكى از آن دو به يقين بر خلاف باشد و در نتيجه جريان هر دو باهم دروغ باشد ، بلكه نسبت به هر\r\n\r\n","description":"","footnote":"","page_name":" 229 ","page_number":237},
  {"content":"\r\n\r\nدو مستصحب جداگانه يقين سابق داريم ، شك لا حق در بقاء داريم ، اركان استصحاب كامل است و به شمول ادله بىعيب و نقص است ، مناط هر دو حكم موجود است و تنها مشكلى كه داريم آن است كه عمل به هر دو ممكن نيست و مكلف قدرت امتثال هر دو را ندارد و از اين جهت جريان هر دو و به فعليت رسيدن دو حكم محذور دارد .\r\nمثال : سابقا اكرام زيد جداگانه واجب بود و اكرام بكر نيز متقابلا واجب بود و مقدور هم بود ، ولى لا حقا در بقاء وجوب هركدام شك داريم . و اگر بخواهيم استصحاب هر دو را جارى ساخته و بنا را بر وجوب اكرام هر دو بگذاريم ، قدرت بر امتثال هر دو نداريم ( به علت ضيق وقت و مانند آن ) . حكم اين صورت آن است كه از باب تزاحم دو واجب مىشود ، زيرا تزاحم فرقى ندارد كه ميان دو واجب واقعى باشد يا دو واجب ظاهرى و . . . ) و قانون متزاحمين آن است كه اگر يكى از آن دو مهم‌تر و از حيث مناط قوىتر باشد همان فعلى مىشود و اگر اهم و مهمى در بين نبود ، نوبت به تخيير عقلى مىرسد .\r\n2 - علم اجمالى به كذب احدهما داريم ، يعنى يقينا نسبت به يكى از آن دو حالت سابقه منتفى شده و يقين به خلاف آمده و لذا اجراء استصحاب در هر دو طرف قطعا كذب است و قهرا جاى تعارض و تكاذب دو استصحاب است . خود اين صورت به دو بخش تقسيم مىشود :\r\nالف ) گاهى دو استصحاب در طول يكديگر بوده و يكى از آن دو مسبب از ديگرى و اثر آن است .\r\nب ) گاهى هر دو استصحاب در عرض هم بوده و هيچ‌كدام مسبب از ديگرى نيست .\r\nاما صورت اول مثالش اين است : از طرفى آبى داريم كه قطعا پاك بوده و فعلا شك در بقاء طهارت آن داريم ( در سايه احتمال ملاقات با نجس ) و از طرفى لباسى داريم كه قطعا نجس بوده و با آب مذكور شستيم . الآن شك در بقاء نجاست و طهارت داريم . در اينجا دو استصحاب قابل جريان است ، يكى استصحاب بقاء طهارت آب و ديگرى استصحاب بقاء نجاست لباس و دومى مسبب از اولى است ؛ زيرا شك ما در طهارت و نجاست لباس مسبّب از شك در نجاست و طهارت آب است . اگر آب پاك باشد ، حتما جامه پاك شده ؛ و\r\n\r\n","description":"","footnote":"","page_name":" 230 ","page_number":238},
  {"content":"\r\n\r\nاگر آب نجس باشد ، حتما نجاست باقى است .\r\nحكم اين قسم آن است كه به اتّفاق كلمه استصحاب سببى مقدّم است و با وجود آن نوبت به استصحاب مسبّبى نمىرسد و سرّ مطلب همان است كه در تقدّم اماره بر اصل و تقدم استصحاب بر ساير اصول ذكر شد و آن اينكه : تقديم اصل سببى هيچ محذورى ندارد ، جز اينكه اصل مسبّبى را تخصّصا و موضوعا از تحت اخبار لا تنقض خارج مىكند و بنا را بر طهارت لباس گذاشتن از باب نقض يقين به شك نيست ، بلكه نقض يقين به يقين است ؛ زيرا با جريان اصل سببى حكم فعلى آب روشن شد كه محكوم به طهارت ظاهريّه است و با يقين به حكم فعلى تكليف لباس مغسول با اين آب هم روشن شد كه طهارت ظاهرى باشد و نوبت به نقض يقين به شك نمىرسد .\r\nولى تقديم اصل مسبّبى موجب مىشود كه استصحاب سببى را از عمومات لا تنقض استثناء كنيم و چنين تخصيص يا بدون مخصّص است كه معقول نيست و يا با مخصّص است كه همان استصحاب مسبّبى باشد ، اين هم مخصّص بودنش مستلزم دور است ؛ زيرا مخصّص بودن استصحاب مسبّبى متوقف است بر حجيّت و اعتبار آن با وجود اصل سببى ( زيرا اگر حجت نباشد مخصّص هم نخواهد بود . ) و متقابلا حجّت بودن استصحاب مسبّبى هم متوقّف بر مخصّص بودن آن است ( و گرنه اصل سببى مىآيد و موضوع مسبّبى را نابود مىكند . ) و اگر توقّف طرفينى بود دور صريح بوده و قطعا محال و باطل است . لذا عقل حكم مىكند كه استصحاب سببى را اخذ كنيم .\r\nقوله : نعم لو لم يجر : آرى اگر در موردى به دليلى اصل سببى جارى نشد ( مثلا مبتلا به معارض بود و تساقط كردند . ) صدالبته نوبت به اصل مسبّبى مىرسد و مانعى از جريان آن نيست و على الفرض مقتضى هم موجود است ؛ زيرا اركان استصحاب در آن مجتمع است و دليل استصحاب نيز آن را شامل است .\r\nقوله : و ان لم يكن المستصحب : و امّا صورت دوّم : اگر دو استصحاب در طول هم نبودند ، بلكه در عرض هم بودند براى توضيح بيشتر چند مثال مىآوريم :\r\n1 - دو ظرف آب داشتيم و يقينا هر دو پاك بود و سپس علم اجمالى به نجاست يكى از\r\n\r\n","description":"","footnote":"","page_name":" 231 ","page_number":239},
  {"content":"\r\n\r\nآن دو پيدا كرديم . در اينجا استصحاب طهارت هر دو با علم اجمالى به نجاست قابل جمع نيست و در سايهء علم اجمالى تكاذب دارند .\r\n2 - مثال ديگر : دو جامه داشتيم هر دو نجس بود سپس علم اجمالى به طهارت پيدا كرديم . در اينجا هم استصحاب نجاست هر دو با علم اجمالى به طهارت قابل جمع نيست .\r\n3 - مثال ديگر : فلان عمل يك زمانى يقينا واجب نبود و يك زمان هم يقينا حرام نبود و الآن علم اجمالى داريم كه يا واجب است يا حرام ، در اينجا هم استصحاب عدم وجوب و عدم حرمت با علم اجمالى به يكى از آن دو قابل جمع نيست و تعارض دارند حال در اين موارد چه كنيم ؟\r\nآنچه از فرمايشات شيخ اعظم مستفاد است ، اين است كه با وجود علم اجمالى به خلاف حالت سابقه در يكى از دو استصحاب ، جاى استصحاب در هيچ طرف نيست ؛ زيرا شمول اخبار باب نسبت به چنين موردى سر از تناقض صدر و ذيل در مىآورد . به اين بيان كه صدر اخبار مىگويد : « لا تنقض اليقين بالشك » و اين سالبهء كلّى است ؛ يعنى هريك از دو طرف علم اجمالى را جداگانه شامل است و مىگويد كه يقين در آن مورد را با شك در آن نقض نكن ، ولى ذيل اخبار مىگويد كه « و لكن انقضه يقين آخر ؛ » يعنى يقين سابق را با يقين ديگر بشكن و از اين موجبهء جزئيه درمىآيد ؛ زيرا نسبت به يك طرف ما يقين به خلاف حالت سابقه داريم و نقض يقين به يقين است لذا شمول اخبار باب نسبت به اين موارد سر از تناقض صدر و ذيل در مىآورد كه سالبهء كليّه و موجبهء جزئيّه بودند . در نتيجه اخبار استصحاب مال مواردى است كه علم اجمالى بر خلاف حالت سابقه نباشد . « 1 »\r\nولى مرحوم آخوند مىفرمايد : اوّلا قبول نداريم كه ذيل روايات شامل مورد علم اجمالى هم بشود و قدر مسلّم يقين تفصيلى را شامل است . ثانيا برفرض شمول مىگوييم كه همهء اخبار كه مشتمل بر ذيل مذكور نيستند . در بسيارى هم تنها صدر آمده و شامل طرفين علم اجمالى هم مىشود و اگر اخبار مذيّل و مشتمل بر ذيل داراى ابهام و اجمال باشند ، اخبار ديگر اطلاق دارند و به اطلاق آنها در اطراف علم اجمالى هم استصحاب\r\n\r\n\r\n","description":"","footnote":"\r\n( 1 ) - فرائد الاصول ، ص 429 .\r\n","page_name":" 232 ","page_number":240},
  {"content":"\r\n\r\nجارى مىشود .\r\nولى خود مرحوم آخوند مىفرمايد كه اگر از جريان استصحاب در اطراف علم اجمالى مخالفت عمليّه با علم اجمالى و تكليف فعلى پيش نيايد ، جريان هر دو اصل اشكال ندارد .\r\nمثلا هر دو لباس نجس بود . و علم اجمالى به طهارت يكى پيدا كرديم . در اينجا استصحاب بقاء نجاست هر دو با احتياط هم سازگار است و اجتناب از هر دو لباس سر از مخالفت عمليّه هم در نمىآورد و هكذا در مثال دوران بين محذورين كه گذشت .\r\nدليل آخوند بر جريان دو اصل آن است كه مقتضى موجود و مانع مفقود است .\r\nامّا وجود مقتضى : مقتضى همين اطلاقات ادلّهء استصحاب است كه در پاسخ شيخ اعظم هم اشاره كرديم كه اطراف علم اجمالى را هم شامل است ؛ زيرا نسبت به هر طرف يقين سابق و شك لا حق داريم .\r\nقوله : فانّ قوله ( ع ) . . . : تا و امّا فقد المانع همان بحث است كه با شيخ اعظم داشتيم و جلو انداختيم و در اينجا نيازى به تكرار نيست .\r\nو امّا فقد ان مانع : فرض اين است كه در اين موارد از جريان استصحاب در هر دو طرف هيچ مخالفت عمليّه‌اى پيش نمىآيد و تنها مخالفت التزاميّه پيش مىآيد كه ما به هيچ طرف ملتزم نشده‌ايم ، آن هم در مباحث قطع گذشت كه مخالفت التزاميّه در احكام عمليّه نه شرعا حرام است ، نه عقلا محذور دارد .\r\nقوله : و منه قد انقدح : امّا اگر جريان استصحاب در اطراف علم اجمالى موجب مخالفت عمليّه قطعيّه و يا حتّى مخالفت احتماليّه با علم اجمالى شود ( مثل استصحاب طهارت اين مايع و آن مايع و ارتكاب هر دو با علم اجمالى به نجاست احدهما كه قطعا چنين استصحاب جارى نيست و اختصاص به استصحاب هم ندارد . ساير اصول عمليّه نيز همين حكم را دارند و مبسوطا در مباحث علم اجمالى و اصالة الاحتياط بحث شد .\r\n\r\n","description":"","footnote":"","page_name":" 233 ","page_number":241},
  {"content":"\r\n\r\n\r\nتذنيب\r\nدر اين تذنيب رابطه و نسبت استصحاب با يك سلسله قواعد فقهى مطرح مىشود . در فقه قواعدى داريم كه ويژهء شبهات موضوعيّه است .\r\nاز قبيل قانون تجاوز از محلّ كه در اثناء عمل و در حال اشتغال به آن جارى مىشود فى المثل پس از اتمام سجدتين شك مىكند كه ركوع را انجام داده يا نه ، در اينجا چون از محل ركوع تجاوز كرده و وارد ركن بعدى شده به شك خود اعتنا نمىكند و قانون تجاوز را جارى مىكند و بنا را بر انجام ركوع مىگذارد . از قبيل قانون فراغ از عمل كه پس از اتمام عمل جارى مىشود ، فى المثل پس از فراغت از وضو يا غسل يا نماز يا حج و . . . در عضوى از اعضاء وضو يا غسل يا جزيى از اجزاء نماز و . . . شك مىكند كه آيا انجام داده يا خير ؟\r\nقانون فراغ مىگويد به اين شك اعتنا نكن ،\r\nو از قبيل قانون اصالة الصّحة در فعل مسلم كه مىگويد كار مسلمان را حمل بر صحّت كن ! روى اين اصل اگر مسلمانى بر ميّتى نماز خواند يا معامله‌اى انجام داد و ما شك كرديم كه صحيح خوانده و درست معامله كرده يا نه ، فعل او را حمل بر صحّت مىكنيم و آثار و احكام را برآن مترتب مىكنيم . و از قبيل قاعدهء يد و قاعدهء بازار مسلمانان و قانون قرعه و . . .\r\nحال در مواردى كه قاعده‌اى از اين قواعد با استصحاب تعارض كند وظيفه چيست ؟ مثلا قاعدهء تجاوز مىگويد به شك در ركوع اعتنا نكن و نماز را ادامه بده و صحيح است ؛ ولى استصحاب عدم مىگويد يك زمان حتما ركوع را نياورده بودى و الآن شك در اتيان دارى ، استصحاب عدم جارى كن و نماز را اعاده كن . يا استصحاب عدم ملكيّت مىگويد زمانى اين كالا ملك فلانى نبود و حالا هم نيست ، ولى قاعدهء يد مىگويد كه فعلا كالا در دست اوست و يد امارهء ملكيّت است . پس بنا را بر ملك او بودن بگذار ، و . . .\r\nمرحوم آخوند در دو مقام بحث را دنبال مىكنند :\r\n\r\n","description":"","footnote":"","page_name":" 234 ","page_number":242},
  {"content":"\r\n\r\nمقام اوّل در رابطهء استصحاب با ساير قواعد فقهى غير از قانون قرعه است و در اين مقام مىفرمايد كه قواعد فقهى بر استصحاب تقدّم دارند و دليل تقدّم تخصيص است ؛ زيرا دليل استصحاب اعمّ است و اختصاص به موارد قواعد مذكور ندارد و در سرتاسر فقه اعم از شبهات موضوعيه و حكميه آن هم اعم از حكم وضعى و تكليفى قابل جريان است ، ولى دليل هريك از قواعدى مذكور اخصّ است و قانون مسلّم اين است كه خاص بر عام قدم است . پس با هريك از قواعد مزبور دليل استصحاب را تخصيص مىزنيم و محذورى هم پيش نمىآيد .\r\nقوله : و كون النسبة : اگر كسى بگويد كه چنين نيست كه همهء قواعد مزبور اخصّ از استصحاب باشد ، بلكه برخى از آنها مثل قاعدهء يد كه امارهء ملكيّت مىباشد با استصحاب عام و خاص من وجه هستند ؛ زيرا قاعدهء يد مربوط به ملك است اعم از اينكه سابقهء عدم داشته باشد ؛ يعنى قبلا ملك ديگرى بوده و فعلا در دست زيد است يا سابقهء عدم نداشته باشد ؛ يعنى از آغاز در ملك خود زيد و در دست او پيدا شده باشد و يا دو حالت مختلف برآن عارض شده باشد ، يعنى زمانى قطعا ملك زيد بود و زمان ديگرى قطعا نبوده و شك ما در تقدم و تأخّر دو حادث است . متقابلا استصحاب مربوط به شبهاتى است كه حالت سابقهء يقينى دارند . خواه ملكيّت باشد كه مجراى قاعدهء يد نيز هست و خواه زوجيّت ، قضاوت و . . . باشد و يا حكم از احكام تكليفى باشد .\r\nآنگاه مادهء افتراق قاعدهء يد دو مورد مزبور است كه حالت سابقه نداشت و يا منتقض شده بود و جاى استصحاب نبود . و مادهء افتراق استصحاب غير باب ملكيّت است و مادهء اجتماع هم نوع مواردى است كه ملكيّت مسبوق به عدم است ، يعنى قبلا ملك زيد نبود و فعلا او يد دارد . در اينجا استصحاب مىگويد ملك او نيست و قانون يد حكم به ملكيّت مىكند و تعارض دارند . در نتيجه نمىتوان گفت قاعدهء يد بر استصحاب تقدّم دارد ؛ زيرا متقابلا جا دارد كسى بگويد چرا استصحاب مقدّم نباشد .\r\nمرحوم آخوند در پاسخ مىفرمايد : قبول داريم كه اين دو عام و خاص من وجه هستند ، ولى اين مانع از مخصّص بودن قاعدهء يد نسبت به استصحاب نيست ؛ زيرا اوّلا اجماع قائم است كه كسى ميان موارد قاعدهء يد تفصيل نداده ؛ يعنى هركس به قاعدهء يد عمل كرده چه\r\n\r\n","description":"","footnote":"","page_name":" 235 ","page_number":243},
  {"content":"\r\n\r\nدر مواردى كه استصحاب بر خلاف آن است و چه در مواردى كه چنين نيست مطلقا عمل كرده . پس اجماع موجب تقدم دليل قانون يد بر قانون استصحاب مىشود .\r\nثانيا هرگاه دو دليل داشته باشيم كه عام و خاص من وجه باشند ؛ ولى اگر مادّهء اجتماع را به دليل « الف » بدهيم محذورى پيش نمىآيد ؛ زيرا دليل ديگر به قدرى مادهء افتراقش زياد است كه موجب وهن او نمىشود و اگر مادّهء اجتماع را به دليل « ب » بدهيم محذور دارد و باعث مىشود كه موارد و مصاديق دليل ديگر خيلى كم و ناچيز شود . در اين‌گونه موارد آن عامّى را كه مادّهء افتراقش كم است ، مقدّم داشته و عام ديگر را تخصيص مىزنيم و مادّهء اجتماع را به اين عام مىدهيم\r\nو ما نحن فيه از اين قبيل است ؛ زيرا اگر مادّهء اجتماع را به دليل استصحاب بدهيم ، موارد قاعدهء يد خيلىخيلى كم مىشود و دو مورد بيشتر ندارد كه ذكر شد ؛ ولى اگر به قاعدهء يد بدهيم ، موارد استصحاب خيلى زياد است و محذورى پيش نمىآيد . در اين‌گونه موارد عامّى كه مصداقش بيشتر است تخصيص مىخورد . به اين دليل قاعدهء يد مقدم مىشود ( ضمن اينكه اگر قاعدهء يد اماره باشد ، حتما بر استصحاب كه اصل است مقدم مىشود . )\r\nقوله : و امّا القرعة : مقام دوّم دربارهء نسبت استصحاب با قانون قرعه است ، فرض كنيد گوسفندى از گله مورد تجاوز انسانى قرار گرفته و با قيد قرعه مشخّص شده كه كدام است و از طرفى استصحاب عدم مىگويد اين گوسفند معيّن يك زمانى مورد وطى واقع نشده بود و حالا كه شك داريم استصحاب عدم جارى مىكنيم و اين دو تعارض مىكنند .\r\nدر اينجا بر خلاف ساير قواعد فقهى كه ذكر شد ، رأى مرحوم آخوند اين است كه استصحاب بر قرعه تقدّم دارد به اين دليل كه اخصّ از دليلى قرعه است ؛ زيرا اولا دليل قرعه مىگويد : القرعة لكل امر مشكل « 1 » او مشتبه « 2 » او مجهول « 3 » و امر مشكوك اعم از اين است كه حالت سابقهء يقينى داشته باشد يا نه ، ولى استصحاب مخصوص مشكوكى است كه حالت سابقهء يقينى دارد و از اين لحاظ اخص است و قانون تقديم خاص بر عام است .\r\n\r\n\r\n","description":"","footnote":"\r\n( 1 ) - العناوين مراغى ، ص 111 ، عنوان يازدهم .\r\n( 2 ) - آدرس قبلى .\r\n( 3 ) - وسائل الشيعة ، ج 18 ، ص 189 ، باب 13 ، حديث 11 .\r\n","page_name":" 236 ","page_number":244},
  {"content":"\r\n\r\nقوله : و اختصاصها : اگر كسى بگويد كه دليل قرعه هم از جهتى اخص از استصحاب است ؛ زيرا مخصوص شبهات موضوعيه است . و دليل استصحاب اعمّ است و شبهات حكميّه را نيز شامل است . در نتيجه هركدام از دليل استصحاب و دليل قرعه از جهتى اعم و از جهتى اخص مىباشند و رابطه عام و خاص من وجه است نه عام و خاص مطلق تا دليل خاص مقدم شود\r\nمرحوم آخوند مىفرمايد كه خود دليل قرعه كه اعم است و امر مشتبه يا مشكل شامل موضوعات و احكام هر دو مىشود منتها اجماع كه دليل خارجى است موجب اختصاص اين دليل به شبهات موضوعيه گرديده و گرنه خود دليل عام است و هيچ مانعى ندارد كه مخصص ديگرى به نام دليل استصحاب بيايد و مواردى را كه حالت سابقه دارد از عموم دليل قرعه تخصيص بزند . اين مطلب مبسوطا در باب تعادل و تراجيح تحت عنوان انقلاب نسبت خواهد آمد .\r\nقوله : مضافا : ثانيا دليل قرعه در سايهء كثرت تخصيص موهون گرديده به‌گونه‌اى كه اگر در يك موضوعى هم بخواهيم بدان عمل كنيم ، حتما بايد عمل معظم اصحاب پشتوانه آن باشد ، ولى دليل استصحاب در اثر ندرت تخصيص ( تنها با چند قاعدهء فقهى از قبيل قانون تجاوز و فراغ و . . . تخصيص خورده و لا غير . خيلى قوى است و به قوت خود باقى است و واضح است كه عند المعارضه هر دليلى قوىتر باشد مقدم مىشود .\r\nقوله : لا يقال : معترض مىگويد : چه جاى تخصيص دليل قرعه با دليل استصحاب است ؟ هرگز دليل استصحاب قادر به تخصيص دليل قرعه نيست ؛ زيرا قرعه از امارات است ( در موضوعات بينه يك طريق به سوى واقع است قرعه هم طريق ديگر به سوى واقع است ) و چنان كه قبلا ذكر شد ، اماره بر اصل وارد است و موضوع استصحاب را كه نقض يقين به شك باشد برمىدارد و نقض يقين به يقين مىشود . پس دليل قرعه بر دليل استصحاب وارد است و هرگز جاى تقديم استصحاب نيست .\r\nو اگر كسى بگويد با توجّه به اينكه دو دسته دليل 1 - دليل قرعه 2 - دليل استصحاب داريم ، چه مانعى دارد كه دليل استصحاب مقدم شود ؟\r\nمعترض در جواب مىگويد : تقدم دليل قرعه محذورى به دنبال ندارد به جز خروج\r\n\r\n","description":"","footnote":"","page_name":" 237 ","page_number":245},
  {"content":"\r\n\r\nموضوعى و تخصص كه استصحاب اصلا موضوع ندارد . ولى تقدم دليل استصحاب بر دليل قرعه موجب تخصيص دليل قرعه مىشود كه آن هم يا بدون مخصص است كه قطعا باطل است و يا با مخصص است كه همين دليل استصحاب باشد . اين هم مخصص بودنش دورى و مستلزم دور است ( مخصص بودن دليل استصحاب متوقف بر حجيّت آن در مورد قرعه است و حجيّت آن در اين مورد هم فرع بر مخصّص بودن است و اين دور صريح است ) و دور محال و باطل است و لذا حتما بايد دليل قرعه را مقدم بداريم و استصحاب را كنار بزنيم .\r\nقوله : فانه يقال : مرحوم آخوند در پاسخ مىفرمايد : درست است كه قانون قرعه از امارات است و طبق بيان معترض مىتواند بر استصحاب وارد شود و موضوع آن را كه « نقض اليقين بالشك » بود نابود كند و از بين ببرد ، ولى استثنائا اين اماره به‌گونه‌اى است كه استصحاب هم مىتواند برآن وارد شود و موضوع قرعه را نابود كند ؛ زيرا در دليل قرعه سخن از امر مجهول يا امر مشتبه يا امر مشكل آمده و قرعه مال چنين امرى است و ظاهر اطلاقى تعبير نشان مىدهد كه مراد از مشتبه بودن اعم از اين است كه حكم واقعى آن امر مشتبه باشد يا حكم ظاهرىاش و منظور اين است كه به نحو مطلق و به نحو كليت مشتبه باشد ، يعنى در جايى كه امرى نه حكم واقعىاش معلوم است و نه حكم ظاهرى آن مشخص است ، جاى قرعه است و با آمدن استصحاب ، آن امر حكم ظاهرىاش معلوم مىشود و ديگر مجهول و مشتبه به قول مطلق نيست تا جاى قرعه باشد ، پس استصحاب هم مىتواند موضوع قرعه را نابود كند و لذا هركدام صلاحيت ورود دارند .\r\nقوله : فافهم : شايد اشاره باشد به اينكه از كجا موضوع قرعه امر مجهول و مشتبه به قول مطلق باشد ، شايد مراد مشتبه برحسب حكم واقعى باشد كه استصحاب كارى به واقع ندارد تا وارد شود . و شايد امر به دقت باشد و به‌هرحال پس از پاسخ مذكور برمىگرديم به اصل مطلب كه پيش از لا يقال گفتيم و آن اينكه دليل استصحاب بر دليل قرعه تقدم دارد هم به خاطر اخص بودنش و هم به خاطر قوت دلالت دليل استصحاب و وهن دلالت قرعه كه قبلا تشريح شد .\r\nپايان مبحث استصحاب\r\n\r\n","description":"","footnote":"","page_name":" 238 ","page_number":246},
  {"content":"\r\n\r\n\r\nمقصد هشتم - تعارض ادله\r\nمقصد هشتم از مقاصد اصلى كفايه پيرامون تعارض ادله و امارات است و قبل از هر سخنى سه نكته را مىآوريم :\r\n1 - قبل از مرحوم آخوند بزرگانى امثال صاحب معالم و شيخ اعظم و ديگران ، اين بحث را با عنوان « خاتمه » مطرح مىكردند كه حاكى از بحث جنبى و كم‌اهميت بودن آن است ولى مرحوم آخوند اين را به عنوان يكى از مقاصد اصلى كفايه مطرح كرده‌اند و حق همين است ؛ زيرا مسئلهء تعارض ادله از مهم‌ترين مباحث علم اصول است و همان گونه كه مرحوم مظفر بيان كرده ، ضابطهء مسئله اصولى برآن منطبق است و وجهى ندارد كه به صورت خاتمه ذكر شود .\r\n2 - باز بزرگان اصول پيش از مرحوم آخوند ، اين بحث را با عنوان تعادل و تراجيح عنوان كرده‌اند ؛ ولى مرحوم آخوند عنوان را تغيير داده و با عنوان « تعارض الأدلة و الامارات » ذكر كرده‌اند . همين تعبير مناسب‌تر است ؛ زيرا تعادل و تراجيح از اقسام تعارض ادله است ؛ يعنى وقتى دو دليل يا دو اماره با يكديگر تعارض كردند يا ازهرجهت برابرند . در اينجا سخن از تعادل مطرح است و يا يكى از آن دو بر ديگرى برترى دارد كه جاى تراجيح است و مقسم هر دو تعارض ادله است ؛ يعنى دو دليل متعارض يا مساوىاند ، يا يكى رجحان دارد و واضح است كه عنوان مقسم را كه خلاصه‌تر و جامع‌تر است در صدر بحث بياوريم بهتر است .\r\n3 - مرحوم آخوند كلمهء ادله و امارات را باهم آورده و با عطف ذكر كرده و جاى اين سؤال است كه آيا عطف اماره بر دليل از نوع عطف تفسيرى است و اين دو مترادفند يا همان گونه كه قانون عطف است اين دو تغاير دارند و معطوف غير از معطوف عليه است ؟\r\n\r\n","description":"","footnote":"","page_name":" 239 ","page_number":247},
  {"content":"\r\n\r\nمرحوم مشكينى در حاشيه فرموده : شيخ اعظم در اوايل رسايل قائل به مغايرت شده و دليل را مخصوص احكام دانسته ( حجت ظنى معتبر در احكام را دليل گويند مثل خبر ثقه و استصحاب . . . ) و اماره را مخصوص موضوعات دانسته ( حجت معتبر ظنى در موضوعات را اماره گويند مثل شهادت دو عادل و شايد منظور آخوند همين مغايرت باشد و لذا هر دو را آورده . شايد به قول مرحوم مشكينى نظر به عدم مغايرت دارند و مىخواهند تعريض به شيخ اعظم داشته باشند كه اين‌ها مغاير نيستند و متحد المعنى مىباشند و هر دو هم در موضوعات و هم در احكام به كار مىروند و اصطلاح مغايرت ، اصطلاح مخصوص شيخ است .\r\n\r\n","description":"","footnote":"","page_name":" 240 ","page_number":248},
  {"content":"\r\n\r\n\r\nفصل اول تعريف تعارض\r\nدر باب تعارض ادله نه فصل مطرح است . فصل اول دربارهء تعرف تعارض و بيان حقيقت آن است . واژهء تعارض از « عرض » مشتق شده و كلمهء عرض گاهى به معناى بعدى از ابعاد سه‌گانه جسم است كه در مقابل عمق و طول باشد و گاهى به معناى اظهار است ، مثلا فلانى متاعش را براى فروش عرضه كرد ؛ يعنى اظهار و آشكار نمود و آن را در معرض ديد همگان قرار داد به منظور فروش .\r\nاما در اصطلاح اصوليان دو تعريف براى آن شده كه همين دو را محور قرار مىدهيم .\r\n1 - شيخ اعظم در رسايل فرمود : « التعارض تنافى الدليلين بحسب مدلولهما . . . » « 1 » تعارض عبارتست از تنافى و تمانع و تعاند دو دليل بر حسب مدلولهايشان ، يعنى تعارض و تنافر ابتدا به ساكن وصف مدلولها است و مفاد دو دليل با يكديگر قابل جمع نيستند و به واسطه مدلولها به دليلها نيز اسناد داده مىشود و مىگوئيم دو دليل با يكديگر تنافى دارند و تنافى مدلولها واسطه مىشود در عروض وصف تنافى بر دليلها و گرنه دليلها حقيقتا با يكديگر تنافى ندارند .\r\n2 - آخوند در كفايه مىفرمايد : « التعارض تنافى الدليلين او الأدلة بحسب الدلالة و مقام الاثبات على وجه التناقض او التضاد حقيقة او عرضا » يعنى تعارض عبارتست از تنافى و منافات داشتن و قابل جمع نبودن دو يا چند دليل بر حسب مقام اثبات و دلالت ( نه بر حسب واقع و ثبوت ) آن هم تنافى بر نحو تناقض يا تضاد ، تضاد هم يا حقيقتا و وجدانا است\r\n\r\n\r\n","description":"","footnote":"\r\n( 1 ) - فرائد الاصول ، ص 431 .\r\n","page_name":" 241 ","page_number":249},
  {"content":"\r\n\r\nو يا مجازا و بالعرض . براى روشن شدن اين تعريف همهء كلمات آن را بررسى مىكنيم :\r\nكلمهء دليلين يا ادله براى اشاره به آن است كه در تعارض چنين نيست كه هميشه ميان دو دليل تنافى باشد ، بلكه اين حد اقل است ، يعنى كمتر نباشد و يك دليل هرگز خودش با خود تعارض دارد . و حتما بايد دو دليل باشد ، ولى منحصر به اين نيست و چه‌بسا تعارض ميان سه يا چند دليل باشد ( مثلا يك دليل مىگويد جمعه واجب است و دليل ديگر مىگويد جمعه حرام است و دليل سوم مىگويد جمعه مكروه است و . . . ) پس از ناحيهء قلت به شرط لا است ؛ يعنى كمتر از دو نباشد ولى از ناحيهء كثرت لا به شرط است و بيش از دو دليل را هم شامل است .\r\nالبته منظور شيخ اعظم و ديگران نيز همين است ولى در مقام بيان تنها به ذكر كلمهء دليلين بسنده كردند و ممكن است كسى خيال كند كه تعارض مخصوص تنافى دو دليل است نه بيشتر ، ولى اين توهم بىجاست و نيازى به ذكر « ادله » نيست ؛ زيرا غالبا هم تعارض ميان دو دليل است و كم است ميان سه يا بيشتر باشد و النادر كالمعدوم .\r\nكلمهء به حسب الدلالة و مقام الاثبات ( كه نقش كليدى دارد و تفاوت تعريف شيخ و آخوند در همين‌جاست ) اشاره به اين است كه تعارض تنافى دو دليل است به لحاظ مقام اثبات و دلالت كه هركدام به دلالت مطابقى يا التزامى لفظى يا ملازمهء عقلى ديگرى را نفى و منع و تكذيب مىكند . نه اينكه به لحاظ واقع و ثبوت و نفس الامر باشد كه مدلولها باهم تنافى دارند كه شيخ اعظم مىفرمود . سر افزودن اين مطلب آن است كه موارد فراوانى داريم كه ميان مدلولها منافات هست ولى ميان دليلها تعارض نيست ، چون در مقام دلالت و اثبات نافى يكديگر نيستند . اين موارد در فراز بعدى به همين ترتيب مطرح خواهد شد و در واقع ثمرهء تعريف شيخ و آخوند در آن موارد روشن مىشود .\r\nكلمهء على وجه التناقض او التضاد ، براى اشاره به اين است كه تنافى دو دليل دوگونه است :\r\n1 - گاهى به نحو تناقض ( ايجاب و سلب ) است ، مثلا يك دليل مىگويد فلان كار واجب است . و دليل ديگر مىگويد فلان كار واجب نيست . واضح است كه واجب بودن و نبودن\r\n\r\n","description":"","footnote":"","page_name":" 242 ","page_number":250},
  {"content":"\r\n\r\nتناقض و محال است\r\n2 - گاهى به نحو تضاد است كه هر دو ايجابى هستند و قابل جمع نمىباشند ، مثلا دليلى مىگويد كه فلان كار واجب است و دليل ديگرى مىگويد كه فلان كار حرام است كه اجتماع وجوب و حرمت در شيئى واحد اجتماع ضدين و محال است و كلمهء حقيقة او عرضا اشاره به اين است كه تضاد دو دليل دوگونه است .\r\n1 - گاهى حقيقتا و وجدانا تضاد دارند و قابل جمع نيستند ، مثل مثال قبلى كه يك عمل هم واجب باشد و هم حرام ؛ يعنى هم داراى مصلحت ملزمه و هم داراى مفسدهء ملزمه و اين محال ذاتى است .\r\n2 - گاهى هم بالعرض و المجاز تضاد دارند و گرنه ذاتا قابل جمع هستند . مثلا يك دليل مىگويد روز جمعه بايد نماز جمعه بخوانى و دليل ديگر مىگويد بايد ظهر بخوانى . يا دليل مىگويد در چهار فرسخ قصر واجب است و دليل ديگر مىگويد نماز كامل و چهار ركعتى واجب است و اين‌ها با يكديگر ذاتا تضادى ندارند و عقلا محال نيست كه در يك وقت هم ظهر واجب باشد و هم جمعه ، يا هم قصر و هم تمام ، ولى از آنجا كه اجماعى است كه در شريعت در يك زمان دو نماز واجب نيست و يكى واجب است اين اجماع باعث مىشود كه ما علم اجمالى به كذب يكى از آن دو پيدا كنيم و علم اجمالى منشأ تعارض دو دليل مىگردد ، و گرنه ذاتا منافاتى با يكديگر ندارند .\r\n[ البته قيد على وجه التناقض او التضاد و به دنبالش قيد حقيقتا او عرضا را مىشود در تعريف نياوريم ؛ زيرا اين‌ها از اقسام تعارض است و بعد هم مىتوان ذكر كرد ، ولى مرحوم آخوند در تعريف اخذ كرده . ضمنا طبق تعريف شيخ اعظم تنافى حقيقتا و اولا بالذات وصف مدلولها بود و به واسطهء مدلولها بر دليلها عارض مىشد و واسطه در عروض داشت ، ولى برابر تعريف آخوند ، تنافى حقيقتا وصف دليلها و از باب وصف به حال خود شىء است . البته منشا تعارض دليلها ، تنافى مدلولهاست ، ولى تنافى مدلولها واسطه در عروض نيست ، بلكه واسطه در ثبوت تنافى حقيقتا براى دليلهاست و به اصطلاح حيثيت تعليلى است ؛ يعنى تنافى مدلولها علت تعارض دليلهاست ، ولى دليلها حقيقتا متعارضند\r\n\r\n","description":"","footnote":"","page_name":" 243 ","page_number":251},
  {"content":"\r\n\r\nنه بالعرض و المجاز . 
  ]\r\nقوله : و عليه فلا تعارض : در واقع ثمرات دو تعريف از اينجا بيان مىشود و آن اينكه ما مواردى فراوانى داريم كه مدلولها با يكديگر تنافى دارند و واقعا قابل جمع نيستند و طبق تعريف شيخ اعظم بايد در همهء اين موارد دليلها متعارض باشند . درحالىكه خود شيخ اعظم هم قبول دارد كه در اين موارد دليلها با يكديگر تعارضى ندارند و سر مطلب آن است كه در مقام دلالت و اثبات تنافى و تكاذبى نيست تا نوبت به تعارض برسد ، بلكه به عرف كه بدهيم به راحتى ميان آن دو جمع كرده و هرگز راضى به طرح و تكذيب يكى از آن دو نمىشود . و آن موارد عبارتند از :\r\nالف ) موارد حكومت : حكومت آن است كه يكى از دو دليل ( دليل حاكم ) از ابتدا كه وارد مىشود ناظر به دليل محكوم است و براى شرح و تفسير و تبيين آن وارد مىشود و از لحاظ كميّت و مقدار دايرهء موضوع دليل محكوم را تعيين مىكند ، به‌گونه‌اى كه اگر دليل محكومى نباشد ، صدور دليل حاكم لغو و عبث است . و حكومت گاهى به نحو بسط و توسعه است ؛ يعنى دليل حاكم در موضوع دليل محكوم تصرف كرده و دايرهء آن را قدرى گسترش مىدهد ، مثل « اكرم العلماء » ( دليل محكوم ) و « المتقى عالم » ( دليل حاكم ) در دليل محكوم وجوب اكرام روى عنوان علماء آمده و عالم يعنى كسى كه مكتب رفته و درس خوانده و ملا شده است و به‌خودىخود شامل انسان باتقوى ولى عامى و بىسواد نمىشود ، ولى دليل حاكم مىآيد و در كلمهء علماء تصرف كرده و دلالت مىكند كه از آن اعم اراده شد ، يعنى انسان باتقوا هم تنزيلا عالم است و به چشم عالم بنگر و طبعا حكم وجوب اكرام براى او هم ثابت مىشود واضح است كه اگر « اكرم العلماء » نبود « المتقى عالم » ، لغو بود زيرا مىگويد متقى عالم است ، خوب مىپرسيم « ثم ما ذا ؟ » يعنى حالا عالم باشد مگر عالم حكمى دارد ؟ پس بايد در مورد عالم حكمى باشد تا « المتقى عالم » معنى داشته باشد .\r\nگاهى حكومت به نحو قبض و تضييق است ؛ يعنى دليل حاكم قدرى از دامنهء موضوع دليل محكوم را برمىچيند و محدودش مىكند ، مثل « اذا شككت فابن على الاكثر » ( دليل\r\n\r\n","description":"","footnote":"","page_name":" 244 ","page_number":252},
  {"content":"\r\n\r\nمحكوم ) با « لا شك لكثير الشك » ( دليل حاكم ) .\r\nحال مدلولها تنافى دارند ، يعنى نمىشود كه علماء هم به معناى مصطلح خودش باشد و هم اعم بوده و شامل متقى هم بشود ، ولى دليلها تعارض ندارند ، بلكه دليل حاكم چون حكومت دارد ، به زور و قهر و غلبه و سيطره بر دليل محكوم مقدم است و بايد دليل حاكم را بگيريم و در موضوع دليل محكوم تصرفى بنمائيم . ضمنا در اينجا فرقى ندارد كه دليل حاكم خاص باشد و دليل محكوم عام يا هر دو عام و خاص من وجه باشند .\r\nو نيز فرق ندارد كه دليل محكوم داراى مرجحات و مزاياى متعارضين باشد يا نباشد در هر حال مقدم است و نيز به اعتقاد آخوند فرقى ندارد كه اول دليل محكوم صادر شده و بعد دليل حاكم صادر شد حاكم است يا دليل حاكم جلوتر صادر شد و دليل محكوم بعد صادر مىشود . باز به محض صدور محكوم دليل حاكم بر او سيطره و سلطهء خويش را اعمال مىكند و مقدم مىشود .\r\nبر خلاف شيخ اعظم كه تقدم صدور حاكم بر محكوم را قبول ندارند و حكومت را در فرضى دانسته كه دليل حاكم بعد صادر شود « 1 » ولى به نظر مىرسد حق با مرحوم آخوند باشد ، زيرا همان‌طور كه دليل خاص ممكن است تاريخ صدورش پيش از دليل عام باشد و به محض آمدن عام ، موجب تخصيص عام گردد كه ذات دليل قبلا تحقق يافته ولى بيان و قرينه بودنش از لحظهء صدور عام است . همچنين در ما نحن فيه هم دليل حاكم جلوتر آمده ولى بالفعل حاكم نيست و تنها شأنيت و صلاحيت دارد كه حاكم باشد و بعد كه دليل محكوم صادر شد از اين لحظه حكومت دليل حاكم فعلى مىشود و لذا تقدم و تقارن و تأخر صدور ، موجب فرق نيست و همه جا حكومت بجاست .\r\nب ) موارد تقديم ادله عناوين ثانوية بر ادله عناوين اوليه : دليل عنوان اولى آن دليلى است كه حكم را بر موضوع يا متعلق به عنوان اصلى و اولى و ذاتى و طبيعى آن موضوع ثابت مىكند ، مثلا وضو واجب است ، روزه واجب است ، خوردن مردار حرام است و . . . كه وضو و روزه و . . . عناوين اصلى و اختيارى اين اعمال خاص هستند يا مثلا نماز شب به\r\n\r\n\r\n","description":"","footnote":"\r\n( 1 ) - فرائد الاصول ، ص 432 .\r\n","page_name":" 245 ","page_number":253},
  {"content":"\r\n\r\nعنوان خودش ( نافله شب بودن ) مستحب است ، خياطت مباح است . سفر مستحب است . . .\r\nو دليل عنوان ثانوى آن دليلى است كه حكم را براى موضوع به عنوان ثانوى طارى و عارضى ( كه گهگاهى بر موضوع عارض مىشود و غالبا چنين نيست و همان عنوان اصلى را دارد . ) مثل عنوان عسر و حرج كه بر وضو مثلا عارض مىشود و وضوى حرجى مىگردد و مثل عنوان ضرر بر صوم ، اضطرار بر اكل ميته ، اكراه بر طلاق ، نذر و عهد و يمين بر نماز شب ، متعلق شرط بودن بر خياطت ، اطاعت مولى يا والدين بر سفر و . . . كه گاهى عارض مىشوند . حال در اين موارد هم فراوان پيش مىآيد كه مدلولهاى دو دسته ادله با يكديگر تنافى دارند ، فى المثل « الصوم واجب » اطلاق دارد ؛ يعنى و لو ضررى باشد واجب است و لا ضرر مىگويد صوم ضررى واجب نيست و معقول نيست كه كارى هم واجب باشد و هم واجب نباشد يا هم واجب و هم حرام باشد ، زيرا اجتماع نقيضين يا ضدين مىشود . پس نمىتوان مدلولها را به نحو تمام و كمال گرفت ، ولى مع‌ذلك در طول تاريخ احدى از فقهاء به نظرش نرسيده كه ميان اين دو دليل تعارض باشد و به سراغ قواعد متعارضين بروند و نسبت ميان دو طايفه را مد نظر قرار دهند كه آيا عام و خاص مطلق هستند يا عام و خاص من وجه ؟ بلكه خيلى راحت ميان آن دو را جمع كرده و در اين موارد دليل عنوان ثانوى را اخذ و ادلهء عناوين اوليه را بر شأنيت و اقتضا حمل كرده‌اند يعنى « الصوم واجب لو لا الضرر » ، « الوضوء واجب لو لا الحرج » و . . . و حكم دليل عنوان ثانوى را فعلى دانسته‌اند .\r\n( ضمنا در بيان قاعدهء نفى ضرر ، قبلا فرمودند دليل عنوان ثانوى گاهى نافى حكم است مثل لا ضرر و لا حرج و لا اكراه و . . . و گاهى مثبت حكم است مثل نذر و عهد و يمين و شرط و . . و هر دو دسته بر دليل عنوان اولى مقدم هستند ولى در ما نحن فيه تنها ادله نافيه را متعرض شده و از ادلهء مثبته سخن نگفته‌اند ولى مطلب روشن است . )\r\nقوله : و يتفق فى غيرهما : گاهى هم جمع مزبور كه يكى بر شأنيت و اقتضاء حمل شود و ديگرى بر فعليت و تنجز در غير ادلهء عناوين اوليه و ثانويه پيش مىآيد . بيان مطلب : بر حسب مقام تصور و احتمالات چهار صورت متصور است :\r\n\r\n","description":"","footnote":"","page_name":" 246 ","page_number":254},
  {"content":"\r\n\r\n1 - دليل عنوان اولى با دليل ديگر عنوان اولى تعارض كنند ، مثل « الصوم واجب » يا « الصوم ليس بواجب » يا حرام . و . . فعلا كارى به اين فرض نداريم و حكمش در فرازهاى بعدى روشن خواهد شد .\r\n2 - گاهى هم دليل عنوان ثانوى با دليل ثانوى ديگر تعارض مىكنند ، مثلا عنوان لا ضرر با لا حرج تعارض مىكنند كه اگر زيد در گوشهء منزلش چاهى بزند ، به همسايه ضرر وارد مىشود و لا ضرر مانع است ؛ و اگر چاه نزند ، اهل منزل به زحمت مىافتند و لا حرج مجوز است و اين‌ها تعارض دارند . يا مثلا لا ضرر نسبت به فردى با لا ضرر نسبت به فرد ديگر دعوا دارند كه قبلا در خاتمهء اصول عمليه پيش از استصحاب ، صور اين موارد محاسبه شد . در اين‌گونه موارد هم تكليف اين است كه هركدام از حيث ملاك قوىتر بود ، همان مقدم است و تنافى نيست و كلمهء و يتفق فى غيرهما اشاره به اين صورت است .\r\n3 - گاهى ميان دليل اولى با دليل عنوان ثانوى است ، آن هم به اين نحو كه دليل عنوان ثانوى مقدم مىشود و بدين‌وسيله عنوان اولى بر شأنيت و اقتضاء حمل مىشود كه صورت « ب » همين قسم بود و مبسوطا محاسبه شد .\r\n4 - گاهى عكس صورت سوم است ، مثلا قتل مؤمن حرام است ( دليل عنوان اولى ) ولى طرف مكره به اين كار شده ( عنوان ثانوى ) آيا اكراه مجوز قتل مىشود ؟ خير ، در اين‌گونه موارد دليل عنوان اولى مقدم مىشود و حكم اولى فعلى مىماند و دليل عنوان ثانوى از فعليت مىافتد و جاى « رفع ما اكرهوا عليه » نيست كه اين فرض هم در همان خاتمهء اصول عمليه بيان شد . شايد كلمهء يتفق فى غيرهما اشاره به اين صورت هم باشد .\r\nج ) قوله : او بالتصرف : موارد جمع عرفى : موارد فراوانى داريم كه مدلولها تنافى دارند و قابل جمع نيستند ولى دليلها تعارض ندارند و عرف و اهل لسان ميان آن دو را جمع كرده و وفق مىدهد و منافاتى نمىبيند و آن موارد در سه بخش كلى مىگنجد :\r\n1 - در بعضى موارد نياز داريم كه در هر دو دليل تصرف كنيم و مجموع آن دو باهم قرينه هستند و بر تصرف در هر دو . مثلا دليلى مىگويد كه خريدوفروش مدفوع باطل است و دليلى مىگويد كه بيع مدفوع صحيح است و ممكن نيست كه يك معامله هم واقعا باطل\r\n\r\n","description":"","footnote":"","page_name":" 247 ","page_number":255},
  {"content":"\r\n\r\nباشد و هم صحيح باشد ، ولى دو دليل قابل جمع است . به اين نحو كه هركدام بر قدر متيقن خود حمل شود ، قدر متيقن از دليل اول مدفوع انسان است و قدر مسلم از دليل دوم مدفوع حيوانات ماكول اللحم از قبيل گاو و گوسفند و . . . است .\r\nيا مثلا دليلى مىگويد كه افعل كذا و دليلى مىگويد كه لا تفعل كذا و محال است كه كارى واقعا هم واجب باشد و هم حرام ، چون اجتماع ضدين است ، ولى دليلها را مىتوان جمع كرد به اينكه افعل بر استحباب يا اباحه حمل شود و لا تفعل هم بر كراهت يا جواز .\r\nيا مثلا دليل مىگويد « اكرم العلماء » و دليل ديگر مىگويد « لا تكرم الفساق » كه ماده اجتماع عالم فاسق است و مدلولها تنافى دارند و محال است كه عالم فاسق هم واقعا واجب الاكرام باشد و هم محرّم الاكرام ، ولى دليلها قابل جمع است به اينكه هركدام بر ماده افتراق خودش و بر بعض مدلولش حمل شود .\r\n[ نكته : از بحثهاى بعدى روشن خواهد شد كه اين‌گونه حمل‌ها جمع عرفى نيست كه پشتوانه‌اش بناء عقلاء باشد ، بلكه چه‌بسا عرف در اين‌گونه موارد متحير مىماند و جمع‌هاى مذكور تبرّعى است نه عرفى تا ارزشمند باشد . به‌هرحال اين صورت قابل مناقشه است .\r\n2 - گاهى نياز داريم كه در يكى از آن دو به نحو تخيير و غير معيّن تصرّفى كنيم تا جمع شوند ، مثل « افعل كذابا ينبغى كذا » كه ينبغى بر وجوب حمل شود تعارضى نيست ، افعل هم بر ندب حمل شود تعارض مىرود ، و فعلا اين صورت را متعرّض نيستند و در اواخر فصل دوّم خواهد آمد .\r\n3 - گاهى نياز داريم در يكى از آن دو به صورت مشخّص تصرّف كنيم كه اين مورد مثال و مصداق فراوان دارد و بعد از بررسى مورد چهارم يعنى مورد « دال » كه ذيلا خواهد آمد ، مبسوطتر به اين مثالها خواهند پرداخت و فعلا به صورت سربسته مىفرمايد كه اگر يكى از دو دليل نص و ديگرى ظاهر باشد ، واضح است كه نص را اخذ كرده و در ظاهر تصرّف مىكنيم تا تنافى برود . يا اگر يكى اظهر و ديگرى ظاهر بود ، اظهر را حفظ كرده و در ظاهر تصرّفى مىكنيم تا با اظهر بسازد و هكذا در عام و خاص كه در عام تصرّف مىكنيم ، و مطلق\r\n\r\n","description":"","footnote":"","page_name":" 248 ","page_number":256},
  {"content":"\r\n\r\nو مقيّد كه در مطلق تصرف مىكنيم و هكذا مثالهاى ديگر كه خواهد آمد . و عمده مصداق جمع عرفى همين صورت است .\r\nد ) قوله و لذلك تقدّم : مورد چهارم از مواردى كه مدلولها تنافى دارند ولى دليلها تعارض ندارند ، موردى است كه اماره با اصلى جمع شود . رابطه دليل اماره با دليل اصل عموم و خصوص من وجه است . آنجا كه اماره داريم ، ولى شك و جهل نداريم . فقط دليل اماره پياده مىشود و آنجا كه شك داريم و اماره‌اى نيست ، فقط دليل اصل پياده مىشود و آنجا كه شك داريم و دليل اصل مجرا دارد و امارهء معتبرى هم بدست ما رسيده ( مثلا استصحاب وجوب جمعه با خبر ثقه‌اى كه بر حرمت آن دلالت دارد . ) در اينجاها چه بايد كرد ؟\r\nآنچه مسلّم است اينكه دليل امارهء معتبره بر دليل اصل عملى مقدّم است و باز آنچه مسلّم است اينكه نسبت به اصول عمليّهء عقلى ، اين تقديم از باب ورود است ، زيرا با آمدن امارهء معتبر موضوع اصول عقلى وجدانا نابود مىشود ، عدم البيان مرتفع مىشود ، عدم الامن و الامان منتفى مىشود ، نبود رجحان بر طرف مىشود كه قبلا در خاتمهء استصحاب بيان شد . ولى سخن در نحوهء تقدم اماره بر اصل عملى شرعى است مثل خبر ثقه نسبت به استصحاب ، عقيدهء آخوند در تتمّهء استصحاب اين بود كه اين تقديم از باب ورود است ، ولى اينجا صريحا از ورود حرفى نمىزنند و تنها بحث از توفيق و جمع عرفى به ميان مىآورند كه منظورشان همان ورود است .\r\nسرّ مطلب آن است كه عرف و اهل لسان وقتى دليل اماره را ملاحظه مىكند كه طريق به سوى واقع است و واقع را ظنا به ما نشان مىدهد و دليل اصل را مىبيند كه طريق نيست و وظيفهء شاك و جاهل است و موضوعش شكّ است ( رفع ما لا يعلمون ، لا تنقض اليقين بالشك و . . . ) خودبه‌خود اماره را مقدّم مىدارد ، زيرا با وجود اماره نوبت به اصل نمىرسد ، چون موضوع اصل كه شك و عدم العلم بود ، تنزيلا و تعبّدا منتفى شد و اماره به منزلهء علم و قائم‌مقام علم بود و همان‌طور كه علم وجدانى رافع موضوع اصل است ، علم تنزيلى هم رافع است و بالجمله تقديم اماره بر اصل هيچ محذورى ايجاد نمىكند و تنها\r\n\r\n","description":"","footnote":"","page_name":" 249 ","page_number":257},
  {"content":"\r\n\r\nخروج موضوعى و تخصّصى است ، يعنى مورد اماره تخصّصا از دليل استصحاب خارج است و نقض اليقين با شك نيست و نقض يقين به يقين است و سالبه به انتفاء موضوع است كه اين هم محذور نيست .\r\nولى تقديم دليل اصل بر دليل اماره باعث تخصيص ادلّهء حجيّت اماره مىشود ، همه جا به اماره عمل شود ، مگر به اين اماره‌اى كه در مورد اصل است و اين تخصيص از دو حال خارج نيست يا بدون مخصّص است كه معقول نيست و يا با مخصّص است كه دليل استصحاب باشد . اين هم مستلزم دور است ( به بيانى كه كرارا در باب استصحاب گذشت ، اجمال كلام اين است كه مخصص بودن استصحاب متوقف است بر حجيّت آن در مورد اماره و حجيّت كذايى هم وابسته به مخصّص بودن است و اين دور صريح است . ) در نتيجه اين دليل اماره است كه مقدّم مىشود و دليل اصل را مرتفع مىسازد و تعارضى هم نيست .\r\nقوله : و ليس وجه تقديم : مرحوم شيخ معتقد است كه اين تقديم از باب حكومت است ؛ يعنى دليل اماره بر دليل اصل حاكم است و دليل حاكم مقدّم است . « 1 »\r\nمرحوم آخوند قبل از تعرّض دليل شيخ اعظم ، ادّعاى حكومت را مردود دانسته و مىفرمايد كه ضابطهء حكومت در اينجا نيست ؛ زيرا حكومت آن است كه دليل حاكم ناظر به دليل محكوم باشد و لو لا دليل محكوم دليل حاكم لغو باشد . درحالىكه دليل اماره و خود اماره هيچ‌كدام ناظر به دليل اصل يا خود اصل نيستند « صدّق العادل » مىگويد كه خبر ثقه يا عدل حجّت است و كارى به فرض شك و احتمال ندارد تا ناظر به اصل باشد و اگر دليل اصل هم نباشد ، دليل اماره لغو و باطل نيست . پس حكومت معنى ندارد .\r\nقوله : و تعرّضها : مرحوم شيخ درباره حكومت اماره بر اصل عملى به سه نكته اشاره مىكنند :\r\nنكتهء اوّل : ورود عبارتست از مزيل علمى ؛ يعنى دليل وارد آن است كه موضوع دليل مورود را يقينا و وجدانا از بين ببرد ، مثل امارات نسبت به اصول عمليّهء عقليّه و اماره نسبت به اصل عمل شرعى چنين نيست كه موضوع آن را ( كه شك و جهل و عدم العلم است )\r\n\r\n\r\n","description":"","footnote":"\r\n( 1 ) - فرائد الاصول ، ص 432 .\r\n","page_name":" 250 ","page_number":258},
  {"content":"\r\n\r\nوجدانا نابود كند ؛ زيرا اماره علم‌آور نيست و شك و عدم علم و احتمال را از بين نمىبرد و لذا سخن از حكومت به ميان آورده و اماره را حاكم بر اصل عملى شرعى قرار داده ؛ « 1 »\r\nولى مرحوم آخوند اين مبنا را قبول ندارد ورود را اعم از حقيقى وجدانى و تنزيلى و تعبّدى مىداند و بر اين اساس اماره را وارد بر اصل ( به ورود تعبّدى ) مىداند به بيانى كه گذشت . اين نكته در متن كفايه به صورت طرح دو مبنا عنوان شده و مرحوم آخوند تنها مبناى خود را بيان كرده‌اند .\r\nنكتهء دوّم : مرحوم شيخ در تعريف حكومت فرموده : « الحكومة ان يكون احد الدليلين بمدلوله اللفظى متعرّضا لحال الدليل الآخر » « 2 » و بر اين اساس مدّعى شده كه دليل اماره متعرّض دليل اصل است و حكم مورد اصل را هم شامل است ( مثلا مورد اصل برائت شك و عدم العلم است و « كلّ شىء حلال » در چنين موردى حكم به حليّت ظاهرى مىكند و خبر ثقه مىگويد استعمال دخانيات حرام است و به اطلاقش مورد شك در حكم واقعى را نيز شامل است . يا مثلا يقين سابق داشتيم و شك لا حق داريم و استصحاب بقاء وجوب مىگويد كه بنا را بر وجوب جمعه بگذار ، ولى خبر ثقه‌اى كه به اطلاقش زمان حضور و غيبت را مىگيرد يا مخصوص زمان غيبت است بر حرمت جمعه دلالت دارد و به‌هرحال در همان‌جا كه سخن از اصل است ، اماره نيز جارى است و اين است معناى تعرض يك دليل نسبت به مورد دليل ديگر كه مورد آن را شامل مىشود و درصدد طرح و براندازى آن است ) و معناى حكومت هم كه همين است . پس اماره بر اصل حاكم است .\r\nمرحوم آخوند در پاسخ مىفرمايد : تعرّض را قبول داريم ، ولى نشانهء حكومت نيست ؛ زيرا اوّلا چنانچه در نكتهء قبل بيان شد سخن از ورود است و اماره موضوع اصل را نابود مىكند نه اينكه سخن از حكومت باشد .\r\nثانيا در خود تعريف شما سخن از مدلول لفظى بود ؛ يعنى دليل حاكم بايد به مدلول لفظى معترض دليل ديگر باشد و مدلول لفظى يعنى مطابقه و تضمن و التزام و در مورد بحث ما چنين تعرّضى نيست نه خود اماره به مدلول لفظى چنين تعرّضى نسبت به اصل\r\n\r\n\r\n","description":"","footnote":"\r\n( 1 ) - فرائد الاصول ، ص 407 .\r\n( 2 ) - فرائد الاصول ، ص 432 .\r\n","page_name":" 251 ","page_number":259},
  {"content":"\r\n\r\nعملى دارد و نه دليل حجيّت اماره .\r\nامّا نفس اماره : اماره مىگويد نماز جمعه حرام است و اين معنا نه مدلول مطابقىاش نفى وجوب است و نه مدلول تضمّنىاش كه واضح است و نه مدلول التزامىاش ؛ زيرا تصوّر حرمت جمعه بدون تصوّر وجوب و به دنبالش نفى وجوب ممكن است و در دلالت التزامى لزوم بيّن لازم است كه در اينجا نيست .\r\nامّا دليل حجيّت اماره : مفاد ادلّهء حجيّت اين است كه خبر ثقه يا عادل را تصديق كن و خبر او در حقّ شما حجّت است و بايد طبق آن عمل كنى ( البته لزوم عمل و حجيّت شرعى است بر خلاف قطع كه حجيّتش عقلى است و نيز ظن مطلق على الحكومة . ) يعنى بنا را بر حرمت جمعه بگذارد و عملا منتهى باشد . اين نيز مدلول لفظىاش نفى حكم اصل ( نفى وجوب جمعه ) نيست نه به مدلول مطابقى نفى وجوب جمعه مىكند و نه التزامى و نه تضمّنى به همان بيانى كه در خود اماره ذكر شد .\r\nآرى هم خود اماره و هم دليل حجيّت اماره كه بر حرمت جمعه دلالت دارند به دلالت التزاميّه عقليّه نه لفظيّه بر نفى حكم اصل دلالت مىكند ، زيرا وقتى در ظاهر حكم به حرمت فعلى جمعه كرديم عقلا محال است كه به بركت اصل و استصحاب حكم به وجوب فعلى كنيم ؛ زيرا اجتماع ضدّين و محال است و لذا تعرّض اماره و دليلش نسبت به اصل عملى و دليلش از نوع تعرّض به مدلول لفظى نيست ؛ بلكه به مدلول عقلى است و خود شما در تعريف حكومت قيد كرديد كه مدلول لفظى باشد .\r\nثالثا اگر بنا باشد به محض تعرض دليلى نسبت به مورد دليل ديگر و لو به تعرض عقلى و ملازمهء عقليّه سخن از حكومت به ميان آيد جاى اين اشكال نقضى هست كه دليل اصل نيز به مدلول مطابقى حكم مورد خودش را مىگويد كه وجوب جمعه باشد و به مدلول التزامى عقلى نفى حكم اماره مىكند كه حرمت باشد ؛ زيرا اجتماع ضدّين امكان ندارد .\r\nپس جا دارد كسى بگويد كه دليل اصل بر دليل اماره حاكم است و در نتيجه هركدام مىتوانند بر ديگرى حاكم باشند و احدى به آن ملتزم نيست .\r\nرابعا بايد در غليظترين متعارضين سخن از حكومت باشد . فى المثل « اكرم العلماء و لا\r\n\r\n","description":"","footnote":"","page_name":" 252 ","page_number":260},
  {"content":"\r\n\r\nتكرم العلماء » كه تباين كلى دارند ، هركدام به ملازمهء عقلى حكم ديگرى را نفى مىكند و متعرّض است پس هركدام بايد حاكم باشند . يا در اكرم العلماء و لا تكرم الفسّاق كه تباين جزئى دارند و عام و خاص و من وجه هستند و هركدام به اطلاقشان يا عمومشان مادّهء اجتماع را مىگيرند و حكم ديگرى را از آن مورد نفى مىكنند ، بايد هركدام حاكم باشند و . . . درحالىكه احدى بدان ملتزم نيست ؛ و گرنه در عالم اصلا متعارضينى نخواهيم داشت و همه جا سخن از حكومت دوجانبه يا يك‌جانبه است .\r\nقوله : مع احتمال : مكرّر گفته شده كه در باب مفاد ادلّهء حجيّت امارات دو مبنا وجود دارد :\r\n1 - مبناى مشهور كه جعل حكم است ؛ يعنى اگر خبر ثقه‌اى بر وجوب امرى قائم شد و دليل حجيّت آن را شامل شد ، نتيجه آن است كه برطبق مؤدّا و مفاد اين خبر يك وجوب جمعه‌اى درست مىشود . منتها بر مسلك سببيّت ، وجوب واقعى و بر مبناى طريقيّت وجوب طريقى درست مىشود . تا به حال بر اين مبنا با شيخ بحث كرديم كه مفاد اماره مثلا حرمت جمعه است ؛ ولى اين مفاد به دلالت لفظى متعرّض نفى حكم اصل نيست . . . و حكومت اماره بر اصل را ردّ كرديم .\r\n2 - مبناى آخوند اين بود كه مفاد ادلّهء حجيّت اماره جعل حكم و لو ظاهرى و طريقى نيست و برطبق مؤداى اماره هيچ حكمى جعل و تشريع نمىشود و مفاد آنها جعل حجيت است . از اين جهت اماره و ظن معتبر با قطع فرقى ندارند و هر دو حجت هستند ؛ يعنى طريق محض به سوى واقع هستند اگر مصادف با واقع باشند ، همان حكم واقعى را در حق ما منجز مىكنند ، و اگر مخالف واقع باشند ، موجب عذر هستند ( با اين تفاوت كه قطع طريق عقلى و ظن معتبر طريق شرعيست ) حال بر اين مبنا حكومت نداشتن اماره بر اصل عملى خيلى روشن است ، زيرا اصلا برطبق مفاد اماره حكمى درست نشده تا سخن از حكومت اين حكم بر حكم مورد اصل باشد و . . .\r\nقوله : و كيف كان : نكته سوم : شيخ اعظم فرموده : مفاد دليل حجيت اماره اين است كه « صدق العادل ؛ يعنى رتب الاثر ، اعمل بقول العادل » بنا را برآن بگذار و احتمال خلاف را\r\n\r\n","description":"","footnote":"","page_name":" 253 ","page_number":261},
  {"content":"\r\n\r\nناديده بگير و الغاء كن ؛ اما مفاد دليل اصل كه « لا تنقض » باشد اين نيست كه احتمال خلاف را ناديده بگير ، آنگاه حكم اصل هم حكم فرض احتمال است . پس دليل حجيت اماره متعرض حكم مورد اصل هست و مىگويد آن احتمال را ناديده بگير و اعتنا نكن و چون تعرض دارد ، پس مىتواند حاكم باشد . ولى دليل حجيت اصل متعرض مورد اماره نيست ؛ زيرا اماره بر حكم واقعى دلالت دارد و حكم واقعى حكم احتمال خلاف نيست و در موضوعش احتمال اخذ نشده تا مفاد لا تنقض نفى و الغاء آن احتمال و طرد آن باشد تا بتواند حاكم باشد . پس اماره حكومت دارد . « 1 »\r\nمرحوم آخوند در جواب مىفرمايد كه مدلول لفظى دليل حجيت اماره وجوب تصديق عادل و بناگذارى بر حرمت جمعه است نه الغاء احتمال خلاف . آرى لازمهء عقلى حرمت جمعه الغاء احتمال خلاف است ؛ زيرا امكان ندارد كه هم حرام فعلى باشد و هم نباشد كه تناقض يا تضاد است . پس باز هم به ملازمهء عقلى تعرض در ميان است نه به مدلول لفظى تا حكومت باشد .\r\nقوله : فانقدح : از بحث‌هايى كه با شيخ اعظم داشتيم ، به اين نتيجه مىرسيم كه تنها راه حل معارضه و منافات ميان امارات و اصول همان راه حل ماست . كه در دو جا بيان كرديم .\r\nيكى در تتمهء استصحاب و ديگرى در همين فصل اول تعارض ، و آن مسئله ورود تعبدى اماره بر اصل عملى بود و راه ديگرى نيست ؛ زيرا حكومت كه ابطال شد ، تخصيص هم قطعا باطل است ، چون اماره و اصل ، عام و خاص من وجه هستند و تنها مسألهء تخصص و ورود مىماند .\r\nقوله : و لا تعارض ايضا : قبلا در مورد « ج » از موارد جمع و توفيق عرفى در سه فرض به اين فراز اشاره شد در اينجا مبسوطا يكى از سه صورت گذشته را با مثالهاى متعدد بيان مىكنند و آن موردى است كه در يكى از دو دليل به طور معين و مشخص بايد تصرف كنيم و دليل ديگر قابل دخل و تصرف نيست و عمدتا دو باب دارد :\r\n1 - نص و ظاهر ، اگر دو دليل متعارض يكى نص باشد مثل « لا يجب اكرام زيد » و ديگرى\r\n\r\n\r\n","description":"","footnote":"\r\n( 1 ) - فرائد الاصول ، ص 432 .\r\n","page_name":" 254 ","page_number":262},
  {"content":"\r\n\r\nظاهر باشد مثل « اكرم زيدا » كه ظهور در وجوب دارد ، نص كه قابل توجيه نيست ، به ناچار بايد ظاهر را توجيه كنيم و امر را بر استحباب حمل كنيم ، عرف و اهل لسان كلام نص را قرينه بر كلام ظاهر دانسته و توسط نص ظاهر را تفسير و معنى مىكنند .\r\n2 - ظاهر و اظهر : اگر متعارضين يكى ظاهر باشد و ديگرى اظهر ، باز اظهر قوىتر است و بدان اخذ مىشود و ظاهر را با اظهر توجيه مىكنيم كه مثال فراوان دارد ، مثلا در عام خاص معمولا خاص يا نص در خصوص مورد است يا چون دايره‌اش كوچك است ، ظهورش قوىتر و اظهر است . لذا خاص را گرفته و عام را تخصيص مىزنيم .\r\nمثال ديگر اينكه در مطلق و مقيد ، مقيد را اخذ كرده و در ظاهر مطلق تصرف مىكنيم ( البته اگر عام و خاص يا مطلق و مقيد متنافيان باشند . و الا اگر متوافقان باشند ، نوبت به اين حرفها نمىرسد و ظاهر هر دو را اخذ مىكنيم و خاص يا مقيد را حمل بر تاكيد مىنماييم . ) يا مثلا در عام و خاص من وجه اگر يكى مادهء افتراقش كمتر باشد ، قرينه مىشود كه مادهء اجتماع را به او بدهيم و در عام ديگر تصرف كنيم تا تخصيص اكثر پيش نيايد . يا مثلا در تعارض منطوق و مفهوم برخى برآنند كه منطوق قوىتر است و مقدم مىشود و از خير مفهوم بايد گذشت و . . .\r\nقوله : و بالجملة : پس از ذكر موارد گوناگون توفيق و جمع عرفى ، در پايان جمع‌بندى و نتيجه‌گيرى مىكنند : طبق تعريف شيخ از تعارض كه تعارض را به تنافى مدلولها دانست . . .\r\nبايد گفت تمام موارد مذكور متعارضين هستند . زيرا مدلولها تنافى دارند و قابل جمع نيستند . و قانون تعارض بايد پياده شود . درحالىكه خود شيخ هم به اين امر ملتزم نيست ، ولى طبق تعريف ما كه تعارض را تنافى دليلها برحسب مقام اثبات و دو دلالت دانستيم ، در اين موارد اصلا تعارضى نيست ؛ زيرا و لو مدلولها تنافى دارند ، ولى دليلها را اگر به عرف و اصل لسان بدهيم ، هرگز معطل و متحير نمىماند و راحت ميان آنها جمع مىكند منافات مدلولها را بر طرف مىسازد به يكى از انحاء مذكور كه حاكم و محكوم درست مىكند يا وارد و مورود درست مىكند يا نص و ظاهر و اظهر و ظاهر و . . . و با تصرف در هر دو يا در يكى از آن دو به صورت غير مشخص يا به صورت مشخص حل تنافى مىنمايد .\r\n\r\n","description":"","footnote":"","page_name":" 255 ","page_number":263},
  {"content":"\r\n\r\nقوله : و لا فرق فيها : تا به حال با موارد گوناگون جمع عرفى آشنا شديم و دانستيم كه در تمام آن موارد جاى تعارض و اعمال قوانين متعارضين نيست ، بلكه جاى جمع ميان دليلها و عمل به آنهاست . حال اضافه مىكنيم كه در اين جهت فرقى ندارد كه دليلها هر دو قطعى الصدور و السند باشند ( مثلا هر دو آيهء قرآن باشند ، يا هر دو خبر متواتر باشند و يا يكى از آن دو مقطوع السند و ديگرى ظنى السند باشد . ( آيه و خبر متواتر و خبر واحد . ) و يا يكى از آن دو مقطوع السند و ديگرى ظنى الصدور باشد ( هر دو خبر واحد مجرد از قرينه . ) در تمام اين موارد ملاك اين است كه دليل وارد مقدم است ، دليل حاكم تقدم دارد ، دليل عنوان ثانوى مقدم است ، دليل اجتهادى يا اماره مقدم است ، نص و اظهر مقدم‌اند ، خاص و مقيد تقدم دارند و . . . كه مبسوطا گذشت . . . خواه دليل وارد و حاكم و . . قطعى السند باشد و خواه ظنى ،\r\nبنابراين خبر واحد اگر خاص يا مقيد يا نص و . . . باشد ، حتى بر عموم و اطلاق قرآنى هم تقدم دارد و اين مطلبى است كه جاى ترديد نيست . در موارد جمع عرفى ملاك رجحان و قوت سندى نيست كه هركدام قوىتر از حيث سند بود همان مقدم شود ، بلكه مناط رجحان و قوت دلالى است و ميزان جمع عرفى است .\r\nقوله : و انما يكون التعارض : تا به حال با موارد مختلف جمع عرفى آشنا شديم و اينك موارد تعارض را بررسى مىكنيم .\r\nسابقا در تعريف تعارض دانستيم كه بر حسب مقام اثبات و دلالت است . اينك در صدر اين فراز اشاره‌اى به اين مطلب كرده‌اند . از اينكه بگذريم در هر دليلى چند مطلب بايد ملاحظه شود كه در حجيت و ارزشمندى آن دخيل مىباشند .\r\n1 - اصل صدور و سند : آيا اساسا فلان سخن از معصوم ( ع ) و شارع مقدس صادر شده يا خير ؟\r\n2 - جهت صدور : پس از احراز اصل صدور بايد جهت صدور مشخص شود كه فلان حديث در چه مقامى و به كدامين منظورى صادر شده ؟ آيا در مقام تقيه و مانند آن صادر شده يا به منظور بيان حكم واقعى صادر شده است ؟ بايد احراز شود كه براى بيان واقع\r\n\r\n","description":"","footnote":"","page_name":" 256 ","page_number":264},
  {"content":"\r\n\r\nاست تا ارزشمند باشد .\r\n3 - دلالت : پس از احراز دو جهت قبلى ، بايد دلالت حديث هم محرز شود كه آيا بر فلان حكم دلالت دارد يا ندارد ؟ وجود دلالت محرز است يا عدمش محرز است ؟ يا هيچ‌كدام محرز نيست و مجمل است ؟ و برفرض ظهور آيا نص است يا ظاهر است يا اظهر ؟ آيا منطوقى است يا مفهومى ؟ و . . . آنگاه دو دليل متعارض چهار صورت دارند :\r\n1 - يا از تمام جهات مذكور قطعى و يقين‌آور است ؛ يعنى قطعا صادر شده‌اند و قطعا در مقام بيان واقع‌اند و قطعا بر مطلوب دلالت دارند ، يعنى نص مىباشند . مثل دو آيه يا دو خبر متواتر كه نص باشند . چنين چيزى تنها در باب نسخ معقول است كه آيه‌اى ناسخ آيهء ديگر باشد و در غير اين صورت فرض محالى است و هرگز از خداوند متعال و معصومين ( ع ) كه حكيم و عالم الغيب مىباشند ، چنين دو كلامى صادر نخواهد شد ؛ زيرا اجتماع ضدين و نقيضين مىشود و شخص حكيم دچار چنين محالى نمىشود .\r\n2 - يا از تمام جهات مزبور ظنى هستند ؛ يعنى هر دو خبر واحدند ، در هر دو احتمال ضعيف وجود دارد و هر دو هم ظهور در مطلب و مفاد خود دارند و هيچ‌كدام نص نيستند ، آن هم ظهورى كه عرفا قابل جمع نيست و اهل محاوره ميان آن دو جمع ننموده‌اند مثل « اكرم العلماء » « و لا تكرم العلماء » كه تنافى كلى دارند و متضاد مىباشند . يكى از مصاديق مسلم متعارضين چنين موردى است .\r\n3 - يا از جهات سند قطعى هستند و از لحاظ جهت صدور و بخصوص از لحاظ دلالت ظنى هستند . در اين فرض هم جاى تعارض و تكاذب و طرح يكى از آن دو نيست ؛ زيرا سندها قطعى و اصل صدور مسلم است و قابل طرح نيست . به ناچار بايد در جهت صدور تصرف كرده و يكى يا هر دو را بر تقيه حمل كنيم و يا در دلالت يكى تصرفى كنيم و از خير ظهورش بگذريم تا معارضه مرتفع شود .\r\n4 - يا از حيث سند ظنى و خبر واحد هستند ، ولى از لحاظ جهت صدور و دلالت قطعى و نص مىباشند و قابل توجيه نيستند . اين نيز يكى از موارد تعارض است كه بايد احكام متعارضين برآن پياده شود .\r\n\r\n","description":"","footnote":"","page_name":" 257 ","page_number":265},
  {"content":"\r\n\r\nحال كه موارد كلى تعارض روشن شد كه دو مورد بود ، مىگوئيم كه آيا تعارض ميان دو دليل به لحاظ دلالتها است و دلالتها يكديگر را تكذيب مىكنند يا به لحاظ سندهاست و يا به اعتبار دلالت يكى از آن دو با سند ديگرى است ؟ چنان كه ملاحظه مىفرمائيد سه صورت متصور است .\r\nبه عقيدهء آخوند تعارض فقط و فقط به لحاظ سند است ؛ يعنى متعارضين در اصل صدور با يكديگر تكاذب دارند و به لحاظ مرحلهء جعل و انشاء است و بايد از خير سند يكى از آن دو يا هر دو بگذريم و بنا را بر عدم صدور بگذاريم و نوبت نمىرسد به اين مطلب كه تعبدا بنا را بر صدور بگذاريم و بگوئيم تمام اين‌ها صادر شده‌اند و به سراغ جهت صدور يا دلالت رفته و در يكى از آن دو قائل به صدور تقيه‌اى شويم و يا دلالت يكى از آن دو را كلا طرح كنيم و دليل اين مدعا دو امر است :\r\n1 - در صورت چهارم از چهار صورت مذكور كه سندها ظنى ولى دلالتها و جهتها قطعى است و قابل توجيه و تصرف نيست يقينا يكى از آن دو دروغ است و بايد طرح شود و نوبت به بحث جهتى و دلالتى نمىرسد و از سندها بايد دست برداشت .\r\n2 - در صورت دوم از چهار صورت هم كه تماما ظنى بود ، اگرچه عقلا ممكن است كه سندها را گرفته و در دلالت يكى تصرف كرده و كلا طرحش كنيم و حمل بر اجمال و يا اهمال كنيم ، ولى چنين تعبدى بجا و معقول نيست و فايده‌اى ندارد كه ما سند را حفظ كنيم ولى از دلالت آن هيچ بهره‌اى نبريم ( آرى گاهى شيخ طوسى در تهذيب است كه بنا را بر جمع تبرعى گذاشته و غليظترين متعارضين را هم ممكن است توجيه و تاويل كند صرفا براى اينكه روايات طرح نشود و . ولى گاهى شيخ اعظم در فقه است كه مىخواهد فتوا دهد . اينجا اخذ به سند حديث ولى بهره‌مند نشدن از دلالت آن و حملش بر اجمال چه سودى دارد ؟ آيا وجودش كالعدم نيست ؟ حديث هم مثل قرآن نيست كه خواندنش خود داراى ثواب باشد . . . و اگر هم حرمتى باشد كه هست براى اصل كلام معصوم است نه براى خبر واحد كه زراره و ديگران دارد و ناقل كلام امام است و احتمال خطا و سهو و كذب و نسيان و . . . در آن موجود است . )\r\n\r\n","description":"","footnote":"","page_name":" 258 ","page_number":266},
  {"content":"\r\n\r\nنتيجه : تعارض همواره ميان ادلهء حجيت سند و صدور متعارضين است و امكان ندارد كه ادله حجيت سند ( ادله اربعهء حجيت خبر واحد كه در مقصد ششم گذشت . ) سند هر دو را شامل شود و هر دو را حجت كند .\r\nنتيجه نهايى : در فصل اول سه مطلب عنوان شد :\r\n1 - تعريف تعارض از ديدگاه شيخ اعظم و مرحوم آخوند .\r\n2 - بيان موارد جمع عرفى\r\n3 - بيان موارد تعارض مصطلح .\r\n\r\n","description":"","footnote":"","page_name":" 259 ","page_number":267},
  {"content":"\r\n\r\n\r\nفصل دوم مقتضاى قاعدهء اولى در متعارضان\r\nدر باب متعارضان دو مقام از بحث مطرح است :\r\n1 - مقتضاى قاعدهء اوليه در متعارضان چيست ؟ ( منظور از قاعدهء اولى عبارتست از حكم عقل با قطع نظر از ادله خاصه و اخبار علاجيه ) اين مطلب در همين فصل مطرح است .\r\n2 - مقتضاى قاعدهء ثانوى در متعارضان كدام است ؟ ( يعنى از دليل خاص و اخبار علاجيه چه چيز استفاده مىشود اين مطلب هم در فصل سوم بعدا مطرح خواهد شد . )\r\nاما مقام اول : آيا مقتضاى قاعدهء اوليه توقف است مطلقا ( در قبال تفصيل بعدى ) يعنى هر دو حديث را داشته باشيم ، ولى برطبق هيچ‌كدام فتوا ندهيم و به سراغ اصول و قواعد ديگر برويم كه شيخ اعظم در رسائل « 1 » اين را فرموده‌اند و البته نتيجه توقف مزبور با قول به تساقط يكى است .\r\nيا مقتضاى قاعدهء تخيير است مطلقا يا مقتضاى قاعده تساقط است مطلقا ؟ يا مقتضاى قاعدهء ترجيح است ، اگر مرجحى باشد و تخيير است ، اگر مرجحى نباشد ؟ مرحوم آخوند مطلب را بر اساس دو مبناى معروف در باب امارات محاسبه مىكنند :\r\nيكى مبناى طريقيت محضه است كه اماميه طرفدار آن هستند و امارات را طريق به سوى واقع مىدانند و معتقدند كه مصلحت در همان واقع و حكم واقعى است و اماره طريق به سوى آن واقع است و عند الإصابة موجب تنجز واقع مىشود و عند الخطأ سبب\r\n\r\n\r\n","description":"","footnote":"\r\n( 1 ) - فرائد الاصول ، ص 439 .\r\n","page_name":" 260 ","page_number":268},
  {"content":"\r\n\r\nعذر است .\r\nديگرى مبناى سببيت است كه مشهور اهل سنت طرفدار آن هستند و مىگويند قيام اماره بر امرى از امور تمام موضوع و تمام السبب براى حدوث مصلحت برطبق مؤداى آن است چه مصيب باشد و چه خلاف واقع درآيد و اصولا كارى به واقع و مطابقت يا عدم مطابقت نداريم و همين‌كه اماره بر چيزى دلالت كرد ، ملاك حادث مىشود .\r\nاما بر مبناى طريقيت : عقيده مرحوم آخوند تساقط است ؛ يعنى على القاعده دو دليل تعارض و تساقط مىكنند . دليل مطلب را به اين بيان توضيح و تكميل مىكنيم : فرض اين است كه متعارضان هر دو جامع شروط حجيت هستند ؛ زيرا اگر هيچ‌كدام واجد شروط نباشند ، تعارضى نيست . دو لا حجت كه تعارض ندارند و نيز اگر يكى فاقد شروط باشد ، باز يك حجت با يك لا حجت تعارض نمىكند . پس بايد هر دو واجد شروط باشند و در نتيجه مقتضى براى حجت فعلى شدن در هر دو موجود است و اگر مانعى نبود ، هر دو حجت فعلى و لازم الاتباع مىشدند ؛\r\nولى تعارض مانع از آن است كه هر دو حجت فعلى شوند ؛ زيرا با آمدن تعارض و تكاذب ، يقين مىكنيم كه يكى از آن دو دروغ است و اصلا از معصوم صادر نشده تا حجت شود . اما قاعدهء اين است كه « الضرورات تتقدر بقدرها » و به مقدار ضرورت بايد از حجيت آن صرف‌نظر كرد و تعارض مانع از حجيت يكى از آن دو مىباشد . پس بايد آن ديگرى حجت باشد ، چون مانعى ندارد .\r\nو لكن اگر علم تفصيلى به كذب يكى از آن دو داشتيم ، مشكل حل بود و همان را طرح كرده و به ديگرى تعيينا اخذ مىكرديم ، ولى فرض اين است كه علم اجمالى به كذب يكى از آن دو داريم و واقعا معين نيست كه كدام است . آنگاه اگر علم اجمالى به اين نحو بود كه يقينا يكى از آن دو كذب و ديگرى حتما صدق است . على القاعده جاى تخيير در دوران بين دو محذور بود ، ولى فرض اين است كه نسبت به ديگرى علم به كذب نيست و احتمال صدق هم مىدهيم كه طبعا احتمال كذب هم منتفى نيست ؛ زيرا در متعارضان ممكن است هر دو در واقع دروغ و خلاف واقع باشند و حكم الهى نه اين باشد و نه آن ، بلكه حكم ثالثى\r\n\r\n","description":"","footnote":"","page_name":" 261 ","page_number":269},
  {"content":"\r\n\r\nباشد . پس نسبت به ديگرى علم به كذب نداريم نه اينكه علم به صدق داشته باشيم ، بلكه احتمال كذب هم مىرود و لذا روى هريك از متعارضان كه دست بگذاريم طرف علم اجمالى است و شايد دروغ واقعى همان باشد كه بايد از آن اجتناب شود و علم اجمالى مؤثر است و موجب احتياط و اجتناب از هر دو طرف مىشود . پس ما نه مىتوانيم به اين حديث عمل كنيم و نه به آن ديگرى و ناگزير بايد از خير هر دو گذشت . معناى تساقط همين است .\r\nالبته تساقط فى الجملة نه بالجمله يعنى تساقط متعارضان نسبت به خصوص مفاد و مؤداى خودشان و تنها در اين قسمت ارزشمند نيستند ( به بيانى كه گذشت ) و گرنه نسبت به نفى ثالث ارزشمند و صالح هستند . فى المثل يك دليل حكم به وجوب جمعه مىكرد و دليل ديگر حكم به حرمت مىكرد و پس از تعارض نتوانستيم حكم به وجوب يا حرمت كنيم ؛ ولى حكم به نفى استحباب يا اباحه يا كراهت مىتوان كرد ؛ زيرا در واقع هركدام كه باشد لازمه‌اش نفى ثالث است .\r\nمنتها بحثى است كه آيا نفى ثالث به هر دو دليل متعارض است يا به يكى از آن دو كه در واقع بر حجيت خود باقى است و لو ما يقينا نمىتوانيم آن را مشخص كنيم ؟\r\nعقيدهء آخوند اين است كه نفى حكم ثالث به هر دو دليل متعارض نيست ، بلكه به يكى از آنهاست كه فى الواقع حجت است ؛ زيرا ديگرى كه قطعا كذب و خلاف واقع است راسا و كلا ساقط مىشود و مدلولهاى مطابقى و تضمنى و التزامى لفظى و التزامى عقلىاش تماما نابود مىشود و از بين مىرود و به درد هيچ حكمى نمىخورد . و تنها به دليل ديگرى نفى ثالث مىكنيم . ( البته ثمره عملى ندارد كه با هر دو باشد يا با يكى . ) اين‌ها بر مبناى طريقيت بود كه بخواهيم اماره را طريق به سوى واقع قرار دهيم كه بايد علم به صدق و يا اطمينان و يا ظن به صدق آن و يا لااقل احتمال صدق آن را داشته باشيم تا طريق قرار دهيم نه جايى كه علم به كذب و عدم مطابقت آن با واقع داريم كه طريق قرار دادن آن دو معنى ندارد و طريق قرار دادن يكى هم ترجيح بلامرجح است و لذا از خير هر دو گذشتيم .\r\nقوله : و اما بناء على السببيّة : و اما مقتضاى قاعدهء اوليه در متعارضين بر مسلك سببيت\r\n\r\n","description":"","footnote":"","page_name":" 262 ","page_number":270},
  {"content":"\r\n\r\nامارات كه مسلك مشهور عامّه باشد چيست ؟ :\r\nمرحوم آخوند در اينجا دو احتمال ذكر مىكنند و مطلب را بر اساس هركدام محاسبه مىكنند .\r\n1 - در واقع خصوص آن حديثى كه معلوم الكذب نيست ، مقتضى دارد و سبب براى حدوث ملاك برطبق مفادش مىباشد و آنكه واقعا معلوم الكذب است سببيت ندارد و موجب حدوث ملاك برطبق مفاد خود نمىباشد . ( همان‌طورىكه بر مسلك طريقيت احدهما طريق به سوى واقع بود و آن ديگرى كه معلوم الكذب بود طريق نبود . )\r\nمرحوم آخوند نخست نتيجهء اين احتمال را بيان مىكنند و پس خودشان همين احتمال را انتخاب مىكنند و اقامه دليل مىكنند :\r\nاما نتيجه : متعارضان بنابراين احتمال از سببيت همانند متعارضان بنا بر طريقيت هستند ، يعنى مقتضاى قاعدهء تساقط فى الجملة است و دليل همان دليل است كه هر دو جامع شروط سببيت هستند و لو لا المعارضه هر دو سبب فعلى براى حدوث مصلحت بودند ، ولى تعارض مانع شده ، زيرا علم اجمالى به نبود سببيت در احدهما آورده و چون معين نيست كه كدام باشد ، بايد از خير هر دو گذشت . . .\r\nاستدلال : چنان كه در فصل اول گفته شد ، در هر حديثى چه معارض داشته باشد و چه نداشته باشد ، سه اصل بايد احراز شود :\r\n1 - اصل صدور يا سند\r\n2 - جهت صدور\r\n3 - دلالت يا ظهور . همهء اين‌ها دليل بر اعتبار دارند .\r\nالف ) دليل اعتبار ظهور ، اصالة الظهور است كه يك اصل عقلايى است و بناى عملى عقلاء بر اخذ به ظواهر كلام ديگران است و سيرهء عقلاء از نوع فعل و عمل است نه قول و لفظ كه داراى ظهور باشد ، و از نوع دليل لبى است نه لفظى و در دليل لبى بايد به قدر متيقن اكتفا كرد و قدر متيقن آن حديثى است كه معلوم الكذب نباشد ؛ و گرنه بناى عملى عقلاء بر اخذ به ظاهر معلوم الكذب نيست ( و چه‌بسا معلوم العدم است ) پس اين دليل كه تنها غير\r\n\r\n","description":"","footnote":"","page_name":" 263 ","page_number":271},
  {"content":"\r\n\r\nمعلوم الكذب را شال است و معلوم الكذب دليل ندارد كه بتوان او را سبب براى حدوث مصلحت قرار داد .\r\nب ) دليل اعتبار جهت صدور كه فلان حديث در مقام تقيه صادر شده يا براى بيان واقع ، اين هم دليلش سيرهء عقلاء است كه بنا را بر اين مىگذارند كه متكلم در مقام بيان واقع اين كلام را به زبان آورده به منظور تقيه يا مصالح ديگر و باز همان حرفها تكرار مىشود كه قدر متيقن از دليل لبى يا سيرهء عقلاء آنجايى است كه معلوم الكذب نباشد . . . .\r\nج ) دليل اعتبار سند كه ادلهء اربعهء حجيت خبر واحد بود ( كتاب ، سنت ، اجماع ، سيرهء عقلاء ) باز نسبت به سيره و اجماع همان حرفها مىآيد كه اين‌ها دليل لبى هستند و بايد به قدر متيقن آنها اخذ شود و قدر مسلم غير معلوم الكذب را شامل مىشود و معلوم الكذب را شامل نمىشوند .\r\nنسبت به آيات و روايات ، در قدم اول مدعى هستيم كه اين‌ها هم حديثى را شامل مىشوند كه لااقل ظن به صدور صدق و حق بودن آن داشته باشيم و بلكه اطمينان به صدق آن پيدا كنيم ( آيه نبأ خبر عادلى را حجت مىكند كه گمان‌آور ، بلكه اطمينان‌آور است ، روايات خبر ثقه را حجت مىكنند كه نزد عرف و عقلاء اطمينان‌آور است . ) و حديث معلوم الكذب چنين نيست .\r\nدر قدم دوم مدعى هستيم كه اگر هم ظن يا اطمينان به صدق و صدور نداريم ، لااقل بايد محتمل الصدق باشد و آن را كه معلوم الكذب است شامل نمىشوند تا بر حجيت آن دلالت كنند تا آن نيز سبب و مقتضى براى حدوث مصلحت باشد . بنابراين قدر مسلم آنكه معلوم الكذب نيست ، سببيت دارد نه هر دو حديث و نتيجه‌اش قبلا ذكر شد .\r\n2 - قوله : و اما لو كان المقتضى : در واقع هر دو حديث مقتضى براى حجيت داشته باشند و سبب براى حدوث ملاك باشند و علم اجمال به كذب اثرى نداشته باشد و مانع از حدوث مقتضى در آن دو نباشد و بنابراين همان‌طور كه غير متعارضها هركدام سبب براى حدوث ملاك هستند ، متعارضها نيز چنين‌اند . آنگاه طبق اين احتمال متعارضان در حقيقت از باب متزاحمان بوده و قواعد باب تزاحم در آن دو پياده مىشود نه قانون تساقط ؛ ولى\r\n\r\n","description":"","footnote":"","page_name":" 264 ","page_number":272},
  {"content":"\r\n\r\nقبل از بيان حكم متزاحمان مرحوم آخوند مطلب را به دو بخش تقسيم مىكند :\r\n1 - گاهى متعارضان هر دو مبين حكم الزامى هستند ( مثلا يك دليل امر به جلوس مىكند و دليل ديگر در همان زمان و مكان معين امر به قيام مىكند و طبق هركدام صددرجه مصلحت ايجاد مىشود . يا يك دليل امر به حركت و ديگرى امر به سكون مىنمايد كه اين موارد از نوع تعارض ذاتى و اجتماع ضدين هستند و مكلف قدرت امتثال هر دو را ندارد . يا دليلى مىگويد ظهر واجب است و دليلى جمعه . يا دليلى قصر را و دليل ديگر اتمام را واجب مىكند كه تعارض بالعرض دارند و در سايه علم اجمالى به نبود دو واجب در يك زمان با يكديگر تضاد دارند و جمع آن دو شرعا جمع ضدين است و مقدور مكلف نيست . يا دليلى امر به فعل و دليل ديگر امر به ترك مىكند و مكلف قادر نيست كه در آن واحد هم فاعل باشد و هم تارك و اجتماع متناقضان است .\r\nالبته تمام اين‌ها از نوع تزاحم دو واجب است كه در متن كفايه بدان اشاره شده ؛ ولى اختصاص به آن دو ندارد و تزاحم دو حرام يا يك واجب و يك حرام هم از اين قبيل است .\r\nمثلا دليلى نهى از قيام مىكند و دليل ديگر نهى از جلوس و جمع دو حرام ممكن نيست و هكذا . . . )\r\n2 - گاهى يكى از آن دو مبين حكم الزامى ( وجوب يا تحريم است ) و ديگرى مبين حكم غير الزامى است و به تعبير آخوند در يكى اقتضاء ( حكم و ملاك الزامى ) هست و در ديگرى اقتضاء ( اقتضاى حكم الزامى ) نيست ؛ يعنى استحباب يا اباحه يا كراهت را دلالت دارد . و قدر مسلم اباحه كه لا اقتضاء است ؛ يعنى نه اقتضاى فعل دارد و نه ترك .\r\nحال در صورت اول متعارضان از نوع متزاحمان بوده و قواعد تزاحم پياده مىشود كه در فرازهاى بعد خواهد آمد . ولى در صورت دوم نمىتوان گفت دليل مبين حكم الزامى با دليل مبين حكم غير الزامى ( ما فيه الاقتضاء با ما لا اقتضاء فيه ) متزاحمان هستند ؛ زيرا حتما آنكه در او اقتضاء هست و حكم الزامى را مىگويد مقدم است و ديگرى قدرت مزاحمت ندارد .\r\nقوله : الا ان يقال : ابتدا نكته‌اى را كه براى مطلب قبلى و اين مطلب مفيد است بيان\r\n\r\n","description":"","footnote":"","page_name":" 265 ","page_number":273},
  {"content":"\r\n\r\nمىكنيم : احكام شرعيه از حيث اقتضاء و تخيير ( عدم اقتضاء ) دو دسته مىباشند كه به عقيدهء مشهور يكى از احكام خمسه داراى عدم اقتضاء است و آن اباحه است كه فعل و ترك آن مساوى است و اقتضاى فعل يا ترك ندارد و ديگرى چهار حكم ديگر است كه يا اقتضاى فعل دارند و يا اقتضاى ترك دارند و هركدام يا با منع از طرف مقابل ( نقيض ) است كه نامش وجوب ( اقتضاى فعل با منع از ترك ) و حرمت ( اقتضاى ترك با منع از فعل ) است و يا با منع از نقيض نيست كه نامش استحباب ( اقتضاى فعل با جواز ترك ) و كراهت ( اقتضاى ترك با جواز فعل ) است .\r\nولى به عقيدهء آخوند دو حكم از احكام خمسه داراى اقتضا است الزاما و آنها وجوب و حرمت مىباشند كه يكى اقتضاى فعل است الزاما و ديگرى اقتضاى ترك الزاما و سه حكم ديگر لا اقتضاء هستند ؛ يعنى اقتضاى حكم الزامى در آنها نيست و آنها عبارتند از استحباب و كراهت و اباحه .\r\nبا توجه به اين نكته در فراز قبلى دو دليلى را كه يكى مبين حكم الزامى و ديگرى غير الزامى بود ، بر مبناى مذكور محاسبه كردند كه در يكى اقتضاء هست و در ديگرى نيست و قدرت معارضه و مزاحمت با ديگرى را ندارد . ولى در اين فراز مىفرمايد كه اگر هر دو دليل را داراى اقتضاء دانستيم ، يعنى گفتيم كه دليل دال بر حكم غير الزامى به بركت ادلهء حجيت خبر « صدّق العادل » اقتضاى حكم غير الزامى را دارد ( نه اينكه عدم اقتضا باشد ، بلكه اقتضاء العدم است . ) و دليل حكم الزامى نيز به پشتوانهء « صدق العادل » اقتضاى حكم الزامى دارد و هر دو دليل داراى اقتضاى حكم مخالف با ديگرى مىباشند ، و هر دو مقتضى دارند ،\r\nدر اين صورت دليل الزامى قدرت مزاحمت با دليل غير الزامى ندارد و غير الزامى مقدم است ، زيرا حكم الزامى بايد علتش تامه باشد و مانعى نباشد تا الزام بيايد و وجود معارضى به نام دليل استحباب كافى است كه جلو الزام را بگيرد و علت آن تامه نشود و در نتيجه حكم الزامى هم نباشد و نوبت به حكم غير الزامى برسد .\r\nقوله : نعم : مقدمه : در مباحث قطع در امر خامس بحثى داشتيم كه آيا در فروع دين و\r\n\r\n","description":"","footnote":"","page_name":" 266 ","page_number":274},
  {"content":"\r\n\r\nمسائل عملى علاوه بر عمل جوارحى كه لازم است ، عمل جوانحى و قلبى يعنى اعتقاد و عقد القلب و التزام قلبى هم لازم است يا نه ؟ آيا ادلّهء حجيّت خبر كه مىگويد « صدّق العادل » مفادش اين است كه هم « رتّب الاثر » و عمل كن و هم ملتزم شو و بناى قلبى برآن بگذار ؟ يا مفادش تنها لزوم ترتيب اثر و عمل خارجى و جوارحى است و لا غير ؟\r\nحال مطلب اين فراز مبتنى بر مبناى لزوم موافقت التزاميّه است با توجه به اين مقدّمه تا به حال بر مسلك سببيّت ميان متعارضين تفصيل داده و گفتيم اگر هر دو مبيّن حكم الزامى باشند ، از باب تزاحم خواهند بود ؛ و اگر هر دو مبيّن غير الزامى باشند يا يكى مبيّن الزامى و ديگرى غير الزامى باشد ، از باب تزاحم نيست . . .\r\nولى حالا مىگوئيم : بنا بر مبناى مذكور ( لزوم موافقت التزاميه ) متعارضين هميشه از باب متزاحمين خواهند بود و فرق ميان سه صورت مذكور نيست و تزاحمشان هم از نوع تزاحم دو واجب مىشود ؛ زيرا از طرف واجب است اعتقاد قلبى به وجوب پيدا كنيم و از طرفى به استحباب يا حرمت و . . . و جمع ميان هر دو نيست و مكلف قدرت التزام به هر دو را ندارد . لذا جاى تزاحم است و قواعد متزاحمين بايد پياده شود .\r\nقوله : الّا انّه : ولى خوشبختانه اصلا اين مبنا باطل است و در همان مباحث قطع گذشت كه هيچ دليل عقلى يا شرعى مبنى بر لزوم موافقت التزاميّه نداريم و مهمّ موافقت عمليّه است و حتّى نسبت به احكام واقعى هم موافقت التزاميّه لازم نيست تا چه رسد به احكام ظاهريّه ( مؤدّاى اماره يا اصل ) كه مورد بحث است . در نتيجه همان تقسيم‌بندى كه پيش از نعم . . داشتيم سر جاى خود محفوظ است .\r\nقوله : و حكم التعارض : احكام متعارضين بنا بر طريقيّت عبارت شد از تساقط دو دليل ، و بنا بر سببيّت هم طبق احتمال اوّل تساقط بود ؛ ولى طبق احتمال دوّم كه هر دو مقتضى و ملاك داشتند ، سه فرض درست شد :\r\n1 - هر دو مبيّن حكم الزامى باشند كه حتما از باب تزاحم مىشود و قانون متزاحمان اين است كه اگر يكى از آن دو مقطوع الاهميّة يا لااقل محتمل الاهميّة بود ( فى الجملة يعنى به يك احتمال عقلايى و قابل توجه نه به يك احتمال ضعيف كه يك درصد احتمال اهميّت در يك طرف بدهيم كه ارزش ندارد . ) همان متعيّن است ؛ و اگر هيچ‌كدام اهمّ نبود ،\r\n\r\n","description":"","footnote":"","page_name":" 267 ","page_number":275},
  {"content":"\r\n\r\nبلكه برابر و مساوى بودند ، نوبت به تخيير مىرسد . به‌هرحال جاى طرح و تساقط نيست .\r\n2 - يكى از آن دو مبيّن حكم الزامى و ديگرى مبيّن غير الزامى باشد آن هم مبناى اقتضا و لا اقتضا را بگيريم كه در اين فرض حتما به حكم الزامى اخذ مىشود و هرگز لا اقتضا با اقتضاء قدرت مزاحمت ندارد .\r\n3 - همان صورت بر مبناى اينكه هر دو دليل اقتضاى حكم الزامى و غير الزامى داشته باشند ، در اين فرض اخذ به دليل غير الزامى اشكال ندارد . به همان دليلى كه پيش از نعم . . .\r\nذكر شد كه علت حكم الزامى تمام و كامل نيست .\r\nقوله : فافهم : اشاره به اينكه حكم غير الزامى چه ناشى از عدم اقتضا باشد و چه ناشى از اقتضاء ضعيف باشد هرگز قدرت مزاحمت با حكم الزامى ندارد و حتما حكم الزامى مقدّم است .\r\nقوله : هذا هو قضيّة : تا به حال به مقتضاى قاعده در متعارضين آشنا شديم و دانستيم كه مقتضى القاعده بر مسلك طريقيّت تساقط است و بر مسلك سببيّت هم طبق احتمال اوّل تساقط است و طبق احتمال دوّم تزاحم است كه تفصيلا ذكر شد و به‌هرحال جاى جمع ميان دو دليل با رفع يد از ظهور و دلالت هر دو يا يكى از آن دو نبود .\r\nبا اين حال از كلام بزرگانى مثل ابن ابى جمهور احسايى « 1 » و شهيد ثانى « 2 » چنين برمىآيد كه « الجمع مهما امكن اولى من الطرح » ؛ يعنى جمع ميان دو دليل متعارض به هر شكلى و تا هركجا كه ممكن و ميسور باشد ، از طرح هر دو يا يكى بهتر است و براى اين مطلب دلايلى هم ذكر شده كه جناب شيخ در رسائل مطرح فرموده‌اند . « 3 »\r\nمرحوم آخوند بدون اشاره به اين دلايل به پاره‌اى از اشكالات اين سخن اشاره كرده و دو ايراد را مطرح كرده‌اند :\r\n1 - چنين جمعى هيچ مدركى و دليل عقلى يا شرعى يا عرفى ندارد . آرى اگر متعارضين هر دو قرينه بر تصرّف در هر دو يا در يكى از آنها باشند يا يكى از آن دو قرينهء عرفى باشد بر\r\n\r\n\r\n","description":"","footnote":"\r\n( 1 ) - غوالى اللئالى ، ج 4 ، ص 136 .\r\n( 2 ) - تمهيد القواعد ، ص 39 .\r\n( 3 ) - فرائد الاصول ، ص 434 .\r\n","page_name":" 268 ","page_number":276},
  {"content":"\r\n\r\nتصرّف در ديگرى و خلاصه اگر به‌گونه‌اى باشند كه عرف و عقلاء ميان آنها را جمع مىكنند ، چنين جمعى ارزش دارد ؛ و گرنه هيچ اعتبارى ندارد و فرض اين است كه ميان متعارضان جمع عرفى ميسور نيست و هر جمعى هم كه ارزش ندارد .\r\n2 - جمع مزبور از طرح و تساقط بهتر نيست و حاصلش طرح هر دو يا يكى از آن دو مىباشد كه نمىتوان نامش را جمع گذاشت ؛ زيرا در اواخر فصل پيشين دانستيم كه متعارضان يا از لحاظ سند قطعى بوده و از لحاظ دلالت ظنّى و ظهورى هستند و تعارض فيما بين دو ظهور است كه ناگزير از هر دو يا يكى بايد رفع يد كرد و يا از لحاظ سند ظنّى و دلالتها قطعى است كه ناگزير بايد از خير سند يكى گذشت و يا از هر دو جنبه ظنّى هستند و دوران امر ميان اخذ سندها و طرح دلالتهاست و يا طرح سندها كه ما طرح سند را ترجيح داديم و به‌هرحال در آغاز همين فصل دانستيم كه مقتضاى قاعده در متعارضان تساقط فى الجملة است . نه اينكه سندها را تعبّدا بگيريم و ناگزير در دلالتها و ظهورها تصرّف كنيم و هر دو يا يكى را كنار بزنيم كه هيچ دليلى از عقل و نقل اين شيوه را همراهى نمىكند .\r\n( علاوه بر دو ايراد مذكور ايرادهاى ديگرى نيز وارد است كه اگر بنا باشد به هر شكل ممكن متعارضان را جمع كنيم ، بايد اخبار علاجيّه را با همهء وفور و فراوانى كه دارند دور بريزيم و هيچ فقيهى بدان ملتزم نيست . و نيز جمع مزبور سر از هرج‌ومرج در فقه در مىآورد ؛ زيرا هركس بنا به سليقه و ذوق خويش ميان دو دليل را جمع مىكند و يك توجيهى مىنمايد . )\r\nقوله : فلا يبعد : در پايان دو پرسش و پاسخ مطرح است :\r\n1 - قاعدهء « الجمع مهما امكن اولى من الطرح » از قواعد معروف و مشهور است كه بر سر زبانهاست و مكرّر در كلمات بزرگان بدان اشاره مىشود . با اين حال آيا تفسير صحيح براى اين قاعده وجود دارد يا از مشهوراتى است كه اساسى ندارند ؟ پاسخ اين است كه آرى تفسير صحيح دارد و آن اينكه بدنبال كلمهء « جمع » قيد « عرفى » را افزوده و بگوئيم « الجمع العرفى » يا بدنبال كلمهء « امكن » كلمهء « عرفا » را بيفزاييم و بگوئيم منظور از امكان جمع امكان عرفى است نه امكان عقلى و اگر اين شد ، كاملا قاعده مفاد صحيحى مىيابد ؛ يعنى در مواردى كه جمع عرفى و عقلايى ممكن است و عرف ميان دو دليل جمع كرده وفق\r\n\r\n","description":"","footnote":"","page_name":" 269 ","page_number":277},
  {"content":"\r\n\r\nمىدهد نوبت به طرح نمىرسد و چنين جمعى مقبول است و مدرك آن سيرهء عقلاء است كه در محاورات خودشان دارند و شارع مقدّس هم شيوهء جديدى را اتّخاذ نكرده و همان سيره را دنبال كرده است . پس جمع عرفى است كه تا ميسور باشد از طرح بهتر است .\r\n2 - قوله : و لا ينافيه : حال كه مراد جمع عرفى شد مىگوئيم كه چنين جمعى نه تنها از طرح هر دو يا يكى از دو دليل بهتر است ، بلكه لازم و واجب و متعيّن است و نوبت به راههاى ديگر نمىرسد . با اين حال پرسش ديگر اين است كه چرا فرموده‌اند : « الجمع مهما امكن اولى من الطرح » و كلمهء اولى را كه افعل التفضيل است به كار برده‌اند كه ظهور دارد در اينكه اين كار بهتر و خوب‌تر است ؛ ولى كارها و راههاى ديگر هم خوب است ، درحالىكه بايد مىگفتند : « الجمع مهما امكن واجب و لازم و . . . » ؟\r\nپاسخ : اولويّت گاهى از نوع تخييرى و ترجيحى است كه غالبا چنين است و گاهى از نوع تعيينى است كه دلالت بر تعيين دارد . اين شيوه بهتر است ؛ يعنى متعيّن است و نظيرش در آيهء ارث است كه فرمود : «  وَ أُولُوا الْأَرْحامِ بَعْضُهُمْ أَوْلى بِبَعْضٍ *  » « 1 » يعنى منسوبين درجهء اول ( پدر و مادر و فرزندان ) از منسوبين درجات بعدى اولويت دارند كه وارث ميّت باشند و اين بدان معنى نيست كه با وجود طبقهء اوّل هم طبقات بعدى ارث مىبرند ؛ ولى طبقه اوّل وارث باشد بهتر است ، از مسلّمات فقه است كه طبقات ارث در طول يكديگرند و با وجود طبقهء اول نوبت به طبقات بعدى نمىرسد و طبقهء اوّل متعيّن است ولى تعبير به « اولى » كرده است .\r\n( و نيز نظيرش در اين جملهء فقيهان است كه « اولى بميراثه اولى با حكامه » « 2 » يعنى هركس در ارث بردن از ميّتى سزاوارتر از ديگران و مقدّم بر آنها است ، در اجراى احكام ميّت ؛ يعنى تجهيز و غسل و كفن و نماز و دفن او سزاوارتر است و با وجود او نوبت به ديگران نمىرسد و ديگران هم اگر بخواهند متكفّل تجهيز ميّت شوند ، حتما بايد با اذن وارث باشد . باز اولويّت تعيينى است . ) بنابراين كاملا حدّ و مرز قانون « الجمع » مشخص شد و حدود و ضوابط متعارضان هم مشخّص شد و قانون آنها نيز دانسته شد .\r\n\r\n\r\n","description":"","footnote":"\r\n( 1 ) - سورهء انفال ، آيه 75 ؛ و سوره احزاب ، آيه 6 .\r\n( 2 ) - لمعهء دمشقيّه ، ج 1 ، ص 122 .\r\n","page_name":" 270 ","page_number":278},
  {"content":"\r\n\r\n\r\nفصل سوّم مقتضاى قاعدهء ثانوى در متعارضان\r\nدر فصل دوّم مقتضاى قاعدهء اوّلى ( حكم عقل با قطع‌نظر از اخبار و ادلّهء خاصّه ) در متعارضان مطرح شد و در اين فصل مقتضاى قاعدهء ثانوى ( ادلّهء خاصّه كه همان اخبار علاجيّه باشد ) در متعارضان مطرح است و از نظر رتبه تا زمانى كه از نظر قاعدهء ثانوى و اخبار علاجيّه تكليف متعارضان روشن مىشود ، نوبت به قاعدهء اوّلى و حكم عقل نمىرسد و اگر احيانا به دلايلى ( از قبيل خبر واحد بودن اخبار علاجيّه يا سقوط كردن خود آنها در سايه تعارض و . . . ) دست ما از اين اخبار كوتاه شد ، نوبت به قاعدهء اوّلى و حكم عقلى مىرسد .\r\nحال مقتضاى قاعدهء اوّليهء اين شد كه يا تساقط يا تزاحم ( به حسب اختلاف مبانى ) ولى همهء فقيهان متفق هستند بر اينكه در متعارضان جاى تساقط نيست ( البته قدر مسلّم در دو خبر متعارض اين مطلب مطرح است و امّا در ساير امارات متعارضه از قبيل دو اجماع منقول متعارض ، دو شهرت متعارض و . . . همان قاعدهء اوليّه حاكم است ) . و حتما بايد يكى از دو روايت را اخذ كرده و مورد عمل قرار دهيم و علاوه بر اجماع روايات فراوانى نيز به اتفاق كلمه اين مطلب را بيان مىكنند ( و شايد آن اجماع مستند به اين اخبار باشد و دليل جداگانه‌اى نباشد ) .\r\nقوله : و لا يخفى : خود اخبار علاجيّه چند دسته مىباشد كه در ادامه خواهد آمد و عمدتا دو دسته است :\r\n1 - اخبار تخيير كه در متعارضان حكم به تخيير مىنمايد .\r\n\r\n","description":"","footnote":"","page_name":" 271 ","page_number":279},
  {"content":"\r\n\r\n2 - اخبار تعيين كه حكم به تعيين اخذ راجح و طرح مرجوح مىنمايد . اگر ميان اين دو دسته توانستيم جمع كرده و يكى را قرينه براى تصرّف در ديگرى قرار دهيم چه‌بهتر ( مثلا اخبار تخيير را گرفته و به اطلاق آنها عمل كنيم و در متعارضان مطلقا قائل به تخيير شويم چه متكافئان باشند و چه يكى راجح باشد كه امر به اخذ به راجح كرده حمل بر ندب بر تخيير و بيان يكى از دو فرد تخيير كنيم و يا ظاهر اخبار تعيين را گرفته و بگوئيم اخذ به راجح واجب تعيينى است و با اين‌ها اطلاقات اخبار تخيير را قيد بزنيم و بگوئيم تخيير در جايى است كه هيچ رجحانى نباشد . ) امّا گر نتوانستيم ميان آن دو را جمع كنيم و همين اندازه از تمام اخبار علاجيّه فهميدم كه اجمالا يكى از متعارضان حجّت است و ما حق ندايم هر دو را طرح كنيم ، ولى تفصيلا نفهميدم كه جاى تخيير است يا جاى ترجيح و دوران امر ميان تخيير و تعيين شد تكليف چيست ؟\r\nمىفرمايد كه تكليف تعيين است ، يعنى معينا بايد راجح را اخذ كنيم و اگر رجحانى نبود ، نوبت به تخيير مىرسد و دليل مطلب چند امر است .\r\n1 - دوران امر ميان تعيين و تخيير است و تعيين قدر متيقن است و بايد بدان اخذ كرد و به ديگر سخن حديث راجح در هر حال حجت و مقطوع الحجية است يا تخييرا ( اگر فى الواقع مخيّر باشيم . ) يا تعيينا ( اگر در واقع اخذ به راجح معيّن باشد . ) ولى خبر غير راجح يعنى مرجوح مشكوك الحجيّة است ؛ زيرا اگر در واقع مخير باشم ، اين خبر هم يك طرف قضيّه است ولى اگر در واقع اخذ به راجح معيّن باشد اين خبر كنار مىرود و چون هر دو متحمل است ، حجيّت آن محرز نيست و شك در حجيّت مجراى اصل عدم حجيّت است و در اوايل باب امارات هم كه امورى به عنوان مقدّمات بحث مطرح بود در امر سوم راجع به تأسيس اصل مبسوطا در اين‌باره بحث شد .\r\n2 - ادّعاى اجماع هم شده مبنى بر اينكه حتما خصوص راجح حجّت است و با وجود آن نوبت به مرجوح نمىرسد .\r\n3 - به يك سلسله وجوه ديگرى هم استناد شده كه بهترين آنها اخبار و روايات است و خود اخبار چند طائفه است :\r\n\r\n","description":"","footnote":"","page_name":" 272 ","page_number":280},
  {"content":"\r\n\r\n[ نكته : در عبارت مرحوم آخوند استخدام به كار رفته ؛ يعنى از مرجع ضمير كه لفظ الاخبار باشد ، خصوص اخبارى كه دليل بر اخذ به راجح مىباشند ، اراده شده و از خود ضمير كه « و هى على طوائف » باشد مطلق اخبار علاجيّه اراده شده است . 
  ]\r\nبه طور كلّى اخبار علاجيّه از ديدگاه مرحوم آخوند چهار دسته مىباشند :\r\n1 - اخبار تخيير كه به نحو مطلق در متعارضان حكم به تخيير مىكند ( فرق نمىگذارد ميان زمان غيبت و حضور معصوم ، مطابق با احتياط بودن يا نبودن فى احدهما ، ازهرجهت برابر بودن يا رجحان يكى بر ديگرى . )\r\nبه عنوان نمونه مرحوم آخوند به چهار حديث اشاره مىكنند :\r\nالف ) خبر حسن بن جهم از امام رضا ( ع ) كه مىفرمايد : وقتى از ميان اخبار حق را نشناختى « فموسّع عليك بايّهما اخذت » « 1 » يعنى آزادى و دستت باز است كه به هركدام خواستى عمل كن .\r\nب ) خبر حرث بن مغيره از امام صادق ( ع ) كه مىفرمايد : « فموسّع عليك حتى ترى القائم . . . » « 2 »\r\nج ) مكاتبهء عبد الله بن محمد از امام هفتم دربارهء نماز صبح كه در محمل بخوانيم يا بر روى زمين مىفرمايد : « موسّع عليك بايّة علمت » « 3 »\r\nد ) مكاتبهء حميرى از امام زمان عجل الله فرجه الشريف دربارهء تكبير گفتن براى قيام از تشهّد اوّل به ركعت سوّم . . . مىفرمايد : « بايّهما اخذت من باب التسليم كان صوابا » « 4 »\r\nاين چهار حديث و امثال آن به وضوح بر توسعه و تخيير دلالت دارند .\r\n2 - اخبار توقّف كه به نحو مطلق و بدون تفصيل ميان متكافئان يا متفاضلان مىگويد : به متعارضان كه رسيدى بايد توقف كنى و طبق هيچ‌كدام فتوا ندهى ( و توقف در فتوا بدنبال دارد احتياط در عمل را . ) « 5 »\r\n\r\n\r\n","description":"","footnote":"\r\n( 1 ) - احتجاج طبرسى ، ص 357 .\r\n( 2 ) - منبع قبل .\r\n( 3 ) - وسائل الشيعة ، ج 18 ، ص 88 ، حديث 44 .\r\n( 4 ) - احتجاج طبرسى ، ص 483 .\r\n( 5 ) - وسائل الشيعة ، ج 18 ، ص 112 ، حديث 2 ، 3 و 4 .\r\n","page_name":" 273 ","page_number":281},
  {"content":"\r\n\r\n3 - رواياتى كه مىگويد از متعارضان آن را كه مطابق احتياط است اخذ كن و آن ديگرى را طرح كن . « 1 »\r\n4 - رواياتى كه مىگويد راجح را بايد اخذ كرد و مرجوح را كنار گذاشت و جاى تخيير نيست و يك سلسله مرجحاتى را مطرح مىكنند از قبيل : موافق عامّه را رها كن و مخالف آنها را اخذ كن ، موافق كتاب و سنّت را بگير و مخالف را طرح كن ، آنكه راوىاش عادل‌تر ، راستگوتر ، فقيه‌تر ، پرهيزگارتر ، موثّق‌تر است ، اخذ كن و مقابلش را دور بريز آنكه شهرت روايى دارد اخذ كن و شاذ و نادر را رها كن و . . . « 2 »\r\nخود اين دسته چهارم از نظر تعداد مرجّحات اختلاف دارند ، فى المثل در بعض روايات تنها يكى از مرجحات را آورده و رفته سراغ تخيير و در مثل مقبولهء عمر بن حنظله و مرفوعة زراره كه عمده روايات باب است در مقبوله موافقت كتاب و سنت را آورده ولى موافق احتياط بودن را نياورده و در مرفوعه به عكس آمده . از لحاظ ترتيب نيز اختلاف دارند ؛ مثلا در مقبوله ترجيح به صفات را بر ترجيح به شهرت مقدم داشته و در مرفوعه بالعكس .\r\nهمين اختلاف اخبار سبب شده تا اقوال فقهاء مختلف شود . به اين نحو كه عده‌اى به اطلاقات اخبار تخيير اخذ كرده و از خير اخبار ترجيح گذشته‌اند كه خود مرحوم آخوند از اين كسان است و فعلا نظر خود را بيان نكرده‌اند .\r\nجمع زيادى كه مشهور باشند : اخبار ترجيح را گرفته‌اند و تا زمانى كه احدهما رجحان داشته باشد ، معينا بايد راجح را اخذ كرده و مرجوح را طرح كنيم و با اين اخبار ترجيح ، اطلاقات اخبار تخيير را تقييد كرده‌اند و خود طرفداران لزوم ترجيح سه گروه مىباشند :\r\n1 - عده‌اى كه اخبارىها باشند فقط به مرجّحات منصوصه اكتفا كرده‌اند و گفته‌اند تنها به مرجحاتى كه در لسان نصوص آمده مىتوان ترجيح داد و حق نداريم به ساير مرجحات تعدى كنيم . « 3 » و اگر مرجّح منصوص نبود جاى تخيير است .\r\n2 - شيخ اعظم و پيروان او مناط را قوىتر بودن و نزديكتر بودن يك روايت به واقع و حق\r\n\r\n\r\n","description":"","footnote":"\r\n( 1 ) - وسائل الشيعة ، ج 18 ، ص 112 - 111 ، حديث 1 .\r\n( 2 ) - وسائل الشيعة ، ج 18 ، ص 75 تا 89 .\r\n( 3 ) - الحدائق الناضرة ، ج 1 ، ص 90 .\r\n","page_name":" 274 ","page_number":282},
  {"content":"\r\n\r\nو صدق دانسته‌اند و فرموده‌اند كه ما به مرجحات منصوصه بسنده نمىكنيم و آنچه در نصوص آمده از باب مثال است و هر امتيازى كه براى ما ظن نوعى و شأنى به صدق و صدور بياورد و يك حديث را قوىتر و نزديكتر به حق بكند ما بوسيلهء آن مزيت حديث را ترجيح مىدهيم و لو آن مزيت در نصوص نيامده باشد . « 1 »\r\n3 - بعضىها هم مناط را ظن شخص و فعلى گرفته‌اند و هر مزيتى را كه بالفعل براى مجتهد ظن به صدق و صدور يك حديث بياورد ، ملاك رجحان دانسته‌اند و به ظن شأنى و نوعى بسنده نكرده‌اند و در واقع راه وسطى را اختيار كرده‌اند . « 2 »\r\nقوله : فالتحقيق : تا به حال از باب مقدمه اخبار علاجيه را چند طايفه كردند و عمدهء آنها دستهء اول و چهارم بود و به عقيدهء مشهور اخبار ترجيح مقدم است و تا زمانى كه يكى از متعارضان داراى رجحان و مزيتى باشد ، بايد همان را مورد عمل و فتوا قرار دهيم و وقتى كه از جميع جهات برابر بودند ، نوبت به تخيير مىرسد .\r\nولى مرام آخوند ( ره ) اين است كه اخبار تخيير مقدم است و در متعارضان نبايد مسئله مرجحات را لحاظ كنيم ، بلكه چه برابر باشند و چه يكى راجح و ديگرى مرجوح باشد ، در هر حال جاى تخيير است . و فعلا تحقيقى را آغاز كرده‌اند كه در آن تقديم اخبار ترجيح را ابطال مىكنند و تقديم اخبار تخيير را نتيجه مىگيرند . اخبار ترجيح دو دسته است :\r\n1 - رواياتى كه جامع‌ترين است و همه يا اكثر مرجحات را بيان كرده .\r\n2 - رواياتى كه تنها يك يا دو مرجح از مرجحات را ذكر كرده و بعد به سراغ تخيير رفته است .\r\nاما دستهء اول : جامع‌ترين خبر در اين باب دو خبر است كه يكى مقبولهء عمر بن حنظله « 3 » و ديگرى مرفوعه زراره بن اعين است « 4 » و مرحوم آخوند در مجموع پنج اشكال به اين دو خبر دارند .\r\n\r\n\r\n","description":"","footnote":"\r\n( 1 ) - فرائد الاصول ، ص 450 و 451 .\r\n( 2 ) - مفاتيح الاصول ، ص 688 ، تنبيه دوم .\r\n( 3 ) - اصول كافى ، ج 1 ، ص 67 ، حديث 10 ؛ من لا يحضره الفقيه ، ج 4 ، ص 5 و 6 ؛ تهذيب ، ج 6 ، ص 301 ، حديث 52 .\r\n( 4 ) - غوالى اللئالى ، ج 4 ، ص 133 ، حديث 229 .\r\n","page_name":" 275 ","page_number":283},
  {"content":"\r\n\r\nاشكال اول : خود اين دو حديث با يكديگر از جهات عديده اختلاف دارند :\r\n1 - از لحاظ تعداد مرجحات : در مقبوله هشت مرجح ذكر شده ، ولى در مرفوعهء زراره پنج مرجح آمده .\r\n2 - از لحاظ ترتيب : در مقبولهء ترجيح به صفات را بر ترجيح به شهرت مقدم داشته و در مرفوعه عكس كرده .\r\n3 - از لحاظ تفاوت مرجحات : در مقبولهء موافقت كتاب و سنت آمده ؛ ولى در مرفوعه موافق احتياط بودن ذكر شده و اين اختلافهاى فراوان شاهد خوبى است بر اينكه ائمه ( ع ) به اين مطلب اهتمام نداشته‌اند و مسألهء ترجيح و اخذ به راجح واجب نبوده بلكه مستحب است ، و گرنه امر واجب و الزامى را نوعا مثل هم بيان مىكنند و در مستحبات است كه بنا بر تسامح است ( اين شاهد را در آخر اشكال پنجم بيان مىكنند . )\r\nاشكال دوم : اين اشكال مخصوص مرفوعه زراره است كه از لحاظ سندى خيلى مشكل دارد و به فرمودهء مرحوم مظفر « و المرفوعة كما قلنا ضعيفة جدا ، لانها مرفوعة مرسلة و لم يروها الا صاحب غوالى اللئالى « 1 » و قد طعن صاحب الحدائق « 2 » فى التاليف و المؤلف اذ قال فانا لم نقف عليها غير كتاب غوالى اللئالى مع ما هى عليه من الرفع و الارسال ، و ما عليه الكتاب من نسبة صاحبه الى التساهل فى نقل الاخبار و الاهمال و خلط غثها بسمينها و صحيحها بسقيمها ، اذن الكلام فيها فضول « 3 » »\r\nالبته اين اشكال بر مقبوله وارد نيست كه از سوى علماء تلقى به قبول شده ، زيرا كه راوى آن صفوان بن يحيى مىباشد كه از اصحاب اجماع است و مشايخ ثلاث هم آن را در كتب خويش آورده‌اند كه قبلا در پاورقى اشاره شد .\r\nاشكال سوم : اين اشكال مخصوص مقبوله است كه گرچه از نظر سندى مشكل ندارد ، از لحاظ دلالت مشكل دارد ( به عكس مرفوعه كه اين اشكال سوم را ندارد ، ولى مبتلا به اشكال قبلى بود . ) و آن اينكه مورد مقبوله و شان صدور آن باب قضاوت و حكومت و رفع\r\n\r\n\r\n","description":"","footnote":"\r\n( 1 ) - غوالى اللئالى ، ج 4 ، ص 123 ، حديث 229 .\r\n( 2 ) - الحدائق الناضرة ، ج 1 ، ص 99 .\r\n( 3 ) - اصول فقه ، ج 3 ، ص 149 .\r\n","page_name":" 276 ","page_number":284},
  {"content":"\r\n\r\nخصومت است كه دو نفر از شيعيان سر ميراثى نزاع داشتند و به حاكم جور مراجعه كرده بودند و امام صادق ( ع ) آنها را مورد ملامت قرار داد فرمود ؛ چرا به حاكم طاغوتى مراجعه كرده‌ايد . . . آنگاه به احتمال قوى شأن صدور قرينه مىشود بر اينكه مقبوله مربوط به باب قضاوت باشد ( در موضوعات ) نه مربوط به باب فتوا در احكام كه مورد نظر ما در متعارضان است كه مجتهد مىخواهد برطبق يكى از متعارضان فتوا دهد و حكم شرعى را روشن كند . بنابراين مقبوله نيز از ما نحن فيه بيگانه است .\r\nقوله : و لا وجه معه : اگر كسى بگويد چه مانعى دارد كه از راه تنقيح مناط پيش آييم و بگوئيم كه مناط اخذ به راجح در باب حكومت و قضاوت آن است كه خبر راجح اقرب الى الواقع و الى الحق است و آن قاضى كه عادل‌تر و فقيه‌تر است ، احتمال اصابه و وصول به واقع در حق او و در قضاوت او بيشتر است از قاضى و حاكم ديگر . آنگاه همين مناط در دو روايت متعارض در باب احكام هم وجود دارد و روايتى كه رجحان دارد احتمال حق و صدق بودنش قوىتر و بيشتر است و به همين مناط در باب خبرين متعارضين هم وظيفهء ما اخذ به راجح و طرح مرجوح باشد .\r\nمرحوم آخوند در پاسخ مىفرمايد : جاى چنين قياسى نيست و قياس مع الفارق است ؛ زيرا در باب قضاوت كه سخن از اخذ به راجح به ميان آمده بدان جهت است كه راه ديگرى وجود ندارد . براى اينكه هدف از حكومت و قضاوت كردن فصل خصومت و رفع منازعه است و اين منظور با تخيير حاصل نمىشود و چاره‌اى جز تعيين و اخذ به راجح نيست . لذا در پايان مقبوله پس از اينكه راوى فرض كرده كه دو مجتهد و دو روايت آنها ازهرجهت مساوى بود چه كنيم ؟ امام امر به تخيير نكرده ، زيرا مشكل طرفين را حل نمىكند و چه‌بسا هركدام قضاوتى را كه به نفعش باشد ، بگيرد ، بلكه امر به تاخير انداختن واقعه و پرسيدن از امام ، نموده است . ولى در مقام فتوا راه منحصر به اخذ به راجح نيست ، بلكه راه ديگرى هم وجود دارد كه تخيير باشد ؛ يعنى مجتهد متخير باشد كه به هركدام از متعارضان فتوا دهد و مشكل خود و مقلدانش را در مقام عمل حل كند . بنابراين قياس مع الفارق است .\r\nقوله : و مجرد مناسبة : صرف اينكه باب فتوا هم مثل باب حكومت و قضاوت مناسبت\r\n\r\n","description":"","footnote":"","page_name":" 277 ","page_number":285},
  {"content":"\r\n\r\nدارد با ترجيح و اخذ به راجح و حدس و استحسان مىگويد اينجا هم ترجيح بهتر است كافى نيست و ما طرفدار حدس و ظن و قياس و استحسان نيستيم ، بلكه تابع ظهور هستيم و بايد مقبوله ظهور در عموم داشته باشد و همان‌طور كه باب قضاوت را شامل است باب فتوا را نيز شامل باشد تا حكم به ترجيح كنيم ، ولى چنان كه ديديم ، مقبوله باب فتوا را شامل نيست و با استحسان و تنقيح مناط ظنى هم كارى نمىتوان كرد و بارى نمىتوان بست و به مقصدى ناتوان رسيد .\r\nقوله : و ان ابيت : اشكال چهارم : اخبار تخيير از دو جهت اطلاق دارند . يكى از جهت اينكه متعارضان چه متعادل باشند و چه متفاضل ، ديگرى از لحاظ عصر حضور معصوم ( ع ) و عصر غيبت و عدم تمكن از امام در تمام اين فروض حكم به تخيير مىنمايند . و مقبوله و مرفوعه برفرض كه عموميت داشته باشند و به درد مقام فتوا بخورند ، باز نسبت به زمان حضور و تمكن از معصوم ( ع ) اطلاقات تخيير را قيد مىزنند و در آن شرايط خاص وظيفه در قدم اول اخذ به راجح و در قدم بعدى تخيير است ؛ ولى نسبت به زمان غيبت و عدم تمكن از معصوم ( ع ) اطلاقات تخيير به قوت خود باقى است و جاى تقييد نيست . ؛\r\nزيرا مرفوعهء زراره كه اصلا حجت نيست تا بتواند موجب تقييد اطلاقات تخيير باشد .\r\nمقبولهء ابن حنظله هم كه حجت است ، مخصوص زمان حضور و دسترسى به امام ( ع ) است ، زيرا در پايان نفرموده وقتى مرجحى نبود جاى تخيير است ، بلكه فرموده وقتى مرجحى نبود ، صبر كن و تاخير بينداز تا امام زمانت را ملاقات كنى و اين با زمان حضور متناسب است و به درد زمان غيبت نمىخورد . در نتيجه اطلاقات تخيير نسبت به اين زمان به قوت خود باقى است و چيزى كه صالح براى تقييد باشد وجود ندارد .\r\nقوله : مع ان تقييد : اشكال پنجم : روايات تخيير كاملا در مقام بيان است ؛ زيرا در پاسخ سؤال از احكام متعارضان وارد شده و در چنين مقامى امام ( ع ) استفصال نكرده و نپرسيده كه آيا متعارضان متعادلند يا متفاضل ؟ با توجه به اينكه غالبا متعارضان از جهتى از جهات يكى بر ديگرى رجحان دارد و نمىتوان گفت امام ( ع ) از اين جهت غافل بوده و تنها حكم موارد نادر را كه ازهرجهت مساوى باشند ، بيان كرده است . آنگاه ترك استفصال در چنين\r\n\r\n","description":"","footnote":"","page_name":" 278 ","page_number":286},
  {"content":"\r\n\r\nمقامى مفيد عموم است ، يعنى چه متعارضان مساوى باشند و چه يكى راجح باشد ، در هر حال جاى تخيير است و جاى ترجيح نيست . اين مطلب به قدرى قوى است كه اگر هم مقبوله ظهور در عموم داشت و شامل فتوا هم مىشد ، ناچار بايد حمل بر باب قضاوت مىكرديم تا چه رسد به اينكه اصل ظهورش مخدوش بود و در جواب سوم گذشت .\r\nقوله : او على ما لا ينافيها : بعضىها مثل مرحوم آخوند ، مقبوله را بر باب قضاوت حمل كرده‌اند و از ما نحن فيه اجنبى دانسته‌اند و بعضى هم مثل مرحوم سيد صدر « 1 » اوامر ترجيح را در مقبوله و مرفوعه حمل بر استحباب كرده‌اند و امر ندبى دانسته‌اند و شاهد اين حمل همان مطلبى است كه در اشكال اول از پنج اشكال گذشت و مرحوم آخوند در اين فراز آن مطلب را ذكر كرده‌اند .\r\nقوله : و منه قد انقدح : دستهء دوم از اخبار ترجيح ، رواياتى است كه يك يا دو مرجح را ذكر كرده‌اند و جامع نيستند . مرحوم آخوند از اين اخبار هم دو پاسخ داده‌اند . پاسخ اول همان پاسخ پنجم از مقبوله و مرفوعه است كه قبلا گذشت و مسئله ترك استفصال . . . بود كه نيازى به تكرار ندارد .\r\nقوله : مع ان فى كون : پاسخ دوم : در باب خبرهاى متعارض دو بحث مطرح است :\r\n1 - اصل حجيت كه كدام خبر حجت است و كدام حجت نيست ؟ از اين مقام به تميز حجت از لا حجت تعبير مىشود و كارى به معارض داشتن ندارد .\r\n2 - ترجيح حجتى بر حجت ديگر كه پس از فراغ از اصل حجيت سخن از ترجيح حجتى بر حجت ديگر است و در باب متعارضان همين مبحث مطرح است و مسئلهء تميز حجت از لا حجّت مورد بحث ما نيست .\r\nبا اين مقدمه مىفرمايد كه به احتمال قوى رواياتى كه سخن از ترجيح به موافقت كتاب و سنت به ميان آورده‌اند ( يعنى حكم كرده‌اند به اخذ به موافق كتاب و طرح مخالف كتاب ) يا سخن از مخالف عامه به ميان آورده‌اند ( يعنى حكم به ترجيح مخالف عامه بر موافق آنها كرده‌اند ) و سپس به سراغ تخيير رفته‌اند و از ساير مرجحات ذكرى به ميان نياورده‌اند ، اصلا\r\n\r\n\r\n","description":"","footnote":"\r\n( 1 ) - شرح وافيه سيد صدر ، ص 173 ، نسخهء خطى .\r\n","page_name":" 279 ","page_number":287},
  {"content":"\r\n\r\nمربوط به ما نحن فيه و باب تعارض يعنى ترجيح حجتى بر حجت ديگر نيستند و مربوط به باب تميز حجت از لا حجت هستند كه از ما نحن فيه اجنبى است .\r\nبيان مطلب : اما اخبار موافقت كتاب و سنت به دو دليل از محل بحث بيگانه است :\r\n1 - در رواياتى وارد شده كه مخالف قرآن مزخرف است ، باطل است ، هيچ است ، از ما خاندان صادر نشده ( و به ما بسته‌اند ) ، آنها را به ديوار بكوبيد و . . . « 1 » آنگاه اگر خبر مخالف قرآن حجت بود كه اين تعبيرات غليظ و شديد و حاد ، درباره‌اش وارد نمىشد . اين‌گونه تعابير شاهد صدقى بر بىارزش بودن آنهاست و وقتى مخالف قرآن فى نفسه ( قطع‌نظر از معارضه ) ارزشى نداشت ، موافق قرآن حجت بلا مزاحم و بلامعارض مىشود و اگر روايت مىگويد موافق قرآن را اخذ كن ؛ يعنى اين حجت است و بايد اخذ شود و مخالف قرآن را طرح كن ؛ يعنى آن حجت نيست .\r\nقوله : و كذا الخبر : پيش از بيان دليل دوم در اين وسط تكليف اخبارى را كه مخالف و موافق عامه باشد روشن مىكنند و مىفرمايند كه در اين‌ها نيز ذاتا مخالف عامه حجت است و موافق عامه حجت نيست ؛ زيرا در حجيت خبر سه جهت بايد احراز شود كه يكى از آنها جهت صدور است ؛ يعنى بايد احراز شود كه فلان خبر در مقام تقيه صادر نشده و در مقام بيان حكم واقعى الهى صادر شده تا ارزشمند باشد و احراز اين مطلب با بناء عقلاء بر عدم صدور براى تقيه و مانند آن است . آنگاه اگر موافق عامه مبتلا به معارض نبود ، آن اصل عقلايى جارى مىشد ؛ زيرا هيچ مانعى ندارد كه حكم واقعى همان باشد كه عامه هم قايلند ( فقه شيعه در تمام احكام كه با فقه عامه مخالف نيست در بخشى از احكام مخالف است . ) ولى با توجه به اينكه معارض دارد كه مخالف عامه است و حتما يا مطمئنا در مقام بيان احكام واقعى است . ديگر جا براى آن اصل عقلايى در جانب موافق وجود ندارد و جهت صدورش مختل است .\r\nدر نتيجه خبرى كه موافق عامه باشد ؛ اصل حجيتش مختل است و لااقل شك در\r\n\r\n\r\n","description":"","footnote":"\r\n( 1 ) - وسائل الشيعة ، ج 18 ، ص 89 - 78 ، روايات 10 ، 11 ، 12 ، 14 ، 15 ، 19 ، 23 ، 24 ، 29 ، 30 ، 34 ، 35 ، 37 ، 40 ، 42 ، 47 و 48 .\r\n","page_name":" 280 ","page_number":288},
  {"content":"\r\n\r\nحجيت آن داريم و اصل عدم حجيت جارى مىشود و تنها خبر مخالف است كه حجيت دارد . آنگاه رواياتى كه مىگويد مخالف عامه را اخذ كن يعنى اينكه يكى حجيت و اعتبار دارد و موافق عامه را رها كن . يعنى آن يكى حجيت و اعتبار ندارد . باز مربوط به تميز حجت از لا حجت است نه ترجيح حجتى بر حجت ديگر .\r\n2 - قوله : و كذا الصدور : دليل دوم بر اينكه اخبارى كه مىگويد موافق كتاب را اخذ كن و مخالف را طرح كن ، مربوط به تميز حجت از لا حجّت است . اين است كه در حجيت خبر بايد علاوه بر جهت صدور ، اصل صدور و سند و نيز ظهور و دلالت خبر احراز شود و نسبت به موافق كتاب اين جهات محرز است ؛ زيرا ظهور با اصالة الظهور و بناء عقلاء درست مىشود و قدر متيقن از بنا عقلاء همين‌گونه اخبار است و سند يا صدور هم با ادلهء حجيت سند ( كتاب ، سنت ، اجماع ، سيرهء عقلاء ) احراز مىگردد و حتما حجت است ؛\r\nولى نسبت به مخالف كتاب اين جهت محرز نيست نه ظهورش كه بناء عقلاء برآن باشد محرز است ( علت عدم احراز آن است كه سيره عمل است و فعل مجهول است و قدر متيقن آن را بايد گرفت . ) و نه اصل صدورش محرز است ؛\r\nزيرا دليل اعتبار سند اگر سيرهء عقلاء يا اجماع باشد ؛ باز دليل لبى است و قدر متيقن آن خبر موافق كتاب است نه مخالف ؛ و اگر آيه نباء و روايات باب خبر ثقه باشد ؛ باز اين‌ها خبرى را كه مظنون يا موثوق الصدور باشد ، شامل مىشوند و نسبت به خبر موافق چنين ظن و اطمينانى هست ؛ ولى نسبت به خبر مخالف كتاب چنين ظن و اطمينانى نيست تا مشمول ادلهء حجيت سند باشد . در نتيجه موافق كتاب حجت و مخالف كتاب لا حجت است و رواياتى كه مىگويد موافق كتاب را اخذ كن ؛ يعنى اين يكى حجت است و مخالف را رها كن ؛ يعنى آن يكى ارزشى ندارد پس مربوط به تميز حجت از لا حجت مىشود و نه ترجيح حجتى بر حجت ديگر .\r\nقوله : فافهم : شايد اشاره باشد به مطلبى كه مرحوم مظفر در اصول فقه كاملا توضيح داده و آن اينكه روايتى كه مخالف كتاب است گاهى با نص قرآن مخالف است . صدالبته چنين خبرى حجت نيست و رواياتى هم كه مىگويد مخالف قرآن مزخرف و باطل و . . .\r\n\r\n","description":"","footnote":"","page_name":" 281 ","page_number":289},
  {"content":"\r\n\r\nاست ، مربوط به چنين احاديثى است ، ولى گاهى با نص قرآن مخالف نيست ، بلكه با ظاهر كتاب مخالف است ، چنين رواياتى قطعا از معصومين ( ع ) صادر شده ( مخالف عام كتابى ، مطلق كتابى ، ظهور كتابى و . . . ) و قطعا در مواردى ارزشمند است و قطعا احاديث مزخرف و باطل و . . . مال اين‌ها نيست و نوع متعارضان از اين قسم است كه يكى با ظاهر كتاب موافق و ديگرى مخالف است و اينجا را نمىتوان گفت يكى حجت و يكى لا حجت است ، بلكه هر دو جامع شروط حجيت هستند و حديثى كه مىگويد موافق قرآن را بگير ، يعنى اين حجت را بر حجت ديگر ترجيح بده و مربوط به ترجيح حجتى بر حجت ديگر است نه تميز حجت از لا حجت .\r\nرواياتى هم كه مىگويد مخالف عامه را اخذ كن و موافق آنها را رها كن نوعا در رسالهء منسوب به قطب الدين راوندى آمده كه اصل نسبت محل شبهه است و لذا آن روايات حجت نيست و يكى از آنها در احتجاج طبرسى آمده كه چون مرسله است حجت نيست و آن هم كه در مقبوله و مرفوعه آمده قبلا طرفين پذيرفته‌اند كه مقبوله مربوط به ترجيح حجت بر حجت ديگر است نه تميز حجت از لا حجت . « 1 » پس پاسخ دوم محل مناقشه واقع شد .\r\nقوله : و ان ابيت : در پاسخ دوم معلوم شد كه طايفهء ديگر از اخبار ترجيح در واقع مربوط به تميز حجت و لا حجت است نه ترجيح . حال اگر شما به حكم آنچه در « فانهم » بيان شد ، اين پاسخ را نپذيريد و بگوئيد كه الا و لا بد اين اخبار هم درصدد ترجيح حجت بر حجت ديگر است . خواهيم گفت كه با توجه به اينكه اين اخبار را داريم و اخبار تخيير به قول مطلق را هم داريم كه قابل تقييد نبودند ، به ناچار جمع ميان اين دو دسته ايجاب مىكند كه يا اخبار ترجيح فى الجملة را بر تميز حجت از لا حجت حمل كنيم ( گرچه خلاف ظاهر است ولى ناگزيريم از اين حمل تا جمع صورت پذيرد . ) و يا اين‌ها را نيز مثل مقبوله و مرفوعه حمل بر استحباب كنيم و بگوئيم كه امر به اخذ موافق كتاب يا مخالف عامه امر ندبى است نه ايجابى ؛ يعنى بهتر است موافق را گرفتن و گرنه واجب نيست و ضرورتى ندارد و حكم اصلى تخيير است .\r\n\r\n\r\n","description":"","footnote":"\r\n( 1 ) - اصول الفقه ، ج 3 و 4 ، ص 255 - 254 .\r\n","page_name":" 282 ","page_number":290},
  {"content":"\r\n\r\nقوله : ثم إنّه : اين فراز در واقع اشكال ديگرى است كه به كل روايات ترجيح وارد مىشود و آن اينكه ما در مجموع سه دسته روايت داريم :\r\n1 - رواياتى كه حكم به تخيير مىكند به قول مطلق .\r\n2 - رواياتى كه حكم به ترجيح راجح بر مرجوح و اخذ به راجح مىكند و جامع مرجحات منصوصه است كه مقبوله و مرفوعه بود .\r\n3 - رواياتى كه برخى مرجحات را ذكر كرده مثل موافق كتاب بودن ، مخالف عامه بودن يا هر دو باهم .\r\nآنگاه اگر بنا باشد با اخبار ترجيح اخبار تخيير را مقيد سازيم و بگوئيم كه در قدم اول جاى ترجيح است و در قدم بعدى اگر دستمان از مرجحات كوتاه شد ، نوبت به تخيير مىرسد ، لازمه‌اش آن است كه خود اخبار ترجيح را هم با بعضى ديگر از آنها تقييد كنيم ؛ يعنى دستهء سوم را كه بعضى مرجحات را آورده با دسته دوم كه جامع همهء مرجحات است تقييد كنيم و به همان ترتيب مقبوله هم پيش برويم ؛ يعنى در قدم اول ترجيح به صفات ملاك باشد و لا فرق كه خبر موافق كتاب باشد يا نه ، مخالف قوم باشد يا نه ، در قدم دوم ملاك ترجيح به شهرت است و خبرى كه مشهور است بايد اخذ شود ، چه موافق كتاب و چه مخالف ، خواه موافق قوم باشد و يا مخالف و تا برسيم به مزيت موافقت كتاب و مخالفت قوم و در واقع به اين نحو تقييد زديم كه حديث موافق كتاب را بگير ، مگر حديث مقابلش از حيث صفات راوى ارجح باشد يا از حيث شهرت روايى ارجح باشد و . . .\r\nدرحالىكه اخبار دستهء سوم هرگز قابل تخصيص نيست ؛ زيرا روايت مىگويد كه مخالف كتاب مزخرف و باطل است و چگونه مىتوان گفت كه اگر همين مخالف ، شهرت روايى داشت حجت است ، مزخرف و باطل بودن ، يعنى هرگز حجت نيست . پس اخبار دسته دوم قابل تقيد نيست ، اخبار تخيير هم قابل تقييد نيست . در نتيجه اخبار تخيير حاكم است و در متعارضان جاى تخيير است و چيزى كه بتواند اطلاقات تخيير را مقيد سازد پيدا نكرديم ( و اخبار ترجيح هم يا حمل بر استحباب و رجحان شد يا حمل بر تميز حجت از لا حجت و يا حمل بر زمان حضور معصوم و يا حمل بر مقام قضاوت و حكومت شد نه\r\n\r\n","description":"","footnote":"","page_name":" 283 ","page_number":291},
  {"content":"\r\n\r\nفتوا و عمل . ) لذا به اعتقاد مرحوم آخوند در متعارضان مطلقا جاى تخيير است و چه متعادل باشند و چه متفاضل .\r\nقوله : نعم : حضرات مشهور كه طرفدار تعيين و ترجيح هستند و مىگويند مادامىكه يكى از متعارضان راجح باشد ، حتما بايد به همان اخذ كرد و ما مخير نيستيم ، دلايلى دارند كه عمده دليلشان همين اخبار ترجيح بود و تا به حال بررسى شد و مبسوطا پاسخ داديم .\r\nولى غير از آن به دلايل ديگرى هم استناد كرده‌اند كه مرحوم آخوند سه وجه ديگر را مورد بحث و بررسى قرار مىدهند :\r\n1 - ادعاى اجماع كرده‌اند بر اينكه بايد قوىترين دو دليل را اخذ كنيم و اين مطلب را كبراى كلى قرار داده و به انضمام صغرى نتيجه گرفته‌اند . به اين نحو كه حديثى كه راجح است اقوى الدليلين است « صغرى » و اقوى الدليلين بالاجماع مقدم است « كبرى » پس .\r\nحديث راجح مقدم است و بايد بدان اخذ شود . « نتيجه »\r\nمرحوم آخوند در پاسخ اين دليل به بيان يك نكته بسنده مىكنند و آن اينكه مرحوم كلينى كه از موقعيت ممتازى برخوردار است ، يعنى در عصر غيبت صغرى به سر مىبرد و با نواب خاص حضرت حجت عجل الله تعالى فرجه حشر و نشر دارد و طرفدار تخيير شده و در مقدمه كتاب كافى كبير مىفرمايد : « و لا نجد شيئا اوسع و لا احوط من التخيير . « 1 » » يعنى چيزى از تخيير وسيع‌تر و بااحتياطتر نيست ( وسيع‌تر بودن روشن است ؛ زيرا تخيير يعنى دست مجتهد باز است و به هركدام كه بخواهد فتوا مىدهد . ولى احوط بودن يعنى چه ؟ بدوا ممكن است به ذهن بيايد كه اخذ به راجح احوط است نه تخيير ؛ ولى منظور كلينى ( ره ) شايد اين باشد كه ادلهء تخيير محكم است و ادلهء ترجيح مستحكم نيست . لذا تخيير را گرفتن يعنى به دليل مسلم چنگ زدن و لا ريب در اينكه چنين كارى احوط است . )\r\nحال با وجود مخالف مرحوم كلينى با ترجيح و اختيار نمودن ايشان تخيير را آن هم با آن موقعيت ممتازى كه داشته‌اند ، ادعاى اجماع مزبور ادعاى گزاف و بىخودى خواهد بود و ارزش ندارد . ( ضمن اينكه پاسخهاى ديگرى هم دارد كه منظور از كبراى كلى كه اقوى\r\n\r\n\r\n","description":"","footnote":"\r\n( 1 ) - اصول كافى ، ج 1 ، ص 9 .\r\n","page_name":" 284 ","page_number":292},
  {"content":"\r\n\r\nالدليلين را بايد گرفت ، چيست ؟ اگر مراد قوت دلالى بشد ، به جمع ميان ادله برمىگردد و از بحث ما خارج است ؛ و اگر منظور رجحان سندى و غيره باشد ، مربوط به ما نحن فيه مىشود . )\r\n2 - قوله : و منها : دليل ديگرى كه به نفع مشهور اقامه شده اين است كه مفروض بحث اين است كه حق نداريم هر دو حديث متعارض را طرح كنيم و ناگزيريم از اينكه يكى را اخذ كنيم آنگاه آن يكى بايد حديث راجح و صاحب‌امتياز باشد ؛ زيرا اگر اين را اخذ نكنيم ، ناگزير بايد مرجوح را اخذ كنيم و اين تالى فاسد دارد ، يعنى ترجيح مرجوح را راجح است كه عقلا قبيح و ناپسند است و بلكه از محالات قطعى است ( منظور محال ذاتى است كه در جواب مرحوم آخوند واضح خواهد شد . ) و لذا مرجوح را نمىتوان اخذ كرد . پس راجح تعين پيدا مىكند و مطلوب مستدل همين است كه لزوم اخذ به راجح باشد . « 1 »\r\nقوله : و فيه انه : مرحوم آخوند دو ايراد به استدلال مذكور دارند :\r\nالف ) درست است كه عقلا بايد راجح و صاحب‌امتياز را گرفت نه مرجوح را و گرنه ترجيح مرجوح بر راجح است . . . ولى بايد دانست كه مزايا و امتيازات دو دسته هستند :\r\nدسته اول مزايايى است كه در تقويت و تاكيد ملاك و مناط حجيت ( كشف از واقع بر مسلك طريقيت كه فعلا همين مسلك مورد بحث است . ) دخيل و مؤثراند ، يعنى باعث مىشوند كه خبرى كه داراى آن مزيت است از لحاظ كشف از واقع قوىتر باشد و مثلا نود درصد احتمال كشف بدهيم و موجب نزديكتر شدن حديث به حق و صدق و واقع مىگردند . مثل اينكه يكى راوىاش صادق‌تر و موردوثوق‌تر و . . . است و روايتش مخالف عامه ، موافق كتاب ، شهرت روايى ، دارد و . .\r\nدستهء دوم مزايايى كه از جهت تقويت ملاك حجيت وجودشان كالعدم است و هيچ تاثيرى ندارند و از قبيل ضمّ الحجر فى جنب الانسان مىباشند ( كه با ضميمه و بستن يا چسپانيدن سنگى به پهلوى انسان ، كمالى بر انسان افزوده نمىشود و ملاك انسانيت قوىتر نمىگردد . . . ) مثلا يك حديث راوىاش سيد است و ديگرى سيد نيست ، يكى زيبا و\r\n\r\n\r\n","description":"","footnote":"\r\n( 1 ) - قوانين الاصول ، ج 2 ، ص 278 .\r\n","page_name":" 285 ","page_number":293},
  {"content":"\r\n\r\nديگرى زشت ، يكى ورزش‌كار و ديگرى غير ورزش‌كار و . . . كه سيادت جمال ، سلامتى جسمى و . . امتياز است ؛ ولى در حجيت و مناط حجيت يعنى در كشف از واقع دخالت ندارند . آنگاه اشكال ما اين است كه شما به صورت كلى گفتيد ترجيح صاحب‌امتياز ( هر امتيازى كه دارا باشد ) بر مرجوح لازم و واجب است تا ترجيح مرجوح نشود . ما مىگوئيم كه اين كليت ندارد و تنها در مزاياى دسته اول جاى لزوم ترجيح است و اما مزاياى دستهء دوم وجودش كالعدم است و ترجيح حديثى به وسيلهء اين‌ها از نوع ترجيح بلامرجح است كه آن نيز ترجيح مرجوح بر راجح و قبيح است . پس كلام شما كليت ندارد . ( ضمن اينكه به عقيدهء ما در دستهء اول هم جاى ترجيح نيست ؛ زيرا اين به حكم عقل است كه بايد راجح را گرفت و حكم عقل معلق است بر اينكه از شرع دليل معتبرى بر خلاف آن نباشد و به عقيدهء ما دليل معتبر داريم كه اخبار تخيير باشد و نوبت به ترجيح نمىرسد . )\r\nب ) قوله : مضافا : مستدل در پايان با كلمهء بل اضرابيه از قبيح بودن به محال و ممتنع بودن عدول كرد و گفت « بل ممتنع قطعا » ، مرحوم آخوند مىفرمايد اين اضراب هم بىجاست زيرا كه ترجيح مرجوح بر راجح يا ترجيح بلامرجح آن هم در رابطه با افعال اختياريه محال ذاتى نيست و كاملا ممكن است به اينكه انسان اراده كند و مرجوح را بر گزيند يا يك طرف را بدون مرجح اختيار كند . اينكه امر محالى نيست . كاملا ممكن و مقدور است ، چه در افعال تكوينى ( مثلا اراده كند و يكى از دو راه را برود يا يكى از دو سيب را بخورد يا يكى از دو نان را تناول كند و . . . ) و چه افعال تشريعى ( مثلا اراده كند و به كارى كه هيچ مصلحتى ندارد امر كند يا از كارى كه هيچ مفسدهء ندارد نهى كند و . . . ) كه احكام شرعيه از افعال اختيارى خداوند است و با اراده از او صادر مىشود و جعل وجوب يا حرمت مىكند و . . . در اين‌گونه كارها ترجيح مرجوح بر راجح يا ترجيح بلامرجح محال ذاتى نيست ، بلكه امكان ذاتى دارد .\r\nمنتها اگر فاعل مريد ، حكيم باشد ، مثل شارع مقدس ، به خاطر حكمت اين كار را نمىكند و محال وقوعى است نه محال ذاتى ؛ و اگر حكيم نباشد وقوع خارجىاش هم ممكن است ، بلكه بارها واقع شده كه انسان بىجهت يكى از چند كار را مىكند يا بىجهت\r\n\r\n","description":"","footnote":"","page_name":" 286 ","page_number":294},
  {"content":"\r\n\r\nبه كارى امر مىكند و . . . اگر محال ذاتى بود كه از هيچ فاعلى صادر نمىشد . بنابراين اينكه مستدل گفت ترجيح مرجوح بر راجح محال است ما مىگوئيم در افعال ارادى و امتيازى چنين چيزى محال ذاتى نيست ، بلكه حد اكثر از حكيم محال وقوعى است .\r\nآرى آنكه محال ذاتى است ترجّح بلامرجح است ، يعنى اينكه ممكن كه نسبتش به دو طرف وجود و عدم يكسان است خودبه‌خود و بدون علت جانب وجودش قبول رجحان كند و موجود شود . اين صدالبته محال است و در نظام هستى هيچ ممكن بدون علت فاعلى موجود نخواهد شد و نياز ممكن به علت هستىبخش از قضاياى ضروريه و بديهيهء اوليه است . ولى ترجيح بلامرجح كه فاعل مريد اراده كند و يك طرف را برگزيند ، هيچ استحاله‌اى ندارد نه ذاتى و نه وقوعى در غير حكيم .\r\nقوله : و بالجملة : البته وقتى مىگوئيم كه ترجيح بلا مرجح ، بايد ديد منظور از مرجح كدام است اگر منظور علت تامه است كه در افعال ارادى و اختيارى ، اراده جزء اخير علت تامه مىباشد ، باز بايد گفت كه ترجيح يك طرف بر طرف ديگر بدون علت تامه از محالات است و برمىگردد به ترجيح بلامرجح ؛ ولى اگر منظور از بلامرجح يعنى بدون داعى و غرض عقلايى بودن ، چنين ترجيح و اختيار و انتخابى تنها قبيح است و هيچ استحاله و امتناعى ندارد و نه ذاتا و نه وقوعا .\r\nقوله : و منها غير ذلك : غير از وجوه مذكور ، وجوه ديگر هم براى ترجيح راجح بر مرجوح ذكر شده كه چون مهم نيست و حتى مفيد ظن و گمان هم نيست ، لذا از آنها صرف‌نظر مىكنيم . ( مرحوم شيخ وجوه ديگرى آورده‌اند كه يكى از آنها اين است كه اگر ترجيح نباشد ، نظام اجتهاد مختل مىشود . « 1 » و واضح است كه اين دليل ناتمام است ؛ زيرا در نوع موارد كه معارض نيست و در موارد معارضه هم در خيلى جاها متعارضان قابل جمع هستند و كم است مواردى كه قابل جمع نباشند و در اين موارد هم تخيير و فتوا به يكى از آنها هرگز موجب اختلال نظام اجتهاد نمىشود . )\r\nقوله : ثم إنّه لا اشكال : مبحث اصلى فصل سوم تا اينجا به پايان رسيد و عقيدهء مشهور\r\n\r\n\r\n","description":"","footnote":"\r\n( 1 ) - فرائد الاصول ، ص 444 - 442 .\r\n","page_name":" 287 ","page_number":295},
  {"content":"\r\n\r\nاين شد كه نخست ترجيح لازم است و اگر رجحانى نبود ، نوبت به تخيير مىرسد و عقيدهء آخوند ( ره ) اين شد كه مطلقا جاى تخيير است ، چه رجحانى باشد و چه نباشد . حال مىفرمايد كه مجتهد كه خود نيز از مكلفين است نسبت به وظيفهء خودش حكمش روشن است ؛ زيرا قائل به تخيير است و يكى از متعارضان را اختيار كرده و طبق همان براى خودش فتوا مىدهد و بدان عمل مىكند ( مثلا دو روايت يكى مىگويد ظهر واجب است و ديگرى مىگويد جمعه واجب است و مجتهد روايت جمعه را انتخاب مىكند و وظيفهء ظاهرى خويش را روشن مىسازد . )\r\nولى نسبت به مقلدينش چه بايد بكند ؟ آيا معينا بايد همان روايت را كه براى عمل خويش برگزيده برطبق همان براى مقلدينش فتوا دهد و در رسالهء عمليه بنويسد بر مقلدين من نماز جمعه واجب است ؟ يا معينا بايد فتوا به تخيير در مسئله اصوليه بدهد ؛ يعنى به مقلدين بگويد كه من به نيابت از شما فحص كرده‌ام و در اين رابطه دو روايت متعارض يافته‌ام كه هر دو جامع شرايط حجيت هستند و فتواى اصولى من هم تخيير ميان دو حجت است . لذا براى شما فتوا به تخيير ميان دو حجت مىدهم ( تخيير در مسألهء اصوليه ) و بعد اين مقلد است كه هر روايت را كه خواست ، اختيار مىكند و همان را حجت قرار مىدهد .\r\nخواه با روايتى كه مفتى براى عمل خويش اختيار كرده بود يكى باشد يا غير آن را اختيار كند ؟ و يا مفتى مخير است كه همان را كه براى خويش برگزيده ، براى مقلدين خود فتوا بدهد . سپس در نعم له الافتاء ، فتوا به تخيير در مسئله اصولى را طرح و تجويز مىكنند ؛ ولى قبل از آن تخيير در مسئله فرعيهء عمليه را رد مىكنند كه مجتهد در رساله‌اش بنويسد كه آقاى مقلد تو در مقام عمل آزاد و مخيرى كه عملت را برطبق ظهر قرار دهى يا برطبق جمعه و ظهر را بر خود واجب كنى يا جمعه را . اين درست نيست ؛ زيرا دليلى بر چنين تخييرى نداريم تا مجتهد مجاز به افتاء برطبق آن باشد و فتواى بدون دليل هم كه تشريع است .\r\nقوله : و هل التخيير : آخرين نكته بنا بر تخيير ميان متعارضان اين است كه آيا تخيير بدوى است يا استمرارى ؟\r\nتخيير بدوى آن است كه در به دو امر مجتهد ( و هكذا مقلد بنا بر افتاء مجتهد به تخيير در\r\n\r\n","description":"","footnote":"","page_name":" 288 ","page_number":296},
  {"content":"\r\n\r\nمسئله اصولى ) كه به متعارضان برخورد مىكند و مىخواهد براى عمل خويش براى افتاء مقلدان يكى از آن دو را اخذ كند ، مخير است و هنگامى كه يكى را اختيار نمود ، براى نوبتهاى بعدى مستقلا مخير نيست ، بلكه معنيا همان را كه بار اول اختيار كرده بود ، بايد مورد عمل قرار دهد . فى المثل در روز جمعه دو روايت به دستش رسيد ، كه يكى دال بر وجوب ظهر و ديگرى دال بر وجوب جمعه است و مجتهد روايت وجوب جمعه را برگزيد . آنگاه در جمعه‌هاى بعدى هم بايد نماز جمعه را بخواند و مختار نيست كه براى جمعهء بعدى نماز ظهر را اختيار كند .\r\nتخيير استمرارى آن است كه همان‌طور كه در به دو امر و دفعهء اول مخير است كه هريك از دو حجت را اخذ كند ، در دفعات بعد هم كه مورد ابتلائش واقع مىشود و مىخواهد عمل كند . همچنان مخير است . پس مىتواند اين جمعه روايت نماز ظهر را مورد عمل قرار دهد و جمعهء بعدى روايت وجوب جمعه را و جمعهء سوم روايت وجوب ظهر را و . . . حال آيا تخيير ميان دو حديث متعارض يك تخيير بدوى است يا استمرارى ؟ به عقيدهء مرحوم آخوند تخيير استمرارى است و براى اثبات آن دو دليل اقامه مىكنند :\r\n1 - در مرتبهء اول از اطلاقات تخيير استفاده مىكنيم : اطلاقات تخيير مىگويد كه هركس دو خبر متعارض به دست او برسد و نداند كه كدام حق است ، چنين كسى مخير است كه هريك را بگيرد و اين عنوان در مرتبه اول ( مثلا جمعهء اول ) صادق است و در مرتبه‌هاى بعدى ( روزهاى جمعهء ديگر ) نيز صدق مىكند و حكمش هم كه تخيير باشد هربار ثابت است و معناى استمرارى بودن همين است .\r\n2 - گيريم كه كسى در اطلاق اخبار مناقشه كند و بگويد كه اخبار تخيير اصل تخيير ميان متعارضان را دلالت دارند و اما ابتدايى يا استمرارى بودن آن را دلالت نمىكنند و از اين لحاظ در مقام بيان نيستند ؛ ولى به بركت استصحاب تخيير ، استمرار آن را ثابت مىكنيم ؛ يعنى بار اول قطعا مخير است و بارهاى بعدى شك مىكنيم در بقاء تخيير ميان دو حجت ( به عنوان يك حكم اصولى ) و استصحاب بقاء تخيير جارى مىكنيم .\r\nقوله : و توهم : اگر كسى بگويد موضوع تخيير انسان متحير ( كسى كه در حيرت و\r\n\r\n","description":"","footnote":"","page_name":" 289 ","page_number":297},
  {"content":"\r\n\r\nسرگردانى باشد . ) است و پس از اينكه بار اول يكى از متعارضان را اختيار نمود از حيرت خارج شد و براى بارهاى بعدى متحير نيست تا مخير باشد ، به ناچار بايد همان حكم مختار را ادامه دهد و بارهاى بعدى باقى باشد بر همان طرفى كه بار اول برگزيده بود و نسبت به نوبتهاى بعدى نه جاى اطلاقات تخيير است و نه جاى استصحاب تخيير ؛ چون موضوع آن ( در حيرت بودن ) فرق كرده و عوض شده است .\r\nقوله : فاسد : مرحوم آخوند در پاسخ مىفرمايد كه منظور شما از تخيير چيست ؟ اگر منظور از تخيير به اين معنى است كه كسى كه دو خبر متعارض به دستش رسيده و او نمىداند كه كدام حق است ، مخير است كه اين موضوع در دفعات بعد نيز كماكان باقى است و تغييرى نكرده و همان اطلاقات يا استصحاب محكم است ؛ و اگر منظور از تخيير معنى ديگر است ، اولا بايد بيان كنيد تا ما هم بفهميم مراد چيست ؟ ثانيا تحير به معناى ديگر در لسان اخبار و روايات علاجيه نيامده و موضوع حكم به تخيير قرار نگرفته تا سخن از بقاء و عدم بقاء آن به ميان آيد . پس تخيير استمرارى است و مجتهد يا مقلد در هر واقعه‌اى جداگانه مجاز و مخير است كه هركدام از متعارضان را انتخاب كرده و مورد عمل قرار دهد .\r\n\r\n","description":"","footnote":"","page_name":" 290 ","page_number":298},
  {"content":"\r\n\r\n\r\nفصل چهارم تعدى از مرجحات منصوصه\r\nاين بحث از ديدگاه آخوند ( ره ) يك بحث فرضى و بنايى است ؛ يعنى ايشان قائل به ترجيح نشدند و طرفدار تخيير مطلق بودند ، ولى بنا بر اينكه قائل به ترجيح شويم و بر اين فرض ، اين سؤال مطرح مىشود كه مزايا و مرجحات دو دسته مىباشند .\r\n1 - مرجحات منصوصه 6 مزايايى كه در لسان روايات به آنها تصريح شده است .\r\n2 - مرجحات غير منصوصه : مزايايى كه در اخبار نامى از آنها به ميان نيامده است .\r\nحال بايد به مرجحات منصوصه بسنده كنيم ( مثلا اوج مرجحات در مقبولهء ابن حنظله است كه هشت مرجح را مطرح كرده و ما در اين محدوده بايد سراغ رجحان حديثى بر حديث ديگر بگرديم و اگر از اين جهات هشتگانه برابر بودند ، نوبت به تخيير مىرسد ) و حق نداريم به ساير مرجحات تعدى كنيم ؟ يا اكتفاء بر مزاياى منصوصه لازم نيست و حق داريم به ساير مزايا و مرجحات تعدى كنيم و بلكه لازم و واجب است كه ساير مرجحات را نيز لحاظ كنيم و اگر دو روايت از جميع جهات ترجيح برابر بودند ، نوبت به تخيير مىرسد ؛ و گرنه تا امارهء صدق و حق و نزديكتر به واقع بودن در يك طرف باشد معنيا همان را بايد گرفت .\r\nحضرات اخبارىها طبق مسلكى كه دارند ( جمود بر ظاهر اخبار و روايات ) طرفدار لزوم اكتفاء به مرجحات منصوصه هستند و مىگويند كه ما حق نداريم به ساير مرجحات تعدى كنيم . ( شايد به اين دليل كه همان گونه كه اصل حجيت خبر دليل و پشتوانه لازم دارد ، هكذا مرجح بودن يك عامل هم دليل مىطلبد و آن مقدارى كه دليل دارد همان\r\n\r\n","description":"","footnote":"","page_name":" 291 ","page_number":299},
  {"content":"\r\n\r\nمزاياى منصوصه است و ساير مزايا دليل ندارد تا بتوانيم آنها را مرجح قرار دهيم . )\r\nولى مشهور اصولىها و چهرهء شاخص آن شيخ اعظم ( ره ) طرفدار تعدى به ساير مزايا هستند و در مجموع شيخ ( ره ) به سه فراز از اخبار علاجيه استناد كرده و لزوم تعدى را اثبات فرموده است : « 1 »\r\nالف ) در مقبوله سخن از ترجيح به اصدق بودن به ميان آمده و در مرفوعه سخن از اوثق بودن مطرح است و اگر اين‌ها را تحليل نموده و ريشه‌يابى كنيم ، به يك مناط و ملاك كلى دست مىيازيم .\r\nبيان مطلب : اصدق از صدق است . صدق يعنى مطابقت خبر با واقع و اصدق يعنى كسى كه اين احتمال در خبر او قوىتر است و احتمال مطابقت آن با واقع بيشتر است . پس سخن از اقرب بودن يك خبر به واقع است . اوثق هم از مادهء وثوق است . وثقه يعنى كسى كه گفتارش اطمينان‌آور است و انسان مطمئن مىشود كه راست مىگويد اوثق يعنى كسى كه گفتارش اطمينان بيشترى مىآورد .\r\nآنگاه ذكر اين‌گونه مرجحات كه تمام نظرشان به نزديكتر بودن محتواى يك گزارش و خبر به واقع است ، موجب تنقيح مناط مىشود و نمىتوان گفت كه اين‌ها را امام ( ع ) تعبدا ذكر كرده ، بلكه حتما به ملاك است و ملاك همان نزديكتر بودن يك حديث به واقع است و پس از تنقيح مناط مىگوئيم : « العلة تعمم » پس هر مزيتى كه سبب نزديكتر شدن يك طرف به واقع و حق و صدق و صدور باشد همان طرف رجحان دارد و همان مزيت ملاك است .\r\n( بنابراين اضبط بودن راوى هم موجب اين مىشود كه خبرش اقرب الى الواقع باشد و . . . )\r\nب ) در فرازى از مقبوله مىفرمايد كه حديثى را كه شهرت روايى دارد بگير و آن را كه شذوذ و روايى دارد رها كن . سپس تعليل مىآورد كه : « فان المجمع عليه ( اى الشمهور ) لا ريب فيه ، »\r\nكيفيت استدلال به اين تعليل : منظور امام از اين تعليل چيست ؟ آيا مراد اين است كه خبر مشهور حقيقتا و به تمام معنى كلمه در آن ريب و شكى نيست ؟ يعنى در واقع صد در\r\n\r\n\r\n","description":"","footnote":"\r\n( 1 ) - فرائد الاصول ، ص 451 - 450 .\r\n","page_name":" 292 ","page_number":300},
  {"content":"\r\n\r\nصد و ازهرجهت مقطوع است ؟ قطعا مراد اين نيست و مرحوم مشكينى به اين معنا اشكال‌هاى عديده‌اى وارد ساخته كه ذيلا متن كلام ايشان را مىآوريم :\r\n1 - عدم افادة شهرة الروايتي للمعنى المذكور .\r\n2 - ظهور السؤال فى التحير و لا تحير فى الصورة المذكورة .\r\n3 - فرض التعارض اذ لا يعارض مع ما هو مقطوع من كل جهة شىء .\r\n4 - تقديم الصفات على هذا المرجح .\r\n5 - فرض الراوى بعد ذلك كلا الخبرين مشهورين .\r\n6 - استشهاد الامام بحديث التثليث الظاهر فى ان مراده جعل الشاذ من المشتبه لا من البين المعنى .\r\nوقتى منظور نفى ريب به معناى حقيقى كلمه از خبر مشهور مراد نشد قهرا نفى ريب اضافى و نسبى منظور خواهد بود يعنى روايات مشهور در مقايسه با روايت شاذ ريبى در آن نيست و لو خودش فى نفسه هزار و يك ايراد داشته باشد . ( سندا ظنى ، دلالة ظنى و . . .\r\nاست . ) اما نسبت به حديث شاذ اطمينان‌آور است و شك و ريب و تزلزل را از دل مىزدايد . و وقتى تقديم خبر مشهور بر شاذ به اين مناط شد ، مىگوئيم كه هر عاملى كه سبب شود حديثى نسبت به معارضش لا ريب فيه باشد ، موجب رجحان است و اختصاصى به شهرت روايى ندارد ، بلكه علت مزبور كه منصوص هم مىباشد موجب تعميم است . بنابراين شهرت عملى هم مىتواند مرجح حديثى بر حديث ديگر باشد و . . . .\r\nج ) در فرازى از مقبول مىفرمايد كه روايت مخالف عامه را مورد عمل قرار بده و موافق آنها را طرح كن . سپس اين‌گونه تعليل مىكند كه « فان الرشد فى خلافهم »\r\nكيفيت استدلال : اين تعليل ( قضيهء الرشد فى خلافهم ) يك قضيه دائميه كه نيست ؛ زيرا چنين نيست كه دائما و همه جا رشد و حق در جانب مخالف عامه باشد ، بلكه گاهى هم حق در جانب موافق عامه است ( فقه عامه تماما باطل و ناحق نيست ، بلكه خيلى جاها خلاف واقع است . ) بنابراين يك قضيهء غالبى خواهد بود ؛ يعنى غالبا حق در خلاف آنهاست و غلبه موجب ظن است و به اين مناط خبر مخالف عامه رجحان دارد و علت\r\n\r\n","description":"","footnote":"","page_name":" 293 ","page_number":301},
  {"content":"\r\n\r\nموجب تعميم است ؛ يعنى در هر متعارضينى كه امارهء مذكور بود و غلبهء ظن بر حقانيت يك طرف بود همان رجحان پيدا مىكند و در بند مرجحات منصوصه نيستيم .\r\nقوله : و لا يخفى : مرحوم آخوند به هر سه دليل شيخ اعظم اشكال دارند و در مجموع سه اشكال است كه اشكال اول اختصاصى است ( يعنى هر دليلى جواب جداگانه‌اى دارد . ) و دو اشكال بعدى مشترك است و به همه ادله طرفداران تعدى و بلكه به اصل قول به تعدى وارد است . ) اما اشكال اختصاصى :\r\nپاسخ دليل اول : قبول داريم كه ثقه و صادق بودن يا اوثق و اصدق بودن و مانند اين‌ها نظر به واقع دارند و جنبهء كاشفيت از واقع و جهت ارائهء واقع در آنها هست ، ولى چنين نيست كه تمام مناط و علت تامه حجيت خبر ثقه و صادق همان ارائه و انكشاف و طريقيت باشد ، تا كسى بگويد كه پس قياس هم اين جهت را دارد و حجت است . يا تمام مناط مرجح بودن اصدقيت و اوثقيت همان جهت ارائه و نشان دادن واقع باشد ، تا كسى بگويد كه پس اضبط بودن هم اين مناط را دارد و مىتواند مرجح باشد . بلكه احتمال قوى مىدهيم كه خصوصيت داشته باشد ، يعنى خبر ثقه يا صادق كه طريق و كاشف است حجت است .\r\nبنابراين قابل سرايت به قياس و مانند آن نيست . يا اصدقيت و اوثقيتى كه موجب اقربيت خبر به واقع مىشود و جهت طريقيت آن را تقويت مىكند ، مرجحيت دارد نه هر عاملى . بنابراين قابل تعدى به اضبطيت نيست و مقبوله يا مرفوعه هيچ ظهور و دلالتى ندارند بر اينكه تمام مناط ، جهت طريقيت و كاشفيت باشد و بلكه اشعار به اين معنى هم ندارد ( بوى اين دلالت هم از آنها به مشام نمىرسد ) لذا مناط مذكور صددرصد استنباطى و ظنى مىشود و تنقيح مناط ظنى يا قياس مستنبط العلة ارزشى ندارد و در خود اصل و مقيس عليه جاى اين مناط نيست ، تا چه رسد به سرايت دادن آن به فرع و مقيس . به‌ويژه اينكه در لابلاى ترجيح به صفات در مقبوله سخن از ترجيح به اورع بودن و افقه بودن نيز ذكر شده كه هرگز از آنها مناط استخراج نمىشود ، بلكه صددرصد تعبدى هستند ( و به زودى وجه اين مطلب در ادامهء همين فصل در فراز ثم إنّه بناء على التعدى . . . خواهد آمد . ) بنابراين دليل اول جناب شيخ ناتمام است .\r\n\r\n","description":"","footnote":"","page_name":" 294 ","page_number":302},
  {"content":"\r\n\r\nقوله : فافهم : شايد اشاره باشد به اينكه آوردن بل اضرابيه ( بل لا اشعار فيه ) قابل مناقشه است و اشعار دارد ، ولى كافى نيست و بايد ظهور داشته باشد كه ندارد و شايد اشاره به اين باشد كه اورع و افقه بودن شاهد ما نمىشود ؛ زيرا اين‌ها مربوط به ترجيح قضاوت و حكومت يك حاكم است نه ترجيح روايت يك راوى .\r\nقوله : و اما الثانى : پاسخ دليل دوم : الفاظ براى معانى حقيقى خود وضع شده‌اند و واژهء لا ريب فيه هم يعنى لا ريب فيه حقيقة نه اضافيا و اگر نتوانيم ثابت كنيم كه مراد نفى ريب است حقيقتا ، نوبت مىرسد به قبول اين مطلب كه نفى ريب اضافى باشد ؛ ولى مطلب اصلى قابل اثبات است و مراد لا ريب فيه حقيقى است ( البته نه حقيقى عقلى و به دقت عقلى كه سر سوزنى جاى مناقشه و خلل و احتمال خلاف در او نباشد و صددرصد قطعى شود و همان اشكالها را دارد كه سابقا از قول مرحوم مشكينى آورديم ، بلكه حقيقى عرفى يعنى از نظر عرف و عقلاء حديث مشهور لا ريب فيه است . )\r\nدليل مطلب آن است كه اگر حديثى در صدر اول يعنى در ميان راويان حديث و اصحاب ائمه ( ع ) شهرت پيدا مىكرد ( كه منظور امام همين است . ) آن حديث براى شنونده اطمينان‌بخش بود و شك و ترديد از دل هر عاقلى دور مىكرد . صرف‌نظر از اينكه معارضى داشته باشد يا نه ، با حديث شاذ مقايسه بشود يا خير ، بلكه خود شهرت روايى فى حد نفسه موجب اطمينان و كمال وثوق به صدق حديث و صدورش از معصوم مىشود ( اگر نگوئيم باعث يقين مىشد . ) آنگاه چون اين كلام منصوص العلة است مىگوئيم كه هر مزيتى كه سبب كمال وثوق به يك خبر شود ، مىتواند مرجح باشد و ما حق تعدى داريم ؛ ولى اشكال اصلى اين است كه مدعاى شما اين نيست . شما فرموديد هر امتيازى كه سبب نزديكتر شدن يك خبر به واقع باشد ( ظنا و لو به درجهء اطمينان و علم عادى هم نرسد ، كه اطمينان تالى تلو علم و مرحلهء عاليهء ظن است ، ولى ظن نوعى و شأنى 60 % و 70 % و . . . را نيز شامل است و دايره‌اش وسيع است . ) و دليل مزبور اين مدعا را اثبات نمىكند و در واقع اخص از مدعا است .\r\nقوله : و اما الثالث : پاسخ دليل سوم در اين تعليل ( الرشد فى خلافهم ) سه احتمال\r\n\r\n","description":"","footnote":"","page_name":" 295 ","page_number":303},
  {"content":"\r\n\r\nوجود دارد :\r\n1 - منظور امام اين باشد كه نفس مخالفت كردن با عامه رشد و حق است ؛ زيرا امرى پسنديده و مطلوب ائمه ( ع ) بوده است . بنابراين تعليل به يك امر صددرصد تعبدى مىشود و اصلا سخن از مطابقت با واقع و اقربيت الى الصدور مطرح نيست تا از آن مناط كلى استفاده كرده و به جاهاى ديگر سرايت دهيم .\r\n( البته اين احتمال قابل مناقشه است ؛ زيرا مقام تعليل با تعبد سازگار نيست و معمولا تعليل به يك امر ارتكازى عقلايى است نه يك امر صرفا تعبدى . )\r\n2 - منظور امام همان باشد كه شيخ در استدلالش فرموده و قضيه را غالبيه دانست . . . .\r\nولى اعتراض ما اين است كه غلبهء مزبور ( اينكه غالبا حق در طرف مخالف عامه است . ) موجب كمال وثوق به صدق و صدور حديث مخالف مىشود و باز همان‌طور كه در پاسخ دليل قبلى داشتيم ، به هر عامل كه موجب كمال وثوق و اطمينان باشد مىتوانيم سرايت دهيم ؛ ولى مدعاى شما اين نيست و دايره را وسيع‌تر مىدانيد . . . ( اين احتمال نيز قابل مناقشه است و هرگز غلبهء ظن ملازمه‌اى با وثوق و اطمينان به صدق و حق بودن حديث ندارد و حد اكثر مظنه به صدق مىآورد . )\r\n3 - تعليل مذكور به اين مناسبت باشد كه نسبت به موافق عامه باب تقيه مفتوح است و احتمال قوى مىدهيم كه براى تقيه صادر شده و جهت صدورش مختل است ، ولى نسبت به خبر مخالف باب تقيه مسدود است . لذا اصل صدورش وثوقى است ( خبر ثقه يا عدل است . ) دليل آن نيز وثوقى است ( ظهور يا نص است ) جهت صدور نيز وثوقى است ( اطمينان داريم كه براى بيان واقع صادر شده . ) و ازهرجهت وثوق به حق بودن آن داريم و نسبت به حديث موافق وثوق به صدور آن براى تقيه داريم . در نتيجه باز ملاك وثوق است و هر عاملى كه موجب كمال وثوق و اطمينان به صدق و حق بودن يك خبر باشد ، به آن اخذ كنيم ؛ ولى مدعاى شما وسيع‌تر است و هر اماره‌اى كه موجب ظن نوعى و شأنى باشد و احدهما را اقرب الى الواقع كند ، شما آن را مرجح مىدانيد و دليل اخص از مدعاست .\r\nنتيجه نهايى اين پاسخ : سه احتمال در تعليل امام پيدا شد و « اذا جاء الاحتمال بطل\r\n\r\n","description":"","footnote":"","page_name":" 296 ","page_number":304},
  {"content":"\r\n\r\nالاستدلال . » ضمن اينكه احتمال ثانى به درد شما مىخورد كه به عقيدهء آخوند آن هم ايراد داشت .\r\nقوله : مع ما فى : پاسخ‌هاى مشترك : دو پاسخ هم از هر سه وجه مذكور و در واقع از اصل تعدى به مرجحات ديگر مىدهند . پاسخ اول : سؤال سائل از مطلق متعارضات بود ( يأتى عنكم الخبران المتعارضان فبايّهما نعمل . ) و جا داشت پاسخ امام هم كلى باشد و به صورت قاعدهء كلى بفرمايد : كه هركدام كه داراى امتيازى است كه او را به واقع نزديكتر مىكند ، به آن اخذ كنيد . تا خيال سائل و خود امام راحت شود و نيازى به دوباره پرسيدن نباشد ؛ ولى امام چنين نكرد ، بلكه هربار به يكى از مزايا اشاره كرد . از اين شيوهء پاسخ امام مىفهميم كه قاعدهء كلى در ميان نيست و نمىتوان يك مناط كلى استنباط كرد و به همه جا مطلب را تسرى داد .\r\nقوله : و ما فى امره : پاسخ مشترك دوم : در مقبوله پس از ذكر هشت مرجح وقتى سائل پرسيد كه اگر متعارضان از همهء جهات مساوى بودند ، امام ( ع ) نفرمود كه مرجح نهم و دهم و بيستم و صدم را بگيريد ( با توجه به اينكه مرجحات منحصر به هشت تا نيست و صدها عامل مىتواند باعث امتياز يك حديث باشد . ) بلكه فرمود : تا خير بينداز تا امامت را ملاقات كنى و از او بپرسى و حق تعدى ندارى . حال اين امر به تاخير به وضوح دلالت دارد بر اينكه مناط ترجيح به مرجحات منصوصه است نه هر مزيتى و لو منصوص نباشد .\r\nقوله : ثم إنّه بناء : مرحوم آخوند در قدم اول اصل ترجيح را رد كردند و طرفدار تخيير مطلق شدند ( فصل قبلى ) . در قدم دوم برفرض قول به ترجيح ، اصل تعدى را رد كردند و طرفدار لزوم اكتفا به مرجحات منصوصه شدند ( در همين فصل تا به حال ) اينك در قدم سوم مىفرمايد كه به فرض قبول اصل تعدى از مرجحات منصوصه به ساير مرجحات ، مىگوئيم مزايايى كه در يك خبر وجود پيدا مىكند از جهتى چهار نوع است :\r\n1 - امتيازاتى كه سبب كمال وثوق و اطمينان به صدق و حق بودن يك خبر مىشوند كه تا به حال در پاسخ از وجه دوم و سوم شيخ اعظم به آنها اشاره شد و قدر مسلم تعدى به اين امور بود .\r\n\r\n","description":"","footnote":"","page_name":" 297 ","page_number":305},
  {"content":"\r\n\r\n2 - امتيازاتى كه سبب اقربيت يك خبر به واقع مىشود و لو نوعا و شأنا ( ظن نوعى يا شأنى ) .\r\n3 - امتيازاتى كه سبب ظن فعلى و شخصى به صدق و حق بودن يك خبر مىشوند .\r\n4 - امتيازاتى كه سبب هيچ‌يك از سه امر مذكور نمىشوند و صرفا از باب تعبد در لسان اخبار آمده است .\r\nحال مىگوئيم كه شيخ اعظم به مرجحاتى كه موجب ظن فعلى به صدق مىشوند تعدى كرد . استاد ايشان جناب سيد مجاهد به هر مزيتى كه سبب ظن فعلى به صدق مىشوند تعدى كرد ؛ ولى ما معتقديم كه اگر بناست از مرجحات منصوصه تعدى كنيم ، بايد به هر عاملى كه مزيت و امتيازى براى خبر محسوب مىشود تعدى كنيم و لو موجب ظن هم نشود و صرفا يك امتياز تعبدى باشد ( و چنان كه در فصل قبلى در پاسخ از دليل دوم طرفداران ترجيح گفتيم . هر مزيتى و لو در ملاك و مناط حجيت خبر هم دخالتى ندارد و سبب تقويت و تاكد آن‌هم نمىشود . ) و لزومى ندارد به خصوص مزاياى ظنى و گمان‌آور تعدى كنيم . دليل ما بر تعميم آن است كه در مقبوله پاره‌اى از عوامل به عنوان مزايا ذكر شده كه هرگز سبب اقربيت يك خبر به واقع يا سبب ظن فعلى به صدق و صدور يك خبر نمىشوند و اصلا به مناط و ملاك كارى ندارند و آنها عبارتند از اورع و افقه بودن كه در مقبوله آمده .\r\nبيان مطلب : گاهى اورع بودن از اينجا سرچشمه مىگيرد كه فلانى از همهء گناهان و حتى شبهات پرهيز دارد . آن هم حتى شبهه يا حرام قولى يعنى دروغ هم نمىگويد ، چنين چيزى سبب ظن به صدق كلام او مىشود و يا خبر او را به واقع نزديكتر مىكند و همان مقصد شيخ اعظم يا سيد مجاهد را تامين مىكند ؛\r\nولى گاهى منشا اورع بودن آن است كه از شبهات عملى اجتناب دارد ؛ يعنى سيگار نمىكشد ، قليان نمىكشد ، لقمه شبهه‌ناك نمىخورد و . . . يا سبب اورع بودن آن است كه خيلى در عبادت جدوجهد دارد و سجده‌هاى طولانى دارد و . . . كه اگر اين‌ها عوامل اورع بودن باشند ، ربطى به خبر و روايت او نداشته و سبب ظن به صدق و صدور خبر او\r\n\r\n","description":"","footnote":"","page_name":" 298 ","page_number":306},
  {"content":"\r\n\r\nنمىشوند ؛ ولى مع‌ذلك امام ( ع ) اين را از مرجحات قرار داده‌اند ، با اينكه فاقد مناط مزبور است .\r\nيا مثلا افقه بودن اگر مراد اين باشد كه فلانى فقه الحديث قوى دارد و رجالى و حديث‌شناس بزرگ است و سره را از ناسره تميز مىدهد ، باز خبر او موجب ظن به صدق مىشود و محصّل غرض شيخ است ، ولى اگر افقه بودن به اين معنى باشد كه فلانى در فروع فقهى خيل مهارت دارد و نيرومند است يا در قواعد اصولى خيلى قوى است ( كه غالبا به همين معناست ) باز ربطى به روايت و خبر ندارد و « رب حامل فقه الى من هو افقه منه » و چنين افقه بودنى سبب نزديكتر شدن خبر به واقع نمىشود و مع‌ذلك امام اين را مرجح قرار داده‌اند . پس اگر بناست تعدى كنيم بايد همهء اين‌ها را از باب مثال دانسته و بگوئيم هرآنچه مزيت است و لو موجب ظن به صدق و اقربيت به واقع نمىشود ، مرجح است و بايد به بركت آن ترجيح داد ، و در حقيقت اين كلام آخوند اشكال ديگرى بر شيخ اعظم است .\r\n( اى كاش با فافهم يا فتأمل و مانند آن اشاره به ضعف اين مطلب مىفرمودند ؛ زيرا كه اورع و افقه بودن از مرجحات روايت نيست . از مرجحات حكم و قضاوت است و نمىتواند شاهدى بر اين ادعاى آخوند با اين وسعت باشد . ضمن اينكه خود ايشان سابقا فرمودند پاره‌اى مرجحات و مزايا از قبيل « ضم الحجر فى جنب الانسان » است كه هيچ نقشى در مناط حجيت ندارند و ترجيح به آنها خردمندانه نيست . پس مطلبى كه مرحوم آخوند در ثم إنّه بناء . . . بيان كرده‌اند ناتمام است . )\r\nقوله : و توهم انه : به عقيدهء شيخ اعظم مناط ، اقربيت خبر به سوى واقع شد به‌گونه‌اى كه مفيد ظن نوعى و شأنى به صدق و صدور باشد . به عقيدهء سيد مجاهد مناط ظن فعلى به صدق بود و هر امتيازى كه سبب ظن فعلى به صدور باشد ، موجب رجحان است حال توهم در اين رابطه بيان مىكنند كه ظاهرا متوهم شيخ اعظم است و ظن فعلى را مورد اشكال قرار داده و فرموده مزايايى كه موجب ظن فعلى به صدق احدهما مىشود ، از عوامل ترجيح حجتى بر حجت ديگر نيستند ، بلكه از عوامل تميز حجت از لا حجت مىباشند و از محل بحث ما خارج هستند .\r\n\r\n","description":"","footnote":"","page_name":" 299 ","page_number":307},
  {"content":"\r\n\r\nبيان مطلب : وقتى ما بنا به امتيازى كه در يك خبر وجود دارد ظن فعلى به صدق آن پيدا مىكنيم لازمه‌اش آن است كه ظن فعلى به كذب معارض و مقابل آن پيدا كنيم و وقتى حديثى مظنون الكذب و موهوم الصدق بود ، از درجهء اعتبار ساقط است ، زيرا مشمول ادلهء حجيت خبر واحد نيست و در نتيجه حديث واجد فلان مزيت حجت بوده و حديث فاقد مزيت لا حجت بوده و با مزيت مزبور حجت از غير حجت بازشناخته شد و ربطى به ترجيح حجت بر حجت ندارد . « 1 »\r\nقوله : فاسد له : مرحوم آخوند به اين توهم دو پاسخ داده‌اند كه يكى كبروى و ديگرى صغروى است .\r\nالف ) پاسخ كبروى : گيرم كه ظن فعلى به صدق يك حديث ملازم و همراه باشد با ظن فعلى به كذب ديگرى ، ولى اين دليل نمىشود كه مظنون الكذب به ظن شخصى ، از درجهء اعتبار ساقط باشد .\r\nبيان مطلب : در باب حجيت خبر واحد سه مبنا وجود دارد كه در مبحث امارات مطرح است :\r\n1 - مناط افادهء ظن نوعى و شأنى است و اخبار از اين باب حجت مىباشند كه مفيد ظن نوعى به واقع هستند .\r\n2 - مناط ظن فعلى به وفاق است ؛ يعنى بر وفق مفاد خبر ( مثلا وجوب ظهر ) ظن فعلى و شخصى حاصل شود .\r\n3 - مناط عدم ظن فعلى به خلاف است ؛ يعنى ظن فعلى به وفاق لازم نيست ، ولى ظن فعلى به خلاف قادح است و نبايد باشد . حال اگر مبناى دوم حق بود ، جا داشت كسى بگويد حديثى كه فاقد مزيت است ظن فعلى به وفاق آن نداريم . پس لا حجت است . يا اگر مبناى سوم حق بود ، جا داشت كسى بگويد ما ظن فعلى به خلاف اين حديث بداريم .\r\nبنابراين حديث فاقد امتياز ، حجت نيست و توهم مذكور بر اين اساس است ؛ ولى در جاى خود به ثبت رسيده كه ظن فعلى و شخصى ملاك نيست نه ظن به وفاق لازم است و نه ظن\r\n\r\n\r\n","description":"","footnote":"\r\n( 1 ) - فرائد الاصول ، ص 463 .\r\n","page_name":" 300 ","page_number":308},
  {"content":"\r\n\r\nبه خلاف قادح است ، بلكه مناط ظن نوعى است و اين مناط در هر دو خبر وجود دارد ؛ يعنى فاقد مزيت هم خبر ثقه و جامع شروط حجيت است و شأنيت آن را دارد كه مفيد ظن باشد . بنابراين حديث فاقد هم حجت است و امتياز مذكور موجب ترجيح حجتى بر حجت ديگر مىشود و نه موجب تميز حجت از لا حجت .\r\nب ) پاسخ صغروى : اصل اين مطلب كه ظن فعلى به صدق و صدور يك طرف ملازم با ظن فعلى به كذب و عدم صدور طرف ديگر باشد ، كليت ندارد ؛ زيرا اگر متعارضان از لحاظ دلالت و جهت صدور قطعى باشند و از لحاظ سند ظنى باشند و تعارض ميان سندها باشد ، در اين صورت علم اجمالى داريم به كذب احدهما و در نتيجه ظن به صدق يكى از آن دو همراه است با ظن به كذب ديگرى و امكان ندارد هر دو صدق باشند ؛ ولى اگر از لحاظ سندها قطعى باشند و از لحاظ جهت صدور يكى در مقام بيان واقع نباشد يا از لحاظ دلالتها تعارض داشته باشند يا از هر سه لحاظ ظنى باشند كه باز امكان حمل بر تقيه و خالف ظاهر باشد ، در همهء اين موارد از ظن فعلى به صدق يكى از آن دو هرگز ظن فعلى به كذب و عدم صدور ديگرى پيدا نمىكنيم ؛ زيرا چه‌بسا هر دو صادر شده باشند و از لحاظ جهت صدور يكى حمل بر تقيه شود يا از لحاظ ظهور و دلالت در ظاهر هر دو يا يكى بايد تصرف شود . پس فرمايش متوهم كليّت ندارد .\r\nقوله : نعم لو كان : اين فراز تبصره بر مطلبى است كه قبلا تحت عنوان ثم إنّه نبأ . . . ذكر شد .\r\nدر آنجا فرمودند كه اگر هم بنا باشد از مرجحات منصوص به غير منصوص تعدى كنيم ، بايد به هرآنچه كه سبب مزيت يك حديث مىشود تعدى كنيم و در بند ظن فعلى يا ظن شأنى نيستيم . حال مىفرمايد اگر وجه تعدى آن باشد كه شيخ اعظم ذكر كرد و از سه فراز استفاده كرد كه تكليف روشن است ؛ و اگر وجه تعدى اخبار علاجيه باشد ، به بيانى كه خود ما داشتيم ، باز تكليف روشن است و هرآنچه مزيت باشد موجب تعدى است . ولى اگر وجه تعدى از منصوص به غير منصوص اين باشد كه حديث صاحب‌امتياز داخل در كبراى كلى اقوى الدليلين مىشود ، باز مطلب فرق مىكند .\r\nبيان ذلك : از نظر عقلى بر اين مطلب مسلم است كه هر دليلى قوىتر بود مقدم است و\r\n\r\n","description":"","footnote":"","page_name":" 301 ","page_number":309},
  {"content":"\r\n\r\nقبلا هم در دليل اول از ادلهء طرفداران ترجيح اين مطلب ادعاى اجماع شد . البته بحثى است كه منظور از اقوى الدليلين به چه اعتبار است ؟\r\nآيا به لحاظ مقام اثبات و دلالت و كاشفيت و طريقيت است و يك دليل از اين جهت قوىتر و كامل است ؟ ( مزايايى كه موجب تقويت يك دليل از اين ناحيه مىشوند ، مزاياى داخلى يا مرجحات داخليه ناميده مىشوند ، از قبيل مزاياى صدورى و مزاياى جهتى و مزايايى دلالى كه هركدام باعث مىشوند تا خبر صاحب‌امتياز بهتر بتواند واقع را به ما ارائه دهد اطمينان ما را از اين زاويه بيشتر جلب كند . )\r\nيا به لحاظ مقام ثبوت و واقع است ؟ مزايايى كه موجب قوت يك دليل مىشوند ، به لحاظ مقام ثبوت و واقع نامش مرجحات مضمونى به مزاياى خارجى است . از قبيل شهرت فتوايى كه موافق با خبرى باشد ، اجماع منقول كه موافق او باشد ، اولويت ظنى كه موافق حديثى باشد . . اين‌ها پشتوانه شده و مضمون حديثى را تقويت مىكنند ؛ ولى طريقيت آن را قوت نمىبخشند . )\r\nمرحوم آخوند احتمال اول را اختيار مىكنند كه منظور قوىتر بودن يك دليل به لحاظ مقام اثبات است و از كبراى كلى ( اقوى الدليلين مقدم است ) همين را استفاده مىكنند يا از باب انسباق و تبادر كه متفاهم عرفى از كلمهء اقوى الدليلين همين است ؛ زيرا كلمهء دليل يعنى كاشف و طريق و يا از باب قدر متيقن مراد همين است .\r\nبا حفظ اين مطلب صغرى اين است كه قسمتى از مزايا موجب قوت احد الدليلين مىشود و كبراى كلى اين است كه اقوى الدليلين رجحان دارد و مقدم مىشود . پس فلان خبر واجد مزيت مقدم است و روشن شد كه قوىتر به لحاظ مقام كشف و اثبات است .\r\nحال اگر مناط تعدى اين جهت باشد ( قوىتر بودن يك دليل ) بايد گفت كه تعدى به هر مزيتى جايز نيست و تنها به خصوص مزايايى كه موجب قوىتر شدن يك دليل مىشوند ، حق تعدى داريم . و اين تبصره‌اى برآن مطلب مىشود كه قبلا در ثم إنّه . . . ذكر شد .\r\nقوله : فافهم : اشاره به اينكه از كجا اقوى الدليلين مقدم باشد ؟ يا اشاره به اينكه شايد مراد قوىتر بودن از لحاظ دلالت و ظهور است كه يكى ظاهر و ديگرى اظهر باشد و از باب\r\n\r\n","description":"","footnote":"","page_name":" 302 ","page_number":310},
  {"content":"\r\n\r\nجمع عرفى باشد ؟ يا اشاره به اينكه از كجا اقوى الدليلين به لحاظ مقام اثبات و كشف باشد ؟ يا اشاره به اينكه چه كسى گفته كه شهرت فتوايى و مانند آن فقط موجب قوت مضمون مىشوند واقعا و موجب قوت دليل از لحاظ مقام اثبات نمىشوند ؟ يا اشاره به اينكه وقتى مقبوله سخن از اورع و افقه و مانند آن آورده و هر مزيتى را ملاك قرار داده چه جاى تمسك به قاعدهء عقلى است و اين حكم عقلى معلق است كه روايت بر خلاف آن نباشد و گرنه نوبت به آن نمىرسد .\r\n\r\n","description":"","footnote":"","page_name":" 303 ","page_number":311},
  {"content":"\r\n\r\n\r\nفصل پنجم موارد جمع عرفى و مفاد قاعدهء ثانوى در متعارضان\r\nدر فصل اول به تفصيل موارد جمع عرفى و موارد تعارض واقعى كه غير قابل جمع بودند بيان شد .\r\nدر فصل دوم مقتضاى قاعدهء اوليه در متعارضان بيان شد كه تساقط بود البته فى الجملة .\r\nدر فصل سوم مقتضاى قاعدهء ثانويه يا اخبار علاجيه در متعارضان بيان شد كه تخيير يا ترجيح بود .\r\nاينك دو پرسش مطرح است :\r\n1 - آيا موارد جمع عرفى مثل عام و خاص مطلق و مقيد ، نص و ظاهر ، اظهر و ظاهر و . . .\r\nمشمول قاعدهء اوليه در متعارضان مىباشند و در آنها نيز قاعده تساقط است يا خير ؟ به ديگر سخن آيا قاعده اولى و حكم عقلى در متعارضان ، شامل موارد جمع عرفى هم مىشود يا اختصاص دارد به مواردى كه متعارضان قابل جمع نباشند ؟\r\nپاسخ اين پرسش منفى است ؛ يعنى قاعدهء عقلى موارد جمع را شامل نيست و مخصوص غير اين موارد است و هيچ دليل عقلى و عرفى و شرعى بر تساقط عام و خاص و مطلق و مقيد و . . . نداريم .\r\n2 - آيا موارد جمع عرفى مشمول قاعدهء ثانوى در متعارضان است يا نه ؟ به ديگر سخن آيا اين موارد مشمول اخبار علاجيه هستند يا نه ؟ به بيان سوم آيا اخبار علاجيه كه سخن از تخيير ( به قول آخوند ) يا ترجيح ( به قول مشهور ) به ميان آورده مخصوص متعارضهاى غير قابل جمع است يا موارد جمع عرفى را نيز شامل مىشوند ؟\r\n\r\n","description":"","footnote":"","page_name":" 304 ","page_number":312},
  {"content":"\r\n\r\nدر پاسخ اين سؤال مىفرمايد كه دو نظريه وجود دارد :\r\n1 - به عقيدهء مشهور باز هم پاسخ منفى است و اخبار علاجيه يا تخيير و ترجيح ، موارد جمع عرفى را شامل نيست و مخصوص غير اين موارد است . عمده دليل آنها اين است كه اخبار علاجيه از حيث سؤال ( پرسشهاى راويان حديث ) و پاسخ ( جواب امام به آنها ) مربوط به مواردى است كه شنونده ( و در واقع انسان عاقل و عرف عقلاء به مقتضاى عقل فطرى و سيرهء عملى ) وقتى به متعارضان مىرسد متحير مىشود و نمىداند كه چه بكند ( در بعضى تعابير آمده « و لا نعلم ايهما حق . . . » و در بعضى تعابير در پاسخ امام آمده « مادام كه حق را نفهميده‌اى در وسعتى » و . . . ) و واقعا مراد امام را متوجه نمىشود و سرگردان مىگردد ( و اين مربوط به موارد غير قابل جمع است ؛ و گرنه مواردى كه عرف و عقلاء ميان دو خبر را جمع مىكنند و به وضوح مراد گوينده را متوجه مىشوند ، حقيقتا تحيرى نيست تا سخن از علاج و معالجه و تخيير يا ترجيح باشد . در نتيجه موارد جمع عرفى موضوعا از اخبار علاجيه بيرون است ؛ زيرا موضوع اين اخبار شخص متحير است و در موارد جمع تحيرى نيست . بنابراين حتما موارد جمع از اخبار علاجيه بيگانه است و اخبار مذكور اين موارد را شامل نمىباشند .\r\nقوله : و يشكل : مرحوم آخوند فعلا درصدد ايراد و اشكال اين دليل برآمده و مطالبى دارند كه حاصل جمع فرمايشات ايشان بدين‌سان تقرير مىگردد . مقتضى براى شمول اخبار علاجيه نسبت به موارد جمع عرفى ، موجود است و مانع از شمول هم مفقود است .\r\nدر نتيجه وجهى ندارد كه موارد جمع را از اخبار علاجيه خارج كرده و اين‌ها را بيگانه از بحث بدانيم .\r\nاما وجود مقتضى : تقريبا همهء عناوين و لااقل بخش عمدهء عناوينى كه در سؤالهاى سائلان آمده ، عام است و موارد جمع عرفى را نيز شامل است . ( مثلا يك جا مىخوانيم كه « يأتى عنك الخبر اين المتعارضان . . . » و در موارد جمع يعنى عام و خاص و مطلق و مقيد و . . . نيز تعارض بدوى وجود دارد و عنوان خبر ان متعارضان صادق است . يا در بعضى روايات فرموده : « يجيئنا عنكم الاحاديث المختلفة . . . » كه عام و خاص نيز دو خبر مختلف و\r\n\r\n","description":"","footnote":"","page_name":" 305 ","page_number":313},
  {"content":"\r\n\r\nمتخالف هستند و در ظاهر با يكديگر ناسازگارند و بحث ما هم در عام و خاص و مطلق و مقيدى است كه متنافيان باشند ؛ يعنى يكى مثبت و ديگرى نافى باشد ؛ و گرنه هر دو مثبت يا هر دو نافى كه تعارض ندارند . پس تعابير شامل موارد جمع هم مىشوند . )\r\nو اما فقدان مانع : اين مطلب را به سه بيان ذكر مىكنند :\r\nالف ) درست است كه در مثل عام و خاص و مطلق و مقيد و . . . عرف و عقلاء ميان دو دليل جمع كرده و تنافى را حل مىكنند و اين مطلب به نحو وثيق و ثابت و محكمى در اذهان آنان مرتكز و ريشه‌دار است ؛ ولى اين امر باعث نمىشود كه سؤالهاى مورد بحث در اخبار علاجيه ، مخصوص غير از اين موارد باشد و مانع نمىشود از اينكه سؤال به ملاحظهء موارد جمع نيز بجا باشد ، چرا كه موضوع اخبار علاجيه تحير و شخص متحير است و در موارد جمع عرفى هم انى حيرت و سرگردانى و لو در ابتداء امر و فى الحال وجود دارد ؛ زيرا در به دو امر كه با عام و خاص برخورد مىكنيم ، يك تعارض و تنافى ميان آن دو به چشم مىآيد ( فى المثل عام مىگويد اكرام همهء دانشمندان و از جمله اكرام زيد واجب است ، ولى خاص مىگويد اكرام زيد واجب نيست و ظاهرا با يكديگر ناسازگارند . ) البته پس از اندك تاملى اين تنافى زائل مىشود و عقلاء به راحتى ميان آن دو جمع مىكنند ، ولى چه مانعى دارد كه پرسش از احوال متعارضان كذايى به لحاظ تحير بدوى باشد ؟ پس شمول اخبار علاجيه نسبت به موارد جمع عرفى بلامانع است و سؤال سائل مىتواند از مطلق متعارضان باشد .\r\nب ) برفرض كه تحير بدوى و ظاهرى ملاك نباشد و تحير استمرارى و واقعى مناط حسن سؤال و پرسش باشد ، ولى در موارد جمع نيز اين تحير هست ؛ زيرا اگرچه پس از جمع ميان دو دليل حكم ظاهرى و وظيفه فعلى مكلف روشن مىشود و در اين جهت حيرتى ندارد ، ولى نسبت به حكم واقعى كماكان متحير است و نمىداند كه حكم عام برطبق واقع است يا حكم خاص ؟ و چه مانعى دارد كه پرسش از احوال موارد جمع عرفى به اين لحاظ بجا و پسنديده باشد ؟\r\nج ) درست است كه عرف ميان آن موارد جمع مىكند و سيرهء عقلاء بر جمع است ، ولى\r\n\r\n","description":"","footnote":"","page_name":" 306 ","page_number":314},
  {"content":"\r\n\r\nسائل احتمال مىداده كه اين سيره شرعا مردوع و مردود باشد و در خطابات شارع جاى چنين جمعى نباشد . و روى اين احتمال پرسش از احكام موارد جمع نيز بجاست و منعى از شمول سؤالها و به تبع آن جوابها ( كه بايد متناسب با سؤال باشد . ) در اخبار علاجيه نسبت به موارد جمع عرفى وجود ندارد . و مقتضى هم كه موجود بود بنابراين قاعده ثانوى يا اخبار علاجيه موارد جمع را هم شامل است و بايد در عام و خاص هم يا تخييرى شويم و يا ترجيحى و جاى جمع نيست و قانون جمع نيز مثل قاعدهء اولى منوط به آن است كه دست ما از اخبار علاجيه كوتاه شود .\r\nقوله : و دعوى : اگر كسى بگويد كه قدر متيقّن از عناوين كه در اخبار علاجيّه آمده خصوص مواردى است كه متعارضان قابل جمع نباشند و در آنجاها سخن از تخيير يا ترجيح است و موارد جمع عرفى را معلوم نيست كه شامل شوند . پس بايد به قدر متيقّن قناعت كرد .\r\nمرحوم آخوند در پاسخ مىفرمايد كه اوّلا اين ادّعاى گزاف است كه قدر متيقن خصوص غير موارد جمع باشد ؛ زيرا قدر متيقّن در جايى است كه ظهورى نباشد و پس از ظهور عناوين در عموم چه جاى اخذ به متيقّن است .\r\nثانيا در مباحث مطلق و مقيّد به تفصيل آورديم كه اگر قدر متيقّن در مقام تخاطب باشد ( مثلا راجع به رقبهء مؤمنه گفتگو مىكردند بدنبال آن فرمود « اعتق رقبة » كه آن‌قدر متيقّن در مقام گفتگو مانع از اخذ به اين اطلاق مىشود و قرينه بر تقييد مىباشد . ) جلو اطلاق را مىگيرد . ولى قدر متيقّن خارجى ( كه هر مطلقى در خارج داراى افراد شاخص است كه مصداق اكمل او هستند و حتما از اطلاق مراد هستند . ) جلو اطلاق را نمىگيرد و گرنه باب تمسّك به اطلاقات مسدود مىشود زيرا در عالم هيچ مطلق را نمىيابيم مگر اينكه داراى چنين قدر متيقن و مصداق اكمل باشد . و در ما نحن منه مواردى كه جمع عرفى ممكن نيست قدر متيقن خارجى است ؛ يعنى فرد اكمل اخبار علاجيّه است و حتما مراد است ، ولى هيچ دليلى بر اختصاص و تقييد اخبار علاجيّة به اين موارد نداريم . پس عموم و اطلاق آنها به قوّت خود باقى است و موارد جمع را نيز در بر مىگيرند .\r\n\r\n","description":"","footnote":"","page_name":" 307 ","page_number":315},
  {"content":"\r\n\r\n2 - قوله : و بذلك ينقدح : در مقابل مشهور : عقيدهء شيخ طوسى در كتاب عدّة « 1 » و استبصار « 2 » اين است كه موارد جمع نيز مشمول اخبار علاجيّه است و در آنجا هم حكم يا تخيير و يا ترجيح است . و دليل جناب شيخ از اشكال ما به مشهور دانسته شد كه ايشان هم به عموم و شمول اخبار علاجيّه استناد كرده‌اند و به اصطلاح مقتضى را موجود و مانع را مفقود مىدانند .\r\nقوله : اللّهم الّا ان يقال : اين فراز استدراك از و يشكل بانّ . . . مىباشد و مرحوم آخوند با سه بيان قول مشهور را تقويت مىكنند و موارد جمع عرفى را از اخبار علاجيّه خارج مىكنند :\r\n1 - قبول مىكنيم كه اخبار علاجيّه عموم دارند و به ظهورشان مطلق متعارضان ( حتّى مواردى كه قابل جمع است و تعارض بدوى دارند . ) را شامل مىشوند ، ولى اين نكته را نبايد از ياد ببريم كه سيرهء قطعى عقلاء در طول تاريخ از زمان معصومين و پيش از آن تا به امروز بر اين بوده كه در موارد جمع عرفى مثل عام و خاص ، مطلق و مقيده . . . ميان دو دليل جمع مىكردند و عام را تخصيص مىزدند و اين سيره اخص از اخبار علاجيّه است و چون از سوى شارع مقدّس هم ردع و ابطال نشده ارزش دارد و كاشف از رضايت شارع است ؛ يعنى كاشف از چيزى است كه مخصّص اخبار علاجيّه باشد ( و لو آن چيز تفصيلا براى ما معلوم نباشد و بيان از شارع به ما نرسيده باشد ، ولى اجمالا مىدانيم كه چيزى هست و لو امضايى باشد . ) آنگاه عمومات اخبار علاجيّه به موارد جمع عرفى تخصيص مىخوردند و اين موارد حكما از آن اخبار خارج مىشوند ، اگرچه موضوعا داخل باشند . در نتيجه موارد جمع عرفى تخصيصا از عمومات اخبار علاجيّه خارج شده‌اند .\r\n2 - ممكن است ادّعا كنيم كه اساسا اخبار علاجيّه از اوّل ، موارد جمع عرفى را شامل نمىباشند و همه درباره متعارضينى است كه قابل جمع نباشند و مربوط به آنجايى است كه مخاطب واقعا متحير باشد و نياز به سؤال از امام داشته باشد ( خصوصا با تعابيرى از قبيل لا يعلم ايّهما الحق . . . ) و موارد جمع عرفى تخصّصا و موضوعا از اين اخبار بيرون\r\n\r\n\r\n","description":"","footnote":"\r\n( 1 ) - عدّة الاصول ، ص 60 .\r\n( 2 ) - استبصار ، ج 1 ، ص 4 .\r\n","page_name":" 308 ","page_number":316},
  {"content":"\r\n\r\nاست باز قهرا اين موارد مشمول قاعدهء ثانوى نخواهند بود .\r\n3 - ممكن است ادّعا كنيم كه اخبار علاجيّه نه ظهور در عموم و شمول نسبت به مطلق متعارضان دارند و نه ظهور در خصوص موارد غير قابل جمع ، بلكه از اين زاويه اجمال و ابهام دارند و معلوم نيست كه موارد جمع عرفى را هم شامل مىشوند يا نه ؟ و وقتى خطابى مجمل شد ، حتما بايد به قدر متيقّن آن قناعت شود و قدر مسلّم از اخبار علاجيّه آن دسته از متعارضانى است كه قابل جمع نيستند و شمول آنها نسبت به موارد قابل جمع محرز نيست و تمسك به عام و مطلق در شبههء مصداقيّه دليل عام جايز نيست .\r\nقوله : و لا ينافيها : اگر كسى بگويد كه خود شما قبلا در بيان اشكال فرموديد كه سؤال سائل در اخبار علاجيّه مىتواند به لحاظ مطلق متعارضان باشد و اگر از اين‌ها مىپرسيد . باز بجا و ممكن است و سؤال بىجايى نكرده ( زيرا در اين‌ها نيز يك تحيّر بدوى وجود دارد ، و با تحيّر نسبت به حكم واقعى هست يا احتمال ردع مىدهد و جا دارد كه بپرسد . ) پس چرا در اينجا قائل به اجمال و عدم شمول مىشويد ؟\r\nدر پاسخ مىگوييم كه منافاتى ميان اين دو حرف نيست ؛ زيرا حسن و صحّت سؤال از مطلق متعارضان مربوط به عقل است كه عقلا به خاطر سه جهتى كه در اشكال قبلا آورديم پرسش جا دارد ولى اين كافى نيست و بايد ديد اخبار علاجيه و سؤال و جوابهاى مذكور در آنها ظهور در چه چيزى دارند ؟ آيا اين‌ها هم در مطلق متعارضان ظهور دارند ؟ با بيان مذكور ديديم كه ظهورى نيست و كلام اجمال دارد و نمىتوانيم بگوئيم حتما اين سؤالها و جوابها مربوط به مطلق متعارضان است .\r\nقوله : فلم يثبت : نتيجهء سه بيان مذكور اين شد كه سيرهء همهء عقلاى عالم و همهء فقهاى دين در طول تاريخ بر اين مستقر شده كه ميان عام و خاص ، مطلق و معيّن و به طور كلى ميان اظهر و ظاهر جمع مىكنند و اظهر را اخذ كرده و ظاهر را توجيه مىكنند تا با اظهر بسازد و خلاصه سيره بر جمع است نه طرح يكى از آن دو تخييرا يا ترجيحا ، و اخبار علاجيّه هم نتوانست جلو اين سيره را بگيرد پس چنين سيره‌اى ارزشمند است و حق با مشهور است كه موارد جمع عرفى را از محدودهء اخبار علاجيّه خارج مىدانند و اخبار\r\n\r\n","description":"","footnote":"","page_name":" 309 ","page_number":317},
  {"content":"\r\n\r\nعلاجيه را به متعارضهاى غير قابل جمع اختصاص مىدهند .\r\nقوله : فتأمّل : شايد اشاره به اين باشد كه بنا بر بيان دوّم ( تخصّصا بيرون باشد . ) و بيان سوّم ( اجمال خطاب ) حق با شما است و رادعى نسبت به سيرهء عقلاء نداريم ، ولى بنا بر بيان اوّل كه اصل عموم و شمول را پذيرفتيم جا دارد كسى بگويد خود اخبار علاجيّه به عمومشان رادعيّت دارند و مىتواند جلو سيره را بگيرند . پس نتيجهء مذكور كلّى نيست و نتيجهء هر سه بيان نيست .\r\n\r\n","description":"","footnote":"","page_name":" 310 ","page_number":318},
  {"content":"\r\n\r\n\r\nفصل ششم موارد اشتباه اظهر و ظاهر\r\nدر فصل اوّل يكى از موارد مهمّ جمع عرفى ، باب اظهر و ظاهر بود و حكمش اين شد كه اظهر بر ظاهر مقدم است و بايد اظهر را گرفته و ظاهر را توجيه كنيم تا با اظهر بسازد ( مثلا « ينبغى غسل الجمعة » ظهورش در استحباب قوى است و « اغتسل للجمعة » ظهور در وجوب دارد و چون ينبغى اظهر است امر اغتسل را توجيه كرده و حمل بر ندب مىكنيم . ) حال در فصل ششم بحث در اين است كه مواردى كه اظهر و ظاهر بودن دو دليل مشخّص باشد كه بحثى نيست ولى مواردى پيش مىآيد كه امر بر انسان مشتبه مىشود و نمىداند كدام اظهر و كدام ظاهر است ؟ آيا در اين‌گونه موارد ضابطه يا ضوابطى براى تميز ظاهر از اظهر وجود دارد يا خير ؟ بزرگان معيارهايى ذكر كرده‌اند كه به عقيدهء ما قابل قبول نيست و ذيلا به دو مورد از موارد مشتبه و ضابطه‌هاى مذكور در اين دو باب مىپردازيم :\r\n1 - مورد اوّل مربوط به عام و مطلق است از طرفى خطاب مطلق داريم كه مىگويد اكرم عالما و به اطلاقش بر عالم فاسق نيز قابل صدق است . از طرف ديگر خطاب عامّى داريم كه مىگويد اكرم كل فاسق و به عمومش فاسق عالم را هم شامل است و اين دو خطاب در مورد عالم فاسق تلاقى و برخورد دارند و مادّهء اجتماع آن دو محسوب مىشود و به حكم « اكرم » اكرام عالم فاسق واجب و موجب امتثال مطلق است و به حكم لا تكرم اكرامش حرام و موجب عصيان عام است . حال چه بايد كرد ؟\r\nشيخ اعظم فرموده ظهور عام بر ظهور مطلق برترى دارد و عام اظهر است و بر مطلق مقدّم مىشود و به ديگر سخن ، امر دائر است كه مطلق را بگيريم و عام را تخصيص بزنيم\r\n\r\n","description":"","footnote":"","page_name":" 311 ","page_number":319},
  {"content":"\r\n\r\nو يا عام را اخذ كرده و مطلق را تقييد كنيم و در دوران امر ميان عام و مطلق يا ميان تقييد و تخصيص ، اخذ به ظهور عام و تقييد مطلق اولى است و براى اين مطلب به دو دليل استناد كرده است :\r\nالف ) ظهور عام در عموم يك ظهور تنجيزى است ، يعنى معلّق بر چيزى نيست و اگر مگر ندارد ، چون وضعى است يعنى براى عموم وضع شده و تا استعمال شد دلالت . بر عموم مىكند و حالت منتظره ندارد . ولى ظهور مطلق در اطلاق يك ظهور تعليقى است ؛ يعنى در گرو مقدمات حكمت است و اگر اين‌ها فراهم باشند ، اطلاق منعقد مىشود و يكى از مقدمات حكمت آن است كه بيان و قرينه‌اى بر خلاف مطلق نباشد و لااقل چيزى كه صلاحيت براى قرينه بودن دارد در ميان نباشد و گرنه اطلاقى منعقد نمىشود . ظهور عام تنجيزى است و صلاحيّت بيان و قرينه بودن را دارد و لذا بر مطلق مقدّم مىشود ؛ زيرا با وجود چنين عامى اصلا مطلق مقتضى ندارد . پس با اين بيان عام اظهر و قوىتر است و بر مطلق مقدم مىشود .\r\nاگر كسى بگويد كه چرا عكس نكنيم و مطلق را قرينه بر عام ندانيم و با ظهور اطلاق عموم عام را تخصيص نزنيم ؟ در جواب مىگوئيم كه مخصّص بودن مطلق نسبت به عام محذور دارد و مستلزم دور است ، زيرا مخصّص بودن اطلاق وابسته به انعقاد اطلاق با وجود عام است و انعقاد اطلاق در مورد عام هم وابسته به مخصّص بودن مطلق نسبت عام است ( و گرنه عام مىآيد و مورد اجتماع را هم مىگيرد و جلو اطلاق را سدّ مىكند . )\r\nو اين دور است كه محال و باطل مىباشد . لذا عكس مطلب روا نيست و همان اصل درست است .\r\nب ) تقييد در خطابات و اطلاقات بيش از تخصيص در عمومات است و به همين نسبت احتمال تقييد بيشتر و قوىتر است و قاعده اين است كه « الظّن يلحق الشىء بالاعمّ الاغلب » پس هرجا احتمال تخصيص و تقييد بود ، احتمال تقييد قوىتر و بالاتر است و بر تخصيص عام رجحان دارد . « 1 »\r\n\r\n\r\n","description":"","footnote":"\r\n( 1 ) - فرائد الاصول ، ص 457 .\r\n","page_name":" 312 ","page_number":320},
  {"content":"\r\n\r\nقوله : و فيه انّ : مرحوم آخوند به هر دو دليل شيخ اعظم پاسخ مىدهند :\r\nدليل اوّل : درست است كه در انعقاد اطلاق بايد مقدمات حكمت فراهم باشد و يكى از مقدّمات حكمت نبود بيان و قرينه بر خلاف است ، ولى عدم البيان در مقام خطاب كه نباشد اطلاق منعقد مىشود ، يعنى به محض اينكه فرمود « اكرم عالما » و قيد « عادلا » را نياورد اطلاق درست شد و لازم نيست تا قيامت هم بيانى نرسد .\r\n( البته مبناى شيخ اعظم آن است كه تا آخر هم بيانى نيايد و گرنه صد سال ديگر هم بيايد كاشف از اين است كه از آغاز اطلاق نبوده و جلو اصل ظهور را مىگيرد . مبناى آخوند اين است كه اگر بيان و قيد متّصل به خطاب باشد ، مانع از انعقاد ظهور است و به محض اينكه چنين بيانى نبود اطلاق منعقد مىشود و بيان منفصل جلو اصل ظهور را نمىگيرد ، بلكه مانع از حجيّت ظاهر است . )\r\nآنگاه روى مبناى آخوند هريك از عام و مطلق منعقد شده و ظهور در عموم و اطلاق پيدا كرده و تنجيزى هم شده و با اين حساب خطاب عام و خطاب مطلق در عرض هم مىباشند و هيچ‌كدام بر ديگرى برترى ندارد . ( جواب ديگر هم بر مبناى مشهور تا زمان سلطان العلماء مىتوان داد كه آنها اطلاق را مثل عموم وضعى مىدانستند و بنابراين هيچ‌كدام معلّق نمىباشند و باز هر دو تنجيزى و در عرض هم مىباشند و جاى رجحان نيست . )\r\nجواب دليل دوّم : اوّلا چه كسى گفته تقييد بيشتر از تخصيص است ؟ ثانيا برفرض كه بيشتر باشد ، ولى اگر مقابل تقييد كه تخصيص باشد قليل و اقلّ باشد ، ممكن است آن اغلبيّت و اكثريت سبب رجحان عام بر مطلق و تقييد بر تخصيص شود ، ولى مقابل تقييد هم كثير و شايع است . تا آنجا كه ضرب المثل شده كه « ما من عام الا و قد خص » و در واقع تخصيص تالى تلو تقييد است و در چنين مواردى نمىتوان يكى را بر ديگرى ترجيح داد .\r\n( ثالثا غلبه مفيد ظنّ است و ارزشى ندارد ، مگر موجب ظهور يا اظهريت و قوىتر شدن ظهور يك دليل شود كه سيرهء عقلاء بر اخذ به ظهور است ، و گرنه به‌خودىخود مفيد ظنّ است و حجّت نيست . )\r\n\r\n","description":"","footnote":"","page_name":" 313 ","page_number":321},
  {"content":"\r\n\r\nقوله : فلا بدّ : حال كه در موارد دوران امر ميان عام و مطلق يك ضابطهء كلّى براى ترجيح احدهما بر ديگرى يافت نشد ، ناگزير بايد سراغ قرائن خاصّه برويم و در هر موردى كه به عام و مطلق برخورد مىكنيم بايد خصوصيات واقعه را لحاظ كرده و ببينيم كدام اظهر و كدام ظاهرند و همان اظهر را اخذ كنيم .\r\nقوله : فتدبر : شايد اشاره به اين باشد كه مواردى كه قرينهء خاصه بر اظهريت يكى از دو خطاب باشد از محل بحث ما خارج است ، و گرنه امر بر ما مشتبه نمىشد ، پس جاى فلا بدّ . . . نيست و بايد حكم مادّه اجتماع را از قواعد خارجى و اصولى عمليّه بدست آوريم .\r\n2 - مورد دوّم از موارد مشتبه مربوط به دوران امر ميان تخصيص و نسخ است ، قبلا در جلد اوّل كفايه در آخرين فصل از مباحث عام و خاص صور گوناگون عام و خاص از لحاظ تاريخ صدور معلوم شد و فعلا دو صورت از آن صور مورد بحث است :\r\n1 - نخست دليل خاصى وارد شده مبنى بر اينكه « اكرم زيدا العالم » و زمان عمل به آن‌هم فرارسيده ، مثلا از صبح جمعه عمل به خاص شروع شده و سپس دليل عام وارد شد مبنى بر اينكه « لا تكرم كل عالم » و اين عام با آن خاص در مورد زيد عالم تعارض دارند و امر دائر است ميان اينكه خاص قبلى را مخصص عام بعدى قرار دهيم و يا عام بعدى را ناسخ خاص قبلى بدانيم ؛ يعنى تا لحظهء صدور عام ، اكرام زيد عالم واقعا داراى مصلحت و واجب بود و از اين لحظه آن ملاك و آن حكم مرتفع شد . اين يكى از موارد دوران امر ميان تخصيص و نسخ است .\r\n2 - نخست دليل عام وارد شده و فرموده : « اكرم كل عالم » و زمان عمل به عام هم فرا رسيده و سپس دليل خاص وارد شده و فرموده : « لا تكرم زيدا العالم » و امر داير است كه خاص بعدى را مخصص عام قبلى قرار دهيم ( يعنى دليل خاص كاشف از اين است كه از اول هم در واقع اكرام زيد واجب نبوده و عموم عام مراد جدى و واقعى نبوده . ) يا ناسخ عام قرار دهيم ( يعنى تا لحظهء ورود خاص حكم عام حكم واقعى بود و اكرام همهء دانشمندان و از جمله اكرام زيد واجب بوده و از حالا به بعد اين وجوب اكرام منتفى شد . ) اين نيز يكى از موارد دوران امر ميان تخصيص و نسخ است .\r\n\r\n","description":"","footnote":"","page_name":" 314 ","page_number":322},
  {"content":"\r\n\r\nحال در اين موارد چه بايد كرد ؟ مشهور و معروف آن است كه جانب تخصيص را مقدم داشته و مىگويند : تخصيص از نسخ بهتر است و بگذاريد ظهور دليل قبلى در استمرار و دوام ازمانى محفوظ بماند و قطع نشود و ظهور دليل عام در عموم افرادى تخصيص بخورد . عمده دليل مشهور بر اين اولويت آن است كه تخصيص خيلى زياد است ( تا آنجا كه ضرب‌المثل شده كه ما من عام الا و قد خص . ) و نسخ خيلى نادر و كم است و قاعده اين است كه « الظن يلحق الشّيء با الاعم الاغلب » ؛ يعنى هرجا امر دائر بود ميان تخصيص و نسخ ، جانب تخصيص احتمالش قوىتر و مظنون است و بايد همان را مرتكب شد .\r\nقوله : و لا يخفى ان : مرحوم آخوند دو ايراد به سخن مزبور دارند :\r\n1 - طبق بيانى كه قبلا در مورد اول ( دوران امر ميان عام و مطلق ) داشتيد كه تقييد را بر تخصيص ترجيح داديد ( اجمال بيان اينكه عام تنجيزى است و مطلق تعليقى است و عام صلاحيت بيان بودن دارد . . . ) بايد در مورد ثانى هم كه فعلا مورد بحث ماست ( دوران بين تخصيص و نسخ ) نسخ را بر تخصيص ترجيح دهيد و مقدم بداريد نه تخصيص را ؛ زيرا اين مورد هم به نحوى از باب مطلق و عام است و همان احكام را دارد .\r\nبيان مطلب : در صورت تقدم خاص بر عام ، خاص قبل ( اكرم زيدا العالم ) ظهور در استمرار و دوام ازمانى دارد و از اين نظر عموم دارد ولى عموم اطلاقى يعنى در سايهء مقدمات حكمت كه مولى در مقام بيان بود و زمان خاص را قيد نكرد و . . . استمرار استفاده مىشود و عام بعدى ظهور در عموم افرادى دارد و . . . براى عموم وضع شده و ظهورش وضعى است . آنگاه وقتى امر دائر مىشود كه خاص قبلى را مخصّص عام بعدى قرار دهيم و از خير عموم افرادى و وضعى و تنجيزى بگذريم . يا عام بعدى را ناسخ خاص قبلى قرار داده و از خير عموم ازمانى و در حقيقت از خير مطلق بگذريم . و در واقع دوران امر است ميان مطلق و عام و ميان تخصيص افرادى و تخصيص ازمانى يا تقييد و خود شما تقييد را ترجيح داديد و از خير مطلق گذشتيد . پس در اينجا هم بايد از خير ظهور خاص در دوام و استمرار بگذريد و عام بعدى را ناسخ قرار دهيد نه بالعكس . بنابراين بايد بگوئيد كه نسخ اولويت دارد نه تخصيص .\r\n\r\n","description":"","footnote":"","page_name":" 315 ","page_number":323},
  {"content":"\r\n\r\nهمچنين در صورت تقدم عام بر خاص ، عام قبلى دو ظهور دارد . يكى ظهور در عموم افرادى دارد كه عام وضعى و تنجيزى است و ديگرى ظهور در عموم ازمانى كه اطلاقى و تعليقى است و با مقدمات حكمت درست مىشود و امر دائر است كه خاص بعدى را مخصص عام قبلى قرار دهيم و از خير عموم وضعى و تنجيزى بگذريم و يا ناسخ آن قرار دهيم و از خير عموم اطلاقى بگذريم . در واقع دوران امر ميان اطلاق و عموم است و خود شما عموم را حفظ كرديد و اطلاق را تقييد زديد . پس على القاعده در اينجا هم بايد عموم وضعى و افرادى را حفظ كنيد و از خير اطلاق يعنى ظهور و استمرار و دوام بگذريد و اين در واقع تقديم جانب نسخ بر جانب تخصيص است بنابراين باز بايد بگوئيد كه نسخ اولويت دارد و نه تخصيص ، درحالىكه شما تخصيص را ترجيح داديد .\r\nقوله : و ان غلبة : قبول داريم كه تخصيص نسبت به نسخ خيلى زيادتر است و نسخ خيلى كمتر است ( التخصيص شايع و النسخ نادر ) ولى بايد محاسبه كرد كه اگر اين غلبه و شيوع و كثرت به درجه‌اى است كه عرفا باعث مىشود كه جانب تخصيص را بگيريم و ظهور كلام در دوام و استمرار را حفظ كنيم و اين ظهور را تقويت مىكند . در اين صورت صدالبته ظهور يا اظهريت كه احراز شد پشتوانه دارد و بناء عقلاء با آن همراه است و ارزشمند است ؛ ولى اگر مجرد غلبه و شيوع باشد ، ارزش ندارد ، زيرا حد اكثر گمان‌آور است و گمان ارزشى ندارد و انسان را از حق بىنياز نمىكند . در نتيجه اين وجه هم كه تخصيص شايع است و به اين دليل مقدم است و ظهور استمرارى اقوى و محفوظ است ، به‌خودىخود ارزشى ندارد و ضابطه‌اى براى تميز اظهر از ظاهر نيست . بنابراين بايد همان سخن را كه در پايان مورد اول ( دوران ميان مطلق و عام ) داشتيم در اينجا هم تكرار كنيم كه « فلا بدّ فى كل قضية من ملاحظه خصوصياتها الموجبة لا ظهريه احدهما من الآخر . »\r\nقوله : ثم إنّه بناء : اگر عام و خاص هر دو كتابى و قرآنى باشند ، خاص قرآنى مىتواند مخصص عام باشد يا ناسخ عام و يا منسوخ عام و هركدام محتمل است ؛ و اگر هر دو در كلام نبوى ( ص ) باشند كه شارع است باز همين محاسبه را دارد . و اگر يكى در كتاب و ديگرى در سنت رسول اكرم باشد باز مطلب همان است . انما الكلام در موردى است كه\r\n\r\n","description":"","footnote":"","page_name":" 316 ","page_number":324},
  {"content":"\r\n\r\nعامى در قرآن يا سنت رسول خدا ( ص ) آمده و خاصى در كلام امام صادق ( ع ) آمده است .\r\nو يا در كلام امام ديگر ، در اينجا چه بايد كرد ؟ آيا مىتوان اين خاص را مخصص عام كتاب و سنتى قرار داد يا خير ؟ آيا مىتوان ناسخ آن قرار داد ؟\r\nدر باب تخصيص بايد جهاتى را لحاظ كرد . تخصيص در واقع بيان و تفسير عام است و بيانگر مراد جدى و واقعى مولى است . آنگاه تقديم بيان بر ذى البيان مورد بحث است كه فعلا كارى به آن نداريم . هم‌زمان بودن بيان با عام چه به صورت متصل و چه منفصل با فاصله زمانى اندك ، مانعى ندارد . ولى آيا تاخير بيان از وقت خطاب رواست يا خير ؟ مورد بحث است و مشهور اين است كه اين مقدار تاخير بلامانع است .\r\nسؤال ديگر اين است كه آيا تاخير بيان از وقت حاجت و زمان عمل جايز است يا نه ؟\r\nمشهور متقدمان اين را منع كرده‌اند . به اين دليل كه قبيح است و موجب اغراء به جهل و القاء در مفسده يا تفويت مصلحت است و از مولاى حكيم سزاوار نيست . و روى همين اصل گفته‌اند كه شرط تخصيص و مخصص بودن خاص آن است كه پيش از حضور زمان عمل به عام وارد شود ، و گرنه نمىتواند مخصص باشد . البته مشهور متاخران برآنند كه تاخير بيان از وقت حاجب اگر بدون مصلحت و حكمت باشد ، ناپسند است ؛ و اگر به خاطر مصلحت مهمترى باشد ، هيچ فرقى ندارد ، بلكه گاهى لازم و ضرورى است .\r\nدر باب نسخ هم بايد جهاتى را لحاظ كرد از قبيل اينكه آيا نسخ كتاب و سنت نبوى به وسيلهء روايات معصومين جايز است يا نه ؟ نوعا گفته‌اند جايز نيست ؛ زيرا ائمه ( ع ) شارع نيستند و تنها مبيّن و مفسر شريعتند . و بعضا با توجيهاتى تجويز كرده‌اند به اين نحو كه قبلا در كلام رسول قرينه و بيان بر نسخ بوده و بدست ما نرسيده و اين سخن معصوم ( ع ) كاشف از وجود آن بيان است . در واقع ناسخ اصلى همان بيان است . يا به اين نحو كه و لو قبلا بيان از رسول خدا صادر نشده ، ولى حكم شرعى از آغاز هم محدود و مدت‌دار بوده و پس از انقضاء آن مدت تمام مىشد و ما از آن خبر نداشتيم ؛ اما اين مدت‌دار بودن را به ائمه ( ع ) فرموده بود و آنها با استفاده از بيان شارع چنين سخن را فرموده‌اند . « 1 »\r\n\r\n\r\n","description":"","footnote":"\r\n( 1 ) - فرائد الاصول ، ص 456 .\r\n","page_name":" 317 ","page_number":325},
  {"content":"\r\n\r\nجهت ديگر در باب نسخ آن است كه نسخ كثير در شريعت واحده بعيد بلكه ناروا است زيرا ؛ باعث تزلزل اركان شريعت مىشود و معمول اين است كه موارد قليلى نسخ صورت پذيرد ( حتى در قوانين اساسى معمولى و بشرى هم اگر صدها ماده دارد و اكثر آنها مبتلا به نسخ شده باشد ، و ديگر كسى به آن قانون اساسى به ديدهء احترام نگاه نمىكند . )\r\nبا توجه به اين جهات مىگوئيم ، راجع به خصوصيات وارده در كلام معصومين با عمومات وارده در كتاب و سنت تكليف چيست ؟ جاى تخصيص است يا نسخ ؟ هركدام محذورى دارد ؛ اما مخصص بودن اشكالش اين است كه تاخير بيان از وقت حاجت مىشود و جايز نيست . شرط تخصيص عدم حضور زمان عمل به عام است و در اينجا اين شرط منتفى است . پس مشروط هم كه تخصيص است ، بايد منتفى باشد ( اذا انتفى الشرط انتفى المشروط ) و اما ناسخ بودن اشكالش آن است كه اولا نسخ كتاب و سنت به سبب روايات معصومين مورد مناقشه است و برفرض كه از اين نظر منعى نباشد ، اشكال ديگر اين است كه خصوصيات خيلى زياد است و اگر بخواهيم همه را ناسخ قرار دهيم نسخ كثير لازم مىآيد كه آن‌هم در شريعت واحده جايز نيست و سبب تزلزل دين است و اگر بخواهيم بعضى را ناسخ قرار دهيم كه ترجيح بلامرجح است پس هركدام محذورى دارد ، حال تكليف چيست ؟\r\nقوله : فلا محيص فى حلّه : مرحوم آخوند در حل اين مشكل مىفرمايد كه راجع به خصوصيات صادره از معصومين ( ع ) به هريك از تخصيص و نسخ مىتوان ملتزم شد و محذور آن را حل كرد .\r\nاما التزام به تخصيص : اشكال مبتنى بود بر اينكه تاخير بيان از وقت حاجت قبيح باشد ؛ ولى جواب آن است كه اگر تاخير بيان بدون مصلحت اهم باشد ، قبيح است ؛ ولى گاهى مصلحت ايجاب مىكند كه فعلا بيان و قرينه و مخصص را نياورد و تاخير بياندازد و اخفاء بيان حكمت و مصلحت دارد و اظهار آن قبيح است و مفسده دارد . ( همان گونه كه بسيارى از تكاليف در صدر اسلام و اوايل بعثت براى مسلمين بيان نشد و تدريجا شارع مقدس آنها را بيان كرد به خاطر مصالحى كه در تدريج و تدرج بيان احكام بود تا مسلمانان از اسلام\r\n\r\n","description":"","footnote":"","page_name":" 318 ","page_number":326},
  {"content":"\r\n\r\nگريزان نشوند . ) آنگاه چنين تاخيرى كاملا منطقى و خردمندانه و حكيمانه است . از اين رو مانعى ندارد كه ما خصوصات وارده در كلمات ائمه ( ع ) را بر تخصيص و مخصص بودن عمومات حمل كنيم .\r\nمعناى تخصيص آن است كه مورد دليل خاص ( مثلا اكرام عالم فاسق ) گرچه ظاهرا در دليل عام داخل است و عموم عام او را مىگيرد ، ولى در واقع از آغاز هم اين افراد از عموم عام خارج بوده و اكرامشان مصلحت نداشت ؛ ولى شارع يا معصومين بنا به دلايلى اين افراد را از اول خارج نكردند و بعدها به تدريج با بيان خصوصات اين‌ها را تعرض كرده‌اند .\r\nاما التزام به نسخ : معناى نسخ آن است كه حكم عمومات قرآن در ظاهر ادامه داشت و انسان خيال مىكرد كه تا قيامت همين احكام باقى است ؛ ولى دليل خاص كه آمد جلو اين ظهور و استمرار را گرفت و مانع شد از استمرار . پس اين هم نوعى نسخ و رفع است . منتها گاهى حكم واقعى ناسخ و رافع حكم واقعى ديگر است و گاهى حكم واقعى رافع حكم ظاهرى ديگر است .\r\nقوله : فتفطن : شايد اشاره باشد به اينكه اين در واقع نسخ نيست و تخصيص است ، زيرا هر دليل خاصى نسبت به ظاهر خطاب رفع است و نسبت به مراد واقعى دفع و كشف است و صرفا نامش را نسخ گذاشتيد . پس خصوصيات وارده در كلام معصومين تنها حمل بر تخصيص مىشوند و اين همان مطلبى است كه مبسوطا در جلد اول در باب تخصيص عام كتابى به خبر واحد بيان شد .\r\n\r\n","description":"","footnote":"","page_name":" 319 ","page_number":327},
  {"content":"\r\n\r\n\r\nفصل هفتم انقلاب نسبت\r\nاين فصل نيز از زاويهء ديگر به تشخيص اظهر از ظاهر مربوط مىشود و آن اينكه گاهى تعارض فيما بين دو دليل است . در اينجا اگر چنانچه اظهر و ظاهرى باشد ، به آسانى قابل تميز است . مثلا يكى عام است و ديگرى خاص و واضح است كه خاص اظهر است و البته موارد مشتبه نيز داشتيم كه در فصل پيش بيان شد .\r\nولى گاهى تعارض فيما بين سه دليل يا بيشتر است . اينجاست كه چه‌بسا تشخيص اظهر از ظاهر قدرى خفاء داشته باشد و آسان نباشد .\r\nبيان مطلب : گاهى دليلهاى متعارض بدين گونه هستند كه يكى مىگويد ، « يجب اكرام العلماء » و ديگرى مىگويد : « يستحب اكرام العلماء » و سومى مىگويد : « يحرم اكرام العلماء » و هر سه دليل موضوعش يكى است كه « اكرام العلماء » باشد و حكمشان متضاد است و با يكديگر تعارض دارند . در اين فرض دستور العمل مراجعه به اخبار علاجيه است كه به قولى حكم به تخيير مىكنند و به قولى حكم به ترجيح و اخذ به راجح مىكنند ( اگر رجحانى باشد . )\r\nگاهى متعارضها بدين نحو مىباشند كه يكى مىگويد : « يجب اكرام العلماء » و ديگرى گويد : « يحرم اكرام الفساق » و سومى مىگويد : « يكره اكرام الشعراء » و ميان آنها عموم و خصوص من وجه است . باز دستور العمل همان است كه در اخبار علاجيه ذكر شد .\r\nولى گاهى به اين نحو است كه دو دليل ديگر هركدام نسبت به دليل اول خاص\r\n\r\n","description":"","footnote":"","page_name":" 320 ","page_number":328},
  {"content":"\r\n\r\nمىباشند ، ( و اما اينكه دو دليل ديگر با يكديگر چه نسبتى دارند ؟ تباين كلى دارند ؟ يا تساوى كلى ؟ يا عموم من وجه ؟ يا عموم مطلق ؟ فعلا به اين جهت بحث كارى نداريم و از منظر ما خارج است . ) فى المثل يك دليل مىگويد : « اكرم العلماء » و دليل خاص اول مىگويد : « لا تكرم الفاسقين منهم » و دليل خاص دوم مىگويد : « لا تكرم النحويين » يا عام مىگويد : « اكرم العلماء » . خاص مىگويد : « لا تكرم فساقهم » و خاص ديگر مىگويد : « لا تكرم عدولهم » در چنين مواردى از ديدگاه مشهور هركدام از خاصها جداگانه سبب تخصيص عام مىشوند و هيچ مانعى ندارد كه ما يك قانون كلى داشته باشيم و ده تبصره يكى پس از ديگرى برايش ذكر كنيم .\r\nولى مرحوم فاضل نراقى « 1 » در اينجا دچار توهم شده و مسئله انقلاب نسبت را مطرح كرده است كه بيانش اين است . گاهى همان‌طور كه قبل از تخصيص عام به يكى از خاصها رابطه و نسبت عام با هركدام از خصوصات ، عموم و خصوص مطلق بود ، همچنين پس از تخصيص عام به يكى از خصوصات هم رابطه عام با خاص ديگر همين رابطه و نسبت است و فرقى نكرده و انقلاب و تحولى در نسبتها پديد نيامده مثلا دليل عام مىگويد « اكرم العلماء » و خاص مىگويد « لا تكرم فساقهم » و پس از تخصيص عام با اين خاص ، عام مخصص عنوان جديدى پيدا مىكند كه علماى غير فاسق يا علماى عادل باشند و اكرام اين‌ها واجب مىشود . سپس خاص ديگر مىگويد : « لا تكرم زيد العادل » كه نسبت به « اكرم العلماء » قبل از تخصيص آن با « لا تكرم الفاسقين » ، عموم و خصوص مطلق بود و پس از تخصيص نيز همين نسبت را دارد و زيد عالم عادل با جميع علماى عادل كه سنجيده مىشود اخصّ مطلق است . در اينجا بحثى نيست و يك‌بار ديگر هم عام را با « لا تكرم زيدا » تخصيص مىزنيم ( اين صورت را بعدا با الا اذا كانت ذكر مىكنند . )\r\nولى گاهى قبل از تخصيص رابطه هر خاص با عام رابطهء عموم و خصوص مطلق بود ؛ ولى پس از تخصيص عام با يكى از خصوصات و در نظر گرفتن عام مخصص با عنوان جديدش ( علماى غير فاسق ) وقتى آن را با خاص ديگر مىسنجيم قضيه فرق مىكند و\r\n\r\n\r\n","description":"","footnote":"\r\n( 1 ) - عوائد الايام ، عائده چهلم ، ص 120 - 119 .\r\n","page_name":" 321 ","page_number":329},
  {"content":"\r\n\r\nنسبت اخص مطلق بودن به اخص من وجه منقلب و دگرگون مىشود .\r\nمثلا عام مىگفت : « اكرم كل عالم » دليل خاص اول مىگويد : « لا تكرم الفاسقين » و بنابه دلايلى تخصيص عام با اين خاص از اولويت برخوردار بود و تخصيص زديم . پس از تخصيص عام معنون به عنوان جديد ( عالم غير فاسق ) گرديد و وقتى كرام علماى عادل را با اكرام علماى نحوى ( خاص ديگر كه مىگويد : لا تكرم النحويين . ) مقايسه مىكنيم با كمال وضوح مىبينيم كه رابطهء عموم من وجه است ؛\r\nزيرا چه‌بسا عالم عادلى كه نحوى نيست ، بلكه اصولى و فقهى و . . . مىباشد و چه‌بسا عالم نحوى كه عادل نيست و فاسق است و چه‌بسا عالم و دانشمندى كه هم عادل است و هم نحوى . وقتى اين دو خطاب كه اولا و بالذات عام و خاص مطلق بودند ثانيا و بالعرض عام و خاص من وجه شده‌اند و رابطهء فعلى آنها عموم من وجه است ، قهرا متعارضان بوده و نمىتوان خاص را مقدم كرد و همان دستور العمل اخبار علاجيه پياده مىشود كه اگر يكى از آن دو رجحانى بايد راجح را گرفت و مرجوح را طرح كرد و اگر رجحانى نبود ، جاى تخيير است نه تقديم خاص بر عام ( البته ترجيح بر مبناى مشهور است و گرنه بر مبناى آخوند مطلقا جاى تخيير است . )\r\nقوله : و فيه ان النسبة : مرحوم آخوند در مقام دفع توهم فاضل نراقى مىفرمايد : رابطه و نسبت دليلها با يكديگر ( كه چه نسبتى از نسب اربع ميان آن دو حاكم است . ) دربارهء ظهورات است ؛ يعنى ظاهر اين دليل را با ظاهر دليل ديگر مىسنجيم و بايد ديد كه اين دليل چه مقدار دلالت دارد و محدودهء ظهورش تا كجا است ؟ و ديگرى چه افرادى را شامل است و با يكديگر چه نسبتى دارند ؟ آيا تلاقى دارند يا ندارند ؟ و . . .\r\nآنگاه اگر عامى به مخصص متصل تخصيص بخورد ، ويژگى خاص متصل آن است كه از آغاز جلو اصل ظهور عامرا مىگيرد و اجازه نمىدهد ظهورى منعقد شود . و عام در ماعداى خاص ظهور مىيابد ( مثلا اكرم العلماء الا الفاسقين منهم از اول ظهور در غير فاسقين دارد و مدلولش وجوب اكرام علماى عادل است . ) در چنين موردى اگر بعدا مخصص منفصلى آمد و گفت « لا تكرم النحاة » ، با آن عام كه مىسنجيم عموم و خصوص\r\n\r\n","description":"","footnote":"","page_name":" 322 ","page_number":330},
  {"content":"\r\n\r\nمن وجه مىباشند .\r\nولى اين فرض از بحث ما خارج است و كلام در مورد مخصص منفصل است كه عامى جلوتر آمده و ظهور در عموم پيدا كرده و كلام منعقد شده ( اكرم العلماء ) سپس خاص آمده و گفته : « لا تكرم فساقهم » و بعد هم خاص ديگرى آمده و گفته « لا تكرم النحويين » اينجا پس از تخصيص به خاص اول هم اصل ظهور عام در عموم محفوظ است و از ميان نرفته ( لان الشّيء لا ينقلب عما وقع عليه ) و تنها حجيت عام قدرى محدود شده و فاسقين از حكم عام خارج شده‌اند ؛ و اگر اصل ظهور محفوظ باشد خاص بعدى را هم با همين ظهور مىسنجيم و رابطه همان نسبت عام و خاص مطلقى است و انقلابى در نسبت پديد نيامده تا سخن از علاج متعارضان از طريق نسخهء اخبار علاجيه باشد .\r\nقوله : و لذلك : شاهد بقاء ظهور آن است كه عام پس از تخصيص اول هم در باقيمانده از افراد حجت است و بايد اكرام شوند ؛ زيرا نسبت به آنها عموم عام لطمه نخورده و شك هم بكنيم اصالة العموم جارى مىكنيم و اين حجت عام در باقى افراد فرع بر ظهور عام است و اگر ظهورى نباشد كه حجيتى هم نيست . پس اصل ظهور محفوظ است و صد تبصره يا مخصص هم كه بيايد هركدام با حجيت عام در مورد خاص تعارض دارند نه با اصل ظهور ؛ و اگر چنين شد ، هرگز انقلاب نسبتى پديد نمىآيد .\r\nقوله : لا يقال : معترض مىگويد : اگر عام پس از تخصيص هم در عموم استعمال شده بود ، جا داشت كسى بگويد ظهور عام محفوظ است و . . . ولى مع الاسف عام پس از تخصيص اصلا در عموم استعمال نشده و در خصوص ( باقيمانده ) استعمال شده و وقتى استعمالى نبود ظهورى هم نيست ؛ زيرا ظهور تابع استعمال است و اگر عام در عموم مستعمل بود ، ظهور هم پيدا مىكرد و اگر در عام مستعمل نباشد ظهور در عموم هم ندارد و خصوص عالم غير فاسق مراد است . . . و با عالم نحوى وقتى سنجيده مىشود و نسبت عموم و خصوص من وجه دارند و انقلاب نسبت حق است .\r\nقوله : فانه يقال : مرحوم آخوند در پاسخ مىفرمايد كه متاسفانه معترض دو مطلب را با يكديگر خلط كرده و آن مراد جدى و واقعى با مراد استعمالى و ظاهرى است . پس از\r\n\r\n","description":"","footnote":"","page_name":" 323 ","page_number":331},
  {"content":"\r\n\r\nتخصيص آنچه معلوم و مسلم است اين است كه عموم و ظاهر كلام مراد جدى و واقعى نيست و تخصيص كاشف از اين شد كه در واقع اكرام همگان مصلحت نداشته . اما اينكه عام در عموم استعمال هم نشده باشد ما اين را قبول نداريم و مدعى هستيم كه مراد استعمالى تابع انعقاد كلام است و با بيان عام ظهور در عموم منعقد شد و شنونده قضاوتش اين است كه گوينده كلامش را در عموم به كار برد و ظاهر كلامش اين است .\r\nسؤال : اگر در واقع تخصيص خورده ، پس فايدهء استعمال در عموم چيست ؟ فايده‌اش افادهء قاعدهء كلى است ؛ يعنى مرسوم و متعارف است كه در مقام تشريع و تقيين هميشه قانون كلى را تصويب مىكنند و سپس به جزئيات و تبصره و عام مىپردازند بدنبال تشريع عموم هرجا يقينا معلوم شد كه تخصيص خورده بحثى نيست و هرجا مسلم نشد ، به همين قانون كلى رجوع مىكنيم . حال كه مراد استعمالى عموم شد ، ظهور هم كه تابع استعمال بود پس ظهور در عموم هم آمد و دليل خاص را كه با آن مىسنجيم عموم و خصوص مطلق است و انقلاب نسبتى نيست .\r\nقوله : و الا يكن : اين هم دليل بر عدم استعمال عام در غير عموم است و آن اينكه اگر عام پس از تخصيص در عموم استعمال نشده باشد ، پس در خصوص استعمال شده كه آن‌هم به قول شما مجاز است و خصوص يا مجاز مراتبى دارد ( تمام الباقى و بعض الباقى با مراتبش از 90 % ، 80 % ، 70 % و . . . . ) و چون نمىدانيم كدام مرتبه مراد است ، پس كلام مجمل مىشود ، و اگر مجمل شد ، پس نبايد عام در باقيمانده از افراد حجت باشد و خود معترض هم به چنين لازمى ملتزم نيست . پس استعمال در عموم است و ظهور هم در عموم است و رابطهء كماكان عام و خاص مطلق است .\r\nقوله : و اصالة : اگر كسى بگويد كه ما با اصل عدم مخصص ديگر ، احتمالات ديگر را برمىداريم و عام را در الباقى حجت مىكنيم ، در جواب مىگوئيم كه اين اصل ظهور درست نمىكند و موجب انعقاد ظهور عام در تمام باقى يا بعض الباقى نمىشود ؛ زيرا عام براى اين مراتب وضع كه نشده تا ظهور وضعى پيدا كند ، قرينهء معيّنه‌اى هم كه نيست تا يك مرتبه را معيّن كند و از اجمال بدر آورد ؛ زيرا شايد در واقع مرادش بعضى مراتب باقيمانده باشد ،\r\n\r\n","description":"","footnote":"","page_name":" 324 ","page_number":332},
  {"content":"\r\n\r\nولى قرينه‌اش را نياورده و صلاح نديده كه بياورد . و اگر اجمال باقى است ، پس حجيّتى هم نخواهد بود . اين است آن لازمى كه معترض هم بدان ملتزم نيست و حق مطلب همان است كه اصل ظهور عام در عموم محرز است و خاص اوّل با حجيّت عام مزاحمت داد نه با اصل ظهور پس خاص بعدى هم با همان ظهور مقايسه مىشود و كماكان نسبت عام و خاص مطلق است و جاى تقديم خاص بر عام است .\r\nقوله : نعم ربّما : تا به حال قبول نكرديم كه از عام مخصّص تمام الباقى اراده شده باشد و ثابت كرديم كه عام چه قبل از تخصيص و چه پس از آن ظهور در عموم دارد و مراد استعمالى عموم است و مستعمل فيه عموم است نه خصوص يا تمام الباقى . حال يك فرض را استثناء كرده و به صورت تبصره قبول مىكنيم كه عام مخصّص بر تمام الباقى دلالت كند و آن در موردى است كه مولى در مقام بيان تمام مراد و مقصودش باشد آن هم براى عمل كردن مكلّف نه صرفا براى قانون‌گذارى و تشريع ، در چنين مقامى يقين داريم كه مثلا ده درصد از افراد عام مراد مولى نيستند و استثناء شده‌اند ؛ ولى آيا درصد ديگرى هم استثناء شده يا نه ؟ نمىدانيم و على الفرض قرينه و بيان هم بر استثناء درصد ديگر نداريم . در چنين فرضى يقينا تمام الباقى مراد است و آن مقدّمات قرينهء قاطع عقلى بر ارادهء تمام الباقى است ( و گرنه نقض غرض است كه با حكمت مولى سازگار نيست . ) ولى اين فرض از بحث ما خارج است و در واقع مستثناى منقطع است ؛ چرا كه سخن ما در ظهور عام است كه آيا در تمام الباقى ظهور دارد يا در عموم ظهور دارد ؟ و ديديم كه ظهور در عموم محفوظ است .\r\nقوله : فانقدح : نتيجهء بحثها از آغاز فصل تا اينجا آن است كه اگر عامى داشتيم و خصوصياتى داشتيم ، نبايد نخست عام را با خاصى تخصيص بزنيم و سپس عام مخصّص را با عنوان جديدى كه پيدا كرده با خاص ديگر بسنجيم و سخن از انقلاب نسبت به ميان آيد ، بلكه خصوصيات در عرض هم بوده و ظهور عام در عموم هم محفوظ است . لذا با هر خاص جداگانه مىتوان عام را تخصيص زد و شيوهء عقلاء هم همين است كه عام را به صورت يك مادّهء قانونى تصويب مىكنند و سپس تبصره‌هاى متعدّدى براى آن بيان\r\n\r\n","description":"","footnote":"","page_name":" 325 ","page_number":333},
  {"content":"\r\n\r\nمىكنند و هر تبصره‌اى مستقيما و مستقلا به عام برمىگردد و كارى به تبصره‌هاى ديگر ندارد . شرعا نيز همين شيوه مورد امضاء واقع شده . فى المثل جهاد به صورت يك قانون كلّى واجب شده سپس تبصره‌هايى برآن بيان شده كه به آنها اشاره مىشود .\r\nتبصرهء 1 - از زنان جهاد برداشته شده .\r\nتبصرهء 2 - از نابينايان جهاد برداشته شده .\r\nتبصرهء 3 - بر پيران و زمين‌گيران جهاد واجب نيست و . . .\r\nضمنا فرقى ندارد كه خصوصات از لحاظ تاريخ صدور بعض جلوتر از بعضى ديگر باشند ، تقدم و تأخر زمانى ملاك نيست و عام و خاص بودن ملاك است .\r\nهمچنين فرق ندارد كه خصوصات هر دو مقطوع باشند ( دو خبر متواتر يا دو خاص كتابى ) يا هر دو ظنّى باشند ( دو خبر واحد ثقه ) يا يكى مقطوع و ديگرى مظنون باشد ؛ زيرا اين جهات در عام و خاطر مطرح نيست و مهم عموم و خصوص بودن است .\r\nقوله : ما لم يلزم : خصوصات همه در عرض هم بوده و هركدام جداگانه مىتوانند مخصّص عام باشند و با هركدام عام را تخصيص مىزنيم ؛ امّا تخصيص هم حدّ و مرزى دارد و آن اينكه تخصيص عام با همهء خاصها محذور و تالى فاسد نداشته باشد و گرنه جايز نخواهد بود و تالى فاسد تخصيص يكى از سه امر است :\r\n1 - مخصّص بودن همهء خاصها سبب تخصيص كثير شود ؛ يعنى پنجاه درصد از افراد عام را خارج كند كه تخصيص به مساوى است و چنين تخصيصى جدّا بعيد است و عرف و عقلاء آن را نمىپسندند و باور نمىكنند .\r\n2 - مخصّص بودن همه موجب تخصيص اكثر شود ؛ يعنى مثلا هشتاد يا نود درصد از افراد عام خارج شوند و تنها درصد قليلى بماند . در اينجا هم تخصيص قبيح و مستهجن است و از حكيم صادر نمىشود .\r\n3 - مخصّص بودن همه مستوعب و فراگير باشد ؛ يعنى همهء افراد عام را شامل شده و صددرصد را از تحت عام اخراج كنند و عام بدون مصداق و مورد بماند كه اين هم قطعا درست نيست و چنين عامّى لغو و عبث محض مىباشد و از حكيم صادر نمىشود .\r\n\r\n","description":"","footnote":"","page_name":" 326 ","page_number":334},
  {"content":"\r\n\r\nفى المثل عام مىگويد « اكرام علما واجب است » و به عمومش عادلها و فاسقها را در بر مىگيرد آنگاه يك دليل خاص مىگويد « اكرام دانشمندان فاسق واجب نيست . » و دليلى خاص ديگر مىگويد « اكرام دانشمندان عادل واجب نيست . » اگر بخواهيم هر دو را مخصّص عام قرار دهيم ، فردى براى عام باقى نمىماند . اين‌ها محاذير و توالى فاسدهء تخصيص به همهء خصوصات است و تا به اين حد و مرز نرسيده تخصيص جايز است و حتما هم خاص بر عام مقدم است و جاى تخصيص است و نوبت به شيوه‌هاى ديگر نمىرسد .\r\nقوله : فلا بدّ حينئذ : حال اگر در موردى تخصيص عام با چندين خاص و تبصره ، سر از محاذير مذكور درآورد و تخصيص جايز نبود تكليف چيست ؟ مىفرمايد تكليف آن است كه همهء خصوصات كه در عرض هم مىباشند . يك طرف قرار مىگيرند و عام هم به تنهايى كه در مقابل آنها است طرف ديگر قرار مىگيرد و با آن دو به نوع متباينان برخورد مىشود و احكام متعارضان برآن دو پياده مىشود كه اخبار علاجيّه مشخّص كرده ؛ يعنى اگر يك طرف رجحان داشت ، همان را اخذ مىكنيم ؛ و اگر هيچ طرف رجحان نداشت ، نوبت به تخيير مىرسد .\r\nبا اين توضيح كه اگر جانب خاصها را گرفتيم و بر عام مقدم داشتيم ( چه به عنوان ترجيح خاص‌ها بر عام در صورتى كه رجحان داشته باشند و چه به عنوان تخيير و اختيار جانب خصوصات . ) عام كلّا طرح و طرد مىشود و جايى براى آن نمىماند ، ولى اگر دليل عام را مقدم داشتيم ( ترجيحا يا تخييرا ) جاى طرح همهء خصوصات نيست ؛ زيرا قاعده اين بود كه همهء خاصها را نيز بگيريم و با تمام آنها عام را تخصيص بزنيم ، ولى اين تخصيص به مجموع محذور و تالى فاسد دارد ، ولى تخصيص به بعضى از خصوصات كه محذورى ندارد و قاعده اين است كه « الضرورات تتقدّر بقدرها » در نتيجه بايد بعضى از خصوصات را كه تخصيص به آنها موجب محذور مىشود ، طرح كنيم و باقى خصوصات را بگيريم و مخصّص قرار دهيم . اينجاست كه چه‌بسا خود خصوصات با يكديگر تعارض كنند كه كدام را اخذ و كدام را طرح كنيم ؟ طبعا اگر رجحان و اولويّتى در يكى از آنها بود ، همان را گرفته و\r\n\r\n","description":"","footnote":"","page_name":" 327 ","page_number":335},
  {"content":"\r\n\r\nمخصّص قرار مىدهيم و ديگرى را طرح مىكنيم و اگر رجحان نبود ، يكى را اختيار كرده و مخصّص عام قرار مىدهيم و خاص ديگر را طرح مىكنيم . به‌هرحال انقلاب نسبت سخن ناصواب و ناتمام است .\r\nقوله : هذا فيما كانت : گاهى سه دليل متعارض از لحاظ نسبتشان با يكديگر متّحد النسبة هستند و يك نسبت بيشتر ميان آنها حاكم نيست . فى المثل هر سه باهم تباين كلى دارند ، يا هر سه تساوى كلّى دارند يا هر سه عام و خاص من وجه هستند و يا يكى عام است و دو دليل ديگر هركدام نسبت به عام اوّل خاص مىباشند و نسبت عموم و خصوص مطلق حاكم و برقرار است . تا به حال اين فرض مورد بحث بود . حال مىفرمايد كه گاهى هم سه دليل متعارض متعدّد النسبة مىباشند ؛ يعنى دو يا چند نسبت ميان آنها برقرار است كه خود اين صورى دارد كه در متن كفايه يك صورت ذكر شده و ما همان را تشريحى مىكنيم :\r\nاوّل عام وارد شده ( مثلا يجب اكرام العلماء ) سپس خاص وارد شده ( مثلا يحرم اكرام النحويّين ) در مرحلهء سوّم عام ديگرى وارد شده ( مثلا يحرم اكرام الفسّاق ) كه البته ترتيب مذكور موضوعيّت ندارد و مهم وجود سه دليل به صور مذكور است . در اينجا دليل دوّم را كه با اوّلى مىسنجيم رابطه عام و خاص مطلق است و دليل سوّم را كه با اوّل مىسنجيم رابطه عموم و خصوص من وجه است .\r\nپس اين سه دليل متعدّد النسبة مىباشند . حال در اينجا چه بايد كرد ؟ مىفرمايد كه همان مطالبى كه در صورت اتّحاد نسبت بيان كرديم ، در فرض اختلاف نسبت نيز همان حرفها جارى و سارى است ؛ يعنى عام اوّل ظهورش در عموم منعقد شده و با خاص بعدى تخصيص مىخورد و قدرى دامنهء حجيّت آن محدود مىشود . سپس عام اوّل با حفظ عموم و ظهور با عام سوّم مقايسه مىشود و ميان آن دو عموم و خصوص من وجه حاكم است و احكام متعارضان بر آنها پياده مىشود كه ترجيح يا تخيير باشد .\r\nضمنا فرقى ندارد كه عام اوّل پس از تخصيص و معنون شدن به عنوان جديد نسبتش با عام سوّم ثابت باشد . يعنى كماكان هم عامّين من وجه باشند . مثل مثال مذكور كه پس از تخصيص هم عنوان علماى غير نحوى موضوع عام است و عالم غير نحوى با فسّاق ، عام\r\n\r\n","description":"","footnote":"","page_name":" 328 ","page_number":336},
  {"content":"\r\n\r\nو خاص من وجه مىباشند ؛ زيرا چه‌بسا عالم غير نحوى باشد ، ولى فاسق نباشد و چه‌بسا فاسق باشد و عالم غير نحوى نباشد . و چه‌بسا هم عالم غير نحوى و هم فاسق باشد .\r\nبا اينكه عام اوّل پس از تخصيص نسبتش با عام ديگر منقلب و متحوّل شود ؛ يعنى پيش از تخصيص عامين من وجه بودند و پس از آن عام و خاص مطلق شده‌اند . مثلا عام اوّل مىگويد كه اكرام علماء واجب است . خاص دوّم مىگويد كه اكرام علماى عادل واجب نيست . پس از تخصيص عام با اين خاص عنوان عام عبارت است از اكرام علماى فاسق يا غير عادل . سپس عام ديگر مىگويد كه اكرام افراد فاسق ( چه عالم و چه جاهل ) حرام است و عالم فاسق با مطلق فاسق يا عموم فاسقان رابطهء عموم و خصوص مطلق دارد ؛ يعنى عام اوّل پس از تخصيص اخصّ از عام بعدى شده است و اين انقلاب نسبت است ولى قبلا ديديم كه فرقى ميان اين موارد نيست و كارى به اين انقلاب نسبتها نداريم ؛ زيرا مهمّ ملاحظهء نسبتها قبل از معالجه و تخصيص است و ظهور هم برآن اساس است و قبل از تخصيص ، عام اوّل با عام سوّم ، عام و خاص من وجه بودند و قوانين متعارضان را داشتند الآن نيز قصّه همان است پس مطلقا جاى انقلاب نسبت نيست . بر خلاف شيخ اعظم كه ظاهرا در صورت تعدّد نسبتها انقلاب نسبت را مىپذيرد . « 1 »\r\nقوله : نعم لو لم يكن : تنها در يك صورت است كه يكى از دو خطاب عام بر ديگرى مقدّم مىشود و آن در فرضى است كه يك دليل مىگويد « اكرام همهء عالمان واجب است » و فرض مىكنيم كه صد عالم در خارج موجود است .\r\nدليل ديگر مىگويد « اكرام فاسقين از علماء حرام است » و چون نسبت به اوّلى خاص است و قانون تقديم خاص بر عام است اين دليل مقدم است و فرض كنيد 40 نفر از افراد عالم را از عموم عام خارج كرد .\r\nدليل سوّم مىگويد كه اكرام سادات مستحب است و عنوان سادات با عنوان علماء حتى پس از تخصيص مذكور عموم و خصوص من وجه است و على القاعده بايد به دستور اخبار علاجيّه رفتار شود ؛ ولى در خصوص اين مورد جاى عمل به اين دستور نيست ؛ زيرا\r\n\r\n\r\n","description":"","footnote":"\r\n( 1 ) - فرائد الاصول ، ص 461 .\r\n","page_name":" 329 ","page_number":337},
  {"content":"\r\n\r\nفرض مىكنيم كه 40 نفر ديگر هم عالمند و هم سيّد و مادّهء اجتماع دو خطاب مىباشند .\r\nمنتها اگر مادّهء اجتماع را از خطاب اوّل گرفته و به عام بعد بدهيم ، عام اوّل قليل المورد مىشود و تنها بيست نفر را شامل مىشود ، ولى اگر از عام بعدى گرفته و به عام اوّل بدهيم ، صدمه‌اى به عام بعدى وارد نمىشود ؛ زيرا سيّد در عالم فراوان است . منحصر به 40 يا 50 نفر نيست و لذا در چنين مواردى آن عامّى كه قليل الافراد است به منزلهء نص در اين 40 نفر است ( چون هرچه افراد كمتر و دايره تنگ‌تر باشد ، ظهور و دلالت قوىتر مىشود و شبيه نص و صريح است . ) و عام ديگر چنين نيست و تنها به ظهورش اينجاها را شامل است و آنكه اظهر يا به منزلهء نص است مقدم مىشود ؛ امّا نه از باب انقلاب نسبت و اينكه عام اوّل پس از تخصيص به خاص سوّم ، نسبت به عام سوّم اخص مطلق شده و . . . كه ما براى انقلاب نسبت ارزشى قائل نشديم ، بلكه از باب اينكه احد العامين كالنص و ديگرى كالظاهر است و نص يا اظهر است مقدم مىشود .\r\n\r\n","description":"","footnote":"","page_name":" 330 ","page_number":338},
  {"content":"\r\n\r\n\r\nفصل هشتم مفاضله ميان مرجّحات\r\nمقدّمه : امتيازاتى كه در يك خبر وجود دارد و مىتواند سبب ترجيح خبرى بر خبر ديگر شود در يك تقسيم كلّى به دو قسم داخلى و خارجى تقسيم مىشوند . به بيان ديگر عوامل رجحان خبر بر خبر ديگر انواعى دارد كه هركدام از زاويه‌اى موجب ترجيح هستند ،\r\nاز قبيل مرجحات سند و صدور حديث ( عواملى كه اصل صدور يك حديث را تقويت مىكنند . ) مثل اوثق بودن ، افقه بودن ، اصدق بودن ، اضبط بودن و . . .\r\nو مرجحات جهت صدور ( عواملى كه جهت صدور را تقويت مىكنند كه آيا در مقام تقيّه صادر شده يا به منظور بيان واقع صادر شده است . ) مثل مخالفت عامّه كه جهت صدور را ترجيح مىدهد .\r\nو مرجحات متنى ( عواملى كه موجب قوّت متن يك حديث نسبى به حديث ديگر مىشوند . ) مثل افصح بودن عبارات حديث ، منقول به لفظ بودن آنكه نسبت به منقول به معنى قوىتر است و . . .\r\nو مرجحات مضمونى ( عواملى كه مضمون و مفاد يك حديث را تقويت مىكنند . ) مثل موافق كتاب بودن كه خود ظاهر كتاب مستقلا ارزش دارد . ضمنا مرجّح حديث موافق بر حديث مخالف است و مثل شهرت فتوايى و اجماع منقول و . . . كه مضمون يك خبر را تقويت مىكنند و . . .\r\n( البته نوع ديگرى از مرجّح داريم كه مرجّح دلالى است و به دلالت حديث مربوط\r\n\r\n","description":"","footnote":"","page_name":" 331 ","page_number":339},
  {"content":"\r\n\r\nاست كه يكى اظهر و ديگرى ظاهر است و يكى از لحاظ دلالت و ظهور بالاتر از ديگرى است ، ولى اين‌ها مربوط به موارد جمع عرفى و دلالى است و از مفروض بحث ما خارج است . )\r\nبا توجه به اين مقدّمه ، بنا بر اينكه ترجيح يعنى اخذ به راجح و طرح مرجوح واجب باشد ( گرچه مرحوم آخوند اين مبنا را قبول نكرد و تخيير مطلق را برگزيد . ) مخصوصا بنا بر اينكه طرفدار تعدّى باشيم و به مرجّحات منصوصه قناعت نكنيم و ساير مزايا را نيز به حساب آوريم ، در اين صورت گرچه بر حسب ظاهر مرجّحات فراوانى داريم و هركدام بعدى از ابعاد حديث را تقويت مىكنند ( يكى مربوط به سند است ديگرى مربوط به متن است و . . . )\r\nولى به عقيدهء ما تمام اين‌ها مربوط به تعارض سندها و ترجيح يكى از سندها بر سند ديگر و طرح ديگرى است و در مورد تمام مزاياى مذكور بايد راجح را اخذ كرد و بنا را بر صدورش گذاشت و طبق آن حكم كرد و مرجوح را طرح و تكذيب كرد و بنا را بر عدم صدورش گذاشت و مستفاد از اخبار علاجيّه نيز همين است كه حديث صاحب‌امتياز را بگير و فاقد امتياز را دور بيفكن\r\n( و سرّ مطلب در آخر فصل اوّل گذشت و در اين فصل هم مكرّر اشاره خواهد شد كه يا چون علم اجمالى داريم به كذب يكى از آن دو ناگزير بايد طرح كنيم و يا اگر هم علم اجمالى به كذب نداريم . ولى اخذ به هر دو و بنا را بر صدور هر دو گذاشتن و متعبّد به سند شدن ولى در مقام عمل و فتوا يكى را ناديده گرفتن و كلا بدان عمل نكردن ، كار لغوى است ، تعبّد به صدور مقدّمه براى عمل است و بايد اثر شرعى داشته باشد و گرنه هرگز شارع ما را بدان متعبّد نمىسازد ، پس هر مزيّتى كه در يك خبر پيدا مىشود و موجب اخذ به راجح مىشود به ترجيح سندى برمىگردد كه يكى صادر شده و ديگرى صادر نشده است .\r\nقوله : حتّى موافقة الخبر : از جملهء مرجّحات ، مرجح جهتى است كه جهت صدور حديث را تقويت مىكند و آن عبارتست از مخالفت با عامه و موافقت با آنها كه در موافق\r\n\r\n","description":"","footnote":"","page_name":" 332 ","page_number":340},
  {"content":"\r\n\r\nعامّه احتمال تقيّه هست ؛ ولى در مخالف عامّه اين احتمال نيست . حال مشهور اين را از مرجحات جهتى شمرده‌اند و بنا را بر تعبّد به صدور هر دو حديث گذاشته‌اند و در اصل سند خدشه نكرده‌اند ، ولى موافق را حمل بر تقيّه كرده‌اند .\r\nمرحوم آخوند مىفرمايد كه حتّى اين عامل نيز مربوط به ترجيح يكى از دو سند بر دگرى است و منظور آن است كه مخالف عامّه فعلا حجّت و ارزشمند است و موافق عامّه حجّت نيست و وجهى براى تعبّد به صدور هر دو و حمل يكى بر تقيّه نيست ؛ زيرا بىخاصيّت مىشود و وجودش كالعدم است . درحالىكه تعبّد به صدور بايد فايده و اثر عملى داشته باشد .\r\nقوله : و كونها : اگر كسى بگويد همان‌طورىكه در دو حديث متعارض ، يكى موافق عامه و ديگر مخالف آنهاست اگر هر دو مقطوع الصدور باشند ( به تواتر براى ما نقل شده‌اند و يا خودمان مستقيما هر دو را از زبان معصوم شنيده‌ايم . ) جاى طرح هيچ‌يك از آنها از لحاظ سند و صدور نيست ، بلكه تنها راه اين است كه هر دو را اخذ كنيم و از ناحيهء جهت صدور يكى را حمل بر تقيّه كرده و به ديگرى عمل كنيم . هكذا اگر دو حديث مزبور هر دو مظنون الصدور ( خبر واحد ثقه ) باشند ، باز بايد همين كار را بكنيم ؛ يعنى سند هر دو را بگيريم و بنا را بر صدور هر دو بگذاريم و در جهت صدور دخل و تصرف كنيم و يكى را كه موافق عامه است حمل بر تقيّه كنيم .\r\nپس مرجّح جهتى به مسألهء سند و صدور برنمىگردد و كارى با آن ندارد و به جهت صدور مربوط مىشود .\r\nمرحوم آخوند مىفرمايد كه قياس مع الفارق است ؛ زيرا آنجا كه هر دو قطعى السند باشند جاى تعبّد و بناگذارى نيست و يقين وجدانى داريم كه بالاتر از تعبّد است و ناگزيريم از ترجيح جهتى ؛ ولى در مظنون السندها جاى تعبّد است و اگر بخواهيم سندها را حفظ كنيم ، بايد بنا را بر صدور هر دو بگذاريم و متعبّد به صدور شويم و اينجاست كه همان اشكال قبل وارد است كه تعبّد به صدور حديث موافق عامّه و سپس حمل آن بر تقيّه و عمل نكردن به آنچه فايده‌اى دارد و چه تعبّدى است ؟ اين است كه قياس مع الفارق\r\n\r\n","description":"","footnote":"","page_name":" 333 ","page_number":341},
  {"content":"\r\n\r\nاست . پس در مورد بحث كه دو امارهء ظنّيه باشد ، همواره مزايا و ترجيحات يكى بر ديگرى از هر زاويه كه باشد ( سندى ، جهتى ، متنى ، مضمونى ) به ترجيح يكى از دو سند برمىگردد و اين است كه در فصل اوّل مقصد هشتم فرمودند : « و انّما التعارض بين السندين . . . »\r\nقوله : ثمّ انّه : با انواع و اقسام مرجّحات منصوصه و غير منصوصه آشنا شديم و اينك اين پرسش مطرح است كه آيا ميان خود اين مزايا و مرجّحات ترتيب خاصى وجود دارد و حتما بايد در قدم اوّل فلان عامل ( صفات راوى مثلا ) مرجّح باشد و اگر از اين جهت مساوى بودند ، در قدم دوّم فلان عامل ديگر و هكذا . . . ؟ يا اينكه مرجّحات در عرض هم بوده و مراعات ترتيب فيما بين آنها لازم نيست ؟ مرحوم آخوند مطلب را بر اساس دو مبناى كلّى محاسبه مىكنند :\r\n1 - بر مبناى تعدّى از مرجحات منصوصه به غير منصوصه كه مشهور طرفدار تعدّى بودند و از خود اخبار علاجيّه مناط كلّى استنباط مىكردند .\r\nمنتها بعضىها مثل سيّد مجاهد ظنّ فعلى را ملاك قرار مىدادند و هر مزيّتى كه موجب ظنّ فعلى و شخصى به صدق يكى باشد همان را مرجّح قرار مىدادند .\r\nعدّه‌اى مثل شيخ اعظم مناط را ظن نوعى و شأنى دانسته و اقرب الى الواقع بودن را مطرح مىكردند و هر مزيّتى كه موجب نزديكتر شدن يك خبر به واقع باشد همان را مرجّح قرار مىدادند . فعلا اين دو مبنا مطرح است و كارى به حق و باطل بودن آنها نداريم .\r\n( البته مبناى سومى هم قبلا در مقام اشكال به شيخ اعظم مطرح شد كه مناط ظنّ فعلى يا شأنى نباشد ، بلكه وثوق و اطمينان باشد و نيز مبناى ديگرى هم مرحوم آخوند به صورت فرضى مطرح كرد كه ملاك هر مزيّت و امتيازى باشد ، چه موجب ظن به صدق و صدور و اقربيّت الى الواقع بشود يا نشود . فعلا با اين‌ها كارى نيست ضمن اينكه از نظر نتيجهء بحث فرقى ندارند . )\r\nحال بر اين مبنا كه تعدّى باشد بايد گفت كه مراعات ترتيب لازم نيست كه مثلا طبق مقبوله پيش برويم و به ترتيب مذكور در آن ترجيح دهيم و يا طبق مرجّح سندى و جهتى و مضمونى پيش رويم و مرجح صدورى و سندى را بر جهتى مقدم بداريم و يا بالعكس . هيچ\r\n\r\n","description":"","footnote":"","page_name":" 334 ","page_number":342},
  {"content":"\r\n\r\nكدام از اين‌ها ملاك نيست و مناط افادهء ظن فعلى يا اقربيّت الى الواقع است . هر خبرى مزيّتى دارد كه ظنّ فعلى يا شأنى به صدق آن مىآورد همان خبر مقدّم است و لو مزيّتى كه در آن هست متأخر باشد نه متقدّم ؛ و اگر هر دو مفيد ظن فعلى يا شأنى بودند ، نوبت به تخيير مىرسد . با اين بيان وجهى ندارد كه بزرگى خود را به تعب و رنج بيفكند و درصدد بيان اين مطلب برآيد كه كدام مرجّح تقدم دارد و كدام تأخّر دارد ؟ ( آن‌گونه كه وحيد بهبهانى و محقق رشتى و شيخ اعظم خود را به زحمت انداخته‌اند و به زودى سخنان آنها خواهد آمد . )\r\n2 - بر مبناى عدم تعدى از مرجحات منصوص به غير منصوص و لزوم اكتفا به مرجحات منصوصه كه اخبارىها طرفدار آن بودند ، مىگوئيم : در به دو امر ممكن است كسى بگويد كه حتما مراعات ترتيب لازم است ؛ زيرا در مقبولهء ابن حنظله و مرفوعهء زراره مرجّحات به ترتيب ذكر شده و همان ترتيب بايد مراعات شود ، ولى بر اين مبنا هم ممكن است كسى بگويد كه مراعات ترتيب لازم نيست و اخبار ترجيح ( مخصوصا مقبوله و مرفوعه ) در مقام بيان اصل ترجيح است و مىخواهد بفرمايد كه صفات راوى يكى از مرجحات است ، شهرت روايى يكى از مرجّحات است ، موافقت كتاب مرجح است و . . . به ديگر سخن ، مرجح صدورى مرجّح است ، مرجّح جهتى مرجّح است ، مرجح مضمونى مرجح است و . . . امّا اينكه كدام تقدّم دارد و از نظر ترتيب ميان آنها طوليّت باشد ، از اين زاويه در مقام بيان نيست تا كسى استفادهء ترتيب بكند .\r\n( و شاهد مطلب آن است كه در خود مقبوله و مرفوعه ترتيب خاصّ اتخاذ نشده و از لحاظ عدد و ترتيب مرجّحات فرق دارند و اين نشان عدم اهتمام امام ( ع ) به ترتيب خاص است . شاهد ديگر اينكه در بسيارى از اخبار ترجيح ، تنها به ذكر يكى از مرجّحات بسنده كرده و بعد به سراغ تخيير رفته و اگر ترتيبى در ميان بود ، حتما ساير مرجحات را پيش از تخيير بيان مىكرد . و اگر بگوييد كه ساير اخبار ترجيح مطلق است و مقبوله و مرفوعه مقيد است و بوسيلهء اين‌ها ساير اخبار را تقييد مىكنيم ، خواهيم گفت كه تقييد آن‌همه روايت با كثرتى كه دارند با اين دو حديث خيلى بعيد است . پس آنها در مقام بيان بودند و سخن از\r\n\r\n","description":"","footnote":"","page_name":" 335 ","page_number":343},
  {"content":"\r\n\r\nساير مرجحات نگفتند ، اين كاشف از عدم لزوم مراعات ترتيب است .\r\nقوله : و عليه فمتى : متفرع بر دو احتمال مذكور و در واقع ثمره اينكه مراعات ترتيب لازم باشد يا نه ، آن است كه اگر مراعات ترتيب لازم نباشد ، چنانچه در يكى از متعارضين يكى از مرجّحات باشد ( مثلا ترجيح به صفات راوى ) و در ديگرى مرجّح ديگرى باشد ( مثلا ترجيح به شهرت روايى ) حق نداريم خبر اوّل را مقدم بداريم به صرف اينكه در مقبوله ترجيح به صفات جلوتر است ، بلكه نوبت به اطلاقات تخيير مىرسد و مرجح ما اخبار تخيير مىشود .\r\nولى اگر مراعات ترتيب لازم باشد ، بايد حديثى كه رجحان به صفات راوى را دارد مقدّم بداريم ، چون در مقبوله جلوتر ذكر شده است . البته اگر در موردى دو يا چند مرجح در خود روايت در عرض هم و در يك مرتبه قرار داشتند ، باز جاى تخيير است . مثلا يكى روايت راوىاش اصدق است و ديگرى اضبط يا افقه و . . . كه همهء اين‌ها ترجيح به صفات است و در عرض هم است و هركدام واجد بعضى از صفات راوى است و لذا جاى تخيير است .\r\nقوله : و انقدح بذلك : بحث معروفى است ميان مرحوم وحيد بهبهانى و مرحوم شيخ اعظم و مرحوم محقّق رشتى مبنى بر اينكه مرجح جهتى ( مخالفت عامّه كه جهت صدور را تقويت مىكند . ) با ساير مرجّحات ( مرجح صدورى مثلا از قبيل ترجيح به صفات راوى كه اصل صدور را تقويت مىكند و هكذا شهرت روايى . ) چه نسبتى دارند ؟\r\nآيا اگر دو خبر متعارض بودند و يكى از آن دو مخالف عامّه بود و مرجح جهتى داشت ، ولى شاذّ و نادر بود . و حديث ديگر موافق عامّه بود ، ولى شهرت روايى داشت ( مرجح صدورى ) كه هركدام يك نقطهء قوّت و يك نقطه ضعف دارند ، تكليف چيست ؟ در مجموع سه نظريّه در اين‌باره مطرح شده :\r\n1 - عقيدهء آخوند : در قدم اوّل اصلا جاى ترجيح نيست تا اين بحثها پيش آيد ، بلكه جاى تخيير است و در قدم دوّم برفرض لزوم ترجيح ، اصلا مراعات ترتيب لازم نيست تا بحث كنيم كه كدام مقدم است ؟ مرجح جهتى يا صدورى ؟ لذا ما معتقديم كه بايد ديد كدام\r\n\r\n","description":"","footnote":"","page_name":" 336 ","page_number":344},
  {"content":"\r\n\r\nحديث واجد ملاك و مناط است كه به قولى مناط ظن فعلى و شخصى بود و هر مرجّحى كه موجب ظنّ به صدق شود ، همان مقدم است و لا فرق كه جهتى باشد يا صدورى و به قولى مناط ظن شأنى و نوعى بود كه شيخ اعظم از آن به اقرب الى الواقع تعبير مىكرد و هركدام موجب اقربيّت خبر الى الواقع بشود همان مقدم است و صدورى يا جهتى بودن ملاك نيست . بنابراين اگر حديث موافق عامّه كه شهرت روايى دارد موجب ظن به صدق و صدور يا موجب نزديكتر شدن آن به واقع باشد ، همان مقدم است و صرف مخالف عامه بودن و مرجح جهتى داشتن ملاك نيست چه اينكه اگر مخالفت عامّه موجب ظن به صدور و صدق باشد ، همان مقدم است و مرجح صدورى داشتن ملاك نيست .\r\n2 - مرحوم وحيد بهبهانى بر اين باور است كه مرجح جهتى بر مرجح صدورى مقدم است و ميان آن دو ترتيب و طوليّت حاكم است . « 1 » دليل ايشان در ادامه به عنوان « ان قلت » مطرح خواهد شد . مرحوم محقّق رشتى هم كه از اعاظم شاگردان شيخ اعظم است همين مبنا را اتّخاذ كرده و خيلى در تقديم مرجّح جهتى بر صدورى مبالغه فرموده « 2 » و كلام ايشان نيز در ادامه خواهد آمد .\r\n3 - مرحوم شيخ انصارى به عكس مرحوم وحيد طرفدار ترجيح صدورى بر جهتى است و معتقد است كه اگر در موردى مرجّح صدورى ( در يك حديث ) با مرجح جهتى ( در حديث ديگر ) مزاحمت كرد و هركدام واجد يكى از اين مرجّحات بودند ، به عقيدهء ما آنكه واجد مرجح صدورى است مقدم است بر ديگرى و لو موافق عامّه باشد و فاقد مرجح جهتى باشد و ديگرى واجد اين مزيّت باشد .\r\nدليل شيخ اعظم اين است كه جهت صدور فرع بر اصل صدور است ( و از نظر رتبه اين دو مثل مدلول مطابقى و التزامى هستند كه التزام فرع بر مطابقه است . ) و تا در رتبهء قبل يعنى در مرحلهء اصل صدور بتوانيم مشكل را حلّ كنيم و تعارض بر طرف شود نوبت به مرتبهء بعد يعنى جهت صدور نمىرسد . آنگاه اگر هر دو حديث مقطوع الصدور باشند ،\r\n\r\n\r\n","description":"","footnote":"\r\n( 1 ) - ملاحظات الفريد على فوائد الوحيد ، ص 120 .\r\n( 2 ) - بدائع الافكار ، ص 455 .\r\n","page_name":" 337 ","page_number":345},
  {"content":"\r\n\r\nچون در جانب صدور و سند حلّ تعارض نمىشود ناگزير نوبت به جهت صدور مىرسد و بايد موافق عامه را حمل بر تقيّه كنيم و به مخالف عامّه عمل شود . همچنين اگر هر دو مظنون الصدور باشند ولى تعبّد به صدور يكى اولى از تعبّد به صدور ديگرى نباشد ، باز نوبت به جهت صدور مىرسد و آن در موردى است كه هيچ‌كدام رجحان سندى و صدورى نداشته باشند . امّا اگر يكى مرجح صدورى دارد و در مرحلهء اصل صدور به حكم اخبار علاجيّه ( كه حكم به ترجيح و اخذ به راجح مىكنند ) مىتوانيم به واجد مزيّت متعبّد شويم و فاقد مزيّت را طرح كنيم نوبت به جهت صدور و حمل بر تقيّه نمىرسد . « 1 »\r\nقوله : بناء على تعليل : پيش از بيان دليل شيخ اعظم كه در بالا ذكر شد در ميان سخن فرموده : « بناء على تعليل . . . » اين مطلب اشاره به اين است كه جهت تقديم مخالف عامّه يكى از چهار امر مىتواند باشد كه قبلا در پاسخ شيخ از استدلال به تعليل « فان الرشد فى خلافهم » سه احتمال ذكر شد و در اينجا به دو احتمال كار داريم :\r\n1 - علّت ترجيح به مخالفت عامّه اين باشد كه در مخالف احتمال تقيه نيست ، ولى در موافق احتمال تقيّه هست و بنابراين مرجح مذكور مرجح جهتى مىشود .\r\n2 - ولى اگر علت ترجيح اين باشد كه چون رشد و حق در مخالف عامه است ، در اين صورت مرجح مذكور از مرجحات مضمونى مىشود كه در فصل بعد خواهد آمد نه مرجح جهتى كه مورد بحث ماست .\r\nقوله : ان قلت : سپس شيخ اعظم اشكال و جوابى را مطرح كرده ؛ امّا اشكال كه در واقع دليل مرحوم وحيد و مرحوم رشتى است ، آن است كه عقلاى عالم يك اصل عملى و بناى عملى دارند و آن بناگذارى بر اصل صدور خبر ثقه است و اگر ثقه‌اى خبرى آورد ، بنا را بر صدق و صدور مىگذارند و به احتمال كذب و مانند آن اعتنا نمىكنند . روى اين اصل در ما نحن فيه اصالة السند و الصدور جارى كرده و بنا را بر صدور هر دو حديث ( مخالف عامه ولى شاذّ با موافق عامه ولى مشهور ) مىگذاريم و سندها را به حكم بناى عقلاء مىگيريم و به آن متعبّد مىشويم و پس از تعبّد به صدور يك راه بيشتر نداريم و آن اينكه مرجح جهتى\r\n\r\n\r\n","description":"","footnote":"\r\n( 1 ) - فرائد الاصول ، ص 468 .\r\n","page_name":" 338 ","page_number":346},
  {"content":"\r\n\r\nرا مقدّم بداريم و حديث موافق عامّه را حمل بر تقيّه كنيم . پس نوبت به مرجح صدورى نمىرسد .\r\nتنظير : سپس مستدل ما نحن فيه را به باب اظهر و ظاهر ( عام و خاص و . . . ) تنظير كرده كه اگر دو دليل داشتيم ، يكى رجحان دلالى داشت ؛ يعنى نص يا اظهر بود و ديگرى ضعف دلالى داشت ؛ يعنى ظاهر بود ، كسى نگفته است كه يكى از آن دو را اخذ كن و ديگرى را طرح كن ، بلكه بنا را بر صدور هر دو گذاشته‌اند و در مرحلهء دلالت مشكل را حلّ كرده‌اند ؛ يعنى اظهر را بر ظاهر مقدّم داشته‌اند ، حال مورد بحث ما نيز از اين قبيل باشد .\r\nقوله : قلت : مرحوم شيخ در پاسخ فرمود : كه قياس ما نحن فيه به باب اظهر و ظاهر و رجحان دلالى مع الفارق العظيم است ؛ زيرا در موارد جمع دلالى تعبّد به صدور و سند هر دو روايت اثر شرعى و فايدهء عملى دارد و آن اينكه به هريك از عام و خاص عمل مىشود ، به عام در ما عدا الخاص و به خاص هم در مورد خودش و لذا تعبّد لغو نيست ولى در ما نحن فيه تعبّد به صدور حديث موافق عامّه لغو است ؛ زيرا برفرض بنا را بر صدورش بگذاريم ولى عملا بدان اعتنا نداريم و حمل بر تقيّه مىشود و تعبّد بدون فايدهء عملى معقول نيست و در حقيقت چنين تعبّدى مثل عدم تعبّد است و گويا اصلا حديث موافق اخذ نشده است و لذا نوبت به ترجيح جهتى نمىرسد و در مرحلهء صدور و سند ، آنكه رجحان سندى دارد مقدّم مىشود . « 1 »\r\nقوله : و قال بعد جمله : سپس مرحوم شيخ فرموده كه مورد ترجيح جهتى آنجاست كه دو خبر از حيث صدور و جهات سندى صددرصد مساوى باشند يا به طور حتم و يقين مساوى باشند ، مثل دو خبر متواتر كه هيچ‌كدام قابل طرح نيست و به ناچار نوبت به مرجح جهتى مىرسد . و يا به طور تعبّدى مساوىاند ؛ يعنى دو خبر واحدند ولى از لحاظ سندى كاملا برابر هستند و نمىتوان گفت كه سند اين را بگير و آن را رها كن ؛ چون ترجيح بلا مرجح است . اينجا ما نوبت به رجحان جهتى مىرسد . امّا در مواردى كه احدهما رجحان سندى و صدورى دارد و معيّنا بايد همان را بگيريم نوبت به مرجح جهتى نمىرسد ؛ زيرا جهت\r\n\r\n\r\n","description":"","footnote":"\r\n( 1 ) - فوائد الاصول ، ص 469 - 468 .\r\n","page_name":" 339 ","page_number":347},
  {"content":"\r\n\r\nصدور فرع بر اصل صدور است . « 1 »\r\nقوله : و فيه مضافا : مرحوم آخوند دو اشكال به فرمايشات شيخ اعظم دارند :\r\n1 - همان گونه كه قبلا ذكر شد اساسا ميان مرجّحات ترتيبى وجود ندارد و مراعات ترتيب لازم نيست تا محقق بهبهانى بگويد مرجح جهتى مقدم است و شيخ اعظم بگويد مرجح صدورى مقدّم است . ما اصل مبناى اين‌ها را كه لزوم مراعات ترتيب باشد قبول نداريم .\r\n2 - برفرض كه مراعات ترتيب لازم باشد و قبول كنيم كه جهت صدور فرع بر اصل صدور است و على القاعده با وجود مرجح صدورى نوبت به مرجح جهتى نرسد ، ولى همهء اين‌ها در فرضى است كه كليّهء مرجّحات اعم از جهتى و متنى و مضمونى و . . . به مرجح صدورى و ترجيح سندى رجوع نكنند و مرجح جهتى واقعا مربوط به جهت صدور باشد كه در طول مرجح صدورى است ؛ ولى در آغاز همين فصل به اثبات رسيد كه همهء ترجيحات به ترجيح سندى برمىگردد . از اين زاويه همه در عرض هم و در يك رتبه قرار دارند و ضمنا دليلى هم نداريم كه از دو مرجّح در عرض هم حتما مرجح صدورى و سندى مقدم باشد ؛ زيرا اين مطلب اوّل الكلام است و دليل عين مدّعا است .\r\nدر نتيجه اگر طرفدار تعدّى از مرجحات منصوصه به غير منصوصه هستيم ، بايد ببينيم كداميك از دو مرجح سندى و جهتى بيشتر موجب ظن فعلى به صدور مىشوند يا باعث اقربيّت خبر به واقع مىگردند ؟ هركدام در اين جهت و داشتن اين مناط قوىتر بود همان مقدّم است ؛ و اگر طرفدار اكتفا به مرجحات منصوصه هستيم ، بايد ببينيم اخبار علاجيه چه حكم مىكند و كدام را مقدّم مىداند ؟ و اگر دستمان از مناطها و از اخبار كوتاه شد و نتوانستيم تقدم يكى از مرجحات سندى و جهتى را بر ديگرى بدست آوريم ، حتما نوبت به اطلاقات تخيير مىرسد و بايد بگوئيم كه مجتهد مخيّر است كه روايت مخالف عامّه و داراى مرجّح جهتى را بگيرد و يا روايت موافق عامه و داراى شهرت روايى ( مرجح صدورى ) را بگيرد . پس وجهى براى ترتيب و تقديم احدهما على الآخر نيست .\r\nقوله : و قد اورد بعض اعاظم : مرحوم ميرزا حبيب اللّه رشتى كه از بزرگان تلاميذ شيخ\r\n\r\n\r\n","description":"","footnote":"\r\n( 1 ) - فرائد الاصول ، ص 469 .\r\n","page_name":" 340 ","page_number":348},
  {"content":"\r\n\r\nاعظم است يك اشكال نقضى بر شيخ وارد كرده و آن اينكه شيخ اعظم در لابلاى كلامش سه صورت ذكر كرد :\r\n1 - دو روايت مخالف و موافق با عامّه هر دو مقطوع الصدور يعنى متواتر باشند ، در اين فرض نوبت به ترجيح سندى و طرح يكى نمىرسد و تنها راه ترجيح جهتى است كه موافق عامّه را حمل بر تقيّه نماييم .\r\n2 - هر دو روايت خبر واحدند ولى از لحاظ سندى متكافى و صددرصد برابر باشند و هيچ‌كدام رجحان سندى نداشته باشند باز جاى ترجيح جهتى است و تنها راه اين است كه موافق عامّه را حمل بر تقيّه كنيم و مخالف را حمل بر بيان حكم واقعى .\r\n3 - دو حديث از لحاظ سندى مختلف و متفاضل باشند ؛ يعنى احدهما ارجح صدورا باشد از ديگرى ( مثلا مخالف عامه شهرت روايى داشته باشد ، يا موافق عامه راوىاش اصدق و اوثق و . . . باشد ، در اينجا نوبت به ترجيح جهتى نمىرسد و تعبّد به صدور هر دو معقول نيست و حتما بايد آن را كه رجحان صدورى دارد اخذ كنيم ديگرى را طرح نماييم .\r\nحال اشكال ميرزاى رشتى به همين فرض سوّم است و اشكال نقضى است و مىخواهند اين صورت را با صوت دوّم نقض كنند و مىفرمايند كه اگر به قول شما تعبّد به صدور هر دو حديثى كه از لحاظ سند متفاوت و متفاضل‌اند و يكى برترى دارد ، معقول نيست و ما حق نداريم بنا را بر صدور هر دو بگذاريم و سپس يكى را حمل بر تقيّه كنيم ( به اين دليل كه معنا ندارد كه انسان به سند متعبّد شود ولى به مضمون آن عمل نكند و حمل بر تقيّه كند كه در حقيقت الغاء خبر است . ) پس بايد بگوئيد كه تعبّد به صدور دو حديث برابر و مساوى از حيث سند نيز معقول نيست و ما حق نداريم بنا را بر صدور هر دو بگذاريم و يكى را حمل بر تقيّه كنيم ؛ زيرا اين نيز در حقيقت الغاء حديث موافق و عدم عمل به آن است . پس مناط هر دو يكى است و به نظر مىآيد كه صورت دوم و سوم فرقى ندارند . پس چرا شما فرق گذاشتيد و در صورت سوّم تعبّد به هر دو را نامعقول دانستيد ؛ ولى در صورت دوّم تعبّد به هر دو را معقول داشتيد ؟ « 1 »\r\nقوله : و فيه ما لا يخفى : مرحوم آخوند به دفاع از شيخ اعظم از نقض مذكور چنين پاسخ\r\n\r\n\r\n","description":"","footnote":"\r\n( 1 ) - بدائع الافكار ، ص 457\r\n","page_name":" 341 ","page_number":349},
  {"content":"\r\n\r\nمىدهند : ميرزاى رشتى خيال كرده كه شيخ مىخواهد بفرمايد در فرض تساوى دو حديث ما وظيفه داريم به هر دو بالفعل متعبّد باشيم و بنا را بر صدور هر دو بگذاريم و هر دو را حجّت فعلى بدانيم و سپس به سراغ مرجّح جهتى برويم . . . غافل از اينكه هرگز نمىتوان گفت اين دو صادر شده‌اند و منظور شيخ هم اين مطلب نيست ؛ زيرا چنين چيزى اصلا دليل ندارد ، براى اينكه ادلّهء حجّيت خبر واحد ( آيات و روايات و اجماعات و بناى عقلاء ) كه موارد تعارض و متعارفين هر دو را شامل نيست تا حكم به حجيّت فعلى هر دو نمايد .\r\n( علّت عدم شمول آن است كه گرچه مقتضى موجود است و دو حديث جامع شروط حجيّت هستند ؛ ولى مانع مفقود نيست و تعارض مانع از حجيّت هر دو است . ) و اخبار علاجيّه هم كه مخصوص متعارضان است مفادشان تعبّد به صدور يكى از متعارضان است كه رجحان دارد و يا اگر رجحان ندارد ، ما مخيّريم به اخذ به يكى از آن دو ، نه تعبّد به صدور هر دو ، پس اين مطلب دليل ندارد . پس منظور شيخ چيست ؟\r\nمنظور آن است كه در دو خبر مساوى و برابر از حيث سند از آنجا كه نمىتوان گفت حتما اين حديث صادر شده و بنا را بر صدور اين گذاشت چون ترجيح بلامرجح است و يا ديگرى صادر شده كه آن نيز ترجيح بلامرجّح است و از طرفى تا رجحان ديگرى باشد نوبت به تخيير نمىرسد و ما رجحان ديگرى داريم كه جهتى باشد و لذا ناچاريم به اين مرجح عمل كنيم و يكى را حمل بر تقيّه كنيم . نه اينكه بالفعل تعبّد به صدور هر دو داشته باشيم ، بلكه در حقيقت مسئله صدور را مسكوت گذاشته و نمىگوئيم حتما هر دو صادر شده يا حتما اين صادر شده نه آن ، و به سراغ مرجّح جهتى مىرويم .\r\nقوله : و العجب كل العجب : مرحوم ميرزاى رشتى پس از اشكال نقضى يك ادّعاى بالاترى نموده و آن اينكه اصلا با وجود مرجح جهتى ( مخالف عامه ) نوبت به ساير مرجحات ( مرجح صدورى و . . . ) نمىرسد و اصولا محال است كه ما به سراغ مرجحات ديگر رفته و مثلا حديث موافق عامه را اخذ كنيم و به آن متعبّد شويم به صرف اينكه شهرت روايى دارد ، هرگز چنين چيزى معقول نيست . به اين دليل كه موافق عامه از دو حال خارج نيست . يا اصلا در واقع صادر نشده و كذب است . پس تعبّد به آن معنا ندارد و يا صادر شده ولى در مقام تقيّه كه باز هم تعبّد به آن معقول نيست ؛ زيرا تعبّد بايد اثر شرعى\r\n\r\n","description":"","footnote":"","page_name":" 342 ","page_number":350},
  {"content":"\r\n\r\nداشته باشد و گرنه لغو و وجودش كالعدم است .\r\nسپس گفته : كما اينكه تعبّد به حديث موافق عامّه‌اى كه مقطوع الصدور باشد ، معقول نيست ( زيرا موافق مقطوع در مقام تقيّه صادر شده و حمل بر تقيّه مىشود و معنا ندارد كه ما به آن متعبّد شويم كه مستلزم طرح خبرى است كه مخالف عامّه است و متبيّن حكم واقعى است . ) سپس فرموده كه بلكه اگر تعبّد به مقطوع الصدور معقول نيست ، تعبّد به مظنون الصدور به طريق اولى روا نيست ، زيرا كه در مورد ظنّ احتمال عدم صدور هم مىدهيم كه شايد اصلا صادر نشده ولى در مورد مقطوع جاى اين احتمال نيست . سپس ميرزاى رشتى شعار داده و فرموده كسى احتمال هم بدهد كه مرجح سندى و صدورى بر مرجح جهتى تقدّم دارد . همين احتمال هم از عجايب و غرايب است و از هيچ انسان خردمندى سزاوار نيست تا چه رسد به شيخ اعظم كه از لحاظ علم و عمل تالى تلو مقام عصمت است و در خوش‌فكرى و زيبايى نظر و ابتكار بقدرى والاست كه نزديك است . در مسائل اصولى و فقهى شقّ القمر نمايد ، ولى در اينجا دچار چنين غفلت واضحى گرديده است . « 1 »\r\nقوله : و انت خبير : مرحوم آخوند در پاسخ محقق رشتى مىفرمايد كه اشتباه شما در اينجاست كه گمان كرديد در حديث موافق عامه دو احتمال وجود دارد و بعد ادّعا كرديد كه درهرصورت تعبّد به آن از محالات است . غافل از اينكه سه احتمال در كار است : 1 - اصلا صادر نشده . 2 - در مقام تقيّه صادر شده . 3 - براى بيان حكم واقعى صادر شده .\r\nزيرا چه‌بسا حكم واقعى در موردى موافق عامه باشد و قبلا در فصل چهارم گذشت كه « الرشد فى خلافهم » قضيّهء غالبيه است نه دائميّه و همين احتمال ثالث كافى است كه ما بتوانيم به خبر موافق متعبّد شويم و آن را حجّت بدانيم ، پس تعبّد به آن ممكن است نه محال .\r\nآرى اگر حديث مخالف عامّه از هر لحاظ قطعى باشد ، يعنى از حيث سند متواتر است و از لحاظ جهت صدور قطعا براى بيان واقع است نه مصالح ديگر غير از تقيّه ، و از لحاظ دلالت هم نصّ است . اينجاست كه ما يقين مىكنيم كه حكم واقعى در اين طرف است و\r\n\r\n\r\n","description":"","footnote":"\r\n( 1 ) - بدائع الافكار ، ص 457\r\n","page_name":" 343 ","page_number":351},
  {"content":"\r\n\r\nنسبت به موافق عامّه سه احتمال نيست و همان دو احتمال اوّل و دوّم است كه ميرزاى رشتى فرمود و جاى احتمال سوّم نيست ؛ زيرا معنا ندارد كه حكم واقعى در دو طرف متضاد باشد ، ولى اين فرض نادرى است كه حديث مخالف صددرصد مقطوع باشد و نوعا چنين نيست و آن هم مظنون است و در جانب موافق هم احتمال صدور براى بيان واقع وجود دارد و همين كافى است كه بتوانيم به آن متعبّد شويم .\r\nقوله : و منه قد انقدح : در لابلاى سخنان ميرزاى رشتى آمده بود : « كما انّه لا يعقل التعبد بالقطعى الصدور الموافق . » مرحوم آخوند مىفرمايد كه از پاسخ قبلى جواب اين فراز هم روشن شد كه نسبت به موافق قطعى هم تعبّد به صدور ممكن است ؛ زيرا گرچه اينجا احتمال اوّل از سه احتمال نيست كه بگوئيم شايد صادر نشده ( مقطوع را كه نمىتوان گفت صادر نشده . ) ولى احتمال دوّم و سوم وجود دارد كه شايد براى تقيّه باشد و شايد براى بيان واقع و همين مقدار كافى است كه بتوان به حديث موافق عامه متعبّد شد و مخالف را كنار گذاشت ، مگر اينكه باز حديث مخالف عامّه صددرصد قطعى باشد ؛ يعنى از حيث سند و از حيث جهت صدور و از لحاظ دلالت كمترين احتمال خلافى نداشته باشد كه باز حديث موافق قابل حمل بر بيان حكم واقعى نيست و ناگزير بايد حمل بر تقيّه شود ولى در غير اين صورت نسبت به موافق هم امكان حمل بر بيان واقع هست و تعبّد به آن ميسور است .\r\nدر پايان مرحوم آخوند هم شعار داده كه به جان خودم سوگند اين‌ها كه گفتم مطالب واضح و روشنى است و نبايد بر مثل محقق رشتى مخفى بماند ، ولى بشر جايز الخطاست و نسيان و غفلت و اشتباه به منزله طبيعت ثانوى انسان گرديده و جزء ذات او شده است و غير معصوم هركه باشد گاهى دچار اشتباه و فراموشى مىشود .\r\nقوله : ثم انّ هذا كلّه : آنچه تا به حال ذكر شد مبنى بر اين بود كه مخالفت عامّه از مرجّحات جهتى باشد . آنگاه سخن از تقديم و تأخير مطرح شد و سه نظريّه عنوان شد .\r\n1 - مرجح جهتى مقدم است .\r\n2 - مرجح صدورى مقدم است .\r\n3 - در عرض هم هستند و هيچ‌كدام مقدم نيست .\r\n\r\n","description":"","footnote":"","page_name":" 344 ","page_number":352},
  {"content":"\r\n\r\nولى حالا فرض ديگرى مطرح است و آن اينكه كسى بگويد مخالفت با عامه از مرجّحات دلالى و مربوط به دلالت است . به اين نحو كه در حديث موافق عامّه احتمال توريه وجود دارد . ( توريه آن است كه كلام ظهور در معنايى دارد و گويند خلاف ظاهر را اراده مىكند و شنونده را به اشتباه مىاندازد و چنين وانمود مىكند كه ظاهر كلام مراد اوست . ) و به همين نسبت ظهور و دلالت كلام ضعيف و سست مىگردد ؛ ولى در حديث مخالف عامّه اين احتمال نيست و لذا احتمال ارادهء ظاهر قوى است و از اين زاويه مخالف عامّه اظهر و موافق عامه ظاهر است و قانون اظهر و ظاهر هم روشن است كه اظهر مقدّم است و ظاهر را بايد توجيه كرد تا با اظهر بسازد و چنين موردى از موارد جمع عرفى است و در فصل‌هاى قبلى گذشت كه با وجود رجحان دلالى نوبت به هيچ‌يك از مرجّحات نمىرسد . اين هم يك شكل قضيّه .\r\nقوله : اللّهم إلا أن يقال : مگر كسى بگويد كه درست است كه در موافق عامه باب توريه مفتوح است ، ولى اين مطلبى نيست كه ظهورى باشد و عرف و اهل محاوره به وضوح آن را بفهمند ، بلكه با دقّت و تأمل حاصل مىشود و امرى كه با دقّت به دست آيد نمىتواند موجب اظهريت طرف مقابل شود به‌گونه‌اى كه عرفا بتوان در حديث مقابل اظهر ( يعنى موافق عامّه ) دخل و تصرف نمود و آن را حمل بر توريه كرد . پس مخالفت عامّه از مرجّحات دلالى نشد .\r\nقوله : فتدبّر : شايد اشاره باشد به اينكه اين نيز قرينهء عرفى است . منتها قرائن گاهى جلى و آشكار است و گاهى خفى است پس احتمال توريه براى عرف اين ظهور و اظهريّت درست مىشود . چنان كه در آيهء كوثر مراد از كوثر فاطمه ( س ) است ، ولى پس از ملاحظه آيهء سوّم سورهء كوثر و تعابيرى كه در آن آمده كه بر غير فاطمهء اطهر ( ع ) منطبق نيست اين مراد را مىفهميم .\r\n\r\n","description":"","footnote":"","page_name":" 345 ","page_number":353},
  {"content":"\r\n\r\n\r\nفصل نهم مرجّحات خارجيّه\r\nدر فصل قبل پيرامون مرجّحات داخلى اعمّ از صدورى و جهتى و متنى و . . . بحث شد و در اين فصل دربارهء مرجّحات خارجى گفتگو مىشود . مرحوم شيخ در تعريف مرجح خارجى چنين گفته : كلّ مزيّة مستقلّة بنفسها و لو لم يكن هناك خبر اصلا ؛ « 1 » يعنى مزايا و امتيازاتى كه استقلالا در خارج تحقّق مىيابند چه خبر و روايتى در ميان باشد كه هماهنگ با آنها باشد و چه نباشد . نام ديگر آنها مرجّحات مضمونى است ؛ يعنى عواملى كه مضمون و محتواى يك حديث را تقويت و تأييد و پشتيبانى مىنمايند و اين‌ها را مرحوم آخوند در چهار قسمت قرار مىدهند .\r\n1 - امارات ظنّيه‌اى كه دليلى بر اعتبار آنها قيام نكرده و از اين زاويه غير معتبره هستند ، مثل شهرت فتوائيّه و اجماع منقول و خبر ضعيف و . . . ، اگر دو روايت تعارض كردند و شهرت فتوائيّه يا اجمال منقول و . . . با يكى از آنها موافق بود آيا بدين‌وسيله آن حديث بر حديث ديگر رجحان پيدا مىكند يا خير ؟ مشهور فقهاء و من‌جمله شيخ اعظم در رسائل « 2 » طرفدار ترجيح هستند و شهرت فتوائيّه و مانند آن را از جملهء مرجّحات خارجى مىدانند و بر اين مطلب دو دليل اقامه كرده‌اند :\r\n1 - عموم ملاك مستفاد از اخبار علاجيّه : شيخ اعظم در فصل چهارم به سه فراز از روايات علاجيّه و مخصوصا مقبولهء ابن حنظله استناد كردند و از هر سه مناط كلى استفاده كردند و آن عبارت بود از افادهء ظن نوعى و شأنى يا اقربيّت الى الواقع ، يعنى هر مزيتى كه\r\n\r\n\r\n","description":"","footnote":"\r\n( 1 ) - فرائد الاصول ، ص 451\r\n( 2 ) - فرائد الاصول ، ص 469\r\n","page_name":" 346 ","page_number":354},
  {"content":"\r\n\r\nباعث شود كه يكى از دو خبر به واقع نزديك شود ، همان مزيّت مرجّح است و لا ريب در اينكه موافقت مضمون خبرى با شهرت فتوائى و اجماع منقول و غيره موجب اقربيّت مىشود . پس به حكم عموم مناط ، اين‌ها نيز از جملهء مرجّحات مىباشند .\r\n2 - اطلاق معقد اجماع : سابقا هم گفته شد از قواعدى كه برآن ادّعاى اجماع شده قاعدهء عمل به اقوى الدليل است ؛ يعنى هرگاه يكى از دو دليل قوىتر از ديگرى بود ، حتما بايد طبق همان عمل شود و به حكم اين كبراى كلّى مىگوئيم كه موافقت خبر با اجماع منقول و غيره موجب مىشود تا اين خبر قوىترين دو دليل باشد و قوىتر مقدّم است بر ضعيف‌تر . پس اين خبر بر خبر ديگر مقدم است .\r\nقوله : و قد عرفت انّ : مرحوم آخوند به هر دو دليل شيخ اعظم پاسخ مىدهند :\r\nدليل اوّل : اساس اين دليل مبتنى بر تعدّى از مرجّحات منصوصه به غير منصوصه و تنقيح مناط كلّى است و قبلا در فصل چهارم اين مبنا باطل شد و ما از هر سه دليل شيخ جواب داديم و تعدّى را نپذيرفتيم ( برفرض تعدّى هم گفتيم بايد به هر عاملى كه مزيّتى در خبر ايجاد مىكند تعدّى كرد و لو موجب ظن فعلى يا شأنى نشود . )\r\nدليل دوم : باز سابقا در اواخر فصل چهارم بيان شد كه مناط اقوى الدليلين به حسب مقام اثبات و كشف است ؛ يعنى امورى كه طريقيّت و كاشفيّت يك حديث از واقع را تقويت كنند و آنها مرجّحات داخلى هستند . نه هر عاملى كه به مقام طريقيت و كشف ارتباطى ندارند و تنها به حسب مقام ثبوت و واقع ، مفاد مضمون يك حديث را قوّت مىبخشند كه قضيّهء اقوى الدليلين در اينجا پياده نمىشود . فعلا بحث ما راجع به مرجّحات خارجى و مضمونى است نه داخلى . پس اين دليل نيز از محلّ بحث ما بيگانه است .\r\nقوله : و مطابقة احد الخبرين : شيخ اعظم در فرازى مدّعى شده كه مرجّح خارجى هم به مرجّح داخلى برمىگردد و فرموده : لازمهء مطابق بودن يكى از دو خبر با امارهء خارجيّه ، آن است كه ما ظنّ به وجود خللى در خبر ديگر پيدا كنيم كه يا از حيث صدور و سند مشكل دارد و يا از حيث جهت صدور مشكل دارد . در نتيجه آنكه صاحب‌امتياز است ، اقوى الدليلين مىشود و آنكه فاقد امتياز است ، اضعف مىگردد و كبراى اقوى الدليلين مقدم\r\n\r\n","description":"","footnote":"","page_name":" 347 ","page_number":355},
  {"content":"\r\n\r\nپياده مىشود و بالجمله وقتى شهرت فتوائى يك طرف را تأييد كرد احتمال قوى مىدهيم كه طرف ديگر خلل و نقصانى در صدور و غيره دارد و لذا به همين نسبت طريقيّت آن به سوى واقع مبتلا به اشكال و ديگرى طريق قوىتر مىشود و مقدّم است . « 1 »\r\nمرحوم آخوند در پاسخ مىفرمايد كه هرگز چنين ملازمه‌اى نيست و لازمهء مطابقت خبرى با امارهء خارجى اين نيست كه خبر ديگر از لحاظ حجيّت دچار مشكل شود ؛ زيرا فرض ما اين است كه آن يكى هم جامع شروط حجيّت است و چگونه ممكن است با قطع به حجيّت و جامع شروط بودن اين طرف ، ظنّ و خلل و نقصان سندى و در واقع عدم حجيّت پيدا كنيم ؟ اين دو با همديگر يك بام و دوهواست .\r\nقوله : و الصدق واقعا : اينكه شايد حديث موافق شهرت در واقع صدق و آن يكى در واقع كذب باشد ، ضرر ندارد ؛ زيرا مناط صدق و كذب واقعى نيست بايد احراز شود و با مرجّح مزبور احراز نمىشود .\r\nنتيجه اينكه : به عقيدهء آخوند اين‌گونه مزايا و عوامل ، موجب رجحان يك طرف نمىشود .\r\nقوله : فافهم : شايد اشاره به اين باشد كه « فى النفس شىء » يعنى خيالمان از اين بابت راحت نيست و بزرگان از علماء ( مشهور ) اين‌ها را مرجّح به حساب آوردند و روى اين جهت احتمال مرجّح بودن قوى است .\r\n2 - قوله : و امّا ما ليس بمعتبر : قسم دوّم از مرجحات خارجى يا مضمونى عبارتست از امارات ظنيّه‌اى كه حجّت و معتبر نيستند آن هم نه به خاطر اينكه دليل قاطع بر اعتبار ندارند ، بلكه به خاطر اينكه اصلا دليل قاطع بر ردّ آنها داريم ، مثل قياس . حال اگر دو روايت با يكديگر تعارض كردند و قياس با يكى از آنها موافق بود يا يكى از آنها موافق با قياس هم بود ، خود قياس مستقلا حجّت و دليل نيست ؛ ولى آيا مرجّح خبرى بر خبر ديگر هست يا نه ؟\r\nابتدا مىفرمايند كه به همان دو دليل كه در قسم اوّل اقامه شد و شهرت فتوايى را مرجّح قرار دادند ، در اينجا هم بايد قياس را مرجّح قرار دهند . هرچند به هر دو دليل جواب داديم\r\n\r\n\r\n","description":"","footnote":"\r\n( 1 ) - فرائد الاصول ، ص 469\r\n","page_name":" 348 ","page_number":356},
  {"content":"\r\n\r\nو قسم اوّل را هم مرجح ندانستيم ، ولى مشهور قائل بودند و على القاعده بايد قياس را نيز مرجّح قرار دهند .\r\nبا اين حال بنا به دليل خاص حضرات مشهور هم قياس را مرجّح قرار نداده‌اند ؛ چرا كه اخبار فراوان و متواترى داريم كه از قياس نهى كرده « 1 » و فرمود كه سنّت وقتى با قياس به دست آيد ، دين نابود مىگردد . « 2 » به حكم اين اخبار ترجيح به قياس هم روا نيست . و بلكه اگر در فروع فقهى و در يك مسألهء فرعيّه جزئيّه ، شرع مقدّس از به كار بردن قياس منع فرمود .\r\nپس در مسألهء مهم شرعى اصولى ( اصول فقه ) به نام حجيّت يكى از متعارضان به طريق اولى بكارگيرى قياس ممنوع است ؛ زيرا چه‌بسا آن يك خبر كه با قياس راجح شده بيان‌كننده چندين حكم مهم باشد كه عمرى بدان عمل مىشود .\r\nقوله : و توهّم انّ : اگر كسى بگويد همان گونه كه در ساير موضوعات خارجيّهء داراى حكم شرعى فرعى از قياس مىتوان استفاده كرد ( مثلا در باب وضو و غسل و روزه و . . . كه خوف از ضرر يا ظنّ به ضرر موضوع عدم وجوب وضو و صوم و مانند آن است و اين ظن از هر راهى حاصل شود موضوعيّت دارد و لو از راه قياس بدست آيد . ) همچنين در مورد بحث هم موضوع رجحان ، اقوى الدليلين است و قياس كه موافق با يكى از دو خبر است موجب مىشود كه اين خبر قوىترين گردد و صغراى كبراى كلّى شود بدون اينكه مستقيما دربارهء حكم شرعى فرعى ( فقهى ) يا اصلى ( اصول فقه ) به قياس عمل شده باشد . حال آيا با قياس نمىتوان اين موضوع را منقح كرد ؟\r\nدر پاسخ مىگوئيم كه اين توهّم كاملا بىجاست و مقايسهء ما نحن فيه با موضوعات خارجيّهء محضه نادرست است ؛ زيرا قياس كه در موضوعات اعمال مىشود ، نامش قياس در امر دين نيست تا مفاسدش بيشتر از مصالح آن باشد ( اگرچه يك اثر شرعى فرعى جزيى هم داشته باشد كه بر فلان آدم صوم واجب نباشد و . . . ) ولى قياسى كه در ما نحن فيه و در رابطه با يك از دو خبر متعارض اعمال مىشود از نوع قياس در دين است ؛ زيرا لو لا القياس\r\n\r\n\r\n","description":"","footnote":"\r\n( 1 ) - اصول كافى ، ج 1 ، ص 57 ، حديث 14 تا 16 ، باب البدع و . . .\r\n( 2 ) - اصول كافى ، ج 1 ، ص 57 ، حديث 15 ، باب البدع .\r\n","page_name":" 349 ","page_number":357},
  {"content":"\r\n\r\nهرگز معينا خبر موافق با آن حجّت و لازم الاتباع نبود و ادلّهء حجيّت خبر واحد كه متعارضين را شامل نمىشوند . بر اساس اين‌ها دو خبر هر دو سقوط مىكردند و ادلّهء علاجيّه هم كه حكم به تخيير مىكرد نه ترجيح و تعيين ، و با قياس يك خبر راجح شده و بدان عمل شده و چه‌بسا واجد چندين حكم كلى باشد كه مجتهد طبق آن فتوا داده و عمرى خودش و مقلّدانش بدان عمل كرده‌اند و آيا اين غير از استعمال قياس در امر دين است ؟ آيا اخبار ناهيه از عمل به قياس اين مورد را شامل نيست ؟ حتما قياس در دين است و حتما مشمول آن اخبار است . پس به وسيلهء قياس نمىتوانيم يكى از دو خبر را بر ديگرى ترجيح دهيم و قياس نه حجيّت دارد و نه مرجّح است .\r\n3 - قوله : و امّا بما اذا اعتضد : دو خبر با يكديگر تعارض دارند و يكى از آنها موافق قرآن يا سنّت قطعى ( متواتر ) است و ديگرى مخالف كتاب و سنّت ، كه خود كتاب و سنّت قطعى يك دليل معتبر و مستقلّ است ( چه خبر واحدى در ميان باشد يا نه . ) خواه يقين‌آور باشد ، مثل نصّ قرآنى يا گمان‌آور باشد مثل ظواهر كتاب و سنّت . در اينجا سؤال اين است كه آيا چنين دليل قاطع و مستقلى يا چنين امارهء ظنيّهء معتبرى مىتواند مرجّح يكى از دو خبر ( خبر موافق قرآن ) بر خبر ديگر باشد يا نه ؟\r\nدر پاسخ بايد گفت كه به طور كلّى حديثى كه مخالف قرآن است ، گاهى با نصّ قرآن مخالف است . چنين حديثى اصلا حجّت نيست و منحصرا موافق قرآن حجّت است .\r\nگاهى با ظاهر قرآن مخالف است ، و فعلا اين فرض محور بحث است و حديثى كه مخالف ظاهر قرآن باشد سه صورت دارد :\r\n1 - گاهى مخالفت از نوع تباين كلّى است . مثلا آيه مىگويد همهء فرزندان از پدر ارث مىبرند و روايتى مىگويد كه هيچ فرزندى ارث نمىبرد و خبر ديگر همان مفاد آيه را بيان مىكند كه در اينجا مفاد خبر اوّل با ظاهر آيه صددرصد تنافى دارد و نفى و اثبات است يا آيه بگويد « اكرام همهء دانشمندان واجب است » و خبرى موافق آيه باشد و خبر ديگر بگويد « اكرام همهء علماء حرام است » كه صددرصد متضاد با آيه است .\r\n2 - گاهى مخالفت از نوع عام و خاص مطلق است . مثلا آيه به عمومش مىگويد « هرآنچه\r\n\r\n","description":"","footnote":"","page_name":" 350 ","page_number":358},
  {"content":"\r\n\r\nدر زمين است براى شما حلال شده » و روايتى مىگويد « گوشت خرگوش حرام است » و روايت ديگر حكم به حليّت آن مىكند و تعارض دارند . در اين فرض على القاعده ( قواعد اصولى و نيز قانون جمع عرفى ) بايد بتوانيم عام كتابى را با خبر واحد خاص تخصيص بزنيم . چنان كه در جلد اوّل كفايه مبسوطا اين مطلب ذكر شد . به اين نحو كه نخست مرجّحات يكى از آن دو را ملاحظه كنيم ، آنگاه اگر يكى از آن دو يعنى خبر خاص مخالف با عام كتابى ، راجح بود ، به وسيلهء آن عام كتابى را تخصيص بزنيم و اگر برابر بودند ، باز مخيّر باشيم و اگر خواستيم همين خبر مخالف را اخذ كرده و مخصّص عام كتابى قرار دهيم . اين‌ها مقتضاى قاعده است .\r\nو لكن اخبار علاجيّه كه مىگويد از متعارضان آن را كه مخالف قرآن است كنار بگذار و آن را كه موافق است بگير ، اطلاق و عموم دارند و مطلق مخالف قرآن را شامل مىشوند ؛ حتّى اين نوع از مخالف را كه اخصّ مطلق است و حكم مىكنند كه موافق كتاب را ترجيح بده .\r\nالبته قبلا در فصل سوّم بحثى داشتيم كه آيا اين روايات مربوط به ترجيح حجّتى بر حجّت ديگر است يا تميز حجّت از لا حجّت ؟ آنچه الآن ذكر شد ، برفرض ترجيح بود ؛ ولى اگر اين‌ها را حمل بر تميز نماييم كه كلا از بحث ما خارج است و نمىتوان موافق قرآن را به عنوان اينكه راجح است اخذ كرد ، بلكه از باب اينكه حجّت منحصربه‌فرد است اخذ مىشود .\r\nقوله : و يؤيد ذلك : اخبارى داريم به عنوان اينكه آنچه را از ما به شما مىرسد و ديگران از قول ما نقل مىكنند ( چه معارض داشته باشد و چه نداشته باشد ) بر قرآن عرضه كنيد و اگر موافق قرآن بود ، حق است ، ولى اگر مخالف كلام پروردگار ما بود ، بدانيد كه ما نگفته‌ايم و به ما دروغ بسته‌اند . و سخن باطل و مزخرفى است « 1 » . اين اخبار قطعا مربوط به تميز حجّت از لا حجّت است و مىخواهد بگويد كه مخالف كذايى اصلا حجّت نيست . حال اين اخبار هم مؤيّد آن است كه اخبار علاجيّه‌اى هم كه سخن از اخذ به موافق كتاب و طرح مخالف به ميان آورده مربوط به تميز حجّت از لا حجّت است .\r\n\r\n\r\n","description":"","footnote":"\r\n( 1 ) - نشانى قبلى .\r\n","page_name":" 351 ","page_number":359},
  {"content":"\r\n\r\nو وجه تأييد آن است كه اين دو دسته روايت ( اخبار عرض بر كتاب و لو معارض نباشد و اخبار علاجيّهء مشار اليها كه در خصوص متعارضان است . ) از يك زبان خارج شده‌اند ( لسان معصومان كه همهء آنها يك نورند . ) و موضوع هر دو دسته « ما خالف القرآن » است و وجهى ندارد كه يك دسته را بر مخالف تباينى حمل كنيم و بگوئيم اخبار عرض بر كتاب مخصوص چنين مخالفى است و اخبار علاجيّه را بر مخالف عام و خاصى حمل كنيم ، بلكه از هر دو دسته عموم مخالفت مراد است و در نتيجه بايد گفت تمام اين‌ها مربوط به تميز حجّت از لا حجّت است و از محور بحث ما بيرون است .\r\nقوله : اللّهم الا ان يقال : در اين فراز با انضمام دو مطلب نتيجه مىگيريم كه مؤيّد مذكور بجا نيست .\r\n1 - يقينا مخالف غير مباينى از معصومين ( ع ) صادر شده و فراوان هم صادر شده ( زيرا آنان مفسّران و مبيّنان مراد واقعى قرآن هستند و خصوصات و مقيّدات فراوانى از آنها صادر شده و بلكه اكثريّت مطلق روايات صادره از معصومين ( ع ) از اين قسم مىباشند كه به نحوى با عام يا مطلق يا ظاهر كتاب تلاقى دارند . )\r\n2 - يقينا اخبار عرض بر كتاب آبى از تخصيص است ( زيرا تعبير به باطل و زخرف و ليس بشىء و . . . دارد كه هرگز قابل تخصيص نيست كه كسى بگويد فلان مخالف قرآن مزخرف و باطل نيست و . . . ) آنگاه از ضميمه اين دو نكته به اين نتيجه مىرسيم كه اخبار عرض بر كتاب مربوط به مخالفهاى تباينى است ؛ يعنى رواياتى كه تباين كلّى با آيات دارند باطل و مزخرف هستند و شامل مخالفهاى عام و خاصّى نمىشود . لذا اخبار العرض مؤيّد اين مطلب نيست كه اخبار علاجيّه را هم بر تميز حجت از لا حجّت حمل كنيم .\r\n3 - قوله : و ان كانت : گاهى مخالفت از نوع عام و خاص من وجه است ؛ يعنى مثلا آيه مىگويد « اكرام همهء عالمان واجب است « و حديثى همين را مىگويد در صورتى كه حديث ديگر مىگويد « اكرام فاسقان واجب نيست » كه عنوان عالم و فاسق عموم و خصوص من وجه مىباشند .\r\nمرحوم آخوند مىفرمايد كه اين قسم از نظر حكمى به قسم اوّل ملحق است ؛ يعنى همانند مخالف تباينى است ؛ زيرا در مادهء اجتماع جمع ميان آيه و حديث ممكن نيست .\r\nناگزير بايد گفت كه اين حديث اصلا صادر نشده و حجّت نيست .\r\n\r\n","description":"","footnote":"","page_name":" 352 ","page_number":360},
  {"content":"\r\n\r\n4 - قوله : و امّا الترجيح به مثل الاستصحاب : قسم اخير از چهار قسم مرجح خارجى آن است كه تا به حال در سه قسم قبلى سخن از ترجيح به اماره‌اى از امارات بود . اينك در اين قسم سخن از ترجيح روايتى به بركت اصلى از اصول عمليّه است . مثلا دو روايت تعارض دارند يكى مىگويد كه فلان كار واجب است و ديگرى مىگويد واجب نيست و اصل برائت نيز با عدم وجوب موافق است . يا حديثى مىگويد كه فلان كار واجب است و ديگرى مىگويد واجب نيست و اصل برائت نيز با عدم وجوب موافق است . يا حديثى مىگويد جمعه واجب است و حديث ديگر ظهر را واجب مىداند و استصحاب وجوب جمعه هم با حديث اوّل موافق است . حال آيا به بركت اصل برائت يا استصحاب و مانند آن مىتوان يكى از متعارضان را بر ديگرى ترجيح داد يا خير ؟\r\nمرحوم آخوند مىفرمايد كه بسيارى از دانشمندان شيعه استصحاب را مرجّح يكى از متعارضان قرار داده‌اند ، ولى به نظر مىرسد كه اين مطلب مبنايى است ؛ يعنى بر مبناى مشهور علماء تا زمان والد شيخ بهائى مىباشد كه استصحاب را از امارات ظنّيه و طريق الى الواقع مىدانستند . لذا مرجّح خبر هم قرار مىدادند ، ولى بر مبناى مشهور متأخران كه استصحاب را از اصول عمليّه دانسته و وظيفهء شخص شاك و جاهل مىدانند ( كه مختار ما نيز همين است ) هرگز نمىتوان استصحاب را مرجّح خبرى قرار داد ؛ زيرا خبر بيان‌كنندهء حكم واقعى است و اصل عملى بيانگر حكم ظاهرى است و ميان آن دو سنخيّتى نيست تا يكى معاضد و مرجّح ديگرى باشد و اصولا در عرض هم نيستند ، بلكه در طول هم هستند ، يعنى « الاصل دليل حيث لا دليل » ، و تا زمانى كه خبر و روايت داريم نوبت به اصل نمىرسد . پس از اينكه روايت در اثر معارضه سقوط كرد ، نوبت به اصل مىرسد و مرجع و ملاذ ما اصلى از اصول عمليّه است . پس ترجيح به استصحاب و ساير اصول عمليّه معقول نيست .\r\nپايان مباحث تعارض الادلّة\r\n\r\n","description":"","footnote":"","page_name":" 353 ","page_number":361},
  {"content":"\r\n\r\n\r\n[ خاتمه در 
  ] مباحث اجتهاد و تقليد\r\nقوله : و امّا الخاتمة : مجموعهء مباحث كفاية الاصول در يك مقدّمه و هشت مقصد و يك خاتمه خلاصه مىشود كه مقدّمه مشتمل بر سيزده امر بود . مقاصد اصلى كتاب عبارت بودند از : مقصد اوّل اوامر . مقصد دوّم نواحى . مقصد سوّم مفاهيم . مقصد چهارم عام و خاص . مقصد پنجم مطلق و مقيد . مقصد ششم امارات . مقصد هفتم اصول عمليّه و مقصد هشتم راجع به تعارض ادله بود . به فضل الهى تمام اين مقاصد بحث و بررسى شد . اينك خاتمهء كتاب دربارهء مسائل اجتهاد و تقليد است و مشتمل بر هشت فصل است كه پنج فصل آن راجع به اجتهاد و سه فصل ديگر دربارهء تقليد است و به ترتيب مطرح مىگردد :\r\n\r\nفصل اوّل تعريف اجتهاد\r\nفصل اوّل از فصول اجتهاد و تقليد بيان معناى لغوى و اصطلاحى اجتهاد است . در مجموع دو معناى لغوى و دو تعريف اصطلاحى عرضه مىشود :\r\n1 - اجتهاد در لغت عرب به معناى تحمّل مشقّت آمده « 1 » و از اين تعبير پيداست كه در اجتهاد نوعى هموار كردن راه سخت و دشوار و پذيرا گشتن مشكلات نهفته است و به هر كار جسمى و روحى اجتهاد گفته نمىشود . مثلا كسى كه جسم خفيف و سبكى را جابجا مىكند ، اجتهاد اطلاق نمىشود و عرب نمىگويد فلانى جدّ و جهد به كار برد ؛ ولى كسى كه\r\n\r\n\r\n","description":"","footnote":"\r\n( 1 ) - مفردات راغب اصفهانى ، ص 142 ، مادّه جهد .\r\n","page_name":" 354 ","page_number":362},
  {"content":"\r\n\r\nجسم سنگينى را با عرق جبين جابجا مىكند عرب مىگويد كه « اجتهد فلان فى حمل الثقيل . . . » يا كسى كه حاصل‌ضرب دو در دو را به راحتى بدست مىآورد كسى نمىگويد كه فلانى اجتهاد كرد و متحمّل سختى و رنج شد ، ولى بر كار كسى كه سنگين‌ترين مسائل رياضى را حلّ و فصل مىكند اطلاق اجتهاد مىشود . هكذا كسى كه ضروريات دين را بدست مىآورد نمىگويند كه فلانى اجتهاد كرد ؛ ولى فقيهى كه پيچيده‌ترين مسائل فقهى و احكام شرعى را از منابع آن استنباط مىنمايد بر كار او اطلاق اجتهاد مىشود و . . .\r\n2 - اجتهاد در لغت عرب به معناى بذل وسع و طاقت آمده . اجتهد فى امراى بذل وسعه و طاقته ؛ يعنى تمام توان و نيروى خود را به كار برد و آنچه در وسعش بود در اين مسير بذل و بخشش نمود و در طبق اخلاص گذاشت « 1 » كه اين معنى هم نزديك به معناى قبلى است و چنين كسى متحمّل مشقّت است .\r\n3 - در اصطلاح فقهاء و اصوليّون مشهورترين تعريف كه از قديم الايام براى اجتهاد آورده‌اند و در كلام حاجبى « 2 » آمده و علّامه ره « 3 » نيز از ايشان پيروى نموده و در كتابشان آورده‌اند اين است كه « الاجتهاد استفراغ الوسع فى تحصيل الظّن بالحكم الشرعى » يعنى اجتهاد عبارتست از اينكه انسان تمام وسع خويش را در طبق اخلاص نهاده و در جهت به دست آوردن ظنّ و گمان به حكم شرعى بذل نمايد .\r\n4 - تعريف ديگرى از جناب شيخ بهائى نقل شده كه در زبدة الاصول « 4 » فرموده :\r\n« الاجتهاد ملكة يقتدر بها على استنباط الحكم الشرعى الفرعى من الاصل فعلا او قوّة قريبة »\r\nيعنى اجتهاد عبارتست از ملكهء نفسانيّه‌اى كه با آن انسان قدرت پيدا مىكند بر استنباط حكم شرعى فرعى از اصل ( منابع و مدارك احكام ) حال اين استنباط بالفعل باشد يا بالقوّه‌اى كه نزديك به فعليّت است . در تعريف قبلى اجتهاد از مقولهء فعل و كار شخص مجتهد است كه تمام توان خويش را براى نيل به احكام شرعى به كار مىبندد . در اين\r\n\r\n\r\n","description":"","footnote":"\r\n( 1 ) - المصباح المنير ، ج 1 ، ص 139 ، مادّه جهد .\r\n( 2 ) - شرح مختصر ، ص 460 .\r\n( 3 ) - مبادى الوصول الى علم الاصول ، ص 240 .\r\n( 4 ) - زبدة الاصول ، ص 141 ، منهج چهارم .\r\n","page_name":" 355 ","page_number":363},
  {"content":"\r\n\r\nتعريف از مقولهء صفات نفسانيّه و از ملكات است ، زيرا صفات نفس دو دسته است :\r\n1 - امورى كه از حالات نفس مىباشند و ثابت و پايدار نيستند ، بلكه گاهى بر نفس عارض مىشوند .\r\n2 - امورى كه از ملكات نفسانيّه هستند ؛ يعنى يك هيئت راسخ و ثابت در نفس آدمى كه در اثر مداومت و ممارست حاصل مىشوند و در همه حال پايدار مىباشند ، مثل ملكهء جود و سخاوت ، شجاعت و جوانمردى و . . . اجتهاد از اين قسم است كه در اثر مداومت و ممارست چندين و چندساله براى انسان حاصل مىشود و در سايه آن مىتواند احكام شرعى و مسائل فقهى را از اصول و منابع آنها ( چه ادلّهء اجتهادى و چه فقاهتى ) استنباط نمايد و اين استنباط يا بالفعل است و يا بالقوّة القريبة من الفعل .\r\n( در اينكه مراد از فعلا او قوّة قريبة ، چيست ؟ احتمالاتى مطرح است از قبيل اينكه شايد مراد از فعلا يعنى بالفعل قدرت استنباط دارد و حتّى نياز به مراجعه به كتب و منابع ندارد و مبانى در ذهن او حاضر است و مراد از قوة قريبة يعنى نياز به مراجعه دارد و مدارك مسئله در اختيار اوست و با رجوع به آنها ساعتى بعد حكم را استنباط مىكند . شايد مراد از فعلا اين باشد كه حالت منتظره ندارد و كافى است كه به منابع استنباط كه در اختيار اوست و در كتابخانه‌اش موجود است مراجعه كند و حكم را استخراج كند . مراد از بالقوّة يعنى حالت منتظره دارد و بايد تا فردا يا تا مدّتى صبر كند و انتظار بكشد تا بتواند به منابع دسترسى پيدا كند و بلافاصله حكم را استنباط كند ، كه مرحوم مشكينى همين احتمال را در حاشيه داده ، و شايد مراد از فعلا اين باشد كه بالفعل هم اهل استنباط حكم باشد و مراد از بالقوّة يعنى هيچ حكمى استنباط نكرده ، ولى ملكهء استنباط دارد . ولى اين احتمال اشكال دارد ؛ زيرا مراد از ملكة يقتدر بها . . . آن است كه توان استنباط دارد و اگر مراد از فعلا اين شد كه بالفعل استنباط كرده نمىتوان گفت : يقتدر بها . . . چون تحصيل حاصل است . شايد مراد از بالقوّة اين باشد كه ملكه اجتهاد شخص قريب الوقوع است و فلانى قريب الاجتهاد است كه اين نيز ناتمام است ؛ زيرا اطلاق اجتهاد بر چنين كسى مجاز خواهد بود و كيف كان يكى از دو احتمال اوّل مناسب است . درعين‌حال اگر اين تعبير فعلا او قوّة قريبة . . . نبود ، بهتر بود و\r\n\r\n","description":"","footnote":"","page_name":" 356 ","page_number":364},
  {"content":"\r\n\r\nنياز به اين همه شايد و احتمال نداشتيم و مىدانيم كه معناى بالفعل و بالقوّة خيلى مجمل است . ضمنا مراد از قريبة در مقابل « بعيدة » است كه در هر فرد عامى و طلبهء مبتدى و متوسّط هم وجود دارد ولى قريب به فعليّت نيست . )\r\nقوله : و لا يخفى : آيا اختلاف تعبيرات ( دو گونه تعريفى كه ذكر شد . ) ناشى از اختلاف حضرات در بيان ماهيّت و حقيقت اجتهاد است ؟ مىفرمايد كه منشأ اختلاف تعابير اختلاف در ماهيّت نيست ( و مثل انسان نيست كه يكى ماهيّت انسان و فصل اخير او را نطق و انديشه و ادراك كلّيات مىداند و ديگرى فصل اخير او را اراده مىداند و . . . ) سرّ مطلب آن است كه اساسا تعاريف مذكور در علوم اعتبارى تعريفهاى ماهوى و حدّى ( به جنس قريب و فصل اخير ) و رسمى ( به جنس قريب و عرض خاصه ) نيستند تا اختلاف در ماهيّت باشد ، بلكه همان گونه كه كرارا بيان كرده‌ايم اين‌ها از نوع تعاريف لفظى و شرح الاسمى است .\r\nو همان كارى كه دانشمندان لغوى انجام مىدهد و لفظى را به لفظ بهتر و آسان‌تر تبديل مىكند ( مثلا غضنفر يعنى شير ، سميدع يعنى آقا و . . . ) همان كار را اصولى در اصطلاحاتش دارد كه عام و خاص و مطلق و مقيد و . . . را به عبارات واضح‌تر معنى مىكند و تعريف اجتهاد نيز از همين مقوله است . بنابراين ماهيّت اجتهاد نزد همه يكى است ولى از آن حقيقت به تعابير گوناگون تعبير كرده‌اند . و اگر تعريف لفظى و شرح الاسمى شد ، ديگر شروط تعريف ماهوى و منطقى را هم ندارد كه حتما بايد تعريف به مساوى باشد ( يعنى معرّف و معرّف از حيث مفهوم مساوى باشند و مثل انسان و حيوان ناطق باشند كه ميان آنها دو موجبهء كلّيه درست مىشود . ) بلكه تعريف به اعم بلامانع است ، مثل السعدانة بنت و تعريف به اخص نيز جايز است ، مثل تعريف بنى هاشم به ذرّيهء رسول اكرم و . . .\r\nقوله : و من هنا انقدح : طبق معمول به دو تعريف مزبور از اجتهاد از حيث جامع افراد بودن و مانع اغيار بودن ايرادهايى وارد شده و بزرگان درصدد جواب برآمده‌اند و مرحوم مشكينى در حاشيه به پنج اشكال اشاره كرده و جواب داده كه سه اشكال مخصوص تعريف اول است و يكى مخصوص تعريف دوّم و يكى هم مشترك است ( و براى نمونه به دو اشكال تعريف اول اشاره مىكنيم : يكى اينكه تعريف اوّل مانع اغيار نيست ؛ زيرا شامل\r\n\r\n","description":"","footnote":"","page_name":" 357 ","page_number":365},
  {"content":"\r\n\r\nظنّ غير معتبر نيز مىشود و ديگر اينكه جامع افراد نيست ؛ زيرا همه جا نتيجهء اجتهاد تحصيل ظنّ به حكم نيست ، بلكه گاهى نتيجهء آن قطع به حكم است و گاهى حتى ظنّ هم نيست و مجرّد شك و حكم فعلى ظاهرى و وظيفهء عملى است و . . . ) ولى مرحوم آخوند بر اساس اعتقادى كه دارد و اين‌ها را تعاريف لفظى و شرح الاسمى مىداند ، اين اشكالها را وارد ندانسته و مورد نقد و بررسى هم قرار نمىدهند .\r\nقوله : ضرورة عدم الاحاطة : عمده دليل مرحوم آخوند بر ماهوى نبودن اين تعاريف ، دو امر است كه يكى را در آغاز مبحث عام و خاص مورد بحث قرار داديم و دليل ديگر را اينجا تعرّض مىكنند و آن اينكه تعريف ماهوى ( حدّى يا رسمى ) در گرو آگاهى و احاطهء كامل بر كنه و حقيقت و ذات اشياء و خواص آنها است به‌گونه‌اى كه بتوانيم آن شىء را از همهء اشياء ديگر تميز دهيم و چنين شناخت كامل فقط براى خداوند عالم الغيب و علّام الغيوب ميسّر است ( و آن‌كس كه خداى به او تعليم دهد ) و براى ديگران ميسور نيست تا تعريف آنها ماهوى و حقيقى باشد . و لذا تعاريف آنها حدّ اكثر لفظى و شرح الاسمى است .\r\nقوله : فافهم : شايد اشاره به اين باشد كه در مواردى تعريف حقيقى براى انسان نيز ميسّر است . منتها به مقدارى كه در توان اوست و فلسفه عبارتست از شناخت حقايق به ميزان طاقت بشرى « 1 » و اگر هيچ امرى معرفتش براى ما ميسّر نبود ، پس كريمهء و علّم آدم الاسماء كلّها « 2 » چه معنى داشت ؟ شايد هم اشاره باشد به اينكه واژه‌هاى عام و خاص و مطلق و مقيّد و . . . كه نوعا در علم اصول و فقه به كار مىروند ، از امور اعتبارى هستند و داراى ماهيّت خارجى و عينى و تكوينى نيستند كه قابل شناخت نباشند .\r\nقوله : و كيف كان : پيشاپيش نكته‌اى را ذكر مىكنيم و آن اينكه مبانى در حجّيت ظنّ چهارتاست :\r\n1 - اهل سنّت مطلق ظنّ را از هر راهى كه حاصل شود ، حجّت مىدانند مطلقا يعنى چه در فرض انفتاح باب علم و چه در فرض انسداد .\r\n2 - بعضى از اماميّه كه انسدادى هستند ( مثل ميرزاى قمى ( ره ) ) مطلق ظنّ را تنها در\r\n\r\n\r\n","description":"","footnote":"\r\n( 1 ) - شرح منظومه ، قسمت منطق ، ص 3 .\r\n( 2 ) - سوره بقره ، آيه 31 .\r\n","page_name":" 358 ","page_number":366},
  {"content":"\r\n\r\nفرض انسداد باب علم حجّت مىدانند .\r\n3 - مشهور اصوليّون اماميّه خصوص بعضى از ظنون را كه پشتوانهء قاطع دارند حجّت مىدانند مطلقا يعنى حتّى در فرض انفتاح .\r\n4 - اخبارى مسلكان مطلقا براى ظن و گمان ارزشى قائل نيستند و هيچ ظنّى را در هيچ زمانى حجّت نمىدانند و اگر به اخبار كتب اربعه مراجعه مىكنند ، از اين باب است كه اين‌ها را مفيد قطع مىدانند .\r\nبا توجه به اين نكته ، هرچند مرحوم آخوند تعاريف علم اصول را لفظى و شرح الاسمى دانسته و نوعا در آنها دخالتى نمىكنند ، ولى در تعريف اجتهاد صلاح دانسته و دخالت مىكنند و كلمهء ظن را برداشته و جاى آن حجّت مىگذارند و مىگويند كه اجتهاد بذل وسع است در مسير تحصيل حجّت ( شرعى يا عقلى ) بر حكم شرعى فرعى .\r\nسرّ اين افزودن آن است كه تعريف طبق هر چهار مسلك مذكور كامل باشد ؛ زيرا همه دنبال تحصيل حجّت هستيم حتّى گروه اوّل كه مطلق ظنّ را مطلقا حجّت مىدانند و گروه دوّم كه عند الانسداد ظن مطلق را حجّت مىدانند ، به ظنّ به عنوان مصداقى از مصاديق حجّت مىنگرند . نه اينكه براى آن موضوعيّتى قائل باشند ، و مهم تحصيل حجّت است كه در قيامت بتوانند بدان احتجاج كنند و غدر و بهانه درست كنند . پس چه خوش است كه به جاى ظن كلمهء حجّت را بگذاريم .\r\nدر ادامه شاهد خوبى مىآورند بر اينكه مقصد همه تحصيل حجّت است نه تحصيل ظنّ و آن اينكه گاهى نتيجه تلاش و كوشش و استفراغ وسع تحصيل ظن نيست ، بلكه تحصيل علم است و در سايهء جمع دلايل متعدّد و تراكم ظنون به يقين مىرسد يا در سايهء كسب خبر متواتر به يقين مىرسد و قطعا اين هم اجتهاد است ؛ ولى نتيجه‌اش تحصيل ظن نيست ، بلكه تحصيل حجّت هست ؛ زيرا علم نيز حجّت است و نيز گاهى نتيجهء اجتهاد رسيدن به يك امارهء تعبّدى محض است كه مفيد ظنّ نوعى هم نيست ( تا چه رسد به ظن فعلى و شخصى ) ولى حجّت است و قطعا هم اجتهاد برآن صدق مىكند . ( البته ما در عالم اماره‌اى نداريم كه مفيد ظن نوعى هم نباشد و اصولا طريق به واقع بودن ملازم با ظن به\r\n\r\n","description":"","footnote":"","page_name":" 359 ","page_number":367},
  {"content":"\r\n\r\nواقع است . لذا بهتر بود به جاى طرق تعبّدى بفرمايد كه اصول عمليّه تعبّديه كه گاهى مجتهد نتيجهء اجتهادش رسيدن به يك اصل عملى است و قطعا تحصيل حجّت كرده ولى تحصيل ظن نكرده . ) لذا براى اينكه تعريف جامع و كامل باشد و موارد علم و اصل عملى را هم شامل شود ، به جاى تحصيل ظن تحصيل حجّت مىگذاريم .\r\nقوله : و منه قد انقدح : اخبارىها از اجتهاد فرارى هستند و آن را تحريم مىكنند . شايد به اين جهت كه اجتهاد را تحصيل ظن مىدانند و مىگويند ظنّ كه ارزشى ندارد و « لا يغنى عن الحق شيئا » و لذا اجتهاد هم اعتبارى ندارد .\r\nمرحوم آخوند مىفرمايد كه اگر كلمهء ظن را برداريم و جاى آن كلمهء حجّت را بگذاريم ، اخبارى نيز از قبول آن ابا و امتناع نخواهد كرد ؛ زيرا او نيز به دنبال حجّت است . البته در مصاديق و صغريات جاى نزاع هست و ممكن است چيزى را اخبارى حجّت ندارند و اصولى حجّت بداند ( مثل ظواهر قرآن ، اصل برائت در شبههء تحريميّه ) ولى در كبراى كلّى تحصيل حجّت نزاعى نيست و مهم همين است و گرنه در صغريات چه‌بسا ميان خود اخبارىها در مواردى نزاع باشد يا ميان اصولىها با يكديگر نزاع باشد . كما اينكه ميان اصولى و اخبارى نزاع بود ، ولى در كبراى كلّى اتّفاق كلمه دارند و تحصيل حجّت را همه لازم مىدانند و اجتهاد به اين معنا مورد قبول اخبارى و اصولى ، شيعه و سنّى ، انسدادى و انفتاحى است .\r\n\r\n","description":"","footnote":"","page_name":" 360 ","page_number":368},
  {"content":"\r\n\r\n\r\nفصل دوّم اجتهاد مطلق و تجزّى\r\nاجتهاد به تعريف دوّمش ( ملكه‌اى كه در سايهء آن قدرت استنباط حكم شرعى پيدا مىشود . . . ) دو قسم مىگردد : 1 - اجتهاد مطلق 2 - اجتهاد تجزّى\r\nاجتهاد مطلق آن است كه در انسان ملكه‌اى پديد آيد كه به بركت آن توان استنباط و استخراج احكام فعلى ( وظايف فعلى خودش و مقلّدانش ، نه احكام واقعى كه جز معصوم كسى از آن آگاه نيست . ) را از امارات معتبره ( خبر ثقه ، ظواهر و . . . ) يا اصول عمليّهء معتبره ( چه عقلا معتبر باشند ، مثل احتياط و تخيير و برائت عقلى و چه شرعا معتبر باشند ، مثل برائت شرعى و استصحاب . ) پيدا كند و بتواند همهء احكام نظرى فقه را از منابع آنها ( اجتهادى يا فقاهتى ) استنباط كند . فى المثل از آغاز كتاب طهارت تا پايان كتاب ديات هر باب و مسأله‌اى كه پيش مىآيد ، قدرت اجتهاد داشته باشد . نام چنين ملكه‌اى اجتهاد مطلق و نام دارندهء آن مجتهد مطلق است . البته از ظاهر تعبير مرحوم آخوند ( كه كلمهء الاحكام الفعليّة دارند و جمع با الف و لام آورده‌اند . ) عموم و جميع احكام مستفاد است ؛ ولى به قول صاحب فصول اگر كسى قدرت بر استنباط معظم احكام فقه داشته باشد ، كافى است كه مجتهد مطلق ناميده شود . و لو در موارد نادر و انگشت‌شمارى هم قدرت استنباط نداشته باشد « 1 » ( هر دو بيان صحيح و قابل جمع است . به اين نحو كه فصول كه سخن از معظم احكام مطرح كرده نظر به استفادهء آنها از ادلّهء اجتهادى داشته و مرحوم آخوند كه جميع احكام را مطرح كرده تصريح نمود كه اين احكام از امارات بدست آيد يا از اصول\r\n\r\n\r\n","description":"","footnote":"\r\n( 1 ) - الفصول الغرويّة ، ص 393 .\r\n","page_name":" 361 ","page_number":369},
  {"content":"\r\n\r\nعمليّه . )\r\nاجتهاد تجزّى آن است كه در انسان ملكه‌اى پديد آيد كه در سايهء آن بتواند در بخشى از احكام شرعيّه اهل استنباط و اجتهاد باشد ( مثلا در كتاب طهارت يا حدّ اكثر در كلّ عبادات . ) و در ساير بخشها اهل اجتهاد نيست و ملكهء مزبور را ندارد .\r\nحال در اين فصل پيرامون احكام و مسائل اجتهاد مطلق و تجزّى در دو مقام بحث مىكنيم :\r\nمقام اوّل يا اجتهاد مطلق : در اين‌باره سؤالاتى به ترتيب مطرح كرده و پاسخ مىدهيم .\r\n1 - آيا اجتهاد مطلق امكان ذاتى دارد يا از محالات ذاتيّه است ؟ قطعا اجتهاد مطلق محال ذاتى و از قبيل اجتماع يا ارتفاع نقيضين نيست و از امورى است كه نظر به ذاتش امر ممكن است .\r\n2 - آيا اجتهاد مطلق امكان وقوعى دارد يا امتناع وقوعى ؟ يعنى آيا از تحقّق آن در خارج هيچ محذور و تالى فاسدى از قبيل ترجح بلامرجّح ، تحقّق معلول بدون علّت تامّه ، صدور قبيح از حكيم ، عجز فاعل از فلان كار و . . . پيدا نمىشود يا محذورى از محاذير مزبور را دارد و صدورش محال است ؟ قطعا امكان وقوعى دارد و اگر كسى در خارج داراى ملكهء اجتهاد در سرتاسر فقه باشد ، محالى پيش نمىآيد .\r\n3 - آيا اجتهاد مطلق در خارج بالفعل تحقّق يافته و مصداقى پيدا كرده يا نه ؟ خيلى چيزها امكان وقوعى دارند ، مثل سيمرغ ، غول ، ديو ، درياى از جيوه ، انسان هفت‌سر و . . .\r\nولى وجود خارجى پيدا نكرده‌اند . لذا جا دارد بپرسيم اجتهاد مطلق محقق شده يا نه ؟ اين نيز پاسخش مثبت است و فقيهان سترگى را نيك مىشناسيم كه به اتّفاق آراء مجتهد مطلق بوده‌اند و بعضا چندين دوره فقه استدلالى نگاشته‌اند . مثل علّامه ، شهيدان ، صاحب جواهر ، كاشف الغطاء و . . . و بهترين دليل بر امكان امرى همين تحقّق خارجى آن است .\r\nقوله : و عدم التمكّن : اگر كسى بگويد كه شما چگونه اين بزرگان را مجتهد مطلق مىدانيد درحالىكه در پاره‌اى از مسائل توقّف كرده و به بن‌بست رسيده و طبق آن فتوا نداده‌اند و با احوط يا فيه اشكال و مانند آن از مسئله عبور كرده‌اند ؟ اگر مجتهد مطلق بودند\r\n\r\n","description":"","footnote":"","page_name":" 362 ","page_number":370},
  {"content":"\r\n\r\nو به قوله شما قدرت بر استنباط جميع احكام داشتند ، مىبايست حكم اين بعض را هم بيان مىكردند . چرا نكرده‌اند ؟\r\nدر پاسخ مىگوئيم كه تردّد و تحيّر و توقّف حضرات نسبت به حكم واقعى فلان واقعه يا وقايع است كه در سايه نبود دليل روشن بر فلان حكم و يا در اثر عدم وصول آن دليل به اين حضرات ( هرچند تمام كوشش خود را به كار بسته‌اند . ) و علم غيبت نداشتن آنها ، دستشان از واقع كوتاه بوده ؛ و گرنه نسبت به حكم فعلى و وظيفهء فعلى كه از امارات و اصول عمليّه بدست مىآيد كمترين تحيّر و تردّدى نداشته و طبق آنها حكم هر واقعه‌اى را مىتوانستند روشن سازند .\r\n4 - آيا مجتهد مطلق خودش حق دارد به اجتهاد و استنباط خويش عمل نمايد يا خير ؟\r\nباز هم پاسخ مثبت است و قطعا اجتهاد او براى خودش حجّت است ؛ چون علم به حكم فعلى دارد و علم در حقّ او حجّت است و اگر به اجتهاد خويش ترتيب اثر نداد و تجرّى كرد ، قيامت مورد بازخواست قرار مىگيرد .\r\n5 - تكليف ديگران چيست ؟ آيا ساير انسانها ( مسلمانانى كه به درجهء اجتهاد نرسيده‌اند . ) حق دارند از چنين مجتهد مطلق تقليد كنند يا نه ؟ آيا فتوا و اجتهاد او براى ديگران نيز حجّت است يا خير ؟ اينجاست كه تفصيل قائل مىشوند و مىفرمايند مجتهد مطلق يا انفتاحى است و يا انسدادى :\r\nمجتهد انفتاحى كسى است كه مىگويد در معظم احكام باب علم يا علمى ( ظن خاص ) مفتوح است و نيازى به مراجعه به ساير ظنون نداريم و در نود درصد موارد حكم شرعى را از طريق علم يا علمى مىتوانيم كسب كنيم و در چند درصد باقيمانده به اصل عملى با شرايطش مراجعه مىكنيم . مجتهد انسدادى كسى است كه مىگويد در بخش قليلى و درصد كمى از احكام شرعيّه راه علم يا علمى باز است ؛ ولى در معظم احكام باب علم و علمى مسدود است و ناگزير هستيم از ظنّ مطلق و هر ظنى از هر راهى كه بدست آيد ( و لو از راه شهرت و اجماع منقول و . . . ) ارزش دارد ؛ به جز ظنونى مثل قياس كه قطعا باطل و مردود است .\r\n\r\n","description":"","footnote":"","page_name":" 363 ","page_number":371},
  {"content":"\r\n\r\nحال اگر مجتهد انفتاحى باشد ، تقليد از او نيز جايز است و اجتهاد و افتاء او در حقّ ديگران حجّت است ؛ زيرا چنين مجتهدى عالم به حكم فعلى است و ادلّهء جواز تقليد كه مبسوطا خواهد آمد ، بر جواز رجوع به او و تقليد از او دلالت دارند ؛ زيرا از نوع رجوع جاهل و غير عالم به عالم است و قدر متيقّن از ادلّهء تقليد چنين مجتهدى است .\r\nولى اگر مجتهد انسدادى باشد ، ظنّ او به حكم شرعى از هر راهى كه حاصل شود براى خودش حجّت است ، ولى جواز تقليد ديگران از او خيلى مشكل است ؛ زيرا رجوع ديگران به چنين مجتهدى و تقليد كردن از او از دو مال خارج نيست .\r\n1 - يا به خاطر ادلّهء تقليد است كه ناتمام است ؛ چون ادلّهء تقليد مىگويد كه جاهل به عالم رجوع كند و مجتهد انسدادى خودش قبول دارد كه در معظم احكام عالم نيست و رجوع ديگران به او از نوع رجوع جاهل به عالم نيست ، بلكه رجوع جاهل به جاهل است ( كورى عصاكش كور دگر شود . )\r\n2 - يا به بركت مقدّمات دليل انسداد است . كه ظنّ مطلق را در حقّ مجتهد حجّت ساخته ، اين نيز ناتمام است ؛ زيرا نتيجهء مقدّمات انسداد يك امر شخصى و فردى است ؛ يعنى نتيجه‌اش حجّيت ظنّ مطلق در حق خود مجتهد انسدادى است كه مقدّمات انسداد يك امر شخصى و فردى است ؛ يعنى نتيجه‌اش حجّيت ظنّ مطلق در حق خود مجتهد انسدادى است كه مقدّمات انسداد نزد او تمام است و به درد ديگران نمىخورد . لذا اگر بخواهد اجتهاد چنين مجتهدى در حق ديگران حجّت باشد ، بايد غير از دو دليل مذكور دلايل ديگرى پيدا كرد و دلايل ديگر دو دليل ديگر است .\r\n1 - اجماع : كسى بگويد جواز تقليد از مجتهد مطلق انسدادى اجماعى است و كسى در آن بحثى ندارد .\r\n2 - همين مقدّمات انسداد كه در حق مجتهد انسدادى جارى و سارى بود و نتيجه‌اش حجيّت ظنّ مطلق شد ، در حق مقلّدين هم جارى باشد و نتيجه‌اش حجيّت ظنّ مطلق باشد . ( به اين بيان كه مقلّد بگويد از طرفى من يقين دارم كه فعلا مكلّف به تكاليفى هستم و مثل بهائم يله و رها نيستم و از طرفى باب علم و علمى به رويم مسدود است . از طرف\r\n\r\n","description":"","footnote":"","page_name":" 364 ","page_number":372},
  {"content":"\r\n\r\nسوّم احتياط در همهء موارد مستلزم اختلال نظام يا موجب عسر و حرج بوده و واجب نيست . از طرف چهارم اگر بخواهد به ظن يا وهم يا شك خودش عمل كند و از هر راهى ظنّ به حكمى پيدا كرد و حدس زد ، همان را به كار بندد كه ترجيح مرجوح بر راجح است .\r\nبه ناچار بايد ظنّ مجتهد انسدادى را بگيرد و به آن رجوع كند و معناى تقليد هم جز اين نيست . ) متأسفانه هر دو دليل قابل مناقشه است .\r\nامّا اجماع : در مسألهء مستحدثه‌اى به نام انسداد و حجّيت ظنّ مطلق كه از زمان محقّق قمى عمدتا مطرح شده ، ادّعاى اجماع كردن گزاف است .\r\nامّا جريان دليل انسداد در حقّ عامى : مع الاسف همهء مقدّمات مزبور در حقّ وى كامل نيست ؛ زيرا يكى از مقدّمات اين بود كه باب علم و علمى مسدود باشد و اين در صورتى است كه مجتهد مطلق در عالم منحصر به مجتهد انسدادى باشد ، و گرنه با وجود مجتهدهاى انفتاحى باب علمى به روى مقلد باز است و قول مجتهد انفتاحى براى او ظنّ خاص است . يكى ديگر از مقدّمات اين بود كه برفرض انحصار مجتهد در انسدادى و تماميّت مقدّمهء ثانى ، مقدّمه سوّم ناتمام است ؛ زيرا احتياط در همه جا مستلزم اختلال نظام نيست تا واجب نباشد و يا حرام باشد . پس محذور عقلى كه ندارد . آرى احتياط كذايى عسر و حرج و مضيقه است و شرعا واجب نيست ، ولى شخص عامى توان اثبات اين مطلب را ندارد تا نتيجه بگيرد كه احتياط واجب نيست و نوبت به پيروى از ظنّ مجتهد برسد . بنابراين مقدّمات انسداد در حقّ وى كامل نيست و از اين راه هم حجّيت ظنّ مجتهد در حقّ وى ثابت نشد .\r\nقوله : نعم لو جرت : نيازى به اين تبصره نبود ، ولى حالا كه ذكر كرده‌اند اجمالش آن است كه اگر مقدّمات انسداد در حق غير مجتهد هم جارى باشد ؛ يعنى مجتهد در زمان او منحصر به مجتهد انسدادى باشد كه در نتيجه باب علم و علمى به روى وى مسدود باشد و احتياط هم يا مستلزم اختلال نظام باشد كه عقلا واجب نيست و محذور دارد و يا مستلزم عسر و حرج باشد كه شرعا واجب نيست و مقلّد هم اين مقدار توان علمى دارد كه عدم وجوب شرعى احتياط مذكور را ثابت كند . آنگاه مقدّمات مذكور در حق مقلّد هم نتيجه‌بخش بوده\r\n\r\n","description":"","footnote":"","page_name":" 365 ","page_number":373},
  {"content":"\r\n\r\nو ظنّ مجتهد را بر او حجّت مىكند ؛ ولى اثبات اين سه مطلب آسان نيست و مجرّد فرض است كه در زمانى مجتهد منحصر به انسدادى باشد ، مجرّد فرض است كه احتياط موجب اختلال نظام باشد ، مجرّد فرض است كه مقلّد بتواند ثابت كند كه احتياط اگر موجب عسر و حرج شد ، شرعا واجب نباشد .\r\nنتيجهء نهايى : چهار راه براى حجّت فتواى مجتهد انسدادى در حق ديگران ذكر شد كه عموما ناتمام بودند :\r\n1 - ادلّهء تقليد 2 - دليل انسدادى كه در حق مجتهد انسدادى جارى شد . 3 - اجماع 4 - دليل انسدادى كه در حق خود مقلّد جارى شد .\r\nقوله : هذا على تقدير الحكومة : در باب دليل انسداد اين بحث مطرح است كه آيا نتيجهء مقدّمات انسداد حكومت است يا كشف ؟ معناى حكومت اين است كه در فرض تماميّت مقدّمات انسداد ، خود عقل مستقلا حاكم است به حجّيت مطلق ظنّ و لزوم تبعيّت از آن ( اذا تعذّر العلم قام الظن مقامه ) و ربطى به شارع مقدّس ندارد و كاشف از رأى شارع و نظر شرع نيست . معناى كشف اين است كه اگر اين مقدّمات كامل شد ، كاشف از اين است كه شارع مقدّس در فرض مذكور مطلق ظنّ را حجّت كرده و حجّيت مطلق ظن در فرض انسداد مثل حجّيت ظن خاص در فرض انفتاح است كه پشتوانهء شرعى دارد و حجّت شرعى است .\r\nحال آنچه تا به حال بيان كرديم كه تقليد از مجتهد انسدادى جايز نيست ، كلا برفرض حكومت بود كه عقل حكم به حجّيت ظنّ مطلق مىنمود و ربطى به شرع نداشت . در نتيجه مجتهد نسبت به حكم شرعى جاهل بود و تقليد از او جايز نبود و امّا برفرض كشف اين مقدّمات از حجّيت ظنّ مطلق نزد شارع آيا رجوع مقلّد به ظنّ چنين مجتهدى جايز است يا نه ؟ اوّل مىفرمايد كه ما اصل اين مبنا را قبول نداريم و در جاى خود بحث كرده‌ايم كه نتيجهء مقدّمات انسداد حكومت است نه كشف و برفرض كه اين مبنا صحيح باشد ، باز جواز رجوع به چنين مجتهدى خيلى مشكل است ؛ زيرا هيچ‌يك از آن ادلّهء اربعه كه در فرض حكومت اشاره شد ، در اينجا هم جارى نيست ؛\r\n\r\n","description":"","footnote":"","page_name":" 366 ","page_number":374},
  {"content":"\r\n\r\nامّا ادلّهء تقليد شامل چنين كسى نمىشود ؛ زيرا ظنّ مجتهد انسدادى مخصوص خود اوست و در حق او حجّت است و ادلّه تقليد موردى را مىگويد كه ظنّ او در حق ديگران هم حجّت باشد .\r\nدليل انسداد جارى در حق خود مجتهد هم كه فقط به درد خودش مىخورد و نتيجه‌اش حجّيت ظنّ مطلق در حق خود اوست نه در حقّ ديگران . اجماعى هم كه در ميان نيست ، در حق خود مقلّد هم كه دليل انسداد جارى نمىشود به بيانى كه در فرض حكومت گذشت . لذا وجهى ندارد كه اجتهاد و ظنّ چنين مجتهدى براى ديگران ارزشمند باشد .\r\nقوله : فتأمّل : شايد اشاره باشد به اينكه برفرض كشف مجتهد انسدادى هم عالم به وظيفه و حكم فعلى است با اين تفاوت كه انفتاحى از راه ظن خاص ( خبر ثقه و . . . ) عالم به وظيفه مىشود و انسدادى از راه ظن مطلق و مقدّمات انسداد عالم مىشود و شيوهء علم آنها به وظيفه فرق دارد ؛ و گرنه اصل علم به حكم فعلى فرقى ندارد . پس « على الكشف » انسدادى هم عالم به حكم فعلى است و ادلّهء تقليد او را شامل مىشود و رجوع جاهل به عالم است نه جاهل به جاهل ؛ ولى اشكال اوّل وارد است كه اصل مبناى كشف ناتمام است .\r\nقوله : ان قلت : مقدّمه : به عقيدهء مرحوم آخوند حجّيت امارات ظنّيه مثل حجّيت قطع بود ؛ يعنى برطبق مفاد و مؤدّاى اماره هيچ حكمى جعل و تشريع نمىشد و اماره صددرصد طريق محض به سوى واقع بود و در صورت اصابه به واقع منجّز بود و در صورت خطأ موجب عذر بود ، با اين حساب كسى هم كه امارهء خاصّه نزد او قيام كرده علم به حكم ندارد نه حكم واقعى را مىداند كه اين واضح است و تنها عالم الغيب از واقع با خبر است و نه حكم فعلى و ظاهرى را مىداند كه على الفرض اماره حكم فعلى نمىآورد و برطبق آن وجوب يا حرمتى درست نمىشود . با اين مقدّمه اشكال اين است كه همان‌طور كه به قول شما رجوع جاهل به مجتهد انسدادى رجوع به جاهل بود و جايز نبود همچنين رجوع ديگران به انفتاحى هم رجوع به جاهل به حكم است و نبايد جايز باشد ، پس چرا رجوع به انفتاحى را تجويز كرديد و به انسدادى را منع كرديد ؟\r\n\r\n","description":"","footnote":"","page_name":" 367 ","page_number":375},
  {"content":"\r\n\r\nقوله : قلت : مرحوم آخوند در پاسخ مىفرمايد كه آرى بر مبناى ما مطلب همين است كه انفتاحى هم علم به حكم شرعى ندارد نه حكم واقعى را مىداند و نه حكم ظاهرى را ، ولى فرقش با انسدادى در اين است كه انفتاحى علم به حجّت دارد و مىداند كه در كجاها حجّت شرعى ( خبر ثقه ، ظواهر كتاب و . . . ) بر حكم داريم و كجاها حجّت شرعى نداريم و به همين خاطر رجوع ديگران به چنين مجتهدى از باب رجوع جاهل به عالم به حجّت شرعى است ، ولى انسدادى خصوصا بر مبناى حكومت چنين نيست ؛ يعنى حتّى علم به حجّت هم ندارد تا رجوع به او جايز باشد .\r\nقوله : ان قلت : معترض مىگويد كه انفتاحى همچنين نيست كه همه جا حجّت شرعى داشته باشد ، بلكه مواردى پيش مىآيد كه هيچ امارهء معتبرى بر حكم شرعى ندارد و هيچ اصل عملى شرعى در آنجا مجرا ندارد و تنها مجتهد است و يك سلسله اصول عمليّهء عقليه ( برائت عقلى ، احتياط عقلى ، تخيير عقلى ) كه اين‌ها هم حكم‌آور نيستند . آنگاه در اين‌گونه موارد باز انفتاحى هم جاهل به حكم شرعى است و رجوع ديگران به او از باب رجوع به جاهل است و نبايد جايز باشد .\r\nقوله : قلت : مرحوم آخوند در جواب مىفرمايد كه سرّ جواز رجوع جاهل به مجتهد انفتاحى حتّى در فرض نبود امارهء معتبر و اصل شرعى ، آن است كه مجتهد فحص و تحقيق كرده و به خوبى واقف است كه كجاها امارهء شرعيّه وجود ندارد و مقلّد از علم به نبود اماره عاجز است . در اين جهت مجتهد كه عالم است ( علم به عدم اماره ) ديگران به او رجوع مىكنند و حقّ تقليد دارند و قول مجتهد را به عنوان عادل و خبره و اهل فن مىپذيرند و بنا را بر نبود اماره مىگذارند و از اينجا به بعد را مقلّد او نيست و هركدام از مجتهد و مقلّد به عقل خود عمل مىكنند و چه‌بسا عقل مجتهد حكم به برائت نمايد و عقل مقلّد حكم به احتياط كند .\r\nقوله : فافهم : اشاره به اينكه تشخيص مجارى هريك از اصول عقليّه هم كار آسانى نيست تا مقلّد مجاز باشد كه به عقل خود رجوع كند ، و شناخت اين مجارى هم كارى محقّقانه و متخصّصانه است كه مقلّد از آن ناتوان است . لذا حقّ مطلب اين است كه نسبت\r\n\r\n","description":"","footnote":"","page_name":" 368 ","page_number":376},
  {"content":"\r\n\r\nبه موارد فقد اماره هم مقلّد بايد به مجتهد رجوع كند ، ولى از باب عدم قول به فصل اين تقليد جايز است .\r\nقوله : و كذلك لا خلاف و لا اشكال : براى مجتهد مطلق سه منصب ذكر شده است :\r\n1 - منصب افتاء و فتوا دادن كه تا به حال بحث شد .\r\n2 - منصب ولايت و اولويّت در تصرّف كه بحثى فقهى است و در فقه به مناسب مطرح مىشود ( تحت عنوان ولايت فقيه ) .\r\n3 - منصب قضاوت و حكومت و حلّ و فصل منازعات كه اين هم بحثى فقهى است ، ولى به مناسبت در اينجا مطرح كرده‌اند و آن اينكه آيا قضاوت و حكم مجتهد مطلق در حق طرفين دعوا نافذ و لازم الاجراء است يا خير ؟ همان تفصيلات باب فتوا را ذكر مىكنند كه اگر مجتهد انفتاحى باشد و باب علم يا علمى را به روى خود مفتوح بداند ، حكم و قضاوت او هم نافذ است و طرفين نزاع بايد تسليم باشند و بپذيرند ؛ زيرا ادلّهء باب شامل قضاوت چنين مجتهدى مىشود . منظور مقبولهء ابن حنظله است كه مىگويد :\r\n« ينظر ان الى رجل منكم ممّن قد روى حديثنا و نظر فى حلالنا و حرامنا و عرف احكامنا فليرضوا به حكما فانّى قد جعلته عليكم حاكما فاذا حكم بحكمنا فلم يقبل فانّما به حكم الله استخف . . . » « 1 »\r\nو مجتهد انفتاحى راوى حديث امامان و ناظر در حلال و حرام آنان و عارف به احكام آنان است . پس قضاوت او نافذ است .\r\nولى اگر مجتهدى انسدادى بود و مبناى كشف را اختيار كرديم ، باز قضاوت او نافذ است ؛ زيرا على الكشف ظن مطلق طريق منصوب از ناحيهء شارع است و همانند طرق خاصّهء منصوبه از ناحيهء شارع است براى انفتاحى و انسدادى هم مثل انفتاحى عارف به احكام امامان است و حكمش نافذ است ، ولى بر مبناى حكومت قضاوت او هم مثل فتوايش براى ديگران حجّت نيست و در حق ديگران نافذ نيست ؛ زيرا مقبوله مىگويد كه كسى كه عارف به احكام ما باشد حكمش نافذ است و چنين مجتهدى عارف به احكام\r\n\r\n\r\n","description":"","footnote":"\r\n( 1 ) - اصول كافى ، ج 1 ، ص 67 ، حديث 10 ، باب اختلاف حديث .\r\n","page_name":" 369 ","page_number":377},
  {"content":"\r\n\r\nامامان نيست پس حكمش نافذ نيست .\r\nقوله : الّا ان يدّعى : مگر كسى از راه عدم الفصل پيش آيد و بگويد از لحاظ قضاء و حكم ميان انفتاحى و انسدادى كسى تفصيل نداده و فرق قائل نشده و به ضميمه عدم الفصل قضاوت انسدادى هم نافذ مىشود .\r\nمرحوم آخوند مىفرمايد : عدم الفصل فى الجملة بعيد نيست ، ولى به درجه‌اى نيست كه ارزشمند باشد . ( منظور آن است كه عدم قول به فصل كافى نيست و قول به عدم فصل لازم است و اين معنا محرز نيست . )\r\nقوله : الّا ان يقال : راههاى مختلفى براى نفوذ حكم انسدادى مطرح شده كه يكى از راه شمول مستقيم مقبوله بود كه ردّ شد و ديگرى از راه ضميمه عدم فصل بود كه رد شد .\r\nسوّمى از اين راه است كه كسى بگويد : بالاخره همه قبول داريم كه در مواردى باب علم مفتوح است ، مثلا در ضروريّات دين باب علم مفتوح است در ضروريّات مذهب هكذا . در موارد اجماعى نيز چنين است . در متواترات باب علم مفتوح است . در موارد نص قرآنى باب علم مفتوح است و . . . آنگاه همهء اين‌ها را كنار هم كه بگذاريم ، مقدار قابل توجّهى مىشود و مجتهد انسدادى هم نسبت به اين موارد عالم است ، و لو نسبت به معظم موارد فقهى باب علم به روى او مسدود است ؛ ولى همان مقدار معلوم كافى است كه عناوين مذكور در مقبوله ( روى حديثنا ، نظر فى حلالنا و حرامنا ، عرف احكامنا ) حقيقة بر او صدق كند و از اين زاويه مقبوله او را هم شامل شود و حكم او در حق طرفين دعوا نافذ باشد .\r\nاين مطلب هم اشكال دارد ؛ زيرا اوّلا اشكال نقضى دارد كه در باب فتوا هم همين حرف مىآيد كه انسدادى نسبت به موارد مذكور عالم است . پس عنوان عالم و اهل الذكر بر او صدق مىكند و بايد رجوع جاهل به او از باب رجوع جاهل به عالم باشد و مشمول ادلّهء تقليد باشد . پس چرا آنجا را نپذيرفتيد ؟\r\nثانيا صرف اينكه مجتهدى عارف به موارد ضروريات دين و مذهب است ، موجب نمىشود كه رأى و قضاوت او در هر موردى پذيرفته باشد و بايد نسبت به موارد دعوا و باب قضاوت آگاه باشد و تعبير مقبوله « احكامنا » است كه جمع مضاف است و مفيد عموم\r\n\r\n","description":"","footnote":"","page_name":" 370 ","page_number":378},
  {"content":"\r\n\r\nاست ؛ يعنى همهء احكام ما يا لااقل معظم آنها را بشناسد نه اينكه قضيّه برعكس باشد .\r\nبه‌هرحال از اين راه هم نمىتوان وارد شد .\r\nقوله : و امّا قوله فى المقبولة : در اين فراز دفع دخلى مىنمايند . اشكال اين است كه در مقبوله آمده : فاذا حكم بحكمنا . . . و ظاهرش آن است كه مجتهد يا حاكم شرع بايد برطبق حكم ائمه ( ع ) حكم و قضاوت كند و چنين قضاوتى فرع بر معرفت و آگاهى او از حكم امام ( ع ) در اين منازعه و مرافعه است و آن مقدار آگاهى كه شما ذكر كرديد ( آگاهى به ضروريات دين و مذهب و . . . ) كافى نيست و اصولا ربطى به احكام قضاوت و حكومت و فصل خصومت ندارد تا موجب شود كه چنين فردى عارف به احكام امامان و به دنبالش حاكم به حكم آنان باشد . پس باز هم قضاوت مجتهد انسدادى مشكل دارد .\r\nمرحوم آخوند در دفع اشكال مىفرمايد كه منظور مقبوله از « حكم بحكمنا » اين نيست كه قاضى برطبق حكم امام و مطابق آن حكم كند ( و حكمش حتما مطابق واقع باشد ) زيرا قضاوت معمولا در موضوعات خارجى و امور جزيى از قبيل مالكيّت زيد نسبت به كتاب ، زوج بودن زيد نسبت به زينب و . . . است و در امور جزيى كه امامان حكمى ندارند تا قاضى مطابق حكم آنان قضاوت و حكم كند و اصولا حكم داشتن در همهء وقايع جزيى تا قيامت كه لا تعدّ و لا تحصى هستند امكان ندارد ، بلكه منظور اين است كه چنين حاكمى به دستور و امر امام حكم مىكند ؛ زيرا منصوب است ( فانّى جعلته عليكم حاكما ) و امام به او اجازهء قضاوت داده . حال قضاوتش مطابق واقع باشد يا خطا كند و خلاف واقع درآيد ، كه او مأمور به ظاهر است نه به واقع ، بنابراين لازم نيست برطبق حكم امام حكم كند تا اشكال شود كه وى انسدادى است و حكم امام را نمىداند و . . . بلكه همين اندازه كه عالم به مواردى است و عنوان عارف به احكام امامان بر او صدق مىكند كافى است و مىتواند زمام امر قضاوت را بدست گيرد و حكم نمايد . البته اين بيان ناتمام است ؛ زيرا مانعى ندارد كه جمله « فاذا حكم بحكمنا . . . » به ظاهرش حمل شود و قاضى برطبق حكم امامان حكم كند . منتها اين بدان معنا نيست كه امامان در هر واقعه و موضوعى حكمى دارند تا شما اين را نپذيرد ، بلكه منظور اين است كه امامان احكام كلّى باب قضاء و شهادات را بيان كرده‌اند\r\n\r\n","description":"","footnote":"","page_name":" 371 ","page_number":379},
  {"content":"\r\n\r\nو بر حاكم شرع است كه اين‌ها را بر مصاديق و صغريات تطبيق كند و حكم صادر كند و بنابراين مراد از « عرف احكامنا » يعنى همين احكام قضاوت را بشناسد و انسدادى همه كه به اعتراف خودش نسبت به اين‌ها جاهل است و قضاوت او مبتلا به اشكال است و معلوم نيست نافذ باشد .\r\nقوله : و امّا التّجزى : مقام اوّل در باب اجتهاد مطلق بود كه تا حال احكامش بيان شد و اينك مقام ثانى پيرامون تجزّى در اجتهاد است و در اين مقام سه مبحث داريم :\r\nمبحث اوّل : آيا اجتهاد تجزيه‌بردار است يا نه ؟ به ديگر سخن آيا ممكن است فردى در مسأله‌اى يا فصلى يا بابى مجتهد و داراى اجتهاد و استنباط باشد ، ولى در مسائل و ابواب ديگر مقلّد باشد و توان استنباط نداشته باشد يا چنين چيزى امكان ندارد ؟ در اين‌باره دو نظريّه مطرح است :\r\n1 - عدّه‌اى طرفدار امكان تجزّى هستند . 2 - عدّه‌اى منكر امكان تجزّى هستند و آن را محال مىدانند . عقيدهء مرحوم آخوند اين است كه تجزّى در اجتهاد امرى كاملا ممكن و معقول است و اصولا معتقد هستند كه چنين چيزى جاى كمترين شك و ترديدى ندارد و سزاوار نزاع و بحث نيست و يك دليل بر امكان آن مىآورند و آن اينكه\r\nاز طرفى ابواب گوناگون و مسائل مختلف فقهى از لحاظ مدارك و منابع متفاوت و مختلف هستند . برخى از مسائل مدارك و دلايلش سهل و آسان است و برخى دلايل و راههاى رسيدن به آن پيچيدگى دارد . برخى مئونه و مقدّمات زيادى لازم دارند تا استنباط شوند و برخى مقدّمات كمترى نياز دارند . در برخى مسائل مدرك و دليل ظواهر نقليّه ( آيات و روايات ) است و در قسمتى از آنها مدرك ، دليل‌هاى عقلى و براهين و استدلالهاى عقلى و دقيق است و لذا همهء مسائل هم‌افق نيستند .\r\nاز طرف ديگر اشخاص هم از لحاظ كثرت و عمق آگاهى يا قلّت و قصور و سطحى بودن اطلاعات ، متفاوت هستند . چه‌بسا فردى كه در يك بابى خيلى كار كرده و داراى اطلاعات فراوان و مهارت بالاست و مطالب در چنگ اوست و وقتى وارد آن باب مىشود ، خيلى تاخت‌وتاز مىكند . ولى نسبت به باب ديگر چنين مهارت و خبرويّتى ندارد و چه‌بسا فرد\r\n\r\n","description":"","footnote":"","page_name":" 372 ","page_number":380},
  {"content":"\r\n\r\nديگر به عكس اوّلى باشد . يا بعضى از اشخاص در علوم نقليّه و ادبيّات خيلى مهارت دارند و آنجا كه مسأله‌اى پشتوانه و مدرك نقلى دارد استنباط براى آنها راحت و مثل آب خوردن است و بعضى ديگر در علوم عقليّه خيلى ماهرند و آنجاها كه مسأله‌اى مدرك عقلى دارد ، خيلى راحت مىتوانند حكم آن را استنباط كنند و . . . بنابراين از ضروريّات و بديهيّات ( امر وجدانى ) است كه مجتهدى در برخى مسائل قدرت استنباط داشته باشد ( يا به خاطر سهولت مسئله و يا مهارت شخص ) و در ساير مسائل ناتوان از استنباط باشد ( به خاطر صعوبت مسئله يا عدم مهارت فرد . ) با اين بيان تجزّى در اجتهاد امرى كاملا معقول و مقبول مىنمايد .\r\nقوله : بل مستحيل : نه تنها تجزّى اجتهاد امر ممكنى است ، بلكه امرى ضرورى و لازم و حتمى و غير قابل اجتناب است و بدون آن اجتهاد مطلق هم امكان‌پذير نيست ؛ زيرا هيچ‌كس يك شبه و يك جا به درجهء اجتهاد مطلق نمىرسد و اساس طفره در عالم از محالات است كه انسان پاره‌اى از مراتب نازل يا وسط را نپيموده به عالىترين مرتبه دست يازد ( مثلا نردبانى كه صد پله دارد تا قدم در پلهء اوّل يا دوّم گذاشت ، بلافاصله به پلّهء صدم قدم بگذارد و پلّه‌هاى وسط را طى نكند ، كه اين محال است . ) البته عادتا محال است ، و گرنه عقلا محال نيست كه خداوند يك جا علم تمام احكام و قدرت استنباط همه را به يك انسانى عطا نمايد ؛ ولى عادتا اجتهاد مطلق مسبوق به تجزّى در اجتهاد است و تا انسان در يك يا چند مسئله مهارت و قدرت استنباط نيابد محال است كه در كلّ مسائل چنين قدرتى پيدا كند و مراحل نازلهء اجتهاد را نپيموده به اعلى المراتب برسد . بنابراين تجزّى در اجتهاد امرى ممكن و لا بدّ منه است .\r\nقوله : و بساطة الملكة : كسانى كه مىگويند اجتهاد تجزيه‌بردار نيست و محال است فردى در پاره‌اى از مسائل مجتهد باشد و در بقيّهء مسائل مجتهد نباشد ، بلكه يا در همهء مسائل مجتهد است و يا در هيچ مسأله‌اى مجتهد نيست و معنا ندارد كه در بعضى مجتهد و در بعضى ديگر مقلّد باشد . اين‌ها دلايلى براى مدّعاى خويش دارند كه مرحوم آخوند به دو دليل از ادلّهء آنان اشاره كرده و پاسخ داده‌اند :\r\n1 - ملكهء اجتهاد همانند ساير ملكات نفسانيّه امرى بسيط و غير قابل تجزيه است\r\n\r\n","description":"","footnote":"","page_name":" 373 ","page_number":381},
  {"content":"\r\n\r\n( اصولا نفسانيّات همه از امور بسيطه هستند . ) و ويژگى امور بسيطه و غير قابل تجزيه اين است كه يا موجود هستند و يا معدومند و معنا ندارند كه بعضى از آنها موجود و بعضى مفقود باشد . پس اجتهاد هم يا موجود است ، اگر اجتهاد مطلق باشد و يا معدوم است ، اگر اجتهاد مطلق نباشد معنا ندارد كه جزئى از آن باشد و جزء ديگر نباشد .\r\nپاسخ مرحوم آخوند آن است كه اصل بساطت ملكهء اجتهاد را قبول داريم ، ولى بساطت به معناى آن است كه داراى اجزاء نيست ، نه اينكه داراى مراتب هم نباشد . ما مدّعى هستيم كه اجتهاد مثل ديگر صفات نفسانى حقيقت مشكّك و داراى مراتب گوناگون است كه از نازل‌ترين مرتبه گرفته تا اعلى مراتب آن ، نازل‌ترين مرتبهء اجتهاد ، اجتهاد در يك مسئله است و عالىترين آن اجتهاد در همهء مسائل فقه است و هر مرتبه مصداقى از مصاديق اجتهاد است كه موجود مىشود . ( مثل حقيقت وجود كه بسيط است ؛ ولى از اعلى المراتب يعنى واجب الوجود گرفته تا انزل المراتب ، يعنى هيولاى اولى را شامل است و هر مرتبه‌اى مصداقى از وجود است . ) و هيچ مانعى ندارد كه در خصوص فلان مسئله به اندازه‌اى كه مجتهد مطلق قدرت استنباط دارد مجتهد متجزّى هم قدرت استنباط داشته باشد .\r\n2 - قوله : و يقطع بعدمه : دليل ديگر مخالفان اين است كه مجتهد متجزّى تنها از همين باب يا مسئله و مدارك مذكور در آن باخبر است و از ساير ابواب كه اطّلاعى ندارد . شايد در جاهاى ديگر مدارك و دلايلى باشد كه اگر از آنها باخبر مىشد ، چه‌بسا آنها را ترجيح مىداد و يا تخيير را اختيار مىكرد و چون بىاطّلاع است ، پس اجتهاد او ناقص است . در حقيقت اصلا اجتهاد نيست و لذا بايد از جميع ابواب فقه مطّلع باشد و بر همهء آنها احاطه داشته باشد تا بتواند در يك مسئله از مسائل فقه اجتهاد كند و احاطه بر جميع عبارت است از اجتهاد مطلق .\r\nمرحوم آخوند در پاسخ مىفرمايد : اوّلا اشكال نقض داريم كه مجتهد مطلق هم نوعا احاطهء فعلى بر همهء ابواب ندارد و چنين نيست كه در هر مسأله‌اى كه فتوا مىدهد جميع ابواب و مسائل و مدارك فقه در ذهن او حاضر باشند پس به مجتهد مطلق هم اشكال وارد است .\r\n\r\n","description":"","footnote":"","page_name":" 374 ","page_number":382},
  {"content":"\r\n\r\nو ثانيا پاسخ حلّى آن است كه مجتهدى كه در مقام اجتهاد در يك مسئله برمىآيد يقين دارد كه ادلّه و مدارك ساير مسائل ربطى به اين مسئله ندارد و يا اگر هم يقين ندارد و احتمال دخالت مىدهد ، ولى به اين احتمال اعتنا ندارد و اطمينان دارد كه در جاى ديگر خبرى نيست ، زيرا او به مقدار لازم فحص كرده و از ظفر به منابع ديگر و دلايل معارض نااميد گرديده است و بيش از اين نه در مجتهد متجزّى لازم است و نه در مجتهد طلق .\r\n( به ويژه اينكه بزرگان كوشش كرده‌اند و منابع و مدارك را تبويب و تنظيم كرده‌اند و اگر انسان در يك يا چند باب كه مظان بيان مدارك فلان مسئله و حكم است ، گردش علمى كند و آنها را بررسى نمايد ، مطمئن مىشود كه منابع ، همين امور است و به راحتى از اين‌ها حكم را استخراج مىكند و در خصوص همين مسئله اجتهاد مجتهد متجزّى كمتر از اجتهاد مجتهد مطلق نيست . )\r\nقوله : الثانى : مبحث دوّم در باب اجتهاد متجزّى راجع به حجّيت رأى و اجتهاد او در حقّ خودش مىباشد . اگر مجتهد متجزّى از روايات وجوب امرى را استنباط كرد ، آيا اين وجوب در حق خود او حجّت و لازم الاتباع است يا حق ندارد حتّى خودش به اين اجتهاد ترتيب اثر دهد و بايد از مجتهد مطلق تقليد كند ؟ در اين بحث نيز مثل مبحث اوّل ميان دانشمندان اختلاف نظر وجود دارد . عدّه‌اى فتواى او را براى خودش جايز العمل مىدانند و عدّه‌اى جايز نمىدانند ؛ ولى به عقيدهء ما فتوا و اجتهاد او براى خودش حجّت است و اين مدّعا با دلايل متعدّدى قابل اثبات است كه در كتب مطوله از قبيل فصول « 1 » بيان شده ؛ و مرحوم آخوند بهترين آنها را در اينجا آورده و آن اينكه ادلّهء مدارك احكام اطلاق دارند و اختصاص به مجتهد مطلق ندارند و مجتهد متجزّى را نيز شامل مىشوند :\r\nبيان مطلب : منظور از احكام همين احكام تكليفى و وضعى است كه در سراسر فقه مطرح است منظور از مدارك احكام همين منابع احكام است كه مجتهد احكام شرعى را از آنها استخراج مىكند ، از قبيل ظواهر قرآن كريم ، خبرهاى واحد ثقه و . . . و منظور از ادلّهء مدارك ، دلايلى است كه بر حجّيت ظواهر و خبر ثقه و غيره دلالت دارند . فى المثل دليل\r\n\r\n\r\n","description":"","footnote":"\r\n( 1 ) - الفصول الغرويّة ، ص 397 - 395 .\r\n","page_name":" 375 ","page_number":383},
  {"content":"\r\n\r\nحجّيت ظواهر بناء قطعى عقلاى عالم است كه در اوايل مبحث امارات ظنّيه گذشت و دليل حجّيت خبر ثقه ادلّهء اربعه ( كتاب ، سنّت ، اجماع ، سيرهء عقلاء ) بود كه در باب حجّيت خبر واحد گذشت .\r\nحال اين ادلّه عموميّت دارند ؛ يعنى سيره عقلاء ظواهر كلام را در حق همهء مخاطبان حجّت مىدانند چه مجتهد مطلق باشد و چه متجزّى و چه عوام . ادلّهء حجّيت خبر واحد نيز خبر ثقه را در حقّ همگان حجّت مىكنند و سيرهء همهء عقلاء بر اخذ و اعتماد به خبر ثقه است نه اينكه تنها مجتهد مطلق چنين باشد .\r\nبنابراين همه مىتوانند از ظواهر قرآن و اخبار آحاد استفاده كنند . البتّه به يك شرط و آن اينكه شايد از اين ظاهر خلافش اراده شده و قرينهء آن در جاهاى ديگر بيان شده . لذا نياز به فحص دارد و يا شايد اين خبر واحد معارضى در جاى ديگر دارد . كه بايد فحص كند و اگر معارض يافت ، ميان آن دو را بتواند جمع كند يا طبق اخبار علاجيّه عمل كند و اينجاست كه حساب عوام و عموم مردم از خواص جدا مىشود و آنها توان چنين فحص و تحقيقات و معالجات را ندارند و لذا هركسى حق ندارد خود مستقيما به كتاب و سنّت رجوع كند و حكم شرعى خود را بدست آورد ؛ ولى مجتهد متجزّى در همين بعض مسائل توان اين بررسىها را دارد و از مجتهد مطلق چيزى كم ندارد و لذا به حكم ادلّهء حجّيت ظواهر و خبر ثقه و . . . متجزّى نيز حق دارد از اين منابع و مدارك حكم شرعى خود را اجتهاد كند و به هر مقدارى كه اجتهاد كرده مىتواند به آن عمل كند و در حقّ خودش حجّت است .\r\nقوله : الثالث : مبحث سوّم راجع به جواز رجوع ديگران به مجتهد متجزّى است . آيا در همان بخشى كه مجتهد متجزّى داراى اجتهاد و استنباط است ديگران مىتوانند از او تقليد كنند و به فتواى او عمل نمايند يا حتما بايد از مجتهد مطلق تقليد كنند ؟ مىفرمايد اين مسئله نيز مثل دو مسئله قبل محلّ نزاع است :\r\nعدّه‌اى طرفدار جواز تقليد هستند . به اين دليل كه مجتهد متجزّى نسبت به موارد اجتهاد خود عالم به حكم است و ادلّهء جواز تقليد بيش از اين نمىگويد كه جاهل بايد به عالم رجوع كند . پس عوام مسلمانان حق دارند به مجتهد متجزّى مراجعه كنند و در همان محدودهء اجتهادش ( و لو در يك مسئله باشد . ) از وى تقليد كنند .\r\n\r\n","description":"","footnote":"","page_name":" 376 ","page_number":384},
  {"content":"\r\n\r\nعدّه‌اى هم طرفدار عدم جواز هستند . به اين دليل كه ادلّهء تقليد شمولشان نسبت به چنين مجتهدى مسلّم و محرز نيست ؛ زيرا آيات و روايات اطلاق ندارند و قدر متيقن از آنها مجتهد مطلق است و سيرهء عقلاء يا متشرّعه هم بايد احراز شود و نسبت به رجوع به مجتهد متجزّى محرز نيست و اصل اوّلى هم عدم جواز رجوع انسان به انسان ديگر است .\r\nلذا حق ندارند به مجتهد متجزّى مراجعه كنند . مرحوم آخوند در اين مبحث اظهار نظر نمىكنند و حواله مىدهند به آينده كه در مباحث تقليد ادلّهء جواز تقليد را بررسى خواهيم كرد تا ببينيم محدودهء دلالت آنها چه اندازه است ؟ آيا مخصوص مجتهد مطلق هستند يا شامل متجزّى نيز مىشوند ؟\r\nقوله : و امّا جواز حكومته : مجتهد مطلق قضاوتش در منازعات نافذ بود ، ولى آيا مجتهد متجزّى هم قضاوتش نافذ است و اگر حكمى نمود ، بايد طرفين دعوا پذيرا باشند يا نافذ نيست و تسليم در برابر آن لازم نيست ؟ نخست مىفرمايند كه نافذ بودن حكم چنين حاكمى به مراتب مشكل‌تر از حجّيت فتواى او براى ديگران است ( شايد به اين دليل كه شمول ادلّهء تقليد نسبت به چنين مجتهدى آسان‌تر است از شمول ادلّهء قضاوت كه مقبولهء ابن حنظله « 1 » و حديث ابى خديجه « 2 » باشد ؛ زيرا بر كسى كه تنها در يك مسئله قدرت اجتهاد دارد ، عارف به احكام و ناظر در حلال و حرام اطلاق نمىشود . ) ولى بعدا با يك تبصره كار را تمام مىكند و قضاوت او را هم نافذ مىدانند و اين همان مطلبى است كه قبلا در مجتهد مطلق انسدادى بيان كردند كه وى عارف به موارد ضرورى دين و مذهب و متواترات و اجماعيّات و . . . است و اين موارد قابل ملاحظه است . به‌گونه‌اى كه مىتوان گفت وى عارف به احكام است و همين مقدار كافى است كه مقبوله او را شامل شود و بر نفوذ حكم وى دلالت نمايد . ( و ما قبلا در اين مطلب مناقشه كرديم و به‌هرحال قضاوت مجتهد متجزّى مبتلا به اشكال است و معلوم نيست نافذ باشد . )\r\n\r\n\r\n","description":"","footnote":"\r\n( 1 ) - اصول كافى ، ج 1 ، ص 67 ، حديث 10 ، باب اختلاف الحديث .\r\n( 2 ) - وسائل الشيعة ، ج 18 ، ص 4 ، حديث 5 ، باب اوّل از ابواب صفات قاضى .\r\n","page_name":" 377 ","page_number":385},
  {"content":"\r\n\r\n\r\nفصل سوم شرايط و مقدّمات اجتهاد\r\nدر اين فصل راجع به علوم پايه ، علومى كه پايه و اساس اجتهاد مىباشند و بدون آگهى از آن علوم اجتهاد ممكن نيست ، بحث مىكنند . بزرگان دانشهاى فراوانى را به عنوان شرايط و مقدّمات اجتهاد ذكر كرده‌اند ، از قبيل علم كلام ، علم منطق ، حديث ، رجال ، قسمتى از رياضيات ، قسمتى از نجوم و . . . ولى مهم‌تر از همه سه علم است كه ارتباط تنگاتنگ با اجتهاد و استنباط احكام شرعيّه دارند و مرحوم آخوند به ذكر اين‌ها بسنده مىكند .\r\n1 - علوم عربيّت يا ادبيّات عرب : اين بخش مشتمل بر شش علم است كه عبارتند از :\r\nلغت ، صرف ، نحو ، معانى ، بيان و بديع ولى سه علم اخير كه به عنوان علوم بلاغت معروف مىباشند ، منظور نظر ما نيستند و ارتباط چندانى با اجتهاد ندارند . اگرچه احيانا برخى از مسائل علم معانى ( مثل مباحث قصر حقيقى و اضافى و . . . ) يا دانش بيان مثل حقيقت و مجاز و كنايه ) ارتباط به اجتهاد دارد ، ولى اين مسائل هم در حدّ لازم و كافى در مقدّمهء علم اصول فقه مطرح مىشود . عمده نياز اجتهاد به سه علم ديگر عربيّت ( صرف و نحو و لغت ) است و سبب نيازمندى آن است كه منابع اجتهاد و استنباط احكام شرعيّه ، كتاب خدا و سنّت معصومين ( ع ) است كه اين‌ها هم به زبان عربى هستند و مجتهد بايد عارف به لغت عرب باشد تا معانى واژه‌هاى كتاب و سنّت را بشناسد و نيز آگاه به صرف باشد تا واژه‌ها را ريشه‌يابى كند و . . .\r\nامّا مقدار حاجت را با فى الجملة بيان مىكنند ؛ يعنى لزومى ندارد كه مجتهد از تمام\r\n\r\n","description":"","footnote":"","page_name":" 378 ","page_number":386},
  {"content":"\r\n\r\nمعانى لغات عربى و از تمام قواعد صرفى و نحوى باخبر باشد و هم‌اكنون حضور ذهن داشته باشد . بلكه چنين چيزى معمولا و عادتا امكان‌پذير نيست و لازم نيست يك اديب به تمام معنى باشد ، بلكه كافى است به قدرى آگاهى داشته باشد كه اگر نياز به فهم لغتى پيدا كرد ، بداند و بتواند به كتب مربوطه و باب مربوطه مراجعه كند و معناى لغت يا ريشهء آن را بدست آورد و عمده تهيّؤ و آمادگى است .\r\n2 - دانش تفسير قرآن : مجتهد بايد عارف به تفسير هم باشد ؛ امّا نه تفسير كلّ قرآن ، بلكه تفسير آيات الاحكام ؛ يعنى آياتى كه در رابطه با احكام شرعيّه است ( و مشهور آنها را پانصد آيه دانسته‌اند . ) را بداند و وجه نيازمندى اجتهاد به علم تفسير آن است كه چه‌بسا آيه‌اى اجمال دارد يا قرينه بر خلاف ظاهر دارد و بدون علم به تفسير نمىتواند آنها را بفهمد . البته باز فى الجملة نياز دارد ؛ يعنى به مقدارى كه اگر احتياج پيدا كرد ، بداند كه به چه كتابى مراجعه كند و از چه آيه‌اى و چگونه از آن بهره‌مند شود . و بيش از اين لازم نيست كه به همهء جزئيّات آيات الاحكام بالفعل و يك جا واقف باشد . باز مهم آمادگى است نه آگاهى فعلى .\r\n3 - علم اصول فقه : مهم‌ترين ركن اجتهاد و جزء اخير علّت تامّهء استنباط دانش اصول فقه است و اگر همهء دانشهاى ديگر هم فراهم باشد ، باز بدون بهره‌گيرى از فنّ اصول فقه ، اجتهاد امكان‌پذير نيست . سرّ مطلب آن است كه هيچ مسأله‌اى از مسائل نظرى و استدلالى فقه را نخواهيم يافت ؛ مگر اينكه به يك يا چند قاعدهء اصولى نيازمند باشد ( مثلا امر اقيموا الصلاة كه به ظاهرش معناى روشن دارد ، ولى لااقل دو قاعدهء مهمّ اصولى بايد در آن لحاظ شود كه يكى ظهور امر در وجوب است و ديگرى حجّيت ظهور است . ) و اصولى و اخبارى از اين قواعد مستغنى نيستند اگرچه شيوهء كار آن دو متفاوت است ؛ يعنى اصولىها براى اين قواعد يك علم جدا تأسيس كرده و كتابهاى مستقلّى به عنوان اصول فقه ( معالم الاصول ، قوانين الاصول ، معارج الاصول ، فرائد الاصول ، كفاية الاصول ، عناية الاصول ، منتهى الاصول و . . . ) نگاشته‌اند ؛ ولى اخبارىها چنين نكرده‌اند و تنها در مقدّمهء كتابهاى فقهى و حديثى خود يا در آغاز هر مسأله‌اى از كتاب خويش به قاعده يا قواعد اصولى آن\r\n\r\n","description":"","footnote":"","page_name":" 379 ","page_number":387},
  {"content":"\r\n\r\nاشاره كرده‌اند .\r\nقوله : و تدوين تلك : عمده ايراد اخبارى به اصولى آن است كه دانش اصول فقه در عصر امامان نبوده و بعدها مجتهدين عامّه اختراع كرده‌اند و فقيهان شيعه هم از آنها پيروى كرده‌اند و چون در آن زمان نبوده ، پس بدعت است . بدعت هم حرام است و ما حق نداريم علم جدايى بنام علم اصول فقه بنويسيم و داشته باشيم .\r\nولى پاسخ ما اين است كه اوّلا بسيارى از قواعد اصولى از خود ائمه ( ع ) اخذ شده است و در اين جاى ترديد نيست . ثانيا مرحوم صدر در كتاب تأسيس الشيعة ثابت كرده كه مبتكران علم اصول فقه دانشمندان شيعه بودند نه اهل سنّت . « 1 »\r\nثالثا دانشهاى ديگرى از قبيل علم صرف و نحو و فقه و حديث و رجال هم به شكل امروزىاش ( كه تكامل يافته است . ) در عصر ائمه ( ع ) نبوده . پس بايد اين‌ها را هم بدعت بدانيد و خود شما هم نبايد كتب فقهى بنگاريد ؛ چون بدعت است .\r\nرابعا مگر هر بدعتى حرام است ؟ مرحوم شهيد ثانى در شرح لمعه از قول بعضىها بدعت را به تعداد احكام خمسه تقسيم كرده و گاهى بدعت واجب است و . . . « 2 »\r\nخامسا در زمان ائمه ( ع ) نيازى به تدوين اين قواعد نبوده تا دانش جدا داشته باد ؛ ولى امروزه شديدا به اين قواعد نيازمنديم و بايد در يك جايى اين‌ها را مبوّب و منظّم كرد .\r\nسادسا مگر علم جديد نوشتن بدعت است ؟ خلاصهء كلام اينكه نه اخبارى و نه اصولى هيچ‌كدام از مسائل اصولى مستغنى نيستند و آنچه را كه در اصول به عنوان مبانى اتّخاذ كرده‌اند ، در فقه بر همان اساس استنباط و اجتهاد مىكنند .\r\nقوله : نعم يختلف : البتّه نياز به قواعد اصولى يكسان نيست ، بلكه برحسب مسائل مختلف و زمانهاى گوناگون و افراد متفاوت ، فرق مىكند ( زيرا چه‌بسا مسأله‌اى آسان‌تر است و نيازش به قواعد اصولى كمتر است . ) و نيز در صدر اوّل و در زمان امامان ( ع ) اجتهاد خيلى بسيط و قليل المئونة بوده ، ولى امروزه خيلى پيچيده‌تر گرديده و گاه نياز داريم كه\r\n\r\n\r\n","description":"","footnote":"\r\n( 1 ) - تأسيس الشيعة لعلوم الاسلام ، ص 310 به بعد .\r\n( 2 ) - لمعهء دمشقيّه ، ج 1 ، ص 247 - 246 .\r\n","page_name":" 380 ","page_number":388},
  {"content":"\r\n\r\nچندين معضل اصولى را حلّ كنيم تا به يك حكم فرعى فقهى نائل شويم . ( و نيز چه‌بسا شخص از راههاى گوناگون قاطع مىشود و قطع او حجّت است و كمتر نيازمند قواعد اصولى مىشود ، ولى نوع اشخاص چنين نيستند و قدم‌به‌قدم نياز به استفاده از قواعد اصولى دارند . ) بنابراين مهم‌ترين علم مورد نياز مجتهد ، علم اصول فقه است .\r\n\r\n","description":"","footnote":"","page_name":" 381 ","page_number":389},
  {"content":"\r\n\r\n\r\nفصل چهارم تخطئه و تصويب\r\nمعناى تخطئه آن است كه گهگاهى مجتهد در اجتهاد و استنباطش دچار اشتباه مىشود و بيراهه مىرود و خلاف واقع نظر مىدهد . معناى تصويب آن است كه هرگز مجتهد در حكم و فتوايش خطا نمىكند و هميشه مصيب است . حال در مسائل عقلى و امور مربوط به واقعيّات و حقايق خارجى كه مابازاء خارجى و مطابق واقعى دارند و وراى درك و فهم و رأى مجتهد در خارج موجودند يا در عالم واقع و نفس الامر وجود دارند و كلا در علوم عقليّه از قبيل فلسفه و كلام و رياضيّات و . . . همهء مسلمانان به اتفاق كلمه طرفدار تخطئه هستند ؛ يعنى مىگويند كه ممكن است مجتهد و صاحب‌نظرى در اين امور دچار اشتباه شود و محال است كه دو يا چند نفر نظرات متفاوت و متقابلى داشته باشند و همهء آنها مصيب و بر حق باشند . فى المثل در فلسفه عدّه‌اى حركت جوهرى اشياء مادّى را قبول دارند و جماعتى انكار مىكنند و واقع يكى از آن دو مىباشد . بنابراين رأى ديگر حتما باطل و اشتباه است ؛ و گرنه سر از اجتماع نقيضين با ارتفاع نقيضين و مانند آن درمىآورد . يا مثلا در رياضيّات يكى مىگويد كه چهار به توان چهار ، شانزده مىشود و ديگرى مخالف اين مطلب باشد كه قطعا يك نظريّه خطاست . يا در علم كلام عدّه‌اى صفات خداوند را عين ذات او مىدانند و عدّه‌اى صفات الهى را زائد بر ذات او مىدانند و قطعا يكى از آن دو صدق و حق و مطابق واقع است و ديگرى باطل و كذب محض است و محال است كه در خارج هم صفات الهى عين ذات او باشند و هم زائد بر ذات يا نه اين باشد و نه آن .\r\nانّما الكلام در مسائل شرعى و اعتبارى است كه چندين مجتهد در هر عصر يا هركدام\r\n\r\n","description":"","footnote":"","page_name":" 382 ","page_number":390},
  {"content":"\r\n\r\nدر عصرى از اعصار فتاواى گوناگون در حكمى از احكام دارند ( مثلا عدّه‌اى فتوا به وجوب فلان امر داده‌اند ، عدّه‌اى به حرمت آن فتوا داده‌اند ، دسته‌اى به استحباب و دستهء چهارم به كراهت و دستهء پنجم به اباحه فتوا داده‌اند . و پنج اجتهاد متضاد و متقابل در مسئله وجود دارد . )\r\nدر اينجا هم دانشمندان و فقيهان شيعه به اتّفاق كلمه طرفدار تخطئه هستند و مىگويند كه خداى را در هر واقعه حكمى است كه بر اساس ملاكات ( مصالح يا مفاسد ) جعل و تشريع شده و در حق عالم و جاهل مشترك است و آن حكم ثابت و غير قابل تغيير است و مجتهد كه از ادلّه و امارات حكم ظاهرى را استنباط مىكند ، گاهى مطابق حكم واقعى الهى است كه عند اللّه و در لوح محفوظ ثبت و ضبط است . در اين صورت مصيب است و يا مخالف واقع است . در اين صورت خطا كرده و محال است كه همهء پنج فتواى مذكور صواب و حق و مطابق واقع باشد ؛\r\nولى دانشمندان اهل سنّت با همهء فرقى كه دارند به اتّفاق كلمه طرفدار تصويب هستند و شعارشان اين است كه كلّ مجتهد مصيب « 1 » و مىگويند كه خداوند به تعداد آراء و انظار مجتهدين حكم دارد . بنابراين هر مجتهدى به هر حكمى رسيد همان حكم الهى است . در حق وى و مقلّدانش و اگر چنين شد ، خطا معنا ندارد و هيچ مجتهدى دچار اشتباه نمىشود .\r\nقوله : و لا يخفى انّه : مرحوم آخوند براى تبيين نظريّهء اهل سنّت و ابطال آن مقدّمهء كوتاهى ذكر مىكنند .\r\nاصولا اجتهاد در حكم يك موضوع و واقعه بدون داشتن حكم واقعى معقول نيست ؛ زيرا اجتهاد عبارت شد از بذل وسع و تمام توان براى استنباط احكام الهى و تحصيل ظن يا قطع به حكم شرعى و پرواضح است كه تا حكم در واقع و صرف‌نظر از اجتهاد مجتهد وجود نداشته باشد تحصيل ظن يا قطع به آن معقول نيست ، فحص و كاوش از آن بىمعنى است و فحص از امر معدوم است . بنابراين حتما بايد در واقع حكمى باشد تا مجتهد در\r\n\r\n\r\n","description":"","footnote":"\r\n( 1 ) - المستصفى ، ج 2 ، ص 57 .\r\n","page_name":" 383 ","page_number":391},
  {"content":"\r\n\r\nظاهر در صدد استنباط آن باشد و از منابع به آن حكم برسد .\r\nقوله : فلو كان غرضهم : با توجّه به مقدّمهء مذكور تصويب سه معنى دارد .\r\n1 - خداوند در واقع احكامى دارد به تعداد آراء مجتهدين و پيش از اينكه مجتهدين اجتهاد و استنباط كنند اين احكام گوناگون را جعل و تشريع فرموده و تمام آنها در واقع هستند و ضمنا چون علّام الغيوب است مىدانست كه هر مجتهدى برطبق يكى از اين چند حكم واقعى فتوا خواهد داد و بعد هم كه مجتهدين در خارج پيدا مىشوند و اجتهاد مىكنند . هر فرد يا گروهى به يكى از آن احكام واقعى مىرسند ،\r\nو اين فتاواى مجتهدين ، هم احكام واقعى است ( چون عند اللّه هم حكم همين است ) و هم احكام ظاهرى است ( چون از امارات ظنّيه بدست آمده و اماره يا اصل عملى بيانگر حكم ظاهرى است . ) بنابراين همهء فقيهان مصيب خواهند بود و هيچ‌كدام خطا نمىكنند .\r\n2 - خداوند در واقع و لوح محفوظ هيچ حكمى ندارد و صفحهء لوح محفوظ خالى از هر حكمى است و منتظر آراء و انظار فقيهان است و آنچه را كه اين‌ها فتوا داده‌اند ، همان در لوح محفوظ ثبت و ضبط مىشود و احكام الهى تابع آراء مجتهدين است ، و پس از فتواى مجتهد خداوند هم حكمى برطبق آن جعل و انشاء مىفرمايد .\r\nبنابراين هم اشتباه معنى ندارد ؛ زيرا قبل از اجتهاد مجتهد حكمى نبوده تا اين رأى با آن سنجيده شود و صدق و كذبش ظاهر شود . كذب عدم مطابقت با واقع است ، خطا يعنى با واقع منطبق نباشد و اينجا واقعى نيست كه خطا تحقّق يابد . ( همانند انشائيّات كه قابل تحمّل صدق و كذب نيستند و كسى نمىتواند بگويد اين امر مولى و آمر صدق است يا كذب . )\r\n3 - خداوند در واقع و وراء آراء مجتهدين حكمى را جعل و انشاء فرموده و ثابت است ؛ ولى چنين نيست كه عالم و جاهل در آن شريك باشند ، بلكه اگر كسانى به واقع عالم شدند ، در حق آنها همان حكم واقعى فعلى مىشود ؛ و اگر كسانى به واقع نرسيدند و فتواى ديگرى دادند ، در حق آنان حكم واقعى در مرحلهء انشاء و جعل باقى مىماند و همين مؤدّاى اجتهاد و استنباط براى آنان حكم فعلى است و حقيقتا حكم است و داراى ملاك\r\n\r\n","description":"","footnote":"","page_name":" 384 ","page_number":392},
  {"content":"\r\n\r\n( مصلحت يا مفسده ) است و باز اشتباه معنى ندارد و مجتهد كارى به واقع ندارد ، بلكه هرچه را استنباط كرد حكم الهى فعلى در حقّ او همين است و مصيب است .\r\nشايد منظور آخوند ( ره ) اين باشد كه چه كسانى كه عالم به واقع مىشوند و چه جاهلين در حق همه همين مؤدّاى اماره و اجتهادشان حكم فعلى حقيقى است و واقع در مرحلهء جعل و انشاء باقى مىماند .\r\n( معناى چهارمى نيز در حاشيهء مرحوم مشكينى آمده كه خداوند در هر واقعه‌اى حكم واحدى دارد كه در واقع جعل و تشريع شده ، آنگاه اگر فتواى مجتهد مطابق آن در آمد كه چه‌بهتر ؛ و اگر مخالف آن بود ، آن حكم واقعى مضمحل و نابود مىشود و حكم مجتهد به جاى آن در لوح محفوظ ثبت و ضبط مىشود . كه باز هم خطا معنى ندارد و هر مجتهدى مصيب است . )\r\nحال منظور اهل سنّت از تصويب كدام معنى است ؟ اگر منظورشان معناى اول باشد ، خواهيم گفت تصويب به اين معنى محذور عقلى ندارد و مستلزم محال نيست ، ولى از ديدگاه شيعه هم اجماع و هم اخبار متواتره داريم ، مبنى بر اينكه خداوند در هر واقعه داراى يك حكم واقعى است كه عالم و جاهل در آن شركت دارند نه اينكه داراى احكام عديده به عدد آراء مجتهدين باشد و از اين زاويه به عقيدهء ما شرعا چنين تصويبى باطل است .\r\n( به قول مرحوم صاحب فصول : و منها تواتر الاخبار المرويّة عن الائمة الاطهار ( ع ) الدالّة على انّ للّه فى كل واقعة حكما معيّنا بيّنه لنبيّه و بيّنه نبيّه لوصيّه الى ان ينتهى البيان الى آخر الاوصياء فجميع الاحكام محفوظة عنده مخزونة لديه حتى مثل ارش الخدش فما دونه و هذه الاخبار و ان كانت واردة بعبارات مختلفة و الفاظ متفاوتة الّا انها مشتركة الدلالة على ما ذكرناه فهى متواترة بالمعنى . ) « 1 »\r\nقوله : و لو كان غرضهم : اگر منظور عامّه از تصويب ، معناى دوّم آن باشد ، خواهيم گفت كه چنين تصويبى اصلا معقول نيست و عقلا محال است نه اينكه عقلا ممكن باشد ، ولى\r\n\r\n\r\n","description":"","footnote":"\r\n( 1 ) - الفصول الغرويّة ، ص 407 - 406 .\r\n","page_name":" 385 ","page_number":393},
  {"content":"\r\n\r\nشرعا دليل بر ردّش داشته باشيم ، و سرّ استحالهء عقلى همان است كه در مقدّمه آورديم كه اجتهاد و تفحّص از امر معدوم و چيزى كه هيچ خبر و اثرى از آن نباشد معقول نيست .\r\n( علاوه بر اينكه مستلزم دور است ؛ زيرا ظن به حكم وابسته به خود حكم است و حكم هم با همين ظنّ و اجتهاد حاصل مىشود و وابسته به اين است و اين دور صريح است . )\r\nقوله : الّا ان يراد : اگر منظور اهل سنّت معناى سوّم تصويب باشد ، خواهيم گفت كه تصويب به اين معنى هم اگرچه امتناع عقلى ندارد و ممتنع نيست و بلكه بر مسلك سببيّت و موضوعيّت در باب امارات كه خود عامه طرفدار آن هستند . اين معنا كاملا درست است ؛ زيرا معناى سببيّت اين است كه اماره ( خبر ثقه يا اجتهاد مجتهد كه هر دو اماره‌اند . ) وقتى بر حكمى از احكام دلالت كرد ، قيام اماره علّت تامّه مىشود براى حدوث ملاك و مصلحت برطبق مؤداى اماره ، و مفاد اماره يك حكم حقيقى نفسى مىشود و همين مؤداى اماره وظيفهء فعلى است و مكلف را به مصالح ملزمه مىرساند و نيازى ندارد كه حكم واقعى در حق او فعلى شود . پس حكم واقعى در مرحلهء انشاء مىماند و همين مؤدّاى اماره به فعليّت مىرسد ؛\r\nولى اشكال ما به تصويب به معناى سوّم در اصل مبناست كه ما سببيّت امارات را قبول نداريم و طرفدار طريقيّت هستيم و عدّه‌اى از ما مىگويند كه برطبق اماره حكمى جعل مىشود ، لى حكم حقيقى نفسى و مصلحت‌دار نيست ، بلكه حكم طريقى است و عدّه‌اى مثل مرحوم آخوند مىگويند برطبق مؤداى اماره حكمى جعل نمىشود و مفاد ادلّهء حجّيت اماره جعل حكم نيست ، بلكه جعل حجّيت است و از اين نظر اماره و قطع فرقى ندارند و هر دو طريق به سوى واقع هستند و اگر مطابق واقع باشند ، همان واقع را در حق ما منجّز مىكنند ؛ و اگر مخالف واقع باشند ، موجب عذر مىشوند . نه اينكه برطبق آنها حكم مصلحت‌دارى پيدا شود . روى اين مبنا مىگوئيم كه اگر اجتهاد مجتهد مطابق واقع بود كه همان حكم واقعى به درجهء فعليّت و تنجّز مىرسد و حكم ديگرى نيست . و اگر خطا كرد و خلاف واقع بود ، فقط موجب عذر است نه اينكه برطبق اجتهاد او حكم جديدى درست شود و به اندازهء حكم واقعى داراى ملاك و مناط باشد و حقانيّت مسلك طريقيّت در اوايل\r\n\r\n","description":"","footnote":"","page_name":" 386 ","page_number":394},
  {"content":"\r\n\r\nمبحث امارات تبين شد .\r\nقوله : و ربّما يشير اليه : جمله‌اى در ميان اماميّه معروف است كه از زمان علّامه به بعد معروف شده كه مىگويند : « ظنّية الطريق لا ينافى قطعيّة الحكم » « 1 » ؛ يعنى منافاتى ندارد كه طريق به سوى حكم ظنّى باشد و از خبر ثقه يا اجتهاد مجتهد به حكمى برسيم ولى خود حكم قطعى باشد . حال شايد منظور گويندگان اين سخن همان تصويب به معناى سوّمى باشد كه از طريق ظنّى به يك حكم قطعى ( وظيفهء فعلى نفسى و ملاك‌دار ) مىرسيم . و با مسلك سببيّت منطبق شود . البته شايد هم مرادشان اين باشد كه و لو از راه ظنّ رفته‌ايم ولى حكمى كه بدست آمده وظيفهء فعلى و ظاهرى همين است ؛ و اگر انجام ندهيم معذور نيستيم ، نه اينكه حتما داراى ملاك و مصلحت هم باشد .\r\nقوله : نعم بناء . . . : اين فراز در واقع اشكال ما به تصويب به معناى سوّم است كه گفتيم بر مسلك سببيّت قابل قبول است ؛ ولى بر مسلك طريقيت ناتمام است و قبلا توضيح وافى داديم و نيازى به اعاده نيست .\r\nنتيجه : اماميّه در احكام شرعى نيز طرفدار تخطئه هستند .\r\n\r\n\r\n","description":"","footnote":"\r\n( 1 ) - معالم الاصول ، ص 24 .\r\n","page_name":" 387 ","page_number":395},
  {"content":"\r\n\r\n\r\nفصل پنجم تبدّل رأى مجتهد\r\nهرگاه مجتهد در زمان سابق ( مثلا ده سال پيش تا حال ) دربارهء فلان مسئله اجتهاد و رأى خاصّى داشت ( مثلا جمعه را واجب مىدانست يا نماز را بدون سوره واجب مىدانست . ) و مدّتها خود و مقلّدانش طبق رأى قديم عمل كرده بودند ( حال فرقى ندارد كه اجتهاد قديم قاطع بود يعنى قطع به وجوب فلان امر پيدا كرده بود و يا ظنّى بود ؛ يعنى از طريق امارهء معتبره فتوا به وجوب مىداد و يا بر اساس اصلى از اصول عمليّهء شرعيّه مثل استصحاب ، فتوى به وجوب مىداد . ) در زمان لاحق ( پس از ده سال يا از حالا به بعد ) از سه حال خارج نيست :\r\n1 - كماكان قرض و محكم بر همان اجتهاد سابق باقى و پايدار است و همان را حق مىداند . در اين فرض تكليف روشن است ؛ زيرا از حالا به بعد نيز طبق همان اجتهاد بايد عمل كند و تغيير و تبدّلى پيش نيامده .\r\n2 - از اجتهاد قديم برگشته و تبدّل رأى پيدا كرده و اجتهاد جديد بر خلاف اجتهاد قديم حكم مىكند ؛ يعنى با فحص بيشتر فعلا به اين نتيجه رسيده كه در روز جمعه در عصر غيبت نماز ظهر واجب است ، يا نماز با سوره واجب است يا صيغهء عقد بايد به عربى باشد و . . . ( باز فرق ندارد كه اجتهاد جديد قاطع باشد يا ظنّى يا بر اساس اصل عملى باشد . )\r\n3 - اجتهاد سابق مضمحلّ و نابود گرديده و ديگر از يقين يا ظنّ به حكم سابق خبرى نيست ؛ ولى هنوز اجتهاد جديدى هم نكرده يا اگر كرده ، به نتيجه‌اى نرسيده و فعلا متحير و سرگردان است و رأى جديدى بر خلاف رأى قديم پيدا نكرده ولى اجمالا مىداند كه رأى\r\n\r\n","description":"","footnote":"","page_name":" 388 ","page_number":396},
  {"content":"\r\n\r\nقديمش باطل بوده است .\r\nدر فصل پنجم همين دو صورت مورد بحث است . يك بحث راجع به اعمال آينده است كه خود مجتهد و مقلدينش از حالا به بعد چگونه رفتار كنند ؟ اين تكليفش روشن است و آن اينكه :\r\nدر صورت دوّم كه رأى و اجتهاد جديد پيدا كرده ، حتما بايد طبق آن رفتار كند ؛ يعنى از اين پس روز جمعه نماز ظهر بخواند ، نمازهايش را با سوره بخواند و . . . ( و ضمنا فرق ندارد كه اجتهاد قديم و جديد هر دو قطعى باشند يا هر دو ظنّى باشند يا هر دو بر اساس اصل عملى باشند و يا مختلف و متفاوت باشند يعنى قبلا قاطع بود ولى حالا قطع خود را از دست داده و ظنّ به حكم جديد دارد و . . . )\r\nدر صورت سوّم هم كه فعلا رأى خاصّى ندارد ، بايد احتياط كند و نمازها را با سوره بخواند ، ظهر و جمعه بخواند ، و . . . انّما الكلام در اعمال سابقه است ؛ يعنى عبادات و معاملاتى كه طىّ ده سال گذشته طبق اجتهاد قديم انجام داده است و الآن كه تبدّل رأى پيدا كرده معتقد است كه آن اعمال كمبود داشته و فاقد جزء يا شرطى بوده و در واقع باطل بوده‌اند ، آيا آنچه تا به حال انجام داده صحيح و مجزى است و نيازى به اعاده و قضاء ندارد ؟ يا تمام آنها باطل و بىاثر و بىثمر بوده و همه را بايد از سر بگيرد و اعاده نمايد ؟\r\nاينجاست كه مرحوم آخوند دو مقام از بحث منعقد كرده‌اند :\r\n1 - مقتضاى قاعدهء اوّليّه و حكم عقل با صرف‌نظر از دليل خاص چيست ؟\r\n2 - مقتضاى قاعدهء ثانويّه و ادلّهء خاصّه كدام است ؟\r\nدر مقام اوّل فعلا به صورت سربسته مىفرمايد : بايد با تمام اين اعمال به نوع عمل باطل برخورد كند و آنها را كان لم يكن بگيرد و پيش از هر توضيحى به سراغ قاعدهء ثانويّه رفته و مىفرمايد كه قاعدهء اوّلى بطلان است . در صورتى كه دليل خاصّى بر صحت اعمال ماضيه دلالت نكند ، ولى خوشبختانه دليل خاص داريم و آن سه دليل است :\r\n1 - حديث معروف لا تعاد كه مىگويد نماز فقط از پنج چيز ( وقت ، قبله ، طهور ، ركوع ، سجود ) اعاده دارد ؛ يعنى اگر يكى از اين امور خمسه در نماز انجام نشود ( از روى جهل\r\n\r\n","description":"","footnote":"","page_name":" 389 ","page_number":397},
  {"content":"\r\n\r\nباشد كه مورد بحث ماست يا از روى سهو و نسيان باشد . ) اعاده لازم دارد ، و از غير اين‌ها اگر جزء يا شرطى مختلّ شده اعاده لازم نيست . « 1 » پس حديث لا تعاد در باب نمازهايى كه خوانده و فعلا معتقد است كه كمبود داشته و فاقد سوره بوده ، حكم به صحّت نماز مىكند .\r\nالبته فى الجملة يعنى در غير پنج امر مذكور .\r\n2 - بعضىها ادّعاى اجماع كرده‌اند كه در مطلق عبادات مطلب از اين قرار است كه اگر جزء يا شرطى مختلّ شده و طرف هم معذور بوده ؛ يعنى اجتهادش او را به اين نتيجه رسانده بود و قاصر است نه مقصّر . بعد از سالها كه متوجّه شد و اجتهاد جديد پيدا كرد اعاده لازم نيست و همان عبادات گذشته از او مقبول است .\r\n3 - حديث معروف رفع كه در مطلق اعمال عبادى و معاملى مىفرمايد : « رفع ما لا يعلمون » ؛ « 2 » يعنى آنچه از اجزاء و شروط و اعمال كه نسبت به آنها جاهل بوديد از دوش شما برداشته شده و نسبت به آنها آزاديد و به عقيدهء مرحوم آخوند اين حديث بر ادلّهء اجزاء و شرايط حكومت ظاهرى دارد و دايرهء آنها را محدود و مضيّق مىكند و آنها را مخصوص فرض علم مىكند و در فرض جهل و شك اصلا فلان امر جزء يا شرط نبوده و عبادت يا معامله نقصى نداشته تا نياز به اعاده يا قضاء داشته باشد .\r\nقوله : و ذلك فيما كان : حال اگر ادلّهء خاصّه به عقيدهء كسى كامل باشد ، نوبت به قاعدهء اوّلى و حكم عقل نمىرسد ؛ ولى اگر كسى در اين‌ها مناقشه كرد ( مثلا حديث لا تعاد را برفرض نسيان حمل كرد نه فرض جهل ، اجماع مذكور را هم كه اجماع منقول به خبر واحد است حجّت ندانست و حكومت حديث رفع را هم قبول نكرد . ) و دستش از ادلهء خاصّه كوتاه شد ، نوبت مىرسد به مقتضاى قاعدهء اوّليه كه قبلا به طور مجمل اشاره كردند كه على القاعده اعمال سابقه كمبود داشته و باطل است و بايد اعاده يا قضا شوند ؛\r\nولى از اين فراز به بعد مبسوطا بيان مىكنند كه مسئله چهار صورت داد . در دو صورت مقتضاى قاعده بطلان است و در دو صورت حكم به صحّت اعمال سابقه مىشود :\r\n\r\n\r\n","description":"","footnote":"\r\n( 1 ) - وسائل الشيعة ، ج 4 ، ص 934 ، حديث 5 ، باب 10 از ابواب ركوع .\r\n( 2 ) - اصول كافى ، ج 2 ، ص 463 ، حديث اوّل .\r\n","page_name":" 390 ","page_number":398},
  {"content":"\r\n\r\n1 - در زمان سابق اجتهادى كه داشت قاطع بود ؛ يعنى بر اساس دلايلى يقين كرده بود كه نماز جمعه واجب است يا بيع به فارسى هم نافذ است و . . . و اينك آن سبو بشكست و آن پيمانه ريخت ؛ يعنى آن يقين از بين رفته و اجتهاد قديم نابود گرديده و فعلا قاطع به وجوب ظهر است يا ظنّ معتبر برآن دارد .\r\nدر اين فرض مقتضاى قاعده اعادهء عبادات و معاملات گذشته است ؛ زيرا اگر يقين سابق او تا قيامت باقى مىماند و آنجا كشف خلاف مىشد ، معذور بود ؛ ولى حالا كه پس از ده سال در همين دنيا كشف خلاف شد و فهميد كه يقين او جهل مركّب بوده و فرض هم اين است كه يقين طريق محض به سوى واقع است و بر اساس آن حكم جديدى جعل و تشريع نمىشود و اين طريق على الفرض ما را به واقع نرسانده و الآن مىبينيم كه دستمان خالى است و امكان تدارك و جبران هم وجود دارد كه عمل را اعاده كنيم و دوباره انجام دهيم . با اين اوضاع و احوال عقل هيچ عاقلى او را معذور نمىدارد و ملزم به انجام اعمال سابقه مىكند تا به مصلحت ملزمه و سعادت ابدى برسد و تحمّل هرگونه سختى را بر او روا مىدارد . پس در اين صورت كه قاعده بطلان است .\r\n2 - قوله : و كذلك فيما كان : اجتهاد سابق ظنى و بر اساس طريق معتبر شرعى ( خبر واحد ثقه يا ظاهر كتاب ) بود و خيال مىكرد وظيفه همين است كه ظاهر اطلاقى يا عمومى آيه مىگويد يا خبر واحد ثقه مىگويد ؛ ولى پس از ده سال كشف خلاف شد و تازه متوجّه شد كه عموم آيه منظور نبوده و مخصّصى داشته ، اطلاق مقيّدى داشته ، فلان حقيقت قرينه بر مجاز داشته ، و فلان خبر ثقه معارض قوىتر داشته و حالا رأيش عوض شده است .\r\nدر اين فرض هم اگر تا آخر عمر كشف خلاف نشد ، وى در قيامت معذور بود ؛ ولى حالا كه پس از ده سال كشف خلاف شد و مسلك ما هم اين است كه آن اماره‌اى كه در ده سال گذشته مدرك مجتهد بود طريق محض به سوى واقع بود و برطبق مؤداى آن يا اصلا حكمى جعل نمىشد ( كه مسلك مرحوم آخوند همين بود ) و يا اگر هم حكمى جعل شد ، يك حكم ظاهرى طريقى بود كه فاقد هرگونه ملاك و مصلحتى بود و طبل توخالى بود ، در هر حال پس از ده سال مىبيند به واقع نرسيده و بابت عمل به اماره هم مصلحت جديدى\r\n\r\n","description":"","footnote":"","page_name":" 391 ","page_number":399},
  {"content":"\r\n\r\nبه اندازهء واقع نصيب او نشده و امكان رسيدن به مصلحت را هم دارد كه اعاده و قضاء باشد با اين اوصاف عقل هر عاقلى مستقلّ است به اينكه بايد اعاده كند و معذور نيست .\r\nقوله : من غير فرق : قبل از بيان دو صورت ديگر ، تفصيلى از مرحوم صاحب فصول بيان مىكنند و مورد نقد و بررسى قرار مىدهند . صاحب فصول مدّعى شده كه ميان احكام و متعلّقات يا موضوعات احكام فرق است به اينكه موضوع يا متعلّق تاب تحمّل دو اجتهاد مخالف و متضاد را ندارد كه اجتهاد قديم چيزى بگويد و اجتهاد جديد چيز ديگر ولى احكام شرعيّه تاب تحمّل دو اجتهاد را دارد كه تا حال اجتهادش او را به وجوب رسانده بود و از حالا اجتهادش حكم به استحباب مىكند و بالعكس و . . .\r\nدر نتيجه مدّعى شده كه اگر تبدّل رأى در موضوع و متعلّق پيش آيد ، اعاده و قضاء لازم نيست ( مثلا تا حالا سوره را جزء نماز نمىدانست و حالا جزء مىداند . ) و اگر در خود احكام پيش آيد اعاده و قضاء لازم است و قاعدتا اعمال سابقه باطل است ( مثلا تا حالا جمعه را واجب مىدانست و از حالا ظهر را واجب مىداند . )\r\nو جناب صاحب فصول سه دليل هم بر اين تفصيل آورده‌اند :\r\nالف ) همان‌كه در مدّعا اشاره شد كه متعلّقات و موضوعات قابل تغيير و تبدّل نيست و ثابت است و لذا دو اجتهاد متقابل در آن راه ندارد ؛ ولى احكام قابل تغيير و تبديل است و دو اجتهاد را تحمّل مىكند .\r\nب ) اگر بگوئيم كه در موضوعات و متعلقات هم اعاده لازم است عسر و حرج پيدا مىشود و شرعا حكم حرجى در اسلام منفى است .\r\nج ) اگر بگوئيم در متعلقات هم اعاده لازم است هرج‌ومرج پيش مىآيد كه هم موجب اختلال نظام معاش مردم است كه عمرى صرف اعادهء عبادات كنند و هم موجب نزاع ميان مردمان است كه اين ادّعا مىكند فلان كتاب ملك من است ، چون عقد به فارسى بود و ديگرى مدّعى است كه مال من است ، فلان زن زوجهء من است چون طلاقش به فارسى بوده و اثر ندارد و ديگرى مىگويد زوجهء من است و . . . و لذا لزوم اعاده و حكم به بطلان در\r\n\r\n","description":"","footnote":"","page_name":" 392 ","page_number":400},
  {"content":"\r\n\r\nاين فرض محذور دارد ولى در احكام چنين نيست . « 1 »\r\nمرحوم آخوند نخست مىفرمايد ما كه فرق ميان احكام و متعلّقات نمىشناسيم و قبول نداريم ؛ زيرا ادلّهء حجّيت امارات اماره را چه در احكام و چه در موضوعات يكسان حجّت مىكند و آن از باب طريقيّت است و نتيجهء طريقيّت را قبلا آورديم كه طرف به مصلحت واقعى نرسيده و بايد اعاده كند . امّا سه دليل صاحب فصول همگى قابل جواب است :\r\nجواب دليل اوّل : احكام و متعلقات هر دو تاب تحمّل دو اجتهاد را دارند ؛ زيرا در هر دو واقعى هست و مجتهد طىّ ده سال گذشته خيال مىكرد كه واقع فلان امر يا فلان حكم است و حالا متوجّه شد كه خطا كرد و واقع چيز ديگرى بوده و در ناحيهء متعلّق يا حكم اشتباه كرده است . اينكه محذورى ندارد و كسى نگفته واقع عوض شد تا شما بگوئيد نشدنى است .\r\nقوله : لا يكون الّا احيانا : پاسخ دليل دوّم : يك جواب كلّى دارند كه اين تغيير و تبدّل رأى خيلى كم است و لذا منجر به عسر و حرج نمىشود و ادلّهء عسر و حرج هم عسر و حرج فعلى و شخصى را نفى مىكنند و لذا بر حسب اشخاص فرق مىكند در هركجا و براى هركس كه اعاده عسر و حرج دارد لازم نيست و در حق هركس كه چنين نباشد اعاده لازم است و يك جواب نقض مىدهند كه عسر و حرج در مورد احكام نيز وجود دارد و مخصوص متعلّقات نيست و اگر به اين دليل اعاده در متعلقات لازم نيست ، پس بايد در احكام نيز لازم نباشد .\r\nقوله : و باب الهرج و المرج : پاسخ دليل سوّم : نگران هرج‌ومرج نباشيد ؛ زيرا مملكت قانون دارد و حاكم شرع ؛ يعنى مجتهد جامع شرايط در موارد اختلاف و نزاع حكومت و قضاوت نموده و حلّ منازعه و فصل مخاصمه مىنمايد و بالجمله تفصيل صاحب فصول نه امر بيّن و بديهى است كه بدون دليل بپذيريم و نه در كلام ايشان به خوبى تبيين و مبرهن شد تا در برابر برهان تسليم باشيم . پس تفصيل بىوجهى است .\r\n3 - قوله : و امّا بناء : در صورت ثانى بر مسلك طريقيت محاسبه كرديم ؛ ولى در صورت\r\n\r\n\r\n","description":"","footnote":"\r\n( 1 ) - الفصول الغرويّة ، ص 410 - 409 .\r\n","page_name":" 393 ","page_number":401},
  {"content":"\r\n\r\nسوّم بر مسلك سببيت محاسبه مىكنيم . اگر اجتهاد سابقش به حكم اماره بوده و فعلا كشف خلاف شد و ما اماره را علّت تامّه براى حدوث ملاك و مصلحت دانستيم و برطبق مؤداى اماره حكم فعلى نفس و ملاك‌دار درست شد . پس از تبدّل رأى هم وى به مصالح و منافع واقعى عمل رسيده و كمبودى ندارد تا نيازمند اعاده باشد . لذا حكم به صحّت عبادات و معاملات قبلى مىشود .\r\n4 - قوله : و كذلك الحال : اگر اجتهاد قديم بر اساس استصحاب يا برائت شرعى بود ( چون ساير اصولى عقلى هستند و بيانگر حكم ظاهرى نيستند تا سخن از صحت و كفايت باشد . ) مثلا به بركت استصحاب وجوب جمعه را ثابت مىكرد يا با اصل برائت وجوب سوره يا جزئيت آن را برمىداشت و پس از ده سال كشف خلاف شد و الآن يقين يا ظن معتبر دارد كه ظهر واجب است يا نماز با سوره واجب است . در اينجا هم على القاعده عبادات گذشتهء او محكوم به صحت است و اعاده و قضاء لازم نيست ؛ چون در آن ده سال كه در واقع جاهل و شاك بوده وظيفه‌اش عمل به اصل بوده و عمل كرده و كمبودى ندارد تا اعاده لازم باشد .\r\n( منظور آخوند ( ره ) همان مطلبى است كه در مبحث اجزاء فرمودند كه ادلّهء اصول عمليّه بر ادلّهء اجزاء و شرايط واقعى حاكم‌اند و دايره آنها را محدود مىكنند ؛ يعنى دليل جزء يا شرط مىگويد سوره مثلا مطلقا جزء نماز است چه بدانى و چه ندانى و جزء واقعى است و بايد رعايت شود ؛ ولى دليل اصل برائت مىگويد كه در حال شك و جهل سوره جزء نماز نيست و جزئيت آن مخصوص فرض علم است . پس در ده سال گذشته كه وى جاهل بوده در حقّ او همان نماز بدون سوره واجب بوده و آن را هم كه انجام داده و عمل نقصى ندارد تا اعاده لازم داشته باشد . « 1 »\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 133 .\r\n","page_name":" 394 ","page_number":402},
  {"content":"\r\n\r\n\r\nفصل ششم ادلهء جواز تقليد\r\nپنج فصل قبل دربارهء اجتهاد بود و سه فصل باقيمانده پيرامون تقليد است . در فصل اوّل معناى لغوى و اصطلاحى تقليد و دلايل جواز تقليد مورد بحث و بررسى قرار مىگيرد .\r\nامّا معناى لغوى دو معنا در كلمات اهل لغت آمده است .\r\n1 - معناى مشهور و معروف تقليد عبارتست از « جعل القلادة فى العنق » « 1 » يعنى گردن‌بند يا زنجير يا رشته را به گردن آويختن خواه خود شخص گردن‌بند را به گردن آويزد ، مثل قلّدت المرأة تقليدا اى جعلت القلادة فى عنقها « 2 » ؛ يعنى فلان خانم گردن‌بند را به گردن آويخت . و خواه شخصى قلاده را به گردن حيوانى بيندازد مثل تقليد هدى در حج قران حاجى قربانى حج را از ميقات با خود همراه مىبرد و نعلهاى خود را كه در آن نماز خوانده به گردن شتر مىاندازد و اين نامش تقليد هدى است اى جعل القلادة فى عنقه ، يا در جملهء معروف از رسول خدا ( ص ) مىخوانيم : قلّدوا الخيول و لا تقلّدوها الاوتار ؛ « 3 »\r\nيعنى اسبهايتان را براى جنگ با دشمنان خدا تقليد كنيد ! يعنى زين كنيد و افسار و دهنه به گردن آنها بيندازيد نه براى خون‌خواهيهاى جاهلى . و خواه شخصى قلادة را به گردن شخصى ديگر بياويزد ، مثل مدالى كه رئيس فدراسيون فلان رشتهء ورزشى به گردن قهرمانان مىاندازد . و بعدها از اين معناى محسوس توسعه يافته و در امور غير محسوس نيز\r\n\r\n\r\n","description":"","footnote":"\r\n( 1 ) - لسان العرب ، ج 3 ، ص 367 ؛ تاج العروس ، ج 2 ، ص 475 ، و . . .\r\n( 2 ) - المصباح المنير ، ج 2 ، ص 197 ، مادّه قلد .\r\n( 3 ) - مجازات نبويّه ، ص 257 ؛ مستدرك الوسائل ، ج 8 ، ص 260 .\r\n","page_name":" 395 ","page_number":403},
  {"content":"\r\n\r\nاطلاق شده چنان كه در مورد رشتهء محبّت شاعر مىگويد :\r\n رشته‌اى بر گردنم افكنده دوست * مىبرد آنجا كه خاطرخواه اوست . \r\nو مثل رشتهء خلافت كه در روايت مىخوانيم : الخلافة قلّدها رسول اللّه ( ص ) عليّا ( ع ) ؛ « 1 » يعنى رسول خدا ( ص ) به امر الهى رشتهء خلافت را به گردن على ( ع ) آويخت . در مورد بحث ما تقليد مصطلح كه عوام از مجتهد دارند هم مىتواند به اين معنا باشد كه مقلّدين قلادهء عمل خود را به گردن مجتهد مىاندازند ( كنايه از اينكه مجتهد در برابر اعمال آنان مسئول است و اگر در فتوا دادن كوتاهى كرده باشد ، از ناحيهء آنان نيز مورد بازخواست قرار مىگيرد كه چرا اعمال مردم را خراب كرده است . ) و هم به اين معنا باشد كه مجتهد قلادهء فتواى خويش را به گردن مقلّدين افكنده و آنها را به هر سو كه بخواهد مىكشاند و آنان پيرو فتواى او هستند .\r\n2 - معناى ديگرى هم بعضا ذكر كرده‌اند كه « متابعة الغير من غير تأمّل و نظر » باشد ؛ يعنى انسانى كوركورانه و بدون كمترين دقّت و فكرى از ديگرى پيروى نمايد و هر كارى او مىكند اين نيز بكند . نظير جوانى كه عروسى كرده بود ؛ ولى غسل جنابت نمىدانست .\r\nعروس خانم به او گفت به حمام مسلمين برو و ببين كه هر كارى مىكنند ، تو نيز همين را انجام بده . وى به حمّام رفت و ديد مردى در حال غسل كردن است آمد و مقابل او ايستاد و هر كارى او مىكرد ، اين نيز انجام مىداد تا آن مرد گمان كرد اين ديوانه است . از خزينه بدر آمد و لباسها را برداشته پا به فرار گذاشت ، آقا داماد همچنين كرد ، آن مرد از ترس افتاد روى خاكها و غش كرد . اين جوان نيز خود را بر روى خاكها افكند و مثل درازگوش خود را خاكمال نمود . كسى او را بدين حال ديد ، پرسيد : « چه مىكنى ؟ » پاسخ شنيد : « در حال غسل كردن هستم ! »\r\nامّا تعريف اصطلاحى : در اصطلاح فقهاء تعاريف گوناگونى براى تقليد بيان شده كه مرحوم آخوند دو تعريف را آورده :\r\n1 - تعريفى كه برگزيدهء خود ايشان است : « التقليد اخذ قول الغير او رأيه للعمل به فى\r\n\r\n\r\n","description":"","footnote":"\r\n( 1 ) - بحار الانوار ، ج 25 ، ص 122 ، حديث 4 .\r\n","page_name":" 396 ","page_number":404},
  {"content":"\r\n\r\nالفرعيّات او للالتزام به فى الاعتقاديّات تعبّدا بلا مطالبة دليل على رأية » تقليد عبارتست از گرفتن گفتار ديگرى ( اگر مشافهة باشد . ) يا رأى و نظر ديگرى ( اگر غير مستقيم و از طريق كتاب و رساله باشد . ) و هدف از اين اخذ و قبول قول يا رأى ديگرى آن است كه اگر مسئله از مسائل عمليّه و فروع فقهى است ، بدان عمل كند ؛ و اگر از مسائل عقيدتى است ، به آن معتقد و ملتزم شود و تسليم قلبى پيدا كند . ( سابقا در باب استصحاب گفته شد كه در مسائل عقيدتى مهم و مقصد اصلى عقد القلب است ، خواه از روى علم و يقين و برهان باشد و يا از روى علم و يقين نباشد كه در جزئيّات امور عقيدتى نوعا چنين بود . ) البتّه اخذ قول يا رأى ديگرى گاهى همراه با استدلال و از روى دليل و علم است كه نامش تقليد نيست .\r\nتقليد آن است كه اين اخذ از روى تعبّد محض باشد ؛ يعنى هيچ‌گونه دليل و برهانى از طرف مطالبه نمىكند و صرفا هرچه او گفت مىپذيرد . همانند طبيبى كه آنچه به مريض دستور مىدهد او مىپذيرد و درصدد عمل به دستورات طبيب برمىآيد .\r\n2 - تعريفى كه جماعتى و از جمله مرحوم صاحب معالم فرموده‌اند : « التقليد العمل بقول الغير من غير حجّة » « 1 » و تقليد را خود عمل كردن به فتواى ديگران دانسته‌اند ، كه در تعريف قبلى تقليد سابق بر عمل و مقدّمه براى عمل بود ، ولى در اين تعريف بر خود عمل اطلاق شده است .\r\nمرحوم آخوند اين تعريف را نمىپسندند . به اين دليل كه تقليد در مقابل اجتهاد است و همان گونه كه اجتهاد پيش از عمل و مقدّم برآن است ، تقليد نيز سابق بر عمل است و اگر بنا باشد تقليد خود عمل باشد . اوّلا تأخّر شىء از خودش لازم مىآيد و يا تقدّم الشّيء على نفسه لازم مىآيد كه محال است .\r\nثانيا لازم مىشود كه اين عمل بدون تقليد باشد و نمىتوان نامش را عمل از روى تقليد ناميد .\r\nقوله : فافهم : اشاره به اينكه بنا شد ما در تعاريف مناقشه نكنيم و تعريفهاى لفظى به اندك مناسبتى جا دارد و از آنجا كه هدف اصلى و غرض مهم از تقليد همان عمل كردن\r\n\r\n\r\n","description":"","footnote":"\r\n( 1 ) - معالم الاصول ، ص 236 .\r\n","page_name":" 397 ","page_number":405},
  {"content":"\r\n\r\nاست و تقليد و اخذ مقدّمهء عمل است ، لذا تعريف به مهمّ كرده‌اند و از اين‌گونه تعاريف در علوم و فنون فراوان است .\r\nقوله : ثم انّه لا يذهب : آيا جواز تقليد و به ديگر سخن رجوع جاهل به عالم و غير متخصّص به متخصّص يك قضيّهء بديهى و ضرورى و ما فوق استدلال است يا يك مسئله نظرى و استدلالى و اكتسابى است ؟\r\nبه عقيدهء مرحوم آخوند اين يك قضيّهء ضرورى و بديهى و از قضاياى جبلّى و فطرى است كه عقل فطرى هر عاقلى بدان حكم مىكند و ريشه در عمق جان و نهاد آدمى دارد و بدون كمترين درنگ و تأمّلى برطبق آن حكم مىكند و خردمندان جهان نيز به مقتضاى همين حكم عقل فطرى عملا در جميع شئون زندگى به اهل فن متخصّص و دانايان قوم مراجعه مىكنند ( البته تعبير به فى الجملة دارند كه اشاره به دانشمندان جامع شرايط است . )\r\nو وقتى مطلبى بديهى شد نيازى به استدلال ندارد و فوق استدلال است . همين اندازه كافى است كه احتمال نظرى و استدلالى بودن جواز تقليد را باطل سازد ؛ ولى درعين‌حال جناب آخوند دليل قابل قبولى بر نفى اين احتمال مىآورند و آن اينكه اگر اين مسئله يك مسئله استدلالى و نظرى باشد ، لازمه‌اش آنست كه بر مطلق عوام ( چه آنان كه اصلا درس نخوانده‌اند و چه آنها كه مراحلى را پيموده‌اند ، ولى هنوز به درجات بالاى تخصّصى نرسيده‌اند . ) راه علم و آگاهى به اين مسئله مسدود باشد ؛ زيرا غالب انسانها ( در برابر قليلى از افراد كه چه‌بسا مباحث اجتهاد و تقليد را خوانده‌اند و قدرت استدلال در خصوص مسألهء جواز تقليد پيدا كرده‌اند . ) از آوردن دليل نقلى و شرعى بر اين مطلب عاجزند و ياراى آن را ندارند كه از آيات و روايات بر جواز تقليد استدلال كنند و وقتى از اين امر ناتوان بودند قهرا راه علم به روى آنان بسته مىشود .\r\nقوله : و لا يجوز : اگر كسى بگويد چه مانعى دارد كه مسألهء جواز تقليد نظرى باشد و عوام مردم همان‌طور كه در مسائل شرعيه و واجبات و محرّمات از مجتهدى تقليد مىكنند ، در اصل جواز تقليد در اين مسائل هم از مجتهدى تقليد كنند ؟ در جواب مىگوئيم كه اين\r\n\r\n","description":"","footnote":"","page_name":" 398 ","page_number":406},
  {"content":"\r\n\r\nتقليد دوّم هم مجوّز مىخواهد . اگر مجوّزش همان جواز تقليد اوّلى باشد كه مستلزم دور است ؛ و اگر آن هم متكى به تقليد سوّمى باشد و سوّمى هم بر چهارمى و هلمّ جرّا سر از تسلسل درمىآورد و هر دو محال و باطل‌اند .\r\nبنابراين راهى نداريم جز اينكه اصل تقليد و رجوع به عالم را امرى فطرى و طبيعى و ذاتى دانسته و ما فوق استدلال بدانيم و اتفاقا مهم‌ترين دليل جواز تقليد همين حكم عقل فطرى و بناء عملى عقلاء عالم است ؛ و گرنه ساير ادلّه‌اى كه براى جواز تقليد آورده‌اند نوعا قابل مناقشه است و ذيلا اهم آن ادلّه را مورد بحث و نقّادى قرار مىدهيم :\r\nيكى از ادلّهء تقليد را اجماع ذكر كرده‌اند و ادّعا شده كه رجوع جاهل به عالم و تقليد عامى از مجتهد از امورى است كه همهء فقهاء اسلام برآن اتّفاق‌نظر دارند .\r\nمرحوم آخوند مىفرمايد كه اگر منظورتان اجماع محصّل است ( كه خود ما در مسئله تحصيل اجماع كرده و همهء آراء و فتاوا را بدست آورده‌ايم ) بايد بگوئيم كه تحصيل اجماع ( به عنوان يك دليل تعبّدى شرعى كه كاشف از رأى معصوم باشد ) در چنين مسأله‌اى كه از امور فطرى و ارتكازى عقلى است ( و احتمال قوى دارد كه همهء فقها ، هم به استناد همين حكم عقل فطرى فتوا به جواز تقليد داده باشد ) خيلى بعيد است و چنين اجماعى دليل مستقلّ نخواهد بود و به همان حكم عقل ضرورى و سيرهء عقلاء برمىگردد ( و به اصطلاح اجماع مدركى است و ارزش استقلالى ندارد . )\r\nو اگر منظورتان اجماع منقول است ( كه ديگرى تتبّع كرده و براى ما نقل اجماع كرده ) بايد بگويم كه اوّلا اجماع منقول ذاتا حجّت نيست . ثانيا برفرض كه حجّت باشد ، ولى در امثال مسألهء ما كه از امور عقلى ارتكازى است و مدرك معلوم دارد ، ارزشى ندارد و به درد نمىخورد .\r\n( ضمن اينكه به فرمودهء صاحب معالم به نقل از كتاب ذكراى شهيد اوّل ، عدّه‌اى از قدماء و از جمله فقهاء حلب با مسألهء جواز تقليد مخالفت مىكردند و آن را حرام مىدانستند و دلايلى هم داشتند كه در معالم مطرح و ردّ شده است و با وجود مخالفت\r\n\r\n","description":"","footnote":"","page_name":" 399 ","page_number":407},
  {"content":"\r\n\r\nاينان نوبت به اجماع نمىرسد . « 1 » )\r\nقوله : و منه قد انقدح : يكى ديگر از ادله‌اى كه براى جواز تقليد ذكر شده ادّعاى ضرورت است كه گفته‌اند اين مسئله از مسائل ضرورى دين است ( و در پايهء وجوب نماز و روزه مانند آن است . ) و نيازى به به اين ندارد .\r\nپاسخ مرحوم آخوند آن است كه به احتمال قوى اين مسئله از ضروريّات عقل فطرى است نه از ضروريّات دين ( و حتما چنين است ؛ زيرا ضرورى دين امورى است كه شارع مؤسس آنهاست ، ولى در اثر اشتهار و اينكه مسلمانان شب و روز با آنها سروكار دارند و كسى در آنها ترديدى ندارد از ضروريّات دين گرديده‌اند ، ولى مسألهء رجوع جاهل به عالم و اخذ به قول او از مسائلى است كه قبل از شريعت هم در ميان عقلاء بوده و مربوط به دين نيست تا ضرورى دين محسوب شود و حدّ اكثر شارع مقدّس در اين امور نقش امضايى دارد نه تأسيس ) .\r\nقوله : و كذا القدح : يكى ديگر از ادلّهء جواز تقليد را سيرهء متشرعه دانسته‌اند ؛ يعنى مسلمانان به عنوان اينكه مسلمانند و متديّن به دين اسلام هستند در طول تاريخ تا عصر حضور معصوم ( ع ) چنين سيره و روشى داشته‌اند كه عوام آنها به خواص ، جهّال به علماء مراجعه مىكردند و احكام خدا را از آنها مىگرفتند و چون اين سيره به معصوم منتهى مىشود پس از شرع اخذ شده و منشأ شرعى دارد و ارزشمند است .\r\nپاسخ مرحوم آخوند همان است كه مسلمانان هم به عنوان اينكه از عقلاء و داراى عقل فطرى هستند چنين سيره و روشى دارند نه اينكه به عنوان مسلمان و متشرّعه بودن اين‌گونه هستند ، باز هم به سيرهء عقلاء و حكم عقل فطرى برمىگردد و يك دليل جدا نيست .\r\nقوله : و امّا الآيات : يكى از آياتى كه براى جواز تقليد به آن استدلال شده آيه نفر است .\r\n«  ما كانَ الْمُؤْمِنُونَ لِيَنْفِرُوا كَافَّةً فَلَوْ لا نَفَرَ مِنْ كُلِّ فِرْقَةٍ مِنْهُمْ طائِفَةٌ لِيَتَفَقَّهُوا فِي الدِّينِ وَ لِيُنْذِرُوا قَوْمَهُمْ إِذا رَجَعُوا إِلَيْهِمْ لَعَلَّهُمْ يَحْذَرُونَ . »  « 2 »\r\n\r\n\r\n","description":"","footnote":"\r\n( 1 ) - معالم الاصول ، ص 237 .\r\n( 2 ) - سوره توبه ، آيه 121 .\r\n","page_name":" 400 ","page_number":408},
  {"content":"\r\n\r\nبه حكم اين آيه بر كسانى كه تفقّه در دين كرده‌اند انذار كردن و فتوا دادن واجب است و بر ديگران هم قبول فتوا و عمل به فتوا و پيروى از آنان لازم است . پس آيه دليل بر حجيّت فتوا و جواز رجوع به مفتى و تقليد از اوست .\r\nمرحوم آخوند در پاسخ مىفرمايد كه ارجاع خداوند مسلمانان را به فقيهان و مفسران به احتمال قوى براى آن است كه از قول آن علم پيدا كرده و طبق علم خود عمل كنند نه اينكه تعبدا به گفتار آنان ترتيب اثر دهند ( اين احتمالات مبسوطا در مبحث حجّيت خبر واحد ذيل آيهء نفر بحث شد . )\r\nيكى ديگر از آيات مورد استدلال ، آيهء سؤال است كه مىفرمايد : «  فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ *  » « 1 » به حكم اين آيه سؤال و پرسش از دانايان واجب است و به دنبال آن جواب بر آنان واجب و به دنبالش قبول و ترتيب اثر به قول آنان لازم است . پس ناآگاهان بايد از اهل علم بپرسند و به قول آنها عمل كنند .\r\nپاسخ مرحوم آخوند اين است كه اوّلا متبادر از آيه اين است كه اگر نمىدانيد ، بپرسيد تا بدانيد و آنگاه عمل كنيد . نه اينكه بپرسيد و تعبّدا ( چه علم بيايد يا نيايد ) به قول عالمان دين عمل كنيد و ثانيا طبق تفسيرى مراد از اهل ذكر علماء يهود و نصارا هستند و ربطى به فقيهان اسلام ندارد . ثالثا طبق پاره‌اى روايات « 2 » مراد از اهل الذكر امامان معصوم ( ع ) هستند كه باز ربطى به ما ندارد .\r\nقوله : نعم لا بأس : تا اينجا عمده دليل ما بر جواز تقليد حكم عقل فطرى و سيرهء عقلاء عالم بود و اينك يك دليل قابل قبول ديگرى بر جواز تقليد مىآوريم و آن اخبار و روايات است كه در مجموع چهار طايفه هستند و دو دسته از آنها به دلالت مطابقى بر جواز تقليد دلالت دارند و دو دستهء ديگر به دلالت التزامى برآن دلالت دارند .\r\nو در مجموع سى و پنج روايت مىباشند كه در عناية الاصول گردآورى شده‌اند « 3 » و به\r\n\r\n\r\n","description":"","footnote":"\r\n( 1 ) - سورهء نحل ، آيه 43 ؛ و سوره انبياء ، آيه 7 .\r\n( 2 ) - اصول كافى ، ج 1 ، ص 212 - 210 ، باب بيستم از كتاب الحجة .\r\n( 3 ) - عناية الاصول ، ج 6 ، ص 235 - 226 .\r\n","page_name":" 401 ","page_number":409},
  {"content":"\r\n\r\nترتيب عبارتند از :\r\n1 - اخبارى كه بر وجوب پيروى از علماء دلالت دارند و براى نمونه به توقيع شريف اشاره مىكنيم كه مىفرمايد : و امّا الحوادث الواقعة فارجعوا فيها الى رواة حديثنا فانّهم حجّتى عليكم و انا حجّة اللّه « 1 » و مراجعه به علماء و پيروى از آنان همان تقليد از آنان است كه مستقيما و به دلالت مطابقى از اين روايت مستفاد است .\r\n2 - اخبارى كه بر لزوم تقليد از فقهاء جامع شروط دلالت دارند و آن يك خبر است كه از امام حسن عسكرى ( ع ) نقل شده و در فرازى مىفرمايد : و امّا من كان من الفقهاء صائنا لنفسه حافظا لدينه ، مخالفا على هواه مطيعا لامر مولاه فللعوام ان يقلّدوه « 2 » و شيخ اعظم در رسائل تمام حديث را كه مبسوط است ، آورده و در پايان چنين فرموده : دلّ هذا الخبر الشريف اللائح منه آثار الصدق على جواز قبول . . . « 3 » يعنى آثار صدق و صدور اين كلام از معصوم در حديث هويداست .\r\n3 - اخبارى كه منطوقا از قول به غير علم و فتواى بدون تحقيق منع فرموده است و مفهومش آن است كه فتواى از روى علم و تحقيق مانعى ندارد و واجدين شرايط حق دارند فتوادهنده و اظهار نظر نمايند « 4 » ( و اگر بر آنها فتوا دادن جايز است پس بر ديگران هم اخذ به اين فتاوا جايز و رواست و گرنه اظهار فتوا لغو است . )\r\n4 - اخبارى كه مستقيما بر اظهار علاقه و محبّت امام نسبت به مفتيان اصحابش دلالت دارند و مفادشان اين است كه من دوست داريم در ميان اصحابم كسانى مانند ابان بن تغلب و ديگران باشند كه براى مردمان فتوا دهد و حلال و حرام را بيان كنند « 5 » ( اگر بر عدّه‌اى اظهار فتوا جايز است ، پس بر ديگران هم قبول فتوا جايز است . ) از اين روايات نيز به وضع\r\n\r\n\r\n","description":"","footnote":"\r\n( 1 ) -\r\n( 2 ) - وسائل الشيعة ، ج 18 ، ص 94 ، باب 10 ، حديث 20 .\r\n( 3 ) - فرائد الاصول ، ص 86 .\r\n( 4 ) - وسائل الشيعة ، ج 81 ، ص 10 - 9 ، حديث 1 و 2 و 3 و 31 و 32 و 33 و . . .\r\n( 5 ) - وسائل الشيعة ، ج 18 ، ص 108 ، حديث 36 و . . .\r\n","page_name":" 402 ","page_number":410},
  {"content":"\r\n\r\nحجيّت فتواى عدّه‌اى در حق ديگران و جواز تقليد ديگران از اين‌ها استفاده مىشود .\r\nقوله : لا يقال : اشكال به دو طايفه اخير از روايات است كه بر جواز افتاء و اظهار نظر دلالت مىكرد . معترض مىگويد كه از اين روايات مجرّد اظهار فتوا براى ديگران استفاده مىشود ، يعنى آن‌كس كه عالم است حق دارد فتوا دهد اظهار نظر كند . و امّا جواز اخذ اين فتوا و پيروى كردن از آنكه تقليد باشد استفاده نمىشود ، و ميان آن دو ملازمه‌اى وجود ندارد تا از اثبات اوّلى به حكم روايات ، دوّمى هم به دلالت التزامى و بالملازمه ثابت شود .\r\nقوله : فانّه يقال : مرحوم آخوند مىفرمايد كه وجود ملازمهء عرفى ميان جواز فتوا دادن با جواز پيروى و تقليد كردن پرواضح است و نيازى به بيان ندارد ؛ و گرنه فتوا دادن و اظهار نظر كردن لغو است .\r\nقوله : و هذا غير وجوب : در باب آيهء كتمان « 1 » كه قبلا در حجيّت خبر واحد داشتيم و نيز آيهء سؤال كه در همين بحث اشاره شد ، اظهار حق واجب و كتمان حرام و بيان واقعيات بر مسئول لازم است ، ولى هدف اين است كه آن‌قدر حق اظهار شود تا اشخاص عالم شوند و به علم خويش عمل كنند ، ولى ما نمىفهميم با اين موارد فرق دارد و در ما نحن فيه اصل اظهار فتوا و فتوا دادن موضوعيّت دارد و لو مفيد علم و يقين نباشد و اگر چنين شد ، ميان فتوا دادن با جواز قبول و عمل كردن ملازمه مسلم است .\r\nقوله : و هذه الاخبار : چهار دسته روايت مذكور كه در مجموع سى و پنج حديث بود اگرچه از لحاظ دلالت و مفاد و مضمون مختلف و متفاوت هستند و هركدام مفادى داشتند و تواتر لفظى يا معنوى ندارند ، ولى تواتر اجمالى دارند يعنى يقين داريم كه بعضى از آنها و لا اقل يكى از آنها صادر شده و ما به دليل قاطع بر جواز تقليد استدلال مىكنيم نه به دليل ظنّ و خبر واحد ، و كسى حق ندارد بگويد كه اصل حجيّت اين اخبار محرز نيست ، وقتى قاطع بود ديگر جاى بحث نيست .\r\nقوله : فيكون مخصّصا : در قرآن و روايات عمومات و مطلقاتى داريم كه از پيروى كردن از غير علم منع كرده و فرموده : «  وَ لا تَقْفُ ما لَيْسَ لَكَ بِهِ عِلْمٌ  « 2 » » يا از تقليد كردن مذمت\r\n\r\n\r\n","description":"","footnote":"\r\n( 1 ) - سوره بقره ، آيه 159 .\r\n( 2 ) - سوره اسراء ، آيه 26 .\r\n","page_name":" 403 ","page_number":411},
  {"content":"\r\n\r\nنموده است و فرموده : «  إِنَّا وَجَدْنا آباءَنا عَلى أُمَّةٍ وَ إِنَّا عَلى آثارِهِمْ مُقْتَدُونَ » .  « 1 » پدران ما پيرو فلان طريقه و مسلك بودند ما نيز پيرو همين مسلك هستيم و دنباله‌رو پدران خويش هستيم . . . حال كسى بگويد اين آيات و روايات شامل تقليد كردن از مجتهد هم مىشود ، زيرا اين نيز پيروى از غير علم است ( فتواى مجتهد ظن‌ّآور است . ) و اين نيز مشمول مذمّت از تقليد ديگران است .\r\nمرحوم آخوند در جواب سه مطلب را بيان مىكنند :\r\n1 - برفرض كه آيات و روايات مذكور عموم داشته باشد و تقليد از مجتهد را بگيرد ، ولى اخبار مذكور دليل خاص مىشود و مخصّص عمومات آيات و روايات است و بر جواز پيروى از اين ظنّ دلالت دارند و در واقع اين ظنّ خاص است و از عمومات تحريم استثناء شده است .\r\n2 - به احتمال قوى مذمّت آيات از تقليد آن بود ، كه آنها از پدران و اجداد نادان و جاهلى خود پيروى مىكردند نه از عالمان و حكيمان و دانايان و گرنه مذمّت نداشتند و ما نحن فيه تخصّصا از آيات مذكور بيرون است .\r\n3 - به احتمال قوى چنانچه موارد آيات نشان مىدهد اين آيات مربوط به اصول اعتقادى است و در آنها از تقليد و متابعت ظن منع كرده و ربطى به مورد بحث ما يعنى فروع فقهى ندارد و باز ما نحن فيه موضوعا از آيات ناهيه خارج است .\r\nقوله : و امّا قياس : بعضىها مسائل فروع دين و فقهى را به مسائل اصول دين قياس كرده و گفته‌اند كه مسائل اصول دين با اينكه به مراتب مشكل‌تر و پيچيده‌تر است تقليد در آن جايز نيست ، پس در مسائل فروع دين و فقه كه به مراتب آسان‌تر از آنها است به طريق اولى نبايد تقليد روا باشد .\r\nمرحوم آخوند در جواب مىفرمايد كه اوّلا چه كسى گفته كه مسائل فقه آسان‌تر از اصول اعتقادات است ؟\r\nپاره‌اى از مسائل فقهى خيلى هم مشكل‌تر است . ثانيا قياس مع الفارق است ؛ زيرا\r\n\r\n\r\n","description":"","footnote":"\r\n( 1 ) - سوره زخرف ، آيه 23 .\r\n","page_name":" 404 ","page_number":412},
  {"content":"\r\n\r\nمسائل اصول دين محدود و انگشت‌شمار است و كسب دليل و يقين در آنها براى هر مكلّفى سخت نيست و پس از چند جلسه شركت در دروس اعتقادى به راحتى مىتواند بر مبدأ و معاد و . . . استدلال كند ، ولى مسائل فقهى از شماره بيرون است و صدها هزار فرع فقهى داريم كه هر روز هم فروع تازه‌اى متولد مىشوند و انگشت‌شمارى از فقيهان را مىتوان يافت كه يك دوره در كليّات فقه كتاب استدلالى نوشته باشند و بقيّه پس از يك عمر تلاشى هم موفّق به تكميل يك دوره فقه استدلالى نمىشوند . با اين اوصاف اگر بنا باشد ، بر همهء مكلّفين تحصيل اين مسائل از روى استدلال و دليل لازم باشد بايد همهء كسب و كارها تعطيل شود و شب و روز در صدد تحصيل احكام شرعيّه باشند و نظام زندگى مسلمانان مختل شود و چنين چيزى نه مورد رضايت شارع مقدس اسلام است و نه عقل آن را مىپذيرد . بنابراين تقليد عامى از عالم يك ضرورت است ( چه اينكه رجوع بيمار به طبيب و غير متخصّص به متخصّص يك ضرورت اجتناب‌ناپذير است . )\r\n\r\n","description":"","footnote":"","page_name":" 405 ","page_number":413},
  {"content":"\r\n\r\n\r\nفصل هفتم تقليد اعلم\r\nآيا تقليد از مجتهد اعلم و افقه و افضل واجب است ؟ يا تقليد از غير اعلم نيز جايز است ؟ براى پاسخ به اين سؤال مىگوئيم كه گاهى مجتهد در عصر و زمانى منحصربه‌فرد است و فقيه جامع شروط ديگرى وجود ندارد و در اين فرض تكليف روشن است و آن وجوب تعيينى و عينى تقليد از همان مجتهد است ، ولى فرض فرض نادرى است و غالبا در هر عصرى فقهاى متعددى وجود دارند و در فرض تعدد چند صورت متصور است :\r\n1 - اختلاف در فتوا ندارند و عدم اختلاف محرز است ؛ يعنى فتاواى همه در فلان مسئله يا مسائل مثل هم مىباشند ، باز تكليف روشن است و آن تخيير مقلد در اخذ به فتواى هركدام از آنها است و فرقى ميان اعلم و غير اعلم نيست .\r\n2 - اختلاف يا عدم آن محرز نيست و شك داريم كه فتاواى آنها مثل هم است يا فرق دارد ؟ در اين فرض وظيفه فحص است و اگر بعد از فحص يقين به عدم اختلاف پيدا كرديم ، حكم فرض قبل را دارد كه تخيير بود و اگر يقين به اختلاف پيدا كرديم ، حكم فرض بعدى را دارد كه ذيلا ذكر مىشود .\r\n3 - اختلاف در فتوا محرز است و مقلد اجمالا يا تفصيلا يقين دارد كه فتاواى مجتهدين متفاوت است ( مثلا يكى فتوا به وجوب جمعه داده و ديگرى فتوا به حرمت . ) خود اين فرض چهار صورت دارد :\r\n1 - يقين دارد كه آنان از لحاظ علم و فقاهت و فضل برابرند و هيچ‌كدام اعلم از ديگرى نيست ، باز تكليف روشن است و آن تخيير مقلد است در عمل به فتواى هركدام از\r\n\r\n","description":"","footnote":"","page_name":" 406 ","page_number":414},
  {"content":"\r\n\r\nمجتهدين . و ترجيح بلامرجح قبيح است .\r\n2 - شك دارد كه از لحاظ علم و فقاهت برابرند يا فرق دارند ، در اينجا تكليف فحص و تحقيق است و اگر بعد الفحص مساوات آنها را نتيجه گرفت ، باز مخير است از هركدام تقليد كند و اگر به اعلميت بعضى متوجه شد ، تكليف در فرض بعدى بيان مىشود .\r\n3 - علم اجمالى دارد كه بعضى از آنها اعلم از بعضى ديگرند تكليف احتياط و فحص است تا اعلم واقعى را بشناسد و از وى تقليد كند .\r\n4 - علم تفصيلى دارد كه مجتهد ( الف ) اعلم از مجتهد ( ب ) است ، فعلا چنين فرضى مورد بحث مرحوم آخوند است و عنوان مسئله را با همين فرض شروع مىكنند كه مقلد يقين دارد كه فتاواى مجتهدين زنده ( مجتهد ميت ملاك نيست ، زيرا به عقيدهء آخوند اصلا تقليد از ميت مطلقا جايز نيست و لو بقاء و در فصل بعدى خواهد آمد . ) با يكديگر فرق دارند و يقين هم دارد كه خود مجتهدين نيز با يكديگر فرق دارند ؛ يعنى برابر نيستند و برخى اعلم از بعض ديگرند . در چنين فرض يك بحث راجع به وظيفهء شخصى است كه در خصوص مسألهء تقليد از اعلم عاجز و ناتوان است و قدرت اجتهاد و استنباط ندارد ( و لو در برخى فرعات فقهى قادر بر استنباط باشد . ) و يك بحث راجع به تكليف شخص قادر بر استنباط است كه مىتواند در تقليد از اعلم اجتهاد كند ( و لو در بعضى مسائل ديگر توان استنباط نداشته باشد . )\r\nاما وظيفهء شخص عاجز : چهار راه در پيش پاى او وجود دارد :\r\n1 - عقل او مستقل به تساوى است يعنى به عقل فطرى و خدادادى كه مراجعه مراجعه مىكند مىبيند عقلا هيچ فرقى ميان اعلم و غير اعلم نيست و قطع به تساوى پيدا مىكند ، طبعا حكم عقل قطعى حجت است . در نتيجه به حكم عقل خود را متخير مىبيند كه از اعلم پيروى كند يا از غير اعلم .\r\n2 - عقل او چنين حكمى ندارد ، ولى مجتهد اعلم فتوا به جواز تقليد از غير اعلم داده و اعلم بودن را شرط ندانسته باز به حكم اجازهء مجتهد اعلم ، مىتواند از غير اعلم تقليد كند و باز هم جاى تخيير است . ( اين دو راه را بعدا تحت عنوان نعم لا باس . . . بيان مىكند . )\r\n\r\n","description":"","footnote":"","page_name":" 407 ","page_number":415},
  {"content":"\r\n\r\n3 - اگر عقلش قاطع به تساوى ( در تقليد ميان اعلم و غير اعلم ) نشد ، مجتهد اعلم هم فتوا به جواز تقليد از غير اعلم نداد . نوبت مىرسد به اينكه در دوران امر ميان تعيين ( معنيا از اعلم تقليد كند ) و تخيير ( مخير باشد بين اعلم و غير اعلم ) است و در چنين موردى حتما تعيين مقدم است ؛ يعنى بايد از اعلم تقليد كند ؛ زيرا حجيت قول اعلم يقينى است و على كل حال مىتواند به اعلم رجوع كند ( چه مخير باشد يا معين ) ولى حجيت فتواى غير اعلم مشكوك است و شك در حجيت مساوى است با عدم حجيت ، باز تكليف روشن است .\r\n4 - در خصوص مسئله جواز تقليد از غير اعلم به مجتهد غير اعلم رجوع كند و از او تقليد كند و هرچه او فتوا داد عمل كند .\r\nمرحوم آخوند اين راه را رد مىكند و مىفرمايند كه اين راه مستلزم دور است ( زيرا جواز رجوع به غير اعلم در خصوص مسئله تقليد از اعلم يا از غير اعلم ، متوقف است به جواز تقليد از غير اعلم چه در اين مسئله و چه در ساير مسائل و جواز تقليد از غير اعلم متوقف است بر جواز رجوع به او در خصوص اين مسئله و اين دور صريح و باطل است . )\r\nو اما وظيفهء شخص قادر : ( مجتهدى كه در مسألهء تقليد از اعلم قدرت استنباط دارد و مىخواهد ببيند از ادله و منابع چه چيزى مستفاد مىشود ؟ آيا مقتضاى ادله وجوب تقليد از اعلم است يا جواز تقليد از غير اعلم ؟ ) حضرات فقهاء و قادرين بر استنباط از نظر فتوا و مبنا در اين مسئله اختلاف دارند و دو دسته مىباشند .\r\n1 - مشهور و معروف فيما بين اصحاب ( فقهاى شيعه ) آن است كه معيّنا بايد از مجتهد اعلم تقليد شود و تقديم فضول بر فاضل يا افضل جايز نيست و با وجود اعلم نوبت به غير اعلم نمىرسد .\r\n2 - عدّه‌اى طرفدار جواز تقديم مفضول شده و گفته‌اند كه با وجود اعلم تقليد از غير اعلم جايز است .\r\nعقيدهء مرحوم آخوند همان عقيدهء مشهور است و تنها دليلى كه بر مدّعاى خود مىآورند اصل است .\r\n\r\n","description":"","footnote":"","page_name":" 408 ","page_number":416},
  {"content":"\r\n\r\nبيان مطلب : اصل اوّلى در اسلام و نظر عقل آن است كه احدى حق ندارد از ديگران تقليد كند و به تعبير ديگر فتواى مجتهد گمان‌آور است و اصل اوّلى حرمت عمل به گمان و پيروى از ظنّ است و همه بايد درصدد تحصيل علم و كسب احكام بر اساس اجتهاد و استنباط خود باشند از اين اصل اوّلى به حكم دلايل گوناگون تقليد از اعلم خارج شده و به حكم عقل و نقل تقليد از اعلم جايز بلكه واجب است ، ولى نسبت به تقليد از غير اعلم دليلى نرسيده و از تحت اصل اوّلى خارج نشده و برفرض شك در جواز تقليد به اصل اوّلى يعنى اصل عدم جواز برمىگرديم ، و مىتوان گفت كه حجيّت قول غير اعلم معلوم نيست و در جاى خود بيان شد كه شك در حجيّت مساوى است با قطع به عدم حجيّت .\r\nقوله : و لا اطلاق : كسانى كه تقليد از غير اعلم را جايز مىدانند و مىگويند تقليد از اعلم معيّن نيست و مهمّ آن است كه مجتهد جامع شرايط فتوا باشد و لازم نيست سرآمد عصر خود بوده و از ديگران افضل باشد ، براى اثبات مدّعاى خود به چهار دليل استناد كرده‌اند .\r\n1 - اطلاقات ادلّهء تقليد : ( منظور آيات و اخبارى است كه در فصل قبل به آنها اشاره شده از قبيل آيهء سؤال و نفر و چهار طايفه روايت ، و گرنه سيرهء عقلاء ، اجماع ، سيرهء متشرّعه و . . .\r\nكه دليل لبّى بودند و اصلا اطلاق نداشتند . ) مستدل مىگويد كه آيات فرموده : « از اهل الذكر و دانشمندان و فقيهان بپرسيد و پيروى كنيد . » روايات مىگويد از فقيهى كه صيانت نفس دارد ، حافظ دين است . مخالف هواى نفس خود است ، مطيع امر مولى است تقليد كنيد ، يا به راويان حديث مراجعه كنيد و . . . و در هيچ‌يك از آيات و روايات قيد اعلميّت و افقهيّت مطرح نشده پس به حكم اطلاق اين ادلّه از فقيه جامع شرايط مىتوان تقليد كرد و لو اعلم و افضل از ديگران نباشد .\r\nمرحوم آخوند در پاسخ مىفرمايد : اوّلا بسيارى از اين ادلّه ( منظور آيات است ) بر اصل مسئله جواز تقليد دلالت نداشت و مبسوطا در فصل قبل بيان شد . ثانيا آنها هم كه دلالت داشتند ( مثل چهار طايفه روايت ) فقط در مقام بيان اصل جواز تقليد و حجيّت قول مجتهد در حق ديگران بودند و از اين زاويه كه اگر قول مجتهدى با قول اعلم معارض شد و فتاوا مختلف شد چه كنيم ؟ در مقام بيان نيستند و متعرض حكم اين فرض نيستند تا كسى بتواند\r\n\r\n","description":"","footnote":"","page_name":" 409 ","page_number":417},
  {"content":"\r\n\r\nبه اطلاق آنها استناد كند و از مقدمات حكمت آن است كه خطاب از اين جهت در مقام بيان باشد و اين محرز نيست .\r\nضمنا اختصاص به ادلّهء حجيّت فتوا يا ادلّهء جواز تقليد ندارد ، بلكه ادلّهء حجيّت مطلق امارات و خبرهاى ثقه نيز بر اصل حجيّت خبر ثقه دلالت داشتند و امّا اينكه اگر خبر ثقه با خبر ثقهء ديگر معارض شد ، تكليف چيست ؟ متعرض اين فرض نبودند و لذا نياز به ادلّهء خاصه به نام اخبار علاجيّه داشتيم و حكم متعارضان را از آنها استفاده كرديم .\r\n( البته پاسخ آخوند ( ره ) بيشتر به يك ادّعاى بلا دليل شبيه است ، زيرا اوّلا در مثل روايت امام عسكرى ( ع ) كه ضابطه بيان مىكند و شروط فقيهان قابل تقليد را بيان مىكند و در اين مقام اعلم بودن را مطرح نمىكند ، و اين به وضوح بر عدم اعتبار آن دلالت دارد و هكذا در توقيع شريف و ثانيا برفرض كه شك كنيم كه اخبار از اين جهت در مقام بيان است يا نه ؟ عقلاى عالم از اصالة البيان استفاده مىكنند و به نظر مىرسد كه اطلاق تمام است و قابل استناد مىباشد و تقليد از اعلم لازم نيست . )\r\n2 - قوله : و دعوى السيرة : دليل دوّم بر جواز تقليد از غير اعلم سيرهء مستمرّه است . در طول تاريخ سيرهء مسلمانان بر اين بوده كه اگر دو يا چند مجتهد در زمان بودند و فتاواى گوناگون داشتند ، به يكى از فتاوا اخذ مىكردند و با اينكه اجمالا مىدانستند كه يكى از آنها اعلم است ، ولى درصدد فحص و تحقيق برنمىآمدند و به قول يكى عمل مىكردند چه اعلم باشد و چه نباشد . پس به حكم سيره تقليد از اعلم لازم نيست .\r\nمرحوم آخوند مىفرمايد كه ادّعاى چنين سيره‌اى ممنوع است ( چه كسى گفته كه مسلمانان يا عقلاى عالم فرق نگذاشته‌اند و با وجود اعلم هم به سراغ غير اعلم رفته‌اند ؟\r\nبلكه جا دارد كسى عكس اين مطلب را ادّعا كند چنانچه در هر زمانى فحص مىكردند ، عقلا به طبيب هم كه مىخواهند مراجعه مراجعه كنند نخست سؤال از بهترين طبيب مىكنند . ) البته به نظر مىرسد ادّعاى سيره بجاست ، زيرا عملا مىبينيم كه مسلمانان به عالم شهرشان مراجعه مىكنند و كارى ندارند كه ديگرى از او اعلم باشد يا به طبيب محل مراجعه مىكنند و دنبال طبيب اعلم نمىگردند و . . . كافى است كه طبيب ماهرى باشد ، امّا\r\n\r\n","description":"","footnote":"","page_name":" 410 ","page_number":418},
  {"content":"\r\n\r\nماهرتر از ديگران بودن ملاك نيست . )\r\n3 - قوله : و لا عسر : دليل سوّم بر جواز تقليد از غير اعلم : مسئله عسر و حرج است ، گفته‌اند كه تقليد از اعلم هم براى خود اعلم عسر و حرج شديد است ( تمام وقت بايد پاسخگوى مسائل مردم باشد و بلكه وقت كم مىآورد . ) و هم براى مقلدينش عسر و حرج است كه براى هر مسئله به محضر او رسيده و وقت بگيرند و مسئله را بپرسند ، و وجوب تقليد از اعلم ، حكمى حرجى است و شرعا واجب نيست و منفى است پس از غير اعلم هم تقليد جايز است .\r\nدر پاسخ مىگوئيم كه خود مستدل قبول دارد كه اصل اوّلى رجوع به اعلم است ، ولى چون عسر و حرج دارد نوبت به غير اعلم مىرسد و اين هم دو پاسخ دارد :\r\nاوّلا اصل عسر و حرج را قبول نداريم ؛ زيرا رسالهء عمليّه و استفتائات و نمايندگان مجتهد اعلم در همهء بلاد منتشر هستند و همگان مىتوانند احكام را از اين رساله‌ها بگيرند و عمل كنند آنگاه نه براى شخص مجتهد عسر و حرج پيش مىآيد و نه براى مقلّدينش مضيقه‌اى پيش مىآيد .\r\nثانيا برفرض كه عسر و حرج باشد ، ولى اين‌ها يك امور شخصى و فعلى است ، يعنى در حق هر شخص كه تقليد از اعلم حرجى باشد از او ساقط است و در حق ديگران كه حرجى نيست بايد از اعلم تقليد كنند و شما با اين دليل نتوانستيد نتيجهء كلى بگيريد كه بر همگان تقليد از اعلم واجب نيست و از غير اعلم هم جايز است .\r\n4 - قوله : و ليس تشخيص : دليل چهارم بر جواز تقليد از غير اعلم آن است كه تقليد از اعلم فرع بر شناخت و تشخيص اعلم است و تشخيص اعلم چون واقعا دشوار است واجب نيست پس تقليد از اعلم هم لازم نيست . پاسخ آن است كه تشخيص اعلم از تشخيص اصل مجتهد مشكل‌تر نيست و مع‌ذلك تشخيص مجتهد جامع شرايط لازم است ( البته هركسى از راهى كه دارد . ) پس تشخيص اعلم هم بايد لازم باشد ( آن هم از راه خودش ) در نتيجه ، منكران وجوب تقليد اعلم و طرفداران جواز تقليد از غير اعلم ، چهار دليل داشتند كه كلا ابطال شد ( به عقيدهء مرحوم آخوند ) . آنگاه دليلى كه تقليد از غير اعلم\r\n\r\n","description":"","footnote":"","page_name":" 411 ","page_number":419},
  {"content":"\r\n\r\nرا از اصل اوّلى ، استثناء و اخراج كند يافت نشد . پس اين مطلب در تحت اصل اوّلى باقى است و تقليد از غير اعلم جايز نيست .\r\nقوله : و قد استدلّ للمنع : كسانى كه در اصل مدّعا با ما هماهنگ هستند و تقليد از غير اعلم را منع كرده‌اند ، غير از مسألهء اصل اوّلى كه ما بدان استدلال كرديم ، به سه دليل ديگر استناد كرده‌اند كه از نظر ما مردود مىباشند :\r\n1 - ادّعاى اجماع : گفته‌اند فقهاء اجماع دارند بر اينكه حتما بايد از مجتهد افضل ( اعلم ) تقليد شود .\r\n2 - از اخبار و روايات استفاده مىشود كه اگر قول افضل با غير افضل تعارض كرد ، قول افضل برترى دارد و مقدّم مىشود براى مثال در مقبولهء عمر بن حنظله مىفرمايد : « الحكم ما حكم به افقههما . » « 1 » و در روايت داود بن حصين مىفرمايد : « ينظر الى افقهما . . . » . « 2 » و امام على ( ع ) در عهدنامهء مالك اشتر مىفرمايد كه براى حكومت و قضاوت در ميان مردمان بهترين انسانها را گزينش كن ، اختر للحكم بين الناس افضل رعيّتك . « 3 » پس نتيجه مىگيريم كه رأى افقه و افضل برترى دارد .\r\n3 - رأى و قول افضل و اعلم به واقع و حق نزديكتر است « صغرى » چون دقّت و تتبع و عمق بيشترى دارد .\r\nو هر قولى كه به واقع نزديكتر باشد ، مقدّم است « كبرى » پس قول اعلم مقدم است « نتيجه » و با وجود آن نوبت به قول ديگران نمىرسد .\r\nقوله : و لا يخفى ضعفها : مرحوم آخوند مىفرمايد هر سه دليل شما سست و بىبنيان است :\r\nامّا دليل اوّل شما كه اجماع بود ، اشكالش اين است كه چنين اجماع مدركى است ؛ زيرا اگر نگوئيم همهء فقهاء لااقل مىتوانيم بگوييم كه معظم فقهاء به استناد اصل مذكور ( اصل\r\n\r\n\r\n","description":"","footnote":"\r\n( 1 ) - اصول كافى ، ج 1 ، ص 67 ، حديث 10 ، باب اختلاف ، حديث .\r\n( 2 ) - من لا يحضره الفقيه ، ج 4 ، ص 5 ، حديث اوّل ، باب 9 .\r\n( 3 ) - نهج البلاغة ، فرازى از نامه 53 .\r\n","page_name":" 412 ","page_number":420},
  {"content":"\r\n\r\nعدم جواز تقليد ) فتوا به عدم جواز تقليد از غير اعلم داده‌اند و لااقل احتمال اين مطلب قوى است در نتيجه اجماعى كه معلوم المدرك يا محتمل المدرك باشد محصّلش هم ارزش ندارد و يك دليل مستقل نيست تا چه رسد به منقولش كه صرف‌نظر از مسألهء مدركى بودن ، ذاتا هم حجّت نيست و در جاى خود بحث شد . ( ضمن اينكه با وجود مخالفت عدّه‌اى و تجويز تقليد از غير اعلم از سوى عدّه‌اى ، ادّعاى اجماع مذكور گزاف خواهد بود . )\r\nامّا دليل دوّم شما : سه روايت مذكور در مقام حكومت و قضاوت ، حكم افقه و افضل را ترجيح مىداد و تعيين مىكرد و در باب قضاوت بايد چنين باشد ، زيرا تقديم قول غير افقه ترجيح مرجوح بر راجح است و حكم به تخيير هم ناقض غرض بوده و فصل خصومت نمىنمايد و تنها راه ترجيح است ، ولى در باب فتوا راه ديگرى وجود دارد و آن حكم به تخيير است كه مشكل مقلد را حل مىكند ؛ زيرا فتواى يكى را برگزيده و از آن پيروى مىنمايد و بالجمله قياس باب فتوا به باب قضاوت مع الفارق است .\r\nاما دليل سوم شما : اين دليل كه يك دليل عقلى است از لحاظ صغرى و كبرى ناتمام است .\r\nاما اشكال صغرى : قبول نداريم كه هميشه فتواى افضل به واقع نزديكتر باشد و گاهى فتواى غير اعلم به واقع نزديكتر و احتمال مطابقش بيشتر است و آن در فرضى است كه فتواى غير افضل در اين عصر موافق باشد با فتواى مجتهدى كه در عصر سابق مىزيسته و از هر مجتهد اين عصر افضل بوده و به انضمام رأى او احتمال مطابق بودن رأى غير افضل تقويت مىشود .\r\nقوله : و لا يصغى : اگر مستدل بگويد كه ضميمه قول مجتهد عصر قبل ، فايده ندارد و بايد فتوا فى نفسه افضل باشد و فى نفسه ( با قطع نظر از ضميمه ) فتواى اعلم اين عصر به واقع نزديكتر است و بايد مقدم شود .\r\nدر جواب مىگوئيم : درست است كه فتواى افضل فى نفسه اقرب الى الواقع است ، ولى اين مطلب با قيد فى نفسه بودن ، صغراى كبراى كلى بعدى نيست ، زيرا از لحاظ عقلى\r\n\r\n","description":"","footnote":"","page_name":" 413 ","page_number":421},
  {"content":"\r\n\r\nملاك اصلى اقرب بودن است . اما اينكه فى نفسه باشد يا به ضميمهء امارهء ديگر ، فرقى ندارد و مع الضميمة هم كه قول غير اعلم اقرب الى الواقع بود .\r\nاما اشكال كبرى : اگر قول مجتهد يقين‌آور بود ، جا داشت بگوئيم كه قول افضل مقدم است ؛ و اگر يقين‌آور نيست و گمان‌آور است و تعبدا در حق مقلد حجت است . باز اگر اماره سببيت داشت و مطلب از باب تزاحم و اهم و مهم بود ، ولى بر مسلك طريقيت كه حق است و امارات طريق به سوى واقع هستند درست است كه قول افضل به واقع نزديكتر است ، ولى معلوم نيست كه مناط و ملاك حجيت قرب الى الواقع باشد تا شما بگوئيد كه آنكه اقرب است . شايد مناط حجيت چيز ديگرى باشد كه هر دو فتوا در آن چيز ديگر مساوىاند و هيچ‌كدام برترى ندارد . ( مثلا مناط افادهء ظن نوعى و شأنى باشد كه هر دو مفيد ظن شأنى هستند . ) آرى اگر تمام ملاك قرب به واقع باشد ، عقلا قول اعلم مقدم است ؛ چون بيشتر واجد اين مناط است و به واقع نزديكتر و اهم از ديگرى است .\r\nقوله : فافهم : شايد اشاره باشد به اينكه لازم نيست قرب تمام الملاك باشد ، بلكه اگر جزء مالك هم باشد و در مناط حجيت فى الجملة دخيل باشد ، باز در قول افضل اين جزء ملاك قوىتر است و اقوى الدليلين مقدم مىشود . ولى حق اين است كه اصل مناط بودن اين مطلب محرز نيست ، پس كبرى هم ناتمام است .\r\nدر نتيجه ، به عقيدهء ما حتما بايد از مجتهد اعلم تقليد شود و با وجود اعلم نوبت به غير اعلم نمىرسد ، البته در موارد اختلاف فتوا و گرنه در موارد اتفاق كه اين نزاع ثمره‌اى ندارد .\r\nو اخذ به قول اعلم تعبدا واجب نيست تا متعبد به قول اعلم باشيم .\r\n\r\n","description":"","footnote":"","page_name":" 414 ","page_number":422},
  {"content":"\r\n\r\n\r\nفصل هشتم اشتراط حيات در مجتهد\r\nآخرين فصل اجتهاد و تقليد كه در كفايه مطرح شده راجع به اين است كه آيا در مفتى و مرجع تقليد در قيد حيات بودن شرط است يا خير ؟ آيا در تقليد حتما بايد از مجتهد زنده باشد يا از مجتهد ميت نيز تقليد جايز است ؟\r\nمشهور و معروف در ميان فقهاى اماميه آن است كه تقليد مطلقا بايد از مجتهد زنده باشد و از ميت تقليد كردن جايز نيست ( چه ابتدايى و چه استمرارى ، تقليد ابتدايى آن است كه انسان تازه به حد تكليف رسيده و مىخواهد مقلد باشد با تازه‌مسلمان‌شده يا تازه مقلد شده و واقعا مىخواهد اعمالش را طبق دستور مرجعى انجام دهد . و تقليد استمرارى آن است كه مدتى برطبق فتواى مجتهدى عمل مىكرد و اين مجتهد از دنيا رفت و مقلد مىخواهد باقى بر تقليد از ميت باشد . )\r\nدر قبال مشهور اماميه عقيدهء جمهور عامه و اهل سنت « 1 » آن است كه حيات شرط نيست و تقليد از ميت هم جايز است و خود عامه كه چهار فرقه مىباشند . هر گروه از رئيس همان فرقه تقليد مىكنند و به فتواى او عمل مىكنند .\r\nو مختار اخبارى جماعت نيز همين است ( البته آنها از مسئله تقليد و اجتهاد و افتاء برداشت ديگرى دارند كه شيخ اعظم در مطارح الانظار « 2 » آورده و فعلا در صدد بيانش نيستيم . )\r\n\r\n\r\n","description":"","footnote":"\r\n( 1 ) - شرح بدخشى ، ج 3 ، ص 278 ؛ و فواتح الرحموت ، ج 2 ، ص 407 .\r\n( 2 ) - مطارح الانظار ، ص 280 .\r\n","page_name":" 415 ","page_number":423},
  {"content":"\r\n\r\nو عقيدهء محقق قمى هم كه از اصوليون شيعه مىباشد همين است كه تقليد از ميت جايز است ؛ زيرا وى انسدادى است و مناط را حصول ظن مطلق مىداند و همان گونه كه از قول مجتهد زنده ظن حاصل مىشود از قول مجتهد مرده نيز ظن حاصل مىشود . پس تقليد از او نيز جايز است « 1 » و در مقابل دو نظريهء مذكور آراء ديگرى وجود دارد كه قائل به تفصيل شده‌اند و شيخ اعظم در تقريرات « 2 » سه تفصيل را ذكر كرده ؛\r\nو مرحوم آخوند مهم‌ترين تفصيل را كه منسوب به صاحب فصول « 3 » است ذكر مىكنند و آن فرق‌گذارى ميان تقليد ابتدايى و استمرارى است كه تقليد ابتدايى از ميت جايز نيست ، ولى تقليد استمرارى و در حقيقت بقاء بر تقليد از مرده جايز است .\r\nقوله : و المختار ما هو : مرحوم آخوند در اين مسئله نظريهء مشهور را برگزيده و مىفرمايند كه تقليد از ميت مطلقا جايز نيست ( چه ابتداء و چه استدامة . ) و عمده دليل ايشان بر عدم جواز تقليد از ميت عبارتست از اصل :\r\nاصل اولى آن است كه هيچ‌كس حق ندارد از ديگرى تقليد نمايد و تقليد كردن حرام است و در واقع پيروى كردن از ظن و گمان ممنوع است ، مگر دليل خاص بر جواز آن قائم شود و در خصوص تقليد از مجتهد زنده دليل داريم ( دليل اخبار كه چهار طايفه بود و حكم عقل فطرى . ) ولى نسبت به مجتهد ميت دليلى نداريم و به اصل اولى كه عدم جواز باشد رجوع مىكنيم .\r\nقوله : الا ما استدل به المجوز : طرفداران جواز تقليد از مجتهد ميت دلايلى دارند كه همهء آنها باطل و ناتمام هستند و در كفايه پنج دليل از ادلهء آنها را مورد بحث و نقادى قرار داده‌اند .\r\n1 - قوله : منها استصحاب : يكى از ادلهء جواز عبارتست از استصحاب جواز تقليد : زمانى كه مجتهد زنده و در قيد حيات بود ، تقليد از او جايز بود . حالا كه از دنيا رفته شك داريم كه باز هم تقليد از وى جايز است يا نه از استصحاب جواز تقليد استفاده مىكنيم .\r\n\r\n\r\n","description":"","footnote":"\r\n( 1 ) - قوانين الاصول ، ج 2 ، ص 240 به بعد .\r\n( 2 ) - مطارح الانظار ، ص 280 به بعد .\r\n( 3 ) - الفصول الغرويّة ، ص 422 .\r\n","page_name":" 416 ","page_number":424},
  {"content":"\r\n\r\nقوله : و لا يذهب عليك : مرحوم آخوند در پاسخ از اين دليل مىفرمايد :\r\nاستصحاب جواز تقليد از استصحابات حكميه است و در استصحاب حكمى احراز بقاء موضوع شرط است و تا موضوع محرز نباشد نوبت به استصحاب خود حكم نمىرسد و در ما نحن فيه موضوع باقى نيست ، زيرا موضوع رأى مجتهد است و از نظر عرف و عقلاء با مرگ مجتهد راى او نيز نابود مىشود ؛ زيرا عرف مردن را معدوم و نيست و نابود شدن مىداند و برانگيخته شدن در قيامت را اعادهء معدوم مىداند و لو به دقت عقلى چنين نيست ؛ زيرا راى و اعتقاد از آن نفس ناطقه است و نفس ناطقه هم كه حقيقت مجرد است مرگ ندارد و تنها از جهانى به جهان ديگر منتقل مىشود پس نفس باقى است و انديشه و افكار نفس هم باقى است ، ولى از نظر عرف شخص نابود شده و راى و اجتهاد او هم منعدم شده و موضوع جواز تقليد منتفى است آنگاه نوبت به استصحاب حكمى نمىرسد .\r\nقوله : و لا ينافى ذلك : گويا كسى مىگويد كه ما مواردى را در فقه مىشناسيم كه احكامى كه در حال حيات انسانها ثابت است به بعد از ممات سرايت داده و استصحاب مىكنند ؛ مثلا اگر ميت مسلمان بوده ، در زمان حياتش پاك بوده بعد از مردن نيز پاك است .\r\nاگر كافر بود در زمان حيات نجس بود ، بعد از مرگ هم محكوم به نجاست است . زوجه در زمان حيات زوج حق نظر به بدن زوج داشت ، پس از مرگ او نيز حق نظر دارد و در واقع طهارت و نجاست و جواز نظر و . . . كه از احكام زمان حيات بود ، در ما بعد ممات هم استصحاب بقاء آنها جارى شده است . حال چه مانعى دارد كه ما نحن فيه نيز از اين قبيل باشد ؛ يعنى جواز تقليدى كه از احكام حيات و مجتهد زنده و در زمان حيات وى بود با استصحاب به بعد از مرگ او هم تعميم پيدا كند ؟\r\nمرحوم آخوند در پاسخ مىفرمايد كه قياس مع الفارق است ؛ زيرا احكام مذكور ( طهارت و نجاست و . . . ) متقوّم به حيات فرد نيست و حيات از مقوّمات موضوع و معروض اين احكام نيست تا با مردن اين احكام هم منتفى شود ، بلكه اين احكام مال همان بدن و جسد معيّن است ( روح كه نجس و پاكى فقهى ندارد ) و اين جسد كه قابل اشارهء است ، بعد از مرگ هم باقى است و لذا موضوع باقى است و مىگوئيم كه اين جسد ظاهر قبلا پاك بود .\r\n\r\n","description":"","footnote":"","page_name":" 417 ","page_number":425},
  {"content":"\r\n\r\nالآن هم ان‌شاءالله پاك است و هكذا . . .\r\nالبته به دقت عقلى احتمال اين وجود دارد كه حيات دخيل در اين احكام باشد كه پس از مرگ منتفى است و روى همين احتمال شك در بقاء مىآيد ، ولى به ديد عرفى حيات دخيل نيست و قوام احكام مذكور به حيات نيست و لذا قابل استصحاب است ؛ امّا در ما نحن فيه جواز تقليد قوامش به رأى مجتهد است و با مرگ او رأى او هم مرد و نابود شد و موضوع جواز تقليد باقى نيست تا استصحاب جواز جارى شود .\r\nقوله : و لذا لا يجوز : شاهد بر لزوم بقاء رأى و دائر مدار بودن جواز تقليد بر مدار بقاء رأى آن است كه اگر رأى مجتهد تغيير كرد ( تا به حال فتوا به وجوب مىداد و حالا فتوا به عدم وجوب مىدهد ، كه قبلا در فصل پنجم بحث شد . ) و يا به خاطر بيمارى فراموشى يا به خاطر پيرى و مانند آن رأى او از بين رفت ، اجماعى است كه تقليد از چنين مجتهدى و لو زنده باشد جايز نيست ( تا چه رسد به مرده ) ، پس معلوم شد كه جواز تقليد تابع رأى است .\r\nقوله : و بالجملة : اين فراز تكرار و تكميل مطلبى است كه قبلا در جواب از استصحاب جواز تقليد آورديم ، و حاصل مطلب اينكه اگرچه به دقت عقلى با مردن مجتهد رأى او نمىميرد و منتفى نمىشود ؛ زيرا رأى از صفات و عوارض نفس ناطقه و روح آدمى است و نفس ناطقه كه موت ندارد ( اصولا هيچ مجرّدى موت ندارد . ) و تنها از عالم دنيا به جهان برزخ منتقل مىشود پس رأى او هم باقى است و موضوع جواز تقليد منتفى نشده است .\r\nولى مكرّر در باب استصحاب گفتيم كه ملاك بقاء موضوع به دقّت عقلى نيست ، بلكه بايد از نظر عرفى و عقلاء موضوع باقى باشد و عرفا چنين نيست ؛ زيرا آنها مردن را نابود شدن مىدانند و حشر در روز قيامت را از باب اعادهء معدوم و ايجاد دوباره مىدانند و روى اين اصل با مردن ، مجتهد نابود شد و وقتى خود او منتفى شد عوارض و صفات او هم منتفى مىشود و از جمله رأى او هم نابود مىشود و موضوع جواز تقليد از بين مىرود و جاى استصحاب جواز نيست .\r\nنكته : از ديدگاه فلاسفه هم مردن معدوم شدن بود البته نه نسبت به نفس ناطقه ، بلكه نسبت به بدن و جسم و زندگى دوباره را از نوع اعادهء معدوم مىدانستند و بحث مىكردند كه اعادهء معدوم محال است يا مىگفتند وجود قابل تكرّر نيست ولى از ديدگاه قرآن و\r\n\r\n","description":"","footnote":"","page_name":" 418 ","page_number":426},
  {"content":"\r\n\r\nحكمت متعاليه مرگ انعدام نيست ، بلكه اجزاء بدن متفرّق مىشود و خدايى كه آنها را از يك سلّول ايجاد كرد قادر است كه مجدّدا اين پراكنده‌ها را جمع كند و اين كار آسان‌تر از خلقت اوّليه بوده و به طريق اولى مقدور حق است .\r\nقوله : لا يقال : معترض مىگويد : ما قبول داريم كه موضوع جواز تقليد ، رأى مجتهد است و آن‌هم با مرگ مجتهد از بين مىرود ، چون موضوع و معروضش كه خود مجتهد باشد عرفا از بين رفته است ولى سخن ما اين است كه پاره‌اى از عناوين همين‌كه مدّتى حادث شد حكمش مىآيد و در بقاء و استدامه و لو آن عنوان منتفى شود حكمش باقى و برقرار است و از بين نمىرود ، مثل عنوان سارق و سارقه ، زانى و زانيه ، شارب الخمر و . . .\r\nحال چه مانعى دارد كه رأى و اجتهاد از اين قبيل باشد كه با حدوث آن در زمان حيات مجتهد ، جواز تقليد ثابت شد ولى در بقاء و استمرار رأى و اجتهاد ، با مرگ مجتهد از بين رفته و فعلا رأى و اجتهادى نيست ، ولى حكم جواز تقليد باقى باشد ؟\r\nقوله : فانّه يقال : در جواب مىگوييم كه پاره‌اى از عناوين هم داريم كه حدوثا و بقائا حكم دائر مدار آنهاست ؛ يعنى تا اين عنوان پيدا نشود حكم هم حادث نمىشود و پس از پيدايش هم تا عنوان باقى است حكمش هم باقى است ، مثل عدالت كه موجب جواز اقتدا و قبولى شهادت است و . . . و عنوان رأى و اجتهاد از اين عناوين است كه تا حادث نشود حكمى بنام جواز تقليد ندارد و پس از حدوث هم تا رأى باقى است جواز تقليد هم باقى است و وقتى با مرگ رأى منتفى شد جواز تقليد هم منعدم مىشود .\r\nشاهد مطلب اين است كه اگر مجتهدى تبدّل راى پيدا كرد يا به خاطر جنون و بيمارى و كهنسالى رأى و اجتهاد را از دست داد ، به اتفاق كلمه تقليد از او جايز نيست ، پس حدوثا كفايت نمىكند . بقاء هم جواز تقليد تابع رأى است . و عرفا با موت رأى هم مىرود . پس جواز تقليد هم مىرود و استصحاب جا ندارد . ( ظاهر مطلب قطع به عدم موضوع و به دنبالش قطع به ارتفاع حكم است و در استصحاب شك لا حق در بقا معتبر است و يقين به ارتفاع جاى استصحاب نيست . ولى قطع به عدم هم لازم نيست و عدم احراز موضوع كافى است كه استصحاب حكمى جارى نشود . )\r\nقوله : و امّا الاستمرارى : تا به حال تقليد ابتدايى از ميّت ابطال شد و استصحاب جواز\r\n\r\n","description":"","footnote":"","page_name":" 419 ","page_number":427},
  {"content":"\r\n\r\nردّ شد ( كه يك استصحاب تعليقى هم بود ، يعنى اگر مجتهد زنده بود يا اگر من در زمان حيات او بودم ، تقليد از او جايز بود . حالا هم كه مرده يا من پس از زمان فوت او بالغ شده‌ام تقليد از او جايز است . ) حال تقليد استمرارى يا بقاء بر تقليد ميّت چگونه است ؟\r\nممكن است كسى بگويد كه چنين تقليدى جايز است و مدرك آن استصحاب جواز تقليد نيست تا بگوئيد موضوعش كه رأى باشد منتفى شده ، بلكه مدركش استصحاب خود احكامى است كه در زمان حيات مجتهد از او تقليد كرده به آنها عمل نموده است ( مثلا وجوب جمعه ، حرمت عصير عنبى و . . . ) و اين احكام در زمان حيات مجتهد ، براى مقلّد ثابت شد ( يقين سابق ) و پس از ممات مجتهد شك دارد ( شك لا حق ) و اركان استصحاب تمام است پس مىتواند خود اين احكام را استصحاب نمايد . و استصحاب احكام مورد تقليد مثل استصحاب جواز تقليد نيست تا اشكال شود كه موضوع آنها رأى است و يا مرگ رأى منعدم شده و . . . زيرا موضوع اين احكام ذوات اشياء يا افعال مكلّفين است . مثلا نماز جمعه موضوع وجوب است ، خمريّت موضوع حرمت است و . . . و رأى و اجتهاد مقوّم موضوع و معروض نيست ؛ يعنى نمىگوئيم كه نماز جمعه‌اى كه رأى مجتهد به حكم آن تعلّق گرفته و مورد اجتهاد واقع شده واجب است ، بلكه مىگوئيم نماز جمعه واجب است ، و رأى مجتهد واسطهء در عروض اين احكام بر موضوعات آنهاست ( در واقع از حيثيّات تعليلية است و نه تقييديّه و مثل تغيير است كه واسطه مىشود براى عروض نجاست بر خود آب و موضوع خود آب است نه آب متغير تا پس از زوال تغير موضوع عوض شده باشد ) اينجا هم موضوع خود نماز جمعه است و رأى مجتهد واسطه در عروض است و اگر چنين شد ، در زمان حيات مجتهد نماز جمعه واجب بود و پس از موت او شك در وجوبش داريم و استصحاب وجوب جارى مىشود ؛ چون موضوع كه نماز جمعه باشد محرز است .\r\nقوله : و لكنّه لا يخفى : به عقيدهء مرحوم آخوند استصحاب خود احكام مورد تقليد هم جارى نمىشود و اين مطلب را بر اساس دو مبنا محاسبه مىكنند :\r\n1 - بر مبناى خودشان كه در باب حجيّت امارات ( خبر ثقه باشد يا اجتهاد مجتهد و فتواى او كه براى مقلّد حجّت و از ظنون خاصّه است . ) قائل به جعل حكم نيستند و كرارا\r\n\r\n","description":"","footnote":"","page_name":" 420 ","page_number":428},
  {"content":"\r\n\r\nگفته شد كه « الامارة حجة » مثل « القطع حجة » است كه موجب تنجيز يا اعذار است ، و گرنه برطبق مؤداى اماره حكمى جعل نمىشود نه واقعا و نه ظاهرا ، حال بر اين مبنا مىفرمايد كه استصحاب خود احكام جارى نمىشود . به آن جهت كه يقين سابق به حكم نداريم تا بعد از ممات شك در بقاء بيايد و جاى استصحاب باشد و وقتى يقين سابق نبود و ركن مختل شد استصحاب هم جا ندارد .\r\nدر توضيح مطلب مىفرمايد جواز تقليديه حكم عقل فطرى بود و يا به حكم نقل و اخبار كه ما اين دو راه را قبول كرديم و در فصل ششم از مباحث اجتهاد تقليد گذشت . اگر به حكم عقل باشد كه پرواضح است ؛ زيرا عقل قاطع حكم‌آور نيست و وجوب يا حرمت شرعى درست نمىكند و حد اكثر تنجّز و عذرآور است ؛ يعنى اگر فتواى مجتهد مطابق واقع باشد ، حكم عقل قاطع موجب مىشود كه همان حكم در حق مكلّف منجّز شود و مخالفتش موجب عقاب گردد ؛ و اگر مخالف واقع بود ، حكم عقل موجب عذر است و قيامت ما را بر مخالفت با واقع عقاب نمىكنند . بنابراين در زمان حيات مجتهد هم حكمى در حق مكلّف ثابت نشد تا الآن استصحاب جارى كند . و اگر جواز تقليد به حكم نقل و شرع ( چهار طايفه روايت ) باشد ، باز مطلب از همين قرار است ؛ زيرا در باب حجيّت امارات به اثبات رسيد كه برطبق اماره حكمى جعل نمىشود و حدّ اكثر تنجيز يا اعذار است ؛ يعنى اگر اماره ( خبر ثقه باشد يا فتواى مفتى ) مصيب و مطابق واقع بود ، موجب تنجّز واقع است ، و اگر خاطى و مخالف واقع بود ، موجب عذر است ، و گرنه از واقع كه خبر نداريم و در ظاهر هم كه حكمى درست نشد باز يقين سابق به حكم نداريم تا استصحاب بقاء جارى شود . مگر بر اساس آنچه در تنبيه دوّم از تنبيهات استصحاب آورديم كه استصحاب تعليقى جارى شود ؛ يعنى اگر سابقا حكمى بود ، الآن هم ثابت است و استصحاب مىشود ، و ثبوت اگرى كافى باشد كه منظور مستدل به استصحاب احكام ، چنين استصحابى نيست .\r\nقوله : و لا دليل : اگر كسى بگويد كه در زمان حيات مجتهد راى او براى مقلّد حجّت بود ، حال بعد از ممات همين حجيّت راى استصحاب شود و نتيجه‌اش بقاء بر تقليد ميّت باشد .\r\nجوابش آن است كه هيچ دليلى نداريم كه رأى سابق در زمان لا حق حجّت باشد ( بلكه قبلا\r\n\r\n","description":"","footnote":"","page_name":" 421 ","page_number":429},
  {"content":"\r\n\r\nاشاره شد كه اگر تبدّل رأى پديد آمد ، رأى سابق از اعتبار مىافتد . )\r\n2 - قوله : و امّا نباء : بر مبناى مشهور كه در باب حجيّت امارات طرفدار جعل حكم هستند و مىگويند اگر اماره بر حكمى از احكام قائم شد ، برطبق آن حكم ظاهرى طريقى جعل مىشود . بر اين مبنا ممكن است كسى بگويد كه استصحاب احكام حتما جارى مىشود و جاى كمترين اشكالى نيست ؛ زيرا در زمان حيات مجتهد طبق اجتهاد و فتواى او در حق مقلّد يك وجوب يا حرمت ظاهرى ثابت و مسلّم شد و يقين به چنين حكمى پيدا كرد و بعد از حيات هم همان حكم را استصحاب مىكند و اركان تمام است و قضيّهء رأى را هم كه قبلا پاسخ داديم كه واسطه در عروض است و از مقومات موضوع و معروض نيست . . . .\r\nقوله : الّا انّ الانتصاف : ولى در اين فراز استصحاب احكام را حتّى بر مبناى مشهور ردّ مىكنند ؛ زيرا سه حالت بيشتر نداريم :\r\n1 - قطع داريم كه اين احكام تقليدى حكم موضوعاتشان ( نماز جمعه ، خمر و . . . ) به قوله مطلق ( ذوات موضوعات ) نيستند ، بلكه حكم موضوعى هستند كه مورد رأى و اجتهاد واقع شده است و اين قيد در موضوع دخيل است .\r\n2 - احتمال مىدهيم كه چنين باشد و لو يقين و قطع به آن نداشته باشيم .\r\n3 - يقين داريم كه اين احكام براى ذوات موضوعات ثابت است و رأى و اجتهاد واسطه در عروض است و از قبيل تبادل حالات است نه از مقومات موضوع .\r\nحال تنها طبق حالت سوّم استصحاب جا دارد ، ولى ما مدّعى هستيم كه اگر هم حالت اوّل نباشد و قطع به دخالت رأى و اجتهاد در موضوع نداشته باشيم ، لااقل حالت دوّم را مىگيريم و احتمال دخالت مىدهيم . همين كافى است كه جلو استصحاب را بگيرد ، زيرا در استصحابات احكام بايد موضوع محرز باشد و در اينجا محرز نيست و شايد رأى دخيل بود . كه با موت از بين رفته و تا موضوع احراز نشود حكم قابل استصحاب نيست .\r\nقوله : مع امكان : پس تقليد استمرارى يا بقاء بر تقليد ميّت هم دليل ندارد و استصحابش مردود شد ، حال مىفرمايد اشكال ديگرى به تقليد از ميّت بقاء وارد است و آن اينكه بالاجماع بقاء بر تقليد مجتهد زنده‌اى كه رأيش عوض نشده يا در اثر بيمارى و\r\n\r\n","description":"","footnote":"","page_name":" 422 ","page_number":430},
  {"content":"\r\n\r\nپيرى فاقد رأى شده جايز نيست . حالا اگر چنين تقليدى جايز نباشد ، پس بقاء بر تقليد در حال موت به طريق اولى جايز نخواهد ؛ چون در اينجا خود مجتهد هم از بين رفته و اصلا مجتهدى نيست تا رأى او باشد ، ولى در فرض بيمارى و مانند آن لااقل خود مجتهد زنده بود و وجود داشت\r\nقوله : فتأمل : اشاره به اينكه باب تبدّل رأى و بيمارى و . . دليل خاص داشت كه اجماع باشد ، ولى باب موت دليل خاص ندارد و لذا قياس اينجا به آنجا ناتمام است و اولويت مذكور هم يك اولويت ظنّى و استحسانى است و ارزشى ندارد .\r\nقوله : و منها اطلاق الآيات : دليل دوّم از ادلّه مجوّزين ( كسانى كه تقليد از ميّت را جايز مىدانند )\r\nعبارتست از اطلاقات آيات و روايات : آيات كريمه‌اى كه براى حجيّت فتوا به آنها استناد شده عبارتند از آيهء نفر « 1 » و آيهء سؤال « 2 » و آيه كتمان « 3 » و آيهء نبأ « 4 » و در هيچ‌يك از اين‌ها سخن از حيات و ممات مجتهد به ميان نيامده و چنين قيدى ندارند ، آنگاه اين آيات در مقام بيان بود و مطلق آورده و مقيّد به زمان حيات نكرده نتيجه مىگيريم كه حيات دخالتى ندارد و تقليد از ميّت نيز جايز است . روايات هم كه چهار طايفه بود در هيچ‌كدام قيد حيات مطرح نبود و نفرمودند كه از مجتهدى كه زنده باشد تقليد كنيد يا به مجتهد حىّ رجوع كنيد و . . . باز از اطلاق اخبار در مقام بيان استفاده مىكنيم كه حيات دخالتى ندارد و گرنه معصومين « 5 » بيان مىكردند .\r\nقوله : و فيه مضافا : مرحوم آخوند در پاسخ از آيات مىفرمايد كه اوّلا قبلا ذكر شد كه آيات بر جواز تقليد و قبول قول غير تعبّدا دلالت ندارند و از ما نحن فيه اجنبى هستند ثانيا برفرض كه بر جواز تقليد دلالت كنند بر اصل مشروعيّت آن دلالت دارند و امّا بر خصوصيّات و شروط آنكه از چگونه مجتهدى باشد اصلا دلالت ندارند و چون در مقام بيان اين جهت نيستند كسى نمىتواند به اطلاق آنها استناد كنند . اطلاق در گرو مقدمات\r\n\r\n\r\n","description":"","footnote":"\r\n( 1 ) - سورهء توبه ، آيه 122 .\r\n( 2 ) - سورهء نحل ، آيهء 43 ؛ و انبياء ، آيه 7 .\r\n( 3 ) - سوره بقره ، آيه 159 .\r\n( 4 ) - سوره حجرات ، آيهء 6 .\r\n( 5 ) - قوانين الاصول ، ج 2 ، ص 267 .\r\n","page_name":" 423 ","page_number":431},
  {"content":"\r\n\r\nحكمت است و يكى از آنها در مقام بيان بودن از اين جهت است كه محرز نيست .\r\nدر پاسخ به روايات جواب اوّل را نمىگوييم ؛ چون اصل دلالت آنها بر جواز تقليد مسلّم بود ، ولى پاسخ دوّمى داريم كه روايات هم از اين ناحيه اطلاق ندارند و در مقام بيان شروط نيستند و روايات خاصى ، شروط را بيان كرده كه مجتهد مرد باشد ، شيعه باشد ، حلال‌زاده باشد ، عادل باشد و . . . لذا نمىتوان به اطلاق اخبار استناد كرد .\r\nثالثا اصلا ممكن است كسى ادّعا كند كه متبادر از روايت جواز تقليد ، حال حيات و تقليد از مجتهد زنده است و شامل ميّت نمىشوند ( شايد منظور اين باشد كه مثلا توقيع شريف مىگويد : فارجعوا فيها الى رواة حديثنا . . . يعنى به خود راوى حديث رجوع كنيد و اين فرع بر حيات او است يا مىفرمايد به اين شخص جالس رجوع كنيد كه فرع بر حيات او است و در مورد خصوص حيات اوست و . . . )\r\n3 - قوله : و منها : دليل سوّم بر جواز تقليد از ميّت مربوط به محقّق قمى و پيروان است كه انسدادى هستند و مىگويند ما هيچ دليلى بر جواز تقليد و حجيّت فتواى مجتهد در حق مقلّدين نداريم ، بجز دليل انسداد كه از مقدّماتى تشكيل شد و دليل انسداد هم ميان مجتهد زنده و مرده فرق نمىگذارد ، زيرا دليل انسداد مىگويد مناط ظن مطلق است و از هر راهى كه انسان ظن به حكم پيدا كند ارزش دارد و بايد پيروى كند . بنابراين فرق ندارد كه از فتواى مجتهد زنده ظنّ به حكم پيدا شود يا از فتواى مجتهد مرده چنين گمان پيدا شود .\r\nپس رأى و فتواى هر دو حجّت است . « 1 »\r\nقوله : و فيه انّه : مرحوم آخوند در جواب مىفرمايد كه قبول نداريم كه دليل جواز تقليد منحصر به دليل انسداد باشد ، بلكه مدّعى هستيم كه قبل از دليل انسداد ، دليل خاص بر جواز تقليد داريم كه حكم عقل فطرى و حكم نقل ( اخبار و روايات ) باشد و با وجود دليل خاص نوبت به دليل انسداد نمىرسد و اصولا باب علم و علمى مسدود نيست تا از دليل انسداد استفاده شود .\r\n4 - قوله : و منها دعوى السيرة : دليل چهارم بر جواز تقليد از ميّت استدلال به سيرهء\r\n\r\n\r\n","description":"","footnote":"\r\n( 1 ) - قوانين الاصول ، ج 2 ، ص 267 .\r\n","page_name":" 424 ","page_number":432},
  {"content":"\r\n\r\nمتشرّعه است . به اين بيان كه ما يقين داريم كه اصحاب ائمه ( ع ) به فقيهان زمان خود مراجعه مىكردند و احكام دين را از آنان مىگرفتند و بعد از مرگ مفتى هم از آن فتاوا عدول و رجوع نمىكردند و بر آنها باقى مىماندند و اين سيره در منظر امام ( ع ) بود و ردع نكرد .\r\nپس تقليد از ميّت بلامانع است و مجوّز شرعى دارد كه سيره باشد . ( البته اين دليل به درد تقليد استمرارى و بقاء بر تقليد از ميّت مىخورد و تقليد ابتدايى را نمىتواند اثبات كند . )\r\nقوله : و فيه منع السيرة : مرحوم آخوند در جواب مىفرمايد كه ما چنين سيره‌اى را در محلّ بحث خود اصلا قبول نداريم ؛ زيرا بحث ما در تقليد و بقاء بر فتواى مجتهد مرده است و آنچه اصحاب ائمه ( ع ) داشتند ، غير از اين بود ؛ زيرا آنان كلمات معصومين ( ع ) را از خود آنها بلاواسطه يا از راويان حديث با يك واسطه مىگرفتند و به روايات عمل مىكردند در واقع براى آنها خود نقل مهم بود و اما ناقل كيست و چه رأيى دارد مهم نبود و كارى به رأى راوى نداشتند و اين نامش تقليد نيست . ( مگر بر شيوهء اخبارى كه اين را هم تقليد مىداند و مىگويد كه اگر راوى روايتى را نقل به معنى كرد و شما از او قبول كرديد در واقع از او تقليد كرده‌ايد . ) و احيانا اگر در مواردى به فتواى اشخاص مثل ابان بن تغلب عمل كرده باشند ، اين ادّعا كه مستدل بگويد پس از مرگ ابان هم حتما بر تقليد او ماندند و رجوع نكردند ، ادّعاى گزافى است ، شما از كجا امروز يقين پيدا مىكنيد كه آن روز مطلب از اين قرار بوده و اصحاب ائمه رجوع نكردند و امامان هم ردع ننمودند ؟\r\n5 - قوله : و منها غير ذلك : غير از دلايل مذكور ، ادلّهء فراوان ديگرى براى جواز تقليد از ميّت ذكر شده كه به عقيدهء مرحوم آخوند به قدرى استدلالهاى سست و باطلى است كه قابل ذكر و بحث نيست . لذا از طرح آنها صرف‌نظر مىكند و مبحث اجتهاد و تقليد را ختم مىكنند . ( براى نمونه مرحوم مشكينى در حاشيه دو دليل ديگر را آورده و به هركدام اشكالهايى وارد ساخته است كه به يكى از آنها اشاره مىكنيم و آن استدلال به مفهوم قول امام عسكرى ( ع ) است در خصوص كتب بنى فضال كه فرموده ؛ « خذوا ما رووا و ذروا ما رأوا . » « 1 » و به مفهومش دلالت دارد كه اگر رأى رأى صحيحى باشد ، قابل اخذ و پيروى\r\n\r\n\r\n","description":"","footnote":"\r\n( 1 ) - وسائل الشيعة ، ج 18 ، ص 27 ، حديث 79 ، باب هشتم از ابواب صفات قاضى .\r\n","page_name":" 425 ","page_number":433},
  {"content":"\r\n\r\nاست .\r\nاشكال اين است كه اوّلا اين مخصوص كتب بنى فضال است و دليل كلّى نمىشود و به اصطلاح موجبهء جزئيه است ، نه كلّيه .\r\nثانيا از مفهوم وصف كلام امام استفاده شده كه جملهء وصفيّه مفهوم ندارد . ) البته مباحث ديگرى هم در باب اجتهاد و تقليد وجود دارد كه در كتب مطول مثل قوانين ، فصول ، مطارح الانظار و معالم مطرح شده و مرحوم آخوند طومار بحث را در هم پيچيده‌اند و به هفت فصل مذكور بسنده كرده‌اند . شكر اللّه مساعيهم الجميلة و تقبّل اللّه منهم و ادخلهم الله بحبوحة جنانه و حشرهم اللّه و ايانا مع الانبياء و الصالحين و الشهداء و الصديقين آمين ربّ العالمين .\r\nدر پايان از اينكه توفيق يافتم و كتاب شريف كفاية الاصول را سه دورهء كامل از باء بسم اللّه تا تاء تمّت تدريس نمودم و در خدمت طلاب علوم دينى بودم ، خداوند را از صميم قلب شاكرم و از اينكه توفيق مضاعفى يافتم و پس از دورهء سوّم در طىّ سه سال اين شرح را به جهان علم و دانش تقديم نمايم سپاس مضاعف و بىنهايت دارم . اميد است اين زحمات طاقت‌فرسا مورد قبول حضرت ربّ الارباب و حضرت خير الانام و حضرت خير الاوصياء و حضرت خاتم الاوصياء قرار گيرد و گوشهء چشمى به اين عبد عاصى و فانى بنمايند كه همان از صد هزار اجر و مزد ديگر برايم گران‌قيمت‌تر است .\r\nو آخر دعوانا ان الحمد للّه ربّ العالمين .\r\nهفتم ربيع الاوّل يك هزار و چهار صد و بيست هجرى قمرى برابر با اوّل تابستان يك هزار و سيصد و هفتاد و هشت هجرى شمسى\r\nقم المقدّسة - على محمدى خراسانى\r\n\r\n","description":"","footnote":"","page_name":" 426 ","page_number":434},
  {"content":"\r\n . \r\n","description":"","footnote":"","page_name":" 427 ","page_number":435},
  {"content":"\r\n . \r\n\r\n","description":"","footnote":"","page_name":" 428 ","page_number":436}
  ]