[
  {"content":"\r\nترجمه و متن كتاب شريف\r\nاحتجاج\r\nتأليف\r\nشيخ جليل أبو منصور أحمد بن علىّ بن أبى طالب طبرسىّ\r\nاز علماى اوائل قرن ششم\r\nمجلّد دوم\r\nمترجم : بهراد جعفرى\r\nناشر : دار الكتب الإسلاميّة\r\n","description":"","footnote":"","page_name":" 1 ","page_number":1},
  {"content":"\r\nطبرسى ، احمد بن على ، قرن 6 ق .\r\n[ الاحتجاج على اهل اللجاج . فارسى 
  ]\r\nترجمه و متن كتاب شريف احتجاج / تأليف جليل ابو منصور احمد بن على بن ابى طالب طبرسى ؛ مترجم بهراد جعفرى . - تهران : دار الكتب الاسلاميه - 1381 .\r\n2 ج . : نمونه .\r\n( دوره ) ISBN 964 - 440 - 292 - 8\r\n( ج . 2 ) ISBN : 964 - 440 - 291 - X\r\nفهرست نويسى بر اساس اطلاعات فيپا .\r\nكتابنامه به صورت زيرنويس .\r\nنمايه .\r\n1 . اسلام - - احتجاجات . 2 . شيعه - - احتجاجات . الف . جعفرى ، بهراد ، 1345 - مترجم . ب . عنوان . ج . عنوان : الاحتجاج على اهل اللجاج .\r\n3041 الف 2 ط / 228 BP\r\n479 / 297\r\n1381\r\nكتابخانه ملى ايران 40688 - 81 م\r\nنام كتاب : احتجاج ( جلد 2 )\r\nمؤلف : شيخ جليل ابو منصور احمد بن علىّ بن ابى طالب طبرسى رحمه الله\r\nمترجم : بهراد جعفرى\r\nتيراژ : 3000\r\nنوبت چاپ : دوم\r\nتاريخ انتشار : 1387 ه‍ . ش .\r\nتعداد صفحه و قطع : 736 صفحه ، وزيرى\r\nچاپ : چاپخانه گوهر انديشه\r\nليتوگرافى : موعود\r\nناشر : دار الكتب الاسلامية - تهران - بازار سلطانى - 99\r\nتلفن : 26200359 - 09123441521\r\nقيمت دوره : 140000 ريال\r\nحق چاپ براى ناشر محفوظ است\r\nشابك X - 291 - 440 - 964 ISBN 964 - 440 - 291 - X\r\nشابك دوره اى 8 - 292 - 440 - 964 ISBN - SET 964 - 440 - 292 - 8 VOL . 2\r\n","description":"","footnote":"","page_name":" 2 ","page_number":2},
  {"content":"\r\n\r\n« پاسخ امام مجتبى عليه السّلام به سؤالات خضر »\r\n« در حضور أمير المؤمنين عليه السّلام »\r\n148 - از امام جواد عليه السّلام نقل است كه روزى حضرت أمير عليه السّلام به همراهى فرزندشان حسن و سلمان فارسىّ - در حالى كه به دست سلمان تكيه داده بودند - به مسجد الحرام وارد شده و جلوس فرمود ، ناگاه مردى خوش سيما و خوش لباس پيش آمد و بر آن حضرت سلام كرد ، سپس گفت :\r\nاى أمير المؤمنين ، من از شما سه سؤال دارم ، اگر جواب داديد دريابم كه مردم در بارهء تو مرتكب كارى شدند كه من حكم مىكنم كه آنان در دنيا و آخرت ايمن نخواهند بود ، و اگر از عهدهء جواب بر نيامدى دريابم كه تو با آنان برابرى .\r\nحضرت فرمود : از هر چه مىخواهى بپرس .\r\nگفت : وقتى انسان مىخسبد ، روحش به كجا مىرود ؟ و چگونه به خاطر مىآورد\r\n","description":"","footnote":"","page_name":" 3 ","page_number":3},
  {"content":"\r\nو فراموش مىكند ؟ و چگونه اولاد آدمى شبيه به عموها و دائيهاى خود مىشود ؟\r\nحضرت أمير رو به جانب امام مجتبى كرده و فرمود : اى أبا محمّد پاسخش را بده .\r\nامام مجتبى عليه السلام فرمود : امّا در مورد اينكه انسان پس از خوابيدن روحش به كجا مىرود ، بدان كه روح آدمى مرتبط به ريح است و ريح با هواء ، تا وقتى كه صاحب آن روح براى بيدارى به جنبش در آيد ، اگر خداى تعالى اجازه فرمايد كه آن روح به صاحبش برگردد ، همان روح ريح را جذب نموده و آن ريح هوا را ، و روح مراجعت نموده و در بدن صاحبش جاى مىگيرد ، و اگر خداوند اجازهء بازگشت روح را به بدن صاحبش ندهد ، هواء ريح را جذب مىكند و ريح نيز روح را به سمت خود مىكشد و روح تا وقت برانگيخته شدن در قيامت ؛ به بدن صاحبش بر نمىگردد .\r\nو امّا پاسخ به آنچه در بارهء فراموشى و بخاطر آوردن كردى اين است كه : قلب انسان در جعبه و حقّهء كوچكى قرار دارد ، و بر آن حقّه سرپوشى نهاده شده است ، اگر شخص صلوات كاملى بفرستد آن سرپوش از روى حقّه كنار رفته و قلب روشن مىشود و آدمى آنچه را از ياد برده بخاطر آورد ، و چنانچه صلوات بر محمّد و آل او نفرستد يا آنكه\r\n","description":"","footnote":"","page_name":" 4 ","page_number":4},
  {"content":"\r\nصلواتش ناقص باشد آن سرپوش بر روى آن حقّه بيفتد و قلب در تاريكى مىرود و انسان آنچه به ياد داشته را فراموش مىكند .\r\nو امّا جهت شباهت برخى از فرزندان به عموها و دائيها اين است كه هر گاه انسان با دلى آسوده و عروق و رگهايى آرام و بدنى غير مضطرب با همسر خود نزديكى نمايد نطفه در كيسهء رحم ساكن شده و فرزند شبيه به پدر و مادر خود مىشود ، و چنانچه عمل نزديكى با دلى ملتهب و رگهايى ناآرام و جسمى مضطرب انجام شود در اين صورت نطفه مضطرب شده و بر يكى از رگها قرار مىگيرد ، كه اگر آن رگهاى عموها باشد شبيه عموها شده و اگر بر رگهاى دائيها قرار بگيرد شبيه ايشان مىشود .\r\nآن فرد سائل گفت : شهادت مىدهم كه هيچ معبودى جز الله نيست همانطور كه پيش از اين نيز بدان گواه بودم ، و اينكه محمّد رسول خدا است و در گذشته نيز بر اين اعتقاد بودم ، و - با اشاره به حضرت أمير گفت : گواهى مىدهم كه تو وصىّ و جانشين بحقّ رسول خدايى و پيوسته نيز بدان معترف بودم ، - و با اشاره به حضرت مجتبى گفت :\r\nو شهادت مىدهم كه تو وصىّ پدرت و جانشين اويى ! و شهادت مىدهم كه حسين بن -\r\n","description":"","footnote":"","page_name":" 5 ","page_number":5},
  {"content":"\r\nعلى وصىّ و جانشين پدرش پس از تو است ، و شهادت مىدهم كه علىّ بن حسين جانشين امام حسين است ، و اينكه پس از او محمّد بن علىّ ؛ قائم به امر علىّ بن الحسين است ، و گواهى مىدهم كه پس از او جعفر بن محمّد جانشين محمّد بن علىّ است ، و شهادت مىدهم كه پس از او موسى بن جعفر جانشين وى مىباشد ، و شهادت مىدهم كه پس از او علىّ بن موسى جانشين وى است ، و شهادت مىدهم كه پس از او محمّد بن - علىّ جانشين او است ، و گواهى مىدهم كه پس از او علىّ بن محمّد جانشين محمّد بن على است ، و شهادت مىدهم كه پس از او حسن بن على قائم به امر علىّ بن محمّد است ، و شهادت مىدهم بر مردى از اولاد حسن بن على كه كنيه و اسم او بر زبان رانده نشود تا اينكه امر او ظاهر شده و تمام دنيا را پس از انباشته شدن از ظلم و جور ، مملوّ از قسط و داد سازد ، و سلام و رحمت و بركات خداوند بر تو باد اى أمير المؤمنين ! سپس برخاست و رفت .\r\nحضرت أمير به امام حسن عليهما السّلام فرمود : اى أبا محمّد برو دنبالش ببين كجا مىرود ؟\r\nاو بدنبالش رفت ولى اثرى از او نيافته و گفت : همين كه پايش را از مسجد بيرون گذاشت ديگر متوجّه نشدم به كجا رفت ، و خدمت پدر رسيده و جريان را باز گفتم .\r\n","description":"","footnote":"","page_name":" 6 ","page_number":6},
  {"content":"\r\nآن حضرت فرمود : اى ابا محمّد آيا دريافتى او كه بود ؟ گفتم : خدا و رسول و أمير المؤمنين داناترند ، فرمود : او خضر ( عليه السّلام ) بود .\r\n\r\n« پاسخهاى احتجاجگونهء حضرت مجتبى عليه السّلام به پرسشهاى ارسالى از روم »\r\n« - كه به شام فرستاده بود - در حضور أمير المؤمنين عليه السّلام »\r\n149 - از محمّد بن قيس نقل است كه حضرت باقر عليه السّلام فرمود : روزى أمير المؤمنين در رحبهء مسجد بود و مردم در اطراف او ازدحام بسيار نموده بودند ، برخى از ايشان فتوا خواسته و گروهى درخواست كمك و يارى مىنمودند كه ناگه مردى برخاسته و گفت :\r\nسلام و رحمت و بركات خداوند بر تو باد اى أمير المؤمنين .\r\nفرمود : و سلام و رحمت و بركات خداوند بر تو باد ، تو كه هستى ؟ گفت : مردى از رعيّت و اهالى شهرهاى شما هستم .\r\nفرمود : تو از رعيّت و اهالى شهرهاى من نيستى ، كه اگر فقط يك روز به من سلام كرده بودى چهره ات از من پوشيده نمىماند ! او گفت : امان بده اى أمير المؤمنين !\r\n","description":"","footnote":"","page_name":" 7 ","page_number":7},
  {"content":"\r\nفرمود : از وقتى وارد شهر من شدى آيا كارى صورت داده اى ؟ گفت : نه .\r\nفرمود : نكند تو از مردان جنگ و نبردى ؟ گفت : آرى . فرمود : هنگام آتش بس اين تردّد مانعى ندارد .\r\nاو گفت : مرا معاويه به صورت ناشناس به سوى شما فرستاده تا از شما جواب سؤالاتى را بگيرم كه حاكم روم از او پرسيده ، و او به معاويه گفته : اگر تو در خور اين مقام و خلافت پس از محمّد هستى جواب پرسشهايم را بگو ، كه در اين صورت از تو پيروى نموده و برايت جايزه و هديّه بفرستم ، ولى متأسّفانه معاويه از پس آنها بر نيامده و وامانده و مرا بسويت گسيل داشته تا پاسخ آنها را بگيرم .\r\nحضرت فرمود : خدا پسر هند جگر خوار را بكشد ، چه چيز او و پيروانش را تا اين حدّ گمراه و كور ساخته ؟ خدا خود ميان من و اين امّت داورى كند ، كه با من قطع رحم كرده و روزگارم را ضايع ساخته ، و حقّم را دفع كرده و جايگاه عظيم مرا كوچك شمرده ، و همه بر مخالفت با من فراهم گشته ! حسن و حسين و محمّد را خبر كنيد ! همگى آمدند .\r\nفرمود : اى شامىّ ، اين دو اولاد رسول خدايند ، و اين ( محمّد ) فرزند من است ، از هر كدام كه مايلى پرسشهايت را بپرس .\r\n","description":"","footnote":"","page_name":" 8 ","page_number":8},
  {"content":"\r\nشامى گفت : از اين فرد كه موى بسيار دارد - يعنى امام حسن عليه السّلام - مىپرسم .\r\nحضرت مجتبى عليه السّلام فرمود : از هر چه مىخواهى بپرس .\r\nشامى گفت : ميان حقّ و باطل چقدر است ؟ و فاصلهء ميان آسمان و زمين چه ميزان مىباشد ؟ و چقدر ميان مشرق و مغرب فاصله دارد ؟ و قوس قزح چيست ؟ و نام چشمه اى كه ارواح مشركين در آنجا مأوى مىگزينند چيست ؟ و چشمه اى كه مقرّ و مكان أهل ايمان است چه نام دارد ؟ و مؤنّث چيست ؟ و نام آن ده چيزى كه هر كدام سختتر از ديگرى است چيست ؟\r\nامام حسن عليه السّلام فرمود : فاصلهء ما بين حقّ و باطل به اندازهء چهار انگشت مىباشد ، پس آنچه با دو ديده ات مشاهده كردى همان حقّ است و آنچه با دو گوش خود مىشنوى بسيارش باطل است .\r\nشامى گفت : راست گفتى .\r\nفرمود : و فاصلهء ما بين آسمان و زمين به اندازهء مدّ بصر ( طول نگاه ) و دعاى مظلوم مضطرّ است . پس هر كه پاسخى جز اين به تو داد تكذيبش كن .\r\nگفت : راست گفتى اى زادهء رسول خدا .\r\n","description":"","footnote":"","page_name":" 9 ","page_number":9},
  {"content":"\r\nفرمود : و فاصلهء ما بين مشرق و مغرب مسير يك روزهء خورشيد ؛ از طلوع تا غروب است .\r\nمرد شامى گفت : راست گفتى . و قوس قزح چيست ؟\r\nفرمود : واى بر تو ! مگو « قوس قزح » زيرا « قزح » نام شيطانى است ، و آن قوس الله مىباشد ، و آن علامت خير و موجب در امان بودن از غرق شدن است .\r\nو امّا نام آن چشمه اى كه مأواى ارواح مشركان است برهوت مىباشد .\r\nو نام چشمه اى كه مقرّ و مكان ارواح أهل ايمان است سلمى مىباشد .\r\nو امّا « مؤنّث » كسى است كه مشخّص نشده كه مرد است يا زن ، پس بايد تا هنگام بلوغ منتظر بود ، اگر مرد باشد محتلم و اگر زن باشد حيض شده و سينه هايش برآمده شود ، و در غير اين صورت به او گفته شود : « بر ديوار ادرار كن » اگر به ديوار پاشيد ، مرد است ، و اگر به عقب ريخت - همچون بول كردن شتر - او زن است .\r\nو امّا آن ده چيزى كه هر كدام سختتر از ديگرى است ، سختترين چيزى كه خداوند آفريد سنگ بود ، و از آن سختتر آهن است كه سنگ توسّط آن بريده مىشود ، و از آن سختتر آتش است كه آهن را ذوب مىكند ، و از آتش سختتر آب است\r\n","description":"","footnote":"","page_name":" 10 ","page_number":10},
  {"content":"\r\nكه آتش را خاموش مىسازد ، و سختتر از آب ابرى است كه آب را حمل مىكند ، و سختتر از ابر همان باد است كه آن را جابجا مىسازد ، و از باد سختتر فرشته اى است كه آن را ارسال مىنمايد ، و سختتر از آن فرشته ؛ فرشتهء مرگ است كه جان او را مىستاند ، و از فرشتهء مرگ سختتر همان مرگ است كه جان او را مىستاند ، و سختتر از مرگ امر خداوند است كه مرگ را مىميراند .\r\nفرد شامى گفت : شهادت مىدهم كه تو بحقّ ؛ زادهء رسول خدايى ، و اينكه علىّ از معاويه به خلافت شايسته تر است ، سپس اين پاسخها را به معاويه مكتوب داشته و ارسال نمود و او نيز به حاكم روم ارسال كرد .\r\nحاكم روم در پاسخ به معاويه نوشت : اى معاويه ! چرا با زبان غير خود با من سخن گفته و پاسخ مرا از ديگرى پرسيدى ؟ سوگند به مسيح كه اين پاسخها از تو نيست ، و آن جز از معدن نبوّت ؛ و موضع رسالت نباشد ، و من درهمى به تو نخواهم داد !\r\n","description":"","footnote":"","page_name":" 11 ","page_number":11},
  {"content":"\r\n\r\n« احتجاج امام حسن عليه السّلام در حضور معاويه »\r\n« با جماعتى كه منكر فضل او و پدر بزرگوارش عليه السّلام بودند »\r\n150 - از شعبى و أبو مخنف و يزيد بن ابى حبيب مصرى نقل است كه ايشان همگى گفتند : در اسلام هيچ روزى در باب منازعه و مشاجره و مبالغهء در كلام قومى مجتمع در يك مكان بپاى آن روز نمىرسد كه : عمرو بن عثمان بن عفّان و عمرو بن عاص و عتبة بن - أبى سفيان ، و وليد بن عقبة بن أبي معيط ، و مغيرة بن شعبه نزد معاوية بن أبى سفيان اجتماع كرده و بر يك امر اتّفاق نمودند .\r\nپس عمرو عاص بن معاويه گفت : آيا وقت آن نشده كه پى حسن فرستى تا اينجا حاضر شود ؟ او سيره و روش پدرش را احيا نموده و همه گوش به فرمان او شده و هر چه امر كند اطاعت و هر چه بگويد تصديق شود ، و اگر كار بدين منوال ادامه يابد كارشان به بالاتر از اين نيز خواهد انجاميد ، اگر پى او فرستى ما همگى او و پدرش را كوچك داشته و هر دو را سبّ و دشنام دهيم و قدر و منزلت هر دو را خوار و بىمقدار سازيم ،\r\n","description":"","footnote":"","page_name":" 12 ","page_number":12},
  {"content":"\r\nو ما اينجا مىنشينيم تا اين مطلب برايت روشن شود .\r\nمعاويه به ايشان گفت : من ترس آن دارم كه حسن در اين مناظره آنچنان قلَّاده اى به گردن شما بيندازد كه تا دم مرگ عار و ننگ آن گريبان شما را بگيرد ، به خدا قسم كه من پيوسته از ديدار او كراهت داشته و از هيبتش ترسيده‌ام ، و من اگر در پى او فرستم شيوهء عدل و انصاف را در حقّ او از جانب شما رعايت نمايم .\r\nعمرو عاص گفت : آيا بيم آن دارى كه باطل او بر حقّ ما و بيمارىاش بر صحّت و سلامتى ما رفعت گيرد ؟ معاويه گفت : نه ، گفت : پس همين الآن پى او بفرست .\r\nعتبه گفت : اين رأى شما را صلاح نمىدانم ، و به خدا سوگند كه همگى شما نيز قادر نخواهيد بود بيشتر و عظيمتر از آنچه با شما است با او روبرو شويد ، و او نيز بيش از آنچه دارد با شما روبرو نخواهد شد ، زيرا او از خاندانى است كه در مبارزه و جدال سرسختند .\r\nپس همگى دنبال امام حسن عليه السّلام فرستادند ، وقتى فرستاده نزد آن حضرت رسيد به دو عرض كرد : معاويه شما را فراخوانده است ، فرمود : چه كسانى نزد اويند ؟ گفت : نزد او فلانى و فلانى - و تا آخر نام يكايكشان را برد - .\r\nآن حضرت عليه السّلام فرمود : چه شده كه سقف بر سرشان نريخته و عذاب از آنجا كه\r\n","description":"","footnote":"","page_name":" 13 ","page_number":13},
  {"content":"\r\nفكرش را نمىكنند بر ايشان نازل نمىشود ؟ سپس گفت : اى جاريه لباسهايم را بده ! و گفت :\r\n« اللَّهمّ إنّي أدرأ بك في نحورهم ، و أعوذ بك من شرورهم ، و أستعين بك عليهم ، فاكفنيهم بما شئت ، و أنّى شئت ، من حولك و قوّتك ، يا أرحم الرّاحمين »\r\nو به آن فرستاده گفت : اينها كه گفتم كلام فرج و گشايش بود .\r\nو چون داخل مجلس ايشان شد معاويه از جاى برخاسته و از وى استقبال نموده و تحيّت و مرحبا گفت و با وى مصافحه نمود .\r\nفرمود : اين تحيّتى كه به من نمودى نشانهء سلامتى و مصافحه علامت امن و امان است .\r\nمعاويه گفت : آرى ، اين جماعت بدون اجازهء من بدنبال شما فرستادند كه شما افتراى ايشان را در اينكه عثمان مظلومانه بقتل رسيده استماع نماييد ، و اينكه پدرت او را كشته ، پس كلامشان گوش دار و همانطور كه مىپرسند جوابشان را بده ، و حضور من شما را از پاسخ به ايشان منع نكند .\r\nامام عليه السّلام فرمود : سبحان الله ! خانه خانهء تو است و اجازهء همه در اينجا نزد تو است ، به خدا سوگند اگر جوابى كه ايشان مىخواهند بدهم از گفتن فحش نزد تو حيا مىكنم ، و چنانچه بر تو غالب آيم از ضعف و ناتوانى تو شرم كنم ، پس كداميك از آن دو را قبول دارى\r\n","description":"","footnote":"","page_name":" 14 ","page_number":14},
  {"content":"\r\nو از كدامشان معذورى ؟ و اين را بدان كه اگر من از اين اجتماعشان با خبر بودم به تعدادشان از بنى هاشم مىآوردم ، هر چند كه ايشان با تمام جمعشان از من ترسانترند ، زيرا خداوند در حال و آينده سرپرست و ولىّ من است پس ايشان را رخصت ده تا سخن آغاز كنند و من هم گوش مىدهم ،\r\nو لا حول و لا قوّة إلَّا با لله العليّ العظيم ) *\r\nپس ابتدا عمرو بن عثمان بن عفّان شروع به سخن كرده و گفت : رضا ندارم همچو امروز پس از قتل خليفه عثمان بن عفّان فردى از قبيلهء بنى عبد المطَّلب بر روى زمين باقى مانده باشد ، حال اينكه او خواهرزادهء اينان بود ، و منزلتش در اسلام افضل همه بود و در شرافت اختصاص به رسول خدا داشت ، اى بدا به اين كرامت الهى ! تا اينكه خون او را - از سر كينه و فتنه گرى و حسد و طلب آنچه أهل آن نبودند - ريختند ، با اينكه سابقه و منزلت او در نزد خدا و رسول و اسلام بر هيچ كس پوشيده نبود ، واى بر خوارى و بىگناهى او ! كه حسن و ساير افراد بنى عبد المطَّلب زنده بر روى زمين باشند و عثمان به خون خود رنگين و دفين باشد ، با اينكه ما دعوى نوزده خون ديگر از بزرگان بنى اميّه از كشته شدگان جنگ بدر بر شما بنى عبد المطَّلب داريم .\r\nسپس عمرو عاص پس از حمد و ثناى الهى گفت : پسر أبو تراب ! ما بدنبالت فرستاديم\r\n","description":"","footnote":"","page_name":" 15 ","page_number":15},
  {"content":"\r\nتا همگى اقرار كنيم كه پدرت ؛ أبو بكر صدّيق را مسموم ساخت ، و در قتل عمر فاروق شركت نموده و عثمان ذو النّورين را مظلومانه به قتل رساند ، و ادّعاى مقامى را كرد كه حقّ او نبود و در آن واقع شد - و آن فتنه را ذكر كرده و به مقام او بد گفت - .\r\nسپس گفت : شما اى بنى عبد المطَّلب ؛ خداوند حكومت را به شما نبخشيد كه در آن مرتكب آنچه برايتان جايز نيست شويد ، سپس تو اى حسن در دلت مىگويى كه أمير المؤمنين توئى ، حال اينكه تو . . . و اين بخاطر بدى كار پدرت مىباشد ، و ما تنها بدين خاطر تو را خوانديم كه تو و پدرت را دشنام گوييم ! .\r\nو اين را بدان كه تو قادر نيستى بر ما عيب گرفته و ما را تكذيب كنى ، و اگر فكر مىكنى ما بر تو در موردى دروغ بسته و در باطل زياده روى كرده‌ايم ، و خلاف حقّ بر تو ادّعا نموده‌ايم حرف بزن ، و گر نه اين را بدان كه تو و پدرت شرّ خلق خداييد ، و خداوند شرّ پدرت را با قتل او از ما دور ساخت ، و تو اكنون در دست ما گرفتارى ، اگر خواهيم تو را بكشيم مختاريم ، كه در اين كار نه نزد خدا گناهكار و نه نزد مردم عيبى داريم .\r\nسپس عتبة بن ابى سفيان سخن آغاز كرده و أوّل سخنى كه گفت اين بود كه :\r\n","description":"","footnote":"","page_name":" 16 ","page_number":16},
  {"content":"\r\nاى حسن ، پدرت بدترين فرد قرشى براى قبيلهء قريش بود ، پيوند فاميلى را بريد ، و خونشان را ريخت ، و تو از قاتلين عثمان هستى ، و حقّ اين است كه تو را بكشيم ، و ما بنا به همان حقّ قصاصى كه در كتاب خدا مذكور است با تو رفتار كرده و همگى قاتلين تو هستيم ، و امّا پدرت ؛ خود خداوند او را كشت و شرّش را از ما دور ساخت ، و امّا اميد تو به خلافت ؛ تو مرد اين ميدان نبوده و افضل از ديگران نمىباشى .\r\nسپس وليد بن عقبه داد سخن داده و همچون يارانش گفت :\r\nاى گروه بنى هاشم ، شما همانهاييد كه ابتدا اظهار عيب به عثمان نموده و مردم را بر او جمع نموديد ، تا اينكه او را كشتيد و اين نبود جز حرص بر حكومت و قطع رحم و نابودى امّت و ريختن خون همهء ايشان براى رسيدن به خلافت ، و آن خون را از سر اين دنياى بىارزش و دوستى آن ريختند ، حال اينكه عثمان ؛ دايى شما بود و خوب دايى بود ، وى داماد شما و خوب دامادى برايتان بود ، شما همانها بوديد كه پيش از همه بر او حسد برده و بر او طعن زديد ، سپس عهده دار قتل او شديد ، پنداريد خداوند با شما چه خواهد كرد ؟ ! سپس مغيرة بن شعبه آغاز به سخن كرده - و نيش حرفهايش تماماً متوجّه حضرت أمير عليه السّلام بود - و گفت :\r\n","description":"","footnote":"","page_name":" 17 ","page_number":17},
  {"content":"\r\nاى حسن ، عثمان مظلومانه بقتل رسيد ، و در اين رابطه هيچ عذرى براى پدرت باقى نمانده كه تبرئه شود ، و گناهكار بهانه و عذرى ندارد ، جز اينكه اى حسن ما گمان آن داريم كه پدرت با تمام كارهايى كه به نفع عثمان كرد در نهايت به قتل او راضى بود ، و به خدا سوگند كه او شمشيرى طويل و زبانى گويا داشت ، زنده را مىكشت و مرده را معيوب مىساخت ، و بنو اميّه براى بنى هاشم بهتر بودند تا بنى هاشم براى بنى اميّه ، و معاويه براى تو بهتر بود تا تو براى معاويه ، و پدرت در زمان حيات رسول خدا به دو در دل بد بود ، و پيش از فوت آن حضرت براى خود جلب سود مىنمود و قصد قتل او را داشت ، و اين را آن حضرت دريافته بود ، سپس از بيعت با أبو بكر كراهت داشت تا اينكه بنوعى تلافى كرد ، سپس در فكر قتل أبو بكر بود تا اينكه سمّى به او نوشانده و او را كشت ، سپس با عمر به منازعه پرداخته تا اينكه خواست گردن او را بزند ، ولى او در قتل عمر ساعى بود تا او را كشت ، و در خلافت عثمان آنقدر بر او طعن زد تا وى را به قتل رساند ، و در تمامى اين كشتار او شركت داشت ، با اين همه ديگر پدرت نزد خدا چه منزلتى دارد اى حسن ؟ و خداوند در قرآن اختيار را به اولياى مقتول سپرده است . و معاويه ولىّ مقتولى است كه ناحقّ كشته شده ، و حقّ اين است كه تو و برادرت را بكشيم ، و قسم به خدا كه خون علىّ\r\n","description":"","footnote":"","page_name":" 18 ","page_number":18},
  {"content":"\r\nاز خون عثمان بالاتر نيست ، و شما فرزندان عبد المطَّلب اين را بدانيد كه خداوند بنا ندارد كه حكومت و نبوّت را در شما گرد آورد . سپس ساكت شد .\r\nپس آن امام همام ؛ حضرت مجتبى ؛ كريم أهل بيت عليهم السّلام سخن آغاز كرده و فرمود :\r\nحمد و ستايش خداوندى را سزا است كه أوّل شما را به أوّل ما هدايت نمود ، و آخرتان را به آخر ما رهنمون شد ، و صلوات و سلام خداوند بر جدّم محمّد نبىّ و بر آل او باد گفتارم را گوش داريد و علم و فهمتان را تا پايان آن نزد من بعاريت گذاريد . و ابتداى سخنم را به تو آغاز مىكنم اى معاويه .\r\nسپس آن حضرت به معاويه فرمود : به خدا قسم اى ازرق كسى جز تو مرا شتم نكرد و اين ناسزا از جانب اين گروه نبود ، و جز تو مرا دشنام نكرد و اين از جانب ايشان نبود ، بلكه تنها تو مرا شتم گفته و دشنام دادى ، و اين از بدى رأى و بغى و حسد توست نسبت به ما و عداوت و دشمنى با حضرت محمّد رسول خدا صلَّى الله عليه و آله ، بغض قديم و جديد كه تو را با آن حضرت است . و اين را بدان اى ازرق اگر اين گروه در مسجد رسول خدا و در حضور مهاجر و انصار با من روبرو مىشدند هرگز قادر نبودند كلمه اى بر زبان رانده و اين گونه با من روبرو شوند .\r\n","description":"","footnote":"","page_name":" 19 ","page_number":19},
  {"content":"\r\nپس اى گروهى كه عليه من متّحد شده‌ايد خوب گوش دهيد ، و هيچ حقّى را كه بدان واقفيد بر من كتمان نكنيد ، و هيچ باطلى كه از زبانم جارى شد تصديق نكنيد ، و به تو آغاز مىكنم اى معاويه ، و البتّه كمتر از آنچه لايق توست خواهم گفت .\r\nشما را به خدا سوگند آيا هيچ مىدانيد آن مردى كه دشنامش داديد هموست كه با رسول خدا بر دو قبله نماز گزارده و تو خود به چشم خود آن منظره را ديده اى در حالى كه در گمراهى بوده و « لات » و « عزّى » را مىپرستيدى ؟ همان شخصيّتى كه در دو بيعت شركت جسته : بيعت رضوان و بيعت فتح ، و تو اى معاويه در بيعت نخست كافر ، و در بيعت دوم ناكث و عهدشكن بودى ؟\r\nسپس فرمود : شما را به خدا سوگند آيا مىدانيد - آنچه من مىگويم حقّ است - علىّ عليه السّلام در روز بدر با شما روبرو شد در حالى كه رايت و پرچم رسول خدا و أهل ايمان در دست داشت ، و با تو اى معاويه رايت مشركان بود و تو در آن روز مشغول پرستش لات و عزّى بودى ، و جنگ با رسول خدا را فرض و واجب مىپنداشتى ؟ و آن حضرت در روز احد در حالى با شما روبرو شد كه در دستش رايت رسول خدا بود و در دست تو اى معاويه رايت مشركين ؟ و در روز احزاب ( جنگ خندق ) نيز رايت رسول خدا صلَّى الله عليه و آله در دست او بود و\r\n","description":"","footnote":"","page_name":" 20 ","page_number":20},
  {"content":"\r\nرايت مشركان در دست تو ؟ هر كدام اين موارد حجّت او را غالب نموده و دعوتش را آشكار ساخته و پيروز ميدانش مىسازد ، و در تمامى اين موارد اظهار رضايت در رخسار مبارك پيامبر از وى هويدا ، و اظهار نارضايتى و غضبش بر تو آشكار بود .\r\nسپس همه اتان را به خدا سوگند مىدهم كه آيا بخاطر مىآوريد وقتى رسول خدا بنى قريظه و بنى نضير ( 1 ) را محاصره كرد ؛ عمر بن خطَّاب را با رايت مهاجرين و سعد بن - معاذ را با رايت انصار مبعوث فرمود ؟ .\r\n\r\nامّا سعد بن معاذ در آن صحنه مجروح شد ، و امّا عمر پا به فرار گذاشته و مىترسيد و يارانش را نيز مىترساند ، در اين حال بود كه رسول خدا فرمود : « فردا رايت را به مردى مىسپارم كه خدا و رسولش را دوست داشته و محبوب آن دو مىباشد ، دائماً در يورش است و عارى از فرار ، و تا وقتى كه خدا فاتحش نساخته باز نخواهد گشت » .\r\n","description":"","footnote":"\r\n( 1 ) اين مطلب مربوط است به غزوهء خيبر ، و در آن دو اشكال وارد است : ابتدا اينكه قريظه و نضير از يهود أهل مدينه‌اند ، جز اينكه بگوييم برخى از ايشان به خيبر پيوسته باشند ، و دوم اينكه سعد بن معاذ در جنگ احزاب مجروح شده و پس از حكم در بارهء بنو قريظه وفات نمود ، و تا روز خيبر زنده نبود ، و ظاهراً حضرت مجتبى عليه السّلام با ذكر اين مطالب اشاره اى بر آنچه از پدر بزرگوارش - عليه الصّلاة و السّلام - در آن وقايع رخ داده داشته و امر بر راوى مشتبه شده است . ( منقول از بحار الأنوار )\r\n","page_name":" 21 ","page_number":21},
  {"content":"\r\nدر اينجا أبو بكر و عمر و ديگر مهاجر و انصار مترصّد رايت بودند كه نصيب او شود ، و علىّ عليه السّلام در آن روز مبتلا به چشم درد شده بود ، پس رسول خدا او را خوانده و آب دهان مبارك خود را بر آن نهاده و درمان شد ، پس رايت را به دو سپرده و آن حضرت بىآنكه رايت را خم كند به لطف و منّت خداوند پيروزمندانه بازگشت ، و تو اى معاويه در آن روز در مكَّه دشمن خدا و رسولش بودى . پس آيا مردى كه خير خواه خدا و رسول است با كسى كه دشمن آن دو است برابر مىباشد ؟ .\r\nسپس به خدا سوگند كه قلب تو بعداً هرگز اسلام نپذيرفت ، ولى زبان ترسان است ، و آن بگونه اى خلاف آنچه در دل است سخن مىگويد .\r\nشما را به خدا سوگند آيا مىدانيد كه رسول خدا صلَّى الله عليه و آله حضرت علىّ را در غزوهء تبوك - بىآنكه از او در غضب بوده يا ناراضى باشد - جانشين خود در مدينه ساخت ، و منافقين در اين حركت به سخن آمده و آن حضرت نزد رسول خدا شتافته و عرض كرد : اگر امكان دارد مرا در مدينه باقى مگذاريد چون من در هيچ غزوه اى غايب نبوده‌ام ، و رسول خدا به دو فرمود : تو وصىّ و جانشين در أهل من هستى همچون منزلت هارون از موسى ، سپس دست علىّ را گرفته و فرمود : اى مردم هر كه ولايت مرا بپذيرد ؛ ولايت خدا را پذيرفته ،\r\n","description":"","footnote":"","page_name":" 22 ","page_number":22},
  {"content":"\r\nو هر كه ولايت على را قبول كند ؛ ولايت مرا قبول نموده است ، و هر كه مرا اطاعت كند خدا را اطاعت نموده ، و هر كه علىّ را اطاعت كند مرا اطاعت كرده است ، و هر كه مرا دوست بدارد خدا را دوست داشته ، و هر كه علىّ را دوست بدارد مرا دوست داشته است .\r\nسپس فرمود : شما را به خدا قسم آيا مىدانيد كه رسول خدا صلَّى الله عليه و آله در حجّة الوداع فرمود : اى مردم من در ميان شما دو چيزى باقى نهاده‌ام كه پس از آن ديگر گمراه نخواهيد شد : كتاب خدا و عترتم ؛ أهل بيتم را ، حلال قرآن را حلال و حرامش را حرام بدانيد ، به محكم آن عمل نموده و به متشابهش ايمان آوريد ، و بگوييد : به تمام آنچه خداوند در قرآن نازل فرموده ايمان داريم ، و عترت و أهل بيتم را دوست بداريد ، و با دوستانشان دوست و ايشان را عليه دشمنانشان يارى نماييد ، و آن دو پيوسته با هم مىباشند تا در روز قيامت بر حوض بر من وارد شوند .\r\nسپس آن رسول گرامى در حالى كه بر منبر بود علىّ را نزديك خود خوانده و او را بدست خود گرفته و فرمود : خداوندا ! با دوست او دوست و با دشمنش دشمن باش ، خداوندا ! هر كه با او دشمنى كند او را در دنيا مسكن و مأوى مده ، و روحش را به آسمان متصاعد مگردان ، بلكه او را در پائينترين مكان جهنّم قرار ده ! .\r\n","description":"","footnote":"","page_name":" 23 ","page_number":23},
  {"content":"\r\nو شما را به خدا سوگند مىدهم آيا مىدانيد كه رسول خدا صلَّى الله عليه و آله به دو فرمود : تو در روز قيامت ؛ مردم [ ناأهل 
  ] را از حوض من مىرانى ! همچنان كه شما شتر غريب را از ميان شتران خود مىرانيد ؟\r\nو شما را به خدا سوگند مىدهم آيا مىدانيد كه حضرت أمير عليه السّلام در ايّام بيمارى رسول خدا صلَّى الله عليه و آله بر او وارد شد و آن حضرت گريست و چون علىّ علَّت گريه را پرسيد فرمود :\r\nآنچه مرا به گريه انداخت اين بود كه مىدانم در دلهاى برخى از اين مردم عداوت و بغض به تو بسيار است ولى آن را تا بعد از وفات من اظهار نمىكنند ؟\r\nو شما را به خدا سوگند مىدهم آيا مىدانيد كه رسول خدا صلَّى الله عليه و آله هنگام وفات ؛ آنگاه كه أهل بيت او اطرافش بودند فرمود : خداوندا ! اينان أهل بيت و عترت من هستند ، خداوندا ! با دوستانش دوستى فرما و ايشان را بر دشمنانشان يارى فرما » . و نيز فرمود :\r\n« مثل أهل بيت من مانند كشتى نوح است ، هر كه بدان داخل شود نجات يافته و هر كه از آن تخلَّف نمايد غرق گردد » ؟ .\r\nو شما را به خدا سوگند ! آيا مىدانيد كه صحابه در زمان حيات و عهد پيامبر بر او ( حضرت أمير عليه السّلام ) بعنوان ولايت سلام مىكردند ؟ .\r\n","description":"","footnote":"","page_name":" 24 ","page_number":24},
  {"content":"\r\nو شما را به خدا سوگند مىدهم آيا مىدانيد كه علىّ در ميان صحابه أوّل كسى است كه تمام شهوات را بر خود حرام ساخت تا اينكه اين آيات نازل شد : « اى كسانى كه ايمان آورده‌ايد ، چيزهاى پاكيزه را كه خدا براى شما حلال كرده حرام نكنيد و از حدّ مگذريد ، كه خدا از حدّ گذرندگان را دوست ندارد . و از آنچه خدا شما را حلال و پاكيزه روزى داده بخوريد و از خدايى كه به او ايمان داريد پروا داشته باشيد - مائده : 86 و 87 » ؟ و نزد او بود علم منايا و علم قضايا و فصل خطاب و رسوخ بعلوم فراوان و همو عارف بمحلّ نزول قرآن بود . علىّ از گروهى بود - كه گمان ندارم تعدادشان به ده برسد - كه خدا پيامبر را بر ايمانشان با خبر ساخت ، و شما در گروهى به شمار اينان ؛ ولى ملعون از زبان خود پيامبريد ، پس من بر له و عليه شما شهادت مىدهم كه شما همگى از زبان خود پيامبر لعن شده‌ايد .\r\nو شما را به خدا سوگند مىدهم آيا [ اى معاويه 
  ] يادت هست وقتى كه رسول خدا صلَّى الله عليه و آله نزد تو فرستاد تا نامه اى به بنو خزيمه - در قضيّهء خالد بن وليد - بنويسى ، و تا سه بار فرستادهء رسول خدا بازگشته و گفت كه تو در حال خوردنى كه در آخر رسول خدا در باره ات فرمود : « خدايا ! دلش را سير مگردان » كه شكم او تا روز قيامت در پى شهوات و شكمچرانى است .\r\n","description":"","footnote":"","page_name":" 25 ","page_number":25},
  {"content":"\r\nسپس فرمود : شما را به خدا سوگند مىدهم آيا مىدانيد كه آنچه مىگويم حقّ است و تو اى معاويه يادت هست كه در روز احزاب ؛ شترى كه پدرت سوار آن بود زمام گرفته حركت مىدادى و برادرت - همين كه اينجا نشسته - از پشت ؛ شتر را مىراند ، در اين حال رسول خدا فرمود : « لعنت خدا بر راكب شتر و آنكه مىراند و بر آنكه زمام گرفته مىكشاند باد » ؟ و تو اى ازرق مگر همان صاحب زمام ، و برادرت - همين كه اينجا نشسته - آن نبود كه از پشت مىراند ؟ .\r\nشما را به خدا سوگند مىدهم آيا مىدانيد كه رسول خدا صلَّى الله عليه و آله در هفت موضع أبو سفيان را لعن كرد :\r\nاوّلين آنها زمانى بود كه آن حضرت از مكَّه به مدينه مهاجرت فرمود ، أبو سفيان در حال بازگشت از شام به مكَّه بود و در ميان راه با ديدن آن حضرت بىادبى به او نموده و قصد قتل و اظهار تهديد و وعيد وى را داشت كه خداوند شرّش را از آن حضرت دور ساخت .\r\nو دوم در « روز عير » كه أبو سفيان كاروان خود را از آن حضرت گريزانيده بيرون برد .\r\nو سوم در روز احد كه رسول خدا فرمود : خدا مولاى ما است و شما مولايى نداريد ، و أبو سفيان گفت : بت عزّى مال ما است و شما عزّى نداريد . و با اين كلام مورد لعن خداوند و فرشتگان و انبياء و همهء أهل ايمان قرار گرفت .\r\n","description":"","footnote":"","page_name":" 26 ","page_number":26},
  {"content":"\r\nو چهارم روز حنين ( 1 ) است همان روز كه أبو سفيان با گروهى از قريش و افراد قبيلهء هوازن بهمراه عيينة بن حصين از غطفان يهود گرد آمدند ، و خداوند همه اشان را مورد غضب خود قرار داده و به خير و خوبى نرسانيد ، و اين همان فرمايش خداوند در دو سورهء قرآن است كه در هر دو آنها به نام ؛ أبو سفيان و يارانش را كافر خوانده است ، و تو اى معاويه در آن روزگار در مكَّه بر عقيدهء پدرت مشرك بودى ، و حضرت علىّ با رسول خدا بوده و هم رأى و هم عقيدهء با آن جناب بود .\r\nو پنجم همان فرمايش خداوند است كه : « [ ايشانند كه كافر شدند و شما را از مسجد الحرام بازداشتند 
  ] و قربانى را بازداشتند و نگذاشتند كه به قربانگاهش ( منى ) برسد - فتح : 25 » ، تو و پدرت و مشركان قريش سدّ و منع آن رسول گرامى نموديد ، در آن روز أبو سفيان مورد لعن خداوند قرار گرفت ، لعنتى كه تا روز قيامت شامل نسل او خواهد شد .\r\nو ششم روز احزاب بود ، روزى كه أبو سفيان با گروهى از قريش ، و عيينة بن حصين از غطفان آمدند ، و رسول خدا صلَّى الله عليه و آله تمامى ايشان را ؛ تابع و متبوع ، آنكه لشكر را كشيد\r\n\r\n","description":"","footnote":"\r\n( 1 ) در اين فراز از حديث اضطراب واضح و آشكار است ، زيرا با اندك مطالعه در تاريخ اسلام به خوبى مبرهن و آشكار است كه أبو سفيان و عيينة بن حصين در روز حنين مسلمان بودند و خود رسول گرامى از ناحيهء غنائم به هر كدام از اين دو از سر تأليف قلوب مقدار زيادى مال عطا فرمود ، و ظاهراً لفظ « حنين » تصحيف « احزاب » بوده ، و سهو از كاتب باشد .\r\n","page_name":" 27 ","page_number":27},
  {"content":"\r\nو آنكه لشكر را رانده به جنگ او آورده تا روز قيامت مشمول لعن خود ساخت .\r\nو از آن حضرت پرسيدند : اى رسول خدا مگر در اتباع مؤمن نبود ؟ فرمود : لعن من به مؤمنان اتباع نخواهد رسيد ، امّا در لشكركشان هيچ مؤمن و مجيب و ناجى نبود .\r\nو هفتم روز ثنيّه ( 1 ) بود ، روزى كه دوازده نفر عرصه را بر رسول خدا صلَّى الله عليه و آله تنگ كرده و سخت نمودند ، هفت تن اينان از بنو اميّه و پنج نفر از ساير قريش بودند ، پس خداوند تبارك و تعالى و رسول او همهء كسانى كه از ثنيّه عبور كردند - جز آن حضرت و سائق ( آنكه زمام شتر را گرفته ) و قائد ( آنكه شتر را مىراند ) - را لعن فرمود .\r\nشما را به خدا سوگند ! آيا به ياد مىآوريد كه أبو سفيان ( با چشمانى كور ) هنگام بيعت خلافت بر عثمان در مسجد داخل شده و گفت : اى برادرزاده ، آيا در اينجا جاسوس و غير خودى هست ؟ گفت : نه ، پس أبو سفيان گفت : امر خلافت را ميان جوانان خود دست به دست بگردانيد كه سوگند به آنكه جان أبو سفيان بدست اوست بهشت و جهنّمى در كار نيست ! .\r\n\r\n","description":"","footnote":"\r\n( 1 ) شرح كامل اين واقعه در مجلَّد أوّل از قول حذيفة اليمانىّ نقل شد .\r\n","page_name":" 28 ","page_number":28},
  {"content":"\r\nو شما را به خدا سوگند ! آيا مىدانيد كه أبو سفيان دست حسين عليه السّلام را - وقتى با عثمان بيعت شد - گرفته و گفت : اى پسر برادر مرا به قبرستان بقيع ببر . تا اينكه به وسط قبرستان رسيد پدرت با آوازى بلند ( خطاب به شهداى صحابه ) گفت : اى أهل گورستان آنچه شما با ما بر سر آن مىجنگيديد الحال بدست ما افتاده و شما استخوان پوسيده‌ايد ! پس حسين بن علىّ عليهما السّلام فرمود : خدا موى سفيد و رويت را قبيح و زشت سازد ! سپس دستش را از او كشيده و رهايش ساخت ، و اگر نعمان بن بشير دستش را نگرفته و به مدينه باز نگردانده بود هلاك شده بود .\r\nپس اين بود حال تو اى معاويه ، آيا قادر به پاسخ يكى از مواردى كه گفتم هستى ؟\r\nو از موارد لعن بر تو اى معاويه اين است كه پدرت أبو سفيان قصد داشت مسلمان شود ، و تو با ارسال قطعه شعرى كه در ميان قريش و ديگران معروف شده قصد سدّ و منع او را كردى .\r\nو ديگر روزى بود كه عمر تو را والى شام ساخت و تو به او خيانت كردى ، و چون عثمان تو را والى ساخت همان راه گذشته پيشه ساخته و انتظار حادثه و مرگ او را داشتى ، سپس بزرگتر از آن جرأت تو بر خدا و رسول بود كه با علم به سوابق و فضل علىّ با او جنگيدى ؛\r\n","description":"","footnote":"","page_name":" 29 ","page_number":29},
  {"content":"\r\nو از اولويّت او بر حكومت بر خود و ديگران نزد خدا و مردم نيك واقف بودى ، و كوركورانه مردم را به سوى خود كشانده و خون خلق بسيارى را با خدعه و كيد و ظاهر سازى ريختى ، كار كسى كردى كه اعتقاد به معاد نداشته و از عقاب ترس ندارد ، پس چون اجل تو برسد جايگاهت بدترين مكان خواهد شد ، و علىّ عليه السّلام منتهى به بهترين جايگاه خواهد شد ، و خداوند در كمينگاه تو مىباشد .\r\nو اينها اى معاويه همه براى تو بود ، و آنچه از عيوب و بديهايت امساك نموده و صرف نظر كردم اكراه از طولانى شدن بحث بود [ و گر نه همه را مىگفتم 
  ] .\r\nو امّا تو اى عمرو بن عثمان ، به جهت حماقتت در خور آن نيستى كه تتبّع اين امور را بكنى ، و تنها تو مانند پشه اى هستى كه به درخت خرمايى گفت : خود را نگاه دار كه مىخواهم از تو فرود آيم ! . و درخت خرما در جواب گفت : من أصلًا متوجّه نشستنت نشدم ، پس چگونه برخاستنت بر من گران باشد ؟ ! و به خدا سوگند كه مرا گمان آن نبود كه تو را قوّت حسن معادات با من باشد كه بر من سخت و گران باشد ، ولى الحال جواب آن ياوه سرائيهايت را خواهم داد : سبّ و دشنام تو به علىّ آيا از سر نقص در حسب او است ؟\r\n","description":"","footnote":"","page_name":" 30 ","page_number":30},
  {"content":"\r\nيا دورىاش از رسول خدا ؟ يا بدى در اسلام از او ظاهر شده ؟ يا در حكمى بيداد كرده ؟ يا تمايلى به دنيا نموده ؟ كه اگر هر كدام آنها را بگويى دروغ بافته اى .\r\nو امّا اينكه گفتى : « ما دعوى نوزده خون از بزرگان بنى اميّه از كشته شدگان جنگ بدر بر شما بنى عبد المطَّلب داريم » همهء آنها را خدا و رسول او به قتل رساندند ، و بجان خودم سوگند كه از بنى هاشم نوزده نفر ، و سه نفر پس از اين تعداد كشته شدند ، و از بنو اميّه نوزده و نوزده نفر در يك مقام و موطن كشته شدند غير از آنچه از ايشان در جاهاى ديگر كشته شدند كه تعدادشان را جز خدا نمىداند .\r\nروزى رسول خدا صلَّى الله عليه و آله [ كنايه وار 
  ] فرمود : هر گاه تعداد بچّه‌هاى وزغ ( 1 ) به سى مرد برسد ، بيت المال را ميان خود دست بدست كرده بغارت برند ، و آزادى بندگان خدا را سلب كنند و آنان را بردهء خويش سازند ، و كتاب و دين خدا را به تباهى و فساد كشند ، و چون تعدادشان به سيصد و ده نفر رسد لعن و نفرين بر او و آنها واجب شود ، و چون به چهار صد و هفتاد و پنج رسند هلاك و نابودىاشان سريعتر از جويدن خرمايى است . پس در اين حال حكم ابن أبى العاص در حالى كه أصحاب در اين مطلب\r\n\r\n","description":"","footnote":"\r\n( 1 ) وزغ : كسى است كه دنبال شرّ و فساد بوده و بسيار ترسو و بز دل باشد . ( قاموس )\r\n","page_name":" 31 ","page_number":31},
  {"content":"\r\nو كلام حضرت بودند نزديك آن جمع شد كه رسول خدا به ياران خود فرمود آهسته سخن گوييد كه وزغ مىشنود ! ! .\r\nو اين زمانى بود كه رسول خدا صلَّى الله عليه و آله تمام آنان و كسانى كه پس از وى متصدّى حكومت خواهند شد را در خواب ديد ، و اين اوقاتش را تلخ و كار را بر وى سخت نمود ، در اينجا بود كه خداوند اين آيه را فرستاد كه : « و آن خوابى را كه به تو نموديم و آن درخت نفرين شده در قرآن را جز براى آزمايش مردم نكرديم - إسراء : 60 » ، و مراد از درخت ملعونه ؛ بنو اميّه است ، و نيز فرمود : « شب قدر بهتر از هزار ماه است - قدر : 3 » ، پس من بر له و عليه شما گواهى مىدهم كه حكومت و سلطنت شما پس از شهادت حضرت علىّ عليه السّلام جز همان هزار ماهى نخواهد بود كه خداوند در كتاب خود مقرّر فرموده است .\r\nو امّا تو اى عمرو پسر عاص ، اى بدگوى لعين ابتر ( بىدنباله ) ، تو فقط به سگ مانى ، ابتداى كار تو با مادرت كه بدكاره بود شروع شد ، و تو بر فراشى مشترك تولَّد يافتى ، و در بارهء ولايت و سرپرستى تو مردانى از قريش ادّعا نمودند بنامهاى : أبو سفيان بن حرب ، وليد بن مغيره ، و عثمان بن حارث ، و نضر بن حارث بن كلده ، و عاص بن وائل ، و هر كدامشان تو را فرزند خود مىدانست ، و دست آخر پدرت كسى شد كه در حسب از همه پستتر ،\r\n","description":"","footnote":"","page_name":" 32 ","page_number":32},
  {"content":"\r\nو در منصب از همه خبيثتر و خلاصه بدكاره ترينشان بود ، سپس تو براى سخنرانى برخاسته و گفتى : من بدگوى محمّد هستم ، و پدرت عاص گفت : محمّد مردى بىدنباله است و پسرى ندارد ، كه اگر بميرد نسلش منقطع خواهد شد ، در اينجا خداوند آيهء « همانا دشمن تو ، همو دنبال بريده است - كوثر : 3 » را نازل فرمود ، و اين در حالى بود كه مادرت هنوز نزد عبد قيس رفته و خواهان فسادكارى بود و در جايجاى آنجا خود فروشى مىكرد ، و تو اى عمرو در تمام مكانهايى كه رسول خدا صلَّى الله عليه و آله حضور داشت از بدترين دشمنان و تكذيبكنندگان او بودى ، سپس تو از افراد كشتى شدى كه براى كشتن جعفر بن - ابى طالب و ساير مهاجرين رهسپار ديار حبشه و نزد نجاشى رفت ، و در نهايت مكر زشت و فكر بدكارى گريبان خودت را گرفت و نقشه ات جواب عكس داد ، و اميدت به نابودى گراييد ، و تلاشت به شكست انجاميد ، و نقشه ات بر آب شد ، « و خداوند نداى كافران را پست گردانيد و نداى خدا ( دعوت اسلام ) را مقام بلند داد - توبه : 40 » .\r\nو امّا گفتارت در بارهء عثمان ؛ اى بىحياى بىدين ! تو خود در خانه اش آتش انداختى ، سپس به فلسطين گريخته در انتظار عاقبت فتنه بودى و بمحض شنيدن خبر قتل عثمان خود را تماماً در اختيار معاويه قرار دادى ، و دين خود را اى خبيث به دنياى ديگرى فروختى ،\r\n","description":"","footnote":"","page_name":" 33 ","page_number":33},
  {"content":"\r\nو ما قصد ملامت تو بر بغض خود را نداشته و بر حبّ خود سرزنش نمىكنيم ، زيرا زمان جاهليت و اسلام پيوسته دشمن ما بنى هاشم بوده اى ، تو همان هستى كه رسول خدا صلَّى الله عليه و آله را با هفتاد بيت شعر هجو كردى ، و آن حضرت بدرگاه خداوند عرضه داشت : « خداوندا ! من شعر بنكويى نمىدانم ، و سزاوار هم نيست كه شعر گويم ، خداوندا ! در برابر هر بيت شعرى كه عمرو عاص گفته هزار بار او را لعن فرما ! » . سپس تو اى عمرو اى كسى كه دنياى ديگرى را بر دين خود برگزيدى ، هداياى بسيار نزد نجاشى روانه ساخته و براى بار دوم قصد او نمودى ، و شكست سفر أوّل تو را مانع از سفر دوّم نشد ، و در تمام اين دو سفر خائب و خاسر و آزرده بازگشتى ، تو قصد كشتن جعفر و اصحابش را داشتى ، و هنگامى كه اميد و آرزويت تو را به خطا انداخت ، بسوى صاحبت عمارة بن وليد مراجعت نمودى .\r\nو امّا تو اى وليد بن عقبه ! به خدا سوگند من تو را بر بغض علىّ سرزنش نمىكنم چرا كه او بر تو حدّ شرب خمر جارى نموده و هشتاد تازيانه زد ( 1 ) ، و پدرت را در روز بدر پس از اسارت گردن زد ، و چگونه او را دشنام مىدهى كه خدا در ده آيه از قرآن او را مؤمن خوانده است ،\r\n\r\n","description":"","footnote":"\r\n( 1 ) البتّه مشهور چهل تازيانه است ، و شايد بقولى تازيانه را دوتايى نموده و هر ضربه را دو بار حساب كرده است .\r\n","page_name":" 34 ","page_number":34},
  {"content":"\r\nو تو را فاسق نامبرده ، و آن همين آيهء شريفهء : « آيا كسى كه مؤمن است همچون فاسق ( كسى كه از فرمان خداى بيرون رفته ) است ؟ هرگز برابر نيستند - سجده : 18 » و آيهء :\r\n« اى كسانى كه ايمان آورده‌ايد ، اگر فاسقى ( برون شده از فرمان خداى ) به شما خبرى آورد نيك بررسى كنيد تا مبادا نادانسته به مردمى آسيب رسانيد ، و آنگاه بر آنچه كرديد پشيمان گرديد - حجرات : 6 » مىباشد ، تو را چه به ذكر و ياد قريش ؟ ! و جز اين نيست كه تو پسر مردى از كفّار عجم از شهر صفّوريّه ( از نواحى اردن در شام نزديك طبريّه ) به نام ذكوان هستى .\r\nو امّا پندارت كه ما عثمان را كشته‌ايم به خدا قسم كه طلحه و زبير و عائشه توان آن نداشتند كه اين تهمت بر علىّ بن ابى طالب عليه السّلام زنند تا چه رسد به تو ؟ ! و تمنّى من اين است كه تو از مادرت در بارهء پدر خود پرسش كنى آنگاه كه ذكوان ( همسرش ) را ترك گفت و تو را ملصق به عقبة بن أبي معيط كرد ، و بدين كار جامهء برترى و رفعتى بر تن نمود ، همراه با آنچه خداوند براى تو و پدر و مادرت از عار و خوارى در دنيا و آخرت مهيّا ساخته ، و خداوند ستمكار به بندگان نيست .\r\nسپس اى وليد - به خدا - تو از نظر سنّ بزرگتر از كسى هستى كه پدر خود مىخوانى ، با اين رسوائى چگونه لب به سبّ و دشنام علىّ عليه السّلام مىگشايى ؟ ! پس بهتر است تو مشغول اثبات نسب خود به پدرت باشى نه آنكه ادّعا مىكنى ، و مادرت به تو گفته است :\r\n","description":"","footnote":"","page_name":" 35 ","page_number":35},
  {"content":"\r\n« اى فرزندم پدر واقعى تو لئيمتر و خبيثتر از عقبه است » ! .\r\nو امّا تو اى عتبة بن ابى سفيان ، به خدا سوگند كه تو كسى نيستى كه در حساب و شمار آئى تا من متوجّه جواب تو گردم ، و عاقل به رأى درست نيستى تا به تو خطاب و عتاب كنم ، نه خيرى دارى كه بدان اميدوار بود و نه داراى شرّى هستى كه از آن ترسيد ، و من هر چند كه علىّ عليه السّلام را دشنام و سبّ گويى حاضر به سرزنش و توبيخت نيستم ، زيرا تو نزد من همتا با بردهء علىّ هم نيستى تا پاسخ ياوه هايت را گويم ، بلكه خداوند در كمينگاه تو و پدر و مادر و برادرت مىباشد ، و تو از نسل افرادى هستى كه خداوند در قرآن اين گونه وصفشان فرموده كه : « كوشنده‌اند - در اين جهان - و رنج كشيده - در آن جهان . در آتشى سخت سوزنده در آيند . از چشمه اى بسيار گرم آبشان دهند . آنها را هيچ خوردنى نيست مگر خار درشت تلخ ( كه هيچ چارپايى نمىخورد ) . كه نه فربه مىكند و نه از گرسنگى سودى دهد ( گرسنگى را از ميان نمىبرد ) - غاشيه : 1 تا 7 » .\r\nو امّا تهديدى كه به قتل من كردى ، چرا كمر به قتل آنكه در فراش تو با حليله ات خسبيد نمىبندى ؟ ! و حال آنكه او شريك غالب تو در فرج او و شريك در فرزند تو شد تا آنجا كه فرزندى كه از تو نيست را به تو چسباند ، واى بر تو ! اگر نفس خود را در گرفتن اين حقّ از او وادار نمايى شايسته تر است و در خور ، تا مرا تهديد به قتل و وعيد نمائى ! .\r\n","description":"","footnote":"","page_name":" 36 ","page_number":36},
  {"content":"\r\nو من تو را در سبّ علىّ ملامت نمىكنم چرا كه برادرت را در مبارزه به قتل رسانده ، و با شراكت عمويش حمزه جدّت را كشت ، و خداوند بدست اين دو آن دو نابكار را روانهء آتش جهنّم ساخته و طعم دردناك و سوزانش را بديشان چشاند ، و نيز عمويت بدستور رسول خدا صلَّى الله عليه و آله از شهر تبعيد و اخراج شد .\r\nو امّا اميد من به خلافت ، پس بجان خود قسم اگر اين چنين باشد به آن سزاوار و شايسته‌ام ، و تو نه مانند برادرت مىباشى و نه جانشين پدرت ، زيرا برادرت بيشتر از همه از فرامين الهى تمرّد و سرپيچى مىكرد ، و بيشتر سعى در ريختن خود مسلمين داشت ، و طلب چيزى كه شايستگى آن را نداشت مىكرد ، مردم را مىفريفت و خدعه مىكرد ، و با خدا به مكر رفتار مىكرد و خداوند بهتر از هر كس مكر تواند كرد .\r\nو امّا اينكه گفتى : « پدرت بدترين فرد قرشى براى قبيلهء قريش بود » به خدا سوگند نه فرد مرحومى را حقير ساخته و نه مظلومى را به قتل رساند .\r\nو امّا تو اى مغيرة بن شعبه ، تو دشمن خدا ، و تارك قرآن ، و تكذيبكنندهء رسول خدايى ، تو مرتكب زنا شده و مستوجب حدّ رجم ( سنگسار شدن ) مىباشى ، و بر اين گناهت افرادى عدول صالح پرهيزگار گواهى دادند ، پس رجم تو به تأخير افتاد ،\r\n","description":"","footnote":"","page_name":" 37 ","page_number":37},
  {"content":"\r\nو حقّ به باطل دفع ، و راستى به دروغ و كذب ردّ شد ، و اين بخاطر آن است كه خداوند برايت عذابى دردناك مهيّا فرموده است ، و خوارى در دنيا ، و رسوايى عذاب آخرت بدتر است ، و تو همان هستى كه فاطمه دخت گرامى رسول خدا صلَّى الله عليه و آله را ضربه زدى تا آنجا كه خون آلود شده و فرزند در شكمش را سقط كرد ، اين كارت از سر خوار ساختن رسول خدا و مخالفت با امر او ، و هتك حرمت او بود ، حال اينكه رسول خدا به فاطمه فرموده بود : « تو بانوى زنان بهشتى هستى » ، و خداوند خود تو را راهى آتش نموده ، و و بال آنچه بر زبان جارى ساختى متوجّه خودت خواهد ساخت ، پس به كداميك از اين سه چيز ( 1 ) علىّ را سبّ و دشنام دادى ! آيا نقص در نسب او بود ، يا دورىاش از رسول خدا ، يا بدى در اسلام از او ظاهر شده ؟ يا در حكمى مرتكب بيدادى شده ؟ يا تمايلى به دنيا نموده ؟ اگر بگويى به يكى از اينها ؛ دروغ گفته اى و همه تكذيبت كنند .\r\nآيا مىپندارى كه علىّ ؛ عثمان را مظلومانه كشته ؟ بلكه او با تقواتر و پاكتر از ملامتگر خود در اين اتّهام است ، و بجان خودم اگر علىّ عثمان را مظلومانه كشته بود ، به خدا تو كاره اى نبودى ،\r\n\r\n","description":"","footnote":"\r\n( 1 ) ظاهراً صحيح « به كداميك از اين پنج چيز » باشد ، يا مواردى از آنها را مشترك كنيم ، مثلًا سه مورد آخر را مشترك بدانيم ، يا دو تاى أوّل و دو تاى آخر را يكى بدانيم ، يا اينكه بگوييم ؛ آن حضرت پس از ذكر سه تاى أوّل ، دو امر ديگر را گوشزد فرموده باشد . ( از بحار )\r\n","page_name":" 38 ","page_number":38},
  {"content":"\r\nزيرا نه او را در زمان حياتش يارى نمودى و نه در مرگش تعصّب بخرج دادى ، و پيوسته خانه و مأواى تو همان طائف است كه در آن دنبال هرزگى و فساد مىگردى ، و امر جاهليّت را احياء مىكنى ، و اسلام را مىميرانى ، تا اينكه ديروز آنچه بايد رخ بدهد داد ( 2 ) .\r\nو امّا اعتراض تو در مورد بنى هاشم و بنى أميّه اين تنها ادّعاى تو و معاويه است ( يا :\r\nاين دعا و درخواست تو به معاويه است ) .\r\nو امّا سخنت در بارهء حكومت و سخن يارانت در بارهء ملكى كه بچنگ آورده‌ايد ، همانا فرعون چهار صد سال حكومت مصر را تصاحب نمود و موسى و هارون دو نبىّ مرسلى بودند كه آنچه بايد اذيّت و آزار ديدند و آن همان ملك خدايى است كه به نيكوكار و فاجر عطا مىفرمايد ، و خداوند خود فرموده : « و نمىدانم شايد اين شما را آزمونى باشد و برخورداريى تا هنگامى - انبياء : 111 » ، و نيز فرموده : « و چون بخواهيم مردم شهرى را هلاك كنيم ، كامرانان آنجا را فرماييم تا در آنجا نافرمانى و گناه كنند ، آنگاه آن گفتار بر مردم آن سزا شود ، پس آن را به سختى نابود كنيم - إسراء : 16 » .\r\n\r\n","description":"","footnote":"\r\n( 2 ) يعنى در گذشته اين گروه شهادت به زناى تو دادند ولى از روى ملاحظه از جارى ساختن حدّ بر تو چشم پوشى نمودند .\r\n","page_name":" 39 ","page_number":39},
  {"content":"\r\nسپس امام حسن عليه السلام برخاسته و خاك لباس خود تكانده و گفت : « زنان پليد براى مردان پليدند و مردان پليد براى زنان پليدند - نور : 26 » به خدا قسم اى معاويه اين گروه تو و ياران و پيروانت مىباشند ، « و زنان پاك براى مردان پاكاند و مردان پاك براى زنان پاكاند ؛ اينان از آنچه در باره اشان مىگويند پاك و بيزارند ، ايشان راست آمرزش و روزى بزرگوارانه - نور : 26 » و اين گروه علىّ بن ابى طالب عليه السلام و أصحاب و شيعيان او مىباشند .\r\nسپس در حالى كه خارج مىشد فرمود : و بال عملى كه مرتكب آن شدى بچش ، و آنچه خداوند براى تو و ايشان مهيّا فرموده خوارى دنيا و عذاب دردناك آخرت است .\r\nمعاويه با شنيدن اين كلام رو بياران خود كرده و گفت : و شما بچشيد و بال جنايتى كه مرتكب شديد .\r\nوليد بن عقبه گفت : به خدا ما نچشيديم جز آنچه تو چشيدى ، و جز بر تو جرأت نكرد .\r\nمعاويه گفت : مگر به شما نگفتم از پس او بر نخواهيد آمد ، اگر همان بار نخست حرف مرا گوش كرده بوديد او بر شما پيروز و كامياب نشده و رسوا نمىشديد ، به خدا او از اين مكان برنخاست مگر اينكه تمام اين خانه را بر سر من تاريك نمود ، و من تمام تلاشم را كردم\r\n","description":"","footnote":"","page_name":" 40 ","page_number":40},
  {"content":"\r\nكه اين حال بر او وارد شود ولى نشد ، و پس از امروز ديگر خيرى در ميان شما بنى اميّه نخواهد ماند ! ! .\r\nراوى گويد : خبر اين افتضاح كه از امام حسن عليه السلام بر سر معاويه و يارانش آمد به گوش مروان بن حكم رسيد پس نزد ايشان رسيده و پرسيد : اين چه كدورت و رنجشى است كه از حسن به شما رسيده ؟ گفتند : همين طور است ! مروان گفت : بايد او را اينجا حاضر كنيد كه به خدا او و پدر و تمام أهل بيتش را آنچنان سبّ و دشنام گويم كه تمام غلامان و كنيزان قريش به غنا و سرود افتند ! .\r\nپس معاويه و همهء آنان گفتند : فرصتى از تو فوت نشده - چون ايشان از بد زبانى و ناسزاگويى مروان نيك با خبر بودند - .\r\nمروان گفت : پس اى معاويه بدنبال او فرست ، او دگربار فرستاده اى نزد امام حسن عليه السلام گسيل داشته و او را فراخواند .\r\nوقتى فرستاده نزد آن حضرت رسيد او را گفت : اين فرد طاغى از من چه مىخواهد ؟\r\nكه به خدا سوگند اگر باز همان گفتار را گويند گوششان را تا روز قيامت پر از عار و رسوايى و بد نامى كنم ! .\r\n","description":"","footnote":"","page_name":" 41 ","page_number":41},
  {"content":"\r\nبارى آن حضرت به مجلس حاضر شد و تمامى آنان را به همان حالتى كه تركشان گفته بود يافت ، جز آنكه مروان به جمعشان پيوسته بود ، پس پيش رفته و بر سرير ( تخت ) كنار معاويه و عمرو عاص جلوس فرمود .\r\nسپس آن امام همام به معاويه فرمود : براى چه بدنبال من فرستادى ؟\r\nگفت : من كارى ندارم ، اين مروان بود كه دنبال شما فرستاده .\r\nمروان به آن حضرت گفت : اى حسن اين تو بودى كه مردان قريش را سبّ و دشنام گفتى ؟\r\nفرمود : چه قصدى دارى ؟\r\nگفت : به خدا سوگند تو و پدر و تمام أهل بيتت را آنچنان سبّ و دشنام گويم كه تمام غلامان و كنيزان قريش به غنا و سرود افتند ! .\r\nامام حسن مجتبى عليه السّلام فرمود : امّا تو اى مروان من نه تو و نه پدرت را سبّ گويم ، بلكه خود خدا تو و پدرت را و همهء أهل بيت و نسل و ذرّيّه و اولادى كه از صلب پدرت تا روز قيامت متولَّد شوند را بر زبان رسولش محمّد صلَّى الله عليه و آله مشمول لعن\r\n","description":"","footnote":"","page_name":" 42 ","page_number":42},
  {"content":"\r\nخود ساخته است .\r\nبه خدا اى مروان نه تو و نه هيچ كدام از اين حضّار منكر اين نيست كه اين لعنت از جانب رسول خدا صلَّى الله عليه و آله ويژهء تو بوده و هست ، و افسوس كه نتيجهء عكس داد و نه تنها موجب خوف تو نشد بر طغيان كبير تو نيز افزود ، و خدا و رسول راست گفتند ، خداوند در قرآن فرموده : « و آن درخت نفرين شده در قرآن را جز براى آزمايش مردم نكرديم و مىترسانيمشان ، ولى آنان را جز سركشى بزرگ نمىافزايد - إسراء : 60 » ، اى مروان تو و نسلت - بنا بگفتهء خود پيامبر - همان شجرهء ملعونهء در قرآن هستيد .\r\nبا شنيدن اين مطلب معاويه از جا جسته و دست بر دهان مبارك آن حضرت نهاده و گفت :\r\nاى أبا محمّد ، تو أهل ناسزا نبوده و نيستى ! .\r\nپس آن حضرت برخاست و پس از تكاندن جامه خارج شد ، سپس يك يك آن جماعت با غيظ و حزن و رخسارى سياه پراكنده شدند .\r\n","description":"","footnote":"","page_name":" 43 ","page_number":43},
  {"content":"\r\n\r\n« قضيّهء مفاخره و مباهات امام حسن مجتبى عليه السّلام »\r\n- بر معاويه و مروان و مغيرة بن شعبه و وليد بن عقبه و عتبة بن أبى سفيان -\r\n151 - نقل است كه روزى امام حسن عليه السّلام بمجلس معاويه حاضر شد و نزد او همان جماعت حاضر بودند ، پس هر كدام شروع به باليدن و مباهات خود بر بنى هاشم نموده و مشغول ذكر معايب ايشان شد ، و سخنانى گفت كه موجب تكدّر آن حضرت شد .\r\nپس آن امام همام لب به سخن گشوده و فرمود : ما از بهترين شعبه از شعبات عرب هستيم ، پدران ما گرامىترين مردم عرب بودند ، و فخر و خوش نسبى از آن ماست ، و بخشندگى و سخاوت در حسب براى ما است ، ما از بهترين درختى هستيم كه شاخه‌هاى پربركتى را رويانده ، و ميوه و ثمرات نيكويى را ببار نشانده ، و تنه و بدنهايى برپا و استوار دارد ! اصل اسلام و علم نبوّت و اكرام و احترام ايزد منّان در سلسلهء آباء و اجداد عظام ما است ، در هنگامى كه فخر سر برافراشت ما را بر بالاى سر داشت ، و در وقتى كه عزّت و شرف از ما منع شد قد كشيده و بلند شديم ، ( بلكه عزّ و شرف توسّط ما به عزّت و شرف رسيد ) ، مائيم درياهاى موّاج نقص ناپذير ! كوههاى بلند پايهء دست نيافتنى ! .\r\n","description":"","footnote":"","page_name":" 44 ","page_number":44},
  {"content":"\r\nمروان گفت : خود را ستائيده و مدح كردى ، و در بينى خود انداختى ، هيهات اى حسن شما كجا و فخر و بزرگى ما كجا ؟ ! به خدا كه ما پادشاه و سيّد و عزيزترين بزرگان أهل جهانيم ! ما مانع عزّ شما نيستيم ولى شما كجا و عزّت و سربلندى ما ، كه هيچ فخر و مباهاتى به عزّت و فخر ما نمىرسد ! سپس اين دو بيت را سرود كه :\r\nجانهاى پاكيزه و محترمى را آرام كرديم و شفا داديم كه عزّت آن به آيندگان رسيد ، و با غنيمت بما رجوع كرد زمانى كه بازگشت ، و با پادشاهان و ملوك ؛ قرين ما شد .\r\nسپس مغيرة بن شعبه روى به امام كرده و گفت : من پدرت را نصيحت كردم ولى نپذيرفت و اگر نبود كراهت قطع رحم من نيز به أهل شام پيوسته بودم ، با اينكه پدرت نيك مىدانست من به تمام امور واقف و خبره‌ام ؛ غوغاى قبيلهء قيس و حلم ثقيف و بر تمام حالات قبائل فردى مجرّب بودم .\r\nپس امام فرمود : اى مروان پندارى من از اين كلام نااستوار تو ترسيده و به ضعف و عجز افتاده‌ام ؟ آيا مرا خودستا مىخوانى با اينكه من زادهء رسول خدايم ؟ و به خود باليده‌ام حال اينكه من آقاى جوانان أهل بهشتم ؟ ! بلكه تكبّر و جاه فروشى - واى بر تو - از آن\r\n","description":"","footnote":"","page_name":" 45 ","page_number":45},
  {"content":"\r\nكسى است كه قصد رفعت نفس خود را داشته باشد ، و لاف زنى كسى مىكند كه عاجز و ناتوان است ، پس مائيم أهل بيت رحمت و معدن كرامت و موضع و مكان برگزيدگان و گنج و ذخيرهء ايمان و نيزهء اسلام ، و شمشير دين ! مادرت بمرگ تو گريان باد ؛ آيا ساكت نمىشوى پيش از آنكه به تير بلا سينه ات را بشكافم و آنچنان داغت كنم كه از هر اسم و نشانى بىنياز گردى ؟ !\r\nامّا اينكه اشاره به مرجع و مآب خود به غارت و غنيمت حكومت نمودى آيا مرادت روزى بود كه گريختى و از ترس با هيچ كسى در نيفتادى و خود را از نظر همه خوار ساختى ! ؟ اين را بدان كه غنيمت تو در روز جنگ فرار است ، و خيانتى كه به طلحه نموده و او را بقتل رساندى ، رويت زشت باد ! چقدر پر رو و پوست سختى ! .\r\nمروان با شنيدن اين كلام سر پيش انداخته و مغيره مبهوت باقى ماند .\r\nپس آن امام رو به مغيره نموده و فرمود : اى اعور ثقيف ! تو را چه به قريش كه با تو مفاخره كنم ، مرا به جهل انداخته اى اى واى بر تو ! ؟ و من فرزند برگزيده ترين كنيزان خدا و بانوى زنانم ، رسول خدا - صلَّى الله عليه و آله - ما را به علم الهى تغذيه فرموده ، و همو تأويل قرآن ، و مشكلات احكام را بما آموخته ، عزّت غالب ، و كلمهء بلند پايه\r\n","description":"","footnote":"","page_name":" 46 ","page_number":46},
  {"content":"\r\nو فخر و مزيّت از آن ما است ، و تو از قومى هستى كه نه در جاهليّت نسبى بر ايشان ثابت است و نه در اسلام نصيبى دارند ، تو برده اى هستى فرارى ، تو را چه به مفاخرت با شيران كارزار و مجادله با دليران روزگار ، مائيم آقا و سروران و صاحبان رايت و نشان علم و عرفان ، مائيم دوركنندگان عار از ساحت و اطراف خود ، و منم فرزند دوشيزهء نجيب ! .\r\nسپس تو به زعم خود اشاره به بهترين اوصياء كه وصىّ بهترين انبياء بوده نمودى ، و او به عجز تو بيناتر و به جور و ظلم تو داناتر از همهء امّت بود ، و تنها در خور من است كه بغض و حسدى كه نسبت به آن جناب در سينه دارى و خيانتى كه در چشمانت ظاهر ساخته اى به خودت بازگردانم ، هيهات ! هرگز شايسته نيست كه آن جناب گمراهان را به مددكارى بگيرد ! و پنداشته اى كه اگر تو در صفّين با عصبيّت قيس و حلم ثقيف بودى با آن حضرت زيادتى مىنمودى ؛ مادرت به عزايت گريان باد چگونه ؟ ! آيا به سابقهء عجزت در كارزار و ميادين جنگ ، و فرار و گريزت هنگام نبرد ! ! .\r\nبه خدا قسم اگر پيرامونت را شجاعان عرب بخاطر منع از أمير المؤمنين بگيرند در همان حال دريابى كه هيچ مانعى بر سر راه آن جناب نخواهد بود و در آخر همه شديداً در عزايت زارى و صيحه كشند .\r\n","description":"","footnote":"","page_name":" 47 ","page_number":47},
  {"content":"\r\nو امّا بدخلقى و عصبيّت قيس ؛ تو را با قيس چه كار ؟ ! تو فقط بردهء فرارى هستى كه خود را به ثقيف منسوب مىدارى ، پس خود را به كس ديگرى ببند ، كه تو از مردان اينان نيستى ، و تو به اسب دارى و تيمار آنها و گلَّه دارى آشناترى تا به جنگ ! ! .\r\nو امّا حلم ؛ بردگان و بندگان را چه به حلم ! ؟ آنگاه آرزوى لقاى أمير المؤمنين را نمودى ؛ پس آن جناب همچنان كه ميدانى : شيرى است دلير ، و سمّى است كشنده ، شجاعان كارزار قادر به طعن و پيشى جستن از او نيستند ، تا چه رسد به قصد سوء كفتاران ، و دستيابى حشرات به او با حركت عقبگردشان ! ؟\r\nو امّا پيوندت ناشناخته و خويشاونديت مجهول است ، و پيوند تو تنها مانند رابطهء حيوانات دريابى است با بچّه‌هاى آهوان ، بلكه از آن هم در نسب دورترى ! .\r\nدر اين حال مغيره - در حالى كه امام حسن عليه السّلام فرمود : بنو اميّه ما را معذور دارند كه در گفتگو با بردگان و مفاخرهء بندگان از حدّ گذرانديم - قصد يورش و حمله به او را داشت كه معاويه گفت : بازگرد مغيره ! كه اينان فرزندان عبد منافند ؛ دليران عرب را تاب مقاومت در برابرشان نيست و هيچ گروهى توان مفاخرت با ايشان را ندارد .\r\n","description":"","footnote":"","page_name":" 48 ","page_number":48},
  {"content":"\r\nسپس امام حسن را قسم داد كه هيچ نگويد ، آن حضرت نيز سكوت اختيار فرمود .\r\n152 - نقل است كه عمرو عاص به معاويه گفت : بدنبال حسن بفرست و به او دستور بده به منبر رفته و سخنرانى كند ، شايد درمانده شده و ما اين را وسيله اى براى عيبجويى او قرار دهيم ، معاويه نيز همان كرد ، و جماعت بسيارى از مردم و سران أهل شام گرد آمدند ، پس آن حضرت - كه صلوات خدا بر او باد - پس از حمد و ثناى الهى فرمود :\r\nاى مردم ! هر كه مرا شناخت كه من همانم كه شناخته شده‌ام ، و هر كه مرا بجا نياورد بداند كه من حسن فرزند علىّ بن ابى طالب ؛ پسر عموى رسول خدايم ، همو كه پيش از همه اسلام آورد ، و مادرم فاطمه دخت گرامى پيامبر است ، و پدر بزرگم رسول گرامى اسلام نبىّ رحمت صلَّى الله عليه و آله است ، منم فرزند بشير ، منم فرزند نذير ، منم فرزند ماه منير ، منم فرزند كسى كه مايهء رحمت براى جهانيان مبعوث شد ، منم فرزند كسى كه به تمامى جنّ و انس مبعوث شد .\r\nدر اينجا معاويه براى خجل ساختن و انحراف سخن آن حضرت گفت : اى أبو محمّد خرماى تازه را براى ما تعريف كن .\r\n","description":"","footnote":"","page_name":" 49 ","page_number":49},
  {"content":"\r\nامام حسن عليه السّلام فرمود : آرى ؛ خرما را باد نفخ و رشد دهد ، و گرما پخته اش كند ، و شب ؛ سرد و تازه و معطَّرش نمايد .\r\nسپس آن حضرت به ادامهء سخن پرداخته و فرمود :\r\nمنم فرزند مستجاب الدّعوه ، من فرزند شافع فرمانروا ، من فرزند كسى كه نخست فرد است كه خاك از سر خود فرو ريزد ( پيش از همه از قبر برخيزد ) ، منم فرزند كسى كه درب بهشت را مىكوبد و آن باز مىشود ، منم فرزند كسى كه فرشتگان همراه او جنگ كردند ، و غنيمت بر او مباح شد ، و با ترس از مسير يك ماه يارى شد .\r\nپس آن حضرت در اين كلام بسيار مذكور فرمود و پيوسته تا آنجا ادامه داد كه دنيا بر سر معاويه تيره و تار شد ، و آن حضرت را همه و همه شناختند ، سپس از منبر فرو آمد .\r\nمعاويه گفت : اى حسن تو اميد به خلافت داشتى ، ولى در خور آن نيستى ! .\r\nامام حسن عليه السّلام فرمود : امّا خليفه ؛ كسى است كه مطابق سيره و روش رسول خدا صلَّى الله عليه و آله عمل نموده و بر طاعت خداوند رفتار نمايد ، و خليفه آن نيست كه راه جور و بيداد را پيش گرفته و سنن نبوىّ را تعطيل نموده و دنيا را پدر و مادر خود بداند ، لكن آن\r\n","description":"","footnote":"","page_name":" 50 ","page_number":50},
  {"content":"\r\nكار حاكمى است كه روزگار كمى به حكومت دست يابد ، و به زودى آن تمتّع ازو منقطع و لذّات آن رو به افول نهاده و تبعات و سختيهاى آن گريبانش را بگيرد ، و آن همچون اين آيهء قرآن است كه : « و نمىدانم شايد اين ( واپس داشتن عذاب و نشتابيدن بدان ) شما را آزمونى باشد و برخورداريى تا هنگامى ( مرگ يا عذاب ) - انبياء : 111 » - و با دست اشاره به معاويه فرمود - ، سپس برخاسته و بازگشت .\r\nدر اين حال معاويه به عمرو گفت : به خدا وقتى كه ارادهء اين كار را نمودى قصدى جز رسوايى و ننگ مرا نكرده بودى ، به خدا تا پيش از اين أهل شام هيچ كس را در حسب و غير آن در رديف من نمىدانست ، تا اينكه حسن اين سخنان گفت ! ! .\r\nعمرو گفت : محبوبيّت حسن ميان مردم امرى است پر واضح و آشكار كه توان دفن و تغيير آن نيست ! پس معاويه خاموش ساكت شد .\r\n153 - شعبىّ نقل نموده كه : روزى معاويه وارد مدينه شده و به قصد ايراد خطبه برخاسته و بر علىّ بن ابى طالب تاخت .\r\nدر اينجا امام به قصد سخنرانى قيام نمود و پس از حمد و ثناى الهى فرمود :\r\nهيچ پيامبرى مبعوث نشده جز آنكه وصىّ و جانشينى از أهل او مقرّر گرديده ، و هيچ پيامبرى نيست جز اينكه او را دشمنى از ميان مجرمان است ،\r\n","description":"","footnote":"","page_name":" 51 ","page_number":51},
  {"content":"\r\nو بىشكّ علىّ بن ابى طالب وصىّ رسول خدا صلَّى الله عليه و آله پس از اوست ، و من پسر علىّ ، و تو ( اى معاويه ) فرزند صخرى ، و جدّ تو حرب است ، و جدّ من رسول خدا است ، و مادر تو هند و مادر من فاطمه است ، و مادر بزرگ من خديجه است و مادر بزرگ تو نثيله ، پس خداوند بدترين ما را از نظر حسب ؛ و قديمترينمان را از نظر كفر ، و بد سابقه ترينمان و منافقترينمان را لعن كند ! پس تمامى حضّار يكپارچه گفتند : آمين ! . پس معاويه با ديدن اين صحنه خطبه اش را قطع كرده و از منبر پائين آمد .\r\n154 - و نقل است وقتى معاويه به كوفه آمد به دو گفتند : حسن بن علىّ در نظر مردم بلند مرتبه است ، اگر او را وادار كنى در پائين منبرت خطبه بخواند در اين عمل او دستخوش غم و ملال شده و در سخنرانى دچار عجز و ناتوانى گرديده و از ديدگان مردم خواهد افتاد ، معاويه مخالفت كرد ولى سود نبخشيد و ناچار پذيرفت ، پس آن حضرت با همان شرائط شروع به خطبه نموده و پس از حمد و ثناى الهى فرمود :\r\nامّا بعد ؛ اى مردم اگر مسافتى در جستجوى كسى بگرديد كه جدّش نبىّ باشد كسى را نيابيد جز من و برادرم ، ما صفقه ( 1 ) و قبول صلحمان را به اين طاغيه - و با دست بمعاويه اشاره فرمود\r\n\r\n","description":"","footnote":"\r\n( 1 ) صفقه : دست بر دست ديگرى زدن در بيع يا بيعت . ( منتهى الإرب )\r\n","page_name":" 52 ","page_number":52},
  {"content":"\r\nكه بالاى منبر در موضع رسول خدا نشسته بود كرد - داديم ، و حفظ خون مسلمين را بر ريختن آن تفضيل داده و برتر دانستيم ، و - با اشاره به معاويه فرمود : خود ندانم شايد اين براى شما امتحانى باشد و بهره و تمتّعى در دنيا تا هنگام مرگ ! .\r\nمعاويه گفت : منظورت از اين كلام چه بود ؟ ! فرمود : همان كه خداوند اراده فرموده .\r\nپس معاويه برخاسته و خطبه اى سست و ضعيف و فاحشى ايراد نمود و در آن به أمير المؤمنين عليه السّلام دشنام داد ! .\r\nآنگاه امام حسن عليه السّلام خطاب به معاويه - كه بالاى منبر بود - فرمود : اى پسر هند جگر خوار ! آيا همچون تويى به أمير المؤمنين دشنام مىدهد ! ؟ حال اينكه رسول خدا صلَّى الله عليه و آله فرموده : « هر كه على را دشنام دهد مرا دشنام داده ، و هر كه مرا دشنام دهد خدا را دشنام داده ، و هر كه لب به سبّ خداوند گشايد او را تا ابد در جهنّم مقيم ساخته و برايش عذابى هميشگى خواهد بود » .\r\nسپس آن امام از منبر پائين آمده و رهسپار خانه اش شد ، و ديگر تا آخر عمر در آن مسجد نماز نگزارد .\r\n","description":"","footnote":"","page_name":" 53 ","page_number":53},
  {"content":"\r\n\r\n« احتجاج امام حسن عليه السّلام با معاويه »\r\n« در اينكه پس از پيامبر صلَّى الله عليه و آله چه كسى شايستهء مقام امامت بود »\r\nو پيش از اين مطالب بسيارى از احتجاج عبد الله بن جعفر بن ابى طالب و عبد الله بن - عبّاس و غير آن دو بر معاويه در باب امامت در حضور امام حسن و فضل بن عبّاس و غير آن دو گذشت .\r\n155 - سليم بن قيس از عبد الله بن جعفر روايت كرده كه گفت : روزى معاويه مرا گفت : چقدر به حسن و حسين تعظيم و تكريم مىكنى ؟ ! نه آن دو از تو بهتر و نه پدرشان از پدر تو نيكوتر ، و اگر نبود وجود فاطمه دخت رسول خدا صلَّى الله عليه و آله مىگفتم : مادرت اسماء بنت عميس كمتر از فاطمه نيست ! .\r\nعبد الله گويد : از اين گفتار او به خشم آمده و نتوانستم جلوى خود را بگيرم و گفتم :\r\nبراستى شناخت تو نسبت به حسن و حسين و پدر و مادرشان بسيار قليل و اندك است ،\r\n","description":"","footnote":"","page_name":" 54 ","page_number":54},
  {"content":"\r\nآرى به خدا آن دو بهتر از من و پدرشان بهتر از پدرم و مادرشان بهتر و نيكوتر از مادر من است ، من خود از رسول خدا صلَّى الله عليه و آله شنيدم كه در بارهء آن دو و پدرشان مطالبى فرمود در حالى كه من پسركى بودم با اين حال همه را حفظ داشته و بخاطر سپرده‌ام .\r\nمعاويه گفت : آنچه شنيدى بگو - و در آن مجلس جز او و امام حسن و امام حسين عليهما السّلام و ابن عبّاس و برادرش فضل كسى ديگرى نبود - ، كه به خدا قسم تو دروغگو نيستى ، عبد الله گفت : آنها بزرگتر از چيزى است كه در دل دارى .\r\nمعاويه گفت : هر چند بزرگتر از كوه احد و حراء باشد ، و تا وقتى كه كسى از أهل شام اينجا نباشد در نظر من هيچ تفاوتى نمىكند ! ! و اكنون كه خداوند سركردهء شما را كشته و جمع شما را پراكنده ساخته و حكومت به أهل و معدن آن رسيده ديگر اهمّيتى به گفته‌هاى شما نداده و ادّعايتان هيچ زيانى به من نمىرساند .\r\nعبد الله گفت : شنيدم رسول خدا صلَّى الله عليه و آله مىفرمود : « من به تمام أهل ايمان به جان خودشان شايسته ترم ، پس هر كه من از نفس خود بر او اولى و شايسته ترم پس تو اى برادرم بر او از خودش اولى و شايسته ترى » ، و علىّ در خانه روبروى آن حضرت بود و حسن و حسين و عمر بن امّ سلمه و اسامة بن زيد ، و فاطمه عليها السّلام و أمّ أيمن و أبو ذرّ و مقداد\r\n","description":"","footnote":"","page_name":" 55 ","page_number":55},
  {"content":"\r\nو زبير بن عوّام نيز حضور داشتند ، و آن حضرت دست مبارك خود را بر بازوى او زده و سه بار اين كلام را تكرار فرمود ، سپس نصّ و تصريح بر تمام امامان دوازده گانه نمود ( 1 ) .\r\nسپس فرمود : امّت من دوازده خليفه و حاكم خواهند داشت كه جملگى گمراه و گمراه كننده‌اند ، ده تاى ايشان از بنو اميّه و دو نفرشان از قريش است ، و بار گناه تمامى اين ده نفر بر دوش همان دو نفر است ، سپس رسول خدا نام آن دو را برده و نام تك تك آن ده نفر را نيز گفت .\r\nمعاويه گفت : نامشان را بگو ، گفت : فلانى و فلانى ، و صاحب سلسله و فرزندش از آل أبى سفيان و هفت تن از فرزندان حكم بن ابى العاص ، كه اوّل آنان مروان است .\r\nمعاويه گفت : اگر ماجرا اين گونه است كه تو گفتى كه من از هلاكشدگانم ، و نيز هر سه نفر قبل از من و تمام طرفدارانشان از اين امّت همه نابودند ، و با اين سخن همهء صحابه از مهاجر و انصار و تابعين جز شما أهل بيت و شيعيانتان هلاك و نابودند ! ! .\r\n\r\n","description":"","footnote":"\r\n( 1 ) صدر اين حديث شريف در كتاب كافى آمده و در آن نام مبارك تمام امامان معصوم از حضرت أمير تا حضرت مهدى - صلوات اللَّه عليهم أجمعين - ذكر شده است .\r\n","page_name":" 56 ","page_number":56},
  {"content":"\r\nعبد الله گفت : به خدا آنكه گفتم حقّى است كه از رسول خدا صلَّى الله عليه و آله شنيدم .\r\nمعاويه خطاب به حسن و حسين عليهما السّلام و ابن عبّاس گفت : عبد الله چه مىگويد ؟ ! ! .\r\nابن عبّاس به معاويه - در حالى كه أوّلين سفر معاويه - پس از شهادت حضرت أمير - به مدينه بود گفت : افرادى كه او نام برد حاضر كن ، پس بدنبال عمر بن أمّ سلمه و اسامه فرستاد ، پس همگى بر حقّانيّت عبد الله بن جعفر گواهى دادند كه همان كه او شنيده اينان نيز از رسول خدا صلَّى الله عليه و آله شنيده‌اند .\r\nسپس معاويه روى به جانب حسن و حسين عليهما السّلام و ابن عبّاس و فضل و عمر و اسامه كرده و گفت : نظر شما نيز همان است كه ابن جعفر گفت ؟ همگى گفتند : آرى .\r\nمعاويه گفت : شما اى فرزندان عبد المطَّلب دعوى كارى ( حكومت ) داريد ، و در صورت حقيقت ؛ احتجاج به حجّت قوى و محكمى مىكنيد ، و شما همگى انتظار كارى را مىكشيد و آن را مخفى مىداريد و مردم همگى غافل و چشم بسته‌اند ، و اگر آنچه گفتيد راست باشد براستى تمام امّت هلاك و مرتدّ از دين و كافر به خداى و منكر پيامبرند جز شما أهل بيت و طرفدارانتان ، و آنها در صد كم و قليلى از مردمند .\r\n","description":"","footnote":"","page_name":" 57 ","page_number":57},
  {"content":"\r\nابن عبّاس به معاويه گفت : خداوند مىفرمايد : « و تعداد قليلى از بندگانم شكرگزارند - سبأ : 13 » ، و نيز فرموده : « و تعداد آنها قليل و اندك است - ص : 24 » .\r\nو اى معاويه چرا از من در شگفتى ، از بنى اسرائيل در عجب باش آنگاه كه ساحران به فرعون گفتند : « در حقّ ما هر چه توانى بكن - طه : 72 » ، پس همگى به موسى ايمان آورده و تصديقش كردند ، سپس با ايشان و تمام طرفداران خود از بنى اسرائيل به راه افتاد تا اينكه دريا راه را بر ايشان بست ، و در آنجا نيز عجايبى را به ايشان نماياند ، و ايشان همگى تصديقكنندهء موسى و معترف به تورات و دين او بودند ، سپس با عبور از كنار بتانى كه عبادت مىشدند گفتند : « اى موسى براى ما نيز خدايى همچون اينان قرار ده [ موسى گفت : 
  ] اينان مردمى جاهل پيشه‌اند - اعراف : 138 » ، سپس همگى جز جناب هارون سرگرم گوساله پرستى شده و گفتند : « اين خداى شما و خداى موسى است - طه : 88 » ، پس از آن موسى عليه السّلام بديشان فرمود : « به زمين مقدّس داخل شويد : مائده : 21 » ، و جوابشان همان بود كه حكايتش را خداوند در قرآن فرمود و موسى گفت : « خدايا من جز بر خود و برادرم مالك و فرمانروا نيستم ، ميان ما و اين قوم فاسق نافرمان جدائى انداز - مائده : 25 » .\r\n","description":"","footnote":"","page_name":" 58 ","page_number":58},
  {"content":"\r\nكار اين امّت نيز عجيبتر از كار بنى اسرائيل نيست ، اين امّت مردانى را آقا و سيّد داشته و اطاعت نموده كه داراى سوابق درخشان و منزلت نيكو با رسول خدا صلَّى الله عليه و آله بودند و اصهار و قوم همسرانى بودند كه به دين محمّد و قرآن اعتراف داشتند ، تا اينكه كبر و حسد اينان را واداشت تا مخالفت امام و ولىّ خود كنند ، همانند قوم موسى كه مجسّمهء گوساله اى را ساخته و اطرافش به عبادت پرداخته و سجده اش نمودند ، و پنداشتند كه ربّ - العالمين است و همگى جز هارون مرتكب اين عمل شدند .\r\nو همچنين در قضاياى پس از وفات رسول خدا جز رفيق ما ( علىّ ) از أهل بيتش كه منزلتش نزد آن حضرت همچون هارون بود نزد موسى و گروه اندكى چون : سلمان و أبو ذرّ و مقداد و زبير - سپس زبير بازگشت و اين سه نفر با امامشان تا دم مرگ - ثابت ماندند .\r\nو تو اى معاويه آيا تعجّب مىكنى كه خداوند نام تك تك ائمّه را برده باشد ، با اينكه رسول خدا در غدير خمّ به نام تمام آنان تصريح فرموده بود ، و به آنان بر تمام امّت احتجاج كرده امر به اطاعتشان نموده بود . و به ايشان گفته بود كه أوّل ايشان علىّ بن أبى طالب است كه او ولىّ تمام أهل ايمان از زن و مرد است ، و اينكه او خليفه و وصىّ او در ميانشان مىباشد ، و رسول خدا در روز مؤته لشكرى را روانه ساخته و فرمود : أمير شما جعفر است ،\r\n","description":"","footnote":"","page_name":" 59 ","page_number":59},
  {"content":"\r\nاگر شهيد شد زيد ، و پس از او عبد الله بن رواحه است ، پس همگى شهيد شدند ، با اين حال تو فكر مىكنى رسول خدا صلَّى الله عليه و آله امّت را بدون تعيين خليفه ترك كرده ، تا اينكه خودشان اميرى انتخاب كنند ، مانند آن است كه رأى و نظر ايشان از رأى و اختيار رسول خدا بهتر و درستتر است ؟ ! و امّت مرتكب خطايى نشد جز آنكه قبلًا براى آنان تبيين شده بود ، و رسول خدا ايشان را در كورى و شبهه رها نفرمود .\r\nو امّا آنچه آن گروه چهار نفره عليه أمير المؤمنين عليه السّلام اظهار مخالفت نموده و با كذب بر رسول خدا صلَّى الله عليه و آله از قول آن حضرت گفتند كه فرموده : خداوند قصد آن را نداشته و ندارد كه براى ما أهل بيت ؛ نبوّت و خلافت را جمع نمايد . با اين تهمت و افتراء و شهادت دروغ و مكَّارانه همهء امّت را به شبهه انداختند .\r\nمعاويه گفت : اى حسن تو چه مىگويى ؟\r\nفرمود : اى معاويه ، گفتگوى تو و ابن عبّاس را شنيدم ، عجب از كمى حيا و جرأت تو بر خداوند آنگاه كه گفتى : « خدا طاغيهء شما را به قتل رسانده و امر را به معدن خود بازگرداند » ، آيا با بودن ما چون تويى معدن خلافت است ؟ ! عذاب بر تو و سه نفر پيش از تو\r\n","description":"","footnote":"","page_name":" 60 ","page_number":60},
  {"content":"\r\nكه بر اين مسند تكيه زدند ، و اين سنّت زشت را براى تو به ارمغان گذاشتند ، اكنون سخنى را بر زبان رانم كه تو در خور آن نيستى ، لكن براى اين مىگويم كه فرزندان پدرم در اين جمع آن را بشنوند :\r\nبىشكّ مردم در زمان رسول گرامى اسلام بر امور بسيار كه خير و رضاى حضرت حقّ در آن بود شركت نمودند بىآنكه ميانشان هيچ اختلاف و تنازع و جدايى باشد ، يكى شهادت بر كلمهء طيّبهء « لا إله إلَّا الله » ، و ديگر « محمّد رسول الله و عبده » و اداى نمازهاى پنجگانه ، و پرداخت زكات واجب ، و گرفتن روزهء ماه رمضان ، و انجام حجّ خانه ، و امور بسيارى كه در طاعت خداوند بود كه شمارش آنها را فقط خدا مىداند ، و اجماع كردند بر تحريم زنا و شرب خمر و سرقت و كذب و قطع رحم ، و خيانت و موارد بسيارى از معاصى خداوند كه شمارش را جز خدا كسى نداند .\r\nو بر سر اختلاف سنّتهايى جنگيدند و بگروههاى مختلفى متفرّق شدند كه هر كدام ديگرى را لعن و از ديگرى تبرّى و بيزارى مىجست - و آن كلمهء « ولايت » بود و بر سر آن به جنگ برخاستند كه : ما احقّ و اولى به امر ولايت و خلافتيم - جز فرقه اى كه تبعيّت كتاب خدا و پيروى سنّت پيامبر را نمود ، پس هر كه مطابق رفتار أهل قبله - كه اجماعى است - عمل كند\r\n","description":"","footnote":"","page_name":" 61 ","page_number":61},
  {"content":"\r\nو موارد اختلافى را به خدا واگذارد جان سالم بدر برده و از آتش جهنّم نجات يافته و به بهشت رود ، و هر كه را كه خداوند توفيق داده مورد منّت خود قرار دهد و حجّت خود را بر او تمام سازد به آنكه دل آن بندهء پسنديدهء خود را منوّر به نور معرفت ولات امر از امامان دوازده گانه و معدن علم كه آن در كدام مقرّ مستقرّ است گرداند پس آن بنده در نزد خداوند سعيد و خوشبخت و از اولياى او به شمار خواهد رفت ، و حال آنكه خود پيامبر صلَّى الله عليه و آله فرموده : « رحمت حضرت حقّ بر آن كس باد كه عالم به حقّى گرديد و به ديگران گفت و غنيمت يافت ، يا خموش گشته و جان سالم بدر برد » .\r\nنظر ما أهل بيت اين است كه : بىشكّ امامان از ما هستند ، و خلافت جز براى ما خانواده شايستهء ديگرى نيست ، و خداوند تبارك و تعالى بىهيچ شكَّى به تصريح در كتاب و سنّت ما را أهل آن ساخته ، و علم نزد ما و فقط ما أهل آنيم ، و مجموع آن در نزد ما ثابت و عيان و درخشان است و آنچه بر ما ظاهر است چيزى بر آن تا روز قيامت حادث و زيادت نخواهد شد ، حتّى ديهء خراش كه آن تنها نزد ما به املاء رسول خدا صلَّى الله عليه و آله و خطَّ مبارك حضرت علىّ عليه السّلام محفوظ و مكتوب است .\r\nو گروهى پنداشتند كه اينان از ما به امر خلافت شايسته ترند ، حتّى تو اى پسر هند نيز ادّعاى آن را نمودى ، و پنداشتى كه عمر بدنبال پدرم ( علىّ عليه السّلام ) فرستاده\r\n","description":"","footnote":"","page_name":" 62 ","page_number":62},
  {"content":"\r\nو گفت : من قصد كتابت قرآن در مصحفى را دارم آنچه از مكتوبات قرآن نزد خوددارى نزد من فرست ، او نيز آمده و گفت : به خدا اگر چنين مىكردم قبل از رسيدن آن بدستت گردن مرا مىزدى ، عمر گفت : براى چه ؟ حضرت گفت : زيرا خداوند در قرآن مىفرمايد : « و راسخان در علم » مراد خداوند من هستم نه تو و اصحابت ، عمر غضبناك شده و گفت : اى پسر ابى طالب ، فكر مىكنى هيچ كس جز تو علمى ندارد ! ؟ ، پس هر كه مقدارى از قرائت قرآن مىداند آن را نزد من آرد . بدين ترتيب هر كه مقدارى از قرآن را در سينه داشت و يكنفر هم شهادت مىداد آن آيه را مكتوب مىداشت و گر نه نمىپذيرفت .\r\nسپس شايع ساختند كه مقدار زيادى از قرآن ضايع شد ؛ به خدا سوگند كه دروغ گفتند ، تمامى قرآن در نزد أهل قرآن محفوظ است .\r\nسپس عمر بن خطَّاب به قضات و واليان خود امر نمود كه در نظرات خود اجتهاد كرده به آنچه حقّ است رأى و فتوا دهند ، از اين به بعد بود كه او و برخى از واليانش در كار عظيم و خطيرى وارد شدند ، و پدرم بود كه براى اتمام حجّت در اين راه از مشكلات عظيم نجاتشان مىداد ، امّا در بعضى امور قضات و ولات نزد خليفه حاضر شده و نظرات مختلف ابراز مىداشتند و عمر بن خطَّاب نيز تجويز مىكرد ، زيرا خداوند متعال وى را\r\n","description":"","footnote":"","page_name":" 63 ","page_number":63},
  {"content":"\r\nعلم حكمت و فصل الخطاب نداده ، و هر صنف از اصناف مخالف ما كه از أهل قبله هم بودند مىپنداشت كه گروه او معدن خلافت و علم است نه ما اهل بيت پيامبر ! ! ، پس ما نيز بر ظالمان و منكرين حقّمان ، و آنان كه بر ما مستولى شدند و بر زيانمان براى ما سنّتى تراشيدند كه مانند تويى بر آن احتجاج نمايد از خداوند طلب يارى مىكنيم ، و خداوند ما را كافى است و همو وكيل خوبى است .\r\nهر آينه مردمان سه گروهند : أوّل مؤمنى كه حقّ ما را شناخته و ما را به ولايت و امام مسلَّم دارد و آن را به ما واگذارد ، پس او نجات يافته و محبّ خدا و ولىّ او است . دوم فردى ناصبى كه دشمنى ما ظاهر و از ما تبرّى جسته و لعن ما نمايد ، و ريختن خونمان را حلال و حقّ ما را انكار مىكند ، و برائت از ما را جزء دينش مىداند ، پس او كافر است و مشرك است و فاسق ، و بىشكّ او از جايى كه نمىداند به كفر و شرك افتاده همچنان كه خداوند را از سر كين بدون علم سبّ و دشنام مىدادند ، اين چنين فردى بدون علم مبتلا به شرك خدا شده است .\r\nو ديگرى مردى است كه موارد اجماعى را پذيرفته ، و موارد مشكله را به خدا واگذار مىكند ، امّا با ولايت ما باشد ، و به ما نه اقتدا كند و نه دشمنى ، و از حقّ ما نيز بىخبر باشد ، پس برايش اميد مغفرت و ورود به بهشت داريم و چنين فردى : مسلمان ضعيف است .\r\n","description":"","footnote":"","page_name":" 64 ","page_number":64},
  {"content":"\r\nوقتى معاويه اين كلام را شنيد براى هر كدام از آنان يك صد هزار درهم مقرّر كرد ، جز حسن و حسين و ابن عبّاس ، كه به هر كدامشان يك مليون درهم پرداخت نمود .\r\n\r\n« احتجاج امام حسن عليه السّلام بر منكرين صلح با معاويه »\r\n« كه او را در طلب حقّ خود مقصّر مىپنداشتند »\r\n156 - از سليم بن قيس نقل است كه گفت : روزى امام حسن عليه السّلام در اجتماع مردم و معاويه بر منبر نشسته و پس از حمد و ثناى الهى فرمود :\r\nاى مردم ، معاويه پنداشته من او را شايستهء خلافت مىدانم و خود را نه ! دروغ بافته ، كه من به تصريح قرآن و نصّ نبوىّ بر تمام مردم از خودشان شايسته ترم ، به خدا اگر مردم با من بيعت نموده و اطاعتم كرده و يارىام مىدادند آسمان و زمين ايشان را از باران و بركات خود بهره مند مىساخت ، و تو اى معاويه هرگز در آن به طمع نمىافتادى ، و حال اينكه رسول خدا صلَّى الله عليه و آله فرموده : « امّت كار خود را به مردى واگذار نكرد در حالى كه ميانشان داناتر\r\n","description":"","footnote":"","page_name":" 65 ","page_number":65},
  {"content":"\r\nاز او هست ، جز آنكه پيوسته كارشان ميل به پستى و زوال دارد تا آنكه به آئين گوساله پرستى افتند » .\r\nو بنى اسرائيل هارون را ترك گفته و به گوساله پرستى افتادند با اينكه مىدانستند كه هارون خليفهء موسى است ، و اين امّت علىّ را ترك گفتند با اينكه خود شنيدند كه رسول خدا صلَّى الله عليه و آله به علىّ عليه السّلام فرمود : « تو در نزد من در منزلت همچون هارونى در نزد موسى ؛ جز امر نبوّت كه پس از من ديگر پيامبرى نيست » ، و خود شخص رسول خدا از قوم خود به غار گريخت با اينكه ايشان را به خدا مىخواند ، و اگر داراى اعوان و انصارى بود كه فرار نمىكرد ، و من نيز اگر يار و ياورى داشتم هرگز با تو قرار داد صلح نمىبستم .\r\nو حال آنكه خداوند عمل هارون را در سكوت جايز شمرده وقتى او را خوار و زبون داشته و نزديك بود او را بقتل رسانند ، و او نيز هيچ يار و ياورى عليه ايشان نيافت ، و خداوند رسول خود را در فرار از قوم مخيّر نمود هنگامى كه هيچ يار و ياورى عليه ايشان نيافت ، و همچنين است كار من و پدرم ؛ هنگامى كه امّت ما را تنها گذاشته و با ديگرى بيعت نمودند و ما يار و ياورى نيافتيم از جانب خداوند جايز است ، و هر آينه اين سنّت و مثالهايى است كه مو به مو تكرار مىشود .\r\n","description":"","footnote":"","page_name":" 66 ","page_number":66},
  {"content":"\r\nاى مردم ! اگر شما ميان شرق و غرب عالم را در جستجوى كسى زير پا نهيد كه زادهء رسول خدا باشد جز من و برادرم كسى را نخواهيد يافت .\r\n157 - و به اسناد مذكور در متن نقل است كه : وقتى امام حسن عليه السّلام با معاويه مصالحه كرد ، مردم بر آن حضرت وارد شده و برخى از سر ملامت بر بيعتى كه با معاويه نموده مطالبى گفتند ، در اين ميان امام عليه السّلام فرمود : واى بر شما ! متوجّه نشديد كه من چه كردم ، به خدا قسم آنچه انجام دادم براى شيعيانم بهتر و نيكوتر از هر چيزى است كه خورشيد بر آن طلوع و غروب مىكند ! . مگر نمىدانيد كه من امام شما و واجب الطَّاعه مىباشم ، مگر يادتان رفته كه به تصريح رسول خدا صلَّى الله عليه و آله من يكى از دو آقاى جوانان بهشتى هستم ؟ گفتند : آرى چنين است .\r\nفرمود : مگر نمىدانيد هنگامى كه خضر كشتى را سوراخ كرد ، و ديوار برقرار داشت ، و پسرك را كشت اين كردار او بر حضرت موسى گران آمد ؛ چرا كه حكمت اين كار بر او ظاهر و آشكار نبود ، ولى نزد خداوند متعال سرشار از حكمت و درستى بود ؟ ! مگر نميدانيد همهء ما بيعتى از طاغيهء زمانش بر گردن او است جز حضرت قائم عليه السّلام ؟\r\n","description":"","footnote":"","page_name":" 67 ","page_number":67},
  {"content":"\r\nهمو كه حضرت مسيح پشت او به نماز مىايستد ، چرا كه خداوند ولادت او را مخفى داشته و شخص او را غايب مىفرمايد تا هنگام خروج ، بيعت هيچ كس بر دوش او نباشد او نهمين فرد از اولاد برادرم حسين فرزند بهترين كنيزان خدا است ، خداوند عمر او را در زمان غيبت طولانى مىگرداند ، سپس با قدرت خود او را در صورت جوانى به چهل سال نرسيده ظاهر مىفرمايد ، اين بدان خاطر است كه بدانند خداوند بر همه چيز قادر و توانا است .\r\n158 - و از زيد بن وهب نقل است كه گفت : وقتى امام حسن عليه السّلام در مدائن مجروح شده و رنجور بود نزد آن حضرت رسيده و گفتم : اى زادهء رسول خدا اوضاع را چگونه ارزيابى مىكنيد ، زيرا مردم در حيرتند ؟\r\nپس فرمود : به خدا سوگند كه معاويه براى من بهتر از اين مردم است ، مىپندارند كه شيعه و پيرو منند حال آنكه كمر به قتل من بسته و بارم را بغارت و مالم را به تاراج بردند ، به خدا اگر از معاويه براى حفظ خون خود و امان خانواده‌ام عهدى بگيرم براى من بهتر است از اينكه اين به ظاهر شيعيان خونم را ريخته و أهل بيت و بعضى از تبعه‌ام تباه و ضايع شوند ، به خدا اگر با معاويه جنگ كنم همينها مرا دست بسته تحويل او خواهند داد .\r\n","description":"","footnote":"","page_name":" 68 ","page_number":68},
  {"content":"\r\nپس به خدا سوگند اگر در حالى كه عزيز و آبرومندم با او مسالمه و صلح كنم براى من بهتر از آن است كه در حال اسارت مرا به قتل رسانند ، يا بر من منّت گذارد كه اين براى هميشه مايهء ننگ و عار بنو هاشم شود ، و معاويه و نسل او پيوسته و تا ابد بر اين منّت بر زنده و مردهء ما خواهند باليد .\r\nزيد گفت عرض كردم : اى زادهء رسول خدا آيا مىخواهى شيعيانت را همچون گلَّهء بىچوپان رها كنى ؟ ! فرمود : چه كنم اى برادر جهنى ؟ به خدا من از امرى آگاهم كه از ثقات ايشان به من رسيده ، روزى در حالى كه مشغول اظهار شادى بودم أمير المؤمنين عليه السّلام به من فرمود : اى حسن آيا خوشحالى ؛ چه حال دارى وقتى ببينى كه پدرت كشته شده ؟ ! يا ببينى بنو اميّه به حكومت رسيده‌اند ؟ ! و أمير ايشان فردى پرخور و شكمچران است كه هر چه مىخورد سيرى ندارد ، و در حالى جان مىدهد كه نه او را در آسمان ياورى است و نه در زمين اثرى ، سپس بر غرب و شرق عالم حاكم گردد ، و مردم به او معتقد شده و مدّت حكومتش به طول انجامد ، در اين ايّام شيوه‌هاى بدعت و گمراهى را به كار مىبندد ، و حقّ و سنّت رسول خدا صلَّى الله عليه و آله را به نابودى مىكشاند . تمام اموال را ميان طرفدارانش پخش ، و از\r\n","description":"","footnote":"","page_name":" 69 ","page_number":69},
  {"content":"\r\nمستحقّان آن منع مىكند ، أهل ايمان در حكومت او خوار و زبون و افراد فاسق توانا و قدرتمندند ، و مال و ثروت را ميان يارانش دست به دست مىگرداند ، و بندگان خدا را به بردگى خود مىكشد ، حقّ و حقيقت در روزگار حكومت او پوسيده شده و باطل ظاهر ، و افراد صالح لعن مىشوند ، و هر كه با او بر سر حقّ مخالفت كند وى را بقتل رسانده و طرفداران خود را در باطلشان تأييد مىكند .\r\nهمين طور خواهد بود تا اينكه خداوند در آخر الزّمان ؛ روزگار سخت و دشوار و جهل غالب مردم ، مردى را مبعوث فرمايد كه او را توسّط فرشتگانش تأييد و يارانش را حفظ نموده و با آيات و معجزات خود او را نصرت بخشد ، و او را بر تمام أهل زمين غالب و چيره سازد بنوعى كه همه مطيع او شوند چه با ميل چه با كراهت ، او زمين را پر از قسط و عدل و نور و برهان نمايد ، تا جايى كه تمامى سرزمينها پيرو او شوند ، همهء كافران به او ايمان آورده و مردم تبهكار ؛ صالح شوند ، و درندگان در حكومت او آرام و در صلحند ، و زمين روئيدنى خود را ظاهر و آسمان بركاتش را نازل ساخته و تمام گنجهاى خود را براى او آشكار مىسازد ، و براى چهل سال بر تمام عالم حاكم شود ، پس خوشا به حال كسى كه روزگار او را درك و سخنانش را به گوش جان مىشنود ! ! .\r\n","description":"","footnote":"","page_name":" 70 ","page_number":70},
  {"content":"\r\n159 - باسناد مذكور در متن مروى است كه مردى نزد امام حسن عليه السّلام رسيده و گفت : اى زادهء رسول خدا ، گردنهايمان را خوار و ذليل ساختى ، و آنچنان ما شيعيان را به بردگى انداختى كه هيچ كسى برايت باقى نماند ! ! . حضرت فرمود : براى چه ؟ ! گفت : به اينكه حكومت را تسليم اين طاغيه نمودى ! .\r\nحضرت فرمود : به خدا اين حكومت به او واگذار نكردم جز براى اينكه يار و ياورى براى خود نيافتم ، و گر نه با او شبانه روز جنگ مىكردم تا خود خداوند ميان من و او حكم و داورى فرمايد ، ولى أهل كوفه را شناخته و آزمودم ، و هيچ خيرى نديدم ، اينان عارى از هر وفا و عهدى در سخن و كردار و دمدمى مزاجند ، اينان معتقدند كه قلب و دلشان با ماست ولى شمشيرهاشان عليه ما كشيده شده است .\r\nراوى گفت : همين طور با من سرگرم صحبت بود كه ناگاه خون بالا آورد ، ظرفى طلبيد و از معده اش آنقدر خون آمد كه آن ظرف لبريز شد . عرض كردم : اى زادهء رسول خدا اين چه حالى است كه شما را رنجور مىبينم ؟ ! فرمود : اين طاغيه كسى را مأمور نموده كه به من سمّ دهد و آن بر جگر من أثر گذاشته و همانطور كه مىبينى تكَّه تكَّه از دلم خارج مىشود .\r\n","description":"","footnote":"","page_name":" 71 ","page_number":71},
  {"content":"\r\nعرض كردم : آيا قصد درمان آن را نداريد ؟ ! فرمود : دو مرتبه اين سمّ را به من خورانده و آن را درمان كرده‌ام ولى اين بار هيچ دوايى برايش نيافتم .\r\nو به من خبر رسيده كه معاويه نامه اى به پادشاه روم ارسال نموده و درخواست سمّ كشندهء مايعى نموده ، و او در جواب نامه گفته در دين ما جايز نيست كه كمر به قتل كسى ببنديم كه قصد جان ما را نكرده .\r\nو معاويه در نامهء بعدى به او نگاشته كه : اين فرد فرزند مردى است كه در ارض تهامه شورش نموده و قصد مطالبهء حكومت پدرش را دارد ، و من مىخواهم كسى را مأمور كنم تا اين زهر را به او بنوشاند تا تمام عباد را راحت و آسوده و همه جا را آرام كنم .\r\nو همراه اين نامه هداياى بسيارى روانه ساخت تا اينكه پادشاه روم نيز اين سمّ كه مرا با آن مسموم نمود را برايش ارسال نمود البتّه با شرط و شروط .\r\n160 - و نقل است كه معاويه اين سمّ را به همسر آن حضرت جعده دختر اشعث داده و به او گفته : « اين را به او بخوران و وقتى او مرد تو را به زوجيت پسرم يزيد درخواهم آورد » ، پس چون سمّ را به آن حضرت خوراند و او به شهادت رسيد آن زن ملعونه نزد معاويه شتافته و گفت : مرا به همسرى يزيد درآور . معاويه گفت : برو دور شو ! زنى كه شايستهء همسرى حسن بن علىّ نباشد در خور پسرم يزيد نيز نخواهد بود ! ! .\r\n","description":"","footnote":"","page_name":" 72 ","page_number":72},
  {"content":"\r\n\r\n« احتجاجى كه امام حسين عليه السّلام »\r\n« بر سر امامت و خلافت با عمر بن خطَّاب نمود »\r\n161 - نقل است كه روزى عمر بن خطَّاب بر منبر رسول خدا صلَّى الله عليه و آله سرگرم ايراد خطبه اى بود و در ضمن آن گفت كه او بر أهل ايمان اولى از خودشان است ، امام حسين عليه السّلام كه در گوشه اى از مسجد نشسته بود با شنيدن اين كلام فرياد برآورد كه :\r\nاى دروغگو از منبر رسول خدا ؛ كه پدر من است نه پدر تو فرو شو ! عمر گفت : بجان خود كه اين منبر پدر توست نه پدر من ، چه كسى اين حرفها را به تو ياد داده ؛ پدرت علىّ بن ابى طالب ؟ ! امام حسين عليه السّلام فرمود : اگر اطاعت پدرم در اين كار را كرده باشم بجان خودم سوگند كه او فردى هادى و من پيرو اويم ، و او برگردن مردم بنا بر عهد رسول خدا بيعتى دارد ، بيعتى كه جبرئيل بخاطر آن از جانب خداوند نازل شده كه جز افراد منكر قرآن كسى آن را انكار نمىكند ، همهء مردم با قلبهاشان آن را پذيرفته و با زبان ردّ نمودند ، و واى بر\r\n","description":"","footnote":"","page_name":" 73 ","page_number":73},
  {"content":"\r\nمنكرين حقّ ما أهل بيت ، آيا محمّد رسول خدا صلَّى الله عليه و آله جز با خشم و غضب و شدّت عذاب با ايشان روبرو خواهد شد ! !\r\nعمر گفت : اى حسين ، هر كه حقّ پدرت را انكار كند خدا لعنتش كند ، مردم مرا به حكومت رسانده و پذيرفتم ، و اگر پدرت را برگزيده بودند ما نيز اطاعتشان مىكرديم .\r\nامام حسين عليه السّلام به او فرمود : اى پسر خطَّاب ! كدام مردم پيش از ابو بكر تو را به حكومت رساندند ؛ بدون هيچ حجّتى از جانب رسول خدا صلَّى الله عليه و آله و رضايتى از آل محمّد ؟ ! آيا رضايت شما همان رضايت محمّد صلَّى الله عليه و آله است ؟ يا اينكه رضايت أهل او برايش موجب سخط و غضب بوده ؟ به خدا كه اگر براى زبان گفتارى بود كه تصديقش به درازا كشد و كردارى كه أهل ايمان ياريش كنند هرگز به خطا بر دوش آل محمّد سوار نمىشدى ، كه از منبرشان بالا رفته و با قرآنى كه بر ايشان نازل شده به همانها حكم كنى كتابى كه نه از مشكلاتش با خبرى و نه از تأويلش جز شنيدن ، و نزد تو خطاكار و محقّ يكسانند ، پس خداى تعالى تو را جزا دهد به آنچه جزاى توست و از اين احداثى كه ببار آورده اى از تو پرسش خوبى كند ! .\r\n","description":"","footnote":"","page_name":" 74 ","page_number":74},
  {"content":"\r\nراوى گويد : پس از اين كلام عمر در نهايت غضب از منبر فرو آمده و با گروهى از اعوانش رهسپار منزل حضرت أمير عليه السّلام شده با اجازه وارد منزل گشته و گفت :\r\nاى أبو الحسن ، چه چيزها كه امروز از پسرت به من رسيد ؛ در مسجد رسول خدا صدايش را بر من بلند كرده و تودهء مردم و أهل مدينه را بر من شوراند ! .\r\nحضرت مجتبى عليه السّلام به دو فرمود : آيا فردى چون حسين زادهء نبىّ حكم ناروايى را جارى كرده يا طبقات پست از أهل مدينه را شورانده ؟ ! به خدا كه جز با حمايت همين گروه پست به اين مقام دست نيافتى ، پس لعنت خدا بر كسى كه اين گروه را اغوا كرد ! ! .\r\nحضرت أمير عليه السّلام به فرزندش فرمود : آرام گير اى أبا محمّد ، تو نه زود خشمى و نه پست نژاد و نه در جسمت رگى از نااهلان است ، پس سخنانم را گوش داده و عجله نكن ! عمر به آن حضرت گفت : أبا الحسن ! اين دو در سرشان فقط هواى خلافت دارند ! .\r\nحضرت فرمود : اين دو بزرگوار از لحاظ نسب نزديكتر از ديگران به رسول خدايند كه دعوى خلافت كنند ، اى پسر خطَّاب بنا بحقّ اين دو رضايتشان را بدستآر تا ديگران كه پس از اين دو آيند از تو راضى باشند ! .\r\n","description":"","footnote":"","page_name":" 75 ","page_number":75},
  {"content":"\r\nعمر گفت : منظورت از اين جلب رضايت چيست ؟\r\nفرمود : جلب رضايت اين دو بازگشت از خطا و پرهيز از معصيت با توبه است .\r\nعمر گفت : اى أبو الحسن پسرت را بگونه اى تربيت كن كه به پاى سلاطين نپيچد همانها كه حاكمان زمينند ! .\r\nأمير المؤمنين عليه السّلام فرمود : من بايد أهل معصيت و آن را تربيت كنم كه ترس از خطا و لغزشش دارم ، امّا كسى كه پدر و مؤدّبش رسول خدا بوده ديگر كسى در تربيت به مقام او نخواهد رسيد ، اى پسر خطَّاب ! رضايت اين دو را بدست آر ! راوى گويد : عمر خارج شده و در مسير با عثمان بن عفّان و عبد الرّحمن بن عوف روبرو شد ، عبد الرّحمن گفت : اى أبا حفص ( كنيهء عمر ) چه كردى ، كه بحث ميان شما به طول انجاميد ؟ ! عمر گفت : مگر مىشود احتجاجى با پسر ابو طالب و دو فرزندش داشت ؟ ! عثمان گفت : اى عمر ايشان فرزندان عبد منافاند كه در همهء موارد فربه‌اند و سايرين لاغر و نحيفند ( در سخن بغايت فربه و ساير مردمان ؛ خشك و نافرجامند ) .\r\n","description":"","footnote":"","page_name":" 76 ","page_number":76},
  {"content":"\r\nعمر گفت : من نمىتوانم اين حماقتى كه بدان مىبالى به شمار آرم ! عثمان در جواب گريبان عمر را محكم گرفت و پيش كشيده و رها كرد و گفت : اى پسر خطَّاب ، مثل اينكه تو حرفهايم را قبول ندارى ، پس عبد الرّحمن بن عوف واسطه شده و آن دو را جدا نموده و مردم هم پراكنده شدند .\r\n\r\n« احتجاج امام حسين عليه السّلام »\r\n« به ذكر مناقب أمير المؤمنين و فرزندانش عليهم السّلام »\r\n- در روزگارى كه معاويه امر به لعن أمير المؤمنين و قتل شيعيان و ناقلان مناقبش كرده بود -\r\n162 - از سليم بن قيس نقل است كه معاويه در ايّام خلافتش به قصد حجّ به مدينه وارد شد و اهالى شهر به استقبالش آمدند ، ولى در ميان ايشان احدى جز قريش نديد ، پس پياده شده و گفت : انصار را چه شده كه هيچ كدامشان به استقبال من نيامدند ؟ ! .\r\nيكى گفت : ايشان افراد نيازمندى هستند كه مركب سوارى ندارند .\r\nمعاويه گفت : پس شتر نخلستانهاشان كجاست ؟ !\r\n","description":"","footnote":"","page_name":" 77 ","page_number":77},
  {"content":"\r\nقيس بن سعد بن عباده كه بزرگ انصار و فرزند سرور ايشان بود به طعن گفت :\r\nشترهاشان را در كارزار بدر و احد و ديگر مواقع در ركاب رسول خدا فنا ساخته‌اند ، آن روزها كه به تو و پدرت بخاطر اسلام ضربه زدند تا اينكه بر خلاف ميل شما امر الهى ظاهر شد ! معاويه سكوت كرد ، قيس ادامه داد : بدان كه رسول خدا با ما عهد فرموده كه ما پس از او مواجه با يك حقّ كشى خواهيم شد .\r\nمعاويه گفت : چه دستور به شما فرموده ؟ گفت : صبر كنيم تا به او ملحق شويم .\r\nمعاويه گفت : پس صبر كنيد تا به او ملحق شويد ! سپس معاويه به گروهى از قرشيان گذشت با ديدن او همه برخاستند جز عبد الله بن عبّاس ، به او گفت :\r\nاى ابن عبّاس ، تنها چيزى كه مانع تو شد كه مانند دوستانت برخيزى اين بوده كه من در كارزار صفّين با شما جنگيدم ، اين را به خود مگير چرا كه پسر عمويم عثمان مظلومانه به قتل رسيده بود ! .\r\nابن عبّاس گفت : عمر بن خطَّاب هم مظلومانه كشته شد ( پس چرا براى او قيام نكردى ) ؟ ! گفت : عمر را فرد كافرى به قتل رساند .\r\n","description":"","footnote":"","page_name":" 78 ","page_number":78},
  {"content":"\r\nابن عبّاس گفت : عثمان را كه كشت ؟ گفت : مسلمانان ، گفت : اين بهترين جواب در ردّ و ابطال برهان توست ! . معاويه گفت : ما در سرتاسر عالم از ذكر مناقب علىّ و أهل بيتش نهى نموده‌ايم ، پس حرف نزن ! .\r\nابن عبّاس گفت : اى معاويه آيا از قرائت قرآن نيز ما را نهى مىكنى ؟ گفت : نه .\r\nگفت : آيا از تأويل آن ما را نهى مىكنى ؟ گفت : آرى ، ابن عبّاس گفت : پس قرآن را بخوانيم ولى از مراد خداوند سؤال نكنيم ؟ - و ادامه داد - كداميك بر ما واجبتر است :\r\nخواندن يا عمل بدان ؟ ! گفت : عمل كردن به آن .\r\nگفت : چگونه به آيه اى عمل كنيم كه در آن از مراد خداوند بىخبريم ؟ معاويه گفت :\r\nتأويل آن را از كسى كه همچون شما و أهل بيتت تأويل نمىكند بپرس .\r\nگفت : خداوند اين قرآن را فقط بر أهل بيت من نازل فرموده ؛ نكند انتظار دارى آن را از آل أبى سفيان سؤال كنم ؟ اى معاويه ، آيا مخالف اين هستى كه خداوند را با رعايت حلال و حرام آن در قرآن عبادت كنيم ؟ اگر اين امّت امور قرآنى خود را نپرسد بحتم به وادى هلاكت و اختلاف خواهند افتاد .\r\n","description":"","footnote":"","page_name":" 79 ","page_number":79},
  {"content":"\r\nمعاويه گفت : قرآن را قرائت كرده و تأويل كنيد ولى هيچ مطلبى كه خداوند در بارهء شما نازل كرده است را نقل نكنيد ، و جز آن را روايت كنيد .\r\nابن عبّاس گفت : خداوند در قرآن مىفرمايد : « قصد دارند كه نور خداوند را با دهانهاشان خاموش سازند و خداوند جز كمال نورش را نخواسته هر چند كافران را ناخوش آيد - توبه : 32 » .\r\nمعاويه گفت : اى ابن عبّاس كوتاه بيا و جلوى زبانت را بگير ، و اگر ناگزير از آن هستى اين كار را مخفيانه و پنهانى انجام بده . سپس به خانه اش رفته و صد هزار درهم برايش فرستاد .\r\nو منادى معاويه ندا سر داد كه نقل روايات در مناقب علىّ بن ابى طالب و أهل بيتش از امروز ممنوع و گوينده اش برىء الذّمّه است ! ! .\r\nو مردم كوفه در اين ممنوعيّت بيش از ديگران در سختى و مشقّت بودند ، چرا كه آنجا بيش از ديگر مكانها شيعه داشت ، به همين جهت معاويه ، زياد را والى عراقين :\r\nكوفه و بصره ساخت ، او نيز به تعقيب شيعه پرداخته و نيك به ايشان عارف بود و ايشان را در هر جا مىيافت مىكشت ، او شيعيان را ترسانده و دست و پايشان را مىبريد و بر درخت خرما دارشان مىزد ، و چشمانشان را از حدقه در آورده يا تبعيد كرده\r\n","description":"","footnote":"","page_name":" 80 ","page_number":80},
  {"content":"\r\nو فرارى مىداد ، تا آنجا كه ديگر در عراق شيعهء مشهورى نماند ، و افراد باقيمانده ، يا مقتول بودند يا مصلوب يا زندانى يا تبعيد و يا فرارى .\r\nو معاويه به تمام عاملان خود در تمام بلاد نوشت كه شهادت و گواهى هيچ يك از شيعيان علىّ و أهل بيتش را نپذيريد ، و بدنبال شيعيان عثمان و محبّين او و أهل بيت و أهل ولايتش باشند ، و به مجالس راويان فضل و مناقب او نزديك شده و وسائل قرب آنان به خود را فراهم نموده و اكرامشان كنيد ، و نام افرادى كه مناقب او را نقل مىكنند را بهمراه اسامى پدر و قبيله اش يادداشت كنيد . همين كردند تا جايى كه روايات در مناقب عثمان زياد شد ، و اين روايات را براى آن هدايا و لباسها و زمينهايى ساختند كه از سوى عرب و موالى به ايشان داده مىشد ، و اين افراد در شهرها زياد شدند ، و براى تصاحب خانه و زمين تلاش نموده و دنيا بر ايشان وسعت يافت ، كسى نبود كه در بارهء عثمان مدح و منقبتى نقل يا فضيلتى ذكر كند جز آنكه نامش نگاشته و مقرّب شده و جايزه مىگرفت . و مردم مدّتى طولانى به اين صورت بودند .\r\nسپس معاويه بعاملانش نوشت : حديث در بارهء عثمان زياد و شايع شده ، اكنون مردم را\r\n","description":"","footnote":"","page_name":" 81 ","page_number":81},
  {"content":"\r\nبه نقل روايات در فضيلت و سوابق معاويه بخوانيد ، كه اين نزد ما محبوبتر و خوشايندتر ، و در برابر برهان أهل اين بيت كوبنده تر و سختتر است .\r\nپس هر يك از واليان و قضات او متن نامه را براى مردم خواندند ، مردم نيز بر سر منابر در هر روستا و مسجدى شروع به بافتن روايات در فضيلت معاويه نمودند ، و اين را به معلَّمان مدارس ديكته كردند كه همچون تعليم قرآن به بچّه‌ها بياموزند ، تا اينكه به دختران و زنان و ملازمانشان نيز آموختند ، پس روزگارى اين چنين بر مردم گذشت .\r\nو زياد بن أبيه نامه اى در بارهء حضرميّين به معاويه نوشت كه اينان معتقد به دين علىّ و نظر اويند .\r\nمعاويه نوشت : تمام طرفداران و معتقدان علىّ بن أبى طالب را بكش . او نيز اينان را از لب تيغ گذراند و مثله كرد .\r\nو معاويه طىّ نامه اى به تمام كشور نوشت : هر كه ثابت شد كه از دوستداران علىّ است نامش را از ديوان حقوقى پاك كنيد .\r\nو طىّ نامهء ديگرى گفت : هر فرد متّهم به تشيّع را بدون شاهد بكشيد .\r\n","description":"","footnote":"","page_name":" 82 ","page_number":82},
  {"content":"\r\nاينجا بود كه شيعيان را به مجرّد اتّهام و گمان و شبهه در هر جايى كشتند ، تا آنجا كه اگر مردى كلمه اى اشتباهى از دهانش خارج مىشد گردنش را مىزدند ، و اگر فردى معروف به زنديق و كفر بود احترام مىشد و هيچ كس متعرّض او نمىشد ، و شيعيان در هيچ جايى خصوصاً كوفه و بصره امنيت نداشتند ، و كار بدان جا كشيده بود كه اگر يكى از شيعيان قصد گفتگوى سرّى را با دوست خود داشت از خادم و بردهء او در هراس بود ، و نقل حديث را پس از سوگند و پيمانهاى سخت بر زبان مىراند ، اين مسأله روز بروز شديدتر مىشد و بچّه‌ها به اين صورت پرورش يافتند .\r\nبارى آن دسته از مردم كه بيش از همه به اين فتنه مبتلا شدند قاريان رياكارى بودند كه اظهار خشوع و ورع مىكردند ، بعد دروغ بافته و به جعل حديث مىپرداختند تا نزد واليانشان نصيبى داشته و در مجالس آنان راه يابند و به اموال و زمينها و خانه‌ها برسند .\r\nتا كار بدان جا رسيد كه آن احاديث و روايات جعلى آنان بدست كسانى افتاد كه گمان مىكردند اينها مطالب حقّ و راست است ، لذا آنها را روايت كرده و پذيرفته و ياد مىگرفتند و به ديگران مىآموختند و طبق آنها اظهار محبّت نموده و بر كسى كه آنها .\r\n( جعليات ) را ردّ يا كوچكترين شكّ و ترديدى ابراز مىنمود بغض و كينه مىورزيدند ،\r\n","description":"","footnote":"","page_name":" 83 ","page_number":83},
  {"content":"\r\nكار اين فتنه بدان جا كشيد كه تمام آن جماعت بر آن اجماع كرده و تمام آن روايات بدست مردم متديّنى افتاد كه دروغ را جايز ندانسته و أهل دروغ را مبغوض مىداشتند ، آنان اين احاديث جعلى را بعنوان مطالب حقّ پذيرفتند ، در حالى كه اگر مىدانستند جعلى است حتماً از آن اعراض نموده و نمىپذيرفتند و هيچ كينه اى به مخالفان آن احاديث نمىورزيدند ، پس در آن روزگار حقّ نزد ايشان تبديل به باطل و باطل به حقّ ، و دروغ به راست و راست به دروغ شد .\r\nو كار اين بلا و فتنه پس از وفات حسن بن علىّ عليهما السّلام بالا گرفته و زياد شد ، و اثرى از اولياى خدا نماند جز آنكه بر جان خود در هراس بود يا الباقى مقتول يا در تبعيد يا فرارى بود ، تا اينكه دو سال پيش از هلاكت معاويه امام حسين عليه السّلام قصد حجّ خانهء خدا نموده و همراهش عبد الله بن جعفر و عبد الله بن عبّاس نيز بودند . در آنجا امام حسين عليه السّلام مردان و زنان و موالى و شيعيان بنى هاشم را گرد آورد - چه افرادى كه حجّ كرده‌اند و چه انجام نداده‌اند - و از گروه انصار كه طرفدار او و أهل بيتش بودند ، و احدى از أصحاب رسول خدا صلَّى الله عليه و آله را وانگذاشته و فرزندانشان و تابعين و افرادى از انصار كه معروف به صلاح و عبادت بودند را در جماعتى بيش از هزار مرد در سرزمين « منى » گرد آورد\r\n","description":"","footnote":"","page_name":" 84 ","page_number":84},
  {"content":"\r\nكه اكثر آنها از تابعين و فرزندان صحابه بودند و امام حسين در حالى كه در خيمه اش نشسته بود به قصد ايراد خطبه برخاسته و پس از حمد و ثناى الهى فرمود :\r\nامّا بعد ؛ اين فرد طغيانگر در بارهء ما و شيعيانمان آنچه ديديد و مىدانيد و حاضر بوده‌ايد روا داشت ! و من قصد آن دارم در بارهء مطالبى از شما پرسشى كنم ، اگر راست گفتم تصديقم كنيد و اگر خلاف بر زبان راندم مرا تكذيب كنيد ، گفتارم را گوش كنيد و آن را در سينه هاتان جا داده سپس به شهرها و قبائل خود بازگشته و به افراد مورد اطمينان مطالب مرا باز گوييد ، چرا كه من خوف آن دارم كه اين حقّ ضايع و تباه شود ، و خداوند نور خود را به كمال مىرساند هر چند كافران را ناخوش آيد .\r\nامام حسين عليه السّلام همهء آنچه خداوند در قرآن در بارهء آنان نازل كرده تلاوت نموده و تفسير كرد ، و تمام مناقبى كه رسول خدا صلَّى الله عليه و آله در بارهء پدر و مادر و أهل بيت او گفته بود همه را نقل نمود ، و در پايان تمامى اين موارد صحابه مىگفتند : به خدا همين طور است ، ما آن را شنيده و بر آن گواهى دهيم ! ، و تابعيّون مىگفتند : به خدا آرى ، اينها را كسى براى ما حديث نموده كه مورد تصديق و اطمينان ما مىباشد . تا اينكه همهء مطالب را گفت .\r\nسپس فرمود : شما را به خدا سوگند كه چون بازگشتيد اين حرفها را به افراد مورد\r\n","description":"","footnote":"","page_name":" 85 ","page_number":85},
  {"content":"\r\nاطمينان خود بگوييد . سپس فرو آمده و مردم نيز پراكنده شدند .\r\n\r\n« احتجاج امام حسين عليه السّلام در توبيخ معاويه بر كشتارى كه از شيعيان »\r\n« أمير المؤمنين عليه السّلام نمود و اظهار رحمت بر آن مقتولين »\r\n163 - از صالح بن كيسان نقل است كه گفت : وقتى دست معاويه به خون حجر بن - عدى و يارانش آلوده شد در همان سال قصد حجّ خانه را نمود و در آنجا با امام حسين عليه السّلام روبرو شده و به دو گفت :\r\nأبا عبد الله ! خبر كارى كه با حجر بن عدى و يارانش و شيعيان پدرت كردم به تو رسيده ؟ فرمود : با آنان چه كردى ؟ گفت : تمام را كشته و كفن نموده و بر همه اشان نماز خواندم ! .\r\nامام حسين عليه السّلام تبسّمى نموده و فرمود : آن گروه بر تو چيره شدند اى معاويه ، كه اگر ما شيعيانت را مىكشتيم نه كفنشان كرده و نه بر آنان نماز خوانده و نه دفنشان مىكرديم ، خبر افتراء و بدگويى تو نسبت به علىّ و حركت مبغضانه ات نسبت به ما\r\n","description":"","footnote":"","page_name":" 86 ","page_number":86},
  {"content":"\r\nو اعتراض عيبجويانه ات به بنى هاشم به من رسيده ، پس اگر اين گونه عمل كردى به خود بينديش و نفس خود در ميزان حقّ و باطل قرار ده ، اگر خودت را بزرگترين عيب نيافتى ؛ عيب كوچكى هم در تو نبوده و ما در حقّ تو ستم كرده‌ايم ، اى معاويه بفكر خودت باش و به غير هدف و نشانهء خود به محلّ ديگر تير نينداز ، و از سر دشمنى با ما از مكان نزديك به دشمنى نپرداز ، كه به خدا سوگند تو از ميان ما اطاعت مردى را كردى كه قديم الإسلام نبوده و نفاقش هم تازگى ندارد و به هيچ وجه فكر تو نيست ، پس خود بفكر خود باش يا او را رها كن - يعنى : عمرو بن عاص - .\r\n164 - آن حضرت در جواب نامه اى كه معاويه برايش فرستاد از سر احتجاج فرمود :\r\nامّا بعد ؛ نامه ات رسيد ، گفته اى : مطالبى از من به تو رسيده ، كه من از آنها بىنيازم ، و پنداشته اى كه من رغبتى در آنها دارم در حالى كه من به غير آنها بر تو سزاوارترم ، و امّا آنچه از من به تو رسيده همهء آنها را افرادى بينوا و سخن چين بافته‌اند ، گروهى كه جماعات را بهم مىزنند ، دروغ گفته‌اند ! بدگويان سخن چين ! من قصد جنگ و مخالفت با تو را ندارم ، هر چند كه در ترك اين عمل از خدا در هراسم ، و گمان ندارم خدا از اين كارم راضى باشد ،\r\n","description":"","footnote":"","page_name":" 87 ","page_number":87},
  {"content":"\r\nو عذر مرا در بارهء تو و ياران ظالمت كه مايهء جمع حزب ظالمان با اولياى شيطان شده‌اند را بپذيرد .\r\nمگر تو قاتل حجر بن عدى برادر كنده و أصحاب صالح مطيع عابد او نيستى ، آنان منكر ظلم بوده و بدعت را بد شمرده و حكم كتاب خدا را پيش مىانداختند ، و در راه خدا از سرزنش هيچ ملامتگرى نمىترسيدند ، تو از سر ظلم و عدوان همه اشان را پس از امان و عهد و ميثاق محكم ؛ بىآنكه مسأله اى ميان تو و ايشان بوده و نه حقد و كينه اى كه در سينه داشته باشى ؛ از لب تيغ گذراندى ! .\r\nمگر تو قاتل عمرو بن حمق ؛ صحابهء گرامى رسول خدا نيستى ؛ بندهء صالحى كه شدّت عبادت او را تحليل برده و رنگش را زرد و جسمش را نحيف كرده بود ، پس از آنكه او را به عهود و ميثاق الهى امانش دادى ، امانى كه اگر به پرندگان داده بودى همهء آنها از بالاى كوه بر تو نازل مىشدند ، سپس تو آن بزرگوار را از سر گستاخى و بىشرمى بر خداى و كوچك شمردن عهد و پيمان او به قتل رساندى ! مگر تو آن نيستى كه زياد را همو كه بر فراش بردگان عبد ثقيف به دنيا آمد برادر خود خواندى\r\n","description":"","footnote":"","page_name":" 88 ","page_number":88},
  {"content":"\r\nبا اينكه خود رسول خدا صلَّى الله عليه و آله فرموده بود كه « فرزند متعلَّق به صاحب فراش است و زانى را نصيبى جز سنگ نيست » ، و تو با اين كار سنّت رسول خدا را از روى عمد ترك گفته و بدون هدايت الهى از هواى نفس خود پيروى كردى ، سپس او را بر عراقين ( كوفه و بصره ) حاكم كردى تا دست و پاى أهل اسلام را قطع و چشمانشان را از كاسه درآورده و بر نخلهاى خرما دار بزند ، مانند آن است كه تو از أهل اين امّت نيستى ، و ايشان نيز از تو نيستند ! ! .\r\nمگر در ماجراى حضرميّين كه زياد در باره اشان از تو استفتاء نمود كه اينان بر دين علىّ - كه صلوات خدا بر او باد - هستند چه كنم و تو گفتى همه را بكش ، و او نيز همه را كشته و مثله كرد ، و دين علىّ و فرزند علىّ - به خدا سوگند - همان است كه با آن بر سر تو و پدرت كوفت و به پشتوانهء همان است كه در اين مكان جلوس نموده اى ، و اگر آن نبود ؛ بالاترين شرف تو و پدرت همان كوچ زمستانى و تابستانى بود كه خداوند به واسطهء ما بر شما منّت نهاده و آن را از دوش شما برداشت ( 1 ) .\r\n\r\n","description":"","footnote":"\r\n( 1 ) مراد مضمون مطالبى است كه در سورهء شريفهء قريش آمده كه : * ( بِسْمِ اللَّه الرَّحْمنِ الرَّحِيمِ لإِيلافِ قُرَيْشٍ إِيلافِهِمْ رِحْلَةَ الشِّتاءِ وَالصَّيْفِ فَلْيَعْبُدُوا رَبَّ هذَا الْبَيْتِ الَّذِي أَطْعَمَهُمْ مِنْ جُوعٍ وَآمَنَهُمْ مِنْ خَوْفٍ\r\n، عرب گرسنه بود و غارتگر و چادرنشين كه براى آب و علف خيمه گاه خود عوض مىكرد ، در اين سوره روى سخن با قريش است كه اسلام در ميان آنها نمودار شد و دشمنى و برابرى با آن از آنها آغاز شد ، اين است كه نعمت پناهندگى كعبه بيادشان داده مىشود كه بجاى كوچ و پى آب و علف رفتن ديگران شما سفر بازرگانى نصيبتان شده است كه از گرسنگى و بلاى عرب آسوده‌ايد و نيز بپاس ارزش اين خانه كسى شما را غارت نمىكند و آسوده‌ايد كه مىتوانيد به سفر رويد و بجاى آن محروميّتهاى عرب شما از پرتو اين خانه خوشى و آسايش داريد پس وظيفهء شما پرستش پروردگار خانه است كه از آن بهره مند هستيد كه خوى عربى شما بشما حكم مىكند پاس نعمت بداريد و مخالفت پيغمبر نكنيد و خدا پرست شويد ، اين سوره را بعضى قريش ناميده‌اند و بعضى ايلاف . ( از تفسير مرحوم عاملىّ )\r\n","page_name":" 89 ","page_number":89},
  {"content":"\r\nو در نامه ات گفته بودى ملاحظهء خود و دينت و امّت محمّد را بكن ، و از سركشى و پراكندگى اين امّت بپرهيز كه تو را وارد فتنه اى كنند . و من فتنه اى را عظيمتر از ولايت تو بر اينان نمىدانم ، و هيچ نظرى را براى خود و فرزندانم و امّت جدّم افضل از جهاد تو نمىدانم ، كه اگر آن را انجام دهم فقط قصدم قربت به خداوند است ، و اگر آن را ترك گفته‌ام از خداوند به جهت اين گناه استغفار مىكنم و توفيق هدايت در كارى كه دارم .\r\nو اى معاويه تو در قسمت ديگرى از نامه ات گفته اى : اگر تو را انكار كنم تو نيز همان كنى ، و اگر در باره ات كيد كنم تو هم به حيله دست يازى . مگر رأى و نظر تو از وقتى كه به دنيا آمده اى جز كيد صالحان بوده ! ؟ هر چه خواهى در بارهء من كيد كن كه من اميدوارم كه هيچ كدام از آنها زيانى به من نرساند ، و بر كسى زيانبارتر بر خودت نخواهد بود ،\r\n","description":"","footnote":"","page_name":" 90 ","page_number":90},
  {"content":"\r\nچرا كه تو با حيله و كيد به دشمنت ضربه مىزنى ولى در نهايت موجب رسوايى خود خواهى شد ، مانند رفتارى كه در قتل و مثله ساختن اين جماعت مرتكب شدى ، پس از صلح و عهد و ميثاقى كه با اينان بستى همه را از لب تيغ گذراندى و تنها جرمشان ذكر مناقب ما أهل بيت ؛ و بزرگداشت حقّ ما بود ؛ حقّى كه بدان مشرف و آگاهى ، و آنان را كشتى از ترس اينكه مبادا پيش از اينكه كارى انجام دهند تو بميرى ، يا اينان قبل از اينكه درك كنند بميرند .\r\nاى معاويه خود را آمادهء قصاص كن و مهيّاى حساب ، و بدان كه خداوند را كتابى است كه هيچ كوچك و بزرگى را فرو نگذاشته جز آنكه همه را جمع و به حساب آورده است ، و خداوند هيچ رضايتى از اين اعمالت ندارد ؛ دستگيرى گروهى به ظنّ و شبهه ، كشتن اوليايش به تهمت ، و تبعيد اينان از دار الهجره به ديار وحشت و تنهايى ، و اينكه مردم را مجبور به بيعت پسرك خود نمودى ، همو كه شرب خمر كرده ، و نرد بازى مىنمايد ، تو با اين اعمال فقط به خود خسارت زده و دينت را فروخته و در بارهء رعيّت خود مبتلا به نيرنگ و دغل بازى شده اى ، و در امانت خود خيانت ورزيده و سخن سفيه جاهل را گوش كرده و پرهيزگار با ورع حليم را ترساندى [ بخاطر اينان ، و السّلام 
  ] .\r\n","description":"","footnote":"","page_name":" 91 ","page_number":91},
  {"content":"\r\nراوى گويد : وقتى معاويه نامهء آن حضرت را خواند گفت : در دل او به من كينه اى بود كه از آن بىخبر بودم .\r\nفرزندش يزيد و عبد الله بن أبى عمر بن حفص به دو گفتند : جواب دندانشكنى به دو بنويس كه خوار و ذليل شود ، و پدرش را به كارها و آثار بد و زشت ياد كن .\r\nمعاويه گفت : مگر شما دو نفر نمىدانيد كه اگر من حقّاً بخواهم پدرش را بد گويم نمىتوانم ، بدرستى كه شايستهء من نيست كه با اباطيل و عدم شناخت عيبگويى كنم ، و اگر خود تو ديگرى را به آنچه مردم نمىدانند عيبگويى كردى نه تنها در او جمع نشود كه هيچ كس بدان توجّهى هم نخواهد كرد ، و من قصد رسوايى و بدگويى حسين را نداشتم و در او مكانى براى عيب نيافتم ، جز آنكه قصد داشتم نامه اى تهديد آميز برايش بنويسم و جهالتش را به دو تفهيم كنم ، سپس از اين كار منصرف شدم .\r\nراوى گويد : بارى معاويه هيچ نامهء ناراحتكننده اى براى آن حضرت ننوشت ، و از ارسالات سابق چيزى نكاست ؛ عطايايى كه سالانه به يك مليون درهم مىرسيد و اين به غير هدايا و متاعى بود كه از همه جا براى آن حضرت ارسال مىشد .\r\n","description":"","footnote":"","page_name":" 92 ","page_number":92},
  {"content":"\r\n\r\n« احتجاج امام حسين عليه السّلام با معاويه بر سر امامت خود »\r\n« و ذكر قسمتى از مفاخرات و مشاجراتى كه ميان او و معاويه رخ داد »\r\n165 - از موسى بن عقبه نقل است كه گفت : به معاويه خبر رسيد كه مردم چشمشان به حسين است ، اگر تو با ترتيب مجلسى او را وادار به ايراد خطابه اى كنى لكنت زبان و حصر او در كلامش بر همه نمايان مىشود .\r\nمعاويه گفت : ما يك چنين گمانى به حسن داشتيم ولى نقشهء ما بر آب شده و او روز بروز در ديدهء مردم بزرگتر شد و ما رسوا شديم . ( راوى گويد : ) آنقدر اصرار كردند تا اين را از حسين خواسته و گفت : اى أبا عبد الله چه خوب است كه بر منبر خطبه اى بخوانى .\r\nپس آن حضرت به منبر رفته و پس از حمد و ثناى الهى و صلوات بر پيامبر - در جواب مردى كه گفت : اينكه خطبه مىخواند كيست ؟ - فرمود :\r\nما حزب و گروه غالب خدا و مقرّبين عترت رسول خدا ، و أهل بيت طيّب و طاهر اوييم ، ما يكى از دو چيز گرانبهايى هستيم كه رسول خدا آن را پس از قرآن به وديعت نهاد ،\r\n","description":"","footnote":"","page_name":" 93 ","page_number":93},
  {"content":"\r\nكتابى كه در آن تفصيل هر چيزى است ، و در پيش رو و پشت سر هيچ باطلى بدان راه ندارد ، قرآنى كه تفسيرش بعهدهء ما گذاشته شد و تأويلش ما را درمانده نكند بلكه بدنبال حقايق آن هستيم .\r\nپس ما را اطاعت كنيد كه طاعت ما واجب است ، چرا كه قرين طاعت خدا و رسول است ، خداوند مىفرمايد : « خداى را فرمان بريد و پيامبر و صاحبان امر را ، كه از شمايند ، فرمان بريد ، پس اگر در بارهء چيزى ستيزه و كشمكش كرديد آن را به خدا و پيامبر بازگردانيد - نساء : 59 » ، و نيز فرمود : « و حال آنكه اگر آن را به پيامبر و صاحبان امر خويش باز مىگرداندند هر آينه كسانى از آنان كه [ حقيقت 
  ] آن را بيرون مىكشند آن را مىدانستند ، و اگر فزون بخشى و مهربانى خدا بر شما نبود از شيطان پيروى مىكرديد مگر اندكى - نساء : 83 » .\r\nمبادا گوش به ندايى كه شيطان به شما نموده كنيد ، زيرا او براى شما دشمنى است آشكار و مبين ، كه در اين صورت همچون اوليا و دوستان او شويد كه گفتند :\r\n« امروز بر شما چيره شونده اى نيست و من پناه شمايم . و چون آن دو گروه روياروى شدند بر دو پاشنهء خود گرديد - پشت كرد و گريخت - و گفت : من از شما بيزارم - انفال : 48 » ، پس در آينده مكانى براى ضرب شمشير و ورود نيزه شده و سنگريزه و حطام ستونها\r\n","description":"","footnote":"","page_name":" 94 ","page_number":94},
  {"content":"\r\nو اهدافى براى آماج تيرها گرديد ، سپس در آن روز سوگند هيچ كسى كه قبلًا ايمان نياورده و يا در ايمان خود كسب خير و سعادت نكرده پذيرفته نشود .\r\nمعاويه گفت : اى أبا عبد الله كافى است ، حرف را رساندى ! ! .\r\n166 - از محمّد بن سائب نقل است كه گفت : روزى مروان بن حكم به امام حسين عليه السّلام گفت : اگر مباهات شما به فاطمه نبود به چه بر ما فخر مىكرديد ! ؟\r\nپس آن حضرت از جا جسته و گريبان مروان را گرفته - و در اين كار بسيار قوى بود - و گلويش را فشرده و عمّامهء او را بدور گردنش انداخت و چندان كشيد كه او بيهوش شد ، سپس او را رها كرده و رو به جماعت قريش نموده و فرمود :\r\nشما را به خدا سوگند مىدهم كه گفته هايم را اگر درست بود تصديق كنيد ! آيا در روى زمين دو حبيبى كه نزد رسول خدا محبوبتر از من و برادرم باشند مىشناسيد ؟ يا دخترزادهء پيامبرى جز من و برادرم سراغ داريد ؟\r\nهمگى گفتند : خدا مىداند كه سراغ نداريم .\r\nامام حسين عليه السّلام فرمود : و من هم در روى زمين فرد ملعونى كه فرزند ملعون باشد جز اين ( مروان ) و پدرش نمىشناسم كه هر دو از جانب رسول خدا صلَّى الله عليه و آله طرد شده باشند ،\r\n","description":"","footnote":"","page_name":" 95 ","page_number":95},
  {"content":"\r\nبه خدا كه در شرق و غرب عالم مردى كه نسبت اسلام به خود دهد دشمنتر [ از اين فرد 
  ] براى خدا و رسول و أهل بيت او نيست ، و علامت و نشان كلام من در تو اين است كه چون غضب كنى رداء از دوشت مىافتد .\r\nراوى گويد : به خدا كه مروان از جايش برنخاست تا خشمگين شده خود را تكاند و رداء از دوشش افتاد .\r\n\r\n« احتجاج آن حضرت عليه السّلام بر أهل كوفه در كربلاء »\r\n167 - از مصعب بن عبد الله مروى است كه چون آن مردم امام حسين عليه السّلام را محاصره كردند آن حضرت سوار اسب خود شده و همه را دعوت به سكوت نموده و پس از حمد و ثناى الهى اين گونه فرمود :\r\nاى جماعت ، هلاك و اندوه بر شما باد كه به آن شور و وله ما را خوانديد تا بفرياد شما رسيم و ما شتابان آمديم پس شمشير ما را كه خود در دست شما نهاده بوديم بر سر ما آختيد و آتشى كه خود ما بر دشمن ما و شما افروخته بوديم بر ما افروختيد ، يار دشمن خود شديد\r\n","description":"","footnote":"","page_name":" 96 ","page_number":96},
  {"content":"\r\nدر پيكار با دوستانتان ، با اينكه نه به عدل ميان شما رفتار كردند و نه اميد خير از آنها داريد ،\r\nواى بر شما ! چرا آنگاه كه شمشيرها در نيام بود و دلها آرام و فكرها خام ما را رها نكرديد ، لكن مانند مگس سوى فتنه پريديد و مانند پروانه در هم افتاديد پس هلاك باد شما را اى بندگان كنيز و بازماندگان احزاب و ترككنندگان كتاب و تحريفكنندگان كه كلمات را از معانى برگردانيد و گناهكاران كه دم شيطان خورده‌ايد و خاموشكنندگان سنّتها ، آيا يارى آنان مىكنيد و ما را تنها مىگذاريد ؟ ! آرى به خدا سوگند بيوفائى و پيمانشكنى عادت ديرينهء شما است ، ريشهء شما با غدر به هم پيوسته و آميخته است و شاخهاى شما بر آن پروريده ، شما پليدترين ميوه‌ايد گلوگير در كام صاحب ، و گوارا براى غاصب .\r\nالا لعنت خدا بر ستمكاران عهدشكنى كه عهدها پس از تأكيد زياد مىشكنند حال اينكه خداوند شما را بر خود ضامن و كفيل فرمود .\r\n","description":"","footnote":"","page_name":" 97 ","page_number":97},
  {"content":"\r\nاينك دعىّ بن دعىّ ( يعنى اين مرد بىپدر كه بنى اميّه او را به خود ملحق كردند و زادهء آن بىپدر ) ميان دو چيز استوار پاى فشرده و بايستاده است ؛ يا شمشير كشيدن يا خوارى كشيدن ، و هيهات كه ما به ذلَّت تن ندهيم ، خداوند و رسول او و مؤمنان براى ما زبونى نپسندند و نه دامنهاى پاك ( كه ما را پرويده‌اند ) و سرهاى پر حميّت و جانهائى كه هرگز طاعت فرومايگان را بر كشته شدن مردانه ترجيح ندهند و من با اين جماعت اندك با شما كارزار كنم هر چند ياوران مرا تنها گذاشتند . سپس با تمثّل به شعر شاعرى ( ظاهراً او فروة بن مسيك باشد ) فرمود :\r\nاگر پيروز شويم ديريست كه پيروز بوده‌ايم ، و اگر مغلوب شويم باز هم مغلوب نشده‌ايم ، عادت ما ترس نيست و لكن ( كوشش براى زنده ماندن خود مىكنيم و كشتن دشمن ) براى آنكه كشتن ما با دولت ديگران قرين است ، اگر پادشاهان جاودان بودند كه ما هم جاودان خواهيم بود ، و اگر بزرگان ماندند كه ما نيز خواهيم ماند ، پس با آنها كه از غم ما شاد مىشوند بگوى كه بيدار شويد كه ايشان هم بدان چه ما رسيديم خواهند رسيد ! ! .\r\n","description":"","footnote":"","page_name":" 98 ","page_number":98},
  {"content":"\r\n168 - و نقل است كه وقتى أصحاب آن حضرت و تمام نزديكانش به شهادت رسيدند و جز پسرش علىّ زين العابدين عليه السّلام و فرزند شيرخواره به نام عبد الله كس ديگرى نزد او باقى نمانده و تنها شد آن حضرت درب خيمه آمده و فرمود :\r\nاين طفل را به من دهيد تا با او وداع كنم ! پس او را غرق بوسه ساخته در حالى كه مىفرمود : اى پسركم واى بر حال اين قوم وقتى محمّد صلَّى الله عليه و آله با آنان مخاصمه كند ! .\r\nگويند : ناگهان تيرى بيامد و بر بالاى سينهء آن طفل نشسته و او را كشت ، پس امام عليه السّلام از اسب به زير آمده و با غلاف شمشير قبرى كند و او را به خون بياغشت و دفن كرد آنگاه برخاسته و اين اشعار را سرود :\r\nهمه كافر شدند و در گذشته از ثواب خداوند ؛ ربّ جنّ و انس چشم پوشيده بودند .\r\nدر گذشته علىّ و فرزندش حسن كه از طرف مادر و پدر كريم بود را بقتل رساند .\r\nهمگى از ايشان به خشم آمده و گفتند : الحال بر حسين يورش برده خونش بريزيم .\r\nواى بر آن اراذل مردم كه همه را براى أهل دو حرم مكَّه و مدينه گرد آوردند .\r\n","description":"","footnote":"","page_name":" 99 ","page_number":99},
  {"content":"\r\nسپس همه رهسپار شده و سفارش نمودند كه ما نياز به رضاى ملحدين داريم .\r\nدر ريختن خون من براى عبيد الله كه از نسل كافران است از خدا نترسيدند .\r\nو ابن سعد با لشكرى انبوه مرا آماج تيرهاى خود ساختند .\r\nو اين بخاطر مسأله اى از قبل نبود جز مباهات من بنور دو ستارهء قطبى :\r\nيكى به علىّ خير و نيكو پس از نبىّ و پيامبرى كه پدر و مادرش از قريش بودند .\r\nپدر و مادر من برگزيدهء خداوند بودند و من فرزند دو برگزيده‌ام .\r\nنقره اى كه از طلا خالص شده ، و من نقره اى هستم كه فرزند دو طلا مىباشم .\r\nچه كسى پدر بزرگ يا پدرى همچو من دارد كه من فرزند آن دو پيشوايم .\r\nفاطمهء زهراء مادرم است و پدرم در هم كوبندهء كفر در كارزار بدر و حنين است .\r\nريسمان دين ، علىّ مرتضى است ، او لشكر را فرارى داده و بر دو قبله نماز خوانده .\r\nو او در روز احد يورش و حمله اى برد كه با قبض دو لشكر حقد و كينه را التيام داد .\r\n","description":"","footnote":"","page_name":" 100 ","page_number":100},
  {"content":"\r\nسپس در كارزار احزاب و فتح مكَّه موجب مرگ لشكريان كافر بود .\r\nاين امّت بد در راه خدا مرتكب چه كارى در حقّ عترت رسول شدند .\r\nعترت نيكوى پيامبر مصطفى و نسل علىّ دلاور در روز كارزار سپاه .\r\nعلىّ زمانى كه جوانى تازه بالغ بود بپرستش خدا پرداخت و قريش بت مىپرستيد .\r\nاز ابتدا به بتها كينه مىورزيد و لحظه اى با قريش آنها را سجده نكرد .\r\nدلاورانشان را در كارزار بدر و تبوك ( 2 ) و حنين با شمشير خود آشنا ساخت .\r\nسپس امام حسين عليه السّلام پيش آمده مقابل قوم ايستاد در حالى كه شمشير برهنه در دست ، نوميد از زندگى ، آمادهء مرگ ، مىفرمود :\r\nمنم فرزند علىّ پاك و طاهر از آل هاشم ، همين مباهات مرا كافى است .\r\nو جدّم رسول خدا ؛ گرامىترين مردم ، و ما چراغ فروزندهء خدا در ميان خلقيم .\r\n\r\n","description":"","footnote":"\r\n( 2 ) همچنان كه همه آگاهند و به نصّ صريح تاريخ حضرت أمير عليه السّلام در غزوهء تبوك به فرمان رسول خدا صلَّى اللَّه عليه و آله شركت نكرد و احتمالًا در نسخه « احد » بوده و تصحيف شده باشد .\r\n","page_name":" 101 ","page_number":101},
  {"content":"\r\nو مادرم فاطمه از نسل احمد است و عمويم جعفر به ذو الجناحين معروف .\r\nو در ميان ما كتاب خدا بدرستى و صدق نازل شد ، و بين ما هدايت و وحى به خير ياد مىشود .\r\nو ما امان الهى براى همهء مردميم ، و پنهان و آشكار در ميان مردم اين را مىگوييم .\r\nمائيم واليان حوض كه دوستارانمان را مىنوشانيم ، به ظرف رسول خدا ، و منكرى نداريم .\r\nو پيروان ما در ميان مردم بهترين شيعه‌اند ، و كينه ورزانمان روز قيامت زيانبارند .\r\n\r\n« احتجاج فاطمهء صغرى بر أهل كوفه »\r\n169 - زيد بن موسى بن جعفر از پدرانشان نقل نموده كه حضرت فاطمهء صغرى عليها السّلام پس از بازگشت از كربلاء خطبه اى بدين شرح در كوفه ايراد فرمود :\r\nحمد و سپاس ميگويم خداوند را به شمارهء شنها و ريگها ، و هم سنگ جهان از عرش تا خاك او را ستايش مىكنم ، و به او ايمان آورده‌ام و توكَّل بر او كردم\r\n","description":"","footnote":"","page_name":" 102 ","page_number":102},
  {"content":"\r\nو گواهى مىدهم كه نيست معبودى غير خداوند يگانهء بىشريك و اينكه محمّد ( صلَّى الله عليه و آله ) بنده و فرستادهء اوست و اينكه اولاد او را در كنار فرات سربريدند با آنكه كسى را نكشته بود تا قصاص خواهند از وى ،\r\nبار خدايا به تو پناه مىبرم از اينكه دروغ بر تو بندم و خلاف آنچه بر رسول خدا فرستادى سخنى گويم ، رسول تو پيمان گرفت براى وصىّ خويش علىّ بن ابى طالب ( عليه السّلام ) امّا مردم حقّش را غصب كردند و بيگناه او را كشتند ، باز فرزند او را ديروز در خانه اى از خانه‌هاى خدا شهيد كردند گروهى از مسلمانان به زبان ، كه نيست باد چنان مسلمانى ، و تا آن حضرت زنده بود آبش ندادند و هنگام شهادت تشنگى او را فرو ننشاندند تا تو اى خداوند او را بجوار خود بردى ، ستوده خوى پاك سرشت هنرهاى وى شناخته و روش او روشن ، از نكوهش كسى باك نداشت و از ملامت احدى نترسيد ، او را از كوچكى به اسلام راه نمودى و در بزرگى خصائل وى را ستودى پيوسته با تو پيغمبرت دل راست داشت تا او را به جوار رحمت خود بردى بىرغبت در دنيا و حرص بدان ، بلكه راغب در آخرت بود براى رضاى تو ، در راه تو كوشش نمود ، او را پسنديدى و برگزيدى و راه راست او را نمودى ،\r\n","description":"","footnote":"","page_name":" 103 ","page_number":103},
  {"content":"\r\nامّا بعد اى أهل كوفه ، اى مردم دغا و بيوفاء و خودخواه ، ما خانواده اى هستيم كه خداوند ما را به شما آزمايش فرمود و شما را به ما ، و ما از آزمايش پاك بيرون آمديم و دانستيم و دريافتيم ، سرّ الهى نزد ما است ، و مائيم حافظ علم و حكمت خدا و مائيم آن حجّت كه در زمين براى بندگان نصب فرمود .\r\nما را به بزرگى بنواخت و برسولش ( صلَّى الله عليه و آله ) برترى داد بر بسيارى از آفريدگان خود ، امّا شما ما را دروغگو دانستيد و ناسپاسى نموديد و كشتن ما را حلال شمرديد و مال ما را تاراج كرديد گويا ما اولاد ترك و كابل بوديم ، چنان كه ديروز جدّ ما را كشتيد و از شمشير شما خون ما ميچكد به كينهاى گذشته ، چشم شما بدان روشن گشت و دلتان شاد شد ، با خداى تعالى دليرى نموديد و مكرى انديشيديد و مكر خدا بهتر و بالاتر است ، مبادا شما از ريختن خون و بردن مال ما شادمان شويد چون اين مصيبت بزرگ كه بما رسيد در كتابى ثبت افتاده است پيش از اينكه خداوند آن را انفاذ كند ، و آن بر خدا آسان است تا بر آنچه از دست شد اندوه نخوريد و به آنچه خداوند به شما بخشيد ننازيد و نباليد كه خداوند آن را كه به خود ببالد و بنازد دوست نمىدارد ،\r\n","description":"","footnote":"","page_name":" 104 ","page_number":104},
  {"content":"\r\nهلاك باد شما را ! منتظر لعنت و عذاب باشيد ! كه گوئى اكنون آمده است و از آسمان لعنتها پى در پى فرو مىبارد و شما را هلاك مىكند و شما را در اين جهان به جان يك ديگر اندازد آنگاه در عذاب اليم روز قيامت جاودان مانيد كه بر ما ستم كرديد و لعنت خدا بر ستمكاران باد ، واى بر شما ! آيا مىدانيد كدام دست بر ما ستم كرد و كدام دل به پيكار ما رغبت نمود و به كدام پاى به آهنگ كارزار سوى ما آمديد ، دل شما سخت شد و جگرها درشت گرديد و بر دل و چشم و گوش شما مهر نهاده شد ، شيطان در نظر شما زشتيها را بياراست و نويد طول اجل داد و بر ديدهء شما پرده اى آويخته است و راه را نمىشناسيد ، هلاك باد شما را ! اى أهل كوفه كه شما را با رسول خدا صلَّى الله عليه و آله كينه‌ها است و از وى خونها خواهيد ، آنگاه با برادرش علىّ بن ابى طالب عليه السّلام جدّ ما و با فرزندان وى هم كه عترت پيغمبر و پاكان و برگزيدگانند بيوفائى كرديد و يكتن از شما مىنازد به آن و مىگويد :\r\nما على و فرزندانش را كشتيم ، با شمشيرها و نيزه‌هاى هندى ، و زنانشان را اسير كرديم همچو اسراى ترك ، و ضربه اى زديم آنچنان ضربه اى .\r\n","description":"","footnote":"","page_name":" 105 ","page_number":105},
  {"content":"\r\nپس فرمود : خاك و سنگ در دهانت اى شاعر ! آيا به كشتن آن قوم مينازى كه خداوند پاك و پاكيزه اشان كرد و پليدى را از ايشان دور داشت ، پس از اين غصّه بسوز و مانند پدرت سنگ اسافل خويش را به زمين بساى هر كس فردا بدان رسد كه از پيش فرستاد بر آن فضل كه خداوند ما را بخشيد رشگ ميبرد ، واى بر شما ! :\r\nگناه ما چيست كه درياهاى ما جهان را فرو گرفت . و درياى تو آرام است كه دعموص ( 1 ) را هم نمىشناسد اين فضل خدا است ؛ به هر كه خواهد مىبخشد و خداوند را فضلى عظيم است ، و كسى را كه خداوند برايش نورى قرار نداد ديگر نورى نخواهد داشت .\r\nراوى گفت : پس آوازها به گريه بلند شد و گفتند : اى دختر پاكان بس است كه دلهاى ما را بسوزاندى و سينه‌هاى ما را ( از غايت حسرت ) كباب كردى ، و اندرون ما را آتش زدى ! ! پس ساكت شد - سلام و درود بر او و پدر و جدّ بزرگوارش باد - .\r\n\r\n","description":"","footnote":"\r\n( 1 ) دعموص جانورى كوچك دريايى است كه در سواحل عربستان و فارس زياد است ، سر و تنهء آن مدوّر بوده و دمكى باريك دارد و بر روى آب افتد . و صاحب منتهى الإرب گويد : به فارسى آن را كفچليز نامند .\r\n","page_name":" 106 ","page_number":106},
  {"content":"\r\n\r\n« خطبهء حضرت زينب عليها السّلام دخت گرامى علىّ بن ابى طالب عليه السّلام »\r\n« در حضور مردم كوفه پس از مراجعت از كربلا »\r\n170 - از حذيم بن شريك اسدىّ روايت شده است كه چون علىّ بن حسين عليهما السّلام را با زنان از كربلا آوردند زنان أهل كوفه را ديدند زارى كنان و گريبان چاك زده و مردان هم با آنان مىگريستند ، زين العابدين عليه السّلام بيمار بود و از بيمارى ناتوان پس به آوازى ضعيف و آهسته گفت : اينان بر ما گريه مىكنند پس ما را كه كشت ؟ ! آنگاه زينب دخت علىّ عليهما السّلام سوى مردم اشارت كرد كه خاموش باشيد .\r\nحذيم گويد : هرگز بانويى پرده نشين گوياتر از وى نديدم ، گوئى بر زبان علىّ عليه السّلام سخن مىراند ، و مردم را اشارت به سكوت فرمود ، دمها فرو بسته شد و هر زنگى از بانگ بايستاد ، آنگاه پس از حمد و ثناى الهى و صلوات بر رسول خدا صلَّى الله عليه و آله فرمود :\r\n","description":"","footnote":"","page_name":" 107 ","page_number":107},
  {"content":"\r\nامّا بعد ، اى مردم كوفه ، اى گروه دغا و دغل و بىغيرت ، اشكتان خشك نشود و ناله اتان آرام نگيرد ، مثل شما مثل آن زن است كه رشتهء خود را پس از محكم تافتن و ريستن باز تار تار مىكرد ، سوگندهاتان را دست آويز فساد كرده‌ايد ، چه داريد مگر لاف زدن و نازش و دشمنى و دروغ و مانند كنيزان چاپلوسى نمودن و چون دشمنان سخن - چينى كردن يا چون سبزه اى بر پهن روئيده‌ايد و گچى كه روى قبر بدان اندوده ( 1 ) ، براى خود بد توشه اى فرستاديد كه خداى را بر شما بخشم آورد و در عذاب جاودان مانيد ، آيا براى برادرم مىگرييد ، آرى بگرييد كه شايستهء گريستنيد ، بسيار بگرييد و اندك بخنديد كه عار آن شما را گرفت و ننگ آن بر شما آمد ننگى كه هرگز از خويشتن نتوانيد شست و چگونه از خود بشوئيد اين ننگ را كه فرزند خاتم انبياء ؛ معدن رسالت و سيّد جوانان أهل بهشت را كشتيد آنكه در جنگ سنگر شما و تنها حزب و دستهء شما بود و در صلح موجب آرامش دل شما و مرهم زخم شما و در سختىها التجاى شما بود ، و در محاربات مرجع شما او بود ، بد است آنچه پيش فرستاديد براى خويش ، و بد است آن بار گناهى كه بر دوش خود گرفتيد براى روز رستاخيز خود ،\r\n\r\n","description":"","footnote":"\r\n( 1 ) در بعضى از نسخه‌ها آمده : « مانند نقره اى كه آرايش قبرى كرده باشند » .\r\n","page_name":" 108 ","page_number":108},
  {"content":"\r\nنابودى باد شما را نابودى ، و سرنگونى باد سرنگونى ، كوشش شما بنوميدى انجاميد و دستها بريده شد و سودا زيان كرد و خشم پروردگار را براى خود خريديد و خوارى و بيچارگى شما را حتم باشد .\r\nمىدانيد چه جگرى از رسول خدا شكافتيد و چه پيمانى شكستيد و چه پرده گى او را از پرده بيرون كشيديد و چه حرمتى از وى بدريديد و چه خونى ريختيد ؟ ! كارى شگفت آورديد كه نزديك است از هول آن آسمانها فرو ريزد و زمين بشكافد و كوهها متلاشى شود و از هم بپاشد ، مصيبتى است دشوار و بزرگ و بد و كج و پيچيده و شوم كه راه چاره در آن بسته در عظمت به پر بودن زمين و آسمان است ، آيا شگفت آوريد اگر آسمان خون ببارد ، و عذاب آخرت خواركننده تر است و هيچ يارى نشوند ، پس تأخير و مهلت شما را چيره نكند كه خداى تعالى از شتاب و عجله منزّه است و از فوت خونى نمىترسد و او در كمينگاه ما و شما است آنگاه اين اشعار از انشاى خود فرمود كه :\r\nچه خواهيد گفت هنگامى كه پيغمبر صلَّى الله عليه و آله با شما گويد : اين چه كاريست كه كرديد - و شما كه آخرين امّت هستيد - ؟ ! به خانواده و فرزندان و عزيزان من ؛ بعضى اسيرند و بعضى آغشته به خون ،\r\n","description":"","footnote":"","page_name":" 109 ","page_number":109},
  {"content":"\r\nپاداش من كه نيكخواه شما بودم اين نبود كه با خويشانم پس از من بدى كنيد ، من مىترسم عذابى بر شما نازل شود مانند آن عذاب كه قوم ارم را هلاك كرد .\r\nپس از آنها روى بگردانيد .\r\nحذيم گفت : مردم را حيران ديدم و دستها به دندان مىگزيدند ، پيرمردى در كنار من بود مىگريست و ريشش از اشك تر شده بود و دست سوى آسمان برداشته مىگفت :\r\nپدر و مادرم فدايشان ؛ سالخوردگان ايشان بهترين سالخوردگانند و جوانان آنان بهترين جوانان و زنان ايشان بهترين زنان و نسل آنها والاتر از همه و فضل آنها بالاتر ، و اين اشعار سرود :\r\nپيرانشان بهترين سالخوردگانند و نسل اينان اگر شمار شود عارى از هر تباهى و خوارى است .\r\nپس علىّ بن الحسين عليهما السّلام فرمود : اى عمّه خاموش باش ، باقى ماندگان بايد از گذشتگان عبرت گيرند و تو به حمد الله ناخوانده دانائى و نياموخته خردمند و گريه و ناله رفتگان را باز نمىگرداند . پس آن بانوى بزرگوار ساكت شد .\r\n","description":"","footnote":"","page_name":" 110 ","page_number":110},
  {"content":"\r\nسپس آن حضرت از مركب فرود آمد و چادرى زدند ، او زنان را فرود آورده و داخل چادر شد .\r\n\r\n« احتجاج حضرت علىّ بن الحسين عليهما السّلام بر أهل كوفه »\r\n« وقتى از خيمه بيرون آمد و ايشان را بر بيوفائى و پيمانشكنى سرزنش نمود »\r\n171 - حذيم بن شريك اسدىّ گفت : زين العابدين عليه السّلام بيرون آمد و مردم را اشارت فرمود كه خاموش باشند و او ايستاده سپاس خداى گفت و ستايش او كرد و بر نبىّ صلَّى الله عليه و آله درود فرستاد آنگاه گفت :\r\nاى مردم ، هر كس مرا مىشناسد و هر كس نمىشناسد [ بگويم 
  ] من علىّ فرزند حسينم ، كه در كنار فرات او را كشتند بىآنكه خونى طلبكار باشند و قصاصى خواهند ، من پسر آن كسم كه حرمت او بشكستند و مال او را تاراج كردند و عيال او را به اسيرى گرفتند ، منم پسر آنكه او را محاصره كرده و كشتند و اين براى فخر كافى است ! .\r\nاى مردم ، شما را به خدا سوگند آيا در خاطر داريد بسوى پدر من نامه نوشتيد و او را فريب داديد و پيمان و عهد و ميثاق بستيد و باز با او كارزار كرديد و او را بىياور گذاشتيد ؟ !\r\n","description":"","footnote":"","page_name":" 111 ","page_number":111},
  {"content":"\r\nپس هلاك باد شما را چه توشه اى براى خود پيش فرستاديد و زشت باد رأى شما ! به كدام چشم به روى پيغمبر صلَّى الله عليه و آله نظر مىافكنيد ، وقتى با شما گويد عترت مرا كشتيد و حرمت مرا شكستيد پس از امّت من نيستيد ! ؟\r\nراوى گفت : صداى مردم به گريه بلند شد و به يك ديگر مىگفتند هلاك شديد و نفهميديد ، پس علىّ بن حسين عليهما السّلام فرمود : خدا رحمت كند آنكه نصيحت من بپذيرد و وصيّت مرا محض خدا و رسول صلَّى الله عليه و آله و خاندان وى نگاهدارد ، زيرا ما را در الگو پذيرى رسول خدا صلَّى الله عليه و آله شيوه اى است نيكو ، همه گفتند : اى زادهء رسول خدا ما فرمانبرداريم و پيمان تو را نگاهداريم دل بجانب تو داريم و هواى تو در خاطر ما است خداى تو را رحمت فرستد فرمان خويش بفرماى كه ما جنگ كنيم با هر كه جنگ كنيم با هر كه جنگ تو خواهد ، و آشتى كنيم با هر كس تو با او صلح كنى ، و قصاص خون تو را از آنان كه بر تو و ما ستم كردند بخواهيم ! .\r\nعلىّ بن حسين عليهما السّلام فرمود : هيهات هيهات ! اى بيوفايان مكَّار ، ميان شما شهوات حائل شد ، مىخواهيد همان اعانت كه پدران مرا كرديد همان گونه مرا هم اعانت كنيد ، هرگز چنين نخواهد شد ! ! سوگند به پروردگار راقصاتى ( شتران حاجيان ) كه به منى برند\r\n","description":"","footnote":"","page_name":" 112 ","page_number":112},
  {"content":"\r\nآن زخم كه ديروز از كشتن پدرم و أهل بيت وى بر دل من رسيد هنوز بهتر نشده و التيام نيافته است ، داغ پيغمبر فراموش نگشته و داغ پدرم و فرزندان پدر و جدّم موى رخسار مرا سپيد كرده است و تلخى آن ميان حلقوم و حنجرهء من است و اندوه آن در سينهء من مانده است و خواهش من اين است نه با ما باشيد و نه بر ما ،\r\nآنگاه فرمود :\r\nتعجّبى در شهادت حسين نيست ، و پدرش كه بهتر و گرامىتر از او بود كشته شد ، اى أهل كوفه به اين مصيبتى كه به حسين رسيده خوشحال نباشيد هر چند بسيار عظيم است ، كشته اى به شطَّ فرات كه جانم فدايش باد ، جزاى كسى كه او را به شهادت رساند آتش جهنّم است .\r\n","description":"","footnote":"","page_name":" 113 ","page_number":113},
  {"content":"\r\n\r\n« احتجاج امام سجّاد عليه السّلام بر يكى از شاميان »\r\n« در بدء ورود او و همراهانش بر يزيد بن معاويه - لعنه الله - »\r\n172 - از ديلم بن عمر نقل است كه گفت : هنگامى كه اسيران آل محمّد صلَّى الله عليه و آله را به شام آوردند من آنجا بودم ، پس آنان را بر پلَّكان مسجد كه هميشه جاى اسيران بود بر پاى داشتند و در ميانشان علىّ بن حسين عليهما السّلام بود ، پس پيرمردى شامى نزد ايشان آمده و گفت : سپاس خداى را كه شما را كشت و هلاك ساخت و شاخ فتنه را بريد ! ، و از ناسزا گفتن چيزى فرونگذارد . چون سخن او به آخر رسيد حضرت به دو گفت : من سكوت كردم تا سخنت به پايان رسيد و آنچه در دل از عداوت و كينه داشتى اظهار نمودى ، پس تو نيز همچو من كه برايت سكوت نمودم خاموش باش . پيرمرد شامى گفت : بگو .\r\nحضرت فرمود : آيا قرآن خوانده اى ؟ گفت : آرى . فرمود : تا حال به اين آيه برخورده اى : * ( قُلْ لا أَسْئَلُكُمْ عَلَيْه أَجْراً إِلَّا الْمَوَدَّةَ فِي الْقُرْبى ) * ( 1 ) ؟ گفت : آرى .\r\n\r\n","description":"","footnote":"\r\n( 1 ) شورى : 23 .\r\n","page_name":" 114 ","page_number":114},
  {"content":"\r\nفرمود : مائيم قربى و نزديكان رسول كه خواستار مودّت به ايشان شده ، آيا در سورهء بنى اسرائيل به حقّى كه مخصوص ماست نه ديگر مسلمين برخورده اى ؟ گفت : نه . فرمود :\r\nآيا تا حال اين آيه را تلاوت نموده اى : * ( وَآتِ ذَا الْقُرْبى حَقَّه ) * ( 1 ) ؟ گفت : آرى .\r\nفرمود : مائيم آن گروهى كه خداوند به رسولش امر فرموده كه حقّ ايشان را بپرداز .\r\nپيرمرد شامى گفت : آيا واقعاً شما همان افراديد ؟ ! حضرت سجّاد عليه السّلام فرمود : آرى ما همان افراديم ، آيا اين آيه را تلاوت كرده اى :\r\n« * ( وَاعْلَمُوا أَنَّما غَنِمْتُمْ مِنْ شَيْءٍ فَأَنَّ لِلَّه خُمُسَه وَلِلرَّسُولِ وَلِذِي الْقُرْبى ) * » ( 2 ) ؟ گفت : آرى .\r\nحضرت فرمود : ما ذو القربى مىباشيم ، آيا در سورهء احزاب حقّى كه فقط مخصوص ما نه ديگر مسلمين باشد يافته اى ؟\r\nگفت : نه .\r\nفرمود : مگر اين آيه را نخوانده اى : « * ( إِنَّما يُرِيدُ الله لِيُذْهِبَ عَنْكُمُ الرِّجْسَ أَهْلَ الْبَيْتِ وَيُطَهِّرَكُمْ تَطْهِيراً ) * » ( 3 ) ؟ پيرمرد شامى دست خود به آسمان بلند كرده و سه بار گفت :\r\n\r\n","description":"","footnote":"\r\n( 1 ) إسراء ( بنى إسرائيل ) : 26 .\r\n( 2 ) انفال : 41 .\r\n( 3 ) احزاب : 33 .\r\n","page_name":" 115 ","page_number":115},
  {"content":"\r\nخدايا بدرگاهت توبه مىكنم ! بار الها از عداوت به آل محمّد توبه مىكنم ، و از قاتلين أهل بيت محمّد صلَّى الله عليه و آله اظهار بيزارى مىجويم ، تا حال قرآن تلاوت مىكردم ولى متوجّه اين مطالب نشده بودم .\r\n\r\n« احتجاج حضرت زينب عليها السّلام دخت گرامى أمير المؤمنين عليه السّلام »\r\n« با يزيد وقتى آن ملعون با چوب بر دندانهاى امام حسين عليه السّلام مىزد »\r\n173 - از شيخى راستگو از بزرگان بنى هاشم - و ديگران - نقل است كه گفت : وقتى حضرت علىّ بن حسين عليهما السّلام و محارمش بر يزيد ملعون وارد شدند و سر مبارك امام حسين عليه السّلام را درون طشتى مقابل يزيد نهادند ، آن ملعون با چوبى كه در دست داشت به دندانهاى مبارك آن حضرت زده و اين اشعار را مىخواند :\r\nقبيلهء هاشم با سلطنت بازى كردند ، نه خبرى از آسمان آمد و نه وحى نازل شد ، اى كاش پيران و گذشتگان قبيلهء من كه در بدر كشته شدند مىديدند زارى كردن قبيلهء خزرج را از زدن نيزه ( در جنگ احد ) ، از شادى فرياد مىزدند و مىگفتند اى يزيد دستت شل مباد ،\r\n","description":"","footnote":"","page_name":" 116 ","page_number":116},
  {"content":"\r\nجز ايشان مانند « بدر » داديم ، اين را بجاى « بدر » كرديم و سربسر شد ، من از دودمان خندف نيستم اگر كين احمد را از فرزندان او نجويم ،\r\n[ راوى گويد : وقتى حضرت زينب اين صحنه را ديد دست بگريبان فرا برد و آن را چاك زد و بآوازى سوزناك كه دلها را پاره مىكرد فرياد زد : يا حسينا ! يا حبيب رسول خدا ! فرزند مكَّه و منى ! فرزند فاطمهء زهراء بانوى زنان ! اى زادهء محمّد مصطفى ! .\r\nراوى گويد : به خدا قسم هر كس را در مجلس بود گرياند و يزيد ملعون خاموش نشسته بود ، آنگاه زينب بر قدمهاى خود ايستاده و بر مجلس مشرف شد و آغاز به خطبه نمود ، تا كمالات محمّد صلَّى الله عليه و آله را اظهار نموده و بگويد كه براى رضاى خدا صبر و شكيب مىكنيم ، نه براى ترس و وحشت ! . 
  ] راوى گفت : زينب - همو كه پدرش علىّ عليه السّلام و مادرش فاطمه عليها السّلام دخت گرامى رسول خدا صلَّى الله عليه و آله است - برخاسته و گفت :\r\nسپاس خداى را كه پروردگار جهانيان است ، و درود خداوند بر جدّ و پدر بزرگم\r\n","description":"","footnote":"","page_name":" 117 ","page_number":117},
  {"content":"\r\nسرور انبياء و مرسلين ، خداى سبحان راست گفت : سزاى آنان كه كار زشت كردند زشت باشد كه آيات خدا را تكذيب كردند و به آن استهزاء نمودند ،\r\nاى يزيد ، آيا پندارى كه چون اطارف زمين و آفاق آسمان را بر ما بستى و راه چاره بر ما مسدود ساختى تا ما را برده وار به هر سوى كشانيدند ما نزد خدا خواريم و تو گرامى نزد اويى ، و اين غلبهء تو بر ما از فرّ و آبروى تو است نزد خدا ، پس بينى بالا كشيدى و تكبّر نمودى و به خود باليدى ، خرّم و شادان كه دنيا در چنبر كمند تو بسته و كارهاى تو آراسته ، ملك و پادشاهى ما تو را صافى گشته اندكى آهسته تر ! جاهلانه قدم بر ندار ! آيا قول خداى تعالى را فراموش كردى : كافران نپندارند كه چون ايشان را مهلت داديم ، خيرى براى آنان است ، نه چنانست بلكه ما آنها را مهلت دهيم تا گناه بيشتر كنند و آنان را عذابى باشد دردناك ؟ ! .\r\nاى پسر آن مردمى كه جدّ من اسيرشان كرد پس از آن آزاد فرمود ! از عدل است كه تو زنان و كنيزان خود در پشت پرده نشانى و دختران رسول خدا را اسير بدين سوى و آن سوى كشانى ، پردهء آنان را بدرى ؛ روى آنان را بگشائى ، دشمنان آنان را از شهرى به شهرى برند\r\n","description":"","footnote":"","page_name":" 118 ","page_number":118},
  {"content":"\r\nو بومى و غريب چشم بدانها دوزند و نزديك و دور ، وضيع و شريف چهرهء آنان را مىنگرند از مردان آنان نه پرستارى مانده است نه ياورى نه نگهدارى و نه مددكارى ، اينها همه از گستاخى تو بر خدا و انكار بر رسول خدا و ردّ بر قرآن است ،\r\nو تعجّبى ندارد و از چون تويى اين اعمال شگفت نيست ، چگونه اميد دلسوزى و غمگسارى باشد از آنكه دهانش جگر پاكان را جويد و بيرون انداخت و گوشتش از خون شهيدان بروئيد ، و عليه سرور انبياء جنگ راه انداخت ، و احزاب را گرد آورد ، و اعلان جنگ نمود و شمشيرها را بر روى رسول خدا كشيد ؟ ! همو كه از تمام عرب به خدا منكرتر بود و ناسپاسترين فرستاده بود ، و بيش از همه با خدا اظهار دشمنى مىكرد ، و از سر كفر و طغيان مستكبرترين فرد بر پروردگار ! ألا ! اينها همه ثمرهء پس ماندهء كفر و كينه اى است كه از درون سينه براى مردگان بدر مىغرّد ! پس چگونه به دشمنى ما خانواده شتاب ننمايد آنكه سوى ما به چشم كينه و بغض نگرد ، كفر خود به رسول خدا ابراز داشته و سخن بر زبان پرداخته و از سر سرور به قتل اولاد رسول و اسارت ذرّيّه اش بدون هيچ تحزّن و استعظامى به پدران خود باليده\r\n","description":"","footnote":"","page_name":" 119 ","page_number":119},
  {"content":"\r\nو مىگويد :\r\n\r\nاز شادى و سرور فرياد مىزدند\r\nو مىگفتند : يزيد دستت شل مباد !\r\n\r\nو رو به دندانهاى أبو عبد الله - همان مكان بوسهء رسول خدا صلَّى الله عليه و آله - نموده با عصاى كوتاهش بدانها مىزند و شادى و سرور از رخسارش مىدرخشد ! !\r\nبجانم قسم با ريختن خون سرور جوانان بهشتى ، و فرزند پيشواى عرب ، و خورشيد آل عبد المطَّلب زخم را ناسور كرده و ريشه‌هاى فضيلت و تقوى را از جا بركندى ! و بر پدران خود باليده و باد در بينى انداختى ، و با ريختن خون آن حضرت خود را به سلف كافر خود مقرّب نمودى ، سپس فرياد برآوردى ! و بجانم قسم اگر حضورت بودند ندايشان مىدادى ! ( غم مخور ) كه در همين زودى نزد آنان روى و آرزو كنى كاش دستت خشك شده و از پدر و مادر زاده نشده بودى ، آن هنگام كه به سوى غضب الهى رهسپارى و خصم تو [ و پدرت 
  ] رسول خدا صلَّى الله عليه و آله است ،\r\n","description":"","footnote":"","page_name":" 120 ","page_number":120},
  {"content":"\r\nخدايا داد ما را بستان و از اين ستمگران انتقام ما را بكش و خشم خود بر آنكه خون ما بريخت و عهدمان بشكست و حاميان ما را بكشت و هتك حرمت ما كرد فرود آر ! ، پس همان كه خواستى مرتكب شدى ، به خدا كه فقط پوست خود را شكافتى و گوشت خودت را پاره پاره كردى و زودا بر رسول خدا صلَّى الله عليه و آله در آئى با آن بار كه بر دوش دارى از ريختن خون دودمان وى و شكستن حرمت عترت و پارهء تن او جايى كه خداوند پريشان آنان را به جمعيّت مبدّل كند و از ستمكار بديشان انتقام كشد ، و داد آنان بستاند پس تو را قتل اينان تحريك نكند و مپندار آنان را كه در راه خدا كشته شدند مرده‌اند بلكه زنده‌اند و نزد پروردگار خود روزى داده مىشوند ؛ در حالى كه بدان چه خداوند از فزونى و بخشش خود به آنان داده است شادمانند ، همين بس كه خداوند تو را ولىّ و حاكم است و محمّد صلَّى الله عليه و آله خصم و جبرئيل پشتيبان .\r\nو آن كس كه كار را براى تو ساخت و پرداخت و تو را بار گردن مسلمانان كرد به زودى بداند كه پاداش ستمكاران بد است و آگاه گردد كه مقام كداميك شما بدتر و راه كداميك گمراه كننده تر است ،\r\n","description":"","footnote":"","page_name":" 121 ","page_number":121},
  {"content":"\r\nو اگر مصائب روزگار با من اين جنايت كرد ( و مرا به اسيرى به اينجا كشانيد ) و ناچار شدم با تو سخن گويم باز قدر تو را بسيار پست دانم و سرزنشهاى عظيم كنم تو را و نكوهش بسيار ( و اين حشمت و امارتت موجب ترس و وحشت من نشود و خود را نبازم و نترسم و اين جزع و بيتابى كه در من بينى از هيبت تو نيست ) پس از آنكه چشمهاى مسلمين را ( در مصيبت برادر و خاندانم ) گرياندى و دلهاشان را برياندى ، اعوان و يارانت در اين راه دلهايى سخت داشتند ، و جانهاى سركش و ابدانى مملوّ از غضب خدا و لعن رسول ، كه شيطان در آن لانه كرده و تخم گذارده بود ، و با تكيه بر اين گروه قدم برداشته و اقدام كردى ! جاى بسى تعجّب و شگفتى است كه پرهيزگاران و اولاد انبياء و نسل اوصياء بدست طلقاى خبيث و نسل هرزگان و فاجران كشته و به شهادت مىرسند ! ! ، خون ما از سر پنجه‌هاى شما مىريزد و گوشتهاى ما از دهنهاى شما بيرون مىافتد و آن بدنهاى پاك و پاكيزه بر روى زمين افتاده را گرگان سركشى مىكنند و كفتاران آنان را در خاك مىغلطانند . اگر امروز به گمان خود غنيمت بدست آوردى و سود بردى به همين زودى زيان كنى وقتى كه نيابى مگر همان را كه دست تو از پيش فرستاد و خداوند بر بندگان ستم نكند .\r\n","description":"","footnote":"","page_name":" 122 ","page_number":122},
  {"content":"\r\nشكوه و شيون به خدا بريم و اعتماد بر او كنيم ، پس هر كيد كه دارى بكن و هر چه كوشش خواهى بنماى و هر جهد كه دارى به كار بر ، به خدا سوگند ذكر ما را از يادها محو نتوانى كرد و وحى ما را كه خداوند فرستاد نتوانى ميرانيد و بغايت ما نتوانى رسيد و ننگ اين ستم را از خويش نتوانى سترد ، رأى تو سست است و شمارهء ايّام دولت تو اندك و جمعيّت تو به پريشانى گرايد آن روز كه منادى فرياد زند : « لعنت بر ستمكاران متجاوز » .\r\nو شكر و سپاس خداوندى را سزا است كه حكم و امر كرد به واسطهء اولياى خود به سعادت و ختم احوال اصفياء ببلوغ مطالب ارادت ، و نقل ايشان نموده به رحمت و رأفت و به رضوان و مغفرت ، و به مشقّت تو گرفتار و مبتلا و ممتحن به جز تو خاكسار نگردانيد .\r\nو استدعاى من از خداوند اين است كه اجر و پاداش برگزيدگانشان را به كمال رسانده و ثواب و اندوخته اشان را جزيل فرمايد ! و درخواست مىكنم جانشين نيكويى بر ايشان گذارده و بازگشت خوبى بر ايشان مهيّا نمايد كه رحيم و با رأفت است .\r\nيزيد ملعون از در پاسخ به آن فرمايشات گفت :\r\nفريادى است كه از زنان شايستهء است ، نوحه گران را مرگ ديگران سهل نمايد ! سپس دستور به ردّ و بازگشت آنان داد .\r\n","description":"","footnote":"","page_name":" 123 ","page_number":123},
  {"content":"\r\n174 - و نقل است كه خانم فاطمه دخت گرامى امام حسين عليه السّلام فردى خوش - روى بود و نزد بانوان ديگر أهل بيت جلوس فرموده بود ، در اينجا فردى شامى و سرخ - روى نزد يزيد برخاسته و گفت :\r\nاى امير مؤمنان ، اين دختر را به من ببخش ! - و مرادش همان حضرت بود - با اين كلام آن جناب دست بدامن عمّه اش حضرت زينب عليها السّلام شده و گفت : يتيم شدم كنيز هم بشوم ؟ ! حضرت زينب عليها السّلام به مرد شامى گفت : دروغ بافتى و پستى كردى ، به خدا كه اين كار نه از تو و نه از او ( يزيد ) ساخته است ! يزيد به خشم آمده و گفت : اين در حيطهء قدرت من است اگر بخواهم همان كنم .\r\nحضرت زينب فرمود : هرگز ! به خدا سوگند كه خداوند اين را براى تو قرار نداده ، مگر اينكه بخواهى از آئين و دين ما خارج شده و دين ديگرى اختيار كنى ! يزيد گفت : تنها پدر و برادر تو بودند كه از دين خارج شدند ! .\r\nحضرت زينب عليها السّلام فرمود : در پرتو دين خدا و آئين [ جدّ و 
  ] پدر و برادر من بود كه تو هدايت شدى اگر واقعاً مسلمانى !\r\n","description":"","footnote":"","page_name":" 124 ","page_number":124},
  {"content":"\r\nيزيد ملعون گفت : دروغ بافتى اى دشمن خدا ! حضرت زينب فرمود : فعلًا تو حاكم و اميرى و به ناروا دشنام مىدهى و با قدرت زور مىگويى ! .\r\nبا اين جواب گويا يزيد ملعون حيا كرده و ساكت شد . فرد شامى آن كلام باز گفت ، يزيد جواب داد : دور شو ، خدا تو را مرگ دهد و از زمين بردارد .\r\n\r\n« احتجاج حضرت علىّ بن حسين عليهما السّلام »\r\n« با يزيد ملعون وقتى آن حضرت را نزد او بردند »\r\n175 - راويان موثّق و راستگو نقل كرده‌اند كه وقتى حضرت سجّاد عليه السّلام را همراه با كاروان اسرا از فرزندان امام حسين عليه السّلام و خانواده اش بر يزيد ملعون وارد كردند يزيد به آن حضرت گفت :\r\nاى علىّ ، خدا را سپاس كه پدرت را كشت ! حضرت فرمود : مردم پدرم را كشتند .\r\nيزيد گفت : خدا را سپاس كه با قتل او خيالم را آسوده ساخت !\r\n","description":"","footnote":"","page_name":" 125 ","page_number":125},
  {"content":"\r\nحضرت فرمود : بر قاتلين پدرم لعنت خدا باد ! اى يزيد فكر مىكنى من خدا را لعنت كردم ! ؟\r\nيزيد گفت : اى علىّ ، بهتر است به منبر رفته و مردم را از فتنهء پدرت و فتحى كه خداوند روزى أمير المؤمنين ( يعنى يزيد ) نمود با خبر سازى .\r\nحضرت علىّ بن حسين عليهما السّلام فرمود : نمىدانم مقصود تو از اين مطلب چيست .\r\nپس به منبر رفته و پس از حمد و ثناى الهى و صلوات بر رسول خدا فرمود :\r\nاى مردم ، هر كه مرا شناخت شناخت ، و هر كه نشناخت من خودم را به او معرّفى مىكنم :\r\nمنم فرزند مكَّه و منى ، فرزند مروه و صفا ، فرزند محمّد مصطفى ، فرزند كسى كه بر هيچ كس پوشيده نيست ، فرزند كسى كه به ملكوت اعلى شتافته و از سدرة المنتهى نيز گذشت ، و منزلت قرب او همچون دو قاب قوس كمان ، يا نزديكتر شد .\r\nبا شنيدن اين كلام چنان جوش و خروشى از گريه و فغان در ميان أهل شام به پا خاست كه يزيد بر جان خود ترسيد ، پس دستور داد مؤذّن اذان گويد ، در شروع به اذان چون به فراز « الله أكبر ، الله أكبر » رسيد حضرت بر منبر نشست ، و چون به فراز « أشهد أن لا\r\n","description":"","footnote":"","page_name":" 126 ","page_number":126},
  {"content":"\r\nإله إلَّا الله ، أشهد أنّ محمّداً رسول الله » رسيد حضرت گريسته و روى به يزيد نموده و فرمود :\r\nاى يزيد اين فردى كه نامش در اذان آمد پدر من است يا تو ؟ !\r\nيزيد گفت : بلكه پدر شما است ؛ از منبر بيا پايين . پس فرود آمده و در گوشه اى از مسجد جلوس فرمود ، در اينجا « مكحول » يكى از صحابهء رسول خدا صلَّى الله عليه و آله با او ديدار كرده و گفت : چگونه شب را بروز آوردى ؟\r\nفرمود : ميان شما با حالى همچون حال بنى اسرائيل ميان آل فرعون ؛ كه پسرانشان را سر مىبريدند و زنانشان را به كنيزى مىبردند ، و در اين سختى ؛ بلا و امتحانى بزرگ بود كه خدا شما را بدان آزمود .\r\nپس هنگام بازگشت به منزل يزيد حضرت سجّاد عليه السّلام را فراخوانده و به دو گفت :\r\nاى علىّ ( 1 ) آيا با پسرم خالد كشتى مىگيرى ! حضرت فرمود : كشتى من با او تو را چه سود ، يك كارد به من و يك كارد به پسرت بده تا قوىتر ضعيفتر را بكشد !\r\n\r\n","description":"","footnote":"\r\n( 1 ) اين مطلب را برخى به عمرو بن الحسن عليه السّلام نسبت مىدهند كه در آن زمان يازده ساله بوده ، و ظاهراً در متن افتادگى يا سقطى از نسّاخ رخداده است . براى اطَّلاع بيشتر به كتاب بحار الأنوار ج 45 ص 143 مراجعه فرماييد .\r\n","page_name":" 127 ","page_number":127},
  {"content":"\r\nپس يزيد او را به سينهء خود چسبانده و گفت :\r\nبا اين طبيعت از جانب اخزم آشنايى كامل دارم ، شير بچّه را همى ماند به دو .\r\nگواهى مىدهم كه تو بحقّ فرزند علىّ بن ابى طالب هستى .\r\nسپس حضرت سجّاد عليه السّلام به دو فرمود : اى يزيد ، به من رسيده كه قصد كشتن مرا دارى ، اگر راست است با اين گروه زنان فردى را بفرست كه ايشان را به سلامت به حرم رسول خدا صلَّى الله عليه و آله برساند ! ! .\r\nيزيد ملعون به آن حضرت گفت : جز تو كسى مأمور اين كار نخواهد شد ، خدا اين - مرجانه را لعن كند ، به خدا كه من او را امر به قتل پدرت نكردم ، و اگر من خود متولَّى جنگ با او بودم هرگز او را نمىكشتم ! سپس آن حضرت را با هداياى زيادى بهمراه خانواده و كاروان زنان رهسپار مدينه كرد ( 1 ) .\r\n\r\n","description":"","footnote":"\r\n( 1 ) رفتار يزيد پس از واقعهء عاشورا نشان دهندهء اين است كه او نه تنها دست از اعمال خلاف بر نداشته كه بر آن افزوده ، زيرا بعد از واقعهء كربلا ؛ فتنهء حرّه را در مدينه برپا نمود و خون بسيارى را ريخت ، و باقى صحابه را در آنجا كشت ، و به مسلم بن عقبة دستور داد از ايشان بعنوان بردگى و بندگى يزيد بيعت بگيرد ، و اگر اجل مهلتش مىداد براى حفظ حكومت جنايات ديگرى را نيز مرتكب مىشد ، * ( فَقُطِعَ دابِرُ الْقَوْمِ الَّذِينَ ظَلَمُوا وَالْحَمْدُ لِلَّه رَبِّ الْعالَمِينَ ) * . ( مترجم )\r\n","page_name":" 128 ","page_number":128},
  {"content":"\r\n\r\n« احتجاج امام سجّاد عليه السّلام در موارد مختلفى از علوم دينى »\r\n« و ذكر يكى از مواعظ نيكو و بليغ آن حضرت »\r\n176 - مردى از اهالى بصره نزد آن حضرت آمده و گفت :\r\nاى علىّ بن حسين ، جدّ شما علىّ بن ابى طالب أهل ايمان را به قتل رساند ! با اين سخن اشك در ديدگان آن حضرت جمع شده و در كف دستش جمع گشت ، سپس آن را بر ريگها كوبيده و گفت :\r\nاى برادر أهل بصره ، نه به خدا اين گونه نيست ، علىّ هيچ مؤمنى را نكشت و خون هيچ مسلمانى را نريخت ، آنان أهل اسلام نبودند بلكه در دل كافر و در ظاهر مسلمان بودند ، و زمانى كه بر كفر خود يار و اعوانى يافتند آن را آشكار ساختند ، حال اينكه أهل خبره و حافظان آل محمّد نيك آگاهند كه أصحاب جمل و صفّين و نهروان بر زبان رسول خدا لعن شده‌اند ، پس رسوا باد آنكه افتراى بر خدا و رسول بست ! شيخى از اهالى كوفه گفت : اى علىّ بن حسين ، جدّ تو ( علىّ ) مىگفت : « برادرانمان\r\n","description":"","footnote":"","page_name":" 129 ","page_number":129},
  {"content":"\r\nبر ما ستم نمودند » .\r\nفرمود : مگر اين آيه را تلاوت نكرده اى « و به قوم عاد برادرشان هود را فرستاديم - اعراف : 65 » ، و قوم عاد نيز مانند همان برادرانى است كه در كلام أمير المؤمنين آمده ، خداوند هود و يارانش را نجات داد ، و قوم عاد را با بادى عقيم هلاك ساخت .\r\n177 - و به اسناد گذشته از حضرت سجّاد عليه السّلام نقل است : او در حال بازگويى سرگذشت مسخشدگان از بنى اسرائيل به ميمون بود و در آخر فرمود : خداوند اين قوم را به جهت صيد ماهى در روز شنبه مسخ فرمود ، شما فكر مىكنيد خداوند با اين مردمى كه اولاد پيامبرش را كشته و حرمت او را شكستند چه خواهد كرد ؟ پروردگار اگر چه در اين دنيا ايشان را مسخ نكرد ولى براى اينان چندين برابر عذاب مسخ در آخرت شكنجه اى سخت آماده فرموده است .\r\nيكى پرسيد : اى زادهء رسول خدا ! ما اين حديث را شنيده بوديم ، ولى برخى از ناصبين بما مىگويند : اگر قتل حسين بن علىّ عليهما السّلام باطل بود كه آن از صيد روز شنبه بمراتب عظيمتر و سختتر بوده ، پس آيا نبايد خداوند بيشتر از آن مقدار كه بر صيّادان\r\n","description":"","footnote":"","page_name":" 130 ","page_number":130},
  {"content":"\r\nروز شنبه غضب كرد بر قاتلين آن حضرت خشم كند ؟ !\r\nحضرت فرمود : به اين ناصبان بگو : مگر گناهان ابليس بزرگتر از كسانى نيست كه به اغواى او كافر شدند ؛ پس چرا خداوند آنان را مثل قوم نوح و فرعون هلاك كرد ولى با ابليس كارى نكرد ، مگر او به هلاكت شايسته تر نيست ، پس چرا خداوند اين مردمى كه به جهت ابليس مرتكب عمل موبقات ( 1 ) شدند را نابود كرد ولى ابليس را با آن همه دغلى مهلت داد ؟ ! مگر نه اين است كه پروردگار ما با تدبير و حكم خود حكيم است كه چه كسى را هلاك و چه كسى را باقى گذارد ؟ پس همين طور در بارهء صيّادان روز شنبه و قاتلان حسين عليه السّلام حكيمانه حكم فرموده ، و بازخواست مختصّ بندگان است نه حضرت حقّ .\r\nو حضرت باقر محمّد بن علىّ بن الحسين عليهم السّلام فرمود : وقتى پدرم اين حديث را بازگفت يكى از افراد مجلس گفت : اى زادهء رسول خدا ، چگونه خدا نسل اين گروه را بخاطر گناهان و معاصى گذشتگان و پدرانشان مورد عتاب و توبيخ قرار مىدهد ؛\r\n\r\n","description":"","footnote":"\r\n( 1 ) موبقات : معاصى و گناهان .\r\n","page_name":" 131 ","page_number":131},
  {"content":"\r\nبا اينكه خود فرموده : « هيچ كسى بار ديگرى را بر دوش نگيرد - انعام : 164 » ؟ ! .\r\nحضرت زين العابدين عليه السّلام فرمود : بىشكّ قرآن به لغت عرب نازل شده و آن أهل زبان را به لغتشان مخاطب قرار مىدهد ، مردى از قبيلهء تيم - كه قبيله اش يك شهرى را غارت كرده و همه را كشته بودند - گفت : فلان شهر را غارت كرديد و فلان كار را انجام داديد ، ولى فرد عرب - بجاى لفظ غارت - مىگويد : ما فلان كار را با فلان قبيله كرديم ، و ما آل فلان را به اسارت گرفتيم ، و ما فلان شهر را نابود كرديم . قصد آن را ندارند كه خود را در آن كار شريك بدانند ، قصد آنان سركوفت است و قصد اينان افتخار ، كه قوم ايشان بود كه فلان كار را انجام داد .\r\nو كلام خداوند در اين آيات فقط قصد توبيخ گذشتگان و سرزنش اين افرادى است كه امروز بر آن كردار مباهات مىكنند ، زيرا آن لغتى است كه قرآن بر آن پايه نازل شده است ، و بدين خاطر بود كه بازماندگان از اعمال گذشتگان خود راضى و خشنود بودند و آن را بر آنان روا مىداشتند ، پس مىشود به ايشان گفت : شما مرتكب آن اعمال شديد ، يعنى : به زشتى كارشان رضايت داديد .\r\n","description":"","footnote":"","page_name":" 132 ","page_number":132},
  {"content":"\r\n178 - از أبو حمزهء ثمالى نقل است كه گفت : يكى از قضات أهل كوفه بر حضرت سجّاد عليه السّلام وارد شده و گفت :\r\nخدا مرا فدايت كند ! مرا از حقيقت آيهء « و ميان آنان و آباديهايى كه در آنها بركت نهاده بوديم آباديهاى پيدا و پيوسته پديد آورديم ، و در آنها آمد و شد را به اندازه كرديم [ و گفتيم : 
  ] در آنها شبها و روزها ايمان و بىبيم رفت و آمد كنيد - سبأ : 18 » آگاه فرما ؟\r\nحضرت فرمود : اطرافيان شما در عراق چه مىگويند ؟ گفت : مىگويند مراد مكَّه است .\r\nفرمود : مگر در جايى بيشتر از مكَّه سرقت ديده اى ؟ گفت : پس آن چيست ؟\r\nفرمود : مراد فقط مردان است . گفت : اين در كجاى قرآن است ؟\r\nفرمود : مگر آيهء « و بسا ده و آبادى كه از فرمان پروردگارشان و فرستادگان او سر باز زدند - طلاق : 8 » و : « و آن آباديها را چون ستم كردند هلاك كرديم - كهف : 59 » و : « و از شهرى كه در آن بوديم و از كاروانى كه با آن آمديم بپرس - يوسف : 82 » را نشنيده اى ؟ آيا پرسش از قريه و آبادى مىكند يا مردان يا قافله ؟\r\nراوى گويد : آن حضرت در اين معنى آيات ديگرى را تلاوت نمود .\r\n","description":"","footnote":"","page_name":" 133 ","page_number":133},
  {"content":"\r\nسائل پرسيد : قربانت گردم ، پس اينان چه كسانى هستند ؟ فرمود : آنان ما هستيم ، مگر اين آيه را نشنيده اى كه فرموده : « در آنان شبها و روزها ايمن و بىبيم رفت و آمد كنيد - سبأ : 18 » ؟ فرمود : مراد ايمنى از انحراف و كجى است .\r\n179 - و روايت شده كه حضرت زين العابدين عليه السّلام بر حسن بصرى عبور كرد در حالى كه او در سرزمين منى مردم را موعظه مىكرد ، آن حضرت ايستاده و به او گفت :\r\nصبر كن تا حالى كه در آنى برايت بازگو كنم : آيا در اين حال كه هستى از وضع ميان خود و خدا به آن حدّ از رضا رسيده اى ؛ اگر فردا تو را مرگ دريابد ؟ گفت : نه .\r\nفرمود : آيا قصد دارى از اين حال كه هستى خود را به حالى كه از آن راضى هستى تحوّل و انتقال دهى ؟ حسن بصرى سر به زير انداخته و پس از مدّتى گفت : اگر بگويم راست نگفته‌ام .\r\nفرمود : آيا اميد به پيامبرى پس از محمّد صلَّى الله عليه و آله دارى كه با او برايت سابقه اى باشد ؟\r\nگفت : نه .\r\nفرمود : آيا اميد به سرايى جز اين دنيا دارى كه به آنجا بازگردانده شوى و در آن به عمل پردازى ؟ گفت : نه .\r\n","description":"","footnote":"","page_name":" 134 ","page_number":134},
  {"content":"\r\nفرمود : آيا فرد خردمندى را سراغ دارى كه با اين حال كه از خودش راضى باشد ؟ كه تو در حالى هستى از وضع ميان خود و خدا راضى نبوده و در اميد تحوّل و انتقال به حال ديگر هم صادق نيستى ، و اميد به پيامبرى پس از محمّد صلَّى الله عليه و آله هم ندارى ، و نه سرايى جز اين دنيا كه در آن به كار پردازى ، با اين حال مردم را موعظه مىكنى ؟ ! ! .\r\n[ و بروايتى ديگر : براى چه مردم را از عمل مشغول ساخته و آنان را موعظه مىكنى ؟ 
  ] راوى گويد : وقتى آن حضرت رفت حسن بصرى گفت : او كه بود ؟ گفتند : علىّ بن - الحسين ، حسن بصرى گفت : اينان از خاندان علم و دانشند ! .\r\nو پس از آن ديگر مشاهده نشد كه حسن بصرى مردم را موعظه و نصيحت كند .\r\n180 - و از أبو حمزهء ثمالى نقل است كه گفت : از امام سجّاد عليه السّلام شنيدم كه مردى از قريش را حديث مىكرد و مىگفت : وقتى خداوند توبهء آدم عليه السّلام را پذيرفت او با حوّا نزديكى نمود - و از زمان خلقت او و حوّا جز در زمين با او نزديكى نكرده بود - ، و اين پس از پذيرش توبه از جانب خداوند بود ، و حضرت آدم خانهء خدا و اطراف آن را تعظيم مىداشت ، و هر گاه قصد نزديكى داشت هر دو از حرم خارج شده و در بيرون از حدّ حرم\r\n","description":"","footnote":"","page_name":" 135 ","page_number":135},
  {"content":"\r\nعمل نزديكى را انجام مىداد ، سپس هر دو غسل مىكردند ، و اين به جهت احترام به حرم بود ، سپس به حياط حرم بازمىگشت .\r\nبارى از حوّا بيست پسر و بيست دختر متولَّد شد ، و در هر شكم يك پسر و يك دختر برايش تولَّد مىيافت ، و اوّلين فرزند او « هابيل » همراه با يك دختر بنام « اقليما » بود ، و در زايمان دوم : « قابيل » با دخترى بنام « لوزا » ، و لوزا زيباترين دختر او بود .\r\nزمانى كه آنان به بلوغ رسيدند از ترس فتنه و گرفتارى حضرت آدم همه را فراخوانده و به هابيل پيشنهاد ازدواج با لوزا و قابيل با اقليما را داد .\r\nقابيل گفت : از اين تصميم راضى نيستم ، آيا خواهر زشت هابيل را به من ، و خواهر زيباى مرا به هابيل تزويج مىكنى ؟ ! .\r\nحضرت آدم عليه السّلام فرمود : پس ميانتان قرعه مىاندازم ، لوزا و اقليما سهم هر كدامتان كه شد او را با همان تزويج مىكنم .\r\nهر دو بدان راضى شدند ، پس ميانشان قرعه انداخت .\r\n","description":"","footnote":"","page_name":" 136 ","page_number":136},
  {"content":"\r\nپس بر همان رأى اوّل سهم هابيل ؛ لوزا خواهر قابيل شد و سهم قابيل اقليما خواهر هابيل گرديد ، پس بر اساس همان قرعه آنان را نزد خداوند به زوجيّت هم درآورد .\r\nو پس از آن خداوند ازدواج با خواهر را ممنوع و حرام فرمود .\r\nمرد قرشى از امام عليه السّلام پرسيد : آيا از آن دو صاحب فرزند هم شدند ؟ فرمود : آرى ، پرسيد : اين عمل ( ازدواج با خواهر ) كه امروز رفتار مردم مجوس است ! .\r\nحضرت فرمود : مردم مجوس پس از تحريم الهى اين عمل را انجام دادند .\r\nسپس به دو فرمود : منكر اين مطلب مباش ، هر آينه اين قوانينى است كه قبلًا جارى شده ، مگر خداوند حوّا را از آدم نيافريد و بعد همو را به تزويج آدم درآورد ، اين نيز يك قانون از قوانين آنان بود ، و پس از آن خداوند آن عمل را تحريم فرمود .\r\n181 - روزى عبّاد بصرىّ در راه مكَّه به حضرت سجّاد عليه السّلام برخورده و به او گفت :\r\nاى علىّ بن الحسين ، آيا جهاد با سختيهاش را ترك گفته و رو سوى حجّ با آسانى آن آورده اى ؟ ! در حالى كه خداوند مىفرمايد : « خداى از مؤمنان جانها و مالهاشان را بخريد\r\n","description":"","footnote":"","page_name":" 137 ","page_number":137},
  {"content":"\r\nو به بهاى آنكه بهشت براى آنان باشد ، در راه خدا كارزار مىكنند پس مىكشند و كشته مىشوند . و عده اى است راست و درست بر خداى در تورات و انجيل و قرآن ، و كيست كه به پيمان خويش از خدا وفادارتر است ؟ پس به اين خريد و فروخت كه كرديد شادمان باشيد . و اين است رستگارى و كاميابى بزرگ - توبه : 111 » ؟ ! [ حضرت فرمود : آيه را تمام كن ، گفت : 
  ] « همان توبه كنندگان و پرستندگان و ستايندگان سپاسدار و روزه داران و ركوعكنندگان و سجودكنندگان و فرمايندگان به كار نيك و بازدارندگان از كار زشت و نگهداران مرزهاى خداى ، و مؤمنان را مژده باد ! - توبه : 112 » .\r\nحضرت فرمود : هر گاه اين گروه - كه داراى اين صفات باشند - را يافتى جهاد با ايشان افضل از انجام حجّ است ؟ ! .\r\n182 - آن حضرت از نبيذ سؤال شد ، فرمود : گروهى آن را نوشيده و مردم صالحى آن را تحريم داشتند ، پس گواهى شهوت پرستان بيشتر در خور نپذيرفتن است تا شهادت أهل رياضت ! .\r\n183 - از عبد الله بن سنان نقل است كه حضرت صادق عليه السّلام مىفرمود : مردى به امام علىّ بن الحسين عليهما السّلام گفت : فلانى تو را منسوب به گمراهى و بدعت مىكند ! .\r\nفرمود : رعايت حقّ مجلس آن مرد را بخاطر نقل گفتارش به ما نكردى ، و حقّ مرا نيز مراعات نكردى چرا كه از برادرم مطلبى را به من رساندى كه از آن خبر نداشتم ، براستى كه مرگ\r\n","description":"","footnote":"","page_name":" 138 ","page_number":138},
  {"content":"\r\nهمهء ما را فرا مىگيرد ، و بيرون شدن از خاك اجتماع ما ، و رستاخيز و قيامت محلّ قرار ما است ، و خود خداوند ميان ما حكم مىفرمايد . زنهار كه غيبت كسى نكنى ، زيرا غيبت خورش سگان جهنّم است .\r\nو بدان كسى كه بسيار عيب مردمان گويد ، همان زياده گويى به زيانش بر او شهادت دهد كه به همان مقدار به دنبال عيب بوده .\r\n184 - شخصى از آن حضرت پرسيد : سكوت بهتر است يا سخن گفتن ؟ فرمود :\r\nهر كدام داراى آفاتى است ، و در صورت نداشتن آفت ، حرف زدن بهتر از سكوت است .\r\nپرسيد : اى زادهء رسول خدا اين چگونه است ؟ فرمود : زيرا خداوند انبيا و اوصيا را به خموشى و سكوت مبعوث نفرمود بلكه به سخنرانى و كلام ، و بهشت جزاى سكوت نشده ، و نه ولايت خداوند بدان واجب ، و نه آتش جهنّم بخاطر آن محصور ، و نه غضب الهى بدان فرو نشيند ، و همهء اينها فقط و فقط در پرتو كلام و سخن گفتن است ، و من قادر نيستم كه ماه را با خورشيد برابر كنم ، تو فقط فضل سكوت بر كلام را مىگويى نه فضيلت كلام و سخن گفتن بر سكوت و خموشى را .\r\n","description":"","footnote":"","page_name":" 139 ","page_number":139},
  {"content":"\r\n185 - از امام باقر عليه السّلام نقل است كه گفت : وقتى حسين بن علىّ عليهما السّلام به شهادت رسيد ، محمّد ابن حنفيّه كسى بدنبال امام سجّاد فرستاده و با او خلوت نموده و گفت :\r\nاى پسر برادر ، تو خود مىدانى كه رسول خدا صلَّى الله عليه و آله وصيّت و امامت پس از خود را به علىّ بن ابى طالب عليه السّلام نهاد ، سپس به حسن ، و بعد هم به حسين عليهما السّلام ، حال پدرت عليه السّلام به شهادت رسيده و بر كسى وصيّت نكره ، و من عموى تو و هم ريشهء توام ، و من در اين سنّ و قدمت از تو در اين سنّ جوانى به آن مقام شايسته ترم ، پس در مسألهء وصيّت و امامت با من منازعه و مخالفت مكن ! .\r\nحضرت علىّ بن الحسين عليهما السّلام به دو گفت : اى عمو ، رعايت تقواى الهى را نموده و ادّعاى چيزى كه حقّ تو نيست را مكن ، من تو را موعظه مىكنم كه از بىخبران نشوى ، اى عمو ، بدرستى كه پدرم - صلوات خدا بر او باد - پيش از آنكه آهنگ عراق را كند به من وصيّت نمود و ساعتى پيش از شهادت با من در اين باره عهد بست ، و سلاح رسول خدا صلَّى الله عليه و آله نزد من است ، پس متعرّض آن مشو و گر نه مىترسم عمرت كوتاه شده و حالت دگرگون و پراكنده شود ، و بىشكّ خداوند تبارك و تعالى عهد فرموده كه\r\n","description":"","footnote":"","page_name":" 140 ","page_number":140},
  {"content":"\r\nامامت و وصيّت را فقط در نسل حسين عليه السّلام قرار دهد ، اگر قبول ندارى بيا برويم نزد حجر الأسود تا از آن طلب حكم كنيم .\r\nامام باقر عليه السّلام فرمود : كلام ميان آن دو در مكَّه بود تا اينكه نزد حجر الأسود رفتند ، حضرت سجّاد عليه السّلام به محمّد ابن حفيّه گفت :\r\nابتدا شما به درگاه خداوند ناله و ابتهال كرده و بخواه كه حجر را برايت به نطق آورد سپس من درخواست مىكنم .\r\nمحمّد ناله و ابتهال نموده و درخواست كرد ولى هيچ جوابى از حجر نشنيد .\r\nحضرت فرمود : اى عمو بىشكّ اگر تو وصىّ و امام بودى حتماً جوابت مىداد .\r\nمحمّد گفت : پسر برادرم حال تو بخواه ، پس آن حضرت دست بدرگاه خداوند شد سپس خطاب به حجر گفت : تو را قسم به آن خدايى كه در تو ميثاق انبيا و اوصيا و همهء مردم را قرار داد كه با زبان عربى مبين بگويى وصىّ پس از حسين بن علىّ كيست ؟\r\nپس حجر آنچنان به جنبش آمد كه نزديك بود از جا كنده شود سپس خداوند آن را به زبان عربىّ مبين گويا فرمود پس گفت :\r\n","description":"","footnote":"","page_name":" 141 ","page_number":141},
  {"content":"\r\nخداوندا بدرستى وصيّت و امامت پس از حسين بن علىّ بن أبى طالب به علىّ فرزند حسين پسر علىّ بن أبى طالب ؛ و فرزند فاطمهء زهرا دخت رسول خدا صلَّى الله عليه و آله مىرسد .\r\nپس محمّد ابن حنفيّه بازگشته و پس از آن معتقد به ولايت آن حضرت شد ( 1 ) .\r\n186 - ثابت بنانى گويد : من همراه گروهى از عبّاد بصره همچون ايّوب سجستانى و صالح مرّى و عتبهء غلام و حبيب فارسى و مالك بن دينار رهسپار حجّ بوديم ، وقتى داخل مكَّه شديم ديدم كه شهر دچار كم آبى است ، و عدم بارندگى موجب تشنگى سختى بر مردم شده ، پس اهالى مكَّه و تمام حجّاج دست بدامن ما گشتند تا بر ايشان نماز باران بخوانيم ، ما نيز داخل حرم شده و پس از طواف خاضعانه و ملتمسانه از خداوند درخواست نموديم\r\n\r\n","description":"","footnote":"\r\n( 1 ) اخبار وارده از جناب محمّد ابن حنفيّه مختلف است ، برخى دلالت بر جلالت قدر او داشته و برخى همچون اين روايت نشان از لغزش وى دارد ولى ممكن است اين منازعه و مخاصمهء او با امام چهارم صورى و ظاهرى و به جهت برخى از مصالح باشد كه مبادا شيعيان ضعيف و ناتوان بگويند محمّد ابن حنفيّه از علىّ بن الحسين بزرگتر و به امامت سزاوارتر است ، و نيز موضوع عقبنشينى او از همراهى با برادرش امام حسين عليه السّلام ممكن است بفرمان خود حضرت و به جهت بعضى از مصالح بوده باشد . امّا ادّعاى مختار و فرقهء كيسانيّه در مهدويّت و غيبت او ظاهراً بدون رضايت او بوده و هيچ اطَّلاعى از آن نداشته ، و در نهايت اينكه نسبت به اولاد ائمّه عليهم السّلام نيكو سخن گفتن يا لب فرو بستن از نكوهش و طعن بهتر است . ( از علَّامهء مجلسىّ رحمه اللَّه ، مرآة العقول )\r\n","page_name":" 142 ","page_number":142},
  {"content":"\r\nولى اجابت نشديم ، و ما در همين حال بوديم كه متوجّه جوانى شديم رو بجانب ما دارد ، حزن سراسر وجود او را گرفته و اندوه آشفته اش ساخته بود ، ابتدا چند دور طواف خانه كرد سپس رو بما نموده و گفت :\r\nاى مالك بن دينار ، ثابت بنانى ! ايّوب سجستانى ! صالح مرّى ! عتبهء غلام ! حبيب فارسى ! اى سعد ، عمر ! صالح اعمى ! اى رابعه ، و اى سعدانه ، و اى جعفر بن سليمان ! ! همگى گفتيم : لبّيك و سعديك اى جوان ! فرمود : آيا ميان شما كسى نيست كه محبوب خداى رحمان باشد ؟ ! گفتيم : اى جوان وظيفهء ما دعا است و بر آن حضرت اجابت ! .\r\nفرمود : از مكَّه دور شويد كه اگر ميانتان فردى محبوب رحمان بود حتماً اجابت مىفرمود ، سپس نزد كعبه رسيده و به خاك افتاد ، و شنيدم كه در سجده مىگفت : « آقاى من ! قسم به دوستى و محبّت به من ، اين مردم را از باران خود سيراب ساز ! » .\r\nپس كلام آن حضرت بپايان نرسيده بود كه باران شديدى باريدن گرفت .\r\nگفتم : اى جوان ، از كجا فهميدى كه محبوب خدايى ؟\r\n","description":"","footnote":"","page_name":" 143 ","page_number":143},
  {"content":"\r\nفرمود : اگر محبوب خداوند نبودم مرا به زيارت خود نمىخواند و چون دعوت حقيقى فرمود دريافتم كه مرا دوست مىدارد ، پس او را به حبّ و دوستىاش به من سوگند دادم وى نيز پذيرفت ، سپس امام عليه السّلام بازگشت در حالى كه اين اشعار را مىسرود :\r\nهر كه خداى را شناخت و معرفت پروردگار وى را بىنياز نساخت او بدبخت است .\r\nدر راه طاعت پروردگار هر چه به دو رسد هيچ زيانى را متوجّه وى نخواهد ساخت .\r\nكردار بنده جز پرهيزگارى فايده اى ندارد ، كه تمام عزّت مختصّ پرهيزگار است .\r\nگفتم : اى مردم مكَّه ، او كه بود ؟\r\nگفتند : علىّ بن حسين بن علىّ بن ابى طالب - صلوات خداوند بر همهء ايشان باد - .\r\n187 - به اسناد مذكور در متن از حضرت سجّاد عليه السّلام نقل است كه فرمود :\r\nمائيم امامان مسلمين ، و حجّتهاى خدا بر جهانيان ، و سروران أهل ايمان ، و رهبران پيشانى سفيدان از وضو ، و اولياى مؤمنين ، و مائيم امان أهل زمين ، مانند ستارگان كه امان أهل آسمانند ، و مائيم كسانى كه خداوند بخاطرشان زمين را از نابودى با اهلش باز مىدارد ، و بخاطر ما باران را مىباراند ، و رحمت را نشر مىدهد ، و بركات زمين را خارج\r\n","description":"","footnote":"","page_name":" 144 ","page_number":144},
  {"content":"\r\nمىسازد ، و اگر ما در زمين نبوديم ؛ زمين با اهلش فرو مىرفتند .\r\nسپس فرمود : از آفرينش زمين و خلق آدم تا حال ؛ زمين از حجّت خدا خالى نمانده ، كه آنان يا ظاهر و مشهور هستند يا غايب و پنهان ، و تا روز قيامت از حجّتى الهى خالى نخواهد ماند ، و گر نه خداوند عبادت نمىشد .\r\n188 - و از أبو حمزهء ثمالى از أبو خالد كابلى نقل است كه گفت :\r\nبر سرورم امام سجّاد عليه السّلام وارد شده و گفتم : اى زادهء رسول خدا ، به من فرماييد افرادى كه طاعت و دوستىاشان از طرف خداوند بر ما واجب شده چه كسانند ؟ همانها كه پس از رسول خدا صلَّى الله عليه و آله بر بندگان واجب است كه از ايشان پيروى كنند ؟\r\nفرمود : اى أبو كنكر ، بىشكّ صاحبان امر ؛ امامانى كه خداوند طاعتشان را بر همهء مردم واجب ساخته عبارتند از : أمير المؤمنين علىّ بن ابى طالب ، سپس حسن ، و حسين دو فرزند علىّ بن ابى طالب عليهم السّلام ، تا اينكه كار به ما رسيد ، سپس خاموش شد .\r\nعرض كردم : سرور من ، از حضرت أمير عليه السّلام براى ما نقل است كه فرموده :\r\n","description":"","footnote":"","page_name":" 145 ","page_number":145},
  {"content":"\r\n« زمين از حجّت خداوند بر بندگان خالى نمىماند » پس حجّت و امام پس از شما كيست ؟\r\nفرمود : پسرم محمّد ، و نام او در تورات باقر است ، علم و دانش را مىشكافد شكافتنى ، هموست حجّت و امام پس از من ، و پس از محمّد پسرش جعفر است و نام او نزد أهل آسمان صادق است .\r\nگفتم : سرور من ، چگونه اسم آن حضرت صادق شد ، كه همهء ايشان صادقند ؟\r\nفرمود : پدرم از پدرش مرا حديث كرد كه رسول خدا صلَّى الله عليه و آله فرموده : « وقتى فرزندم جعفر بن محمّد بن علىّ بن حسين بن علىّ بن أبى طالب متولَّد شد نام او را صادق نهيد ، كه پنجمين از فرزندان او همو كه نامش جعفر است گستاخانه بر خدا و از سر كذب و دروغ ادّعاى امامت مىكند ، پس نام او نزد خداوند جعفر كذّاب است ، همو كه بر خدا افترا بسته و ادّعاى چيزى كه براى او نيست را مىكند ، مخالف پدر شده و بر برادرش حسد مىورزد ، اين همان است كه پردهء الهى را هنگام غيبت ولىّ خدا پاره مىكند .\r\nسپس حضرت سجّاد عليه السّلام بشدّت گريست ، بعد فرمود :\r\nگويا جعفر كذّاب را مىبينم كه طاغى زمانش را وادار مىكند تا در امر ولىّ الله و پنهان در\r\n","description":"","footnote":"","page_name":" 146 ","page_number":146},
  {"content":"\r\nحفظ خدا و موكَّل بر حرم پدرش تفتيش كند بخاطر جهلى كه بر ولادت او دارد ، و حرصى كه بر قتل او دارد اگر به او دسترسى يابد ، و طمعى كه به ميراث او دارد تا آن را به ناحقّ غصب نمايد .\r\nأبو خالد گفت : عرض كردم : اى زادهء رسول خدا ، آيا چنين چيزى واقع خواهد شد ؟\r\nفرمود : آرى به خدا كه واقع خواهد شد و آن در صحيفه اى كه نزد ماست مكتوب است ، صحيفه اى كه در آن محنتهايى كه پس از رسول خدا خدا بر ما جارى مىشود همه و همه مكتوب است .\r\nأبو خالد گفت : عرض كردم : اى زادهء رسول خدا ، پس از آن چه خواهد شد ؟\r\nفرمود : آنگاه غيبت ولىّ خدا طولانى خواهد شد ، همو كه دوازدهمين از اوصياى رسول خدا و امامان پس از او است .\r\nاى أبا خالد ، مردم دوران غيبت آن امام كه معتقد به امامت و منتظر ظهور اويند از مردم هر روزگارى برترند ، زيرا خداى تعالى عقل و فهم و معرفتى به آنان عطا فرموده كه غيبت نزد آنان به منزلهء مشاهده است ، و آنان را در آن روزگار همچون مجاهدين در مقابل رسول خدا صلَّى الله عليه و آله كه با شمشير به جهاد برخاسته‌اند قرار داده است ،\r\n","description":"","footnote":"","page_name":" 147 ","page_number":147},
  {"content":"\r\nآنان مخلصان حقيقى و شيعيان راستين ما و داعيان به دين خداى تعالى در نهان و آشكارند .\r\nو فرمود : چشم به راه بودن فرج و گشايش خود بزرگترين فرج است .\r\n189 - به اسناد مذكور در پيش از حضرت سجّاد عليه السّلام نقل است كه در تفسير آيهء كريمهء « شما را در قصاص زندگانى و حيات است - بقره : 179 » فرمود : « و شما را » اى امّت محمّد - « در قصاص زندگانى و حيات است » ، زيرا هر كه قصد قتل نمايد با علم به اينكه قصاص خواهد شد دست از آن بردارد ، همين زندگى و حياتى براى كسى كه قرار است كشته شود مىباشد ، و نيز موجب حيات فردى است كه قرار است بكشد ، و موجب حيات ديگر از مردمان نيز مىباشد ، همين كه بدانند قصاص امرى است واجب ، از ترس قصاص جرأت كشتن پيدا نمىكنند ، « اى اولو الألباب » يعنى اى خردمندان « باشد كه تقوا پيشه كنيد » .\r\nسپس فرمود : بندگان خدا ! اين قصاص قتلى است كه در دنيا مرتكب آن شده و روحش را تباه نموده‌ايد ، برايتان بگويم كه بدتر از اين قتل چيست ، و آنچه خداوند بر قاتلش واجب ساخته كه از اين قصاص بدتر است ؟ ! گفتند : آرى اى زادهء رسول خدا .\r\n","description":"","footnote":"","page_name":" 148 ","page_number":148},
  {"content":"\r\nفرمود : بدتر از اين كشتن ارتكاب به قتلى است كه تا ابد جبران ناپذير و عارى از حيات و زندگى است .\r\nگفتند : آن چه قتلى است ؟\r\nفرمود : گمراه نمودن نبوّت محمّد صلَّى الله عليه و آله و ولايت علىّ بن أبى طالب و سلوك به غير راه خدا ، و اينكه ديگرى را به پيروى راه دشمنان علىّ عليه السّلام تحريك و به امامتشان ترغيب كند ، و حقّ علىّ را از او دفع نموده و فضيلت آن حضرت را انكار نمايد ، و هيچ ابايى از اين اعطاى بناحقّ و تعظيم دشمن آن حضرت نداشته باشد ، اين همان قتلى است كه تا ابد فرد مقتول را در جهنّم نگه مىدارد ، پس جزاى اين چنين قتلى خلود در آتش جهنّم است .\r\n190 - و امام حسن عسكرىّ عليه السّلام فرموده : مردى همراه با فردى كه گمان داشت او قاتل پدرش مىباشد نزد امام سجّاد عليه السّلام رسيده و اعتراف نمود و مستوجب قصاص شد ، آن حضرت از ولىّ دم خواستار عفو او شد تا خداوند ثوابش را عظيم دارد ، ولى دلش راضى نشد .\r\nپس امام علىّ بن الحسين عليهما السّلام به ولىّ دم كه خواهان قصاص بود فرمود :\r\n","description":"","footnote":"","page_name":" 149 ","page_number":149},
  {"content":"\r\nاگر از اين مرد فضيلتى يادت مىآيد بخاطر همان او را عفو كن ، و از اين گناهش در گذر .\r\nگفت : اى زادهء رسول خدا ، او را بر من حقّى است ، ولى نه در آن حدّ كه موجب عفو از قتل پدرم باشد .\r\nفرمود : پس چه قصدى دارى ؟ ! گفت : پرداخت ديه ، اگر قصد آن حقّ را دارد ، من هم با او با پرداخت ديه كنار آمده و از او مىگذرم .\r\nامام علىّ بن الحسين عليهما السّلام فرمود : حقّ او در ذمّهء شما چيست ؟\r\nگفت : اى زادهء رسول خدا ، به من يكتاپرستى را تلقين كرده ، همراه با نبوّت رسول خدا صلَّى الله عليه و آله و امامت علىّ و باقى امامان - عليهم السّلام - .\r\nحضرت فرمود : آيا چنين حقّى كفايت از خون پدرت نمىكند ؟ آرى به خدا سوگند اين چنين حقّى در عوض خونبهاى تمام أهل زمين از ابتدا تا انتهى جز انبياء و امامان عليهم السّلام اگر كشته شوند كفايت مىكند ، زيرا هيچ چيزى وفا به خون اينان نمىكند .\r\n191 - و باسناد مذكور در قبل نقل است : امام باقر عليه السّلام فرمود : روزى محمّد بن مسلم\r\n","description":"","footnote":"","page_name":" 150 ","page_number":150},
  {"content":"\r\nابن شهاب زهرىّ بر پدرم امام سجّاد عليه السّلام وارد شد در حالى كه بسيار محزون و غمبار بود ، پدرم به دو فرمود : تو را چه شده كه اين چنين محزونى ؟ ! گفت : اى زادهء رسول خدا ، غمها و غصّه هايى است كه پيوسته از جهت حسودان بر نعمت و طمعكاران در موقعيّتم بر من وارد مىشود ، تا جايى كه ديگر به هيچ كس اعتماد ندارم .\r\nحضرت سجّاد عليه السّلام فرمود : زبانت را حفظ كن تا دوستانت را بدست آورى .\r\nزهرىّ گفت : اى زادهء رسول خدا ، من در كمال خوش زبانى با اينان رفتار مىكنم .\r\nحضرت فرمود : هيهات هيهات ! مبادا مبتلا به عجب شوى ، و نكند كلامى گويى كه مخالف دلشان باشد ، هر چند عذر آن نزد تو باشد ، چون تو قادر نخواهى بود به تمام مخالفين خود عذرت را بنمايى و حرف را روشن كنى .\r\nسپس فرمود : اى زهرىّ ، كسى كه از نظر عقل به كمال نرسيده ، زودتر به وادى هلاكت مىافتد .\r\nزهرىّ ! چرا أهل اسلام را همچو أهل و خانوادهء خود نمىبينى ؛ كه بزرگشان را\r\n","description":"","footnote":"","page_name":" 151 ","page_number":151},
  {"content":"\r\nهمچون پدر ، و كوچكشان را همچون فرزند ، و همسانشان را همچون برادر در نظر بگيرى ، در اين صورت بكداميك از ايشان حاضرى ستم كنى ، يا نفرين نموده يا آبرويش را ببرى ؟ ! ! .\r\nاگر مبتلا به وسوسهء ابليس شدى كه تو از ديگران برترى ، ببين اگر آن بزرگتر از تو بود بگو : او پيش از من أهل ايمان شده و كردار صالحش بيشتر از من است . و اگر كوچكتر از تو بود بگو : من بيش از او مرتكب معصيت شده‌ام پس او بهتر از من است . و اگر همسان تو بود بگو : من به گناه خود يقين دارم ولى در بارهء او شكّ دارم ، چرا يقين خود را با شكّ عوض كنم .\r\nاگر ديدى أهل اسلام تو را تعظيم مىكنند و مورد احترام خود قرار مىدهند بگو :\r\nاين فضل را آنان قائلند ، و اگر از اينان ستم و ناراحتى به تو رسيد بگو : اين بخاطر گناهى است كه مرتكب شده‌ام . كه اگر تو اين گونه رفتار كنى خداوند زندگى را بر تو آسان گرفته و دوستانت را بسيار مىنمايد ، و از اعمال نيك اينان خوشحال شده و به هيچ وجه از ستم اينان تأسّف نخواهى خورد .\r\n","description":"","footnote":"","page_name":" 152 ","page_number":152},
  {"content":"\r\nو بدان كه كريمترين فرد بر مردم كسى است كه خيرش بسيار و از اينان بىنياز بوده و عفيف باشد ، و پس از او كسى است كه عفيف باشد هر چند بديشان نيازمند باشد ، زيرا أهل دنيا به اموال خود عشق مىورزند ، پس هر كه مزاحم معشوقهء اينان نشود بر ايشان كرم كرده ، و هر كه علاوه بر عدم مزاحمت چيزى به اموالشان نيز اضافه كند عزيزتر و كريمتر بر ايشان مىباشد .\r\n192 - و به اسناد مذكور در قبل از حضرت رضا عليه السّلام نقل است كه فرمود :\r\nحضرت سجّاد عليه السّلام فرموده : اگر شما فرد ظاهر الصّلاحى ديديد كه از پارسايى سكوت اختيار نموده و خضوع در حركاتش هويدا بود ، صبر كنيد ؛ آهسته ! مبادا اين ظاهر شما را گول بزند ، زيرا بيشتر افرادى كه در بدست آوردن دنيا و ارتكاب محرّمات ناتوانند و داراى نيّتى ضعيف و ترس قلبىاند ؛ دين را دام و تله اى براى دنياى خود ساخته‌اند ، و پيوسته مردم فريب ظاهر اينان را مىخورند ، و اگر امكان عمل حرامى را پيدا كنند حتماً مرتكب آن خواهند شد .\r\nو اگر ديديد او از مال حرام خوددارى مىكند ، صبر كن ؛ آهسته ! گول نخور كه\r\n","description":"","footnote":"","page_name":" 153 ","page_number":153},
  {"content":"\r\nشهوات آدمها گوناگون است ، زيرا تعداد افرادى كه از مال حرام خوددارى مىكنند زياد نيست هر چند در ظاهر زياد باشند ، و در عوض خود را اجبار به اعمال زشتى ( زنا ) مىكنند و در آن مرتكب حرام مىشوند .\r\nو اگر ديديد از اين كارهاى زشت نيز خوددارى مىكنند باز هم صبر كنيد ! مبادا گولشان را بخوريد ، تا اينكه كاملًا به عقدهء دلشان بنگريد ، زيرا همهء افرادى كه اين گونه‌اند در آخر به انديشه اى متين باز نمىگردند ، و افرادى كه بواسطهء جهل به فساد مىافتند بيشتر از گروهى است كه با عقل اصلاح مىشوند .\r\nو اگر عقل او را نيز متين و استوار يافتيد ، باز هم صبر كنيد و گول نخوريد ! ببينيد هواى او متابع عقل است ، يا عقل پيروى هوى ؟ و ببينيد عكس العمل او در برابر رياستهاى باطل چگونه است ؛ مثبت يا منفى ؟ .\r\nزيرا گروهى از مردم در دنيا و آخرت زيان مىكنند ، دنيا را براى دنيا ترك نمودند ، و لذّت رياست باطله را بر خوشى اموال و نعمتهاى مباح حلال ترجيح دادند ، و همهء اينها را براى رياست باطله رها نمودند ، تا اينكه اگر به او گويند : از خداى بترس ، بزرگ - منشى او را به گناه وادارد ( يا : عزّت ظاهرى كه با گناه بدست آورده او را مىگيرد ) .\r\nدوزخ او را بس است و هر آينه بد بسترى است .\r\n","description":"","footnote":"","page_name":" 154 ","page_number":154},
  {"content":"\r\nو او بىهدف به هر درى مىكوبد ، اوّلين باطل او را به دورترين اهداف زيان و خسارت رهبرى مىكند ، و پس از آنكه درخواست كار باطل را مىكند خدايش نيز او را در طغيانش مىكشاند ، پس او حرام خدا را حلال داشته و حلال خداوند را تحريم مىكند ، و اگر رياستش - همان كه موجب بدبختى او شده - سالم بماند ديگر برايش مهمّ نيست مطلبى از دينش فوت شود ، اين افراد همانهايند كه خدا بر ايشان غضب نموده و مشمول لعن و نفرين خود ساخته و عذابى خواركننده برايشان مهيّا فرموده است .\r\nولى انسان اصلى و مرد كارزار تكامل همان انسان نيكويى است كه تمام وجودش تابع امر و فرمان خدا است ، و نيرويش وقف رضاى خدا است ، خوارى با حقّ كه همراه عزّت ابد باشد را بر عزّت ظاهرى كه در باطل است ترجيح مىدهد ، و نيك مىداند كه ضرر اندكى كه از اين رفتار عايدش مىگردد در نهايت او را به سرايى كه نعماتش دائمى و عارى از هر هلاك و نابودى است رهنمون مىشود ، و خوب دريافته كه خوشى بسيار هواپرستى او را گرفتار عذابى خواهد كرد كه قطع و زوال ندارد .\r\nاينان انسانند و مردان نيكو ! پس پيرو ايشان شده و اقتدا به راهشان كنيد ، و بدرگاه پروردگارتان بديشان متوسّل شويد كه بازگشت نداشته و خواسته اى ناكام نماند .\r\n","description":"","footnote":"","page_name":" 155 ","page_number":155},
  {"content":"\r\n\r\n« احتجاج امام باقر عليه السّلام »\r\n« در موضوعاتى مربوط به اصول و فروع »\r\n193 - از محمّد بن مسلم نقل است كه امام باقر عليه السّلام در تفسير آيهء كريمهء : « و هر كه در اين جهان كور [ دل 
  ] است ، در آن جهان نيز كور و گمراه تر باشد - إسراء : 72 » فرمود :\r\nكسى كه [ در اين سرا 
  ] آفرينش آسمانها و زمين و آمد و شد روز و شب و گردش فلك با خورشيد و ماه و نشانه‌هاى شگفت - كه اطراف آن عظيمتر از آن است - [ و با چشم مىبيند 
  ] او را هدايت و راهنمايى نكند چنين فردى در آخرت گمراهتر باشد .\r\nو فرمود : چنين شخصى از آنچه با چشم نمىبيند كورتر و گمراهتر است .\r\n194 - نافع بن ازرق از امام باقر عليه السّلام پرسيد : خداوند چه زمانى بوده است ؟\r\nحضرت فرمود : كى نبوده تا بگويم كى بوده ؟ پاك و منزّه است خدايى كه تا بوده و هست فرد و صمدى است كه نه همسرى گرفته و نه فرزندى دارد ! ! .\r\n","description":"","footnote":"","page_name":" 156 ","page_number":156},
  {"content":"\r\n195 - از عبد الله بن سنان از پدرش نقل است كه گفت : خدمت امام باقر عليه السّلام بودم كه فردى خارجى از آن حضرت پرسيد : اى أبا جعفر چه چيزى را مىپرستى ؟ فرمود : الله .\r\nگفت : آيا او را مىبينى ؟ فرمود : آرى ؛ نه با ديدهء چشم ظاهرى ، بلكه با ديدهء قلب به حقايق ايمان ، او با قياس شناخته نشود ، و نه با درك احساس ( پنجگانه ) ، و به مردمان شبيه نيست ، او با نشانه‌ها وصف و با دلالات شناخته گردد ، در حكم خود ستم نمىكند ، و اين همان خدايى است كه هيچ معبودى جز او نيست .\r\nراوى گويد : مرد خارجى خارج شد و مىگفت : خدا مىداند كه رسالت خود را كجا نهد ! .\r\n196 - از محمّد بن مسلم نقل است كه امام باقر عليه السّلام در صفت قديم فرمود : او واحد است و صمد و يكتا معناست ، نه معانى بسيار و مختلف ( يعنى علم و قدرت و ساير صفات خداوند عين ذاتند ) .\r\nراوى گويد گفتم : قربانت گردم گروهى از مردم عراق مىپندارند او مىشنود بوسيلهء غير آنچه مىبيند و مىبيند بوسيلهء غير آنچه مىشنود .\r\n","description":"","footnote":"","page_name":" 157 ","page_number":157},
  {"content":"\r\nفرمود : دروغ گفتند و از دين منحرف شدند ، و خدا را تشبيه كردند ، خدا شنوا و بينا است ، ميشنود به آنچه مىبيند و مىبيند به آنچه مىشنود .\r\nعرض كردم : آنان معتقدند كه خدا بينا است به همان معنايى كه آنان از بينايى تعقّل كرده و مىفهمند .\r\nفرمود : خداى برتر است ، تعقّل شود هر چيز كه به صفت مخلوق باشد و خدا چنين نيست .\r\n197 - برخى از أصحاب براى ما نقل كرده‌اند كه عمرو بن عبيد خدمت امام باقر عليه السّلام رسيده و عرض كرد : قربانت گردم ، مراد از خشم در آيهء كريمهء : « و هر كه خشم من بر او فرو آيد بىگمان هلاك شود - طه : 81 » چيست ؟\r\nفرمود : مرا عذاب و شكنجه است اى عمرو ! . و خشم تنها مختصّ مخلوقى است كه با چيزى مواجه شده و از كوره بدرش مىكند ، و به حالتى جديد تغييرش مىدهد ، پس هر كه پندارد كه خداوند در اثر خشم دستخوش خشم و رضا مىشود و از حالى به حالى ديگر مىرود او را به صفت مخلوقات وصف نموده است .\r\n198 - و از أبو الجارود نقل است كه امام باقر عليه السّلام فرمود : هر وقت برايتان حديثى\r\n","description":"","footnote":"","page_name":" 158 ","page_number":158},
  {"content":"\r\nگفتم از من بپرسيد كجاى قرآن است . سپس آن حضرت در قسمت ديگرى از كلامش فرمود : براستى رسول خدا صلَّى الله عليه و آله از قيل و قال و تباه ساختن مال و زيادى سؤال نهى فرموده .\r\nيكى پرسيد : اى زادهء رسول خدا ، اين مطلب در كجاى قرآن است ؟\r\nفرمود : در آيهء : « در بسيارى از رازگوييهاى آنان خيرى نيست مگر [ در راز گفتن 
  ] آن كس كه به [ دادن 
  ] صدقه اى يا به كارى نيك و پسنديده يا اصلاح ميان مردم فرمان دهد - نساء : 114 » ، و آيهء : « و مالهاى خود را كه خداوند وسيلهء برپا بودن زندگى شما قرار داده به كمخردان مدهيد - نساء : 5 » ، و آيهء : « از چيزهايى مپرسيد كه اگر براى شما آشكار شود شما را بد آيد و اندوهگين كند - مائده : 101 » .\r\n199 - و از حمران بن أعين نقل شده كه گفت : به امام باقر عليه السّلام عرض كردم : مراد از روح در آيهء كريمهء : « و روحى است از او - نساء : 171 » چيست ؟ فرمود : آن مخلوقى است كه خداوند از سر حكمت در آدم و عيسى عليهما السّلام آفريد .\r\n200 - و از محمّد بن مسلم نقل است كه گفت : از امام باقر عليه السّلام پرسيدم : مراد از « دميدن » در آيهء كريمهء : « و از روح خويش در او دميدم - حجر : 29 » چيست ؟\r\n","description":"","footnote":"","page_name":" 159 ","page_number":159},
  {"content":"\r\nفرمود : روح همچون ريح ( باد ) متحرّك است ، و بدين خاطر روحش نامند كه نامش از ريح ( باد ) مشتقّ است ، و چون ارواح همجنس باد مىباشند روح را از لفظ ريح بيرون آورد و آن را به خود نسبت داد زيرا كه آن را بر ساير ارواح برگزيد چنان كه نسبت به يك خانه از ميان همهء خانه‌ها فرموده « خانهء من » و نسبت به يك پيغمبر ( إبراهيم ) از ميان پيغمبران فرموده است : « خليل من » ، و نظاير اينها ( مانند : دين من ، بندهء من ، رسول من ) و همهء اينها مخلوق و ساخته شده و پديد آمده و پروريده و تحت تدبيرند .\r\n201 - و نيز از همان راوى نقل است كه گفت : در بارهء حديث مروىّ « خداوند آدم را بر سيماى خود آفريد » ( 1 ) از امام باقر عليه السّلام سؤال نمودم .\r\n\r\n","description":"","footnote":"\r\n( 1 ) مرحوم شيخ صدوق - أعلى اللَّه مقامه - در دو كتاب شريف خود : توحيد و عيون أخبار الرّضا عليه السّلام به اسناد خود از آن حضرت نقل مىكند كه شخصى پرسيد : اى زادهء رسول خدا ، مردم حديثى از پيامبر نقل مىكنند كه فرموده : « خداوند انسان را بر سيماى خود آفريد » نظر شما چيست ؟ حضرت رضا عليه السّلام فرمود : خدا بكشدشان ! قسمت أوّل حديث را حذف كرده‌اند ، ماجرا از اين قرار است كه روزى رسول خدا صلَّى اللَّه عليه و آله بر دو مردى كه به هم دشنام مىدادند عبور كرد ، شنيد يكى به ديگرى گفت : « خدا سيماى تو و هر كه شبيه تو است را قبيح و زشت گرداند ! » ، با شنيدن اين دشنام پيامبر به دو فرمود : اى بندهء خدا اين دشنام به برادر خود مگوى ، زيرا كه خداوند عزّ و جلّ حضرت آدم را بر سيماى او آفريده » - پايان خبر . پس مرجع ضمير در « صورته » حضرت آدم عليه السّلام است . ( مترجم )\r\n","page_name":" 160 ","page_number":160},
  {"content":"\r\nفرمود : آن صورتى حادث و مخلوق بود ، خداوند همان را انتخاب و بر باقى افراد صورتهاى گوناگون برگزيد ، پس آن را به نفس خود اضافه فرمود ، همچنان كه كعبه و روح را به خود اضافه كرده و فرموده : « خانهء من » و : « و دميدم در آن از روحم » .\r\n202 - عبد الرّحمن بن عبد الزّهرى گويد : زمانى كه هشام بن عبد الملك به سفر حجّ رفته بود با تكيه به دست سالم - از موالى او - داخل مسجد الحرام شد ، در آنجا امام باقر عليه السّلام نشسته بود ، سالم گفت : اى أمير مؤمنان ، اين فرد محمّد بن علىّ بن الحسين است ، هشام گفت : همان كه أهل عراق سرگشتهء اويند ؟ گفت : آرى ، هشام گفت : نزد او برو و بگو أمير المؤمنين مىپرسد : آب و خوراك مردم پيش از جدا شدن در روز قيامت چيست ؟\r\nامام باقر عليه السّلام فرمود : مردم در مكانى همچو قرص نانى پاك محشور شوند ، كه در آن رودهاى جوشانى است مىخورند و مىنوشند تا از حساب فارغ شوند .\r\nراوى گويد : هشام ديد كه آن حضرت از پس جواب برآمد ، پس گفت : الله اكبر ، نزد او رفته و بگو : مردم در آن روز كجا به خوردن و آشاميدن مىرسند ؟ !\r\n","description":"","footnote":"","page_name":" 161 ","page_number":161},
  {"content":"\r\nامام عليه السّلام در پاسخ فرمود : اينان در آتش مشغولتر از روز رستاخيز خواهند بود و با اين حال از خوردن و آشاميدن غافل نيستند كه [ دوزخيان به أهل بهشت 
  ] گويند : « از آب يا از آنچه خداوند روزيتان كرده بر ما فرو ريزيد - اعراف : 50 » ! .\r\nبا شنيدن اين پاسخ ؛ هشام خموش گشته و ديگر حرفى نزد .\r\n203 - و نقل است كه نافع بن ازرق خدمت حضرت باقر عليه السّلام رسيده و نزد او نشست و از مسائلى در حلال و حرام پرسش نمود . پس آن حضرت در ضمن سخنان خود به نافع فرمود : به اين مارقه ( خوارج ) بگو چگونه جدا شدن از أمير المؤمنين عليه السّلام را جايز دانستيد با اينكه در پرتو پيروى از او و تقرّب به خدا در يارى او ( پيش از جريان حكمين ) خونهاى خويش در ركابش ريختيد ؟ پس در پاسخ تو خواهند گفت : او در بارهء دين خدا داور قرار داد ، پس بديشان بگو : خود خداوند نيز در شريعت پيغمبرش داورى به دو مرد از بندگانش سپرده در آنجا كه ( در بارهء اختلاف ميان زن و شوهر ) فرموده : « پس داورى از كسان مرد و داورى از كسان زن برانگيزيد ، اگر آن دو ( زن و شوهر ) سازش و آشتى خواهند خداوند ميانشان سازگارى پديد آرد - نساء : 35 » ، و همچنين رسول خدا صلَّى الله عليه و آله در جريان جنگ بنى قريظه و تعيين سرنوشت آنان داورى به سعد بن معاذ داد ،\r\n","description":"","footnote":"","page_name":" 162 ","page_number":162},
  {"content":"\r\nو داورى او را خداوند امضاء فرمود . مگر نمىدانيد كه همانا أمير المؤمنين عليه السّلام به آن دو نفر دستور داد كه از روى حكم قرآن داورى كنند ، و از آن تجاوز نكنند ، و شرط فرمود كه آنچه مردان بر خلاف قرآن حكم كنند آن را ردّ كنيد ، و آنگاه كه به او گفتند : تو كسى را بر خود داور ساختى كه به زيان تو حكم كرد ؟ فرمود : من بنده اى را داور نساختم بلكه من كتاب خدا ؛ قرآن را داور كردم . پس اين خوارج كجا مىتوانند حمل به گمراهى كسى كنند كه دستور به حكم قرآن داده و فرموده : « آنچه مخالف قرآن است ردّ كنيد » جز اينكه مىخواهند در دست زدن به اين ادّعا ؛ بهتان و افترا زنند ؟\r\nنافع بن ازرق گفت : به خدا سوگند اين سخنى است كه هرگز به گوش من نخورده بود و بذهنم خطور نمىكرد و بخواست خدا سخن حقّ و درستى است .\r\n204 - و از أبو الجارود نقل است كه امام باقر عليه السّلام فرمود : اى أبا الجارود ، مردم در بارهء حسن و حسين عليهما السّلام چه عقيده اى دارند ؟ گفتم : گفتهء ما را در اينكه آن دو پسران رسول خدا صلَّى الله عليه و آله هستند قبول ندارند .\r\nفرمود : چگونه بر اين افراد احتجاج مىكنيد و برهان شما چيست ؟\r\n","description":"","footnote":"","page_name":" 163 ","page_number":163},
  {"content":"\r\nعرض كردم : به فرمايش خداوند در بارهء عيسى عليه السّلام كه فرموده : « و از فرزندان او ( إبراهيم ) داود - تا آنجا كه فرموده : كه همه از شايستگان بودند - انعام : 84 و 85 » ، و در اين آيه عيسى عليه السّلام را از فرزندان إبراهيم عليه السّلام قرار داده است ، و نيز با آيهء كريمهء : « بگو :\r\nبياييد تا ما و شما پسران خويش و زنان خويش و خودمان را بخوانيم ، آنگاه دعا و زارى كنيم و لعنت خداى را بر دروغگويان بگردانيم - آل عمران : 61 « بر آنان احتجاج مىكنيم فرمود : آنان چه اعتقادى دارند ؟\r\nگفتم : معتقدند فرزند دختر از اولاد محسوب مىشود نه از پشت و صلب .\r\nامام باقر عليه السّلام فرمود : به خدا سوگند اى أبو الجارود آيه اى از قرآن برايت بياورم كه ثابت مىكند كه آن دو بزرگوار از پشت و صلب رسول خدايند و جز كافر كسى آن را ردّ نمىكند .\r\nعرض كردم : قربانت كردم ، آن آيه كجا است ؟\r\nفرمود : آنجا كه فرموده : « بر شما حرام شده است [ ازدواج با 
  ] مادرانتان و دخترانتان\r\n","description":"","footnote":"","page_name":" 164 ","page_number":164},
  {"content":"\r\nو خواهرانتان - تا : و زنان آن پسرانتان كه از پشت شما باشند - نساء : 23 » ، پس اى أبو الجارود از ايشان بپرس آيا براى رسول خدا صلَّى الله عليه و آله حلال و جايز است كه با زنان پسرانش نكاح نمايد ؟ پس اگر گفتند : آرى ، به خدا سوگند كه دروغ گويند ، و اگر گويند : نه ، پس آن دو بزرگوار پسران رسول خدا صلَّى الله عليه و آله هستند ، و چيزى جز همان صلب و پشت موجب حرمت بر او نشده است .\r\n205 - و از أبو حمزهء ثمالى از أبو الرّبيع نقل است كه گفت : در همان سالى كه هشام بن - عبد الملك آهنگ حجّ نمود همراه با امام باقر عليه السّلام به حجّ رفتم ، و نافع از مولى عمر بن - خطَّاب ( 2 ) همراه هشام بود ، ناگاه چشم نافع در ركن خانه به امام باقر عليه السّلام افتاد كه مردم زيادى گرد او جمع شده بودند ، پس به هشام گفت : اى أمير مؤمنان اين فرد كه مردم اطرافش ازدحام كرده‌اند كيست ؟\r\n\r\n","description":"","footnote":"\r\n( 2 ) وى نافع بن سرجس از موالى عبد اللَّه بن عمر بن الخطَّاب از ديلميان بوده و تابعىّ و ساكن مدينه مىباشد ، و أهل سنّت اخبار زيادى را از او نقل كرده و بيشتر رواياتش از عبد اللَّه ابن عمر مىباشد ، و نزد اينان از ثقات بشمار مىآيد ، و او فردى ناصبى مذهب و خبيث و معاند أهل بيت عليهم السّلام مىباشد ، و از اخبار ما اين گونه ظاهر مىشود كه عقيدهء او نزديك به رأى خوارج است . ( نقل از مرآة العقول )\r\n","page_name":" 165 ","page_number":165},
  {"content":"\r\nگفت : اين فرد محمّد بن علىّ بن الحسين ( عليهم الصّلاة و السّلام ) است .\r\nنافع گفت : حتماً نزد او رفته و پرسشهايى نمايم كه جز نبيّ يا وصىّ نبىّ آن را نداند ؟\r\nهشام گفت : نزد او برو كه شايد خجلش سازى ، پس نافع با تكيه بر مردم نزد آن حضرت رسيده و مشرف بر او گفت :\r\nاى محمّد بن علىّ ، من تورات و انجيل و زبور و فرقان را خوانده‌ام ، و حلال و حرامش را مىدانم ، حال نزد تو آمده‌ام تا پرسشهايى را از تو كنم كه جوابش را جز نبىّ يا وصىّ نبىّ يا پسر نبىّ نمىداند ، پس امام باقر عليه السّلام سر مبارك خود را بالا داشته و فرمود : از هر چه مىخواهى بپرس .\r\nگفت : چند سال ميان عيسى و محمّد فاصله است ؟ فرمود : بنا به عقيدهء تو جواب دهم يا نظر خودم ؟\r\nگفت : هر دو را بگو .\r\nفرمود : بنا به نظر من پانصد سال ( 1 ) ، و به نظر تو ششصد سال است .\r\n\r\n","description":"","footnote":"\r\n( 1 ) اكثر اخبار ما در مسألهء فترت همين عدد را تصديق مىكند . ( مرآة العقول )\r\n","page_name":" 166 ","page_number":166},
  {"content":"\r\nگفت : در آيهء : « و از پيامبران ما كه پيش از تو فرستاديم بپرس : آيا جز خداى رحمان خدايانى قرار داده‌ايم كه پرستيده شوند ؟ - زخرف : 45 » محمّد صلَّى الله عليه و آله از چه كسى بايد بپرسد حال اينكه ميان او و عيسى پانصد سال فاصله است ؟ ! امام عليه السّلام با تلاوت آيهء : « پاك است آن كه بندهء خود را شبى از مسجد الحرام به مسجد الاقصى كه پيرامون آن را بركت داده‌ايم برد ، تا برخى از نشانه‌هاى خويش را به او بنماييم - إسراء : 1 » فرمود : از جمله نشانه هايى كه به محمّد صلَّى الله عليه و آله نماياند آنجا كه به بيت - المقدّس برد اين بود كه خداوند همهء انبياء و مرسلين را از ابتدا تا انتهى جمع نموده و به جبرئيل فرمود دو تا دو تا اذان و اقامه بگو ، و او در اذان خود گفت : « حيّ على خير العمل » ، سپس حضرت محمّد صلَّى الله عليه و آله جلو آمده و بر آن قوم نماز خواند ، و هنگامى كه بازگشت خداوند به دو فرمود : « و از پيامبران ما كه پيش از تو فرستاديم بپرس : آيا جز خداى رحمان خدايانى قرار داده‌ايم كه پرستيده شوند ؟ - زخرف : 45 » .\r\nپس رسول خدا فرمود : بر چه گواهى مىدهيد ؟ و چه چيز را عبادت مىكنيد ؟\r\nگفتند : شهادت مىدهيم بر يكتايى و بىشريكى الله ، و اينكه تو رسول خدايى ،\r\n","description":"","footnote":"","page_name":" 167 ","page_number":167},
  {"content":"\r\nبر اين مطلب عهد و ميثاق ما را گرفتى .\r\nنافع گفت : راست گفتى اى أبو جعفر .\r\nپرسيد : در آيهء « روزى كه زمين غير اين زمين گردد و آسمانها [ نيز غير اين آسمانها شود 
  ] - إبراهيم : 48 » زمين به چه دگرگون مىشود ؟\r\nفرمود : به نان سفيدى كه آن را مىخورند تا خداوند از حساب خلايق فارغ شود .\r\nپس نافع گفت : مردم در آن روز كجا به خوردن و آشاميدن مىرسند ؟\r\nامام عليه السّلام در پاسخ فرمود : اينان در آتش مشغولترند يا در آن وقت ؟\r\nگفت : آنان در آتش مشغول و سرگرمترند .\r\nفرمود : خداوند عزّ و جلّ فرموده : « دوزخيان به أهل بهشت گويند : از آب يا از آنچه خداوند روزيتان كرده بر ما فرو ريزيد - اعراف : 50 » ، هيچ چيز اين طايفه را مانع از خواهش نيست ، پس چون درخواست طعام كنند به ايشان طعام زقّوم بخورانند ، و چون طلب آب كنند به آنان حميم بنوشانند .\r\n","description":"","footnote":"","page_name":" 168 ","page_number":168},
  {"content":"\r\nنافع گفت : راست گفتى اى زادهء رسول خدا ، و تنها يك پرسش باقى مانده .\r\nفرمود : آن چيست ؟ گفت : بفرماييد خداوند چه زمانى بوده است ؟\r\nحضرت فرمود : واى بر تو ؛ بگو كى نبوده تا بگويم كى بوده ؟ پاك و منزّه است خدايى كه تا بوده و هست فرد و صمدى است كه نه همسرى گرفته و نه فرزندى دارد ! ! سپس نافع نزد هشام بازگشت ، نافع را گفت : چه كردى ؟ گفت : مرا واگذار و از اين كلام درگذر ، به خدا سوگند كه او داناترين مردم و بحقّ فرزند رسول خدا است .\r\n206 - و از أبان بن تغلب نقل است كه گفت : روزى طاوس يمانى با همراهش براى طواف حاضر شد كه ناگاه چشمش به امام باقر عليه السّلام افتاد كه جلويش طواف مىكند در حالى كه او عليه السّلام نوجوانى بود ، پس طاوس به همراه خود گفت : اين جوان فرد عالمى است ، پس چون از طواف فارغ شد دو ركعت نماز گزارد ، سپس نشسته و مردم دسته دسته نزد او آمدند .\r\nطاوس به دوست خود گفت : بيا نزد او رفته و پرسشى كنيم كه گمان ندارم جوابش را بداند يا نه ، پس هر دو نزد آن حضرت رفته و ضمن سلام طاوس پرسيد : اى أبو جعفر ، آيا\r\n","description":"","footnote":"","page_name":" 169 ","page_number":169},
  {"content":"\r\nمىدانى چه وقت يك سوم مردم مردند ؟\r\nفرمود : اى أبو عبد الرّحمن ، يك سوم نه ، تو مىخواستى بپرسى چه وقت يك چهارم مردم مردند ! گفت : چگونه ؟\r\nفرمود : ابتدا حضرت آدم و حوّا و قابيل و هابيل بودند ، پس قابيل دست به قتل برادرش هابيل زد و او را كشت ، در آن زمان بود كه يك چهارم مردم مردند . طاوس گفت : آرى درست گفتى .\r\nامام باقر عليه السّلام فرمود : آيا ميدانى چه بر سر قابيل آمد ؟ گفت : نه نمىدانم .\r\nفرمود : تا روز قيامت به خورشيد چسبيده و آب داغ به او مىپاشند ( 1 ) .\r\n207 - روزى عمرو بن عبيد خدمت امام باقر عليه السّلام آمد تا با پرسشى او را بيازمايد پس گفت : قربانت گردم ، مراد از « بسته » و « باز » بودن در آيهء : « آيا كسانى كه كافر شدند نديدند كه آسمانها و زمين بسته بودند پس آنها را باز گشاديم - انبياء : 21 » چيست ؟\r\n\r\n","description":"","footnote":"\r\n( 1 ) شايد دو خواهر قابيل و هابيل پيش از آن دو مرده بودند ، يا عدم ذكر دو خواهر آن دو بنا بر تقيّه باشد ، و يا اينكه جواب امام بر اساس علم سائل و بنا بر مصلحتى بوده است . ( بحار )\r\n","page_name":" 170 ","page_number":170},
  {"content":"\r\nامام عليه السّلام فرمود : آسمانها بسته بودند و هيچ بارانى نازل نمىكردند و زمين نيز بسته بود و هيچ گياهى نمىروياند ، پس آسمان شروع به باريدن نمود و زمين شروع به رويش گياه ! .\r\nعمرو بن عبيد با شنيدن اين پاسخ زبانش بند آمده و نتوانست اعتراضى بكند ، و رفت . سپس نزد آن حضرت آمده باز پرسيد :\r\nقربانت گردم بفرماييد مراد از خشم در آيهء كريمهء : « و هر كه خشم من بر او فرو آيد بىگمان هلاك شود - طه : 81 » چيست ؟\r\nحضرت فرمود : اى عمرو خشم خداوند عقاب او است ، و هر كه گمان كند كه خداوند محلّ تغيير مىباشد كافر است .\r\n208 - و از أبو حمزهء ثمالى نقل است كه گفت : حسن بصرىّ نزد امام باقر عليه السّلام آمده و گفت : خدمت شما رسيده‌ام تا آياتى از قرآن را از شما بپرسم .\r\nحضرت فرمود : مگر تو فقيه مردم بصره نيستى ؟ گفت : اين گونه مىگويند .\r\nفرمود : در بصره كسى نبود كه از او بپرسى ؟ گفت : نه ، كسى نبود .\r\n","description":"","footnote":"","page_name":" 171 ","page_number":171},
  {"content":"\r\nفرمود : پس همهء مردم بصره از تو مىپرسند ؟ گفت : آرى .\r\nفرمود : سبحان الله ! عهده دار كار عظيمى شده اى ، مطلبى از تو به من رسيده كه فكر نكنم راست باشد ؟ يا بر تو بسته‌اند ؟ گفت : چه چيزى ؟\r\nفرمود : معتقدند كه تو گفته اى : خداوند پس از خلق انسان همهء امور را به او تفويض و واگذار نموده است ، راوى گويد : حسن ساكت شده و چيزى نگفت .\r\nحضرت فرمود : فكر مىكنى آن را كه خداوند در قرآن « آمن » خوانده ، پس از اين قول ؛ ديگر گرفتار ترس و خوفى خواهد شد ؟ حسن گفت : نه ، نخواهد شد .\r\nفرمود : حال قصد دارم آيه اى از قرآن را بر تو خوانده و تو را مخاطب آن قرار دهم ، و فكر نكنم تفسير صحيحى از آن بدانى ، كه اگر آيه را بر اساس تفسير خودت عمل كنى هم خود و هم ديگران را هلاك مىكنى . گفت : آن آيه چيست ؟\r\nفرمود : آنجا كه خدا فرمايد : « و ميان آنان و آباديهايى كه در آنها بركت نهاده بوديم آباديهاى پيدا و پيوسته پديد آورديم ، و در آنها آمد و شد را به اندازه كرديم [ و گفتيم : 
  ] در آنها شبها و روزها ايمن و بىبيم رفت و آمد كنيد - سبأ : 18 » ، اى حسن شنيده‌ام كه تو در پاسخ\r\n","description":"","footnote":"","page_name":" 172 ","page_number":172},
  {"content":"\r\nأهل بصره گفته اى مراد از آن آبادى [ ايمن و بىبيم 
  ] مكَّه است ! . امام افزود : آيا بر قافلهء حاجيان راهزنى نمىكنند و مردم مكَّه در ترس و هراس نيستند و آيا مالشان را نمىبرند ؟\r\nحسن گفت : آرى .\r\nفرمود : پس چطور مىشود كه أهل مكَّه ايمن و بىبيم بيم باشند ؟ بلكه خداوند براى ما در قرآن مثالها را زده است .\r\nپس مائيم آن آباديهايى كه خداوند بركتشان بخشيده ، و اين همان فرمايش خداوند متعال است ، پس هر كه معترف به فضل ما باشد از همان جا كه فرموده نزد ما آيد ، گفته :\r\n« و ميان آنان و آباديهايى كه در آنها بركت نهاده بوديم » ، يعنى : ميان آنان و ميان شيعيانشان آباديهايى كه بركت نهاده بوديم ، « آباديهاى پيدا » ، و مراد از آباديهاى پيدا رسولان و ناقلانى هستند كه از ما به شيعيان مىرسانند ، و فقهاى شيعه به شيعيان ، و اين فراز آيه « و در آنها آمد و شد را به اندازه كرديم » و آمد و شد مثالى است براى علم ، و « در آنها شبها و روزها رفت و آمد كنيد » مثالى است براى آنچه از علم حلال و حرام ، و فرائض و احكام در شبها و روزها از ما به ايشان در گردش است ، در آن مسائل ايمن و بىبيمند هر گاه آنها را از معدنى كه امر شده‌اند از همان جا بگيرند ؛ دريافت كنند ، و « ايمن و بىبيم »\r\n","description":"","footnote":"","page_name":" 173 ","page_number":173},
  {"content":"\r\nيعنى ايمن از هر شكّ و گمراهى و انتقال از حرام به حلالى ، زيرا اينان از كسانى علم را دريافت نمودند كه فقط مجاز به همانها بودند ، زيرا اينان اهالى ميراث علم از آدم تا آخر دنيا هستند ، نسل مصطفى كه برخى از برخى ديگرند ، و گزينش به اينان نرسيد بلكه منتهى در ما شد ، مائيم آن ذرّيّه و نسل برگزيده ، نه تو و نه امثال تو اى حسن ، پس اگر هنگام ادّعايت كه أهل آن نيستى و نخواهى بود به تو گفتم : اى جاهل أهل بصره ، آن را فقط از سر علمى كه به تو داشته و از تو نزد من ظهور نموده گفتم : اى حسن مبادا معتقد به امر تفويض شوى ، زيرا خداوند از سر ضعف و سستى كار را به خلق وانگذاشته ، و از سر ظلم و ستم ؛ آدمى را بر معصيت اجبار نكرده است .\r\nو اين خبر طولانى بود كه ما به قدر نياز از آن برگرفتيم .\r\n209 - و نقل است كه سالم بر امام باقر عليه السّلام وارد شده و گفت : نزد تو آمده‌ام تا در بارهء آن مرد صحبت كنم ! .\r\nحضرت فرمود : كدام مرد ؟ گفت : علىّ بن ابى طالب . فرمود : در بارهء كدام كارش ؟\r\nگفت : در بارهء احداث و بدعتهايش ! .\r\n","description":"","footnote":"","page_name":" 174 ","page_number":174},
  {"content":"\r\nفرمود : به احاديثى كه روات از پدرانشان نقل كرده و نزد تو موجود است نيك بنگر .\r\nراوى گويد : سپس نسب اينان را بر شمرد ، و فرمود : اى سالم ، آيا اين خبر به تو رسيده كه رسول خدا صلَّى الله عليه و آله در روز خيبر سعد بن معاذ را با رايت انصار به ميدان فرستاد ولى شكست خورده بازگشت ، سپس عمر بن خطَّاب و او را با رايت مهاجرين و انصار گسيل داشت و اين بار سعد مجروح بازگشت و عمر نيز با تمام افرادش دچار ترس و هراس شد ، در اينجا بود كه پيامبر فرمود : « اين بود كار مهاجر و انصار » ، تا اينكه آن را سه بار تكرار كرد ، سپس فرمود : « فردا اين رايت را بدست كسى خواهم داد كه بىهيچ فرار و گريزى دائماً به قلب دشمن مىزند ، خدا و رسول را دوست دارد و محبوب آن دو است » ! .\r\nراوى گويد : سالم و همراهانش همگى اين مطالب را تأييد نموده و گفتند : آرى .\r\nامام باقر عليه السّلام فرمود : اى سالم ، اگر معتقد باشى كه خداوند او را دوست داشته ولى از كارى كه مىكند بىخبر باشد ؛ كافرشده اى ، و اگر بگويى كه خداوند او را دوست دارد و مىداند چه مىكند ، ديگر چه جايى براى احداث و بدعتهاى علىّ باقى مىماند ؟ ! سالم گفت : اين مطلب را دوباره برايم تكرار كن ! . آن حضرت تكرار نمود ، سالم [ پس از اينكه متوجّه خطايش شد 
  ] گفت : هفتاد سال خدا را به گمراهى مىپرستيدم ! .\r\n","description":"","footnote":"","page_name":" 175 ","page_number":175},
  {"content":"\r\n210 - از أبو بصير نقل است كه گفت : روزى مولايم امام باقر عليه السّلام ميان گروهى از دوستان و اوليايش در حرم نشسته بود ، كه ناگاه طاوس يمانىّ با جماعتى از أصحاب خود مقابل آن حضرت آمده و به امام عليه السّلام گفت :\r\nاجازهء پرسش مىدهيد ؟ فرمود : آرى بپرس . گفت : چه وقت يك سوم مردم مردند ؟\r\nفرمود : اشتباه كردى اى شيخ ، خواستى بپرسى چه وقت يك چهارم مردم مردند ؟\r\nو آن روزى بود كه قابيل هابيل را كشت ، آن روز چهار نفر بودند : آدم و حوّاء و قابيل و هابيل ، و با كشته شدن هابيل يك چهارم مردم مردند .\r\nگفت : آرى صحيح گفتى و من اشتباه كردم ، پس كداميك از اين دو ( هابيل يا قابيل ) پدر مردم است ؛ قاتل يا مقتول ؟ فرمود : هيچ كدام ، بلكه پدر مردم ؛ شيث پسر آدم عليه السّلام است .\r\nگفت : براى چه نام آدم ؛ آدم شد ؟ فرمود : زيرا طينت و گل او از اديم ( پوست ) زمين زيرين بالا آمد .\r\n","description":"","footnote":"","page_name":" 176 ","page_number":176},
  {"content":"\r\nگفت : وجه تسميهء نام حوّا چه بود ؟ فرمود : زيرا او از استخوان حىّ ( زنده اى ) - يعنى استخوان آدم - آفريده شد ( 1 ) .\r\n\r\n","description":"","footnote":"\r\n( 1 ) در كتاب شريف فقيه تأليف مرحوم شيخ صدوق روايتى از زراره نقل است كه از امام صادق عليه السّلام پرسيده شد كه گروهى عقيده دارند كه خداوند حوّا را از آخرين دندهء چپ آدم آفريد آيا همين طور است ؟ امام عليه السّلام فرمود : خداوند منزّه است و بسيار برتر از آنكه چنين كند ، آيا كسى كه به اين قائل شده مىگويد : خداوند توان آن نداشت كه حوّا را از غير دندهء آدم بيافريند ، و از اين رو راه را براى گويندگان هرزه دارى باز گذارد كه يكى بگويد : اگر از دندهء آدم بود پس او با پارهء تن خود همبستر گشته ، اينان را چه شده است ؟ خداوند ميان ما و آنان داورى كند ، آنگاه فرمود : خداوند تبارك و تعالى چون آدم را از گل بسرشت و فرشتگان را فرمان سجده داد ، خواب بر چشمان آدم افكند ، و حوّا را آفريد و وى را در پشت آدم در محلّ مهرهء كمر او قرار داد و اين بدان جهت كرد كه زن تابع مرد باشد ، پس حوّا جنبيدن آغاز كرد و از جنبش او آدم بيدار گشت ، چون از خواب برخاست حوّا را آواز دادند كه از وى دور شو - تا آخر خبر » ، و مرحوم مؤلَّف در توجيه اين مطلب گويد : « معنايش اين است كه از گل باقيماندهء دندهء چپ آدم آفريده شده » ، و مرحوم استاد علَّامهء شعرانىّ ضمن ردّ مطلب فوق ؛ همان تكذيب امام عليه السّلام از خبر را مؤيّد اعتبار دانسته و خبر را بىنياز از تأويل مىداند ، و مرحوم فيض كاشانى در كتاب وافى مىفرمايد : « شايد دندهء چپ اشاره باشد به جهتى كه بسوى عالم كون است زيرا آن ضعيفتر از جهتى است كه بسوى حقّ است و نقصان اضلاع و دنده‌هاى مردان از سوى چپ اشاره باشد به اينكه كشش آنها به سوى عالم كون و مادّه كمتر است از ميل آنان بسوى حقّ به عكس زنان ، و بعد فرموده كه اين سرّ حديث است و اهلش آن را درك مىكنند و اين منافى با تفسيرى كه شده نيست و معصوم عليه السّلام فهم آنان را از حديث تكذيب فرموده نه خود حديث را » .\r\n( از كتاب شريف فقيه ، ذيل خبر 4336 )\r\n","page_name":" 177 ","page_number":177},
  {"content":"\r\nگفت : براى چه نام ابليس ؛ ابليس شد ؟ فرمود : زيرا او از رحمت خداوند عزّ و جلّ ابلس ( نااميد ) شد و هيچ اميدى نيست .\r\nگفت : چرا نام جنّ ؛ جنّ شد ؟ فرمود : زيرا اينان پيوسته پنهان و پشت پرده بودند و ديده نمىشدند .\r\nگفت : أوّل دروغى كه گفته شد چه بود و صاحبش كه بود ؟ فرمود : او ابليس بود ، آنگاه كه گفت : « من از وى بهترم ، مرا از آتش آفريدى و او را از گل - ص : 76 » .\r\nگفت : مرا از گروهى خبر دهيد كه شهادت حقّى دادند ولى دروغگو بودند ؟\r\nفرمود : منافقين بودند وقتى به رسول خدا صلَّى الله عليه و آله گفتند : شهادت مىدهيم كه تو رسول خدايى . پس از آن خداوند اين آيه را نازل فرمود : « چون منافقان - آنان كه دل و زبانشان يكى نيست - نزد تو آيند ، گويند : گواهى مىدهيم كه هر آينه تو فرستادهء خدايى ، و خدا مىداند كه تو فرستادهء اويى ، و خدا گواهى مىدهد كه همانا منافقان دروغگويند - منافقون : 1 » .\r\nگفت : بفرماييد چيزى كه فقط يك بار پرواز نمود و ديگر حركتى نكرد ، و در قرآن ذكرش بميان آمده نامش چيست ؟\r\n","description":"","footnote":"","page_name":" 178 ","page_number":178},
  {"content":"\r\nفرمود : آن طور سينا بود كه خداوند يك بار به بالى از آن بر سر بنى اسرائيل سايه انداخت كه در آن انواع عذاب بود ، تا اينكه تورات را پذيرفتند ، و اين همان آيه است كه فرموده :\r\n« و [ باد كن 
  ] آنگاه كه كوه را بركنديم و بالاى سرشان برديم كه گويى سايبانى است و پنداشتند كه بر سرشان افتادنى است - اعراف : 171 » .\r\nگفت : آن چه رسول و فرستاده اى بود كه از جانب خدا مبعوث شد كه نه از جنّ بود و نه از انس و نه از فرشتگان ، كه خداوند نامش را در قرآن آورده ؟\r\nفرمود : كلاغ ، همانوقت كه قابيل هابيل را كشت از طرف خدا مبعوث شد تا به قابيل نشان دهد با جسد هابيل چه كند ، خداوند در اين آيه فرموده : « آنگاه خداوند كلاغى را فرستاد كه زمين را مىكاويد تا به وى بنماياند كه چگونه جسد برادرش را پنهان كند - مائده : 31 » .\r\nگفت : نام آنكه قوم خود را انذار نمود ؛ نه از جنّ بود و نه از انس و نه از فرشتگان ، چه بود ، و خداوند نيز نامش را در قرآن برده ؟\r\nفرمود : مورچه ، وقتى گفت : « اى مورچگان به خانه‌هاى خود در رويد مبادا سليمان\r\n","description":"","footnote":"","page_name":" 179 ","page_number":179},
  {"content":"\r\nو سپاهيانش پايمالتان كنند در حالى كه آگاه نباشند - نمل : 18 » .\r\nگفت : چه موجودى بود كه بر آن دروغ بسته شد ، كه نه از جنّ بود و نه از انس و نه از فرشتگان ، و نامش در قرآن آمده ؟\r\nفرمود : گرگ ، همان كه برادران يوسف بر آن دروغ بستند .\r\nگفت : چه چيزى است كه كم آن حلال ، و زيادش حرام است ، در قرآن نيز آمده ؟\r\nفرمود : نهر طالوت ، خدا فرموده : « مگر آن كه كف دستى آب برگيرد - بقره : 249 » .\r\nگفت : آن چه صلاة واجبى است كه بىوضو خوانده مىشود ، و چه روزه اى است كه نياز به امساك از خوردن و نوشيدن ندارد .\r\nفرمود : آن صلاتى كه نياز به وضو ندارد ، صلوات بر محمّد و آل او است ، و امّا روزه همان است كه [ از زبان مريم عليها السّلام 
  ] در قرآن آمده : « من براى خداى رحمان روزه اى نذر كرده‌ام ( روزهء سكوت ) و امروز با هيچ آدمى سخن نخواهم گفت - مريم : 26 » .\r\nگفت : آن چيست كه زياد و كم مىشود ، و آنكه زياد مىشود و كم نمىشود ، و از چيزى كه كم مىشود و زياد نمىشود ؟\r\n","description":"","footnote":"","page_name":" 180 ","page_number":180},
  {"content":"\r\nامام باقر عليه السّلام فرمود : آنكه زياد مىشود و كم مىشود ماه است ، و آنكه زياد مىشود و كم نمىشود دريا است ، و آنكه كم مىشود و زياد نمىشود عمر است .\r\nمؤلَّف گويد : ابتداى اين حديث به جهت فوائدى كه در آخر آن بود مكرّر شد .\r\n211 - و باسناد مذكور در قبل از امام حسن عسكرىّ عليه السّلام نقل است كه فرمود :\r\nروزى امام سجّاد عليه السّلام در جاى خود نشسته بود كه فرمود : وقتى رسول خدا صلَّى الله عليه و آله مأمور شد به تبوك رود ، دستور يافت كه علىّ را جانشين و خليفهء خود در مدينه سازد ، در مقابل علىّ عليه السّلام گفت : اى رسول خدا ، من هيچ ميل ندارم كه در هيچ موردى از ركاب شما تخلَّف كنم ، و محروم از ديدار مبارك شما گردم .\r\nرسول خدا صلَّى الله عليه و آله فرمود : اى علىّ ، آيا تو راضى و خشنود نمىشوى كه منزلت و جايگاه هارون نسبت به موسى را نزد من داشته باشى جز آنكه پس از من پيامبرى نخواهد بود ؟ ! در مدينه بمان كه اجر و پاداش آن برابر با همركابى من است ، و اجر تو برابر با اجر تمام افرادى است كه از سر يقين و مطيع با رسول خدا خارج شده‌اند ،\r\n","description":"","footnote":"","page_name":" 181 ","page_number":181},
  {"content":"\r\nو به جهت محبّتى كه به من دارى بر خداوند است كه رخسار مرا در تمامى امور به مشاهدت تو در آورد ، و جبرئيل را امر فرمايد كه موانع مشاهده را در تمام مسير از پيش روى تو بردارد و ديده ات را تيز نمايد تا به خوبى محمّد و أصحاب وى را ببينى ، بنوعى كه دلت براى اينان تنگ نشده و نياز به مكاتبه و نامه نگارى نداشته باشى .\r\nدر اينجا مردى در مجلس امام سجّاد عليه السّلام برخاسته و گفت : اى زادهء رسول خدا ، اين براى علىّ چگونه بود ؟ كه آن مخصوص انبياء است نه غير ايشان .\r\nامام زين العابدين عليه السّلام فرمود : اين معجزه اى براى محمّد رسول خدا بود نه ديگرى ، زيرا خداوند اين كار را بنا به درخواست محمّد انجام داد ، و ازدياد نور ديدهء علىّ نيز بنا به دعاى محمّد بود ، تا به آن مقام از مشاهده و ادراك رسيد .\r\nسپس امام باقر عليه السّلام به او فرمود : اى بندهء خدا ، چقدر ظلم اين امّت بر علىّ زياد است و انصافشان در حقّ او كم ؟ ! چيزى كه به ساير صحابه دادند از علىّ منع مىكنند با اينكه علىّ افضل ايشان است ، چگونه منزلتى كه براى ديگران قائل شده‌اند براى او ردّ مىكنند ؟\r\n","description":"","footnote":"","page_name":" 182 ","page_number":182},
  {"content":"\r\nيكى پرسيد : اين چگونه است اى زادهء رسول خدا ؟\r\nفرمود : زيرا شما موالات محبّين أبو بكر را مىكنيد ، و تا بوده و هست از دشمنان او اظهار برائت و بيزارى مىنماييد ، و همين رفتار را در بارهء عمر داريد ، و نيز عثمان ، ولى تا نوبت به علىّ بن ابى طالب عليه السّلام مىرسد مىگوييد : موالات محبّين او را مىكنيم ولى از دشمنانش برائت و بيزارى نمىكنيم بلكه اينان را دوست مىداريم ؟ ! اين چه توجيهى دارد ، در حالى كه رسول خدا در بارهء علىّ فرموده : « خدايا دوستان او را دوست بدار و دشمنانش را دشمن ، يارى دهندگانش را يارى فرما و آنان كه از او دست كشيده‌اند را تنها و مخذول رها فرما ! » . فكر مىكنيد خدا با دشمنانش عداوت نمىكند ؟ ! يا كسانى كه از او دست كشيده‌اند را تنها و مخذول رها نمىفرمايد ؟ ! اين منصفانه نيست ! .\r\nمطلب ديگر اينكه : ايشان به محض برخورد با مطلبى كه به دعاى رسول خدا مختصّ علىّ شده و كرامتى كه نزد خدا بدست آورده همه را انكار مىكنند ولى همان مطالب را در بارهء ديگر صحابه مىپذيرند ، چه چيزى علىّ را از ديگر صحابه ممنوع ساخته ؟ !\r\n","description":"","footnote":"","page_name":" 183 ","page_number":183},
  {"content":"\r\nمثلًا عمر بن خطَّاب ، اگر نقل شود : عمر در مدينه به منبر خطبه مىخواند كه ناگاه در خلال سخنرانى فرياد زد : اى ساريه ؛ كوه ! . اطرافيان به شگفت آمده و گفتند : اين چه مطلبى در خطبه بود ؟ پس در اتمام خطبه و نماز گفتند : منظورت از مطلب « اى ساريه ، كوه ! » چه بود ؟ ! .\r\nگفت : بدانيد كه من در حال ايراد خطبه بودم ناگاه ديده‌ام به جايى افتاد كه برادران شما در نهاوند در حال نبرد با كافرانند ، و اميرشان سعد بن ابى وقّاص است ، پس خداوند براى من تمام حجاب و پرده‌ها را گشوده و ديده‌ام را نيرو داده تا اينكه ايشان را مشاهده نمودم كه همگى در مقابل كوهى در آنجا به صف شده‌اند ، ناگاه گروهى از كافران آمدند تا ساريه ( 1 ) و ديگران را از پشت محاصره كرده و همه را بكشند ، پس فرياد كنان گفتم : اى ساريه ، كوه ! تا در پشت آن پناه گرفته و مانع محاصرهء آنان شود ، سپس به جنگ پرداخته و در آخر خداوند أهل ايمان را بر كافران چيره ساخت و سرزمينهايشان را براى آنان فتح فرمود . اين ساعت را بخاطر بسپاريد ، كه همين مطالب كه گفتم به شما خواهد رسيد .\r\n\r\n","description":"","footnote":"\r\n( 1 ) مراد سارية بن زنيم الدّئلى است ، و تمام داستان در تاريخ كامل ابن اثير ج 3 ص 42 ذيل عنوان « فتح فسا و دارابجرد » مذكور است .\r\n","page_name":" 184 ","page_number":184},
  {"content":"\r\nو ميان مدينه و نهاوند بيش از پنجاه روز راه بود .\r\nامام باقر عليه السّلام فرمود : اگر چنين داستانى براى عمر باشد ، چرا نمىشود براى علىّ نيز رخ داده باشد ، ولى چه حاصل كه اينان جماعتى بىانصاف بلكه أهل ستيزه‌اند ( 1 ) ! .\r\n212 - و از عبد الله بن سليمان نقل است كه گفت : نزد امام باقر عليه السّلام نشسته بودم كه مردى از أهل بصره بنام عثمان اعمى به آن حضرت گفت :\r\nحسن بصرىّ معتقد است افرادى كه علم را كتمان مىكنند بوى گند شكمشان أهل جهنّم را مىآزارد .\r\nفرمود : پس مؤمن آل فرعون هلاك شده ! حال اينكه قرآن او را به كتمان علم ستوده ! از زمان بعثت نوح علم پنهان و مكتوم بوده ، پس حسن بصرى به هر راهى كه خواهد برود ،\r\n\r\n","description":"","footnote":"\r\n( 1 ) بايد توجّه داشت كه اين روش بحث امام عليه السّلام ؛ جدلى است ، يعنى با استفاده از مسلَّميّات طرف ؛ اثبات سخن خود مىفرمايد ، نه تأييد مطالب خصم ، مانند كلام حضرت أمير عليه السّلام در نهج البلاغه آنجا كه به معاويه مىفرمايد مگر شما نمىگوييد قرابت و صحبت با رسول خدا صلَّى اللَّه عليه و آله ملاك انتخاب خليفه است خب من هم با آن حضرت خويشى دارم و هم از صحابه‌ام . البتّه اين اعتقاد آن حضرت نيست و اين مطلب را ملاك نمىداند ، چرا كه جانشين و خليفهء انبياء ؛ اوصيايى مىباشند كه از طرف خود خداوند معيّن مىگردند .\r\n","page_name":" 185 ","page_number":185},
  {"content":"\r\nبه خدا سوگند كه علم جز در اين خاندان يافت نشود .\r\nو پيوسته آن امام مىفرمود : بلا و آزمايش مردم بر ما سخت گران است ، اگر ايشان را بخوانيم اجابت نمىكنند ، و چون تركشان گوييم جز به ما هدايت نشوند .\r\n","description":"","footnote":"","page_name":" 186 ","page_number":186},
  {"content":"\r\n\r\n« احتجاج امام صادق عليه السّلام »\r\n« در انواع علوم دينى بر گروههايى زياد با مذاهب و عقائد مختلف »\r\n213 - نقل است كه هشام بن حكم گفت : از جمله سؤالات فرد زنديقى كه نزد امام صادق عليه السّلام بود پرسيد اين بود كه : چه دليلى بر آفرينندهء عالم وجود دارد ؟\r\nامام صادق عليه السّلام فرمود : افعال و كارهايى است كه دلالت بر صانع آن - همو كه عمل را انجام داده - مىكند . مگر وقتى به ساختمان استوار مرتفعى مىنگرى ابتدا پى به سازندهء آن - هر چند او را نديده باشى - نمىبرى ؟ .\r\nپرسيد : او چيست ؟\r\nفرمود : او چيزى است خلاف اشياء ديگر ، بكلام سابق خود بازمىگردم : او چيزى است\r\n","description":"","footnote":"","page_name":" 187 ","page_number":187},
  {"content":"\r\nكه موجب اثبات خود است ، و او چيزى به حقيقت وجود است ( 1 ) ، غير از اينكه او جسم نيست ، صورت ندارد ، حسّ نمىشود ، و ملموس نيست ، نه با حواسّ پنجگانه درك شود و نه اوهام او را دريابد ، نه گذشت زمان از او مىكاهد ، و نه زمان تغييرش مىدهد .\r\nپرسيد : ما هيچ قابل و هم و انديشه اى را نديده‌ايم جز آنكه مخلوق بوده است ؟\r\nامام صادق عليه السّلام فرمود : اگر كار همين گونه باشد كه شما قائليد ، ديگر توحيد براى ما معنايى ندارد ، زيرا ما مكلَّف نشده‌ايم به چيزى كه در وهم نايد معتقد شويم ، بلكه اعتقاد ما اين است : هر چه با حواسّ پنجگانه درك شود و همان آن را محدود سازد ، مصوّر بوده و آن مخلوق است ، و ناچار به اثبات صانع اشياء هستيم خارج از دو مورد مذموم : يكى نفى ، كه نفى همان ابطال و عدم است ، و جهت دوم تشبيه به صفات مخلوقاتى كه تركيب و تأليفشان ظاهر است ، پس هيچ چاره اى نيست جز در اثبات صانع براى وجود مصنوعات ، و اضطرار مصنوعات به ما مىفهماند كه آنها مصنوع و ساخته شده‌اند ، و اينكه صانع آنها غير آنهاست و نه مانند آنها ، زيرا شباهت به آنها در ظاهر تركيب\r\n\r\n","description":"","footnote":"\r\n( 1 ) مراد از شيئيّة در جملهء\r\n« شيء بحقيقة الشّيئيّة »\r\nيا وجود است ، يا معنى مرادف با آن ، و بر هر دو تقدير مراد يا بيان عينيّت وجود است ، يا قطع طمع سائل از انديشه در كنه خداوند متعال ، بلكه او چيزى به خلاف اشياء است . ( از بحار )\r\n","page_name":" 188 ","page_number":188},
  {"content":"\r\nو تأليف و حدوث آنها پس از آنكه نبودند پيدا شدند ، و انتقال آنها از كوچكى به بزرگى ، و سياهى به سفيدى ، و قوّت به ضعف ، و احوال موجودى كه به جهت ثبات و وجودشان نيازى به تفسير ندارد .\r\nپرسيد : تو خود او را محدود ساختى وقتى وجود او را ثابت نمودى ! .\r\nفرمود : محدودش نساختم بلكه او را اثبات نمودم ، زيرا اثبات و نفى هيچ شباهتى به هم ندارند .\r\nپرسيد : پس در آيهء : « خداى رحمان بر عرش بر آمده است - طه : 5 » چه مىفرمايد ؟\r\nامام أبو عبد الله الصّادق عليه السّلام فرمود : اين گونه خود را وصف نموده ، و نيز او آشكار از خلق بر تخت برآمده است ، بدون آنكه عرش حامل يا در بردارنده يا محلّ او باشد ، بلكه ما معتقديم كه خود او حامل و در برگيرندهء عرش است ، و استناد به اين آيهء كريمه مىكنيم كه : « كرسىّ او آسمانها و زمين را فرا گرفته است - بقره : 255 » ،\r\n","description":"","footnote":"","page_name":" 189 ","page_number":189},
  {"content":"\r\nپس هر چه بايد از عرش و كرسى ثابت كنيم كرديم ، و نيز اينكه عرش و كرسى در بردارندهء او باشند را نفى نموديم ، و اينكه خداوند عزّ و جلّ نيازمند مكانى يا چيزى از مخلوقاتش باشد ، بلكه تمام خلق و آفريدگان او محتاج و نيازمند خداوند مىباشند .\r\nپرسيد : چه فرقى است ميان اينكه دستان خود را به آسمان بالا بريد يا به زمين پايين بريد ؟\r\nامام صادق عليه السّلام فرمود : اين در علم و احاطه و قدرت او مساوى و برابر است ، ولى خداوند عزّ و جلّ اوليا و بندگانش را امر فرموده دستان خود را رو به آسمان سمت عرش بالا برند ، زيرا خداوند آن را معدن رزق قرار داده است ، پس ما مطابق با آيات قرآن و سخنان رسول خدا سخن : « دستان خود را به سمت خدا بالا بريد » را ثابت كرديم ، و اين مورد اجماع امّت است .\r\nو از ديگر پرسشهايش يكى اين بود كه : چرا جايز نيست كه خالق عالم بيش از يك نفر باشد ؟\r\nفرمود : سخن تو از دو حال خارج نيست : يا هر دو قديم باشند ؛ قوى يا ضعيف ، يا\r\n","description":"","footnote":"","page_name":" 190 ","page_number":190},
  {"content":"\r\nاينكه يكى قوى و ديگرى ضعيف ، پس اگر هر دو قوى باشند چرا يكى از آنها ديگرى را دفع نمىكند ، و خود پروردگار باشد ، و اگر فكر مىكنى يكى از آنها قوى و ديگرى ضعيف است ؛ ثابت مىشود يكى از آنها بنا بگفتهء ما ضعيف و ناتوان است ، و اگر معتقدى كه خدا دو تا است پس هر دوى آنها از هر جهت متّفق مىباشند ، يا از هر لحاظ با هم تفاوت دارند ، ولى با ديدن آفرينش منظَّم : كشتى جارى ، آمد و شد شب و روز ، خورشيد و ماه ، همه و همه دلالت بر صحّت و هماهنگى امر نموده و در نهايت اينكه مدبّر در همه يكى است و واحد .\r\n214 - و از هشام بن حكم نقل است كه گفت : روزى ابن أبى العوجاء بر امام صادق عليه السّلام وارد شد ، امام از او پرسيد :\r\nاى ابن ابى العوجاء ، آيا تو مخلوقى يا غير مخلوق ؟ گفت : مخلوق نيستم .\r\nفرمود : اگر مخلوق و مصنوع بودى چگونه بدين شكل درآمده بودى ؟\r\n","description":"","footnote":"","page_name":" 191 ","page_number":191},
  {"content":"\r\nبا شنيدن اين سخن وى مجاب شده و برخاست و رفت ( 1 ) .\r\n215 - روزى فردى زنديق بنام أبو شاكر ديصانىّ بر امام صادق عليه السّلام وارد شده و گفت : اى جعفر بن محمّد مرا به معبود و خدايم راهنمايى و دلالت كن ! .\r\nامام صادق عليه السّلام فرمود : بنشين ، در اين وقت پسر بچّه اى وارد شد كه با تخم - مرغى بازى مىكرد ، امام فرمود : اى پسر اين تخم مرغ را به من بده . آن را گرفت و فرمود :\r\nاى ديصانىّ ، اين سنگرى است پوشيده ، كه پوستى ضخيم دارد و زير آن پوسته اى نازك است ، و زير آن طلايى است روان و نقره اى آب شده ، و هيچ كدام با هم مخلوط نشده و به همان حال باقى است ، نه مصلحى از آن خارج شده تا بگويد من آن را اصلاح كردم\r\n\r\n","description":"","footnote":"\r\n( 1 ) مرحوم علَّامهء مجلسىّ در بيان اين حديث گويد : « وقتى تصديق به وجود صانع از امور ضرورى است ، امام عليه السّلام با اين سخن او را خبردار نمود كه عقل و انديشه به صورت بديهى حكم به تفاوت بين مصنوع و غير آن مىكند ، و در حالى كه تمام صفات مصنوع و مخلوق در تو آشكار و هويدا است پس چگونه ادّعا مىكنى كه مصنوع و مخلوق نيستى ؟ » . و برخى از افاضل گويند : « اين روايت براى تنبيه مصنوعيّت او نيست ، بلكه الزامى است كه ناگزير از ترجيح آن مىباشد زيرا اختيار عدم مخلوق بودن او با جواز مصنوعيّت كلامى بىدليل است » .\r\n","page_name":" 192 ","page_number":192},
  {"content":"\r\nو نه مفسدى درونش رفته تا بگويد من آن را فاسد كردم ، و معلوم نيست براى توليد نر آفريده شده يا ماده ، ناگاه ميشكافد و طاوسى رنگارنگ بيرون ميدهد ، آيا تو براى اين مدبّرى در مىيابى ؟ ! راوى گويد : ديصانىّ مدّتى سر به زير افكند و سپس گفت : گواهى دهم كه معبودى جز خداى يگانهء بىشريك نيست ، و اينكه محمّد بنده و فرستادهء اوست و تو امام و حجّت خدايى بر مردم و من از حالت پيشين توبه گزارم .\r\n216 - و از هشام بن حكم نقل است كه گفت : از امام صادق عليه السّلام راجع به اسماء خدا و اشتقاق آنها پرسيدم كه الله از چه مشتقّ است ؟\r\nفرمود : اى هشام ، الله مشتقّ از « أله » و إله مألوهى ( معبودى ) لازم دارد و نام ؛ غير صاحب نام است ، كسى كه نام را بدون صاحب نام پرستد كافر است و چيزى نپرستيده ، و هر كه نام و صاحب نام را پرستد كافر است و دو چيز پرستيده و هر كه صاحب نام را پرستد نه نام را ، اين يگانه پرستى است ، اى هشام فهميدى ؟\r\nعرض كردم : بيشتر توضيح فرماييد .\r\n","description":"","footnote":"","page_name":" 193 ","page_number":193},
  {"content":"\r\nفرمود : خدا را نود و نه نام است ، اگر هر نامى همان صاحب نام باشد بايد هر كدام از نامها معبودى باشد ، ولى خدا خود معنايى است كه اين نامها بر او دلالت كنند و همه غير خود او باشند ، اى هشام كلمهء « نان » نامى است براى خوردنى و كلمهء « آب » نامى است براى آشاميدنى و كلمهء « لباس » نامى است براى پوشيدنى ، و كلمهء « آتش » نامى است براى سوزنده ، اى هشام آيا طورى فهميدى كه بتوانى دفاع كنى و در مبارزه با دشمنان ما و كسانى كه همراه خدا چيز ديگرى پرستند پيروز شوى ، عرض كردم : آرى .\r\nفرمود : اى هشام خدايت بدان سودت دهد و استوار دارد .\r\nهشام گويد : از زمانى كه از آن مجلس برخاستم تا امروز كسى در مباحثهء توحيد بر من غلبه نكرده است .\r\n217 - و باز از هشام نقل است كه گفت : در مصر فردى زنديق مىزيست كه سخنانى از حضرت صادق عليه السّلام به او رسيده بود ، روزى به مدينه آمد تا با آن حضرت مباحثه كند ؛ وى را نيافت ، گفتند به مكَّه رفته ، آنجا آمد ، ما با آن حضرت مشغول طواف بوديم كه به آن حضرت نزديك شده و سلام كرد ، حضرت پرسيد : نامت چيست ؟ گفت :\r\nعبد الملك ( بندهء سلطان ) ، : كنيه ات ؟ : أبو عبد الله ( پدر بندهء خدا ) .\r\n","description":"","footnote":"","page_name":" 194 ","page_number":194},
  {"content":"\r\nحضرت فرمود : اين سلطانى كه تو بندهء اويى از سلاطين زمين است يا آسمان ؟ و نيز بگو :\r\nپسرت بندهء كدام خدا است ؛ خداى آسمان يا خداى زمين ، بگو ! . ولى او ساكت ماند ، باز فرمود : بگو ! ولى لب نگشود .\r\nامام فرمود : وقتى از طواف فارغ شديم نزد ما بيا . زنديق پس از پايان طواف امام عليه السّلام آمده و در مقابل آن حضرت نشست و ما نيز اطرافش بوديم .\r\nامام به دو فرمود : قبول دارى كه زمين زير و زبرى دارد ؟ گفت : آرى .\r\nفرمود : زير زمين رفته اى ؟ گفت : نه ، فرمود : پس چه ميدانى كه زير زمين چيست ؟ گفت : نميدانم ولى گمان مىكنم زير زمين چيزى نيست ! امام فرمود : گمان ؛ درماندگى است نسبت به چيزى كه به آن يقين نتوانى كرد ، سپس فرمود : به آسمان بالا رفته اى ؟ گفت : نه ، فرمود : مىدانى در آن چيست ؟ گفت : نه .\r\nفرمود : آيا به مشرق و مغرب رفته اى و پشت آن دو مكان را نظاره نموده اى ؟ گفت : نه .\r\n","description":"","footnote":"","page_name":" 195 ","page_number":195},
  {"content":"\r\nفرمود : شگفتا از تو كه نه به مشرق رسيدى و نه به مغرب ، نه به زمين فرو شدى و نه به آسمان بالا رفتى و نه از آن گذشتى تا بدانى پشت سر آسمانها چيست و با اين حال آنچه را در آنها است منكر گشتى ، مگر عاقل چيزى را كه نفهميده انكار مىكند ؟ ! ! زنديق گفت : تا حال كسى غير شما با من اين گونه سخن نگفته بود ، امام فرمود : بنا بر اين تو در اين موضوع شكّ دارى كه شايد باشد و شايد نباشد ! گفت : شايد چنين باشد . امام فرمود :\r\nاى مرد ، كسى كه نمىداند بر آنكه مىداند برهانى ندارد ، نادان را حجّتى نيست ، اى برادر مصرى از من بشنو و درياب كه ما هرگز در بارهء خدا شكّ نداريم ، مگر خورشيد و ماه و شب و روز را نمىبينى كه به افق درآيند ، و از هم سبقت بجويند ، مىروند و مىآيند و در اين عمل ناچار و مجبورند و مسيرى جز مسير خود ندارند ، اگر نيروى رفتن دارند پس چرا بر مىگردند ؟ و اگر مجبور و ناچار نيستند چرا شب روز نمىشود و روز شب نمىگردد ؟ اى برادر مصرى به خدا آنها براى هميشه به ادامهء وضع خود ناچارند .\r\n","description":"","footnote":"","page_name":" 196 ","page_number":196},
  {"content":"\r\nسپس افزود : براستى آنچه را به او گرويده‌ايد و گمان مىكنيد كه دهر است ، اگر دهر مردم را مىبرد چرا آنها را بر نمىگرداند و اگر بر ميگرداند چرا نمىبرد ؟ آيا آسمان را نمىبينى كه افراشته است و زمين نهاده شده ، بدون آنكه آسمان بر زمين بيفتد ، و چرا زمين بالاى طبقاتش سرازير نمىگردد و به آسمان نمىچسبد ! ؟ خدا كه پروردگار و مولاى زمين و آسمان است آنها را نگه داشته ! .\r\nراوى گويد : فرد زنديق بدست امام عليه السّلام ايمان آورد ، و حضرت به هشام فرمود : او را نزد خود بدار و تعليمش ده .\r\n218 - از عيسى بن يونس نقل است كه گفت : ابن أبى العوجاء از شاگردان حسن بصرى بود و از يگانه پرستى برگشت ، به او گفتند : چرا مذهب استادت را وانهادى و در وضعى درآمدى كه اصل و حقيقتى ندارد ؟ گفت : استادم يك نواخت نبود ، يك بار قائل به قدر مىشد و بار ديگر معتقد به جبر ، و من گمان ندارم بر سر عقيده اى بماند .\r\nبارى وارد مكَّه شد و هدفى جز سركشى و انكار حاجيان نداشت ، به همين جهت علما از مجالست با او اكراه داشتند ، روزى خدمت امام صادق عليه السّلام رسيده و با همفكرانش نزد آن حضرت نشسته و گفت :\r\n","description":"","footnote":"","page_name":" 197 ","page_number":197},
  {"content":"\r\nاى أبا عبد الله ، مجالس حكم امانت را دارد ، و هر كه پرسشى دارد بايد بگويد ، به من اجازه مىدهى سخن آغاز كنم ؟ حضرت فرمود : هر چه خواهى بگو .\r\nابن أبى العوجاء گفت : تا كى گرد اين خرمن مىچرخيد و به اين سنگ پناه بريد و پروردگار اين خانهء گلين را پرستيد و چون شتر رم خورده دور آن دور زنيد ، هر كه در اين كار انديشد و آن را اندازه كند داند كه اين قانون از غير حكيم است و از جز صاحب نظر ، جوابم را بگو كه تو آقا و سرور اين امرى و پدرت بنياد و نظام آن بود ! ! .\r\nفرمود : هر كه را خدا گمراه ساخته و دلش را كور نموده ؛ حقّ بر او تلخ آيد و آن را شيرين نداند ، و در نهايت شيطان دوستش شده و او را بوادى فلاكت افكنده و از آنجا خارجش نسازد ! اين خانه اى است كه خدا خلق خود را توسّط آن بپرستش واداشته تا فرمانبرى ايشان را بيازمايد و به تعظيم و زيارت آن تشويق كند ، خداوند كعبه را مركز پيغمبران و قبلهء نمازگزاران ساخته ، كعبه شعبه اى است از رضوان خدا و راهى است به آمرزش و غفران او ، آن بر استوارى كمال و بنياد عظمت برجا است ، خداوند آن را دو هزار سال پيش از دحو ( كشش ) زمين آفريده ، بنا بر اين شايسته تر فردى كه بايد از آن فرمان برد ؛\r\n","description":"","footnote":"","page_name":" 198 ","page_number":198},
  {"content":"\r\nو از آنچه ممنوع ساخته و بازداشته باز ايستاد همان كسى است كه جانها و كالبدها را آفريده است ! .\r\nابن أبى العوجاء گفت : اينها كه گفتى حواله به ناديده و غايب بود ! .\r\nحضرت فرمود : واى بر تو ! چگونه كسى كه حاضر بر خلق خود است و از رگ گردن بديشان نزديكتر است ، و كلامشان را مىشنود و اشخاصشان را بيند و بر اسرارشان واقف است ؛ ناديده و غائب است ؟\r\nابن أبى العوجاء گفت : پس او در همه جا هست ! ؟ پس اگر در آسمان باشد چگونه در زمين خواهد بود و اگر در زمين باشد در آسمان جايى ندارد ؟ ! ! امام صادق عليه السّلام فرمود : تو وصف و شرح مخلوق و آفريده اى را نمودى كه در انتقال از مكانى به مكان ديگر جايى را فراگيرد و جاى ديگر از او خالى شود و در جايى كه آمد از جايى كه بوده خبر ندارد كه چه پيش آمد كرده ، ولى خداى عظيم الشّأن و سلطان جزا بخش ، نه مكانى از او خالى است و نه جايى او را فراگيرد ، و به هيچ مكانى نزديكتر از مكان ديگر نيست .\r\n","description":"","footnote":"","page_name":" 199 ","page_number":199},
  {"content":"\r\n219 - و نقل است كه امام صادق عليه السّلام به ابن أبى العوجاء فرمود : اگر حقّ آن باشد كه تو مىگويى - هر چند كه آن نيست - ما و شما همگى رستگاريم ، و اگر حقيقت چنان باشد كه ما مىگوييم - و چنان هم هست - ما رستگاريم و تو هلاك .\r\n220 - و نيز نقل است كه ابن أبى العوجاء نزد امام صادق عليه السّلام رسيده و از حدوث عالم ( 1 ) پرسيد و امام عليه السّلام فرمود : من هيچ چيز كوچك و بزرگى را نمىبينم مگر اينكه چون چيزى مانندش به دو ضميمه شود بزرگتر شود ، و در اين مطلب زوال و نابودى ( جسم كوچك ) و انتقال به حالت دوم ( جسم بزرگ ) است ( و همين است معنى حدوث ) ، و چنانچه قديم بود هرگز دستخوش فنا و تغيير نمىگشت ، زيرا چيزى كه دستخوش فنا و تغيير مىشود رواست كه پيدا شود و از ميان برود ، پس با بودشدنش پس از نابودى داخل در حدوث شود ، و با بودنش در ازل داخل در عدم گردد ( يعنى اگر آن جرم كوچك را ازلى فرض نماييم حال معدوم است زيرا اكنون بجاى آن چيز بزرگ وجود دارد ) و هرگز صفات ازل و عدم و حدوث و قدم در يك چيز جمع نشود .\r\n\r\n","description":"","footnote":"\r\n( 1 ) در كتاب شريف كافى بجاى « حدوث عالم » « حدوث اجسام » است ، و ظاهراً مقصود همان بحث مشهور در باب حدوث و قدم ماده است كه مجادلات دامنه دار و طولانى بين دانشمندان طبيعى و اسلامى بوجود آورده است .\r\n","page_name":" 200 ","page_number":200},
  {"content":"\r\nابن أبى العوجاء گفت : فرض كن مطلب همان باشد كه شما قائليد ، ولى اگر چيزها به همان كوچكى خود باقى بمانند از چه راهى بر حدوث آنها استدلال مىكنيد ؟\r\nامام عليه السّلام فرمود : هر آينه بحث ما تنها بر اين جهان موجود است ، و اگر اين جهان را برداريم و عالم ديگرى بجاى آن گذاريم اين جهان نابود شده و همين نابود شدن و بوجود آمدن عالم ديگر خود بهترين دليل بر حدوث و تغيير است ، ولى من از همين راه كه قصد داشتى بر ما احتجاج كنى پاسخت را مىدهم ، ما معتقديم :\r\nاگر تمام اجسام كوچك به همان وضع باقى بماند ، در عالم فرض جايز است كه انضمام هر چيز كوچك به مانندش آن چيز بزرگتر مىشود ، و جايز بودن اين تغيير آن را از قدم خارج نموده و در حدوث داخل نمايد ، اى عبد الكريم غير از آن سخنى نيست .\r\n221 - و از يونس بن ظبيان نقل است كه مردى بر امام صادق عليه السّلام وارد شده و گفت : آيا خدايت را هنگام عبادت او ديده اى ؟\r\nحضرت فرمود : من چيزى را كه نديده‌ام پرستش نمىكنم .\r\n","description":"","footnote":"","page_name":" 201 ","page_number":201},
  {"content":"\r\nگفت : چگونه او را ديده اى ؟ فرمود : ديدگان هنگام نظر افكندن او را درك نمىكنند ولى دلها با حقايق ايمان او را در مىيابند . نه با احساس ( پنجگانه ) درك شود و نه با آفريده و مردم قياس ، بىهيچ تشبيهى معروف و شناخته شده است .\r\n222 - عبد الله بن سنان گويد : امام صادق عليه السّلام راجع به آيهء مباركهء : « ديدگان او را در نيابند - انعام : 103 » فرمود : مقصود [ از بصر 
  ] احاطهء فهم است ، مگر نمىبينى در اين آيه فرموده : « از پروردگارتان بصيرتها سوى شما آمد - انعام : 104 » و مقصود بينايى چشم نيست ، و نيز در ادامه فرموده : « هر كه بينا شد به سود خودش باشد » و مراد بينا شدن چشم نيست ، و فرموده : « و هر كه كور گشت به زيان خودش باشد » كه مقصود كورى چشم نيست ، همانا مراد از « ابصار » ( در * ( لا تُدْرِكُه الأَبْصارُ ) * ) تنها احاطهء وهم است ، چنان كه مىگويند : فلانى به شعر بصير است ، و : فلانى به فقه بصير است ، و : فلانى به سكَّه‌هاى نقره بصير است ، و : فلانى به جامه و لباس بصير است . خداوند عظيمتر از آن است كه با ديده و چشم ديده شود ! ! .\r\n223 - و از جمله پرسشهاى زيادى كه فرد زنديق از امام صادق عليه السّلام نمود يكى اين بود كه : چگونه مردم خدايى را كه نمىبينند مىپرستند ؟\r\n","description":"","footnote":"","page_name":" 202 ","page_number":202},
  {"content":"\r\nفرمود : دلهاى مردمان با نور ايمان او را بيند ، و عقول با بيدارى خود آن را اثبات ظاهر و عيان كند ، و ديدگان از حسن تركيب و انتظام أهل عالم و احكام تأليف و نظام عوالم ، سپس انبياء و معجزات و كتب اينان و محكماتشان ، و علماء و دانشمندان بر رؤيت عظمت و جلال حضرت حقّ اقتصار از رؤيت ذات حقّ نمودند و در استدلال متوسّل به آثار و علامات شدند .\r\nپرسيد : مگر قادر نيست خود را بنماياند تا ديده شود ، آن وقت همه او را شناخته و پس از آن بر حال يقين او را پرستش كنند ؟\r\nحضرت فرمود : مطلب محال و ناشدنى جوابى ندارد .\r\nپرسيد : از كجا انبياء و رسولان را ثابت مىكنى ؟\r\nامام صادق عليه السّلام فرمود : چون ثابت كرديم ما را خالق و صانعى است كه متعالى از ما و تمام مخلوقات مىباشد ، و حكيم است ( همه كار او از سر حكمت است ) ؛ ديگر جايز و روا نيست او را ديده يا مشاهده كنند ، و نه اينكه او را لمس كنند و در اين صورت ديگر جايى براى مباشرت و محاجّهء ميان او و خلق نمىماند ، از همين جا ثابت مىشود كه او را سفيرانى بسوى خلق و بندگان است كه ايشان مردم را به سوى مصالح\r\n","description":"","footnote":"","page_name":" 203 ","page_number":203},
  {"content":"\r\nو منافع و آنچه موجب بقايشان است سوق مىدهند ، و اگر نبود همه هلاك مىشدند ، پس آمران و ناهيان از جانب حكيم عليم در ميان مردم ثابت مىشود ، و نيز اينكه خداوند را شارحانى است و ايشان همان انبياء و برگزيدگان از خلقند ، حكيمانى كه به حكمت تربيت يافته و از جانب او مبعوث شده‌اند ، ايشان در خلق و تركيب همانند ديگر مردمانند ، و از جانب خداوند حكيم عليم ؛ با حكمت و دلائل و براهين و شواهد ؛ از قبيل زنده كردن مردگان ، و درمان كوران و جذاميان تأييد شدند ؛ پس هيچ گاه زمين از وجود حجّتى كه برخوردار از علمى كه دلالت بر صدق گفتار رسول و وجوب عدالت او مىكند خالى نمىماند .\r\nسپس فرمود : ما معتقديم كه زمين از حجّت خالى نمىماند ، و حجّت جز از پشت انبياء نيست ، و اينكه خداوند هيچ پيامبرى را جز از نسل انبياء مبعوث نكرد ، و آن بدين جهت است كه خداوند براى فرزندان آدم راه روشنى را معيّن فرمود ، و از پشت آدم نسل پاكيزه و طاهرى را خارج ساخت ، كه انبياء و رسولان از همان بودند ، ايشان افراد برگزيده و پاك جوهرند ، و در پشتهاى پاكيزه بودند و در ارحام حفظ شدند ، از عمل\r\n","description":"","footnote":"","page_name":" 204 ","page_number":204},
  {"content":"\r\nنامشروع ( زنا ) جاهليّت بدورند و از خلط نسب عارى ، زيرا خداوند ايشان را در چنان موضعى قرار داد كه از لحاظ درجه و شرافت بالاترين است ، پس هر كه خزانه دار علم الهى ؛ و امين غيب و محلّ اسرار ، و حجّت بر خلق و ترجمان و لسان خدا شد جز اين صفات را ندارد ، پس حجّت جز از نسل اين گروه نخواهد بود ، حجّت خدا با علمى كه نزد او است و از رسول به ارث برده جانشين پيامبر در ميان مردم مىشود ، اگر مردم انكارش كنند ساكت مىماند . امكاناتى كه مردم با اختلاف نظر براى بقاى خود دارند بسيار كمتر از آن چيزهايى است كه حجّتهاى الهى از علم پيامبر در دستشان مىباشد ، مردم مبتلا به رأى و قياس شدند و اگر بديشان اقرار كرده و اطاعتشان مىكردند و علم را از ايشان دريافته بودند ، عدل ظاهر شده و هر اختلاف و تشاجرى رخت بربسته و جاى خود را به حكم الهى و دستورات دينى مىداد ، و شكّ بر يقين غالب مىشد ، ولى [ افسوس 
  ] مردم به دو اقرار نكرده و رعايت حالش نيز نكردند ، و پس از وفات تمام رسولان و انبياء امّت دچار اختلاف شدند ، و دليل اختلافشان فقط و فقط مخالفت با حجّت وقت و ترك كردن او بود .\r\nفرد زنديق پرسيد : با حجّتى كه چنين صفاتى دارد تكليف چيست ؟\r\n","description":"","footnote":"","page_name":" 205 ","page_number":205},
  {"content":"\r\nفرمود : بايد به او اقتدا شود در اين صورت پيوسته خيرات يكى پس از ديگرى براى خلق از ايشان خارج شود ، اگر مبتلا به بدعت يا زياده روى يا كاستى شوند در همه حال بدادشان برسد .\r\nپرسيد : از چه « شىء » و چيزى خداوند اشياء را آفريد ؟\r\nفرمود : از هيچ شىء .\r\nپرسيد : چگونه از هيچ ؛ اشياء مىآيد و خلق مىشود ؟\r\nفرمود : تمام اشياء يا از چيزى خلق شده‌اند يا از غير شيء ، اگر از چيزى كه با آنست خلق شده باشد مسلَّماً آن قديم است ، و قديم حديث ( جديد ) نمىشود و دستخوش فنا و تغيير نيز نمىگردد ، و يك چنين چيزى يا جوهر واحد است يا رنگى واحد ، پس ديگر از كجا اين همه رنگهاى مختلف آمده ؟ ! با اينكه جوهرهاى بسيار موجود در اين عالم گوناگون است ! و اگر چيزى كه از آن درست شده زنده بوده مرگ از كجا است ؟ و از كجا زندگى آمده اگر آن چيز مرده بوده ؟ بنا بر اين بايد آن چيز از مرده و زنده ؛ قديم و ازلى بوده باشد ، زيرا از زنده مرده نمىآيد و آن پيوسته زنده است ، و نيز جايز نيست كه ميّت قديم پيوسته مرده باشد ،\r\n","description":"","footnote":"","page_name":" 206 ","page_number":206},
  {"content":"\r\nزيرا بىجان عارى از قدرت و بقا است .\r\nپرسيد : پس از كجا گفتند : اشياء ازلى هستند ؟ گفت : اين عقيدهء جماعتى است كه منكر مدبّر اشياء بوده و تكذيبكنندهء رسولان و گفتارشان و انبياء و آنچه خبر داده‌اند مىباشند ، و كتابهاى اينان را اساطير مىنامند ، و با آراء و صوابديدشان دينى براى خود ساخته‌اند ، اشياء دلالت بر حدوث خود مىكنند ، از گردش افلاك نه گانه گرفته تا تحرّك زمين و آنچه در آن است و تغييرات زمانه ، و اختلاف اوقات ، و حوادثى كه در عالم از زيادى و نقصان و مرگ و بلاء همه و همه نفس را ناچار مىسازد كه اقرار كند براى همهء اينها صانع و مدبّرى است ، مگر شيرينى را نمىبينى كه ترش مىشود ، و گوارا تلخ ، و جديد كهنه ، و همه و همه روى به تغيير و فناء دارند ؟ ! .\r\nپرسيد : پس خالق جهان پيوسته به تمام اين احداث كه ايجاد كرده قبل از آن عالم بوده ؟\r\nفرمود : پيوسته علم داشت و با علم همه را خلق كرده ( 1 ) .\r\n\r\n","description":"","footnote":"\r\n( 1 ) يك قسم از صفات خدا صفاتى است كه اضافه به غير ندارند و تنها به يك وجه ملاحظه شوند مانند حيات و بقاء ، دوم صفاتى كه اضافه به غير دارند ولى اضافهء آنها مؤخّر است مانند علم و شنيدن و ديدن ، مثلًا معنى علم خدا اين است كه آنچه در جهان هستى پيدا مىشود از امور كلَّى و جزئى با تعيين وقت و ساعت همه را خدا مىداند و اين دانستنش هم از ازل و زمانى كه او بوده و چيز ديگر نبوده با او بوده و بلكه عين ذات او بوده و بعد از اينكه اين امور واقع شد اضافهء علم به آنها پيدا مىشود ، يعنى علم بر آنها منطبق مىشود بدون كم و زياد ، و معنى عين ذات اينست كه همان چيزى كه خداست همان چيز هم علم است ( علم ما غير خود ما است و عرضى است قائم به ما بخلاف علم خدا ) ذات خدا علم و قدرت و حيات و سمع و بصر است و همان هم عليم و قادر و حىّ و سميع و بصير است و تنها مفهوم هر يك از اينها غير ديگرى است ، لذا امير المؤمنين عليه السّلام فرمايد : « كمال اخلاص بنده به خدا اين است كه صفات را از او نفى كند » ، يعنى صفات زائد بر ذات را نفى كند و آنها را عين ذات داند ، و قسم ديگر صفات فعل است و آن صفاتى است كه بحسب مصالح خلق پديد آيد و اينها بر دو قسم است : 1 - صفاتى كه اضافهء محضه است و خارج از ذات است و براى آنها معنائى غير از علم و قدرت و اراده و مشيّت نيست مانند خالقيّت و رازقيّت و تكلَّم ، 2 - صفاتى كه علاوه بر اضافه معناى ديگرى در ذات دارد ولى اضافه و مضاف إليه از آن انفكاك ندارد ، مانند مشيّت و اراده كه هيچ گاه مشى و مراد از اين دو صفت انفكاك نيابد زيرا هر چه خدا خواهد و اراده كند فوراً موجود شود ، پس اين دو صفت بدون متعلَّق آن ؛ وجود نيابند و فرق بين اين دو اين است كه اراده ؛ جزئى و مقارن است ، و مشيّت ؛ كلَّى و متقدّم ، و صفات فعل اگر چه هر يك اصلى و مبدء در ذات قديم دارند كه آن اصل صفت ذاتست و قديم صفات فعل فروعى است مترتّب بر آنها مثلًا خالقيّت و تكلَّم خدا عبارت از اين است كه ذات بارى به نحوى است كه ( اگر چه نحو ندارد ) هر چه خواهد خلق كند و با هر كه خواهد تكلَّم نمايد مىتواند امّا از نظر اينكه جهت ثبات و قدم در صفات مانند علم و قدرت دلالتش بر مجد و كمال از جهت تجدّد و حدوث بيشتر و ظاهرتر است زيرا تخلَّف و تأخّر متعلَّقات اين صفات از آنها زيانى به كمال آنها نزند ، از اين نظر اينها را صفت ذات گفتند بخلاف مثل اراده و مشيّت كه جهت تجدّد و حدوث در آنها دلالتش بر عزّت و جلال ذات ربوبى بيشتر است از اين جهت كه متعلَّقات آنها از آنها تخلَّف پيدا نكند لذا آنها را صفت فعل دانستند چون كه خطاب شارع با جمهور و تودهء مردم است . ( نقل از وافى ، مرحوم فيض كاشانىّ ، ترجمه از مرحوم مصطفوىّ ، كافى )\r\n","page_name":" 207 ","page_number":207},
  {"content":"\r\n\r\n","description":"","footnote":"","page_name":" 208 ","page_number":208},
  {"content":"\r\nپرسيد : آيا خالق مختلف است يا مؤتلف ( 1 ) .\r\nفرمود : حضرت بارى در خور اختلاف و ائتلاف نيست ، زيرا فقط متجزّى و جدا جدا اختلاف دارند ، و آنچه مؤتلف گردد متبعّض است ، و به او مختلف و مؤتلف نگويند .\r\nپرسيد : پس چگونه او خدايى واحد است ؟ فرمود : در ذات واحد است ( منحصر بفرد است ) نه واحدى همچون يك ( كه دو ندارد ) زيرا هر واحدى جز او قابل جزء شدن است ، و او تبارك و تعالى واحدى است كه نه جزء جزء شود و نه شمارش .\r\nپرسيد : پس به چه دليل خلق را آفريد ، زيرا نه بدان محتاج بود و نه به خلقشان ناچار ، و در خور اين هم نيست كه ما را از سر عبث و بيهوده خلق كرده باشد ؟\r\nفرمود : خلق را براى اظهار حكمت و جارى ساختن علم و امضاى تدبير خود آفريد .\r\nپرسيد : پس چرا به خلق اين سرا كفايت نكرده و سراى ديگرى براى ثواب و عقاب آفريد .\r\nفرمود : بىشكّ اين سراى امتحان ، و آن محلّ كسب ثواب و دريافت رحمت است ،\r\n\r\n","description":"","footnote":"\r\n( 1 ) يعنى : مركّب از اجزاى مختلف الحقيقة است يا متّفق الحقيقة .\r\n","page_name":" 209 ","page_number":209},
  {"content":"\r\nاين پر از آفات است و طبقات شهوات ، تا بندگان خود را در آن به طاعت بيازمايد ، پس سراى عمل را سراى جزا و ثواب قرار نداد .\r\nپرسيد : آيا از حكمت اوست كه براى خود دشمنى قرار دهد با اينكه پيش از آن دشمنى نداشت ، ابليس را - بنا به گفتهء تو - آفريد و بر بندگان خود مسلَّط نمود تا ايشان را به خلاف عادت او بخواند ، و به معصيت امر كند ، و به اين دشمن - به اعتقاد تو - قوّت و قدرت دهد كه با حيله به قلب اينان رسوخ نموده و همه را پس از وسوسه دستخوش ترديد در خدايشان كند ، و در دينشان دچار اشتباه سازد ، و آنقدر از معرفتشان بكاهد تا در آخر گروهى منكر ربوبيّت او شده و ديگرى را پرستش كنند ، چرا دشمنش را بر بندگان خود مسلَّط ساخت و راه اغوايشان را بر او باز نگه داشت ؟\r\nفرمود : اين دشمنى كه نام بردى نه دشمنىاش زيان رساند و نه دوستىاش فايده بخشد ، و دشمنى او از ملك خداوند هيچ نكاهد و دوستىاش در آن نيفزايد ، و تنها بايد مراقب دشمنى قدرتمند بود كه در سود و زيان مؤثّر باشد ، اگر به كشورى حمله كند آن را بگيرد و حكومت پادشاهى را نابود نمايد . امّا ابليس بنده اى است كه او را خلق فرمود تا عبادتش نموده و به يگانگى بخواند ، و خود هنگام خلق او نيك مىدانست كه او كيست\r\n","description":"","footnote":"","page_name":" 210 ","page_number":210},
  {"content":"\r\nو به چه راهى خواهد رفت ، پس پيوسته با ديگر فرشتگان او را عبادت كرد تا او را به سجدهء آدم آزمود ، ولى از روى حسد امتناع كرد ، و به جهت شقاوتى كه بر ابليس چيره شد او را لعن كرد و از صف فرشتگان خارج ساخت و ملعون و شكست خورده به زمين پايين آورد ، و به همين سبب از آن زمان به بعد دشمن آدم و اولاد او شد ، و ابليس جز وسوسه و خواندن به بيراه هيچ سلطه اى بر فرزندان آدم ندارد ، و با وجود سركشى و معصيتى كه كرد پيوسته به ربوبيّت خداوند معترف است .\r\nزنديق پرسيد : مگر سجده بر غير خداوند صحيح است ؟ فرمود : نه .\r\nپرسيد : پس چگونه فرشتگان را امر به سجدهء آدم كرد ؟\r\nفرمود : بدرستى هر كه به دستور خداوند سجده كند در اصل خدا را سجده كرده ، پس سجدهء او اگر در پى دستور حضرت حقّ باشد همان سجدهء خدا است .\r\nپرسيد : ريشه و اصل غيبگويى چيست و چگونه انسانها پيشگويى مىكنند ؟\r\nفرمود : كهانت و غيبگويى مربوط به دوران جاهليّت است ، در هر روزگارى فاصله اى زمانى ميان انبياء رخ مىدهد ، و فرد غيبگو مانند حاكمى است كه در مسائل شكّ و شبهه دعوى نزد او برند ، و او بر ايشان پيشگويى مىكند ، و اين صورتهاى مختلفى دارد كه عبارتند از :\r\n","description":"","footnote":"","page_name":" 211 ","page_number":211},
  {"content":"\r\nتيز چشمى ، تيزهوشى ، وسوسهء نفس ، و جادوى روح با پرتابى در قلب ، زيرا حوادث ظاهرى كه در زمين رخ مىدهد را شيطان بدان عالم است و همو است كه به غيبگو و كاهن مىگويد ، و او را از وقايعى كه در منازل و اطراف رخ مىدهد با خبر مىسازد .\r\nو امّا اخبار آسمانها ؛ شياطينى در آنجا سرگرم به استراق سمع مىباشند ، زيرا اخبار در آنجا پوشيده و محجوب نيست و شياطين نيز با ستارگان رجم نشوند ، و زمانى از استراق سمع منع مىشوند كه از اخبار آسمان مشكلى براى وحى پيش آيد كه بخواهند مردم را در دستورات الهى دچار شكّ و ترديد كنند ، و اين براى اثبات حجّت و نفى شبهه مىباشد . و شيطان تنها به يك كلمه از اخبار آسمان كه قرار است از جانب خدا در بارهء مردم اتّفاق بيفتد دزدكى گوش داده و آن را ربوده سپس به زمين مىآورد و به قلب كاهن مىاندازد ، پس چون اين كلمات نزد او زياد شد ، حقّ را به باطل مىآميزد ، پس هر چه به او تلقين شده همه اخبار درستى است كه از شيطان شنيده ، و هر چه خطا كند همان باطلى است كه بدان افزوده ، و از زمانى كه شياطين از گوش دادن دزدكى منع شده اند\r\n","description":"","footnote":"","page_name":" 212 ","page_number":212},
  {"content":"\r\nديگر كهانت و غيبگويى نيز ورافتاده ، و امروز شياطين تنها به غيبگوهاى خودشان اخبارى براى مردم مىگويند چه آنها كه در باره اش حرف مىزنند ، و چه آنها كه قرار است رخ دهد ، و شياطين به شياطين حوادثى كه قرار است در دور دست رخ دهد اعمّ از سارقى كه دزدى كرده ، و قاتلى كه مرتكب قتل شده ، و از غايبى كه پنهان شده ، و اينان مانند همين مردمند ، راستگو هستند و دروغگو .\r\nزنديق پرسيد : چگونه شياطين به آسمان صعود نمودند با اينكه در خلقت و سنگينى مانند همين مردمند ، حال اينكه براى سليمان بن داود عليهما السّلام ابنيه اى ساختند كه ساير مردم از ساخت آن عاجزند ؟\r\nفرمود : آنها براى حضرت سليمان غلظت يافته و سنگين شدند همانطور كه مسخّر شدند ، با اينكه آفرينشى رقيق داشته و غذايشان نسيم بود ، و دليل اين مطلب همان صعود ايشان به آسمان براى استراق سمع مىباشد ، و گر نه اين جسم سنگين كجا مىتواند جز با نردبان يا سبب ديگرى به آسمان ارتقاء يابد .\r\nزنديق پرسيد : بفرماييد اصل سحر و جادو چيست ؟ و كار جادوگر با تمام عجايبى كه در باره اش آمده چگونه است ؟\r\n","description":"","footnote":"","page_name":" 213 ","page_number":213},
  {"content":"\r\nفرمود : سحر و جادو چند گونه است : يك نوع آن مانند طبّ و پزشكى است ، همانطور كه پزشكان براى هر دارويى درمانى قرار مىدهند ، همين طور است علم جادو و سحر ، با فريب براى هر سلامتى آفتى مىسازند ، و براى هر درمان دردى ، و براى هر معنى حيله اى .\r\nو نوع ديگر سحر عبارت است از : شعبده ، تردستى ، خوارق عادات و چشم بندى .\r\nو نوع ديگر آن همان است كه دوستان شياطين از ايشان اخذ مىكنند .\r\nزنديق پرسيد : از كجا شياطين علم سحر را ياد گرفته‌اند ؟\r\nفرمود : از همان جا كه طبيبان طبّ را دريافتند ، مقدارى با تجربه و قدرى با درمان .\r\nپرسيد : نظر شما در بارهء دو فرشتهء هاروت و ماروت چيست ؟ و آنچه مردم قائلند كه اين دو به ديگران سحر مىآموختند ؟\r\nامام صادق عليه السّلام فرمود : آن دو در مكان امتحان و جاى فتنه بودند ، از تسبيحات آن دو فرشته اين بود كه : امروز اگر انسان فلان كار را انجام دهد چنين مىشود ،\r\n","description":"","footnote":"","page_name":" 214 ","page_number":214},
  {"content":"\r\nو اگر اين گونه علاج كند چنان مىشود ، در انواع سحر و جادو ، و مردم نيز آنچه از اين دو صادر مىشد را مىآموختند ، و آن دو مىگفتند : ما فقط وسيلهء فتنه و آزمايشيم ، مبادا از ما چيزى اخذ كنيد كه به شما زيان رسانده و هيچ سودتان نبخشد .\r\nپرسيد : آيا ساحر قادر است انسان را با سحر به صورت سگ يا خر يا غير درآورد ؟\r\nفرمود : عاجزتر و ناتوانتر از آن است كه بتواند آفرينش خدا را تغيير دهد ، هر كه اقدام به ابطال آنچه خدا ساخته و صورت داده نموده و آن را تغيير دهد ، چنين شخصى شريك خدا در آفرينش او است ، پس برتر است خداوند از آن ، برترى بزرگ اگر آن طور كه مىگويى ساحر بر آن قادر بود حتماً از جان خود هر ضعف پيرى و آفت و مرضى را دفع مىساخت ، و سفيدى را از سر خود دور نموده و فقر و ندارى را از ساحت خود بيرون مىكرد ، و بىشكّ از اكبر سحر و جادو سخن چينى است ، كه با آن ميان دو دوست را تفرقه مىاندازد ، و دشمنى را ميان رفقاى با صفا وارد مىكند ، و با آن خونها مىريزد ، خانه‌ها خراب مىكند ، و پرده‌ها را مىاندازد ، و فرد سخن چين بدترين كسى است كه بر روى زمين قدم نهاده . پس بهترين تعريف صحيح در بارهء سحر اين است كه آن مانند طبّ مىباشد ، ساحر كسى را جادو مىكند\r\n","description":"","footnote":"","page_name":" 215 ","page_number":215},
  {"content":"\r\nدر نتيجه از نزديكى زنان مىافتد ، پس نزد طبيب رفته و از راه ديگرى او را علاج مىكند ، پس درمان مىشود .\r\nپرسيد : چرا ميان فرزندان آدم شريف و وضيع بوجود آمده ؟ فرمود : شريف فرد پرهيزگار است و وضيع فرد گناهكار .\r\nپرسيد : مگر ميانشان فاضل و مفضول نيست ؟ فرمود : ملاك فضل ؛ تقوا و پرهيزگارى است .\r\nپرسيد : شما قائليد كه تمام اولاد آدم در ريشه برابرند و جز با تقوا بر هم فضيلتى ندارند ؟\r\nفرمود : آرى ، من معتقدم كه اصل خلقت خاك است ، و حضرت آدم پدر و حوّا مادر است ، خالق پروردگار يكتاست و همه بندهء اويند ، بىشكّ خداوند از ميان بنى آدم گروهى را برگزيد ، ميلادشان را پاكيزه داشته و اجسامشان را طاهر نمود ، و آنان را در اصلاب مردان و ارحام زنان حفظ كرد ، و تمام انبياء و رسل را از ميان همين افراد خارج نمود ، پس اين گروه پاكترين شاخه‌ها و فروع حضرت آدم مىباشند ، اين براى كارى كه مستحقّ آن شدند نبود ، بلكه خداوند در همان عالم ذر دريافته بود كه اينان او را اطاعت نموده و عبادت مىكنند و شرك نمىورزند ، پس اينان در پرتو طاعت بكرامت و منزلت\r\n","description":"","footnote":"","page_name":" 216 ","page_number":216},
  {"content":"\r\nرفيع نزد خدا رسيدند ، و شرف و فضل و حسب براى آنان است و ديگران يكسانند ، بدان هر كه رعايت تقوا نمايد خدا او را گرامى بدارد ، و هر كه اطاعت حضرت حقّ كند محبوب او شود ، و خداوند محبوب خود را به آتش عذاب نكند .\r\nپرسيد : بفرماييد چرا خداوند عزّ و جلّ تمام خلق را مطيع و موحّد نيافريد با اينكه بر اين كار قادر و توانا بود ؟\r\nفرمود : در اين صورت ثواب معنايى نداشت ، زيرا اگر فعل خلق فقط طاعت بود بهشت و جهنّمى نبود ، بلكه خداوند انسان را آفريد و او را امر به طاعت نمود و از معصيت بازداشت و با ارسال رسل احتجاج نمود و با كتابهاى آسمانى حجّت را بر آنان تمام كرد ، تا دو گروه مطيع و معصيتكار شوند : مطيعان ثواب برند و معصيتكاران عقاب شوند .\r\nپرسيد : آيا عمل نيك و بد آدمى همه و همه فعل خدا است ؟\r\nفرمود : عمل نيك از بنده نتيجهء فعل خود اوست و خداوند بدان امر فرموده ، و عمل شرّ از بنده نيز از فعل خود او مىباشد و خداوند فقط از آن بازداشته است .\r\nپرسيد : مگر فعل بنده با همان آلات و لوازمى نيست كه خدا برايش ساخته ؟\r\n","description":"","footnote":"","page_name":" 217 ","page_number":217},
  {"content":"\r\nفرمود : آرى خدا برايش ساخته ، ولى با همان آلات مىتواند عمل خير كند يا مرتكب عمل بدى شود كه حضرت حقّ آن را بازداشته .\r\nپرسيد : آيا بنده در مقابل اين دستورات مسئوليتى دارد ؟\r\nفرمود : خداوند به توان و استطاعت بندگان در اوامر و نواهى نيك واقف بوده و هست ، زيرا صفات حضرت حقّ عارى از جور و عبث و ستم و تكليف ما لا يطاق است .\r\nپرسيد : آيا بنده اى كه خدا كافرش آفريده توان ايمان را دارد ، با اينكه او را در ترك ايمان بهانهء خوبى است ؟\r\nامام صادق عليه السّلام فرمود : خداوند همهء خلق را تسليم آفريده و امر و نهى فرمود ، و كفر اسمى است كه هنگام ارتكاب به فاعلش مىرسد ، و خداوند در ابتدا هيچ بنده اى را كافر نيافريد ، و فقط وقتى كافر شود كه حجّت بر او تمام شده باشد ، در اين حال حقّ بر او عرضه مىشود و در صورت انكار كافر مىگردد .\r\nزنديق پرسيد : آيا جايز است خداوند براى بنده اى بدى و شرّ مقدّر كند و همو را - با اينكه قرار نيست خوبى كند - امر به نيكى نموده و بر همان عذابش كند ؟\r\n","description":"","footnote":"","page_name":" 218 ","page_number":218},
  {"content":"\r\nفرمود : اين مطلب در خور عدل و رأفت خداوند نيست كه براى بنده اى بدى و شرّ مقدّر نمايد و همان را از او بخواهد ، سپس بكارى وادارد كه مىداند توان اخذ و ترك آن را ندارد ، سپس خداوند بر ترك آن عمل او را عذاب كند ؟ ! ! پرسيد : چرا گروهى ثروتمند و پر روزىاند و گروهى فقير و تنگدست ؟\r\nفرمود : قصد خداوند از اين كار فقط آزمودن است ، اغنياء را به شكر ، و فقرا و درويشان را به صبر و شكيب .\r\nو دليل ديگر : عطاى الهى به بعضى با شتاب در اين سرا ، و به ديگران در روز حاجتشان عنايت شود .\r\nو دليل ديگر : خداوند تبارك و تعالى به هر كس در حدّ تحمّلش ثروت داده است ، و اگر تمام خلق ثروتمند و بىنياز بود تمام دنيا خراب و تدبير فاسد شده بود ، و تمام مردم هلاك و نابود مىشدند ، بلكه برخى را ( در اين داشتن و نداشتن ) كمككار برخى ديگر ساخت و اسباب روزى و رزقشان را در پرتو كار و صنعت قرار داد ، و اين براى دوام بقاء بهتر\r\n","description":"","footnote":"","page_name":" 219 ","page_number":219},
  {"content":"\r\nو در تدبير و فكر صحيحتر است ، سپس اغنيا را در جلب رضايت فقرا آزمود ، تمام اينها ريشه در لطف و رحمت خداوند حكيمى دارد كه تدبيرش خلل ناپذير است .\r\nپرسيد : گناه نوزاد در آن همه درد و مرضى كه به او مىرسد چيست ؛ بىآنكه مرتكب جرمى در گذشته شده باشد ؟ ! فرمود : امراض چند گونه است : يكى مرض امتحان و ديگرى مرض عقوبت ، و مرضى كه علَّت فنا مىباشد ، و تو فكر مىكنى امراض ريشه در غذا و نوشيدنيهاى بد و آلوده دارد يا بخاطر مريضى مادر اوست ، و معتقدى اگر كسى رعايت تندرستى را بكند و مراقب جسم خود باشد و نيك و بد خوراكيها را بداند بيمار نشود ، و در نهايت بدين اصل معتقد معتقدشده اى كه بيمارى و مرگ ريشه در نوع خوراك و نوشيدنى دارد ! مگر ارسطو معلَّم طبيبان و افلاطون پيشواى حكما ؛ طعم مرگ را نچشيدند ، و خود جالينوس پير و نحيف شد ولى هنگام رسيدن مرگ نتوانست جلوى آن را بگيرد ، و هيچ كدام نتوانستند جان خود را حفظ نموده و مراقب آن باشند .\r\nچه بسيار بيمارانى كه درمان بر دردشان افزوده ، و چه بسيار طبيبان عالم و آشنا بدوا\r\n","description":"","footnote":"","page_name":" 220 ","page_number":220},
  {"content":"\r\nو دارويى كه مردند ، و جاهلان به طبابت پس از ايشان دوره اى به زندگى ادامه دادند ، و نه آن را علم طبّ سود داد وقتى اجل رسيد ، و نه اين را جهل به طبّ در بقاى زندگى و تأخير اجل زيان رساند .\r\nسپس افزود : بيشتر اطبّاء معتقدند انبياء علم طبّ نمىدانستند ! ! . ما با اين افراد كه با قياس پنداشته‌اند علمى را انبياء نمىدانند چه كنيم ؛ انبيايى كه حجّتها و معتمدين خدا بر مردم و در زمين ، و خزّان علم و ورثهء حكمت حضرت حقّ و راهنمايان به سوى او و داعيان به طاعت پروردگارند ؟ ! ! .\r\nسپس من پى بردم كه مذهب بيشتر ايشان خوددارى از راه انبياء و تكذيب كتابهاى آسمانى است ، و همين مرا در بارهء افراد و علمشان بىرغبت و بىاعتنا ساخته .\r\nپرسيد : چگونه به قومى بىاعتنايى نمايى كه خود مربّى و بزرگشان هستى ؟\r\nفرمود : من وقتى در برخورد با طبيب ماهرى از او پرسشهايى مىكنم مىبينم هيچ سر رشته اى بر حدود نفس و تأليف بدن و تركيب اعضاء و مجارى اغذيه در جوارح و مخرج\r\n","description":"","footnote":"","page_name":" 221 ","page_number":221},
  {"content":"\r\nنفس و حركت زبان و مستقرّ كلام و نور ديده و انتشار ذكر و اختلاف شهوات و ريزش اشك و مجمع شنوايى و مكان عقل ، و مسكن روح و مخرج عطسه ، و برانگيختن غمها و اسباب شاديها ، و از علَّت لالى و كرى ندارد ، جز همانها همان مطالبى كه مورد پسند خودشان بوده و علَّتهايى كه ميان خود تجويز كرده‌اند .\r\nپرسيد : بفرماييد آيا خداوند شريكى در ملك و مخالفى در تدبير خود دارد ؟ فرمود : نه .\r\nپرسيد : پس اين فساد موجود در عالم چيست ؟ درندگان وحشى ، جانواران ترسناك ، حيوانات بدشكل ، كرمها و حشرات و مارها و عقربها ، و شما قائليد كه او هيچ چيز را بىعلَّت نيافريده ؛ چرا كه او أهل عبث و بيهوده كارى نيست ؟\r\nفرمود : مگر خود تو معتقد نيستى كه زهر عقرب براى درد مثانه و سنگ و شب - ادرارى مفيد است ، و بهترين پادزهر درمان با گوشت مار افعى است ، كه اگر فرد جذامى آن را با زاج ( نوشادر ) بخورد سودش دهد ، و اينكه كرم سرخ كه از زمين بدست مىآيد چيز خوبى براى درمان خوره است ؟ گفت : آرى .\r\n","description":"","footnote":"","page_name":" 222 ","page_number":222},
  {"content":"\r\nفرمود : امّا دليل خلق پشه و ساس يكى اين است كه آنها خوراك گروهى از پرندگانند ، و نيز همان را وسيله اى براى خوار شمردن يكى از جبّاران متمرّد و منكر ربوبيّت خود نمود ، خدا نيز ضعيفترين خلق خود را بر او مسلَّط ساخت تا قدرت و عظمت خود را به دو بنماياند ، و آن همان پشه اى بود كه از بينى داخل مغزش شده و او را كشت .\r\nو اين را بدان كه اگر ما در يكايك مخلوقات نظر كرده و علَّت خلق و آفريدنش را جستجو كنيم آن را خواهيم يافت و در نهايت با رسيدن به تمام معلومات بىنياز شده و برابر مىشويم ( 1 ) .\r\nپرسيد : آيا آفرينش و تدبير خداوند خدشه پذير است ؟ فرمود : نه .\r\nزنديق افزود : در بارهء آفريدن پوست ختنه گاه چه ميگوييد آيا از سر حكمت بوده يا عبث و بيهوده ؟ فرمود : بلكه از روى حكمت حضرت حقّ است .\r\nگفت : شما فعل خدا را دستخوش تغيير داده و كار خودتان را در ختنه كردن آن صحيحتر\r\n\r\n","description":"","footnote":"\r\n( 1 ) اين مطلب از موضوعات بسيار عميق در بحثهاى متداول ميان حكماى گذشته بوده كه چگونه مىشود شرّ و بدى از حكيم صادر شود ؟ و در پاسخ بدين سؤال جوابهاى گوناگونى داده شده : برخى مانند ثنويّه براى بدى خالق شرّ و براى خوبى معتقد به خالق خير شده‌اند ، و آنچه در متن از امام معصوم عليه السّلام نقل شده پاسخى متين در حلّ مشكل است .\r\n","page_name":" 223 ","page_number":223},
  {"content":"\r\nاز خلق خدا ساخته‌ايد ، و فرد ختنه نكرده را عيب مىكنند با اينكه مخلوق خدا است ، و فعل ختنه كه فعل خودتان است را مدح مىكنيد ، آيا معتقديد كه اين خطايى از جانب خدا بوده و از حكمت بدور ؟ ! ! .\r\nامام صادق عليه السّلام فرمود : اين فعل خدا حكمت است و صواب ، جز آنكه خود آن را مقرّر و واجب فرموده ، همچنان كه ناف نوزاد هنگام تولَّد به ناف مادر متّصل است ، آرى همين گونه حكيم خلق نموده و بندگان را به قطع آن امر فرموده ، كه عدم قطع براى مادر و نوزاد فساد انگيز است ، و همين طور است ناخنهاى آدمى ، امر به كوتاه كردن آن نموده ، و خود قادر بود كه از همان ابتدا نوعى خلق كند كه دراز نشود ، و به همين ترتيب آفريدن موى سر و آبخور دراز مىشود و امر به كوتاه كردن آن نموده ، و نيز گاوهايى را نر آفريده و اخته كردنشان صحيحتر است ، و در تمامى اين موارد هيچ عيبى در تقدير خدا نيست .\r\nپرسيد : مگر شما معتقد نيستيد كه خداوند فرموده : « بخوانيد مرا تا اجابت كنم شما را - غافر : 60 » ، بارها فرد گرفتار را ديده‌ايم كه دعا مىكند ولى اجابت نمىشود ، و ستمديده كمك مىخواهد و او را يارى نمىكند .\r\n","description":"","footnote":"","page_name":" 224 ","page_number":224},
  {"content":"\r\nفرمود : واى بر تو ! هر كه دعا كند اجابت شود ، امّا فرد ظالم تا وقتى كه به درگاه خدا توبه نكند دعايش مردود خواهد شد ، و امّا فرد محقّ هر وقت دعا كند مستجاب شود ، و بلا از آنجا كه خبر ندارد از او دفع مىگردد ، و در صورت عدم استجابت ؛ همان دعا موجب ذخيرهء ثواب بسيارى براى او شده كه روز نياز بدادش مىرسد ، و اگر دعاى بنده بخير او نباشد نيز مستجاب نشود ، و بر مؤمن عارف دعا در مواردى كه نمىداند صحيح است يا خطا بسى گران است ، گاهى بنده خواستار نابودى كسى شده كه هنوز زمانش بپايان نرسيده ، و خواستار بارانى شده كه هنوز وقت بارش آن نرسيده ، زيرا خداوند از همه به تدبير آنچه خود آفريده آگاهتر است ، و مانند اين بسيار است ، پس خوب در اين باره انديشه و تأمّل كن .\r\nپرسيد : اى مرد حكيم بفرماييد چرا هيچ بشرى از آسمان به زمين نمىافتد يا از زمين به آسمان صعود نمىكند ، نه راه به آسمان است و نه طريقى ، اگر آدمى در تمام روزگار فقط يك بار اين صحنه را ديده بود در اثبات ربوبيّت خداوند بهتر و در نفى شكّ و تقويت يقين نيكوتر بود ، و در علم بندگان به وجود مدبّر شايسته تر است كه ببينند بشرى به سوى او بالا مىرود و از نزد او به زمين هبوط مىنمايد ؟ ! .\r\n","description":"","footnote":"","page_name":" 225 ","page_number":225},
  {"content":"\r\nفرمود : هر تدبيرى كه در زمين مىبينى از آسمان نازل شده ، و از آن ظهور پيدا مىكند ، مگر طلوع خورشيد از آسمان نيست ، و آن براى روشنايى زمين و قوام دنيا است ، و اگر در همان آسمان مىماند همه چيز آن داغ شده و هلاك مىگشت ، و ماه نيز در آسمان طلوع مىكند ، و آن روشنايى شب است ، و بوسيلهء ماه عدد سال و ماه و روز و حساب به شمار مىآيد ، و در صورت حبس در آسمان تمام ساكنينش داغ شده و تدبير تباه مىشد ، و در آسمان ستارگانى است كه در تاريكى خشكى و دريا موجب هدايت مىشود ، و از آسمان بارانى كه موجب زندگى همه چيز است مىبارد : اعمّ از زراعت و گياهان و حيوانات ، و اگر نمىباريد زندگى از همهء خلايق ساقط مىشد ، و نيز باد اگر چند روزى نمىوزيد همه چيز تباه شده و عوض مىشد ، سپس ابر و رعد و برق و صاعقه همه و همه دليل است بر اينكه آنجا مدبّرى دارد كه همه چيز را از تدبير گذرانده و از نزد اوست كه نازل مىشود ، و گاهى با موسى كلام فرموده و مناجات كرده ، و عيسى را بالا برده در حالى كه فرشتگان از نزد او نازل مىشوند ، غير آنكه تو فقط به چيزى ايمان دارى كه رؤيت كنى ، و در همان چيزهاى ديدنى تو را بس است اگر فهم و تعقّل كنى .\r\n","description":"","footnote":"","page_name":" 226 ","page_number":226},
  {"content":"\r\nپرسيد : اگر خداوند در هر صد سال يكى از مردگان را نزد ما مردود مىكرد از او احوال گذشتگان و آيندگان را پرسيده ، و جوياى حالشان مىشديم ، و اينكه پس از مرگ چه ديدند ، و با اينان چه رفتارى شد ، تا مردم بر اساس يقين عمل كرده و هر گونه شكَّى از ميان برود و هر حقد و كينه اى از دلها زدوده شود .\r\nفرمود : اين عقيدهء كسانى است كه منكر انبياء شده و تكذيبشان كرده و كتابشان را نپذيرفته‌اند ، زيرا خداوند در كتاب خود حال مردگان ما را بر زبان انبياى خود جارى ساخته و گفته ، با اين حال چه كلامى از قول خدا و انبياء راستتر است .\r\nو جماعت زيادى از مردم پس از مرگ به دنيا بازگشته‌اند ، مانند : « أصحاب كهف » همانها كه خداوند سيصد و نه سال ايشان را ميراند ، سپس آنان را در زمان جماعتى برانگيخت كه منكر بعث و نشور بودند ، تا حجّت را بر ايشان تمام كرده و قدرت خود را بديشان بنماياند ، و اينكه بدانند : بعث و نشور حقّ است .\r\nو نيز خداوند « ارمياء » ( 1 ) نبىّ عليه السّلام ؛ همو كه به خرابه‌هاى بيت المقدّس و اطراف آن\r\n\r\n","description":"","footnote":"\r\n( 1 ) نام اين فرد مورد اختلاف است ، برخى « عزير » و برخى « خضر » و برخى مانند حديث متن او را ارمياى پيغمبر مىدانند .\r\n","page_name":" 227 ","page_number":227},
  {"content":"\r\nكه بخت النّصّر با آنان جنگيد نگريسته و گفت : « خدا چگونه اين - أهل اين ده - را پس از مردنش زنده مىكند ؟ خداوند او را صد سال ميراند - بقره : 259 » ، پس خداوند او را زنده ساخته و به اعضاى خود : چگونگى جمع شدن ، گوشت گرفتن ، و اتّصال مفاصل و رگها نگريست ؛ ايستاد و گفت : « مىدانم كه خدا بر هر چيزى تواناست - بقره : 259 » .\r\nو خداوند گروه بيشمارى كه از ترس طاعون از شهر خود گريخته بودند را براى مدّتى طولانى ميراند تا اينكه استخوانهايشان پوسيده و اجسامشان متلاشى و خاك شدند ، و خداوند در زمانى كه مايل بود قدرت خود را به مخلوقات نشان دهد رسولى به نام « حزقيل » را مبعوث فرمود ، او نيز همه را خواند بىدرنگ همهء اعضا و جوارحشان جمع شد ، و روح به اجسام بازگشت ، و مانند همان روز كه مردند ايستادند ، و بىآنكه فردى از عددشان كم شده باشد براى مدّتى طويل زندگى كردند .\r\nو بدرستى كه خداوند آن گروهى كه با موسى خارج شده و گفتند : « خداى را آشكارا به ما بنما - نساء : 153 » همه را ميراند سپس زنده گرداند .\r\nزنديق پرسيد : چرا گروهى قائل به تناسخ ارواحند و از كجا به اين مطلب معتقد\r\n","description":"","footnote":"","page_name":" 228 ","page_number":228},
  {"content":"\r\nشده‌اند ، و حجّت و برهان و دليلشان بر اين مذهب چيست ؟\r\nفرمود : معتقدين به تناسخ راه و منهاج دين را پشت سر انداخته و گمراهى را براى خود آراسته‌اند ، و نفس خود را در زمين شهوات به چرا واداشته‌اند ، و قائلند كه آسمان خالى است و خلاف آن طور كه وصف شده هيچ در آن نيست ، و اينكه مدبّر اين جهان به صورت همين مخلوقات است ، دليلشان روايت « خداوند آدم را بر صورت خود آفريد » ( 1 ) مىباشد ، نه بهشت و جهنّمى است ، و نه بعث و نشورى ، و قيامت نزد اينان همان خروج روح از قالب خود و ورود به قالب ديگر است ، اگر در قالب أوّل نيكوكار بوده به قالبى در بالاترين درجهء دنيا از نظر فضيلت و نيكويى درآيد ، و اگر در قالب ابتدايى فردى بدكار يا غير عارف بوده مطابق همان صفت به قالب حيوانى در دنيا يا جانورى قبيح المنظر در خواهد آمد ، اين جماعت قائل به نماز و روزه نيستند ، و عبادتى بيشتر از معرفت به آنكه شناخت به دو واجب است را ندارند ، و تمام شهوات دنيا براى اين گروه مباح است : از آميزش با خواهر و دختران خود گرفته تا خاله و زنان شوهردار .\r\n\r\n","description":"","footnote":"\r\n( 1 ) شرح اين مطلب در ص 160 همين مجلَّد ذيل خبر 185 گذشت .\r\n","page_name":" 229 ","page_number":229},
  {"content":"\r\nو نيز خوردن مردار ، شراب ، خون ، بر ايشان مباح است ، و تمام مذاهب از عقيدهء ايشان بيزارند ، و هر امّتى آنان را لعن كرده است ، و چون از ايشان سؤال حجّت و برهان نمايند روگردانده و گريزند ، عقيدهء اينان را تورات تكذيب كرده و فرقان لعنشان كرده است ، و با اين همه معتقدند كه خدايشان نيز از قالبى به قالب ديگر انتقال مىيابد ، و اينكه ارواح ازلى همان است كه در آدم بوده ، باز همان روح كشيده شده از يكى به ديگرى منتقل گرديد تا به روزگار ما رسيد ، پس با اين فرض كه خالق به صورت مخلوق است چگونه خالق بودن يكى از آن دو ثابت مىشود ؟ ! و نيز معتقدند : فرشتگان از اولاد آدم هستند ، هر كه به بالاترين درجهء دين برسد از جايگاه امتحان و تصفيه خارج و فرشته شده ، و در برخى موارد نصارى شبيه ايشان شده‌اند ( مانند عقيده به حلول و اينكه ارواح پس از رسيدن به كمال به اجرام فلكى متّصل مىشوند ) ، و دهريّه معتقدند : اشياء بىخالق و مدبّرند . و با اين عقيده ديگر نبايد گوشت بخورند ، زيرا تمام حيوانات از ايشان از بنى آدم مىباشد كه از صورتشان حلول نموده‌اند ، بنا بر اين خوردن گوشت خويشان و اقربا جايز نيست ! ! .\r\nفرد زنديق پرسيد : و گروهى معتقدند : خداوند ازلى است و با او طينتى موذى بوده\r\n","description":"","footnote":"","page_name":" 230 ","page_number":230},
  {"content":"\r\nكه ناگزير با آن آميخته و داخل شده ، و از همين طينت اشياء را خلق كرده ! ! .\r\nفرمود : سبحان الله و تعالى ! اين عاجزترين معبودى است كه به قدرت وصف شده ، كه قادر به رهايى از آن طينت نيست ! اگر طينت زنده است و ازلى ، پس هر دو خدايى قديمى بوده و با هم آميخته شده و عالم را از جانب خودشان تدبير كرده‌اند ، و اگر اين گونه باشد پس ديگر از كجا مرگ و فنا آمده ؟ و اگر طينت مرده و بىجان است ، ميّت را با ازلىّ قديم بقايى نيست ، و از ميّت زنده نمىآيد ، و اين مقاله و گفتار ديصانيّه است ، گروهى كه در گفتار از تمام زنادقه بدتر و در مثال از همه ضعيفتر و خوارترند ، كتابهايى را مطالعه مىكنند كه اوائل ايشان نگاشته‌اند ، در آنها الفاظى را بر ايشان آراسته‌اند كه نه اصل ثابتى دارد و نه دليل و حجّتى براى اثبات ادّعايشان ، اينها همه از سر مخالفت با خدا و رسول او ، و تكذيب چيزهايى است كه پيامبران از جانب خدا آورده‌اند .\r\nامّا گروهى كه معتقدند : جسم ظلمت است و روح نور ، و نور مرتكب بدى نمىشود و ظلمت خيرى نمىكند ، با اين حساب ديگر نبايد كسى را بر معصيت و ارتكاب حرامى و انجام\r\n","description":"","footnote":"","page_name":" 231 ","page_number":231},
  {"content":"\r\nوقاحتى ملامت و سرزنش كنند ، چون اينها همه ريشه در ظلمتى دارد كه بىاطَّلاع بوده و آن فعلش مىباشد ، و ديگر اينكه او نبايد خدايى را خوانده و نزدش تضرّع كند ، زيرا نور ربّ است ، و ربّ تضرّع به خود نمىكند و بجز خودش به ديگرى پناهنده نمىشود ، و قائلين به اين عقيده نبايد بگويند : « كار خوبى كردى اى نيكوكار » ، يا « كار بدى كردى » ، زيرا بدى از فعل ظلمت است ، و نيكوكارى از نور ، و هرگز نور به خود نمىگويد : « كار خوبى كردى اى نيكوكار » . و مطلب سومى ديگر اينجا نيست . پس ظلمت - با قياس به اعتقادشان - در فعل محكمتر و در تدبير بهتر و در اركان محكمتر از نور است ، زيرا بدن و جسم محكم است ، پس ديگر چه كسى اين خلق را به صورتى واحد و صفاتى مختلف درآورده است ؟\r\nو هر چيزى كه در ظاهر ديده مىشود ، مانند : گل و درخت و ميوه و پرندگان و جانوران هر كدام مىتواند خدايى باشد ، سپس نور را در حصر خود حبس كرده‌اند با اينكه دولت و اقبال با او است ، و اينكه ادّعا كرده‌اند « عاقبت در آينده با نور است » در حدّ يك ادّعا است ، و سزاوار است كه بنا به قياس گفتار خودشان كه نور فعلى ندارد گفت كه نور اسير بوده و هيچ سلطانى ندارد ، فعل و تدبيرى ندارد ، اگر نور با ظلمت ( تاريكى ) تدبير دارد پس ديگر اسير نيست بلكه آزاد است و عزيز ، و اگر آن گونه نيست\r\n","description":"","footnote":"","page_name":" 232 ","page_number":232},
  {"content":"\r\nپس اسير دست ظلمت است ، زيرا در اين عالم احسان و خيرى با فساد و شرّى ظاهر مىشود ، پس اين مطلب دليل است بر اينكه ظلمت خير را دوست داشته و آن را انجام مىدهد ، همانطور كه بدى و انجام آن را نيكو مىدارد ، پس اگر بگويند اين امر محال است نه نورى مىماند و نه ظلمتى ، و ادّعايشان باطل مىشود ، و كار بدان جا مرجوع مىشود كه خداوند واحد است و جز آن باطل است ، پس اين همان عقيدهء مانى زنديق و أصحاب او بود .\r\nو امّا عقيدهء كسانى كه قائلند : ميان نور و ظلمت حكم و داورى است ، ناگزير از اين است كه آن سومى بزرگتر از آن دو باشد ، زيرا جز فرد مغلوب يا جاهل يا مظلوم نياز به حاكم و داور ندارد ، و اين عقيدهء مانويّه است و حكايت حالشان بدرازا مىكشد .\r\nزنديق پرسيد : پس حكايت مانى چيست ؟\r\nفرمود : فردى محقّق بود كه مجموع عقايدش را از مجوس و دين مسيح گرفته بود ، هر چند هر دو ملَّت به خطا رفته و نتوانستند به يك مذهب واحد برسند ، و مانى معتقد است كه جهان از تدبير دو خدا شكل گرفته ، خداى نور و خداى ظلمت ، و اينكه نور در حصارى از\r\n","description":"","footnote":"","page_name":" 233 ","page_number":233},
  {"content":"\r\nظلمت است - بنا بر آنچه از او بما رسيده - ، اين عقيده مورد تكذيب نصارى و پذيرش مجوس قرار گرفت .\r\nپرسيد : از مجوس بفرماييد كه آيا خداوند بر ايشان پيامبرى مبعوث فرمود ؟ زيرا من در ايشان كتابى محكم و مواعظى رسا و مثالهايى شافى يافته‌ام ، و نيز آنان به ثواب و عقاب معتقد و برخوردار از دستوراتى دينى بوده و همه آن را رعايت مىكنند .\r\nفرمود : هيچ امّتى نيست مگر اينكه در ميانشان انذار دهنده اى بوده ، و در ميان مجوس نيز پيامبرى با كتاب مبعوث شده ، ولى هر دو مورد انكار قوم واقع شدند .\r\nپرسيد : او كه بود ؛ زيرا مردم فكر مىكنند او خالد بن سنان بوده ؟\r\nفرمود : خالد ؛ عربى بدوى بوده ، نه پيامبر ، و اين چيزى است كه مردم مىگويند .\r\nپرسيد : آيا زردشت بوده ؟\r\nفرمود : زردشت با زمزمه ( كلامى نامفهوم و دور از ذهن و مخالف حقّ ) نزد ايشان آمد و ادّعاى نبوّت كرد ، گروهى به دو ايمان آورد ، و گروهى منكرش شده و او را از شهر رانده و بيرون كردند و در همان جا خوراك درندگان صحرا شد .\r\n","description":"","footnote":"","page_name":" 234 ","page_number":234},
  {"content":"\r\nپرسيد : بفرماييد آيا در تمام دهر مجوس به حقّ نزديكتر بوده يا عرب ؟ .\r\nفرمود : عرب ( 1 ) در زمان جاهليّت به دين حنيفى نزديكتر بود تا مجوس ، زيرا مجوس به تمام انبياء كافر و منكر كتب ايشان بود ، و هيچ اعتقادى به براهين اينان نداشته و از سنّتها و آثارشان نيز پيروى نكردند ، و نيز كيخسرو پادشاه مجوس در دهر أوّل سيصد نفر از انبياء را بقتل رساند ، و مجوس پس از جنايت غسل نمىكرد ، و عرب از آن غسل مىكرد ، و اين عمل از پاكترين قوانين حنيفيّه است ، مجوس ختنه نمىكرد و عرب انجام مىداد ، و آن از سنّتهاى انبياء مىباشد ، و اوّلين فردى كه ختنه كرد حضرت إبراهيم خليل الله بود ، و مجوس مردگان خود را غسل نمىداد و كفن نمىكرد ، ولى عرب همه را رعايت مىكرد ، مجوس را عادت بر اين بود كه مردگان خود را به صحرا و بيابان مىانداخت ، ولى عرب در قبر مدفون ساخته و به خاك مىسپرد ، و اين همان شيوه و سنّت انبياء بود ، زيرا نخستين فردى كه برايش قبرى حفر شد حضرت آدم أبو البشر بود كه به خاك سپرده شد ، و مجوس نزديكى با مادران و نكاح با دختران و خواهران را جايز مىدانست و عرب همهء آنها را تحريم كرده بود\r\n\r\n","description":"","footnote":"\r\n( 1 ) ظاهراً مراد گروهى از مردم عرب است كه به دين حنيف رفتار مىكردند .\r\n","page_name":" 235 ","page_number":235},
  {"content":"\r\nمجوس منكر خانهء خدا بوده و نامش را خانهء شيطان گذارده ، و عرب آهنگ آن كرده و تعظيمش مىكرد و مىگفت : « خانهء پروردگار ما » ، و به كتب تورات و انجيل معتقد بود و از أهل كتاب پرسش نموده و از همانها مىگرفت ، و قوم عرب در همهء اسباب از مجوس به دين حنيف نزديكترند .\r\nزنديق گفت : دليل مجوس در نزديكى با خواهر همان سنّت حضرت آدم است .\r\nفرمود : دليلشان در نزديكى دختر و مادر خودشان چيست با اينكه خود حضرت آدم آن را تحريم نموده ، و نيز نوح و إبراهيم و موسى و عيسى و ساير انبياء ، و هر آنچه از جانب خدا آمده ؟ ! .\r\nپرسيد : براى چه خداوند شراب را حرام كرد كه لذّتى بالاتر از آن نيست ؟\r\nفرمود : آن را ممنوع كرد چون أمّ الخبائث است ، و رأس هر بدى ، زيرا بر شارب خمر ( مست ) لحظه اى مىآيد كه عقل از او گرفته شده و خدايش را نمىشناسد ، و دست خود به هر معصيت و گناه آلوده مىسازد حتّى از هتك حرمت محارم را نيز ابايى ندارد ، و زمام و مهار فرد مست بدست شيطان است ، اگر او را فرمان به سجدهء بتها نمايد همان كند ،\r\n","description":"","footnote":"","page_name":" 236 ","page_number":236},
  {"content":"\r\nو هر كجا كه او را بكشد اطاعت مىكند .\r\nپرسيد : چرا خداوند خون ريخته شده را حرام ساخت ؟\r\nفرمود : زيرا قساوت مىآورد و رحم را از قلب مىگيرد ، و بدن را عفونى و رنگ را تغيير مىدهد ، و بالاترين علَّت در مرض جذام همان خوردن خون است .\r\nپرسيد : خوردن غدّه چه ؟ فرمود : آن نيز موجب جذام است .\r\nپرسيد : مردار را چرا حرام كرد ؟ فرمود : به جهت تفاوت حيوان ذبح شده بنام الله با مردار است ، و خون در مردار جمود يافته و به بدن باز مىگردد ، و همان گوشت را سنگين و غير لذيذ مىكند زيرا گوشت با خون آميخته است .\r\nپرسيد : ماهى مرده روى آب براى چه تحريم شده ؟ فرمود : حلال شدن ماهى اين است كه زنده از آب خارج شده تا بميرد ، زيرا ماهى و ملخ دريايى خون [ جهنده 
  ] ندارند .\r\nپرسيد : چرا زنا را حرام كرد ؟\r\nفرمود : زيرا رهاوردى جز فساد و بهم خوردن مواريث و قطع نسب ندارد ،\r\n","description":"","footnote":"","page_name":" 237 ","page_number":237},
  {"content":"\r\nدر آن هيچ زنى نمىداند چه كسى او را باردار كرده ، و نه فرزند مىداند پدرش كيست ، در نتيجه عارى از قوم و خويشى خواهد بود .\r\nپرسيد : چرا لواط را حرام كرده ؟ فرمود : اگر نزديكى با پسران آزاد بود ديگر مردها توجّهى به زنان نمىكردند و نسل بريده مىشد و خلقت زنان عبث مىماند و در اين جواز ( لواط ) فسادى بزرگ نهفته است .\r\nپرسيد : چرا نزديكى با حيوانات را حرام كرد ؟\r\nفرمود : براى آدمى زشت است كه آب خود را در موجودى غير شكل خود قرار دهد ، و چنانچه اين عمل را جايز كرده بود هر مردى يك اتان ( ماچه الاغ ) مىگرفت هم سوارش مىشد و هم با آن نزديكى مىكرد ، و اين فساد بسيارى در برداشت ، پس سوار شدن پشت آن را حلال و نزديكى را حرام ساخت ، و براى مردان زنان را خلق فرمود تا نزد ايشان أنس گرفته و آرام گيرند ، تا همانها موضع [ دفع 
  ] شهوت و مادر فرزندانشان باشند ! ! .\r\nپرسيد : علَّت غسل جنابت چيست ؛ كه با حلال نزديكى كرده و حلال ؛ ناپاكى ندارد ؟\r\n","description":"","footnote":"","page_name":" 238 ","page_number":238},
  {"content":"\r\nفرمود : جنابت همانند حيض است ، زيرا نطفه همان خون غير مستحكم است و نزديكى توأم با حركتى شديد و شهوتى غالب است ، و پس از فراغ از آن بدن آرام گرفته و مرد بوى بدى از بدن خود استشمام مىكند ، و غسل به همين خاطر واجب شده ، و غسل جنابت امانتى است از خداوند كه براى آزمون به بندگان سپرده است .\r\nپرسيد : اى حكيم نظر شما در بارهء كسانى كه معتقدند اين تدبيرى كه در عالم ظاهر شده همان تدبير ستارگان هفتگانه است چيست ؟\r\nفرمود : نياز به دليلى دارند ، كه اين عالم اكبر و عالم اصغر از تدبير همان ستارگان هفتگانه اى است كه در فلك شناور است ، و بىهيچ مشكلى پيوسته هر جا مىچرخد ستارها نيز با آن در چرخشند ، و بىتوقّف سير مىكنند .\r\nسپس فرمود : هر كدام از ستاره‌ها موكَّلى مدبّر دارد ؛ همچون بندگان امركننده و بازدارنده ، و اگر ستارگان قديم و ازلى بودند از حالى به حال ديگر تغيير نمىكردند .\r\nپرسيد : كسانى كه معتقد به طبايع هستند چه ( 1 ) ؟\r\n\r\n","description":"","footnote":"\r\n( 1 ) يعنى : كسانى كه معتقدند همهء موجودات از طبايع چهارگانهء : حرارت و سرما و رطوبت و يبوست ساخته شده‌اند ، و هيچ اعتقادى به خالق جز اينها نيستند .\r\n","page_name":" 239 ","page_number":239},
  {"content":"\r\nفرمود : اينان قدرى مذهبند ، و اين عقيدهء انسانى است كه مالك بقاى خود نيست ، و نه صرف حوادث و تغييرات شبانه روز ، نه قادر به دفع پيرى است و نه دافع أجل ، [ چنين موجودى 
  ] از خلقت خود چه مىداند ؟ ! ! پرسيد : مرا آگاه فرماييد نسبت به جماعتى كه قائلند . مخلوقات پيوسته در حال توالد و تناسل بوده و گروهى آمده و گروهى مىروند ، امراض و اعراض و آفات متعدّد موجب فناى ايشان شده ، و آخر از أوّل ايشان خبر مىدهد ، و آينده از گذشته اشان خبر مىدهد ، و هر عصر از روزگار خود . اينان خلق را همچون درخت و گياه پنداشته‌اند كه در هر دوره فردى حكمى و داناى به مصالح مردم از ميانشان خارج مىشود ، كه در گردآورى كلام استاد است ، و همو كتابى را ساخته و پرداخته كرده و با تيزهوشى مىآرايد ، و با حكمت آن را نيكو داشته و همان را حاجز و مانع مردم قرار مىدهد ، كتابى كه به خير فرمان و بر آن تشويق مىكند ، و از بدى و فساد بازداشته و مانع مىگردد ، تا مردم به نزاع نيفتاده و همديگر را نكشند ؟\r\n","description":"","footnote":"","page_name":" 240 ","page_number":240},
  {"content":"\r\nفرمود : واى بر تو ، موجودى كه ديروز از بطن مادر خارج شده و فردا از دنيا سفر مىكند ، نه علم از گذشته دارد و نه آينده ( از كجا اينها را پرداخته و اين تنها كار انبياء است ) ! بعد اينكه آدمى از دو حال خارج نيست : يا خالق است يا مخلوق ، مگر او موجود نيست ؟ ! پس آنچه هيچ نيست قادر به خلق ديگرى نيست كه آن هم چيزى نيست ، و نيز آنكه نبوده و شده ، مىپرسد و نمىداند آغاز چنين شخصى چگونه بوده ؟ و اگر او ازلى بود و حوادث در او اثر نمىكرد - كه ازلى دستخوش تغيير ايّام قرار نمىگيرد - و فناء هم در او راهى ندارد ، همچنان كه ما هيچ ساختمان بىسازنده اى را نديديم ، و نه اثرى بىمؤثّر ، و نه مجموعه اى بىمؤلَّف ، پس هر كه پندارد خالق او پدرش مىباشد ، بايد پرسيد : چه كسى پدرش را آفريده ؟ و اگر پدر خالق فرزند بود ؛ آفرينش و صورتگرى او با شهوت و محبّت بوده ، و مالك حيات ؛ او است و حكم خود را در آن جارى مىساخت ، ولى در حال بيمارى كارى از دستش ساخته نيست ، و در صورت مرگ قادر به مرجوع كردن فرزند نيست ! ! . بدرستى كسى كه قادر به آفريدن خلقى است و روحى در جان آن مىدمد تا بر دو پاى خود هماهنگ راه رود همان قادر بر دفع فساد از او خواهد بود .\r\n","description":"","footnote":"","page_name":" 241 ","page_number":241},
  {"content":"\r\nپرسيد : در بارهء علم ستارگان نظر شما چيست ؟\r\nفرمود : علمى است با منافع اندك ، و زيان بسيار ، زيرا به دفع تقدير شده نيست و از محذور آن نمىشود پرهيز كرد ، اگر خبر از بلايى دهد تحرّز از قضا او را نجات نمىدهد ، و اگر از خيرى خبر دهد قادر به تعجيل آن نشود ، و اگر گرفتار مشكلى شود قادر به تغيير آن نيست ، و منجّم با علم خود با خدا مخالفت مىكند ، مىپندارد مىتواند قضاى حتمى را از خلق خدا بازگرداند ! ! .\r\nپرسيد : رسول افضل است يا فرشتهء پيامبر به او ؟\r\nفرمود : بلكه رسول افضل است .\r\nپرسيد : پس دليل فرشتگان موكَّل بر بندگان چيست ، كه سود و زيان ايشان را مىنويسند ، در حالى كه خداوند ، عالم به سرّ و نهان است ؟ ! فرمود : در اين كار بنده و اسيرشان نموده و شاهدانى بر خلق خود قرارشان داده ، تا بندگان در پرتو ملازمت اينان بيشتر مواظب طاعت خدا ، و پرهيز از معصيت باشند ، و چه بسيار بندگانى كه قصد گناهى مىكنند و با توجّه به آن دو دست كشيده و مىگويند :\r\n","description":"","footnote":"","page_name":" 242 ","page_number":242},
  {"content":"\r\n« خدايم مرا مىبيند و دو نگهبانم بر آن شاهدند » ، و بىشكّ خداوند از سر رأفت و لطف خود نيز اينان را بر بندگان گمارده ، تا از آدمى مردهء شيطان و جانوران زمينى و آفتهاى بسيارى كه نمىبينند - به اذن خداوند - دور كنند - تا امر خدايى ( مرگ ) برسد .\r\nپرسيد : پس آيا مردمان را براى رحمت آفريد يا عذاب ؟\r\nفرمود : براى رحمت ، و پيش از خلقت مىدانسته كه گروهى از ايشان به جهت اعمال زشت و انكارشان رهسپار عذاب او خواهند شد .\r\nپرسيد : گيريم عذاب منكرين مستوجب عذاب ؛ صحيح باشد ، چرا يكتا پرستان و عارفان را عذاب مىكند ؟ ! فرمود : منكرين خدايى خود را گرفتار عذابى ابدى مىسازد ، و معترفان ( موحّدان و عارفان ) خود را بخاطر سرپيچى از واجبات عذاب مىكند ، سپس از آن عذاب خارج مىشوند ، و پروردگارت به هيچ كس ستم نمىكند .\r\nپرسيد : آيا ميان كفر و ايمان منزلت و جايگاهى است ؟ فرمود : نه .\r\n","description":"","footnote":"","page_name":" 243 ","page_number":243},
  {"content":"\r\nپرسيد : پس ايمان و كفر چيست ؟ فرمود : ايمان ؛ تصديق پروردگار در آنچه از عظمت خدا از او در ظاهر و نهان است مىباشد ، و كفر انكار است و جحود .\r\nپرسيد : شرك و شكّ چيست ؟ فرمود : شرك ؛ چسباندن كسى است به واحدى كه هيچ همانندى ندارد ، و شكّ ؛ عدم اعتقاد قلبى به چيزى است .\r\nپرسيد : آيا مىشود عالم ؛ جاهل باشد ؟ فرمود : عالم است بدان چه مىداند ، و جاهل است به چيزى كه نمىداند .\r\nپرسيد : پس سعادت و شقاوت چيست ؟ فرمود : سعادت ؛ سبب خير است ، سعيد دست بدامنش شده و او را نجات مىدهد ، و شقاوت ؛ سبب خذلان و شكست است ، بدبخت متمسّك بدان شده آن نيز وى را به پرتگاه هلاكت مىكشاند ، و همه در علم خدا است ، پرسيد : بفرماييد نور چراغ پس از خاموشى كجا مىرود ؟ فرمود : بدون بازگشت مىرود .\r\nپرسيد : چرا قبول نداريد كه انسان نيز مانند همان نور چراغ ؛ پس از مرگ روح از بدن خارج شده و ديگر بدان باز نمىگردد ، همانطور كه نور چراغ پس از خاموشى بىبازگشت است ؟ !\r\n","description":"","footnote":"","page_name":" 244 ","page_number":244},
  {"content":"\r\nفرمود : قياس نادرستى نمودى ، زيرا آتش در اجسام پنهان است ، و اجسام با اعيان خود مانند سنگ و آهن قائم و حاضرند ، و در صورت برخورد هر كدام با يك ديگر ميانشان آتش نمايان مىگردد ، و چراغ ، روشنايى از همان آتش مىگيرد ، پس آتش در اجسام ثابت است و نور ذاهب و رونده ، و روح ، جسمى است رقيق كه ملبوس به قالبى مركَّب شده ، و مانند چراغى كه گفتى نيست ، بىشكّ كسى كه در رحم ؛ جنينى در آبى صاف خلق كرده ، و انواع مختلفى از رگ و عصب و دندان و مو و استخوان و غير آن را در آن تركيب نموده ، همو پس از مرگ زنده اش مىدارد ، و پس از فنا مرجوعش مىگرداند .\r\nپرسيد : پس روح كجا است ؟ فرمود : در بطن زمين همان جا كه بدن دفن است تا وقت بعث و نشور .\r\nپرسيد : پس روح كسى كه بدار آويخته مىشود كجاست ؟\r\nفرمود : دست همان فرشته اى كه جانش را ستانده مىماند تا به زمينش بازگرداند .\r\nپرسيد : بفرماييد آيا روح جز همان خون است ؟\r\nفرمود : آرى ، روح همانطور كه برايت گفتم ماده اش از خون است ، و خون مايهء\r\n","description":"","footnote":"","page_name":" 245 ","page_number":245},
  {"content":"\r\nرطوبت جسم و صفاى رنگ و نيكويى صوت و زيادى خنده است ، پس چون خون خشك شود روح از بدن فارغ و جدا مىگردد .\r\nپرسيد : آيا روح مشمول تعاريفى چون سبكى و سنگينى و وزن مىشود ؟\r\nفرمود : روح مانند باد در خيك است ، وقتى در آن دميده شود خيك از آن پر شود ، نه وارد شدن باد به وزن آن بيافزايد و نه خروج آن از وزنش بكاهد ، حال روح نيز اين گونه است كه نه ثقلى دارد و نه وزنى .\r\nپرسيد : بفرماييد ماده و جوهر روح چيست ؟\r\nفرمود : باد همان هواست و به مجرّد حركت باد ناميده مىشود ، و در صورت سكون « هوا » ، و برپايى دنيا بسته به همان هوا است ، و اگر سه روز باد نوزد همه چيز زمين خراب شده و متعفّن مىگردد ، و باد در مثل مانند بادزن است كه فساد و خرابى را از هر چيزى دور ساخته و خوشبو مىسازد ، مانند روح ، بمحض خروج از جسم ، بدن عفونى شده و تغيير مىكند ، بزرگ و بزرگوار است خداى يكتا كه نيكوترين آفرينندگان است ! ! پرسيد : آيا روح پس از خروج از قالب خود متلاشى مىشود يا باقى مىماند ؟\r\n","description":"","footnote":"","page_name":" 246 ","page_number":246},
  {"content":"\r\nفرمود : بلكه آن تا وقت دميدن در صور باقى مىماند ، پس در آن زمان همه چيز باطل شده و فانى مىگردد ، نه حسّى و نه محسوسى باقى مىماند ، سپس همه چيز به همان صورتى كه مدبّرشان خلق كرده بود باز ميگردند ، و آن چهار صد سال است كه خلق در آن بيارامند ، و آن ميان دو نفخه است .\r\nپرسيد : چه بعث و نشورى ؛ با اينكه اجسام پوسيده و اعضاء پراكنده‌اند ، عضوى در شهرى خوراك درندگان شده و عضو ديگر را جانوران دريده‌اند ، و عضوى ديگر تبديل به خاكى شده كه گل ديوار است ! ! .\r\nفرمود : آنكه بىچيزى او را خلق كرد ، و بىهيچ مثال گذشته اى او را صورتگرى كرده ، همو قادر است همان گونه كه آفريده سرانجام برگرداند .\r\nزنديق گفت : آن را برايم شرح دهيد .\r\nامام عليه السّلام فرمود : روح در هر دو قالب مقيم است ، روح نيكوكار در روشنى و گشادگى است ، و روح بدكار در تنگى و تاريكى ، و بدن تبديل به همان خاكى شود كه از آن خلق شده ، و محتويات شكم درندگان و جانوران كه به خاك مىاندازد ( مدفوع )\r\n","description":"","footnote":"","page_name":" 247 ","page_number":247},
  {"content":"\r\nنزد همو كه مثقال ذرّه اى در تاريكى از او دور نمىماند و عدد و وزن اشياء را مىداند همه و همه محفوظ است ، و بدرستى خاك انسانهاى روحانى در خاك مانند طلا است ، و چون هنگام بعث باران نشور بر زمين ببارد ، و زمين مرتفع شده و بشدّت تكان بخورد ؛ خاك بشر مانند جارى شدن طلا از خاك ؛ وقتى با آب شسته مىشود جارى مىگردد ، مانند جدايى دوغ از كره پس از تكانهاى شديد ، پس خاك هر قالب در قالب خودش جمع مىشود ، و به فرمان خداى قادر به مكان روح منتقل مىشود ، و صورتها به فرمان صورتگر به صورت اصلى خود بازمىگردند ، و روح در آن داخل مىشود ، پس چون برپا شد منكر هيچ چيزى از خود نمىشود .\r\nپرسيد : بفرماييد آيا مردمان هنگام حشر در روز قيامت عريانند ؟ فرمود : بلكه در كفنهاى خود محشور خواهند شد .\r\nپرسيد : چه كفنى ! حال اينكه همه پوسيده ؟ ! فرمود : همان كه بدنهاشان را حيات مىبخشد همو كفنهاشان را تجديد مىفرمايد .\r\nپرسيد : تكليف اموات بىكفن چيست ؟ فرمود : خداوند هر گونه كه بخواهد عورتهاشان را پوشانده و مستور مىفرمايد .\r\n","description":"","footnote":"","page_name":" 248 ","page_number":248},
  {"content":"\r\nپرسيد : آيا بصف عرضه خواهند شد ؟ فرمود : آرى ، مردم آن روز در يك صد و بيست هزار صف در عرض زمين خواهند بود .\r\nپرسيد : مگر اعمال وزن نمىشود ؟\r\nفرمود : نه ، اعمال مانند اجسام نيست ، و تنها صفتى از اعمالشان مىباشد ، و تنها كسى نياز به وزن شيء دارد كه عدد و وزن و سبكى آنها را نداند ، و بىشكّ هيچ چيزى بر خداوند مخفى و نهان نيست .\r\nپرسيد : پس معنى ميزان چيست ؟ فرمود : عدل است .\r\nپرسيد : پس معنى آيهء « پس هر كه ميزانهايش گران و سنگين باشد - اعراف : 8 » چيست ؟\r\nفرمود : يعنى : پس هر كه كردار و اعمالش بچربد .\r\nپرسيد : بفرماييد مگر در جهنّم شاهد عادلى نيست كه خلق را عذاب كند تا ديگر نيازى به مار و عقرب نباشد ؟\r\nفرمود : مار و عقرب را تنها وسيلهء عذاب كسانى قرار مىدهد كه فكر مىكردند آنها\r\n","description":"","footnote":"","page_name":" 249 ","page_number":249},
  {"content":"\r\nاز خلق خدا نيستند بلكه شريك ديگرى آنها را خلق كرده ، پس خداوند نيز عقرب و مار را در آتش بر آنان مسلَّط نمايد تا و بال دروغى كه بافته و انكارى كه در خلقت آن دو قائل شدند را بچشند .\r\nپرسيد : پس از كجا گفته‌اند : فردى بهشتى تا دست دراز كند ميوه اى را بگيرد بمحض خوردن آن به همان شكل و هيئت سابق خود بازگردانده شود ؟\r\nفرمود : آرى ، آن بر قياس همان چراغ است كه فردى آتشى از آن مىگيرد بىآنكه از نور آن چيزى كم شود ، حال اينكه تمام دنيا از جانب او پر از چراغ و سراج شده است .\r\nپرسيد : مگر نمىخورند و نمىآشامند ، و به نظر شما اينان نياز برفع حاجت ندارند ؟\r\nفرمود : آرى ، چون خوراكشان رقيق و بىوزن است ، دفع با عرق از اجسامشان خارج مىشود .\r\nپرسيد : چگونه حوريان در تمام موارد نزديكى شوهرانشان باكره‌اند ؟\r\nفرمود : زيرا خلقت اينان با طيب بوده و عارى از هر بيمارى و نقصند ، و جسمشان با آفتى مخلوط نشده و در سوراخشان چيزى جريان نمىيابد ، و هيچ حيضى آنان را آلوده\r\n","description":"","footnote":"","page_name":" 250 ","page_number":250},
  {"content":"\r\nنمىسازد ، پس رحم چسبيده و بسته است ، چون راهى جز براى احليل ندارد .\r\nپرسيد : حوريان هفتاد جامه بر تن دارند ، چگونه است كه شوهرانشان قادرند مغز دو ساقشان را از پشت اين همه جامه و جسمشان ببينند ؟\r\nفرمود : آرى ، مانند يكى از خود شما كه سكَّه‌هاى نقره را در آبى صاف به عمق يك نيزه مىبيند .\r\nپرسيد : نحوهء استفادهء بهشتيان از نعمات آنجا چگونه است ، با اينكه غالبشان فاقد پسر يا پدر يا رفيق يا مادر خود شده ، و فقدانشان فقط حاكى از اين است كه همهء مفقودين در دوزخند ، پس با نعمات چه كند آنكه از حال رفيقش در جهنّم و عذاب با خبر است ؟ ! .\r\nفرمود : أهل علم گفته‌اند : أهل بهشت ياد آنان را فراموش مىكنند ، و برخى ديگر گفته‌اند ( 1 ) : چشم به راه آنان باشد ، و اميد آن دارند كه از جملهء أهل اعراف ؛ ميان دوزخ و بهشت باشند .\r\nپرسيد : بفرماييد كه خورشيد كجا غايب و پنهان مىشود ؟\r\n\r\n","description":"","footnote":"\r\n( 1 ) شايد در اين ابهام مصلحتى باشد ، يكى قول معصوم باشد و ديگرى قول ديگران ، و احتمال دارد برخى فراموش كنند و برخى چشم به راه باشند ، هر كدام حال برخى را شرح داده باشد . ( از بحار )\r\n","page_name":" 251 ","page_number":251},
  {"content":"\r\nفرمود : يكى از دانشمندان گويد : وقتى پايين قبّه سرازير مىشود با آن پيوسته فلك به بطن آسمان مىگردد ، تا اينكه به محلّ طلوع خود پايين بيايد ، يعنى : خورشيد در چشمى پاك پنهان مىشود سپس به پايين زمين مىرود تا به مطلع خود بازگردد ، و حيران زير عرش مىماند تا اجازهء طلوع يابد ، و هر روز نور خورشيد گرفته شده و نورى ديگر تجلَّى مىكند ( 1 ) .\r\nپرسيد : كرسى بزرگتر است يا عرش ؟\r\nفرمود : هر چه خدا آفريده در داخل كرسى است ، جز عرش خدا ، زيرا آن بزرگتر از آن است كه كرسى آن را احاطه كند .\r\nپرسيد : آيا روز را قبل از شب آفريد ؟\r\nفرمود : آرى ، روز را پيش از شب آفريد ، و خورشيد را پيش از ماه ، و زمين را پيش از آسمان ، و زمين را بر حوت قرار داده و حوت را در آب ، و آب را در صخره اى گود ،\r\n\r\n","description":"","footnote":"\r\n( 1 ) بايد توجّه داشت كه غالب پاسخها - در صورت صحّت صدور از امام عليه السّلام - در خور فهم سائل يا اسكاتى است .\r\n","page_name":" 252 ","page_number":252},
  {"content":"\r\nو صخره را بر گرد فرشته اى ، و فرشته را بر « ثرى » و آن را بر ريح عقيم ، و ريح را بر هوا ، و هوا در دست قدرت است ، و زير ريح عقيم جز هوا و تاريكيها چيز ديگرى نيست ، و اطراف آن گشادگى و تنگى نيست ، و نه هيچ چيزى كه در فكر آيد ، سپس كرسى را خلق كرده و با آسمانها و زمين پر كرد ، و كرسى بزرگتر از تمام مخلوقات خدا است ، سپس عرش را آفريد ، و آن را بزرگتر از كرسى قرار داد .\r\n224 - و از ابان بن تغلب نقل است كه گفت : من نزد امام صادق عليه السّلام بودم كه مردى از اهالى يمن بر آن حضرت وارد شده و سلام كرد ، آن حضرت جواب سلام وى را داده و فرمود : مرحبا اى سعد ، آن مرد گفت : مادر مرا به اين اسم ناميده ، و كمتر كسى آن را مىداند ! امام عليه السّلام فرمود : راست گفتى اى سعد المولى ، مرد گفت : قربانت گردم ! اين لقب من است .\r\nامام عليه السّلام فرمود : هيچ خيرى در لقب نيست ، خداوند تبارك و تعالى در قرآن فرموده : « و يك ديگر را به لقبها مخوانيد . بد نامى است نام كردن [ مردم 
  ] به بدكردارى پس از ايمان آوردن [ آنها 
  ] - حجرات : 11 » .\r\n","description":"","footnote":"","page_name":" 253 ","page_number":253},
  {"content":"\r\nكارت چيست اى سعد ؟ گفت : قربانت گردم ، ما خاندانى ستاره شناس و منجّم هستيم ، و داناتر از ما در اين علم در سرزمين يمن نيست .\r\nامام عليه السّلام فرمود : ميزان افزايش نور خورشيد بر نور قمر چند درجه است ؟ گفت :\r\nنمىدانم .\r\nفرمود : درست است . بگو چند درجه نور قمر بيشتر از نور مشترى است ؟ گفت :\r\nنمىدانم . امام فرمود : راست گفتى .\r\nفرمود : ميزان افزايش نور مشترى بر نور عطارد چند درجه است ؟ گفت : نمىدانم .\r\nامام صادق عليه السّلام فرمود : راست گفتى .\r\nفرمود : ميزان افزايش نور عطارد بر نور زهره چند درجه است ؟ گفت : نمىدانم .\r\nحضرت فرمود : راست گفتى .\r\nفرمود : نام ستاره اى كه اگر طلوع كند شتر تحريك مىشود چيست ؟ گفت : نمىدانم .\r\nامام صادق عليه السّلام فرمود : راست گفتى .\r\n","description":"","footnote":"","page_name":" 254 ","page_number":254},
  {"content":"\r\nفرمود : نام آن ستاره چيست كه اگر طلوع كند ؛ گاو تحريك مىشود ؟ گفت : نمىدانم . امام فرمود : راست گفتى .\r\nفرمود : نام ستاره اى كه اگر طلوع كند سگان تحريك شوند چيست ؟ گفت : نمىدانم .\r\nامام عليه السّلام فرمود : در كلام نمىدانم راست گفتى . ستارهء زحل ميان ستارگان چه جايگاهى دارد ؟\r\nگفت : ستاره اى نحس است .\r\nفرمود : اين حرف مگو ، زيرا آن ستارهء أمير المؤمنين عليه السّلام است و آن ستارهء اوصياء عليهم السّلام مىباشد ، و آن همان نجم ثاقبى است كه خداوند در قرآن فرموده .\r\nمرد يمانى گفت : ثاقب يعنى چه ؟\r\nفرمود : محل طلوع آن در آسمان هفتم است ، و آن ستاره اى است كه پرتو نورش پس از گذشت از اينها به آسمان دنيا مىرسد ، پس خداوند بدين خاطر نامش را ستارهء درخشان ناميده است .\r\nسپس فرمود : اى برادر عرب ، آيا نزد شما عالمى هست ؟ گفت : آرى قربانت گردم ،\r\n","description":"","footnote":"","page_name":" 255 ","page_number":255},
  {"content":"\r\nدر يمن گروهى هستند كه علمشان مانند باقى مردم نيست .\r\nحضرت فرمود : از علم آنان چه مىدانى ؟ گفت : عالم يمن مرغ را در سبقت پرواز باز مىدارد ، و در آن واحد به قدر مسير يك ماه راكب سير نمايد و اثرى از او نماند .\r\nامام عليه السّلام فرمود : پس بدرستى عالم مدينه از عالم يمن برتر است ، يمانى گفت : از علم او به شما چه رسيده ؟\r\nفرمود : بىشكّ علم عالم مدينه به آنجا ختم مىشود كه وقوف بر اثر راكب مركب نماند و بىآنكه مرغ را در سبقت پرواز باز دارد در آن واحد مسير يك دور خورشيد را مىداند ، از دوازده برج مىگذرد و دوازده خشكى و دوازده دريا و دوازده عالم .\r\nيمانى گفت : فكر نمىكنم كسى اين همه علم را بداند ، و كنه آن را دريابد .\r\nراوى گفت : سپس يمانى برخاسته و خارج شد .\r\n225 - و از سعيد بن أبى الخضيب نقل است كه : من و ابن ابى ليلى وارد مدينه شده و ما داخل مسجد الرّسول صلَّى الله عليه و آله بوديم كه ناگاه جعفر بن محمّد عليهما السّلام وارد شد ، پس نزد او رسيديم ،\r\n","description":"","footnote":"","page_name":" 256 ","page_number":256},
  {"content":"\r\nآن حضرت از حال من و خانواده‌ام پرسيد و اينكه همراه من كيست ؟\r\nگفتم : او ابن ابى ليلى قاضى مسلمين است . فرمود : آرى ، سپس به دو فرمود :\r\nآيا مال اين را ميگيرى و به ديگرى مىدهى ، و ميان زن و مرد جدايى مىاندازى ، و در اين كار از هيچ كس هراسى ندارى ؟ گفت : آرى .\r\nفرمود : با چه وسيله اى قضا و داورى مىكنى ؟\r\nگفت : با احاديثى كه از رسول خدا صلَّى الله عليه و آله و أبو بكر و عمر بدستم رسيده .\r\nفرمود : آيا اين خبر از رسول خدا صلَّى الله عليه و آله به تو رسيده كه فرمود : « در قضا و داورى علىّ از همهء شما بالاتر است » ؟ گفت : آرى .\r\nفرمود : پس چطور به غير قضاى علىّ عليه السّلام داورى مىكنى با اينكه اين خبر به تو رسيده ؟\r\nراوى گويد : با شنيدن اين كلام رنگ رخسار ابن ابى ليلى زرد شده و به من گفت :\r\nرفيق ديگرى براى خود بگير ، كه به خدا ديگر تا ابد با تو حرف نخواهم زد ! .\r\n226 - از حسين بن زيد بن جعفر صادق نقل است كه رسول خدا به فاطمه عليهم السّلام فرمود :\r\n","description":"","footnote":"","page_name":" 257 ","page_number":257},
  {"content":"\r\n« خداوند عزّ و جلّ براى خشم فاطمه غضب مىكند و به رضايتش خشنود مىگردد » .\r\nراوى گويد : پس أهل حديث آن را نقل كردند . روزى ابن جريج نزد آن حضرت آمده و گفت : اى أبو عبد اللَّه ، امروز حديثى شنيدم كه مردم آن را استهزاء مىكردند ! .\r\nفرمود : كدام حديث ؟ ! .\r\nگفت : اينكه رسول خدا صلَّى الله عليه و آله فرموده : « خداوند عزّ و جلّ براى خشم فاطمه غضب مىكند و به رضايتش خشنود مىگردد » .\r\nراوى گويد : امام فرمود : آرى ، مگر شما خود اين حديث را نقل نمىكنيد كه خدا براى غضب بندهء مؤمنش غضب مىكند و براى رضايتش خشنود مىشود ؟ گفت : آرى .\r\nفرمود : چگونه منكر اين هستيد كه دخت گرامى رسول خدا صلَّى الله عليه و آله مؤمنه است ؛ خداوند براى خشنوديش خشنود و براى غضبش به خشم آيد ؟ ! .\r\nگفت : راست گفتى ، خدا مىداند كجا رسالت و مأموريت خود را قرار دهد ! ! .\r\n227 - حفص بن غياث گويد : در مسجد الحرام حاضر شدم و ابن أبى العوجاء از\r\n","description":"","footnote":"","page_name":" 258 ","page_number":258},
  {"content":"\r\nامام صادق عليه السّلام در بارهء اين آيه مىپرسيد : « هر گاه پوست تنشان پخته شود و بسوزد آنان را پوستهاى ديگرى جايگزين سازيم تا عذاب را بچشند - نساء 56 » كه آن پوستهاى ديگر چه گناهى مرتكب شده‌اند ؟ .\r\nامام عليه السّلام فرمود : واى بر تو ، آن آن است و آن غير آن ! گفت : مثالى در اين باره از امور دنيا برايم بزنيد ، فرمود : بسيار خوب ، آيا فكر مىكنى اگر مردى آجرى را بشكند سپس بر روى آن آب بريزد سپس آن را به همان شكل اوّليهء خود بازگرداند مگر نه اين است كه آن آن است و آن غير آن ؟ ! گفت : آرى همين طور است ، خدا بر عمرت بيفزايد ( 1 ) .\r\n228 - و نقل است كه حضرت صادق عليه السّلام از داستان حضرت إبراهيم عليه السّلام در آيهء « گفت : بلكه اين كار را بت بزرگشان كرده است ، اگر سخن مىگويند ، از آنها بپرسيد - انبياء : 63 » سؤال شده و فرمود : بت بزرگشان آن كار را انجام نداد و نه إبراهيم عليه السّلام كذب گفت .\r\nپرسيد : اين چگونه مىشود ؟\r\n\r\n","description":"","footnote":"\r\n( 1 ) ترجمهء متن بر اساس كتاب شريف امالى طوسى رحمه اللَّه انجام شد .\r\n","page_name":" 259 ","page_number":259},
  {"content":"\r\nفرمود : حضرت إبراهيم عليه السّلام فقط گفت : « اگر سخن مىگويند ، از آنها بپرسيد » . اگر سخن مىگفتند پس بزرگشان انجام داده بود ، و گر نه انجام نداده بود ، پس سخن نگفتند ، و إبراهيم نيز كذب نگفت .\r\nو نيز در داستان حضرت يوسف عليه السّلام از آيهء : « اى كاروانيان بىگمان شما دزدانيد - يوسف : 70 » سؤال كرد .\r\nفرمود : آنان يوسف را از پدرشان دزديده بودند ، مگر نمىبينى در ادامهء آمده :\r\n« برادران يوسف گفتند : چه گم كرده‌ايد ؟ گفتند : پيمانهء شاه را گم كرده‌ايم - يوسف : 72 و 73 » ، و نگفت شما پيمانهء شاه را دزديده‌ايد ، تنها يوسف را از پدرش دزديده بودند .\r\nپس در داستان إبراهيم از اين آيه سؤال شد كه : « پس با نگاهى به ستارگان در نگريست . و آنگاه گفت : همانا من بيزارم - صافات : 88 و 89 » فرمود : إبراهيم مريض نبود ، و دروغ هم نگفت ، تنها مرادش اين بود كه بيمار دين هستم ، يعنى : جستجوگرم .\r\n229 - عبد المؤمن انصارىّ گويد : به امام صادق عليه السّلام گفتم : گروهى حديثى از رسول خدا صلَّى الله عليه و آله نقل كرده‌اند كه فرموده : « اختلاف امّت من رحمت است » ، نظر شما چيست ؟\r\nفرمود : راست گفته‌اند .\r\n","description":"","footnote":"","page_name":" 260 ","page_number":260},
  {"content":"\r\nگفتم : اگر اختلاف اينان رحمت باشد ؛ پس اجتماعشان موجب عذاب است ؟\r\nفرمود : معنايش اين طور نيست كه شما و اينان فهميده‌ايد ، به اين آيهء توجّه كن :\r\n« پس چرا از هر گروهى از ايشان جمعى بيرون نروند [ و دسته اى بمانند 
  ] تا دانش دين بياموزند - و آيات و احكام جديد را فرا گيرند - و مردم خويش را چون به سوى ايشان بازگردند هشدار و بيم دهند شايد كه بترسند و بپرهيزند - توبه : 122 » ، خداوند ايشان را امر فرموده كه [ همه بجنگ نروند بلكه 
  ] گروهى نزد رسول خدا صلَّى الله عليه و آله بمانند و با او آمد و شد كرده و آيات و احكام جديد دين را فراگيرند ، سپس نزد قوم خود بازگشته و تعليمشان دهند ، مراد از اختلاف ، تنها آمد و شد در شهرها است نه اختلاف در دين خدا ، هر آينه دين خدا واحد و يكى است .\r\n230 - از همان حضرت عليه السّلام نقل است كه رسول خدا صلَّى الله عليه و آله فرموده : آنچه در كتاب خدا يافتيد بدان عمل كنيد و هيچ عذرى در ترك آن نداريد ، و آنچه در قرآن نبود در سنّت و روش من بوده و عمل بدان مفروض و غير قابل ترك است ، و آنچه كه در سنّت من نبود آنچه صحابه گفتند بدان عمل كنيد ، هر آينه أصحاب من در ميان شما مانند ستارگانند به هر كدام اقتدا كنيد هدايت شويد ، و هر سخن ايشان را اخذ كنيد راه يابيد ،\r\n","description":"","footnote":"","page_name":" 261 ","page_number":261},
  {"content":"\r\nو اختلاف اصحابم براى شما موجب رحمت است .\r\nيكى پرسيد : اى رسول خدا ، أصحاب شما كيانند ؟ فرمود : أهل بيتم .\r\nشيخ صدوق - عليه الرّحمه - گويد : بىشكّ أهل بيت اختلاف نمىكنند بلكه شيعيان را به دستور حقّ فتوا مىدهند ، و گاهى فتوايشان جنبهء تقيّه دارد و ريشهء اختلاف همان مسألهء تقيّهء در گفتار است ، و تقيّه موجب رحمت براى شيعيان مىباشد .\r\nمؤلَّف گويد : در تأييد تأويل آن شيخ بزرگوار اخبار بسيارى وارد شده است .\r\nيكى از آن اخبار روايتى است كه :\r\n231 - محمّد بن سنان از نصر خثعمىّ نقل كرده كه گفت : از امام صادق عليه السّلام شنيدم كه مىفرمود : كسى كه آنچنان به امر ما عارف باشد كه ما جز حقّ نمىگوييم ، همان كه از ما ميداند او را بس است ، و اگر از ما مطلبى خلاف آنچه مىدانست ( گفتارى به ظاهر ناحقّ ) شنيد ، اين براى ما دفاع ( 1 ) [ از او 
  ] است و براى او اختيار .\r\n232 - عمر بن حنظله گويد : از امام صادق عليه السّلام پرسيدم : دو نفر از أصحاب خودمان\r\n\r\n","description":"","footnote":"\r\n( 1 ) يعنى : گفتارى كه خلاف دانسته‌هاى او از ما صادر شده تنها براى دفع ضرر و گرفتارى براى او گفته شده ، پس بدان راضى بوده و عمل كند . ( مرآة العقول )\r\n","page_name":" 262 ","page_number":262},
  {"content":"\r\nراجع به وام يا ميراثى نزاع دارند و نزد سلطان و قاضيان وقت به محاكمه مىروند ، اين عمل جايز است ؟\r\nفرمود : كسى كه در موضوعى حقّ يا باطل نزد آنان به محاكمه رود چنانست كه نزد بت و طغيانگر - نهى شده از آن - به محاكمه رفته باشد ، و آنچه طغيانگر برايش حكم كند اگر چه حقّ مسلَّم او باشد چنان است كه عمل حرامى را مىگيرد ، زيرا آن را به حكم طغيانگر گرفته است ، در صورتى كه خدا امر فرموده است به او كافر باشند ، خداى تعالى فرمايد : « مىخواهند داورى به طاغوت - سركش - برند و حال آنكه فرمان يافته‌اند كه به آن كافر شوند - نساء : 60 » .\r\nعرض كردم : آن دو چه كنند ، اختلاف دارند ؟ ! فرمود : نظر كنند به شخصى از خود شما كه حديث ما را روايت كند و در حلال و حرام ما نظر افكند و احكام ما را بفهمد ، به حكميت او راضى شوند همانا من او را حاكم شما قرار دادم ، اگر طبق دستور ما حكم داد و يكى از آنان او را نپذيرفت همانا حكم خدا را سبك شمرده و ما را ردّ كرده است و آن كه ما ردّ كند خدا را ردّ كرده و اين در مرز شرك به خدا است .\r\n","description":"","footnote":"","page_name":" 263 ","page_number":263},
  {"content":"\r\nگفتم : اگر هر كدام از آن دو يكى از اصحابمان ( از شيعيان ) را انتخاب كرده ، به نظارت او در حقّ خويش راضى شد و آن دو در حكم اختلاف كردند و منشأ اختلافشان ؛ اختلاف حديث شما بود ؟ .\r\nفرمود : حكم درست آن است كه عادلتر و فقيه تر و راستگوتر در حديث و پرهيزكارتر آنان صادر كند و به حكم آن ديگر اعتنا نشود .\r\nگفتم : اگر هر دو عادل و پسنديده نزد أصحاب باشند و هيچ يك بر ديگرى ترجيح نداشته باشد ، چه كنند ؟\r\nفرمود : توجّه شود به آنكه مدرك حكمش حديث مورد اتّفاق نزد أصحاب باشد به آن حديث عمل شود و حديث ديگرى كه تنها و غير معروف نزد أصحاب است رها شود ، زيرا آنچه مورد اتّفاق است ترديد ندارد و همانا امور بر سه قسمند : 1 - امرى كه درستى و هدايت آن روشن است و بايد پيروى شود ، 2 - امرى كه گمراهيش روشن است و بايد از آن پرهيز شود ، 3 - امرى كه مشكل و مشتبه است و بايد در يافتن حقيقت آن به خدا و رسول ارجاع شود ، رسول خدا صلَّى الله عليه و آله فرموده : حلالى است روشن و حرامى است روشن و در ميان آنها امورى است مشتبه ( پوشيده و نامعلوم ) ، كسى كه امور مشتبه را رها كند از\r\n","description":"","footnote":"","page_name":" 264 ","page_number":264},
  {"content":"\r\nمحرّمات نجات يابد و هر كه مشتبهات را اخذ كند مرتكب محرّمات هم گردد و ندانسته هلاك شود .\r\nگفتم : اگر هر دو حديث مشهور باشد و معتمدين از شما آن را روايت كرده باشند ؟\r\nفرمود : بايد توجّه شود ، هر كدام مطابق قرآن و سنّت و مخالف عامّه باشد اخذ شود ، و آنكه مخالف قرآن و سنّت و موافق عامّه باشد رها شود .\r\nگفتم : قربانت گردم ، به من بفرماييد اگر هر دو فقيه حكم را از قرآن و سنّت بدست آورده باشند ، ولى يكى از دو خبر را موافق عامّه و ديگرى را مخالف عامّه بيابيم ، به كداميك اخذ شود ؟\r\nفرمود : آنكه مخالف عامّه است حقّ همان است .\r\nگفتم : قربانت گردم ، اگر هر دو خبر موافق دو دسته از عامّه باشد ؟ فرمود : نظر شود به خبرى كه حاكمان و قاضيان ايشان بيشتر توجّه دارند ترك شود و آن ديگر اخذ شود ، گفتم : اگر حاكمان عامّه به هر دو خبر با توافق نظر دهند ؟\r\nفرمود : چون چنين شد صبر كن تا امام خود را ملاقات كنى ، زيرا توقّف در نزد شبهات از\r\n","description":"","footnote":"","page_name":" 265 ","page_number":265},
  {"content":"\r\nافتادن به مهلكه بهتر است ، و خداوند متعال مرشد و راهنما است .\r\n[ مؤلَّف گويد : 
  ] اين خبر بر سبيل تقدير آمده ، زيرا در اخبار كم پيش مىآيد كه در حكمى از احكام ؛ دو خبر در عين موافقت با كتاب و سنّت با هم اختلاف داشته باشند ، و آن مانند مورد شستشوى صورت و دو دست در وضو مىباشد ، زيرا اخبار در دست و صورت به يك و دو بار شستن آن دو آمده ، و ظاهر قرآن اقتضاى خلاف آن نمىكند ، بلكه احتمال هر دو روايت را مىدهد ، و مانند آن در احكام شرع يافت مىشود .\r\nو امّا اين فراز از كلام امام عليه السّلام به سائل : « صبر كن تا امام خود را ملاقات كنى » ، اين دستور در صورت برخوردارى از وصول به امام است ، و در صورت غيبت و عدم دسترسى به امام ، در اين حال أصحاب بر هر دو خبر اجماع دارند ، و در اين مورد در راويان آن دو خبر هيچ رجحانى از نظر كثرت و عدالت بر ديگرى نيست ، حكم به آن دو از باب تخيير است .\r\nدر تأييد سخن ما روايتى است كه :\r\n233 - از حسن بن جهم نقل شده كه گفت : به حضرت رضا عليه السّلام عرض كردم :\r\n","description":"","footnote":"","page_name":" 266 ","page_number":266},
  {"content":"\r\nاحاديثى كه از شما به ما ميرسد مختلف است .\r\nفرمود : آنچه از ما به شما مىرسد بر كتاب خدا و احاديث ما تطبيق و مقايسه كنيد ، اگر مانند آن دو بود از جانب ما است ، و گر نه از ما نيست .\r\nگفتم : دو فرد موثّق با دو حديث مختلف نزد ما مىآيند ، و ما نمىدانيم كداميك از آن دو حديث حقّ و درست است ؟\r\nفرمود : در اين صورت مختاريد به هر كدام كه خواستيد عمل كنيد .\r\n234 - و نيز روايتى است از حارث بن مغيره از امام صادق عليه السّلام كه فرمود : اگر از اصحابت حديثى شنيدى و همهء ايشان موثّق بودند ، در انتخاب آنها مختارى تا زمانى كه امام قائم عليه السّلام را دريافته و آنها را به دو ردّ كنى .\r\n235 - از سماعة بن مهران نقل است كه گفت : از امام صادق عليه السّلام پرسيدم : اگر دو حديث بما رسيد ، يكى امر و ديگرى نهى بود چه كنيم ؟\r\nفرمود : به هيچ كدام عمل مكن تا امام خود را ملاقات كرده و از آن دو بپرسى .\r\nگفتم : ناچاريم كه به يكى از آن دو عمل كنيم .\r\n","description":"","footnote":"","page_name":" 267 ","page_number":267},
  {"content":"\r\nفرمود : در اين صورت به آن حديث كه مخالف با عامّه است عمل كن .\r\n[ مؤلَّف گويد : 
  ] در حالى امام عليه السّلام دستور به ترك احاديث موافق عامّه فرموده كه احتمال موارد تقيّه را داده ، و براى احاديث مخالف آن اين احتمال را نفرموده .\r\nو از معصومين عليهم السّلام نقل است كه فرموده‌اند : « اگر با اختلاف احاديث ما مواجه شديد در اين صورت احاديث اجماعى آن را بپذيريد ، زيرا عارى از شكّ و ترديد است » .\r\nو مانند اين اخبار بسيار است و نياز به ذكر آنها نبوده ، و اينجا مكان مناسبى براى ذكر موارد معارض نيست .\r\n236 - و از بشير بن يحيى عامرى از ابن ابى ليلى نقل است كه گفت : من و أبو حنيفه بر جعفر بن محمّد ( عليهم السّلام ) وارد شديم و آن حضرت ضمن خوش آمد گويى به ما فرمود : اى ابن أبى ليلى همراه تو كيست ؟\r\nگفتم : قربانت گردم ، مردى از أهل كوفه است كه داراى رأى و بصيرت و نفوذ است .\r\nفرمود : شايد همان باشد كه همه چيز را از نظر خود قياس مىكند ؟\r\n","description":"","footnote":"","page_name":" 268 ","page_number":268},
  {"content":"\r\nسپس فرمود : اى نعمان ، آيا مىتوانى سر خود را قياس كنى ؟ گفت : نه .\r\nفرمود : فكر نمىكنم بتوانى چيزى را قياس كنى ، آيا به بادزن دو چشم و تلخى داخل دو گوش و سردى دو سوراخ بينى ، و شيرينى در دهان ، شناخت دارى ؟ گفت : نه .\r\nابن أبى ليلى گفت : عرض كردم : قربانت گردم ، از اين مطالبى كه فرموديد ما را در كورى رها مفرماييد ! .\r\nفرمود : بسيار خوب ، پدرم از پدران گرامش عليهم السّلام مرا حديث كرد كه رسول خدا صلَّى الله عليه و آله فرمود : خداوند دو چشم آدميزاده را از دو چربى آفريده و در آن دو بادزن قرار داد ، در غير اين صورت هر دو آب مىشدند ، و هر خار و خاشاكى كه داخل آن ميشد آن را ذوب مىكرد ، و آن بادزن آنچه از خار و خاشاك كه داخل چشم مىشود را بيرون مىاندازد ، و خداى سبحان تلخى را در داخل گوش قرار داد تا پرده و حجابى براى مغز باشد ، و هر جانورى كه داخل آن شود با برخورد با آن تلخى سريع باز مىگردد ، و اگر اين تلخى نبود به مغز مىرسيد و آن را فاسد مىكرد ، و خداوند سردى و خنكى را در دو سوراخ بينى براى اين قرار داد كه حجاب و پرده اى در وصول به مغز باشد ، و گر نه به آن مىرسيد ،\r\n","description":"","footnote":"","page_name":" 269 ","page_number":269},
  {"content":"\r\nو قرار گرفتن شيرينى و گوارايى در دهان ؛ منّتى الهى بر آدميزاده بود تا طعم خوراك و نوشيدنى را حسّ كند .\r\nو امّا كلمه اى كه أوّل آن كفر است و آخرش ايمان ؛ گفتار « لا إله إلَّا الله » است ، سپس فرمود : اى نعمان ، از قياس حذر كن ، زيرا پدرم از پدران گرامش عليهم السّلام برايم نقل كرده كه رسول خدا صلَّى الله عليه و آله فرموده : « كسى كه پاره اى از دين را با نظر خود قياس كند خداوند او را قرين ابليس سازد ، زيرا او اوّلين قياسگر است ، آنجا كه گفت : مرا از آتش آفريدى و آدم را از خاك » ، پس دست از رأى و قياس برداريد ، زيرا دين خداى سبحان بر قياس وضع نشده است .\r\n237 - و در روايتى ديگر نقل است كه امام صادق عليه السّلام در بدء ورود أبو حنيفه به دو فرمود : تو كيستى ؟ گفت : أبو حنيفه .\r\nفرمود : همان مفتى أهل عراق ؟ گفت : آرى .\r\nفرمود : با چه چيزى به مردم فتوا مىدهى ؟ گفت : با قرآن .\r\nفرمود : آيا به تمام قرآن از ناسخ و منسوخ تا محكم و متشابه آن عالمى ؟ گفت : آرى .\r\n","description":"","footnote":"","page_name":" 270 ","page_number":270},
  {"content":"\r\nفرمود : مراد خداوند در آيهء : « و در آنها آمد و شد را به اندازه كرديم [ و گفتيم : 
  ] در آنها شبها و روزها ايمن و بىبيم رفت و آمد كنيد - سبأ : 18 » ، كدام موضع است ؟\r\nأبو حنيفه گفت : آن ميان مكَّه و مدينه است ، با اين جواب امام صادق عليه السّلام روى به جانب أهل مجلس كرده و فرمود :\r\nشما را به خدا قسم آيا تا حال شده كه ميان مكَّه و مدينه سير كنيد و بر جان و اموال خود در امان باشيد ؟\r\nهمگى گفتند : نه ، به خدا همين است كه شما مىفرماييد .\r\nپس امام عليه السّلام فرمود : واى بر تو اى أبو حنيفه ، خداوند جز حقّ را نگويد ، بگو ببينم مراد خداوند در آيهء : « و هر كه در آن درآيد ايمن است - آل عمران : 97 » كدام مكان است ؟ گفت : آن بيت الله الحرام است . امام عليه السّلام روى به جانب أهل مجلس كرده و فرمود :\r\nشما را به خدا قسم مگر عبد الله بن زبير و سعيد بن جبير با داخل شدن به بيت الله الحرام از قتل محفوظ ماندند ؟\r\nهمگى گفتند : به خدا همين طور است كه شما مىگوييد .\r\n","description":"","footnote":"","page_name":" 271 ","page_number":271},
  {"content":"\r\nفرمود : واى بر تو اى أبو حنيفه ، خداوند جز حقّ نگويد .\r\nأبو حنيفه گفت : من علمى به قرآن ندارم ، بلكه عالم به قياس مىباشم .\r\nفرمود : با رجوع به علم قياس خود بگو نزد خدا [ گناه 
  ] قتل عظيمتر است يا زنا ؟\r\nگفت : بلكه قتل .\r\nفرمود : پس چگونه خداوند در قتل به دو شاهد اكتفا فرموده ولى در زنا جز به چهار شاهد رضا نداده ؟\r\nسپس فرمود : نماز افضل است يا روزه ؟ گفت : بلكه نماز افضل است .\r\nفرمود : بنا بر قياس تو بر حائض قضاى نمازهايى كه نخوانده واجب است نه روزه ، حال اينكه خداوند متعال قضاى روزه را بر او واجب فرموده نه نماز .\r\nامام صادق عليه السّلام به أبو حنيفه فرمود : نجاست بول بالاتر است يا منى ؟\r\nگفت : بول نجستر است .\r\nفرمود : بنا بر قياس تو غسل بر بول واجب است نه بر منى ، حال اينكه خداوند\r\n","description":"","footnote":"","page_name":" 272 ","page_number":272},
  {"content":"\r\nمتعال غسل را بر منى واجب فرموده است نه بر بول .\r\nأبو حنيفه گفت : من صاحب رأى مىباشم .\r\nفرمود : نظر تو در بارهء مردى كه برده اش هر دو در يك روز [ با دو زن 
  ] ازدواج مىكنند و در همان شب با زنانشان همبستر مىشوند ، سپس هر دو به سفر رفته و همسران خود را در خانه اى قرار مىدهند ، پس از مدّتى دو همسر هر كدام دارى پسرى مىشود ، دست بر قضا سقف خانه ريخته و دو زن كشته شده و دو فرزند مىمانند ، بنا به رأى تو كداميك از آن دو غلام برده است و ديگرى مالك ، و كدام وارث است و كدام موروث ؟\r\nگفت : من تنها در حدود واردم .\r\nفرمود : نحوهء اقامهء حدّ در بارهء فرد كورى كه چشم مرد سالمى را در مىآورد ، و فرد دست بريده اى كه دست مردى را قطع مىكند ، در اين موارد چگونه است ؟\r\nگفت : من تنها به بعثت انبياء عالمم .\r\nفرمود : بگو ببينم خداوند در آيه اى كه خطاب به موسى و هارون هنگام بعثتشان به فرعون فرمود : « شايد كه پند پذيرد يا بترسد - طه : 44 » اين « لعلّ » به نظر تو شكّ است ؟\r\nگفت : آرى .\r\n","description":"","footnote":"","page_name":" 273 ","page_number":273},
  {"content":"\r\nفرمود : و آن از جانب خدا شكّ بود كه گفت : « شايد » ؟ أبو حنيفه گفت : نمىدانم .\r\nحضرت فرمود : تو پندارى بر اساس كتاب خدا فتوا مىدهى در حالى كه از أهل آن نيستى ، و پندارى كه صاحب قياسى ، حال اينكه نخست فرد قياسگر ابليس ملعون بود ، و دين اسلام بر پايهء قياس بنا نشده ، و پندارى تو صاحب رأى و نظرى و تنها رأى رسول خدا صلَّى الله عليه و آله صواب و درست است ، و جز آن خطاب و نادرست مىباشد ، زيرا خداوند متعال فرموده : « پس ميان آنان بدان چه خداوند نشانت داده حكم كن » ، و اين را به غير او نفرمود ، و پندارى كه تو صاحب حدود مىباشى ، و كسى كه قرآن بر او نازل شده شايسته تر است به علم حدود از تو ، و پندارى كه تو عالم به مبعث انبياء مىباشى ، و خود خاتم الأنبياء بيش از تو بدانها واقف است ، و اگر نبود كه مىگفتند : بر زادهء رسول خدا وارد شد و از او سؤالى نكرد از تو هيچ نمىپرسيدم ، قياس كن اگر أهل قياسى .\r\nأبو حنيفه گفت : ديگر بعد از اين مجلس به رأى و قياس در دين خدا كلامى نگويم .\r\nفرمود : هرگز ، بىشكّ حبّ رياست تو را رها نخواهد ساخت ، همانطور كه\r\n","description":"","footnote":"","page_name":" 274 ","page_number":274},
  {"content":"\r\nپيشينيان تو را رها نساخت . - پايان خبر .\r\n238 - و از عيسى بن عبد الله قرشى نقل است كه : روزى أبو حنيفه بر امام صادق عليه السّلام وارد شد ، حضرت به دو فرمود : به من گفته‌اند كه تو قياس مىكنى . گفت : آرى .\r\nفرمود : قياس مكن زيرا نخست فرد قياسگر ابليس ملعون بود وقتى كه گفت : « مرا از آتش آفريدى و او ( آدم ) را از خاك - اعراف : 12 » ، او ميان آتش و خاك قياس كرد ، و اگر نورانيّت آدم را با نورانيّت آتش قياس مىكرد امتياز ميان دو نور و پاكيزگى يكى را بر ديگرى در مىيافت .\r\n239 - و از حسن بن محبوب از سماعة بن مهران نقل است : روزى أبو حنيفه به امام صادق عليه السّلام گفت : فاصلهء ميان مشرق و مغرب چقدر است ؟\r\nحضرت فرمود : مسير يك روزهء خورشيد بلكه كمتر از آن .\r\nراوى گويد : أبو حنيفه منكر اين جواب شد .\r\nپس حضرت فرمود : اى عاجز ، براى چه منكر اين هستى كه خورشيد از مشرق طلوع و در مغرب در كمتر از يك روز غروب مىكند ؟ ! - پايان خبر .\r\n","description":"","footnote":"","page_name":" 275 ","page_number":275},
  {"content":"\r\n240 - از عبد الكريم بن عتبه نقل است كه گفت : روزى در مكَّه نزد امام صادق عليه السّلام بودم كه گروهى از معتزله نزد آن حضرت آمدند ، در ميانشان عمرو بن عبيد بود و و اصل بن عطاء و حفص بن سالم و جماعتى از رؤوسايشان ، و اين زمانى بود كه وليد ( خليفهء بنى مروان ) به قتل رسيده و ميان أهل شام اختلاف افتاده بود ، پس اين گروه به سخن پرداخته و خطبه خواندند و كلام را به درازا كشاندند .\r\nپس آن حضرت عليه السّلام بديشان فرمود : سخن بسيار گفتيد و كلام را طولانى ساختيد ، يكى از ميان خود انتخاب كنيد تا با همان حجّت شما با كلامى موجز سخن گويد .\r\nپس عمرو بن عبيد انتخاب شده و مطلب را با اطناب در كلام رساند ، و از مطالبى كه گفت يكى اين بود :\r\nأهل شام خليفهء خود را كشتند ، و خدا برخى از ايشان را بدست ديگرى مضروب ساخت و كارشان را به اختلاف و تشتّت كشاند ، در اين موقعيّت ما مردى را يافتيم كه برخوردار از دين و عقل و جوانمردى و معدنى براى خلافت است ، او كسى نيست جز محمّد ابن عبد الله بن حسن ، و قصد آن داريم بر او گرد آمده و بيعت كنيم ، سپس كار خود را با او ظاهر كنيم ، و مردم را بسويش بخوانيم ، پس هر كه با او بيعت كرد ما با اوييم و او از ما است ،\r\n","description":"","footnote":"","page_name":" 276 ","page_number":276},
  {"content":"\r\nو هر كه ما را ترك كند ، دست از او برداريم ، و هر كه عليه ما شمشير كشد بر ستمى كه كرده با او به جنگ و جهاد پردازيم تا او را به حقّ و أهل آن بازگردانيم ، و ما بسيار مايليم كه آن را بر شما عرضه كنيم ، زيرا ما بسيار به شما نيازمنديم ، و آن به جهت فضل شما و بسيارى شيعيانتان مىباشد .\r\nپس وقتى كلامش به پايان رسيد امام صادق عليه السّلام فرمود : آيا رأى همهء شما همان است كه عمرو گفت ؟\r\nگفتند : آرى ، پس آن حضرت حمد و ثناى الهى گفته و بر رسول خدا صلوات فرستاد آنگاه گفت : ما تنها زمانى به خشم آييم كه معصيت خدا شود ، پس در صورت اطاعت خداوند ما راضى و خشنوديم ، اى عمرو به من بگو ببينم اگر امّت قلَّادهء حكومت خود را بر گردن تو انداخته و تو را بىهيچ خونريزى و مشكلى حاكم كرده و بگويد : « هر كه را كه خواهى به ولايت رسان » تو چه كسى را انتخاب مىكنى ؟\r\nعمرو گفت : من خلافت را در شورايى ميان مسلمين قرار مىدهم .\r\nفرمود : آيا ميان تمام امّت ؟ گفت : آرى .\r\nفرمود : ميان فقيهان و أهل خيرشان ؟ گفت : آرى .\r\n","description":"","footnote":"","page_name":" 277 ","page_number":277},
  {"content":"\r\nفرمود : ميان قريش و غير آنان ؟ ميان عرب و عجم ؟ گفت : آرى .\r\nفرمود : بگو ببينم اى عمرو ، آيا أبو بكر و عمر را مىپذيرى يا از آن دو تبرّى مىجويى ؟\r\nگفت : مىپذيرم .\r\nفرمود : اى عمرو اگر تو فردى بودى كه از اين دو تبرّى مىجستى براى تو مجاز بود كه خلافشان رفتار كنى ، و گر نه با آن دو مخالفت كرده اى ، زيرا عمر بدون هيچ مشاوره اى خلافت را به أبو بكر داده و با او بيعت نمود ، سپس أبو بكر نيز بدون مشورت عهد خلافت را به دو داد ، سپس عمر آن را به شورا ميان شش نفر نهاد . و احدى از انصار جز اين شش نفر از قريش را در آن راه نداد ، سپس سفارشى ميان مردم كرد كه من فكر نكنم نه تو و نه اصحابت از آن خوشتان بيايد ، گفت : چه كرد ؟\r\nفرمود : به صهيب ( 1 ) دستور داد تا سه روز نماز را بر مردم اقامه كند ، و فقط اين شش\r\n\r\n","description":"","footnote":"\r\n( 1 ) او صهيب بن سنان بن مالك از صحابهء معروف مىباشد ، او را صهيب رومى گويند به جهت اينكه در كودكى بدست روميان اسير شد تا اينكه يكى از اعراب او را خريده و ديگرى آزادش نمود و در مكّه مىزيست ، و گويند زمانى كه او اسلام آورد هنوز تعداد مسلمين به چهل نرسيده بود ، مطلب جالبى كه در حالات او در اخبار آمده اين است كه زمانى كه او قصد هجرت به مدينه را داشت كالاى بسيارى را فروخت و قصد خروج از مكّه را داشت كه مشركان قريش مانع او شده و گفتند : وقتى به شهر ما آمدى گدا و فقير بودى حال كه ثروتت انبوه شده قصد سفر كرده اى ؟ صهيب كه دل به حبيب خود رسول خدا داده بود گفت : اگر از مال خود درگذرم اجازهء خروج به من مىدهيد ؟ گفتند : آرى ، پس آن بزرگوار نيز تمام مال خود را به ايشان داد ، خبر اين از خود گذشتگى كه به وجود مبارك پيامبر رسيد فرمود : « ربح صهيب ! ربح صهيب ! » « صهيب سود برد ! صهيب سود برد ! » . بارى او در غزوهء بدر و احد و تمام مشاهد شركت نمود و در سال 38 وفات نمود ، و در باب او هم مدح وارد شده هم ذمّ ، و روايت ذمّ را حمل بر شباهت اسمى نموده‌اند .\r\n","page_name":" 278 ","page_number":278},
  {"content":"\r\nنفر مشاوره كنند ، جز عبد الله بن عمر كه حقّ مشاورهء با او را دارند ولى او رأى و نظر ندارد ، و به جماعت حاضر از مهاجر و انصار گفت : اگر پس از گذشت سه روز آن شش نفر از كار فارغ نشدند همه را گردن زنيد ، و اگر چهار تن از ايشان پيش از گذشت سه روز اجماع كردند و دو نفر مخالف بود ، گردن دو نفر زده شود . آيا شما جماعت حاضر راضى به اين كار هستيد كه امر خلافت را بنا به رأى عمر اين گونه به شورا ميان مسلمين قرار دهيد ؟ گفتند : نه حاضر نيستيم .\r\nفرمود : اى عمرو ، دست از اين كار بردار ، فكر مىكنى اگر با اينكه گفتى ( محمّد بن - عبد الله بن حسن ) بيعت كنى و تمام امّت بر اين كار اجماع كنند ، و پس از آن كارتان به مسألهء مشركين نامسلمانى كه جزيه نمىدهند بكشد ، آيا نزد تو يا صاحبت علمى هست كه همانند سيرهء رسول خدا صلَّى الله عليه و آله در بارهء مشركين در جزيه رفتار كنيد ؟ گفتند : آرى .\r\n","description":"","footnote":"","page_name":" 279 ","page_number":279},
  {"content":"\r\nفرمود : پس چه مىكنيد ؟ گفتند : ابتدا ايشان را به اسلام مىخوانيم ، و گر نه آنان را امر به پرداخت جزيه مىكنيم .\r\nفرمود : و اگر مجوس و أهل كتاب بودند چه ؟ گفتند : هر چند مجوس بوده و أهل كتاب باشند ، فرمود : و اگر بت پرست و بندگان آتش و حيوانات بوده و أهل كتاب نبودند چه ؟\r\nگفتند : فرقى نمىكند همه يكسانند .\r\nفرمود : بگو ببينم آيا از قرآن خبر دارى ؟ گفت : آرى .\r\nفرمود : در آيهء : « با كسانى از كتاب داده شدگان ( جهودان و ترسايان ) كه به خداى و روز واپسين ايمان نمىآورند و آنچه را كه خدا و پيامبر او حرام كرده‌اند حرام نمىشمارند و دين حقّ را نمىپذيرند كارزار كنيد تا آنگاه كه به دست خود جزيه دهند در حالى كه خواران ( أهل تسليم و خضوع ) باشند - توبه : 29 » خداوند استثناء قائل شده و أهل كتاب را مشروط ساخته ، با اين حال آيا اينان و كسانى كه كتابى ندارند يكسانند ؟ گفت : آرى .\r\nفرمود : از كه اين مطلب را گرفته اى ؟ گفت : از مردم شنيده‌ام كه آن را مىگويند .\r\nفرمود : آن را رها كن ، اگر جزيه ندادند و تو بر ايشان غالب شدى با غنيمت چه مىكنى ؟\r\n","description":"","footnote":"","page_name":" 280 ","page_number":280},
  {"content":"\r\nگفت : خمس آن را خارج و بقيّهء چهار پنجم را ميان جنگجويان تقسيم مىكنم .\r\nفرمود : آيا همه را فقط ميان جنگجويان تقسيم مىكنى ؟ گفت : آرى .\r\nفرمود : با اين كار با كردار و سيرهء رسول خدا صلَّى الله عليه و آله مخالفت نموده اى ، و ميان من و تو فقيهان مدينه و مشايخ ايشان حاكم ، از هر كدام بپرسى بىهيچ اختلاف و منازعه اى خواهند گفت كه رسول خدا صلَّى الله عليه و آله با اعراب مصالحه كرد به شرطى كه آنان را در سرزمينهاى خودشان رها سازند و اينان نيز هجرت نكنند ، و در صورت جنگ به كمك آن حضرت آمده و همراه او بجنگند ، و هيچ غنيمتى بديشان نرسد ، و تو مىگويى ميان همه اشان تقسيم مىكنم ، با اين سخن با شيوهء رسول خدا صلَّى الله عليه و آله در بارهء مشركين مخالفت كرده اى ، اين را رها كن ، بگو ببينم نظرت در مورد صدقه ( زكات ) چيست ؟\r\nراوى گويد : عمرو اين آيه را : « همانا صدقه‌ها ( زكات ) براى نيازمندان و درماندگان و كاركنان بر آن و . . . است - توبه : 60 » تا آخر تلاوت كرد ، حضرت فرمود :\r\nآرى ولى چگونه آنها را تقسيم مىكنى ؟\r\nگفت : آنها را هشت قسمت مىكنم ، و هر قسمت را به گروهى مىدهم .\r\n","description":"","footnote":"","page_name":" 281 ","page_number":281},
  {"content":"\r\nحضرت فرمود : اگر تعداد گروهى ده هزار نفر بود و گروهى ديگرى فقط يك نفر داشت ، يا دو يا سه نفر بودند چه ، نكند همان مقدار كه براى اين يك نفر تخصيص مىدهى همان را براى آن ده هزار نفر قرار مىدهى ؟ گفت : آرى .\r\nفرمود : با صدقات أهل شهر و باديه نشينان چه مىكنى ؛ آيا همه را يكسان و مساوى قرار مىدهى ؟ گفت : آرى .\r\nحضرت فرمود : با سيرهء رسول خدا صلَّى الله عليه و آله در تمامى موارد مخالفت كردى ، آن حضرت را عادت بر اين بود كه صدقهء باديه نشينان را در همان جا و مال أهل شهر را در شهر تقسيم مىفرمود ، و بطور مساوى ميانشان پخش نمىكرد ، بلكه تعدادشان را در نظر داشت ، و آنچه مىديد و همان تعداد كه حاضر بودند . اى عمرو اگر در سينه ات مطلبى است مخالف آنچه مىگويم ؛ تمام فقيهان أهل مدينه و مشايخ آنان بدون هيچ اختلافى همه تأييد مىكنند كه سيرهء پيامبر همين بود كه گفتم . سپس روى بجانب عمرو نموده و فرمود :\r\nاى عمرو ، از خدا بترس ، و شما نيز اى جماعت از خدا بترسيد ! زيرا پدرم مرا حديث كرد - و او بهترين أهل زمين و داناترينشان به قرآن و سنّت نبوىّ بود - كه رسول خدا صلَّى الله عليه و آله فرمود :\r\n","description":"","footnote":"","page_name":" 282 ","page_number":282},
  {"content":"\r\n« هر كه بر مردم شمشير كشيده و ايشان را سوى خود بخواند ، در حالى كه ميان مسلمانان داناتر از او باشد ، يك چنين فردى گمراه است و زورگو » .\r\n241 - و از يونس بن يعقوب نقل است كه گفت : روزى نزد امام صادق عليه السّلام بودم كه مردى از أهل شام بر آن حضرت وارد شده و گفت : من مردى وارد به كلام و فقه و فرائض مىباشم ، خدمت شما براى مناظرهء با اصحابت رسيده‌ام .\r\nحضرت به دو فرمود : اين كلامى كه مىگويى ريشه در كلام رسول خدا صلَّى الله عليه و آله دارد يا از خودت مىباشد ؟ گفت : برخى از سخنان نبوىّ و برخى از جانب خود من است .\r\nفرمود : پس تو شريك پيغمبرى ؟ گفت : نه ، فرمود : از خداى عزّ و جلّ وحى شنيده اى ؟ گفت : نه ، فرمود : چنان كه اطاعت پيغمبر را واجب مىدانى اطاعت خودت را هم واجب مىدانى ؟ گفت : نه .\r\nحضرت روى به من داشته و فرمود : اى يونس ، اين مرد پيش از آنكه وارد بحث شود خودش را محكوم كرد ( زيرا گفتهء خودش را حجّت دانست بىآنكه دليلى بر حجّيّتش داشته باشد ) ،\r\n","description":"","footnote":"","page_name":" 283 ","page_number":283},
  {"content":"\r\nسپس فرمود : اى يونس اگر علم كلام خوب مىدانستى با او سخن مىگفتى ، يونس گويد : من گفتم : واى و افسوس ! قربانت گردم من شنيدم كه شما از علم كلام نهى مىنمودى ، و ميفرمودى : واى بر أصحاب علم كلام ، زيرا مىگويند اين درست مىآيد و اين درست نمىآيد ، اين به نتيجه مىرسد [ و آن نمىرسد 
  ] ، اين را مىفهميم و اين را نمىفهميم ! ! .\r\nفرمود : من گفتم : واى بر گروهى كه گفته‌ام را رها كنند و دنبال خواستهء خود بروند .\r\nسپس به من فرمود : برو بيرون و هر كس از متكلَّمين را ديدى بياور .\r\nيونس گويد : من حمران بن اعين و احول و هشام بن سالم را كه علم كلام خوب مىدانستند همراه با قيس ماصر كه به عقيدهء من در كلام بهتر از آنان بود و علم كلام را از علىّ بن حسين عليهما السّلام آموخته بود را آوردم ، چون همگى در مجلس حاضر شديم ، آن حضرت سر از خيمه بيرون كرد - و آن خيمه اى بود كه در كوه كنار حرم براى حضرت مىزدند كه چند روز قبل از حجّ آنجا تشريف داشت - چشم حضرت به شترى افتاد كه به دو مىآمد ، فرمود : قسم به ربّ كعبه كه اين هشام است ! .\r\n","description":"","footnote":"","page_name":" 284 ","page_number":284},
  {"content":"\r\nما فكر كرديم مقصود حضرت ؛ هشام از اولاد عقيل است كه او را بسيار دوست مىداشت ، كه ناگاه هشام بن حكم وارد شد و او در آغاز روئيدن موى رخسار بود و همهء ما از او بزرگسالتر بوديم ، امام صادق عليه السّلام برايش جا باز كرد و فرمود : هشام با دل و زبان و دستش ياور ماست ، سپس فرمود : اى حمران با مرد شامى سخن بگو .\r\nپس او وارد بحث شد و بر شامى غلبه كرد ، سپس فرمود : اى طاقى ( مؤمن الطَّاق أبو جعفر احول ) تو با او سخن بگو . او هم سخن گفت و غالب شد ، سپس فرمود : اى هشام بن سالم تو هم گفتگو كن ، او با شامى برابر شد و كارشان به تعارف كشيد و پيروز و غالبى نداشت ، سپس امام صادق عليه السّلام به قيس ماصر فرمود : تو با او سخن بگو ، او وارد بحث شد و حضرت از مباحثهء آن دو مىخنديد زيرا مرد شامى گير افتاده بود پس بمرد شامى فرمود : با اين جوان - يعنى هشام بن حكم - صحبت كن ، گفت : حاضرم ،\r\n","description":"","footnote":"","page_name":" 285 ","page_number":285},
  {"content":"\r\nسپس شامى به هشام گفت : اى جوان در بارهء امامت اين مرد از من بپرس ، هشام ( از اين بىادبى ) آنچنان به خشم آمد كه مىلرزيد ، پس هشام گفت : اى مرد ، آيا پروردگارت به مخلوقش خير انديشتر است يا مخلوق به خودشان ؟ شامى : بلكه پروردگارم نسبت به مخلوق خود خير انديشتر است ، هشام : در مقام خير انديشى براى مردم چه كرده است ؟ شامى : براى ايشان حجّت و دليلى به پا داشته تا متفرّق و مختلف نشوند و او ايشان را با هم الفت دهد و ناهمواريهاى ايشان را هموار سازد و آنان را از قانون پروردگارشان آگاه سازد .\r\nهشام : او كيست ؟ شامى : رسول خدا صلَّى الله عليه و آله است ، هشام : بعد از رسول خدا صلَّى الله عليه و آله كيست ؟ شامى : قرآن و سنّت است ، هشام : قرآن و سنّت براى رفع اختلاف امروز ما سودمند است ؟ شامى : آرى ، هشام : پس چرا من و تو اختلاف كرديم و براى مخالفتى كه با تو داريم از شام به اينجا آمدى ؟ ! و تو پندارى كه رأى و نظر راه دين است و تو خود معترفى كه رأى و نظر بر يك قول واحد مختلف جمع نمىگردد !\r\n","description":"","footnote":"","page_name":" 286 ","page_number":286},
  {"content":"\r\nمرد شامى در حالت تفكَّر و انديشه خاموش ماند ، امام صادق عليه السّلام به او گفت : چرا سخن نمىگويى ، گفت : اگر بگويم اختلاف نكرده‌ايم ستيزه و جدل كرده‌ام ، و اگر بگويم قرآن و سنّت از ما رفع اختلاف مىكند باطل گفته‌ام زيرا عبارات كتاب و سنّت معانى مختلفى را متحمّل است ، ولى همين استدلال بسود من و زيان هشام است ! حضرت فرمود : از او بپرس تا بفهمى كه سرشار است .\r\nپس شامى به هشام گفت : اى مرد ، چه كسى به خلق خير انديشتر است ؛ پروردگارشان يا خودشان ؟ ! . هشام : پروردگارشان از خودشان خير انديشتر است .\r\nشامى : آيا پروردگار شخصى را به پا داشته است كه ايشان را متّحد كند و ناهمواريشان را هموار سازد و حقّ و باطل را به ايشان بازگويد ؟ هشام : آرى . شامى : او كيست ؟\r\nهشام : در ابتداى شريعت ؛ رسول خدا صلَّى الله عليه و آله بود أمّا پس از او عترت آن حضرت مىباشند .\r\nشامى : عترت پيامبر كيست كه قائم مقام او و حجّت مىباشد ؟ هشام : امروز يا در گذشته ؟\r\n","description":"","footnote":"","page_name":" 287 ","page_number":287},
  {"content":"\r\nشامى : امروز كيست ؟ هشام ( با اشاره به امام صادق عليه السّلام ) گفت : همين شخصى كه بر مسند نشسته و از اطراف جهان بسويش رهسپار گردند ، به ميراث علمى كه از پدرانش دست بدست گرفته خبرهاى آسمان و زمين را براى ما بازگويد .\r\nشامى گفت : من چگونه مىتوانم آن را بفهمم ؟ هشام گفت : هر چه خواهى از او بپرس .\r\nشامى گفت : عذرى برايم باقى نگذاشتى ، بر من است كه بپرسم .\r\nامام صادق عليه السّلام فرمود : اى شامى ، ميخواهى گزارش سفر و راهت را به خودت بدهم ؟ چنين بود و چنان بود .\r\nشامى با سرور و خوشحالى مىگفت : راست گفتى ، اكنون به خدا اسلام آوردم .\r\nامام عليه السّلام فرمود : نه ، بلكه اكنون به خدا ايمان آوردى ، اسلام پيش از ايمان است ، بوسيلهء اسلام از يك ديگر ارث برند و ازدواج كنند و بوسيلهء ايمان ثواب برند .\r\nشامى عرض كرد : درست فرمودى ؛ من نيز شهادت مىدهم كه جز الله هيچ معبودى شايستهء عبادت نيست و محمّد ( صلَّى الله عليه و آله ) رسول خدا است و تو جانشين اوصيايى .\r\n","description":"","footnote":"","page_name":" 288 ","page_number":288},
  {"content":"\r\nسپس امام صادق عليه السّلام رو به حمران كرده و فرمود : تو سخنت را دنبال حديث مىبرى ( سخنانت مربوط است ) و به حقّ مىرسى ، و به هشام بن سام متوجّه شده و فرمود : تو در پى حديث مىگردى ولى قدرت تشخيص ندارى ( قصد دارى مربوط سخن بگوئى ولى نمىتوانى ) ، پس رو به احوال نموده و فرمود : تو بسيار قياس مىكنى ، از موضوع خارج مىشوى ، مطلبى باطل را به باطلى ردّ مىكنى و باطل تو روشنتر است .\r\nسپس رو به قيس ماصر كرده و فرمود : سخن تو بگونه اى است كه هر چه خواهى به حديث پيامبر نزديكتر باشد دور تر شود حقّ را به باطل مىآميزى با آنكه حقّ اندك از باطل بسيار بىنياز مىكند ، تو و احول از شاخه اى به شاخه اى مىپريد و با مهارتيد .\r\nيونس گويد : به خدا من فكر مىكردم آن حضرت نسبت به هشام همتاى آنچه در بارهء آن دو گفت مىفرمايد ، ولى فرمود : اى هشام تو به هر دو پا به زمين نمىخورى ( يعنى طورى كه جوابى برايت نباشد ) تا خواهى به زمين برسى پرواز مىكنى ( يعنى بمحض شكست خود را نجات مىدهى ) ، همچو تويى بايد با مردم سخن بگويد ، خود را از لغزش نگه دار ، شفاعت ما در پى آن - به خواست خداوند - مىآيد .\r\n242 - و از يونس بن يعقوب نقل است كه گفت : روزى جمعى از أصحاب و ياران كه\r\n","description":"","footnote":"","page_name":" 289 ","page_number":289},
  {"content":"\r\nحمران و ابن نعمان و ابن سالم و طيّار در ميانشان بودند خدمت امام صادق عليه السّلام جمع شده و گروه ديگرى در اطراف هشام بن حكم كه تازه جوانى بود گرد آمده بودند ، امام صادق عليه السّلام رو به هشام بن حكم كرده فرمود : اى هشام ، گفت : لبّيك اى زادهء رسول خدا ، فرمود : آيا گزارش نمىدهى كه با عمرو بن عبيد ( در مباحثه ) چه كردى و چگونه از او پرسش نمودى ؟ عرض كرد : جلالت شما مرا مىگيرد و شرم مىدارم و زبانم نزد شما به كار نمىافتد ! امام عليه السّلام فرمود : چون به شما امرى نمودم بجاى آريد .\r\nهشام گفت : وضع عمرو بن عبيد و خبر مجلس مسجد بصرهء او به من رسيد . بر من گران آمد ، پس بسويش رفته و روز جمعه اى وارد بصره شده و به مسجد آنجا در آمدم ، جماعت بسيارى را ديدم كه حلقه زده و عمرو بن عبيد در ميان آنان بود ، جامهء پشيمنهء سياهى به كمر بسته و عبائى بدوش انداخته و مردم از او سؤال مىكردند ، از مردم راه خواستم ، به من راه دادند تا در آخر مردم به زانو نشستم ، آنگاه گفتم :\r\nاى مرد دانشمند من مردى غريبم ، اجازه دارم مسأله اى بپرسم ؟ گفت : بپرس ، گفتم :\r\n","description":"","footnote":"","page_name":" 290 ","page_number":290},
  {"content":"\r\nشما چشم داريد ، گفت : پسر جانم اين چه سؤالى است ، چيزى را كه مىبينى چگونه از آن مىپرسى ؟ ! گفتم : سؤال من همين طور است . گفت : بپرس پسر جانم ، اگر چه پرسشت احمقانه است . گفتم : شما جواب همان را بفرماييد . گفت : بپرس .\r\nگفتم : شما چشم داريد ؟ گفت : آرى ، : با آن چكار مىكنيد ؟ : با آن رنگها و اشخاص را مىبينم ، : بينى داريد ؟ : آرى ، : با آن چه مىكنى ، : مىبويم . : دهان داريد ؟ : آرى ، :\r\nبا آن چه مىكنيد ؟ : مزه را مىچشم ، : گوش داريد ؟ : آرى ، : با آن چه مىكنيد ؟ : با آن صدا را مىشنوم ، : شما دل داريد ؟ : آرى ، : با آن چه مىكنيد ؟ : با آن هر چه بر اعضاء و حواسم درآيد تشخيص مىدهم .\r\nگفتم : مگر با وجود اين اعضاء از دل بىنيازى نيست ؟ گفت : نه ، گفتم : چگونه ؛ با آنكه اعضاء صحيح و سالم باشد ( ديگر چه حاجت به دل دارى ) ؟\r\n","description":"","footnote":"","page_name":" 291 ","page_number":291},
  {"content":"\r\nگفت : پسر جانم هر گاه اعضاى بدن در چيزى كه ببويد يا ببيند يا بچشد يا بشنود ترديد كند ، آن را بدل ارجاع دهد تا ترديدش برود و يقين حاصل كند ، من گفتم : پس خدا دل را براى رفع ترديد اعضاء گذاشته است ؟ گفت : آرى ، گفتم : دل لازم است و گر نه اعضاء را يقينى نباشد . گفت : آرى . گفتم : اى أبا مروان ( كنيهء عمرو بن عبيد ) خداى تبارك و تعالى كه اعضايت را بدون امامى كه صحيح را تشخيص دهد و ترديد را متيقّن كند وانگذاشته ، اين همه مخلوق را در سرگردانى و ترديد و اختلاف واگذارد و براى ايشان امامى كه در ترديد و سرگردانى خود به او رجوع كنند قرار نداده ؛ در صورتى كه براى اعضاى تو امامى قرار داده كه حيرت و ترديدت را به او ارجاع دهى ؟ ! ! او ساكت شد و جوابى نداد ، سپس متوجّه من شده و گفت : آيا تو هشام بن حكمى ؟ گفتم : نه ، گفت : از همنشينهاى او هستى ؟ گفتم : نه گفت : أهل كجايى ؟ گفتم : أهل كوفه . گفت : پس تو همان هشامى . سپس مرا در آغوش گرفته و بجاى خود نشانيد و خودش از آنجا برخاست و تا من آنجا بودم سخن نگفت .\r\n","description":"","footnote":"","page_name":" 292 ","page_number":292},
  {"content":"\r\nحضرت صادق عليه السّلام خنديد و فرمود : اين را چه كسى به تو آموخت ؟\r\nعرض كردم : اى زادهء رسول خدا بر زبانم جارى شد .\r\nحضرت فرمود : به خدا سوگند اين مطالب در صحف إبراهيم و موسى مكتوب است .\r\n243 - و به اسناد مذكور در قبل از امام صادق عليه السّلام نقل است كه در بارهء آيهء مباركهء :\r\n« ما را به راه راست هدايت فرما » فرمود : يعنى ما را به راه راست هدايت و راهنمايى كن ، يعنى به ملازمت راهى كه ما را به محبّت تو و دين تو مىرساند ، و از پيروى هواى نفس كه باعث نابودى يا پيروى آراء شخصى كه باعث هلاكت است ، ممانعت نمايد - ارشاد فرما ، زيرا هر كه از هواى خود پيروى كرده و خود رأى باشد مانند همان شخص است كه شنيده بودم : مردم ساده لوح بسيار او را مىستايند و به بزرگى از او ياد مىكنند ، پس من مشتاق گشتم تا از نزديك او را ببينم ، امّا بگونه اى كه مرا نشناسد تا شخصيّت او را ارزيابى كنم .\r\nاتّفاقاً روزى او را در مكانى ديدم كه جمعيّت زيادى از عوام گردش جمع گشته‌اند ، چهره‌ام را پوشاندم ، و بطور ناشناس به ميان آنان رفتم تا نظاره گر او و مردم پيرامون او باشم . پيوسته به اطوار و نيرنگ مردم را فريب مىداد ، سپس به راه افتاد و مردم بدنبالش رفتند تا به جايى رسيد كه از مردم جدا شد ، مردم برگشته و پى كار خود رفتند ،\r\n","description":"","footnote":"","page_name":" 293 ","page_number":293},
  {"content":"\r\nامّا او ديگر برنگشت و همچنان مىرفت ، بدنبالش رفتم ، در بين راه به دكَّان نانوايى رسيد در آنجا توقّف كرد ، به محض آنكه نانوا به كارى مشغول گرديد دو عدد نان دزديد و راه افتاد ، من تعجّب كردم ، ولى با خود گفتم : شايد با نانوا داد و ستدى دارد ، آنگاه به شخصى رسيد كه انار داشت او را هم غافلگير كرده سپس دو عدد انار برداشت ، اين عملش نيز تعجّبم را برانگيخت امّا با خود انديشيدم كه شايد با يك ديگر حسابى دارند .\r\nبا خود گفتم : چه نيازى او را وادار به دزدى كرده است ؟ چرا وقتى خود را از چشم نانوا و انار فروش دور مىديد چنين كارى انجام مىداد ؟ بارى همچنان بدنبال او رفتم ، به فرد بيمارى رسيد ، دو قرص نان و دو انار را جلوى او نهاده و رفت ، من هم به دنبالش رفتم تا در نقطه اى از بيابان ايستاد . خود را به او رسانده و گفتم : اى بندهء خدا ، آوازهء نيكى تو را شنيده و مايل بودم كه از نزديك تو را ببينم ، حال به ديدارت آمدم ، ولى كار عجيبى از تو مشاهده كردم كه فكرم را پريشان ساخته است . از تو مىپرسم كه برايم توضيح دهى تا خيالم آسوده شود ، گفت : چه ديدى ؟ گفتم : تو را كه به نانوايى رسيدى و از او دو نان دزديدى ؟ و از انار فروش گذر كردى و از آن نيز دو انار سرقت كردى ؟ !\r\nامام عليه السّلام فرمود : در پاسخ من گفت : پيش از هر چيز به من بگو تو كيستى ؟\r\nگفتم : يكى از فرزندان حضرت آدم از امّت حضرت محمّد صلَّى الله عليه و آله هستم .\r\n","description":"","footnote":"","page_name":" 294 ","page_number":294},
  {"content":"\r\nبار ديگر گفت : از چه كسانى ، گفتم : فردى از دودمان رسول خدا صلَّى الله عليه و آله ، پرسيد : در كجا زندگى مىكنى ؟ گفتم : مدينه .\r\nگفت : شايد تو جعفر بن محمّد فرزند علىّ بن حسين بن علىّ بن أبى طالب هستى ؟\r\nگفتم : آرى .\r\nگفت : ولى اين شرافت خانوادگى برايت سودى نخواهد داشت با اين ناآگاهيت به آنچه مايهء شرافت تو است ، علم جدّ و پدرت را بيكار گذاشته اى ، اگر چنين نبود چگونه عملى را كه انجام دهنده اش شايستهء ستايش و سپاسگزارى است آن را ناپسند شمارى ؟\r\nگفتم : آن چيست ؟\r\nپاسخ داد : كتاب خدا ؛ قرآن . گفتم : چه چيز آن را ندانسته‌ام ؟ ! گفت : اين آيه : « هر كه كار نيكى آورد ده چندان آن پاداش دارد ، و هر كه كار بدى آورد جز همانند آن كيفر نبيند - انعام : 160 » ، بنا بر اين چون دو نان دزديدم دو گناه بود ، و براى دزديدن دو انار دو گناه ، پس اين شد چهار گناه ، چون هر يك از آنها را در راه خدا صدقه دادم چهل ثواب خواهم داشت ، از چهل حسنه در برابر چهار سيّئه چهار تا كم مىشود و سى و شش حسنه برايم باقى مىماند .\r\n","description":"","footnote":"","page_name":" 295 ","page_number":295},
  {"content":"\r\nگفتم : مادرت به عزايت بنشيند ! تو كتاب خدا را نفهميده اى ، مگر نشنيده اى كه خداى عزّ و جلّ مىفرمايد : « خدا فقط كار پرهيزكاران را مىپذيرد - مائده : 31 » ؟ يقيناً چون دو نان دزديدى به دو گناه دچار گشتى و جهت سرقت دو انار هم دو گناه ديگر ، و چون مال مردم را به جاى اينكه به خودشان بازگردانى بدون رضايت آنان به ديگرى دادى ، بىشكّ چهار گناه بر آن افزودى و چهل حسنه به چهار گناه نيفزودى ! ! .\r\nحضرت فرمود : آن شخص در حالى كه با نگاه خود مرا دنبال مىكرد ، برگشتم و رهايش ساختم .\r\n244 - و به اسناد مذكور در قبل از امام حسن عسكرىّ عليه السّلام نقل است كه فرمود :\r\nروزى فردى از مخالفين ما در حضور امام صادق عليه السّلام به يكى از شيعيان گفت : در بارهء آن ده نفر از صحابهء رسول خدا صلَّى الله عليه و آله چه مىگويى ؟ ! شيعه گفت : سخن خير و نيكويى كه خداوند بواسطهء آن گناهانم را بريزاند و درجاتم را رفعت بخشد .\r\nگفت : خدا را شكر كه مرا از بغض و كينه ات نجات داد ، من پنداشته بودم كه تو رافضى مذهبى و به صحابه كينه مىورزى .\r\n","description":"","footnote":"","page_name":" 296 ","page_number":296},
  {"content":"\r\nشيعه گفت : هر كه به يكتن از آن ده نفر بغض ورزد خدا لعنتش كند ! او گفت : نكند تو در كلام تأويل كردى ، حال بگو در بارهء كسانى كه در بارهء آن ده تن از صحابه كينه مىورزند چه مىگويى ؟\r\nشيعه گفت : هر كه به آن ده نفر از صحابه كينه بورزد لعنت خدا و فرشتگان و مردم بر او باد . با شنيدن اين سخن آن فرد از جا جسته و سر او را بوسيده و گفت : مرا بخاطر تهمتى كه پيش از اين در رافضى بودنت زدم ببخش .\r\nشيعه گفت : تو را حلال كردم و تو برادر من هستى . سپس آن فرد بازگشته و رفت .\r\nامام صادق عليه السّلام به او فرمود : عالى گفتى - تمام خيرت از خداست - همهء فرشتگان از حسن توريه ( 1 ) و سخن نيكويى كه تو را نجات داد بىآنكه لطمه اى به دينت برسد به شگفت آمده و مسرور شدند ، خداوند در دل مخالفين ما غمى بر غمى افزود ، و مراد محبّين ما را در قبولى محبّت به ما در تقيه اشان از مخالفين پوشاند .\r\nيكى از أصحاب گفت : اى زادهء رسول خدا ، ما از كلام او سر درنياورديم جز موافقت\r\n\r\n","description":"","footnote":"\r\n( 1 ) توريه : پوشيدن حقيقت خبرى و ظاهر كردن غير آن . ( منتهى الإرب )\r\n","page_name":" 297 ","page_number":297},
  {"content":"\r\nبا آن فرد خيره سر ناصب ! .\r\nحضرت فرمود : اگر شما متوجّه منظور او نشديد ما به خوبى آن را فهميديم ، و او مشكور خدا واقع شد ، بىشكّ ولىّ ما با دوستانمان دوست است و با دشمنانمان دشمن . هر گاه خداوند او را به مخالفى از ما بيازمايد ، وى را توفيق جواب نيكويى دهد تا دين و آبرويش حفظ گردد ، و خداوند بواسطهء تقيّه ثوابش را عظيم گرداند . دوست شما گفت :\r\nهر كه يكى از اين ده نفر را عيب كند بر او لعنت خدا باد . يعنى : هر كى فقط يك تن از ايشان را عيب كند ، و مرادش أمير المؤمنين علىّ بن أبى طالب عليه السّلام بود .\r\nو در مرتبهء دوم گفت : هر كه ايشان را عيب كرده يا دشنام دهد لعنت خدا بر او باد ، و راست هم گفت ، زيرا لعن جمع آنان مشمول حضرت أمير نيز مىشد زيرا يكى از ايشان است ، پس وقتى علىّ را عيب و نكوهش نكرد هيچ كدامشان را ذمّ و عيب نكرده ، و تنها برخى از ايشان را عيب گفته ، و يك چنين توريه اى براى حزقيل پيامبر ؛ با قوم فرعون وقتى از او نزد فرعون سعايت و بدگويى كردند رخ داد ، حزقيل پيامبر ، ايشان را به يكتاپرستى و نبوّت موسى دعوت مىكرد ، و به برترى محمّد رسول الله صلَّى الله عليه و آله\r\n","description":"","footnote":"","page_name":" 298 ","page_number":298},
  {"content":"\r\nبر تمام انبياء و خلايق مىخواند ، و نيز تفضيل علىّ بن أبى طالب عليه السّلام و برگزيدگان از امامان بر ساير اوصياى انبياء ، و مردم را به برائت و بيزارى از خدايى فرعون دعوت مىنمود ، پس سخنچينان نزد فرعون از او سعايت و بدگويى كرده و گفتند : اين حزقيل همه را به مخالفت شما مىخواند ، و دشمنان را بر ضدّيت با شما يارى مىدهد .\r\nفرعون با اينان گفت : اين حرفها در بارهء پسر عمو و جانشين پادشاهىام و وليعهد من است ! اگر گفتهء شما در بارهء او درست باشد بر اين كفران نعمت مستحقّ عذاب خواهد بود ، و اگر سخن شما راست نباشد بخاطر تعجيل در اين سعايت شديداً عذاب شويد .\r\nپس حزقيل را همراه همان گروه ساعى نزد فرعون آورده و بىپرده گفتند : اى حزقيل تو منكر خدايى فرعون پادشاه شده و كفران نعمت او كردى ؟ ! .\r\nحزقيل گفت : اى پادشاه ، تا حال هيچ دروغى از من شنيده اى ، گفت : نه .\r\nگفت : پس از اينان بپرس خدايشان كيست ؟ گفتند : فرعون . گفت : بپرس خالقشان كيست ؟ گفتند : اين فرعون .\r\nگفت : و رازق و ضامن معيشت و زندگيشان كيست ؛ همو كه بديها را از ايشان دفع مىكند ؟ همگى گفتند : اين فرعون .\r\n","description":"","footnote":"","page_name":" 299 ","page_number":299},
  {"content":"\r\nحزقيل گفت : اى پادشاه ، شما و تمام حاضران را به شهادت مىگيرم كه خداى اينان خداى من و خالقشان خالق من و رازقشان رازق من ، و مصلح زندگيشان همو مصلح زندگى من است ، من هيچ خدا و رازقى جز خدا و خالق و رازق آنان ندارم .\r\nو شما و تمام حاضران را به شهادت مىگيرم كه من از هر خدا و خالق و رازقى جز خدا و خالق و رازق ايشان بيزارم ، و كافر به ربوبيّت اويم .\r\n- معنى كلام حزقيل اين بود كه : خداى اينان الله پروردگار من است ، و نگفت آنچه كه آنان خداى خود خواندند خداى من است ، و اين معنى بر فرعون و حاضران مجلس پوشيده ماند و همه به توهّم افتادند كه مىگويد : فرعون خدا و خالق و رازق من است . - فرعون به آنان گفت : اى مردان بد و اى جماعتى كه در ملك من بدنبال فساد هستيد ، و اى قاصدان فتنه ميان من و پسر عمويم كه بازوى من است ، شما سزاوار عذاب من شديد ، چون مىخواستيد كار مرا بفساد كشانده و پسر عمويم را هلاك كنيد و بازويم را بشكنيد ! سپس دستور داد تا ميخهايى بر ساق و سينهء هر كدامشان بكوبند و دستور داد\r\n","description":"","footnote":"","page_name":" 300 ","page_number":300},
  {"content":"\r\nشانه داران آهنين گوشت تنشان را پاره پاره كنند ، و اين همان كلام الهى است كه فرموده :\r\n« پس خدا او را از بديها و سختيهاى آن نيرنگها كه ساختند نگاه داشت - وقتى نزد فرعون سعايت كردند تا او را بكشد - و عذاب بد و سخت فرعونيان را فرو گرفت - غافر : 45 » همان كسانى كه بدگويى حزقيل بفرعون بردند و مستحقّ آنچنان عذاب شدند ( شرحش گذشت ) .\r\nمؤلَّف گويد : مانند چنين توريه اى براى امام صادق عليه السّلام در موارد بسيار رخ داده .\r\nيكى از آنها روايتى است كه :\r\n245 - از سعيد بن سمّان نقل است كه گفت : روزى نزد امام صادق عليه السّلام بودم كه دو تن از زيدى مذهبان خدمت او رسيده و به امام گفتند : آيا در ميان شما امامى كه اطاعتش واجب باشد هست ؟ فرمود : نه ، آن دو به امام عليه السّلام گفتند : افراد موثّق و مطمئنّى بما خبر داده‌اند كه تو به آن عقيده دارى ، و كسانى اين مطلب را به ما گفته‌اند - يكى يكى نامشان را برده - كه همه مردمى با تقوا و كوشا در عبادتند و دروغ نبندند ! ! .\r\nامام به خشم آمده و فرمود : من به ايشان چنين دستورى نداده‌ام ! !\r\n","description":"","footnote":"","page_name":" 301 ","page_number":301},
  {"content":"\r\nچون آن دو نفر آثار خشم را در چهرهء آن حضرت مشاهده كردند خارج شدند .\r\nامام به من فرمود : اين دو را شناختى ؟ گفتم : آرى اينان أهل بازار ما هستند و از طايفهء زيديه مىباشند ، و آن دو فكر مىكنند كه شمشير رسول خدا صلَّى الله عليه و آله نزد عبد الله بن - حسن است .\r\nحضرت فرمود : خداى لعنتشان كند ، دروغ مىگويند ، به خدا كه عبد الله بن حسن هرگز آن را نديده ؛ نه با يك چشم و نه با دو چشمش ، پدرش هم آن را نديده ، جز اينكه ممكن است آن را نزد علىّ بن حسين ديده باشد ، اگر راست مىگويند چه علامتى در دستهء آنست ؟ و چه نشانه و اثرى در لبهء تيغ آنست ؟ همانا شمشير پيغمبر صلَّى الله عليه و آله نزد من است ، همانا پرچم و جوشن و زره و خود پيغمبر صلَّى الله عليه و آله نزد من است ، اگر راست مىگويند در زره پيغمبر صلَّى الله عليه و آله چه علامتى است ؟ همانا نزد من است پرچم ظفر بخش پيغمبر صلَّى الله عليه و آله ! نزد من است الواح و عصاى موسى ! ، نزد من است انگشتر سليمان بن داود ! نزد من است طشتى كه موسى قربانى را در آن انجام مىداد ! نزد من است آن اسمى كه پيغمبر صلَّى الله عليه و آله چون ( در كارزار جنگ ) آن را ميان مسلمين و كفّار مىگذاشت ؛ هيچ تيرى از كفّار به مسلمين نمىرسيد !\r\n","description":"","footnote":"","page_name":" 302 ","page_number":302},
  {"content":"\r\nو داستان سلاح در خاندان ما همان داستان تابوتست در بنى اسرائيل بر در هر خاندانى كه تابوت پيدا مىشد ، نشانهء اعطاء نبوّت بود و سلاح به هر كس از ما خانواده رسد امامت به او داده مىشود ، و آنها همه نزد من است ، همانا پدرم زره رسول خدا صلَّى الله عليه و آله را پوشيد و دامنش اندكى به زمين مىكشيد و من آن را پوشيدم همچنان بود گاه به زمين مىكشيد و گاه نمىكشيد و اختلاف محسوسى نداشت ، و قائم ما كسى است كه چون آن را پوشد - به خواست خداوند - به اندازهء قامتش باشد .\r\n246 - پيوسته امام صادق عليه السّلام مىفرمود : علم ما يا مربوط به گذشته است يا نوشته شده ، و يا وارد شدن در دل و تأثير در گوش . و براستى كه جفر سرخ و جفر سفيد و مصحف فاطمه عليها السّلام نزد ما است ، و جامعه نزد ما است كه نيازمنديهاى مردم هم در آن است .\r\nامام صادق جعفر بن محمّد عليهما السّلام از تفسير آن كلام سؤال شد ، پس فرمود :\r\n« غابر » علم به آينده است ، و « مزبور » علم به گذشته است ، امّا وارد شدن در دل همان الهام است ، و تأثير در گوش همان حديث فرشتگان است ، سخنشان را مىشنويم\r\n","description":"","footnote":"","page_name":" 303 ","page_number":303},
  {"content":"\r\nولى خودشان را نمىبينيم ، و امّا جفر سرخ كيسه اى است كه در آن سلاح رسول خدا صلَّى الله عليه و آله است و هرگز خارج نشود تا قائم ما أهل بيت قيام كند ، و امّا جفر سفيد كيسه اى است كه در آن تورات موسى و انجيل عيسى و زبور داود و كتب نخستين خداوند در آن است .\r\nو در مصحف فاطمه عليها السّلام تمام پيشآمدهاى آينده موجود است ، و نيز اسامى تمام حاكمان تا روز قيامت ثبت است .\r\nو جامعه طومارى است به طول هفتاد ذراع ، به املاء زبانى رسول خدا صلَّى الله عليه و آله و دستخطَّ علىّ عليه السّلام ، و به خدا تمام احتياجات مردم تا روز قيامت ؛ حتّى جريمهء خراش ، و يك تازيانه و نيم تازيانه ( در حلال و حرام خدا ) در آن معيّن شده است .\r\nو زيد بن علىّ بن حسين طمع داشت كه برادرش امام باقر عليه السّلام به دو وصيّت كرده و او را جانشين خويش سازد همانند طمعى كه محمّد ابن حنفيّه پس از شهادت برادرش امام حسين عليه السّلام\r\n","description":"","footnote":"","page_name":" 304 ","page_number":304},
  {"content":"\r\nدر اين مورد داشت ، تا اينكه از برادرش زين العابدين معجزه اى ديد كه دلالت بر امامت آن حضرت مىكرد ، و ذكر آن در اين كتاب گذشت ( 1 ) .\r\nپس همان گونه زيد اميد قائم مقامى برادرش امام باقر عليه السّلام را داشت ، تا اينكه شنيد از برادرش آنچه شنيد و ديد از برادرزاده اش امام صادق عليه السّلام آنچه ديد .\r\nديگر از آن موارد روايتى است كه :\r\n247 - از أبو بصير نقل است كه گفت : هنگام وفات امام باقر عليه السّلام آن حضرت فرزند خود امام صادق عليهما السّلام را خوانده و عهد را به دو سپرد ، پس برادرش زيد به دو گفت :\r\nچرا در بارهء من همان كه در بارهء حسن و حسين عليهما السّلام رخداد اعمال نكردى ، اميد داشتم كه كار منكرى از تو سر نزند ! .\r\nحضرت باقر عليه السّلام به دو فرمود : اى أبو الحسن ( كنيهء زيد ) ، امانات در مثال نمىآيند ، و نه عهود در رسوم ، و هر آينه آنها امورى است سابق و نوشته شده از حجّتهاى خداوند تبارك و تعالى ! . سپس آن حضرت جابر بن عبد الله انصارىّ را خوانده و فرمود :\r\n\r\n","description":"","footnote":"\r\n( 1 ) به ذيل خبر 185 ، همراه با شرحى از مرحوم علَّامهء مجلسىّ مراجعه فرماييد .\r\n","page_name":" 305 ","page_number":305},
  {"content":"\r\nاى جابر ، حديث صحيفه را همانطور كه ديدى براى ما بيان كن .\r\nجابر گفت : بسيار خوب اى أبو جعفر ، روزى بر سرورم خانم فاطمهء زهراء عليها السّلام دخت گرامى رسول خدا صلَّى الله عليه و آله براى تهنيت ولادت حسين عليه السّلام وارد شدم ، ديدم در دستان مبارك آن حضرت طومارى سفيد از درّ است ، عرض كردم : اى سرور بانوان ، اين طومار چيست ؟ فرمود : در آن اسامى امامان از اولادم مىباشد .\r\nعرض كردم : آن را به من دهيد تا در آن بنگرم ، فرمود : اى جابر ، اگر ممنوعيت نبود حتماً اين كار را مىكردم ، و ليكن دست سودن به آن جز براى انبياء و اوصياء يا أهل بيت پيامبر ممنوع مىباشد ، ولى تو اجازه دارى از ظاهر به داخل آن نگاه كنى .\r\nجابر گفت : اين جملات را در آن خواندم :\r\nأبو القاسم محمّد بن عبد الله مصطفى ابن عبد المطَّلب ابن هاشم ابن عبد مناف ، مادر او آمنه است .\r\nأبو الحسن علىّ بن أبى طالب مرتضى ، مادرش فاطمه بنت اسد ابن هاشم بن عبد مناف .\r\nأبو محمّد حسن بن علىّ تقىّ .\r\nأبو عبد اللَّه حسين بن علىّ ، مادر آن دو فاطمه دختر محمّد .\r\n","description":"","footnote":"","page_name":" 306 ","page_number":306},
  {"content":"\r\nأبو محمّد علىّ بن حسين عدل ، مادرش شهربانويه دخت يزدگرد ابن شهريار .\r\nأبو جعفر محمّد بن على باقر ، مادرش امّ عبد الله دخت حسن بن علىّ بن أبى طالب .\r\nأبو عبد الله جعفر بن محمّد صادق ، مادرش امّ فروه دخت قاسم بن محمّد بن أبى بكر .\r\nأبو إبراهيم موسى بن جعفر ثقه ، مادرش كنيزى بنام حميدهء مصفّاة است .\r\nأبو الحسن علىّ بن موسى رضا ، مادرش كنيزى بنام نجمه است .\r\nأبو جعفر محمّد بن علىّ زكىّ ، مادرش كنيزى بنام خيزران است .\r\nأبو الحسن علىّ بن محمّد امين ، مادرش كنيزى بنام سوسن است .\r\nأبو محمّد حسن بن علىّ رضى الله عنه ، مادرش كنيزى بنام سمانه با كنيهء أمّ حسن است .\r\nأبو القاسم محمّد بن حسن ، و او حجّة الله قائم است ، مادرش كنيزى بنام نرجس است . - درود و صلوات خداوند بر جميع اينان باد ( 1 ) - .\r\n\r\n","description":"","footnote":"\r\n( 1 ) اين حديث شريف كه به حديث لوح معروف است در برخى از كتب حديثى مانند كتاب عيون أخبار الرّضا عليه السّلام نقل شده ، جناب استاد غفّارى - أيّده اللَّه - در ذيل آن مطالبى را تحقيق فرموده‌اند كه ملخّص آن اين است كه : « مورّخان و شرح حال نويسان نوشته‌اند كه جابر در سال 78 هجرى در مدينه وفات كرد و برخى نيز سال 73 ، 74 ، 77 را ذكر كرده‌اند ، و همگى اتّفاق دارند كه جابر بن عبد اللَّه انصارىّ پيش از سال 80 وفات يافته ، و حال آنكه وفات امام باقر عليه السّلام در سال 114 و به قولى 116 هجرى بوده است ، پس چگونه جابر در وقت احتضار و فوت امام باقر عليه السّلام به حضور ايشان مشرّف شده است ؟ بلكه جابر حتّى 16 سال و به قولى حدود 20 سال قبل از شهادت امام سجّاد عليه السّلام وفات نموده است ، زيرا شهادت آن حضرت به سال 94 و يا 95 بوده است ، و از ظاهر خبر اين گونه بر مىآيد كه جابر محضر امام صادق عليه السّلام را نيز درك نموده ، حال آنكه خود او خبرى را روايت مىكند كه حضرت رسول صلَّى اللَّه عليه و آله به او فرمودند : » تو زنده خواهى ماند تا فرزندم محمّد بن علىّ بن الحسين بن أبى طالب را - كه در تورات به باقر معروف است - ملاقات كنى ، وقتى او را ديدى سلام مرا به او برسان « ، و ظاهر اين خبر اين است كه جابر هيچ يك از ائمّه بعد از امام باقر عليه السّلام را زيارت نكرده است ، و تصريح بنام و كينهء مبارك امام زمان عليه السّلام همانطور كه ملاحظه شد مرحوم شيخ صدوق مىگويد : » از نظر من جايز نيست نام مبارك آن حضرت با صراحت ذكر شود « و شايد صدوق رحمه اللَّه با اين بيان خواسته است عدم اعتماد خود را به اين حديث بيان كند » . در ضمن حديث مذكور در متن كتاب از أبو بصير نقل شده ولى در كتاب عيون با استناد از فردى مجهول بنام أبو نضره نقل شده ، براى اطَّلاعات بيشتر به كتاب عيون مترحم ج 1 ص 78 مراجعه شود .\r\n","page_name":" 307 ","page_number":307},
  {"content":"\r\n248 - زرارة بن أعين گويد : روزى نزد امام صادق عليه السّلام بودم كه زيد على بن علىّ به من گفت : اى جوانمرد ، در بارهء مردى از آل محمّد كه از تو طلب يارى كند نظرت چيست ؟\r\nگفتم : اگر واجب الاطاعه باشد ياريش نمايم ، و گر نه در انجام وعده انجام مختارم .\r\nوقتى زيد خارج شد امام صادق عليه السّلام به من فرمود : به خدا سوگند آنچنان راه را از همه طرف بر او بستى كه هيچ راه گريزى برايش باقى نگذاشتى ! !\r\n","description":"","footnote":"","page_name":" 308 ","page_number":308},
  {"content":"\r\n249 - به امام صادق عليه السّلام عرض شد : اين چه كارى است كه دائماً يكى از شما أهل بيت قيام كرده و كشته مىشود و جماعت زيادى را با خود به كشتن مىدهد ؟ ! .\r\nامام عليه السّلام براى زمانى طولانى سر به زير انداخته سپس فرمود : بىشكّ در ميان ايشان متّهم به دروغ گفتن است و در ميان غير اينان أهل تهمت و دروغ بستن است .\r\n250 - و از آن حضرت - صلوات خدا بر او باد - نقل است كه فرمود : هيچ فردى از ما نيست جز آنكه دشمنى در ميان خانواده اش دارد .\r\nيكى گفت : مگر اولاد امام حسن حقّ را نمىشناسند ؟\r\nفرمود : مىشناسند ولى حسد مانعشان مىشود .\r\n251 - از ابن أبى يعفور ( كه از حواريون حضرت است ) نقل شده كه گفت : روزى من با معلَّى بن خنيس به حسن بن حسن بن علىّ بن أبى طالب برخورديم ( 1 ) ، او به من گفت :\r\nاى يهودى ، بگو بدانم جعفر بن محمّد در بارهء ما چه مىگويد ؟ پس آن حضرت فرمود : به خدا كه او به يهودى شايسته تر از شما دو نفر است ، يهودى كسى است كه شراب مىنوشد ! ! ! .\r\n\r\n","description":"","footnote":"\r\n( 1 ) ظاهراً او حسن بن حسن بن حسن بن علىّ بن أبى طالب عليهما السّلام زيدى مذهب باشد ، و مرحوم شيخ طوسى او را از أصحاب امام باقر و صادق عليهما السّلام بر شمرده و گفته : « او فردى تابعى است كه از جابر بن عبد اللَّه انصارىّ روايت مىكند » و سال وفات او را 145 هجرى در سنّ 85 گفته است .\r\n","page_name":" 309 ","page_number":309},
  {"content":"\r\n252 - و به همان اسناد نقل است كه گفت : شنيدم امام صادق عليه السّلام مىفرمود : اگر حسن ابن حسن بر زنا و ربا و نوشيدن مسكر بميرد بهتر از اين حالى است كه بر آن مرد .\r\n253 - و از أبو بصير نقل است كه گفت : از امام صادق عليه السّلام در بارهء آيهء مباركهء :\r\n« سپس [ اين كتاب 
  ] را به كسانى از بندگانمان كه برگزيديم ميراث داديم [ پس ، از آنان برخى بر خود ستمكار بودند ، و برخى ميانه رو ، و از ايشان برخى به خواست و فرمان خدا به نيكيها پيشىگيرنده‌اند . اين است فزونى و بخشش بزرگ 
  ] - فاطر : 32 » ، پرسيدم ، فرمود : نظر تو چيست ؟ گفتم : بندگان برگزيده فقط اولاد حضرت فاطمه عليها السّلام مىباشند .\r\nفرمود : امّا آن گروه از اولاد حضرت فاطمه عليها السّلام كه دست به شمشير برده و به گمراهى مردم را به سوى خود مىخوانند يا ديگر مردمان مشمول اين آيه نمىشوند .\r\nعرض كردم : تكليف كسانى كه داخل اين جماعت ميشوند چيست ؟ فرمود : مراد از ستمكار به خود كسى است كه مردم را نه به گمراهى مىخواند و نه به هدايت دعوت مىكند ، و « مقتصد » از ما أهل بيت كسى است كه حقّ امام را نيك مىشناسد ، و « سبقتگيرندهء به نيكيها » خود شخص امام است .\r\n254 - از محمّد بن أبى عمير كوفىّ نقل است از عبد الله بن وليد سمّان كه گفت :\r\n","description":"","footnote":"","page_name":" 310 ","page_number":310},
  {"content":"\r\nامام صادق عليه السّلام فرمود : نظر مردم در بارهء اولو العزم و امامتان أمير المؤمنين عليه السّلام چيست ؟ گفتم : هيچ كسى را بر اولو العزم مقدّم نمىدارند .\r\nحضرت فرمود : خداوند تبارك و تعالى در بارهء موسى عليه السّلام فرموده : « و براى او در آن لوحها از هر گونه پندى چيزى نوشتيم - اعراف : 145 » و نفرمود : هر موعظه اى را .\r\nو از قول عيسى عليه السّلام فرموده : « و تا برخى از آنچه را كه در بارهء آن اختلاف مىكنيد برايتان بيان كنم - زخرف : 63 » ، و در بارهء امامتان أمير المؤمنين عليه السّلام فرموده : « بگو : ميان من و شما خدا گواهى بسنده است و آن كه دانش كتاب نزد اوست - رعد : 43 » ، و خداوند [ در بارهء آن كتاب 
  ] فرموده : « و نه هيچ ترى و نه هيچ خشكى مگر آنكه در كتابى است روشن - انعام : 59 » ، و نيز فرموده : « و هر چيزى را در امام مبين به شمار آورده‌ايم - يس : 12 » ، و علم و دانش آن كتاب نزد او است .\r\n255 - و از عبد الله بن فضل هاشمى نقل است كه گفت : از حضرت صادق عليه السّلام شنيدم كه مىفرمود : براى صاحب الأمر غيبت ناگزيرى است كه در آن هر باطلجويى به ترديد مىافتد ، عرض كردم : قربانت گردم ، براى چه ؟\r\n","description":"","footnote":"","page_name":" 311 ","page_number":311},
  {"content":"\r\nفرمود : به جهت امرى كه ما اجازه نداريم آن را آشكار سازيم ، گفتم : چه حكمتى در آن غيبت است ؟ فرمود : حكمت غيبت او همان حكمت در غيبت حجّتهاى الهى پيش از او است ، و وجه حكمت غيبت او پس از ظهورش آشكار خواهد شد ، همانطور كه وجه حكمت اعمال خضر عليه السّلام ؛ از شكستن كشتى و قتل پسر و بپاداشتن ديوار بر حضرت موسى عليه السّلام روشن نبود تا آنكه وقت جدايى و فراق آن دو فرا رسيد .\r\nاى پسر فضل اين امر ، امرى از امورى خداوند متعال ، و سرّى از اسرار خدا و غيبى از غيوب پروردگار است ، و هنگامى كه پى برديم كه خداوند حكيم است ، پذيرفته‌ايم كه تمام كردار او حكيمانه است هر چند وجه انكار آن ظاهر نباشد .\r\n256 - باسناد مذكور در متن از أبو جعفر احول نقل است كه گفت : زيد بن علىّ بن - حسين عليهما السّلام زمانى كه متوارى و پنهان بود مرا خواست ، نزدش رفتم ، به من گفت : اى أبا جعفر اگر از ما خانواده كسى نزد تو آيد ( و يارى بخواهد ) چه پاسخ ميدهى ؛ آيا با او به كارزار جنگ مىروى ؟\r\nبه او گفتم : اگر پدرت يا برادرت مرا بخواهند با او خارج مىشوم .\r\n","description":"","footnote":"","page_name":" 312 ","page_number":312},
  {"content":"\r\nزيد گفت : من مىخواهم به جنگ اين قوم ( بنو اميّه ) بروم با من بيا ! .\r\nگفتم : نمىآيم ؛ قربانت گردم .\r\nزيد گفت : آيا جان خود را بر من ترجيح مىدهى ؟\r\nگفتم : من يك نفرم اگر در روى زمين امامى جز تو باشد ، هر كس از تو كناره گيرد نجات يافته و هر كس با تو آيد هلاك گشته و اگر براى خدا امامى روى زمين نباشد ، كسى كه از تو كناره كند با آنكه همراهيت كند برابرست ، به من گفت : اى أبا جعفر من با پدرم سر يك سفره مىنشستم ، او پارهء گوشت چرب را برايم لقمه مىكرد و لقمهء داغ را از سر محبّت به من سرد مىكرد ، تا چه رسد به حرارت آتش دوزخ كه برايم دلسوزى نكرده باشد ! از روش ديندارى به تو خبر داده و به من خبر نداده ؟ ! گفتم : قربانت گردم ، چون از آتش دوزخ به تو دلسوزى كرده خبرت نداد ، زيرا مىترسيد كه تو نپذيرى و از آن جهت به دوزخ روى ، ولى به من خبر داده كه اگر بپذيرم نجات يابم و اگر نپذيرم از دوزخ رفتن من باكى بر او نباشد ، سپس به او گفتم : قربانت گردم ، شما بهتريد يا پيغمبران ؟ فرمود : البتّه پيغمبران .\r\n","description":"","footnote":"","page_name":" 313 ","page_number":313},
  {"content":"\r\nگفتم : يعقوب به يوسف مىگويد : « اى پسرك من ، خواب خود را به برادرانت بازمگو ، كه [ از روى حسد 
  ] در بارهء تو بدانديشى مىكنند » ( 1 ) ، او خوابش را نگفت و پنهان داشت كه برايش نيرنگى نريزند ، همچنين پدر تو مطلب را از تو پنهان كرد زيرا بر تو بيم داشت .\r\nزيد گفت : اكنون كه چنين گوئى بدان كه مولايت در مدينه به من خبر داد كه : من كشته مىشوم و در كناسهء كوفه بدار روم ، و خبر داد كه كتابى نزد اوست كه كشتن و بدار رفتن من در آن نوشته است .\r\nاحول گويد : من به حجّ رفتم و گفتگوى خودم را با زيد به حضرت صادق عليه السّلام عرض كردم ، حضرت فرمود : تو كه راه پيش و پس و راست و چپ و پايين و بالا را بر او بستى و نگذاشتى به راهى قدم نهد ! ! .\r\n257 - هشام بن حكم گويد : روزى ابن أبى العوجاء بهمراه أبو شاكر ديصانى زنديق و عبد الملك بصرى و ابن مقفّع در بيت الله الحرام اجتماع كرده و حاجيان را مسخره مىكردند و بر قرآن طعن زده و عيب مىگرفتند .\r\n\r\n","description":"","footnote":"\r\n( 1 ) يوسف : 5 .\r\n","page_name":" 314 ","page_number":314},
  {"content":"\r\nابن أبى العوجاء گفت : دوستان ! بياييد هر كدام از ما چهار نفر يك چهارم قرآن را نقض كنيم ، و قرار ما سال ديگر همين جا باشد ، در اينجا اجتماع نموده در حالى كه تمام قرآن را نقض نموده‌ايم ، كه نقض قرآن برابر است با ابطال نبوّت محمّد ، و در ابطال نبوّت او ابطال اسلام نهفته است و اثبات حقّانيّت ما ، پس همگى بر اين امر اتّفاق نموده و از هم جدا شدند ، وقتى سال آينده در بيت الله الحرام جمع شدند ابن أبى العوجاء گفت :\r\nامّا من از وقت خداحافظى تا امروز غرق تفكَّر در اين آيه هستم : « * ( فَلَمَّا اسْتَيْأَسُوا مِنْه خَلَصُوا نَجِيًّا ) * » ( 1 ) و نتوانستم هيچ چيزى به فصاحت و جمع معانى آن اضافه كنم ، و تنها تفكَّر در همين يك آيه مرا از آيات ديگر واداشت .\r\nعبد الملك گفت : و من نيز از هنگامى كه از شما جدا شده‌ام غرق انديشه در اين آيه هستم :\r\n* ( يا أَيُّهَا النَّاسُ ضُرِبَ مَثَلٌ فَاسْتَمِعُوا لَه إِنَّ الَّذِينَ تَدْعُونَ مِنْ دُونِ الله لَنْ يَخْلُقُوا ذُباباً وَلَوِ اجْتَمَعُوا لَه وَإِنْ يَسْلُبْهُمُ الذُّبابُ شَيْئاً لا يَسْتَنْقِذُوه مِنْه ضَعُفَ الطَّالِبُ ) *\r\n\r\n","description":"","footnote":"\r\n( 1 ) يوسف : 80 . ترجمه : « پس چون از او نوميد گشتند رازگويان به يك سو شدند » .\r\n","page_name":" 315 ","page_number":315},
  {"content":"\r\n* ( وَالْمَطْلُوبُ ) * ( 1 ) و ديگر قادر به آوردن مثل آن نشدم .\r\nأبو شاكر گفت : من نيز غرق اين آيه شدم :\r\n« * ( لَوْ كانَ فِيهِما آلِهَةٌ إِلَّا الله لَفَسَدَتا ) * » ( 2 ) و ديگر نتوانستم آيه اى مانند آن بياورم .\r\nابن مقفّع گفت : اى قوم ، اين قرآن از جنس بشر نيست ، و من نيز از زمان جدايى غرق اين آيه شدم :\r\n« * ( وَقِيلَ يا أَرْضُ ابْلَعِي ماءَكِ وَيا سَماءُ أَقْلِعِي وَغِيضَ الْماءُ وَقُضِيَ الأَمْرُ وَاسْتَوَتْ عَلَى الْجُودِيِّ وَقِيلَ بُعْداً لِلْقَوْمِ الظَّالِمِينَ ) * » ( 3 ) و به كنه معرفت آن دست نيافتم ، و نه توانستم مانندش را بياورم .\r\n\r\n","description":"","footnote":"\r\n( 1 ) حجّ : 73 . ترجمه : « اى مردم مثلى زده شده آن را گوش فرا داريد : كسانى كه به جاى خداى يكتا مىخوانيد مگسى را نتوانند آفريد گر چه همگى براى اين كار گرد آيند ، و اگر مگس چيزى از آنها بربايد بازستاندن آن نتوانند ؛ طالب و مطلوب هر دو بيچاره و ناتوانند » .\r\n( 2 ) انبياء : 22 . ترجمه : « اگر در آن دو ( آسمان و زمين ) خدايانى جز خداى يكتا مىبود هر آينه هر دو تباه مىشدند » .\r\n( 3 ) هود : 44 . ترجمه : « و گفته شد اى زمين آب خود فرو بر واى آسمان باز ايست و آب كاسته گشت و كار گزارده شد و ( كشتى ) بر ( كوه ) جودى آرام گرفت ، و گفته شد : گروه ستمكاران را لعنت باد » .\r\n","page_name":" 316 ","page_number":316},
  {"content":"\r\nهشام بن حكم گويد : اين گروه در همين كلام بودند كه ناگاه امام صادق جعفر بن محمّد عليهما السّلام از كنارشان عبور كرد و اين آيه را تلاوت فرمود :\r\n* ( قُلْ لَئِنِ اجْتَمَعَتِ الإِنْسُ وَالْجِنُّ عَلى أَنْ يَأْتُوا بِمِثْلِ هذَا الْقُرْآنِ لا يَأْتُونَ بِمِثْلِه وَلَوْ كانَ بَعْضُهُمْ لِبَعْضٍ ظَهِيراً ) * ( 1 ) ! ! آنان نگاهى به هم انداخته و گفتند : اگر اسلام را حقيقتى باشد امر وصيّت محمّد جز به جعفر بن محمّد نرسد ، به خدا هر گاه به او نگريستيم هيبتش ما را گرفته و پوستمان از لرز منقبض شده ! .\r\nسپس با اقرار به ناتوانى و عجز پراكنده شدند .\r\n258 - اعمش گويد : گروهى از شيعيان با خوارج نزد أبو نعيم نخعى آمدند و أبو جعفر احوال نيز حاضر بود ، پس ابن أبى حذره زبان گشوده و گفت :\r\nمن همراه شما اى گروه شيعه اقرار مىكنم كه أبو بكر بنابه چهار خصال كه كسى قادر\r\n\r\n","description":"","footnote":"\r\n( 1 ) إسراء : 88 . ترجمه : « بگو : اگر آدميان و پريان فراهم آيند تا مانند اين قرآن بيارند هرگز مانند آن نيارند ، هر چند برخى از آنان يار و همپشت برخى باشند » .\r\n","page_name":" 317 ","page_number":317},
  {"content":"\r\nبه دفع آن نيست از علىّ و تمام صحابه برتر بود : او در كنار پيغمبر مدفون است ، او با پيغمبر در غار بود ، هنگام وفات پيغمبر آخرين نماز را او اقامه كرد ، و او دومين صدّيق اين امّت است .\r\nاحول گفت : اى ابن أبى حذره ، ما نيز همراه تو اعتراف مىكنيم كه علىّ عليه السّلام از أبو بكر و تمام صحابه با همان خصالى كه شرح دادى افضل و برتر است و آن موجب رسوايى صاحب تو شده و تو را ملزم به طاعت علىّ عليه السّلام خواهد كرد از سه جهت :\r\nوصف قرآن ، حديث رسول خدا صلَّى الله عليه و آله ، و اعتبار دليل عقلى . و إبراهيم نخعى و أبو اسحاق سبيعى و اعمش بر اين مطلب اتّفاق كردند .\r\nاحول گفت : اى ابن أبى حذره بگو ببينم رسول خدا صلَّى الله عليه و آله چگونه بيوت خود را ترك كرد ؛ همانها كه خداوند همه را به خود اضافه فرموده و مردم را از دخول بىاجازه در آنها نهى ساخته ، آيا ميراث أهل و فرزندانش بود يا به صورت صدقه براى تمام مسلمين بجاى نهاد ؟ هر چه مىخواهى بگو .\r\n","description":"","footnote":"","page_name":" 318 ","page_number":318},
  {"content":"\r\nابن أبى حذره از جواب ماند و به خطاى خود پى برد .\r\nاحول گفت : اگر آنها را بعنوان ميراث براى فرزندان و ازواج خود قرار داده ، آن حضرت از نه همسر وفات يافته ، و به عايشه دختر أبو بكر فقط يك نهم يك هشتم اين خانه مىرسد ، همان بيتى كه صاحبت ( أبو بكر ) در آن دفن است ، و با اين تقسيم حتّى يك ذراع در يك ذراع هم به عايشه نمىرسيد ،\r\nو براى همين مطلب بود كه محمّد بن أبى بكر در خبر عجيبى اين شعر را به عايشه گفت :\r\nبه جمل سوار شدى به قاطر سوار شدى و اگر زيست كنى ؛ فيل سوار شوى ( 1 ) .\r\nحقّ تو از ارث يك نهم از يك هشتم بود حال اينكه همه را تصاحب نمودى .\r\n\r\n","description":"","footnote":"\r\n( 1 ) اصل شعر متعلَّق به ابن حجّاج بغدادى است ، همچنان كه راوندى در خرائج آن را مذكور داشته ، و ابتداى آن اين است : « يا بنت أبي بكرٍ لا كان و لا كنت » .\r\nامّا ترجمهء مصرع أوّل مراد به سوار شدن جمل مشهود همگان است و مراد همان جنگ جمل است ، ولى مسألهء قاطر سوارى او ؛ در تاريخ مذكور است كه پس از شهادت حضرت مجتبى عليه السّلام به زهر كين ، وقتى بنى هاشم مىخواستند بدن مطهّر آن حضرت را در روضهء نبوىّ دفن كنند عايشه سوار بر قاطر با جماعتى جنگجو از بنى اميّه و ديگران با حميّت جاهلانه مانع از آن شدند ، و اينكه گويندهء شعر محمّد بن أبى بكر باشد ؛ شهادت آن حضرت ده سال پس از شهادت محمّد بن أبى بكر رخداده بنا بر اين او نمىتواند اين مطلب را گفته باشد ، ولى در كتب ديگر حديث آمده كه ابن عبّاس متمثّل به اين ابيات عايشه را مخاطب ساخته است .\r\n","page_name":" 319 ","page_number":319},
  {"content":"\r\nو اگر صدقه بوده بلايش عظيمتر و بزرگتر است زيرا حقّ او از بيوت به اندازهء كوچكترين فرد مسلمان مىشود ، پس داخل شدن به بيوت آن حضرت در حيات و پس از وفات جز براى علىّ بن ابى طالب عليه السّلام و فرزندانش معصيت است ، زيرا خود خداوند آنچه براى پيامبر مباح ساخته براى ايشان نيز حلال نموده است .\r\nسپس به آنان گفت : شما نيك مىدانيد كه شخص پيامبر دستور فرمود تمام درهاى منتهى به مسجد بسته شود جز در خانهء علىّ عليه السّلام ، و درخواست أبو بكر مبنى بر بازكردن پنجره اى براى ديدن مسجد را نيز نپذيرفت ، و عبّاس عموى پيامبر از اين مطلب به خشم آمد تا اينكه رسول خدا صلَّى الله عليه و آله خطبه اى خواند و فرمود :\r\nخداوند تبارك و تعالى به موسى و هارون دستور داد كه براى قوم خود در مصر خانه هايى آماده سازيد ، و اينكه در مساجدشان هيچ فرد جنبى نخسبد ، و نزديكى با زنان جز براى موسى و هارون و نسل اين دو براى ديگران ممنوع بود ، و منزلت علىّ نزد من همچون هارون است براى موسى ، و نسل او مانند نسل هارون مىباشد ، و براى كسى\r\n","description":"","footnote":"","page_name":" 320 ","page_number":320},
  {"content":"\r\nمجامعت در مسجد رسول خدا و خوابيدن جنب در آن جز براى علىّ و ذرّيّهء او جايز نيست ( 1 ) .\r\nهمگى گفتند : همانطور است .\r\n\r\n","description":"","footnote":"\r\n( 1 ) مرحوم شيخ صدوق أعلى اللَّه مقامه در كتاب شريف فقيه اين گونه نقل كرده كه « رسول خدا صلَّى اللَّه عليه و آله فرمود : جايز نيست براى احدى كه در اين مسجد ( مسجد مدينه ) خود را جنب كند مگر من و علىّ و فاطمه و حسن و حسين و هر كس أهل بيت من باشد كه او نيز از من است » ، و نيز آن را با سند در كتاب عيون أخبار الرّضا عليه السّلام نقل نموده و در كتاب علل الشّرائع خبرى مؤيّد معنى آن آورده است ، و محبّ الدّين طبرىّ در ذخائر العقبى ص 177 از ابى سعيد خدرىّ نقل كرده كه رسول خدا صلَّى اللَّه عليه و آله فرمود :\r\n« يا علىّ لا يحلّ لأحد يجنب في هذا المسجد غيري و غيرك »\r\nگويد : علىّ بن المنذر گفت : به ضرار بن صرد گفتم : معنى اين حديث چيست ؟ پاسخ داد : مراد آنست كه « حقّ گذشتن از داخل مسجد را احدى با حال جنابت ندارد مگر من و تو يا علىّ » ، و ترمذى اين حديث را ذكر كرده و گفته است سند آن حسن است ، و از علماى شيعهء اماميّه سلطان العلماء گويد : مراد به « اجناب » اجتياز است ، يعنى از درى وارد شدن و از در ديگر خارج گشتن ، نه عملى كه انسان جنب شود . و فاضل مراد عليخان تفرشى گفته است : مراد آنست كه از درى داخل و از در ديگر بيرون رود ، و ظاهراً مراد مسجد النّبىّ است نه مسجد الحرام يا مساجد ديگر ، زيرا مساجد ديگر براى همه با حالت جنابت عبورش جايز است و اختصاص برسول خدا و أهل بيتش عليهم السّلام ندارد ، و مسجد الحرام در لفظ خبر نيامده بلكه ظاهرش كه فرموده « مسجدي » يا « هذا المسجد » دلالت بر اختصاص آن به مسجد النّبىّ دارد ، و حملى كه علماى عامّه و سلطان العلماء و مولى مراد تفرشى كرده‌اند هر چند با لفظ خبر چندان موافق نيست ولى تأمّل در حديث سدّ ابواب مؤيّد آنست ، و العلم عند اللَّه « . ( نقل از تحقيق جناب استاد غفّارىّ - أيّده تعالى - در كتاب مترجم فقيه ج 3 ص 274 ذيل خبر 4915 )\r\n","page_name":" 321 ","page_number":321},
  {"content":"\r\nاحول گفت : يك چهارم دينت اى ابن أبى حذره از دست رفت ، و آن فضيلتى براى آقاى من بود كه هيچ كس آن را ندارد ، و رسوايى و ننگى براى صاحبت .\r\nو امّا اينكه گفتى : او دومين فرد در غار بود ، بگو ببينم آيا خداوند در جايى غير از غار براى مسلمين سكينهء خود را نازل فرموده ؟ گفت : آرى .\r\nاحول گفت : حال اينكه يار تو را در غار از سكينه خارج ساخته و موصوف به حزن فرموده ، و مكان علىّ در آن شب بر فراش رسول خدا صلَّى الله عليه و آله و جانفشانى او براى آن حضرت افضل از مكان يار تو در غار است .\r\nهمهء مردم گفتند : راست گفتى ! ! .\r\nاحول گفت : اى ابن أبى حذره ، نصف دينت از دست رفت .\r\nو امّا اينكه گفتى « او دومين فرد صدّيق در اين امّت است » ، حال اينكه خداوند بر يار تو استغفار از علىّ بن ابى طالب را واجب فرمود در اين آيه : « و نيز كسانى كه پس از آنان آمدند مىگويند : پروردگارا ، ما و آن برادران ما را كه به ايمان بر ما پيشى گرفته‌اند بيامرز - تا آخر آيهء 10 ، سورهء حشر » ، و آنچه تو ادّعا مىكنى ناميدن مردم است ،\r\n","description":"","footnote":"","page_name":" 322 ","page_number":322},
  {"content":"\r\nو نامگذارى قرآن و شهادت به صدق و تصديق او از نام نهادن مردم اولى و سزاوارتر است .\r\nو حال اينكه خود حضرت علىّ عليه السّلام بر منبر بصره گفته بود : منم صدّيق اكبر ، پيش از أبو بكر ايمان آورده و پيش از او پذيرفته و تصديق نمودم .\r\nمردم گفتند : راست گفتى .\r\nاحول گفت : اى ابن أبى حذره ، سه چهارم دينت از دست رفت .\r\nو امّا اينكه گفتى او آخرين نماز را بر مردم اقامه كرد ، فضيلتى براى صاحب و رفيقت قائل شدى كه آن را كامل نكردى ، زيرا آن مطلب به تهمت نزديكتر است تا به فضيلت ، زيرا اگر آن به امر پيامبر بود هرگز او را از اين نماز عزل نمىكرد ، مگر نمىدانى وقتى أبو بكر جلو ايستاد كه نماز بخواند پيغمبر رسيده او را عزل نمود و خود نماز را بر مردم اقامه فرمود ؟ ! و اين نماز از دو حال خارج نيست :\r\nيا نيرنگى از جانب خود او بوده ، و هنگامى كه رسول خدا آن را دريافت با داشتن بيمارى با شتاب خود را رسانده او را از امامت جماعت كنار زد تا نكند پس از وفات آن حضرت بر امّت به اين كار احتجاج كند و جاى عذرى براى مردم باقى نماند .\r\n","description":"","footnote":"","page_name":" 323 ","page_number":323},
  {"content":"\r\nو يا اينكه خود آن حضرت بدان دستور داده بود ، مانند داستان تبليغ سورهء برائت ، كه جبرئيل نازل شده و گفت : تبليغ جز از جانب تو يا علىّ نبايد صورت پذيرد ، آن حضرت نيز علىّ را بدنبال او فرستاد ، او نيز أبو بكر را از اين مقام خلع و خود مأمور بدان شد ، همانطور است داستان نماز ، و در هر دو حالت ذمّ و سرزنش فقط و فقط متوجّه أبو بكر است زيرا مطلبى از او روشن شده كه قبلًا پوشيده بود ، و در اين كار دليلى واضح است كه او شايستهء خلافت پس از پيامبر نبود و در هيچ يك از امور دينى هم مأمون نيست .\r\nپس مردم يكپارچه گفتند : راست گفتى .\r\nاحول گفت : اى ابن أبى حذره ، تمام دينت از دست رفت ، و از همان جا كه مدح كردى رسوا شدى .\r\nمردم به احول گفتند : دلايل ادّعايت بر طاعت علىّ را بياور .\r\nپس ابو جعفر احول گفت : و امّا وصف قرآن در صدّيق بودن علىّ يكى اين آيه است :\r\n« اى كسانى كه ايمان آورده‌ايد ، از خداى پروا كنيد و با راستگويان باشد - توبه : 119 » ، پس ما همگى علىّ - عليه السّلام - را مطابق وصف قرآن ديده‌ايم در اين آيه :\r\n","description":"","footnote":"","page_name":" 324 ","page_number":324},
  {"content":"\r\n« [ بويژه 
  ] شكيبايان در بينوايى و تنگدستى و رنج و سختى به هنگام كارزار ، آنانند كه راست گفتند و آنانند پرهيزگاران - بقره 177 » ، پس به اجماع امّت علىّ عليه السّلام از همه به اين امر سزاوارتر بود ، زيرا از هيچ صحنهء نبردى فرار نكرد بر خلاف افرادى كه در چندين موضع از جنگ گريختند .\r\nپس مردم گفتند : راست گفتى .\r\nاحول گفت : و امّا نصّ حديث رسول خدا صلَّى الله عليه و آله اين است كه فرموده : « من ميان شما دو چيز گرانقدر را ترك مىكنم ، كه در صورت تمسّك به آن دو هرگز پس از من گمراه نخواهيد شد : كتاب خدا و عترتم ؛ أهل بيتم ، كه آن دو از هم جدا نخواهند شد تا بر حوض بر من درآيند » ، و نيز اين فرمايش : « هر آينه مثل أهل بيت من ميان شما همچو كشتى نوح است ، هر كه سوار آن شود نجات يابد ، و هر كه آن را وانهد غرق شود ، و هر كه از آن پيشى گيرد [ از دين 
  ] خارج مىشود ، و هر كه ملزم بدان شود ملحق گردد » ، پس به شهادت خود آن حضرت كسانى كه دست بدامن أهل بيت رسول خدا شوند هادى و هدايت شده‌اند ، و متمسّك به غير آن دو گمراه و گمراه كننده است .\r\nپس مردم گفتند : راست گفتى اى أبو جعفر .\r\n","description":"","footnote":"","page_name":" 325 ","page_number":325},
  {"content":"\r\nاحول گفت : و امّا دليل عقلى اين است كه تمام مردم مطيع فرمان عالم مىباشند ، و ما اجماع امّت را بر اين يافتيم كه علىّ اعلم تمام صحابه است . و مردم از او مىپرسيدند و به دو نيازمند بودند ، و علىّ عليه السّلام از تمامشان بىنياز بود ، و آن از شاهد ، و دليل آن از قرآن اين آيه است : « آيا كسى كه به حقّ راه مىنمايد سزاوارتر است كه پيروى شود يا آن كه خود راه نيابد مگر آنكه او را راه نمايند ؟ پس شما را چه شده ؟ ! چگونه حكم مىكنيد ؟ ! - يونس : 35 » .\r\n[ راوى گويد : 
  ] پس هيچ پيش آمدى نيكوتر از آن روز نبود ، و بواسطهء اين پيروزى مردمان بسيارى در اين مذهب ( تشيّع ) وارد شدند .\r\nو أبو جعفر أحول با أبو حنيفه نيز مناظرات بسيارى دارد ، مثلًا يك روز أبو حنيفه به أبو جعفر مؤمن الطَّاق گفت : آيا شما معتقد به رجعت مىباشيد ؟ گفت : آرى .\r\nأبو حنيفه گفت : پس حالا هزار درهم به من بده من آن را پس از رجعت به تو مىدهم .\r\nأبو جعفر گفت : از براى من ضامنى بياور كه چون به دنيا برگردى به صورت انسان مراجعت خواهى كرد نه به شكل خوك ! ! .\r\n","description":"","footnote":"","page_name":" 326 ","page_number":326},
  {"content":"\r\nو روزى ديگر أبو حنيفه به دو گفت : اگر علىّ بن أبى طالب را حقّى بود چرا پس از وفات رسول خدا صلَّى الله عليه و آله آن را مطالبه نكرد ؟\r\nأبو جعفر در پاسخش گفت : ترسيد كه اجنّه او را بكشند ! همانطور كه سعد بن عباده را به تير مغيرة بن شعبه كشتند . و در روايتى : به تير خالد بن وليد ! ! .\r\nو روزى أبو حنيفه با مؤمن الطَّاق در يكى از خيابانهاى كوفه راه مىرفت ، ناگاه فردى ندا سر داد « چه كسى مرا به كودكى گمراه راهنمايى مىكند » ؟\r\nمؤمن الطَّاق گفت : امّا كودك گمراه نديده‌ام ، و اگر پير گمراهى را مىخواهى اين را بگير - و اشاره به أبو حنيفه نمود - .\r\nو پس از وفات امام صادق عليه السّلام أبو حنيفه به مؤمن الطَّاق برخورده و به دو گفت :\r\nامام تو مرد .\r\nاحول ( 1 ) گفت : آرى ، ولى امام تو ( شيطان ) از مهلت داده شدگان تا روز قيامت است .\r\n\r\n","description":"","footnote":"\r\n( 1 ) او محمّد بن علىّ بن نعمان أبو جعفر معروف به مؤمن طاق و احول مىباشد و از أصحاب امام صادق عليه السّلام است ، وى دكّانى در كوفه در مكانى معروف به طاق المحامل ، او يكى از متكلَّمين است و چند كتاب تصنيف كرده ، از جملهء كتاب « افعل لا تفعل » و احتجاج او با زيد و هم محاجّهء او با خوارج مشهور است و مكالمات او با أبو حنيفه معروف است .\r\n( از : رجال نجاشى و رجال شيخ رحمهما اللَّه )\r\n","page_name":" 327 ","page_number":327},
  {"content":"\r\n259 - و نقل است كه روزى فضّال بن حسن بن فضّال كوفىّ به أبو حنيفه برخورد كه جماعتى انبوه مواردى از فقه و حديث را بر ايشان املاء مىكرد ، فضّال به دوست همراه خود گفت : تا أبو حنيفه را خجل نكنم هيچ جايى نروم .\r\nدوست همراهش به دو گفت : أبو حنيفه كسى است كه تو خود به حالش واقفى و دليل و حجّت او آشكار و عيان است .\r\nگفت : واگذار ! مگر حجّت فردى گمراه بر حجّت مؤمن مىچربد ؟ سپس به دو نزديك شده و با هم سلام و عليك كردند ، و حاضران همگى جواب سلامش را دادند ، پس گفت :\r\nاى أبو حنيفه ، يكى از برادران من مىگويد : بهترين مردم پس از رسول خدا صلَّى الله عليه و آله علىّ بن أبى طالب است و من مىگويم : أبو بكر بوده و پس از او عمر . نظر شما چيست خدا رحمتت كند ! .\r\n","description":"","footnote":"","page_name":" 328 ","page_number":328},
  {"content":"\r\nپس أبو حنيفه مدّتى سر به زير انداخته سپس گفت : آرامگاه آن دو كنار رسول خدا صلَّى الله عليه و آله از هر كرم و فخرى بسنده مىكند ، مگر نمىدانى كه آن دو كنار آن حضرت مدفونند ، ديگر چه حجّتى واضحتر از آن است ؟\r\nفضّال گفت : من همين را به برادرم گفتم و او گفت : اگر آن خانه فقط براى رسول خدا بود آن دو با دفن در موضعى كه حقّى در آن نداشتند مرتكب ظلم و ستم شده‌اند ، و اگر براى آن دو بوده و به پيامبر بخشيدند باز هم در پس گرفتن آن كار بسيار بدى كردند ، زيرا از بخشش خود صرف نظر كرده و عهد خود را فراموش كردند .\r\nأبو حنيفه ساعتى سر به زير انداخته فكر كرد سپس گفت : نه مخصوص او نه آن دو بوده ، بلكه از قسمت سهم الإرث عائشه و حفصه مستحقّ دفن در آن مكان شدند .\r\nفضّال گفت : من نيز همين را به دو گوشزد كردم ولى او گفت : تو خود مىدانى رسول خدا صلَّى الله عليه و آله با داشتن نه زوجه وفات يافت ، اگر حساب كنيم براى هر كدام از زوجات آن حضرت يك نهم از يك هشتم مىافتد ، سپس در يك نهم يك هشتم نگاه كرديم ديديم مىشود يك وجب در يك وجب ، با اين حساب چگونه آن دو مرد مستحقّ بيشتر از آن شدند ، و بعد اينكه چطور عائشه و حفصه از رسول خدا صلَّى الله عليه و آله ارث برند\r\n","description":"","footnote":"","page_name":" 329 ","page_number":329},
  {"content":"\r\nولى فاطمه دخت گرامى او از ميراث منع گردد ؟ ! أبو حنيفه گفت : اى قوم ، او را از من دور كنيد ، كه او رافضى مذهب خبيث است ! ! .\r\n260 - از أبو الهذيل علَّاف ( از سران معتزله ) نقل است كه گفت : داخل رقّه شدم و به من گفتند كه در « دير زكَّى » مردى است مجنون و خوش كلام ، پس نزد او رفتم ، در آنجا پيرمردى خوش سيما ديدم كه بر بالشتكى نشسته سر و روى خود را شانه مىكند ، به او سلام كردم و جوابم را داده و گفت : أهل كجايى ؟ گفتم : أهل عراق گفت : آرى ؛ مردمان ظرافت و ادب .\r\nگفت : از كدام شهرى ؟ گفتم : أهل بصره . گفت : مردمان تجارب و علم .\r\nگفت : از كدامشان ؟ گفتم : أبو الهذيل علَّاف . گفت : مرد متكلَّم ؟ گفتم : آرى .\r\nپس از بالشتك خود جسته و مرا بر آن نشاند سپس - پس از گفتگوى طولانى كه ميان ما رفت - گفت : نظر شما در بارهء امامت چيست ؟ گفتم : منظورت كدام امامت است ؟\r\nگفت : كه را پس از پيامبر مقدّم مىداريد ؟ گفتم : همان كه خود آن حضرت مقدّم داشت .\r\nگفت : او كيست ؟ گفتم : أبو بكر .\r\n","description":"","footnote":"","page_name":" 330 ","page_number":330},
  {"content":"\r\nگفت : اى أبو الهذيل ، براى چه او را مقدّم داشتيد ؟\r\nگفتم : بنا به فرمايش خود پيامبر كه : « بهترين خود را مقدّم داريد و برترين خود را به ولايت رسانيد » ، و مردم بر همين رضايت دادند .\r\nگفت : اى أبو الهذيل ، همين جا سقوط كردى ( يا : همين جا تقصير نمودى ) .\r\nامّا اينكه گفتى آن حضرت فرموده : « بهترين خود را مقدّم داريد و برترين خود را به ولايت رسانيد » ، از خود شما نقل است كه أبو بكر به منبر رفته و گفت : « من والى شما شدم ولى با بودن علىّ بهترين شما نيستم » ، اگر اين سخن را بر او بسته‌اند كه مخالفت رسول خدا صلَّى الله عليه و آله را كرده باشند ، و اگر أبو بكر بر خودش دروغ بسته باشد كه منبر رسول خدا صلَّى الله عليه و آله جاى دروغگويان نيست .\r\nو امّا اينكه گفتى : مردم بدان راضى شدند ، كه بيشتر انصار گفتند : از ما اميرى باشد و از شما نيز اميرى ، و از مهاجرين زبير بن عوّام گفت : با كسى جز علىّ بيعت نمىكنم ، و با آن وضع بجانش افتاده و شمشيرش را شكستند ، و أبو سفيان نزد علىّ عليه الصّلاة و السّلام آمده و گفت : اى أبو الحسن ، اگر اراده كنى تمام مدينه را پر از سواره نظام و جنگجو مىكنم\r\n","description":"","footnote":"","page_name":" 331 ","page_number":331},
  {"content":"\r\nو سلمان از مسجد خارج شد و به زبان فارسى گفت : « كرديد و نكرديد ، و ندانيد كه چه كرديد » ، و مقداد و أبو ذرّ ، پس اين از مهاجران و انصار .\r\nاى أبو الهذيل بگو بدانم اين كلام أبو بكر كه بر منبر رفته و گفت : « مرا شيطانى است كه بر من عارض مىشود ، پس هر گاه مرا خشمگين يافتيد از من حذر كنيد تا بر شما عارض نشوم » ، خب او با اين سخن بر منبر به شما خبر داده كه مجنون است ، پس چگونه براى شما جايز است كه ولايت فردى مجنون را بپذيريد ؟ ! .\r\nاى أبو الهذيل بگو بدانم از سخنى كه عمر بر منبر گفت كه : « آرزو داشتم من مويى در سينهء أبو بكر بودم » ، سپس همو در نماز جمعه به پا خواسته و گفت : « بيعت با أبو بكر خطايى بيش نبود خود خدا شرّش را محفوظ داشت ، پس از اين هر كه شما را به اين گونه بيعت خواند او را بكشيد » ، گاهى آرزو مىكند مويى از سينهء او باشد و گاه دستور مىدهد هر كه مانند او بيعت كند محكوم به قتل است ؟ ! ! .\r\nاى أبو الهذيل بگو بدانم گروهى كه مىپندارند پيامبر صلَّى الله عليه و آله پس از خود خليفه اى قرار نداد ، چگونه‌اند ؟ أبو بكر عمر را خليفهء خود ساخت ولى عمر خليفهء قرار نداد ، من كار شما را در تناقض مىبينم ! ! .\r\n","description":"","footnote":"","page_name":" 332 ","page_number":332},
  {"content":"\r\nاى أبو الهذيل بگو بدانم وقتى عمر كار خلافت را واگذار به شورى نموده - و پنداشت اينان از أهل بهشتند - و گفت : « اگر دو نفرشان با چهار نفر اينان مخالفت كردند آن دو را بكشيد و اگر سه نفر با سه نفر مخالفت كردند آن سه نفرى را بكشيد كه عبد الرّحمن بن عوف ميانشان نيست » ، كجاى اين عمل ديانت است كه دستور به قتل أهل بهشت دهد ؟ ! .\r\nاى أبو الهذيل بگو بدانم ماجراى عمر چه بود كه وقتى زخمى شد و ابن عبّاس نزد او رفته و ديد خيلى جزع مىكند پرسيد : اى أمير مؤمنان اين چه جزعى است ؟\r\nگفت : اى ابن عبّاس ، براى خودم نيست بلكه براى خلافت است كه به چه كسى مىرسد .\r\nگفتم : به طلحة بن عبيد الله واگذار .\r\nگفت : او مردى تندخو است ، خود پيامبر او را شناساند ، و من فردى تندخو را خليفهء مسلمين نمىكنم ، گفتم : زبير بن عوّام ، گفت : او مردى بخيل است ، او را ديدم كه با همسرش بر سر يك گلولهء نخ چانه مىزد ! من امور مسلمين را به بخيل نمىسپارم ،\r\n","description":"","footnote":"","page_name":" 333 ","page_number":333},
  {"content":"\r\nگفتم : سعد بن أبى وقّاص ، گفت : أهل اسب و تير و كمان است ، او مرد خلافت نيست .\r\nگفتم : عبد الله بن عمر ، ناگاه عمر در جاى خود نشسته گفت : ابن عبّاس ! به خدا قصد چنين كارى ندارم ، كار را به مردى بسپارم كه قادر به طلاق همسرش هم نيست ؟ ! گفتم : عثمان بن عفّان ، گفت : به خدا اگر كار را به دو سپارم تمام آل أبى معيط را بر گردهء مردم سوار كند ، و شكَّى نيست به همان واسطه كشته شود - سه بار آن را تكرار كرد - ، ابن عبّاس گفت : سپس خاموش ماندم چون از كينهء او با [ أمير المؤمنين 
  ] علىّ بن - أبى طالب عليه السّلام با خبر بودم .\r\nپس عمر بن خطَّاب به من گفت : ابن عبّاس ! يار و صاحبت را بگو ، گفتم : خلافت را به علىّ واگذار ، گفت : به خدا قسم كه جزع و نالهء من جز به جهت ستاندن حقّ از صاحب آن نيست ! به خدا قسم اگر خلافت را به دو واگذار كنم تمام امّت را به طريقهء عظمى حمل كند و در صورتى كه حرف او را گوش كنند به بهشت روند ! ! .\r\n","description":"","footnote":"","page_name":" 334 ","page_number":334},
  {"content":"\r\nپس او اين را مىگفت ، سپس كار خلافت را به شورى ميان شش نفر سپرد ، پس ويل بر او باد از پروردگارش ! ! .\r\nأبو الهذيل گفت : به خدا همين طور كه با من سخن مىگفت ناگاه بهم ريخته و عقلش رفت ، من نيز داستان او را براى مأمون نقل كردم ، و سر گذشت او اين بود كه تمام مال و ملك او را از سر حيله و خيانت بردند ، پس مأمون او را نزد خود احضار كرده و درمانش نمود و عقل او بخاطر اين مشكلات زايل شده بود ، پس مال و ملكش را به دو بازگردانده و نديم خود ساخت ، و شيعه شدن مأمون براى همان بود ، و بر هر حالى حمد و ستايش فقط در خور خداوند است .\r\nو در آثار حضرات ائمّهء ابرار عليهم السّلام اخبارى در فضيلت علمايى از شيعه آمده كه خود را وقف مبارزه با أهل بدعت و گمراهى نموده و مانع تسلَّط ايشان بر ضعفاى شيعه و مساكين اينان شدند ، و به قدر توان و امكانات سدّ راه آنان گرديدند .\r\nيكى از آنها روايتى است منقول از امام حسن عسكرىّ عليه السّلام كه :\r\n261 - امام صادق عليه السّلام فرموده : علماى شيعهء ما همچون مرزداران ، مانع يورش ابليس\r\n","description":"","footnote":"","page_name":" 335 ","page_number":335},
  {"content":"\r\nبه شيعيان ناتوان شده ، و جلوى غلبهء ناصبان شيطان صفت را مىگيرند . پس بدانيد هر كه اين گونه در مقام دفاع از شيعيان ما برآيد فضيلتش از جهادكنندهء با روم و ترك و خزر ، هزار هزار بار بيشتر است ، زيرا آن از كيش پيروان ما دفاع مىكند و اين از جسم آنان .\r\n","description":"","footnote":"","page_name":" 336 ","page_number":336},
  {"content":"\r\n\r\n« احتجاج أبو إبراهيم موسى بن جعفر عليهما السّلام »\r\n« بر مخالفين در موضوعات مختلف »\r\n262 - حسن بن عبد الرّحمن حمّانى گويد : به امام موسى بن جعفر عليهما السّلام عرض كردم : هشام بن حكم ( 1 ) عقيده دارد كه خدا جسمى است كه چيزى مانند او نيست ، و او دانا ، شنوا ، بينا ، توانا ، متكلَّم و ناطق است ، و كلام و قدرت و علم در يك روش مىباشند هيچ كدام از آنها مخلوق نيست ، حضرت فرمود : گويندهء اين كلام از رحمت خدا دور باد ! مگر نمىداند كه جسم محدود است و كلام غير متكلَّم است ، پناه مىبرم به خدا و در حمايت او از اين سخن بيزارى جويم : نه جسم است و نه صورت ، و نه محدود و هر چيز جز او مخلوق است ، به محض اراده\r\n\r\n","description":"","footnote":"\r\n( 1 ) وى از اعاظم ائمّهء كلام و ازكياى اعلام است ، و روايت از حضرات صادق و كاظم عليهما السّلام نموده و ثقه است و مدائحى بزرگ از اين دو امام همام در بارهء او روايت شده ، شيخ طوسى رحمه اللَّه گفته هشام بن - حكم از خواصّ آقا و سرور ما امام موسى عليه السّلام است . و ذمّ مذكور در متن احتمالًا مربوط به شخص نيست بلكه معتقدين به اين مطلب است ، همچنان كه از شرح كافى بر مىآيد كه اين كلام منسوب به هشام بوده است ، بنا بر اين نفرين گريبان معتقدين به اين مطلب را خواهد گرفت .\r\n","page_name":" 337 ","page_number":337},
  {"content":"\r\nو خواست او موجود شود ، بدون كلام و حركت خاطر و سخن زبانى .\r\n263 - از يعقوب بن جعفر از امام موسى بن جعفر عليهما السّلام نقل است كه فرمود : اينكه گويم خدا قائم است به اين معنى نيست كه او را از مكانش جدا سازم ، و نيز او را به مكان معيّنى كه در آن باشد محدود نسازم ، و به حركت اعضاء و جوارح محدود نسازم ، و به تلفّظ از شكاف دهن محدود نسازم ، ولى چنان گويم كه خداى تبارك و تعالى فرمايد : جز اين نيست كه كار و فرمان او ، چون چيزى را بخواهد ، اين است كه گويدش : باش ، پس مىباشد ، بنا به خواست و مشيّت او بدون تردّد خاطر ، او صمد است و يگانه ، به شريكى نياز ندارد كه امور سلطنت او را تدبير كند و درهاى علمش را به رويش گشايد .\r\n264 - و نيز از يعقوب بن جعفر نقل است كه در خدمت امام كاظم عليه السّلام گفته شد :\r\nمردمى عقيده دارند كه خداى تبارك و تعالى به آسمان پايين فرود آيد ، امام كاظم عليه السّلام فرمود : خدا فرود نيايد و نيازى به فرود آمدن ندارد ، ديدگاه او نسبت به نزديك و دور برابر است ، هيچ نزديكى از او دور نشده و هيچ دورى به او نزديك نگشته ، او به چيزى نياز ندارد بلكه نياز همه به اوست ، او عطاكننده است ،\r\n","description":"","footnote":"","page_name":" 338 ","page_number":338},
  {"content":"\r\nشايستهء پرستشى جز او نيست ، عزيز و حكيم است .\r\nامّا گفتهء وصفكنندگانى كه گويند : خداى تبارك و تعالى فرود آيد ، اين سخن كسى است كه خدا را به كاهش و فزونى نسبت دهد ، افزون بر آنكه هر متحرّكى احتياج به محرّك يا وسيلهء حركت دارد ، كسى كه اين گمانها را به خدا برد هلاك گردد ، و بپرهيزيد از اينكه راجع به صفات خدا در حدّ معيّنى بايستيد و او را به كاهش يا فزونى يا تحريك يا تحرّك يا انتقال يا فرود آمدن يا برخاستن يا نشستن محدود كنيد ، خداوند از وصف واصفان و ستايش ستايندگان و توهّم متوهّمان و الا و گرامى است .\r\n265 - حسن بن راشد گويد : از امام كاظم عليه السّلام پرسيدند : اين آيه چه معنى دارد :\r\n« رحمان بر عرش مستولى شد - طه : 5 » ؟ فرمود : بر هر چيز كوچك و بزرگ تسلَّط دارد .\r\n266 - و از يعقوب بن جعفر نقل است كه مردى بنام عبد الغفّار سلمى از وجود مبارك حضرت كاظم عليه السّلام در بارهء اين آيات پرسيد : « سپس نزديك شد و نزديكتر شد . تا به اندازهء دو كمان يا نزديكتر - نجم : 8 و 9 » كه آيا در آنجا كه پيامبر اقامت نمود حضرت حقّ از حجاب و پرده‌ها بيرون آمده و حضرت محمّد صلَّى الله عليه و آله او را\r\n","description":"","footnote":"","page_name":" 339 ","page_number":339},
  {"content":"\r\nبه چشم ديد يا آنكه به قلب مشاهده نموده و نسبت رؤيت به بصر داد ، اين چگونه است ؟\r\nحضرت فرمود : نزديك شد و نزديكتر شد ، زيرا او از هيچ موضع و مقام زايل نيست ليكن متدلَّى به به بدن با ذات روح نگردند .\r\nاو گفت : من همچو نفس آيه او را وصف نمودم * ( « دَنا فَتَدَلَّى » ) * ، بنا بر اين از جاى خود تدلَّى نكرد جز آنكه از آن زايل شد ، و إلَّا اين گونه وصف نمىفرمود .\r\nحضرت فرمود : استعمال اين لغت در قريش اين گونه است كه هر وقت كسى بخواهد بگويد : شنيدم ، مىگويد : « تدلَّيت » ، و معنى « تدلَّى » همان نهم است ( 1 ) .\r\n267 - داود بن قميصه گويد : از حضرت رضا عليه السّلام شنيدم مىفرمود : از پدرم سؤال شد كه آيا خداوند مانع از كارى كه خود فرموده مىشود ، و نهى از آنچه اراده كرده مىنمايد ، و يارى آنچه قصد نكرده مىكند ؟\r\nفرمود : اينكه پرسيدى « خدا مانع از كارى كه فرموده مىشود » پس اين جايز نيست\r\n\r\n","description":"","footnote":"\r\n( 1 ) معنى فهم براى تدلَّى مجازى است ، زيرا هر كه قصد فهم چيزى را داشته باشد به گويندهء آن تدلَّى مىكند ( نزديك مىشود ) تا كلامش را بفهمد و بشنود . و براى اين آيه تفاسير متفاوتى آمده ، و در مرجع ضمير اختلاف است ، و شرح آن در ج 3 بحار ص 313 و 314 آمده است .\r\n","page_name":" 340 ","page_number":340},
  {"content":"\r\nو گر نه خود خداوند كه ابليس را از سجدهء آدم منع فرموده - چون بنا به عذر خود او را منع كرده - ديگر لعنش نمىكرد .\r\nو امّا پاسخ به سؤال دومت كه « آيا خداوند نهى از آنچه اراده كرده مىنمايد » ؟ اين هم جايز نيست ، و گر نه آنجا كه آدم را از خوردن درخت نهى كرده بود در اصل همان را خواسته ، و اگر اين طور بود ديگر بچّه‌هاى مدارس ندا سر نمىدادند : « و آدم پروردگار خويش را نافرمانى نمود » ، و براى خداوند روا نيست بكارى امر نمايد و قصد ديگرى داشته باشد .\r\nو امّا پاسخ به سؤال آخرت كه : « آيا خداوند يارى آنچه قصد نكرده مىكند » ؟ آن هم بر خداوند جايز نيست ، و خداوند بالاتر از اين است كه يارى بر قتل انبياء و تكذيب ايشان كند ، و نيز اعانت بر شهادت حسين بن علىّ عليهما السّلام و اولاد با فضيلتش ( عليهم السّلام ) نمايد ، و چگونه آنچه را كه اراده نكرده اعانت كند ، و حال اينكه جهنّم را براى مخالفين خود مهيّا نموده ، و به جهت تكذيب طاعت و ارتكاب مخالفت با او همه اشان را لعن كرده ؟ ! ! اگر چنين بود كه تو گفتى فرعون را بر كفر و ادّعاى ربوبيّت او يارى مىكرد ، آيا پندارى خدا از فرعون خواسته كه ادّعاى ربوبيّت كند ؟ گويندهء اين كلام بايد توبه داده شود ،\r\n","description":"","footnote":"","page_name":" 341 ","page_number":341},
  {"content":"\r\nاگر توبه كرد كه هيچ و گر نه بايد گردنش زده شود .\r\n268 - و از امام حسن عسكرىّ عليه السّلام نقل است كه امام كاظم عليه السّلام فرمود :\r\nهمانا خداوند خلق را آفريد و دانست كه آنان به چه راهى مىروند و ايشان را امر كرد و نهى فرمود ، هر امرى كه به ايشان نمود راهى به تركش براى آنان گذاشت ( اختيار داد ) و انجام ندهند و ترك نكنند جز با اذن و فرمان خداوند ، و خداوند هيچ انسانى را مجبور به معصيت نكرده ، بلكه با انواع بلايا ايشان را آزموده ، همچنان كه خود فرموده : « تا شما را بيازمايد كه كدامتان نيكوكارتريد - هود : 7 » .\r\nفرمايش آن حضرت : « و انجام ندهند و ترك نكنند جز با اذن و فرمان خداوند » يعنى با تخليه و اطلاق ( يعنى : رها گذاشتن و مجبور نكردن ) و علم و دانستن .\r\n269 - روزى أبو حنيفه با عبد الله بن مسلم وارد مدينه شد ، عبد الله به او گفت : اى أبو حنيفه ، يكى از علماى آل محمّد ؛ جعفر بن محمّد در اينجا است ، بيا نزد او رفته تا قدرى علم دريابيم . وقتى بخانهء آن حضرت رسيدند در آنجا به گروهى از علماى شيعه برخوردند كه منتظر ايستاده كه يا او بيرون آيد يا آنان نزدش شتابند ، در همين حال بوديم كه ناگاه\r\n","description":"","footnote":"","page_name":" 342 ","page_number":342},
  {"content":"\r\nپسر بچّهء كم سنّ و سالى از منزل خارج شد ، همه از هيبت او برخاستند ، أبو حنيفه از همراهش پرسيد :\r\nاى پسر مسلم ، آن كيست ؟ گفت : فرزند او موسى است . گفت : به خدا مقابل شيعيانش با او مقابله كنم ، عبد الله گفت : آرام ! هرگز نتوانى .\r\nگفت : به خدا كه اين كنم ، سپس رو بجانب حضرت كاظم عليه السّلام كرده و گفت : اى پسر ، فرد غريبى كه به شهرتان آمده كجا قضاى حاجت كند ؟\r\nفرمود : پنهان در پشت ديوار ، و پرهيز كند از ديد همسايه و كنار رودها و محلّ ريزش ميوهء درختان ، و رو به قبله و پشت بدان نباشد ، و ديگر هرجا كه خواست قضاى حاجت كند .\r\nأبو حنيفه پرسيد : اى پسر گناه از چه كسى صادر مىشود ؟\r\nفرمود : اى شيخ ، از سه حال خارج نيست : يا از خداوند صادر و بنده در آن نقشى ندارد ، كه اين در خور حكيم نيست كه بنده اش را به گناهى كه نكرده مؤاخذه كند .\r\nو يا از بنده است و خدا ، و خدا شريك قوىتر است و شايسته نيست كه شريك بزرگ ،\r\n","description":"","footnote":"","page_name":" 343 ","page_number":343},
  {"content":"\r\nكوچك را به گناهش مؤاخذه نمايد .\r\nو يا گناه فقط از بنده صادر مىشود و از خدا نيست ، پس اگر خداوند بخواهد عفو مىكند و اگر بخواهد عقوبت مىنمايد .\r\nعبد الله گفت : أبو حنيفه چنان خفقانى گرفت گويا سنگى قورت داده ! ! .\r\nبه أبو حنيفه گفتم : مگر نگفتم متعرّض اولاد رسول خدا صلَّى الله عليه و آله نشو ، و در اين باره شاعر مىگويد :\r\nكارهاى ما كه بدانها سرزنش مىشويم از اين سه معنى كه مىگويم خارج نيست :\r\nيا كار خالق ما است ، در اين صورت از همان اوان خلقت سرزنش از ما ساقط شده ، يا او با ما در اين كردار مذموم شريك است در اين صورت آنچه از ملامت و سرزنش گريبان ما را مىگيرد به دو نيز خواهد رسيد .\r\nيا خالق را در آن جنايت گناهى نيست و آن تنها بر گردن فاعل آن است .\r\n270 - علىّ بن يقطين گويد : منصور دوانيقى خليفهء عبّاسى به يقطين دستور حفر چاهى در قصر عبادى داد ، و او پيوسته مشغول حفر اين چاه بود تا منصور مرد ولى به\r\n","description":"","footnote":"","page_name":" 344 ","page_number":344},
  {"content":"\r\nآبى نرسيد ، پس خبر به مهدى عبّاسى رسيد و او نيز دستور داد : تا ابد آن چاه را حفر كنيد تا به آب رسيد هر چند تمام بيت المال را صرف آن كنم ! .\r\nراوى گويد : يقطين برادرش أبو موسى را مأمور حفر چاه نمود ، او نيز مدام چاه را حفر نمود تا اينكه يك سوراخى در لايه‌هاى پايينى زمين كندند كه از داخل آن بويى به مشام مىرسيد ، آنان را هول برداشته و أبو موسى را خبر دار نمودند .\r\nاو گفت : مرا به پايين بريد ، او را به پايين كشاندند و دهنهء چاه چهل ذراع در چهل ذراع بود ، پس در محمل نشست و پايين كشيده شد ، وقتى در عمق چاه قرار گرفت او را ترس گرفت و انعكاس صداى باد را در پايين آن شنيد ، پس دستور داد تا آن سوراخ را كندند تا به اندازهء يك درب بزرگ شد ، سپس دو نفر در محمل نشسته و پايين رفتند ، و به آن دو گفت : خبرى از آنجا برايم بياوريد تا بدانم آن چيست ؟\r\nراوى گويد : آن دو سرازير شده و مدّت زمانى مكث كردند ، سپس طناب را تكان داده و بالا كشيده شدند ، أبو موسى به آن دو گفت : چه ديديد ؟\r\nگفتند : امر بزرگى ! مردان و زنان و خانه‌ها و ظروف و جنس و متاع بسيار ، همه به\r\n","description":"","footnote":"","page_name":" 345 ","page_number":345},
  {"content":"\r\nسنگ مسخ شده بودند ، امّا مردان و زنان لباسها بر تن داشتند ، ولى در حالت نشسته و خوابيده و تكيه داده ، و وقتى به آنها دست زديم ، لباسهاشان مانند گرد پراكنده شد ، و در آنجا منازل برپايى بود ! با شنيدن اين مطالب أبو موسى مطلب را به مهدىّ مكتوب نمود و مهدىّ نيز با ارسال نامه اى به مدينه از امام موسى بن جعفر عليهما السّلام خواست تا نزد او رود ، امام عليه السّلام با شنيدن ماجرا بشدّت گريست و فرمود : اى أمير المؤمنين ، آنان الباقى قوم عاد مىباشند ، خداوند بر ايشان غضب نمود و زمين همه را بلعيد ، آنان أصحاب أحقافاند .\r\nراوى گويد : مهدىّ گفت : اى أبو الحسن ! أحقاف چيست ؟ فرمود : رمل و ريگ ( 1 ) .\r\n271 - از أبو أحمد هانى بن محمّد در حديثى مرفوع نقل شده كه امام كاظم عليه السّلام فرمود : زمانى كه بر هارون وارد شدم سلام كردم ، و او جوابم را داد سپس گفت : اى موسى\r\n\r\n","description":"","footnote":"\r\n( 1 ) احقاف همان ريگستان يا شنهاى روان است ، برخى معتقدند كه نقشهء جزيرة العرب نشان مىدهد كه احقاف در جنوب آن جزيره مىباشد و در روزگار گذشته مسكن قوم عاد بوده كه حضرت هود بر آنان مبعوث شد ، و با مراجعه به حالات هود در قرآن ، خواهيم ديد كه در آن روزگار احقاف سرزمينى آباد و پر حاصل بوده و اكنون جز بيابان خشك و غير مسكون نيست .\r\nو در محلّ دقيق آن اختلاف مىباشد ، كه در بحار ج 11 ص 356 موارد آن ذكر شده است .\r\n","page_name":" 346 ","page_number":346},
  {"content":"\r\nابن جعفر ؛ آيا اين مملكت دو خليفه دارد كه نزد هر كدام مالياتى جداگانه گرد آيد ؟\r\nگفتم : يا أمير المؤمنين ، شما را به خدا قسم مبادا گناه مرا بر دوش كشى و سخنان ياوه اى كه عليه ما گفته مىشود را از دشمنان قبول كنى ، شما خوب مىدانى كه از زمان وفات رسول خدا صلَّى الله عليه و آله تا حال ، بر ما دروغ بسته و به ما افتراء زده‌اند ، اكنون اگر به حرمت نسبت قوم و خويشى كه داريم اجازه دهى حديثى از رسول خدا صلَّى الله عليه و آله را كه از پدرانم به من رسيده برايت نقل مىكنم ، هارون گفت : اجازه مىدهم ، آن حضرت نيز با اتّصال سند به پدرانش گفت : رسول خدا صلَّى الله عليه و آله فرموده‌اند : « هر گاه دو خويشاوند يك ديگر را لمس كنند ، حسّ خويشاوندى به هيجان آمده و بيدار مىشود » ، حال ، قربانت گردم ، تو نيز دستت را به دست من بده ! گفت : نزديكتر بيا ، نزديك شدم ، او دستم را گرفته سپس مرا در بر گرفت و زمانى در آغوش خود نگاه داشته سپس رها ساخت و گفت : موسى ! بنشين ، راحت باش ، مسأله اى پيش نيامده . من در چشمانش نگريستم ديدم پر از اشك شده سپس به خود آمدم ، هارون گفت : تو و جدّ بزرگوارت راست گفتيد ، خون و رگهايم چنان به جوش آمد\r\n","description":"","footnote":"","page_name":" 347 ","page_number":347},
  {"content":"\r\nكه دلرحمى و نرمخويى تمام وجودم را گرفت بطورى كه ديدگانم پر از اشك گرديد ، مدّتها است كه مسائلى در وجودم مرا به خود سرگرم ساخته و قصد دارم در بارهء آنها از شما سؤالاتى كنم ، و تا به حال از كسى آن سؤالات را نكرده‌ام ، در صورت پاسخ رهايت مىكنم و سعايت كسى را در باره ات نخواهم پذيرفت . زيرا به من گفته‌اند كه شما تا حال دروغ نگفته اى ، پس جواب پرسشهايم را به من راست بگو .\r\nامام عليه السّلام فرمود : گفتم : آنچه را بدانم و تو نيز به من امان دهى پاسخى خواهم داد .\r\nهارون گفت : شما در امانى به شرط آنكه راست بگويى و تقيّه - كه شما فرزندان فاطمه بدان شهره‌ايد - را ترك كنى .\r\nگفتم : آنچه أمير المؤمنين مىخواهند بپرسند .\r\nهارون گفت : مگر ما و شما همگى شاخ و برگ يك درخت و از نسل عبد المطَّلب نيستيم ، ما فرزندان عبّاس و شما فرزندان أبو طالب ، و اين دو عموى پيامبر صلَّى الله عليه و آله بوده‌اند ، و نسبت آن دو به پيغمبر يكسان است ، پس ديگر شما چه برترى نسبت به ما داريد ؟\r\nامام عليه السّلام فرمود : گفتم : نسبت قرب ما بيشتر است . هارون گفت : آن چگونه است ؟\r\n","description":"","footnote":"","page_name":" 348 ","page_number":348},
  {"content":"\r\nگفتم : زيرا عبد الله و أبو طالب از يك پدر و مادر بودند ولى جدّ شما ؛ عبّاس از مادر عبد الله و أبو طالب نبود .\r\nهارون گفت : ادّعاى شما مبنى بر اينكه وارث پيامبر خدا صلَّى الله عليه و آله هستيد چيست در حالى كه زمان وفات آن حضرت صلَّى الله عليه و آله أبو طالب فوت كرده و عبّاس عموى آن حضرت در حيات بود ، و همه مىدانيم با وجود عمو ، عموزادگان را در ارث بهره اى نيست ؟\r\nامام عليه السّلام فرمود : گفتم : چنانچه أمير المؤمنين صلاح بدانند مرا از پاسخ بدين سؤال معاف دارند و جز اين موضوع هر مطلب ديگرى را كه بخواهند ، مطرح كنند .\r\nهارون گفت : نه ممكن نيست بايد جواب دهى .\r\nگفتم : پس امان بده ، گفت : پيش از آغاز كلام به تو امان داده بودم ، گفتم : بر نظر علىّ با وجود فرزند صلبىّ - دختر يا پسر - هيچ كس جز پدر و مادر و همسر سهمى نمىبرد ، و آن حضرت ؛ با وجود اولاد هيچ سهمى از ارث را براى عمو قائل نبود ، و در كتاب خدا نيز چنين مطلبى نيامده ، البتّه تيم و عدىّ ( 1 ) و بنى اميّه از روى نظر شخصى و بدون حقيقت و دليل و مدركى از رسول خدا صلَّى الله عليه و آله ، « عمو را پدر حساب داشته »\r\n\r\n","description":"","footnote":"\r\n( 1 ) تيم و عدىّ نام دو قبيله است كه كنايه از أبو بكر و عمر دارد .\r\n","page_name":" 349 ","page_number":349},
  {"content":"\r\nو از جملهء ورّاث دانسته‌اند . و همچنين علمايى نظر و فتواى علىّ عليه السّلام را قبول نموده و فتاوى ايشان بر خلاف نظرات آنها ( أبو بكر و عمر و بنى أميّه ) مىباشد ، يكى نوح بن - درّاج ( 1 ) است كه در اين مسأله ، قائل به رأى علىّ بن أبى طالب عليه السّلام است ، و بنا بر همين رأى نيز حكم و فتوى داده ، و شما نيز او را حاكم بصره و كوفه نموديد ، و او نيز به همين منوال قضا و داورى كرد ، و چون خبر او به أمير المؤمنين ( شايد هارون يا مهدىّ عبّاسىّ مراد باشد ) رسيد و طبق دستور ، او و مخالفينش از جمله سفيان ثورىّ ( 2 ) و ابراهيم مدنىّ ( 3 ) و فضيل بن عياض را حاضر كردند ، و همگى شهادت دادند كه اين نظر ، نظر حضرت علىّ عليه السّلام در اين مسأله مىباشد ، و بنا بر نظر عالمى حجازى كه اين ماجرا را براى\r\n\r\n","description":"","footnote":"\r\n( 1 ) وى عهده دار قضاء و داورى در حكومت عبّاسيون بود ، و به جهت اينكه رأى و نظر حضرت أمير عليه السّلام را بر ساير صحابه ترجيح مىداد مورد بغض و كينهء سايرين قرار داشت ، و در رجال عامّه او را بشدّت كوبيده و تضعيف نموده‌اند . او برادر جميل بن درّاج است همو كه از بزرگان و ثقات أصحاب امام صادق و امام كاظم عليهما السّلام و از أصحاب اجماع مىباشد .\r\n( 2 ) ظاهراً لفظ « ثورى » از اضافات نسخه برداران است ، چون او در سال 161 از دنيا رفته ، و خلافت هارون از سال 170 به بعد است ، و دستگيرى امام كاظم عليه السّلام نيز در سال 179 ، پس مراد از سفيان بايد سفيان بن عيينه باشد كه در آن وقت حيات داشته است .\r\n( 3 ) او إبراهيم بن محمّد بن أبى يحيى است كه در سال 184 از دنيا رفته ، أهل سنّت او را به جهت ميل به أهل بيت و تشيّع ؛ رافضى دانسته و كوبيده‌اند .\r\n","page_name":" 350 ","page_number":350},
  {"content":"\r\nايشان نقل كرد ، أمير المؤمنين ( هارون يا مهدىّ عبّاسى ) به آنان گفته است : علَّت فتوا ندادن شما به اين مطلب چيست با اينكه نوح بن درّاج همين گونه داورى كرده و حكم نموده است ؟\r\nو ايشان در پاسخ گفته‌اند : نوح بن درّاج جرأت بيان داشت ولى ما ترسيديم .\r\nو أمير المؤمنين نيز با توجّه به سخن علماى سلف أهل سنّت كه از پيامبر صلَّى الله عليه و آله حديث : « بهترين قاضى در بين شما علىّ است » را نقل نموده‌اند ، داورى و قضاى نوح را امضاء نموده‌اند ، و همچنين خود عمر بن خطَّاب نيز گفته است : « برترين قاضى در ميان ما فقط علىّ است » . و « قضاء » اسمى است جامع كه مشمول همهء اوصاف نيك و پسنديده مىشود ، چرا كه همهء الفاظى كه پيامبر صلَّى الله عليه و آله در مدح أصحاب و ياران خود استفاده فرموده ، همچون : قراءت قرآن و پرداخت واجبات و علم ؛ همگى داخل در امر « قضاء » مىباشد ( 1 ) .\r\nهارون گفت : بيشتر توضيح دهيد اى موسى ! امام عليه السّلام فرمود : گفتم : آدمى با شركت در هر مجلسى در امان و مورد احترام است و بويژه مجلس شما ! هارون گفت : مانعى ندارد ( خطرى متوجّه شما نخواهد بود ) .\r\n\r\n","description":"","footnote":"\r\n( 1 ) يعنى : بهترين قاضى كسى است كه تمام اين اوصاف پسنديده در او گرد آمده باشد .\r\n","page_name":" 351 ","page_number":351},
  {"content":"\r\nامام عليه السّلام فرمود : گفتم : دليل ديگر در عدم ارث بردن عبّاس اين است كه خود رسول خدا صلَّى الله عليه و آله جماعتى كه به مدينه مهاجرت نكرده و در مكَّه باقى ماندند را هيچ ولايتى بر ايشان قائل نشد ( 1 ) .\r\nهارون گفت : دليل شما در اين مطلب چيست ؟\r\nگفتم : آيهء شريفهء : « و كسانى كه ايمان آوردند و هجرت نكردند شما را از دوستى و پيوند با آنان هيچ نيست تا هجرت كنند - انفال : 72 » ، و عمويم عبّاس هجرت نكرد .\r\nهارون گفت : سؤالى از تو دارم اى موسى ، آيا تا حال اين مطلب را به كسى از دشمنان ما گفته اى ؟ يا براى كسى از فقهاء در اين مورد چيزى بيان داشته اى ؟\r\n\r\n","description":"","footnote":"\r\n( 1 ) آن حضرت ميان هر كدام از مهاجرين و انصار پيمان اخوّت و برادرى دينى برقرار فرمود و مقرّر داشت كه هر دو برادر دينى هستند ، هر چند با هم قوم و خويش نباشند ، از يك ديگر ارث ببرند ولى اين مطلب شامل افراد غير مهاجر نمىشد ، و حضرت در ادامه به آيهء كريمهء * ( إِنَّ الَّذِينَ آمَنُوا\r\n- الآية ) * استناد مىفرمايد ، و خداوند با اين بيان ضمن برقرار نمودن يك رابطهء خاصّ ميان انصار و مهاجرين آنان را همچون خويش و قوم يك ديگر مىنمايد ، كه از هم ارث هم مىبرند ، و بعبارتى ديگر آنان را يكپارچه و يك رنگ مىنمايد ، و در ادامهء آيهء مباركه خداوند افرادى كه مهاجرت نكرده‌اند را از اين پيوند خصوصاً ارث بردن محروم داشته و منع مىفرمايد . و عبّاس بن عبد المطَّلب مشمول مطالب فوق نمىشود .\r\n","page_name":" 352 ","page_number":352},
  {"content":"\r\nگفتم : البتّه كه نه . و كسى تا حال جز خود أمير در اين باره از من پرسش نكرده بود .\r\nهارون گفت : علَّت اينكه به همه ( از سنّى و شيعه ) اجازه مىدهيد كه شما را منتسب به رسول خدا صلَّى الله عليه و آله دانسته و بگويند : « اى فرزندان رسول خدا » با اينكه شما فرزندان علىّ مىباشيد ، و آدمى تنها به پدر خود نسبت داده مىشود ، و فاطمه تنها ظرف است ، و پيامبر تنها جدّ مادرى شما است ؟\r\nامام عليه السّلام فرمود : گفتم : اى أمير ، اگر رسول خدا صلَّى الله عليه و آله زنده شوند ، و دخت شما را خواستگارى فرمايند آيا به آن حضرت پاسخ مثبت خواهيد داد ؟\r\nهارون گفت : سبحان الله ! چرا پاسخ مثبت ندهم ، بلكه با اين عمل بر همهء عرب و عجم و قريش افتخار مىكنم .\r\nامام عليه السّلام فرمود : گفتم : ولى رسول خدا صلَّى الله عليه و آله نه از دختر من خواستگارى كند و نه من دخت خود را به ازدواج او در خواهم آورد ، گفت : براى چه ؟ گفتم : زيرا آن حضرت پدر من است و پدر شما نيست ! هارون به وجد آمده و گفت : آفرين موسى ! سپس گفت : علَّت اينكه خود را نسل و ذرّيّهء پيامبر مىخوانيد چيست ؛ با اينكه آن حضرت از خود نسلى باقى نگذاشت ( يعنى فرزند پسر نداشت ) و نسل آدمى از فرزندان پسر است نه فرزندان دختر ، و شما اولاد دختر مىباشيد در حالى كه دختر نسل ندارد ؟ !\r\n","description":"","footnote":"","page_name":" 353 ","page_number":353},
  {"content":"\r\nامام عليه السّلام فرمود : گفتم : از شما به حقّ خويشاوندى درخواست مىكنم ؛ و بحقّ قبر و آن كس كه در آن است ( شايد مراد حضرت روضهء مباركهء نبوىّ باشد ) شما را قسم مىدهم كه مرا از پاسخ به اين پرسش معذور داريد ! .\r\nهارون گفت : هرگز ، حتماً بايد شما اولاد علىّ ، دليل خود را اقامه كنيد ، و تو ؛ بنا بر اخبارى كه به من رسيده پيشوا و امام آنان در اين روزگار هستى ، و بدان كه امكان ندارد در سؤالاتم تو را معاف كنم ، و دليل همهء آنها بايد از قرآن باشد ، شما اولاد علىّ مدّعى هستيد كه هيچ كلمه و حرفى از قرآن بر شما پوشيده نيست و از تأويل تمامى آنها باخبريد و مستند شما اين آيه كه : « در كتاب هيچ چيزى را فرو گذار نكرده‌ايم - انعام : 38 » و با اين آيه خود را از آراء و نظرات علماء و قياس ايشان بىنياز مىدانيد .\r\nامام عليه السّلام سخن خود را با أعوذ با لله و بسم الله الرّحمن الرّحيم و ذكر اين آيه شروع كردند : « [ و از فرزندان او ( حضرت نوح يا ابراهيم عليه السّلام ) 
  ] داود و سليمان و ايّوب و يوسف و موسى و هارون را [ راه نموديم 
  ] ، و نيكوكاران را اين چنين پاداش مىدهيم . و زكريّا و يحيى و عيسى و الياس را - انعام : 84 و 85 » ، اى أمير المؤمنين پدر عيسى كيست ؟\r\n","description":"","footnote":"","page_name":" 354 ","page_number":354},
  {"content":"\r\nگفت : عيسى پدر ندارد ، گفتم : پس وى را از راه مريم عليها السّلام به ساير اولاد پيامبران ملحق نموديم ، و به همين ترتيب ما نيز از طريق مادرمان فاطمه عليها السّلام به نسل رسول خدا صلَّى الله عليه و آله ملحق مىگرديم ، آيا بيشتر توضيح دهم اى أمير المؤمنين ؟ گفت : اگر دليل ديگرى هم دارى بياور .\r\nامام عليه السّلام فرمود : گفتم : اين آيهء شريفه : « پس هر كه با تو ، پس از آن دانشى كه به تو رسيد ، در بارهء او ( عيسى يا حقّ ) ستيزه و جدل كند ، بگو : بياييد تا ما و شما پسران خويش و زنان خويش و خودمان را بخوانيم ، آنگاه دعا و زارى كنيم و لعنت خدا را بر دروغگويان بگردانيم - آل عمران : 61 » و تا حال كسى ادّعا نكرده كه رسول خدا صلَّى الله عليه و آله هنگام مباهله با نصارى كسى را جز علىّ بن أبى طالب و فاطمه و حسن و حسين را به همراه خود و در زير رداى خود قرار داده‌اند ، پس مراد از * ( « أَبْناءَنا » ) * در آيه ؛ حسن و حسين ، و مراد از * ( « نِساءَنا » ) * فاطمه ، و * ( « أَنْفُسَنا » ) * ( كسى كه بمنزلهء خودمان است ) علىّ بن أبى طالب عليهم السّلام مىباشد ، افزون بر اينكه تمام علما بر اين خبر اجماع كرده‌اند كه جبريل در روز احد ( كه همه پراكنده شده و تنها علىّ در مقام دفاع آن حضرت ماند ) گفت : اى محمّد اين عمل علىّ نشانهء فداكارى و جانفشانى حقيقى است ، و رسول خدا صلَّى الله عليه و آله فرمود : چون او از من است و من از او .\r\n","description":"","footnote":"","page_name":" 355 ","page_number":355},
  {"content":"\r\nو جبرئيل گفت : اى رسول خدا ، و من نيز از شما دو تن هستم . آنگاه جبرئيل در ادامهء سخن خود گفت : « لا سيف إلَّا ذو الفقار و لا فتى إلَّا عليّ » « شمشير واقعى ، ذو الفقار و جوانمرد واقعى ، علىّ است » ، و كلمه اى كه جبرئيل در بارهء علىّ عليه السّلام به كار برد همانطور بود كه خداوند متعال در مورد خليل خود ؛ ابراهيم استعمال نمود . خداوند در اين آيه فرمايد : « جوانى كه او را ابراهيم گويند - انبياء : 60 » ، ما عموزادگان تو افتخارمان بر اين است كه جبرئيل گفته كه : از ما است ! .\r\nهارون گفت : آفرين موسى ! نياز و حاجات خود را براى ما بگو .\r\nامام عليه السّلام فرمود : گفتم : نخست حاجت من اين است كه اجازه دهى پسر عمويت به حرم جدّ خود و نزد عيالش مراجعت كند .\r\nهارون گفت : تا ببينيم ، إن شاء الله .\r\n272 - و نقل است كه مأمون به قوم خود گفت : آيا مىدانيد چه كسى تشيّع را به من آموخت ؟ جمع حاضر همگى گفتند : نه به خدا نمىدانيم .\r\nگفت : هارون الرّشيد آن را به من تعليم داد ، پرسيدند : چطور ممكن است ، حال اينكه او اين خاندان را به قتل مىرساند ؟ !\r\n","description":"","footnote":"","page_name":" 356 ","page_number":356},
  {"content":"\r\nمأمون گفت : ايشان را براى بقاى ملك و سلطنت خود مىكشت ، زيرا حكومت و ملك دارى عقيم است ( يعنى فاميل و غير فاميل نمىشناسد ) .\r\nسپس ادامه داد : روزى موسى بن جعفر عليهما السّلام بر هارون وارد شد و او در مقابلش برخاسته و از او استقبال نموده و در صدر مجلس او را نشانده و در مقابلش نشست ، و مطالبى ميانشان ردّ و بدل شد . سپس موسى بن جعفر عليهما السّلام به پدرم گفت : اى أمير المؤمنين ، خداوند عزّ و جلّ بر واليان عهد خود واجب فرموده كه حاجات فقراى امّت را برآورده و مشكل غرامت ديدگان را حلّ كنند ، و دين سنگين بدهكاران را پرداخت كنند ، و بىلباسها را جامه پوشند ، و رفتارشان با اسرا نيكو باشد ، و شما از همه به انجام اين فرمايشات سزاوارتريد . هارون گفت : همين گونه خواهم كرد اى أبو الحسن .\r\nسپس با قيام موسى بن جعفر پدرم نيز برخاسته و ميان دو ديده و صورت او را بوسيد سپس روى بجانب من و أمين و مؤتمن نموده و گفت : اى عبد الله و اى محمّد و اى ابراهيم پيشاپيش پسر عمو و آقاى خود حركت كنيد ، و ركاب او را گرفته و جامه اش را مرتّب كنيد و تا درب منزلش او را مشايعت نماييد ، بعد موسى پنهانى مرا بشارت به خلافت داده و گفت : « هر گاه به خلافت رسيدى رفتارت با فرزندانم خوب باشد » .\r\n","description":"","footnote":"","page_name":" 357 ","page_number":357},
  {"content":"\r\nسپس به نزد هارون بازگشتيم ، و در ميان برادرانم من جرأت و جسارت بيشترى در برابر پدر داشتم ، پس وقتى مجلس خلوت شد گفتم :\r\nاى أمير المؤمنين ، اين مرد كه بود كه آنقدر به او عزّت و احترام گذاشتيد ؛ در مقابلش از جا برخاسته و به استقبالش رفتى ، وى را در صدر مجلس نشاندى و خود پايينتر نشستى و به ما فرمان دادى برايش ركاب گيريم ؟\r\nهارون گفت : او امام مردم و حجّت خدا بر خلق ؛ و خليفهء او بر بندگان است .\r\nگفتم : اى أمير المؤمنين ، مگر اين صفات منحصراً در شما و براى شما نيست ؟ گفت :\r\nمن در ظاهر و از سر اجبار و غلبه امام جماعت و مردم هستم و موسى بن جعفر امام حقّ است . به خدا سوگند اى فرزندم او به جانشينى رسول خدا صلَّى الله عليه و آله از من و همهء مردم سزاوارتر است ، و به خدا سوگند اگر تو هم كه فرزند من هستى بخواهى حكومت را از من بگيرى ، گردنت را مىزنم ، زيرا حكومت عقيم است و فرزندى ندارد .\r\nپس هنگام حركت از مدينه به مكَّه هارون دستور داد دويست دينار در كيسه اى سياه بريزند و به فضل بن ربيع گفت : اين پول را به موسى بن جعفر بده و از قول من به او\r\n","description":"","footnote":"","page_name":" 358 ","page_number":358},
  {"content":"\r\nبگو : فعلًا دستمان تنگ است و در آينده صله و برّ ما به شما خواهد رسيد .\r\nمأمون گويد : من به اين عمل پدر اعتراض كرده و گفتم : اى أمير المؤمنين ، صلهء شما به فرزندان مهاجر و انصار و قريش و بنى هاشم و آنكه حسب و نسب او را نمىشناختيد پنج هزار دينار به پايين بود حال اينكه به موسى بن جعفرى كه آن همه عزّت و احترام و اجلال نمودى دويست دينار ؟ ! ! اين كمترين انعام شما بوده كه تا حال به كسى داده‌ايد ! .\r\nهارون گفت : خفه شو بىمادر ! اگر آنچه ضمانت كرده بودم به او مىدادم هيچ تضمينى وجود نداشت كه فردا با صد هزار شمشير از شيعيان و موالى مقابل من نايستد ، و فقر و نادارى او و أهل بيتش براى من و شما آرامشبخشتر از ثروتمند شدن و دست باز بودن ايشان است .\r\n273 - و گفته‌اند : وقتى هارون الرّشيد وارد مدينه شد يكسر نزد روضهء نبوىّ رفت و با او گروهى از مردم نيز بودند ، پس نزد قبر آن حضرت رفته و گفت : سلام بر تو اى رسول خدا ، سلام بر تو اى پسر عمو - و بر اين كلام بر ديگران مىباليد - .\r\nپس حضرت كاظم عليه السّلام نزد قبر پيش آمده و گفت : سلام بر تو اى رسول خدا ،\r\n","description":"","footnote":"","page_name":" 359 ","page_number":359},
  {"content":"\r\nسلام بر تو اى پدر ! ! . با شنيدن اين كلام رنگ رخسار هارون دگرگون شد و آثار خشم در سيمايش هويدا گشت .\r\n274 - از امام كاظم عليه السّلام نقل است كه فرمود : وقتى اين بيت شعر مروان بن - ابى حفصه : « چطور مىشود و اين شدنى نيست و نخواهد بود . كه دخترزاده‌ها بجاى عموها ارث برند ؟ ! » را شنيدم ، اين مطلب تمام شب مرا مشغول ساخت ، پس بخواب رفته و شنيدم هاتفى در خواب مىگويد :\r\nچطور مىشود و اين شدنى نيست و نخواهد بود . كه مشركين پرچمداران اسلام باشند ! دخترزادگان نصيب خود را از جدّشان مىبرند . و عمو بدون سهم كنار مىرود ، آزادشدهء در كفر را چه به ارث ، و تنها . از ترس شمشير اظهار اسلام كرده ، و فرزند نثله ( 1 ) در كنار سرگردان مىايستد . در بارهء آن ، و خويشان او را مانع مىشوند ، بىشكّ فرزند فاطمه كه مشهور و زبانزد است . از عموزاده‌ها ارث را مىبرد .\r\n\r\n","description":"","footnote":"\r\n( 1 ) نثله يا نتيله نام مادر عبّاس بن عبد المطَّلب است . و مراد از آزاد شده عبّاس ؛ عموى رسول گرامى اسلام صلَّى اللَّه عليه و آله است كه در جنگ بدر بدست مسلمين اسير شد و با فديه رها گشت .\r\n","page_name":" 360 ","page_number":360},
  {"content":"\r\n275 - و محمّد بن حسن در مجلس هارون در مكَّه از موسى بن جعفر عليهما السّلام پرسيد : آيا براى فرد محرم ( كه لباس احرام عمره يا حجّ بتن دارد ) جايز است كه در زير سايهء سقف محمل خود برود ؟ فرمود : با اختيار براى او جايز نيست .\r\nمحمّد بن حسن به آن حضرت گفت : آيا با اختيار براى او جايز است در سايه حركت كند ؟ فرمود : آرى .\r\nبا شنيدن اين پاسخ محمّد بن حسن خنديد ، و موسى بن جعفر عليهما السّلام به دو گفت : آيا از سنّت پيامبر به شگفت آمده و آن را مسخره مىكنى ؟ ! ، بدرستى كه رسول خدا صلَّى الله عليه و آله سايه بان را در احرام از سر خود برداشت ، و در حالى كه محرم بود زير سايه حركت كرد ، اى محمّد احكام خداوند قابل قياس ( 1 ) نيست ، و هر كه قسمتى از آن را با قسمتى ديگر قياس كند از راه حقّ گمراه مىشود .\r\nمحمّد بن حسن خاموش شد و هيچ پاسخى نداد .\r\n\r\n","description":"","footnote":"\r\n( 1 ) قياس در نزد بيشتر أهل سنّت يكى از منابع اصلى احكام است ، عمل آن ، يعنى قياس موضوعات مجهول الحكم بر موضوعات معلوم الحكم ابتدا در قرن دوم هجرى توسّط أبو حنيفه عنوان و مورد شرح و بسط قرار گرفت ، و از طرف مقابل حضرات أهل بيت عليهم السّلام بشدّت با اين روش مخالفت كرده و جلوى آن مىايستادند ، و حديث معروفى از حضرت صادق عليه السّلام نقل است كه فرموده : « اگر سنّت رسول خدا صلَّى اللَّه عليه و آله مورد قياس واقع شود دين نابود شود » .\r\n","page_name":" 361 ","page_number":361},
  {"content":"\r\n276 - و ميان أبو يوسف قاضى و أبو الحسن موسى الكاظم عليه السّلام در حضور مهدىّ عبّاسى نزديك به همان سؤالات مطرح شد ، و آن حضرت از أبو يوسف پرسشى فرمود كه از جوابش درماند و نتوانست چيزى بگويد ، پس به آن حضرت گفت : من قصد دارم از شما پرسشى كنم ، فرمود : بيان كن .\r\nپرسيد : استفاده از سايه بان براى محرم چه حكمى دارد ؟ فرمود : جايز نيست .\r\nگفت : اگر چادر بزنند و داخل آن بشوند چطور ؟ فرمود : عيبى ندارد .\r\nأبو يوسف گفت : آن دو با هم چه فرقى دارند ؟\r\nراوى گويد : حضرت كاظم عليه السّلام فرمود : آيا زن حائض نمازش را بايد قضا كند ؟\r\nگفت : نه ، فرمود : روزه را چطور ؟ گفت : آرى بايد قضايش را بجاى آورد ، فرمود : براى چه ؟ گفت : حكم خدا اين چنين است ، حضرت فرمود : آن هم اين گونه است ! مهدىّ عبّاسى به أبو يوسف گفت : مىبينم كه نتوانستى كارى از پيش برى ، گفت :\r\nاى أمير المؤمنين جواب دندانشكنى به من داد .\r\n","description":"","footnote":"","page_name":" 362 ","page_number":362},
  {"content":"\r\n277 - و از امام حسن عسكرىّ عليه السّلام نقل است كه : مردى از خواصّ شيعيان در حالى كه مىلرزيد در خلوت به حضرت موسى بن جعفر عليهما السّلام گفت :\r\nاى زادهء رسول خدا ، من از عمل منافقانهء فلانى در اظهار اعتقاد وصيّت و امامت شما در هراسم ، آن حضرت فرمود : چطور ؟\r\nگفت : روزى با او در مجلس فلانى بودم ، و با او مردى از بزرگان بغداد بود ، پس صاحب مجلس به دو گفت : تو فكر مىكنى صاحب و رفيقت موسى بن جعفر امام است نه اين خلقى كه روى اين تخت نشسته‌اند ؟\r\nو صاحب شما به او گفت : من اين گونه نمىگويم ، بلكه مىپندارم كه موسى بن جعفر امام نيست ، و هر چند كه اعتقاد ندارم كه او غير امام است ، پس بر من و هر كه آن اعتقاد ندارد لعنت خدا و فرشتگان و همهء مردمان باد ! .\r\nپس صاحب مجلس به او گفت : خدا جزاى خيرت دهد ، و لعنت خدا بر آنان كه عليه تو نزد من سعايت و بدگويى نمودند .\r\n","description":"","footnote":"","page_name":" 363 ","page_number":363},
  {"content":"\r\nامام موسى بن جعفر عليهما السّلام فرمود : اين طور كه تو پنداشته اى نيست ، بلكه صاحب و رفيقت داناتر از تو مىباشد ، او تنها گفت : موسى غير امام است ، يعنى آن غير امام پس موسى غير او است ، پس او امام است ، پس تنها با اين قول اثبات امامت مرا نموده و از ديگرى اين مقام را نفى كرده ، اى عبد الله ! كى اين پندار تو از برادرت كه منافق است زايل مىشود ، پس آن مرد حرفهاى دوستش را فهميده و بسيار محزون شده و گفت :\r\nاى زادهء رسول خدا ، من مالى ندارم تا او را راضى كنم ، ولى قسمتى از اعمال عبادى و صلوات بر شما أهل بيت را و لعنت بر دشمنانتان را به او بخشيدم ! .\r\nحضرت موسى بن جعفر عليهما السّلام فرمود : اكنون از آتش خارج شدى .\r\n278 - و نقل است كه امام كاظم عليه السّلام فرموده :\r\nيك فقيهى كه در پى نجات يتيمى از ايتام ما - كه نه ما را ديده و نه به ما دسترسى\r\n","description":"","footnote":"","page_name":" 364 ","page_number":364},
  {"content":"\r\nدارد - برآيد ، و او را در حدّ نيازش آموزش دهد ، [ تحمّل اين يك فقيه 
  ] بر ابليس سختتر از هزار عابد است . زيرا فرد عابد فقط براى نجات خودش تلاش مىكند ، ولى فقيه علاوه بر خود به فكر تمام بندگان خدا مىباشد ، تا آنان را از دست ابليس و يارانش نجات دهد ، به همين خاطر [ مقام او 
  ] نزد خداوند از هزار هزار زن و مرد عابد برتر است .\r\n279 - و نقل است كه امام كاظم عليه السّلام صوتى زيبا و قرائتى دلنشين داشت ، پس يكى از روزها فرمود : بدرستى كه علىّ بن الحسين عليهما السّلام وقتى شروع به قرائت قرآن مىكرد چه بسا كسانى كه بر آن حضرت مىگذشتند از آواز خوش او مدهوش مىشدند ، و اگر امام چيزى از آواز خوشش را آشكار سازد مردمان تاب شنيدن آن را نخواهند داشت .\r\nيكى پرسيد : مگر رسول خدا صلَّى الله عليه و آله با مردم نماز [ جماعت 
  ] نمىخواند و آوازش را به خواندن بلند نمىكرد ؟ حضرت فرمود : رسول خدا صلَّى الله عليه و آله در حدّ تحمّل و طاقت ايشان كه پشت سرش بودند آوازش را بلند مىكرد .\r\n","description":"","footnote":"","page_name":" 365 ","page_number":365},
  {"content":"\r\n\r\n« احتجاج أبو الحسن علىّ بن موسى الرّضا عليهما السّلام »\r\n« در توحيد و عدل و جز آن دو بر مخالف و موافق و غريب و فاميل »\r\n280 - مردى بر حضرت الرّضا - عليه آلاف التّحيّة و الثّثناء - وارد شده گفت : اى زادهء رسول خدا ، چه دليلى بر حدوث عالم است ؟\r\nفرمود : اينكه تو نبودى سپس بوجود آمدى ، و خود اين را نيك مىدانى كه تو خودت را ايجاد نكردى ، و نه كسى كه مانند خود توست تو را بوجود آورده .\r\n281 - از محمّد بن عبد الله خراسانى خادم حضرت رضا عليه السّلام نقل است كه روزى مردى زنديق بر آن حضرت وارد شد و گروهى نيز حضور داشتند ، امام فرمود : بگو ببينم ، اگر حرف ، حرف شما باشد - اگر چه اين طور نيست - آيا ما و شما يكسان هستيم ؟ و نماز و روزه و زكات و اعتقادات ما ضررى به ما نرسانده است ؟\r\nآن مرد زنديق چيزى نگفت . پس آن حضرت فرمود : و اگر حرف ، حرف ما باشد - كه حقّ هم همين است - در اين صورت آيا شما به هلاكت نيفتاده و ما نجات نيافته‌ايم ؟\r\n","description":"","footnote":"","page_name":" 366 ","page_number":366},
  {"content":"\r\nزنديق گفت : خداوند به تو لطف و رحمت فرمايد ، برايم توضيح بده كه خدا چگونه است ؟ و كجاست ؟\r\nحضرت فرمود : واى بر تو ! آنچه تو گمان كرده اى غلط است ، او جا و مكان را ايجاد كرده است ، او بود ولى هيچ جا و مكانى وجود نداشت ، كيفيّت را او ايجاد كرده است ، او بود و هيچ چگونگى و كيفيّتى وجود نداشت ، لذا با كيفيّت يا جا و مكان و حواسّ قابل درك نيست و به هيچ چيز شبيه نمىباشد ، مرد گفت : حال كه با هيچ حواسّى از حواسّ پنجگانه قابل درك نيست پس ، اصلًا نيست ! .\r\nحضرت فرمود : واى بر تو ! چون حواسّت از درك او عاجز است ، ربوبيّت او را انكار مىكنى ؟ و حال آنكه ما وقتى از ادراكش عاجز مىشويم يقين مىكنيم كه او ربّ ما است ، و او چيزى است بر خلاف ساير اشياء ، مرد گفت : پس بگو خدا چه زمانى ، بوده است ؟\r\nحضرت فرمود : تو به من بگو ، خداوند كى نبوده است تا بگويم كى بوده است ؟\r\nمرد پرسيد : چه دليلى بر وجود خدا هست ؟\r\n","description":"","footnote":"","page_name":" 367 ","page_number":367},
  {"content":"\r\nحضرت فرمودند : وقتى به جسدم مىنگرم و مىبينم نمىتوانم در طول و عرض چيزى از آن كم كنم يا بر آن بيفزايم و سختىها را از آن دفع كنم و چيزى به سود آن انجام دهم ، مىفهمم كه اين ساختمان بناكننده اى دارد و به او معتقد مىشوم ، افزون بر اينكه چرخش فلك را به امر و قدرتش و ايجاد شدن ابرها و گردش بادها و حركت ماه و خورشيد و ستارگان و ساير آيات عجيب و متقن الهى را مىبينيم ، و لذا مىفهمم كه اينها همه تقديركننده و ايجادكننده اى دارد .\r\nزنديق پرسيد : پس چرا چشم او را نمىبيند ؟\r\nفرمود : براى اينكه فرقى باشد بين او و بين خلقش كه قابل رؤيت مىباشند ، افزون بر اينكه شأن او اجلّ از اين است كه چشم او را ببيند و يا فكر او را درك نمايد ، يا عقل ، او را دريابد ، مرد گفت : پس حدّ و وصفش را برايم بيان كن ، امام عليه السّلام فرمود : حدّ و وصفى ندارد .\r\nزنديق پرسيد : چرا ؟\r\n","description":"","footnote":"","page_name":" 368 ","page_number":368},
  {"content":"\r\nفرمود : زيرا هر چيزى كه حدّى دارد ، وجودش تا همان حدّ امتداد دارد و چون حدّ و مرز پذيرفته ، پس قابليّت زياد شدن را نيز دارد و وقتى قابليّت زياد شدن را داشته باشد قابليّت نقصان را نيز دارد ، پس او نه حدّ دارد و نه زيادى مىپذيرد نه چيزى از او كم مىشود نه قابل تجزيه است و نه با فكر درك مىشود .\r\nزنديق پرسيد : شما كه مىگوييد : او لطيف ، سميع ( شنوا ) ، حكيم ، بصير ( بينا ) و عليم است يعنى چه ؟ آيا كسى مىتواند بدون گوش ، شنوا باشد ، يا بدون چشم ، بينا باشد يا ظريف و دقيق ؛ ولى دست نداشته باشد ، و يا حكيم باشد ولى صنعتگر و سازنده نباشد ؟\r\nحضرت فرمود : « لطيف » در بين آدميان ، موقعى اطلاق مىشود كه كسى بخواهد كارى يا صنعتى انجام دهد . آيا نديده اى وقتى كسى مىخواهد چيزى اتّخاذ كند يا كارى كند اگر با دقّت و ظرافت انجام دهد ، مىگويند فلانى چقدر با ظرافت و دقيق است ؟\r\nپس چطور به خداوند بزرگى كه مخلوقاتى ريز و درشت دارد و در جانوران روحهايى قرار داده و هر جنسى را از جنس ديگر متباين ساخته بطورى كه هيچ شبيه يك ديگر نيستند ، لطيف ( دقيق و با ظرافت ) گفته نشود ؟ پس هر كدام از اين مخلوقات در تركيب ظاهرى خود لطفى از خالق لطيف و خبير دارا است ،\r\n","description":"","footnote":"","page_name":" 369 ","page_number":369},
  {"content":"\r\nسپس در درختان و ميوه‌هاى خوراكى و غير خوراكى آن دقّت كرديم و آن وقت گفتيم :\r\nخالق ما ، لطيف است ولى نه مانند لطيف بودن مخلوقات در كارهايشان ، و گفتيم : او شنوايى است كه صداى تمام خلايق از عرش تا فرش از مورچه‌هاى ريز گرفته تا بزرگتر از آن ، در دريا و خشكى بر او پوشيده نيست و زبان آنها را با هم اشتباه نمىكند و در اين موقع گفتيم : او شنوا است ولى بدون گوش و گفتيم او بينا است ولى نه با چشم ، زيرا او اثر دانهء بسيار ريز و سياه خردل را در شب ظلمانى بر روى سنگ سياه مىبيند و نيز حركت مورچه را در شب تاريك مىبيند و از نفع و ضرر آن مطَّلع است و آميزش و بچّه‌ها و نسل آن را مىبيند ، و در نتيجه گفتيم : او بينا است امّا نه مانند بينا بودن مخلوقات .\r\nراوى گويد : زمانى نگذشت كه آن فرد مسلمان شد .\r\nو غير از اين مطالب ديگرى هم در حديث بود .\r\n282 - و در خبر ديگرى از آن حضرت نقل است كه فرموده :\r\nتنها بدين خاطر خداوند عالم ناميده شده كه علم او حادث نيست ( يعنى او را علمى نبوده و اكنون به دستش آورده باشد ) ، كه با آن به اشياء پى ببرد و به كمك آن علم آنچه\r\n","description":"","footnote":"","page_name":" 370 ","page_number":370},
  {"content":"\r\nبعداً بدان برخورد مىكند حفظ نمايد ، و در خلقت مخلوقاتش فكر و انديشه كند ، و عالم مخلوق تنها كسى است كه علم او حادث است ( يعنى علمى نداشته بعداً برخوردار شده ) ، زيرا پيش از آن جاهل بوده‌اند ، و چه بسا اين علمى كه بدست آورده‌اند نيز از دستشان برود و بسوى جهل سير كند ، خداوند ؛ عالم ناميده مىشود ، زيرا نسبت به هيچ چيز جاهل نيست ، همانطور كه مىبينى خالق و مخلوق هر دو عالم ناميده مىشوند ولى معنى و مصداق آن دو با هم تفاوت دارد . و خداوند تبارك و تعالى قائم است امّا نه به معنى ايستادن روى پا با زحمت و سختى و خستگى مثل ايستادن ساير اشياء ولى وقتى مىفرمايد خدا قائم است معنايش اين است كه حافظ و قيّم اشياء است مثل اينكه گفته مىشود « فلانى قائم به امر ما است » و خداى تعالى حافظ و قيّم هر كسى است در كارهايى كه مىكند ، و قائم در كلام مردم به معنى « باقى » نيز هست ، و به معنى « كافى » ( كفايت ) نيز به كار مىرود ، مانند اينكه به كسى مىگويى : « كار فلانى را برايش انجام بده » ، يعنى نيازش را بر طرف كن ، و نيز قائم در ميان ما مردمان به معنى كسى است كه روى پا ايستاده است . در اين مورد نيز اسم مشترك است و معنى متفاوت .\r\nو امّا لفظ خبير ، كسى است كه چيزى از نظر او پنهان نيست و هيچ چيز از دسترس او دور نمىماند ، ولى نه با تجربه و آزمايش به اين صورت كه اين آزمايش به او چيزى\r\n","description":"","footnote":"","page_name":" 371 ","page_number":371},
  {"content":"\r\nبياموزد ، آنچنان كه اگر اين تجربه و آزمايش نبود ، هيچ نمىدانست ، چون كسى كه چنين باشد جاهل است ، و خداوند تبارك و تعالى از ازل به آنچه مىخواسته خلق كند خبير و آگاه بوده ، امّا در ميان مردم به كسى خبير گفته مىشود كه جاهل باشد ولى در صدد يادگيرى و آگاهى يافتن برآيد . در اين مورد نيز اسم ما و خدا مشترك است ولى معناى آن متفاوت .\r\nو امّا ظاهر ، به اين معنى نيست كه با سوار شدن بر اشياء و نشستن بر آنها ، از آنها بالا رفته است بلكه به اين خاطر به او ظاهر گفته مىشود كه بر همه چيز چيره و قاهر است و بر همه چيز غلبه يافته و نسبت به همه چيز قادر است ، مثلًا گفته مىشود « بر دشمنان خود پيروز شدم » ، و « خداوند مرا بر دشمنم پيروز گردانيد » ، در اينجا منظور از ظهور ، فتح و غلبه است و ظهور خدا بر اشياء نيز اين گونه مىباشد .\r\nو صورت ديگرى نيز براى ظهور خداوند وجود دارد و آن اينكه : او براى هر كس كه او را بخواهد ظاهر و هيچ چيز بر خدا پوشيده نيست ، و تدبير هر چه ديده مىشود به دست اوست ، پس چه ظاهرى از خداوند ظاهرتر و آشكارتر است ؟ زيرا تو ، به هر كجا روكنى ، مصنوعات و مخلوقات او را مىبينى ، و در وجود خودت ، آثارى از او هست كه تو را بىنياز مىسازد ،\r\n","description":"","footnote":"","page_name":" 372 ","page_number":372},
  {"content":"\r\nولى ظاهر در مورد ما مردمان به كسى گفته مىشود كه وجودش بارز و آشكار بوده ، به وسيلهء حدّ و وصفش معلوم باشد ، پس اسم مشترك است ولى معنى متفاوت .\r\nو امّا باطن ، به معنى « درون اشياء بودن » نيست ، به اين معنى كه درون اشياء غور و نفوذ كند . بلكه به اين معنى است كه به درون اشياء اطَّلاع و آگاهى دارد و تدبير آن به دست اوست ، مثل اينكه گفته مىشود : « أبطنته » يعنى : از آن آگاه شدم و سرّ پنهان او را دانستم . ولى « باطن » در مورد آدميان به كسى اطلاق مىشود كه به درون اشياء رفته و پنهان شود ، پس اسم مشترك است و معنى متفاوت .\r\nفرمود : و همين گونه است تمامى نامها ، هر چند كه ما تمام آنها را در اينجا بر نشمريم .\r\n283 - و هنگامى كه مأمون قصد داشت حضرت رضا عليه السّلام را به ولايت عهدى خود منصوب كند بنى هاشم ( 1 ) را جمع كرده به آنان چنين گفت : من قصد آن دارم پس از خود « رضا » را به خلافت برگزينم ، پس بنى هاشم به دو حسد ورزيده و گفتند : آيا مىخواهى مرد نادانى كه هيچ آشنايى با خلافت و سياست ندارد را ولىّ عهد خود كنى ؟ ! كسى را نزد او بفرست تا به اينجا بيايد\r\n\r\n","description":"","footnote":"\r\n( 1 ) منسوب به جدّ أعلايشان « هاشم بن عبد مناف » شده‌اند و گر نه صحيحتر « بنى عبّاس » مىباشد ، همچنان كه از فحواى كلام به خوبى مشخّص است .\r\n","page_name":" 373 ","page_number":373},
  {"content":"\r\nو نمونه هايى از جهات او را كه دليل خوبى او خواهد بود ببينى !\r\nمأمون نيز حضرت را فراخواند ، آنان گفتند : اى ابو الحسن ! به منبر برو و ما را راهنمايى كن تا خداوند را بطور صحيحى شناخته و بر اساس آن عبادت نماييم .\r\nحضرت به منبر رفته ، و سر به زير داشته و بىآنكه سخنى گويد مدّتى به همان حال جلوس نمود ، سپس حركتى كرده از جاى برخاسته و راست ايستاده و پس از حمد و ثناى الهى و صلوات بر پيامبر اكرم و أهل بيتش فرمود :\r\nمرحلهء نخست در عبادت خدا ، شناخت و معرفت اوست ، و اساس و پايهء معرفت خداوند توحيد و يگانگى اوست ، و اساس و قوام توحيد اين است كه صفات را از ذات خداوند منتفى بدانيم ، زيرا عقل انسان خود شهادت مىدهد كه هر چه كه از صفت و موصوفى تركيب شده باشد ، مخلوق است ، و هر مخلوقى نيز خود گواهى مىدهد كه خالق و سازنده اى دارد كه نه صفت است و نه موصوف ، و هر صفت و موصوفى پيوسته بايد با هم همراه باشند ، و همراهى دو چيز باهم ، علامت حادث بودن آنها است ، و حادث بودن هم با ازلى بودن منافات دارد ، پس كسى كه بخواهد ذات خدا را با تشبيه نمودن او به مخلوقاتش بشناسد ، در واقع خدا را نشناخته است ، و كسى كه بخواهد كنه ذات خدا را دريابد ، در واقع قائل به توحيد نيست ، و كسى كه براى او مثل و مانند قائل شود ، به حقيقت او آگاهى نيافته ،\r\n","description":"","footnote":"","page_name":" 374 ","page_number":374},
  {"content":"\r\nو هر كه براى او نهايتى فرض كند او را تصديق ننموده ، و كسى كه بخواهد به او اشاره كند در واقع بسوى خدا نرفته ، بلكه به سمتى ديگر توجّه نموده است ، و به موجودى ديگر اشاره كرده ، و هر كس او را تشبيه كند در واقع خداوند را قصد نكرده و هر كه براى خداوند اجزاء و ابعاض قائل شود ، در واقع در مقابل او تذلَّل و خوارى نكرده ، و هر كس بخواهد با قوّهء فكر خود او را توهّم نمايد ، در حقيقت به سراغ خدا نرفته ،\r\nهر آنچه كه به همراه نفس و ذات خود شناخته شود ، مصنوع و ساخته شده است ، و هر آنچه در چيز ديگرى غير از خود ، قائم و پا برجا باشد ، معلول است و نياز به علَّت دارد ، به وسيلهء مخلوقات و ساخته‌هاى خدا ، مىتوان بر وجود او استدلال كرد و توسّط عقل است كه معرفت و شناخت او پا مىگيرد ، و به وسيلهء فطرت ، حجّت بر مردم تمام مىشود ، آفرينش مخلوقات توسّط خداوند ، حجابى است بين او و آنها ، دورى و جدائى او از بندگانش ، مكانى و مادّى نيست بلكه تفاوت وجودى اوست با نحوهء وجود آنها ، و آغاز داشتن خلقت مخلوقات ، دليلى است براى ايشان بر اينكه خدا آغاز و ابتداء ندارد ، چون هر چيز كه آغاز و ابتداء داشته باشد ، نمىتواند آغازگر چيز ديگرى باشد ، و نيز آلات و ادوات دادن خدا به آنان دليلى است بر اينكه در خداوند آلات و ادوات وجود ندارد ، زيرا آلات و ادوات شاهد عجز و فقر صاحب آنهاست ، نامهاى او محض عبارت و تعبير است ، و افعال و كردار او مجرّد تفهّمى است ، ذات او\r\n","description":"","footnote":"","page_name":" 375 ","page_number":375},
  {"content":"\r\nحقيقت است و كنهش ؛ جدايى او از خلق و بقاى او حدّ و مرز ساير پديده‌ها است ، هر كس بخواهد اوصاف خدا را دريابد ، او را نشناخته ، و هر كس بخواهد با فكر خود بر او احاطه پيدا كند در واقع از او گذشته و او را پشت سر نهاده و بر چيز ديگرى احاطه پيدا كرده ، و هر كس بخواهد كنه او را دريابد به خطا رفته .\r\nهر كس بگويد : چگونه است ؟ او را تشبيه نموده ، و هر كه بگويد : چرا و از چه راهى موجود شده ؟ در واقع براى او علَّت تصوّر كرده است ، و هر كه بگويد : از چه موقع بوده است ؟ براى او وقت و زمان تصوّر كرده ، و هر كه بگويد : در كجا قرار دارد ؟ براى او جا و مكان خيال كرده ، و هر كه بگويد : حدّش تا كجاست ؟ براى او نهايتى فرض كرده ، و هر كه بگويد : تا چه زمانى خواهد بود ؟ براى او غايت و انتهايى قرار داده ، و هر كه چنين كند بين او و ساير موجودات حدّ مشترك قرار داده ، و هر كس بين او و مخلوقاتش حدّ مشترك قرار دهد براى او اجزاء و ابعاض پنداشته ، و هر كس او را داراى اجزاء تصوّر كند او را وصف نموده ، و هر كه او را وصف نمايد ، در مورد خداوند به خطا رفته و كارش به الحاد و كفر مىانجامد .\r\nو خداوند با تغيير يافتن مخلوقين ، تغييرى نمىكند ، كما اينكه با حدّ و حدود مخلوقين محدود نمىشود ، « أحد » است ولى نه به عنوان عدد ، ظاهر و آشكار است ولى نه به اين صورت كه قابل لمس باشد ، آشكار است ولى نه به اين معنى كه ديده شود ، باطن و پنهان است ولى نه\r\n","description":"","footnote":"","page_name":" 376 ","page_number":376},
  {"content":"\r\nاينكه از مخلوقات غائب باشد ، دور است ولى نه از نظر مسافت ، نزديك است ولى نه از جهت مكانى ، لطيف است ولى نه از نظر جسم ، موجود است ولى نه بعد از عدم ، فاعل است و كار انجام مىدهد ولى نه از روى اجبار ، بلكه با اختيار تامّ ، مىسنجد و تصميم مىگيرد ولى نه با نيروى فكر ، تدبير مىكند ولى نه با حركت ، اراده مىكند ولى نه با آهنگ ، مشيّت و اراده دارد ولى نه با عزم و تصميم ، درك مىكند ولى نه با آلت و وسيلهء حسّ ، مىشنود و مىبيند ولى نه با گوش و چشم و يا وسيلهء ديگر .\r\nزمان و مكان ندارد ، چرت و پينكى و خواب او را فرا نمىگيرد ، صفات گوناگون او را محدود نمىسازد ، آلات و ادوات نيز او را مقيّد و محدود نمىكند ، او قبل از زمان بوده و قبل از عدم وجود داشته ، و ازليّت او از هر آغاز و ابتدائى فراتر بوده و از خلقت حواسّ توسّط او معلوم مىشود كه خود فاقد اين حواسّ است ، و از ايجاد عناصر معلوم مىشود كه عنصر ندارد ، و از آنچه كه بين اشياء ضدّيّت برقرار كرده دانسته مىشود كه خود ، ضدّ ندارد ، و با ايجاد مقارنه و هماهنگى بين امور ، دانسته مىشود كه قرين و هماورد ندارد ، بين نور و ظلمت ، آشكارى و گنگى ، خشكى و ترى و سرما و گرما ضدّيّت برقرار كرده ، امور نامساعد و دور از هم آنها را به دور هم جمع كرده ، و امور نزديك را از هم جدا نموده ، و پراكندگى اينها و اجتماع آنها ؛ دليلى است بر وجود پراكنده كننده و گرد آوردنده اشان ،\r\n","description":"","footnote":"","page_name":" 377 ","page_number":377},
  {"content":"\r\nو اين همان فرمايش خداوند عزّ و جلّ است كه فرموده : « و از هر چيزى دو گونه آفريديم ، باشد كه ياد كنيد و پند گيريد - ذاريات : 49 » ، بين هر قبل و بعدى در اين مخلوق جدايى و فرق افكند تا همه بدانند او خود ، قبل و بعد ندارد ، غرائز اين موجودات نشان مىدهد كه غريزه دهندهء به آنان ، خود غريزه ندارد ، و تفاوت آنها دليلى است بر اينكه تفاوت دهندهء به آنان ، نقصى ندارد و تفاوتى در ذاتش نيست ، زماندار بودن آنان بيانكنندهء اين واقعيّت است كه زمان دهندهء به آنان ، فاقد زمان و فراتر از آن است ، بعضى را از بعض ديگر پنهان كرده تا دانسته شود ، غير از آن مخلوقات ، حجاب ديگرى بين او و آنها نيست .\r\nآن زمان كه مربوبى نبود ، او ربّ بود ، و آن زمان كه مملوك و مخلوقى نبود ، او مالك و مستولى بر همه چيز بود ، و آن زمان كه هيچ موجودى نبود تا معلوم واقع شود ، او عالم بود ، و آن زمانى كه مخلوق در جهان نبود ، او خالق بود ، و نيز آن زمان كه مسموعى وجود نداشت ، معناى سمع ( شنيدن ) در مورد او صادق بود ، اين طور نيست كه فقطَّ از وقتى دست به خلقت و آفرينش زد ، خالق محسوب شود ، بلكه قبل از شروع به خلقت نيز ، خالقيّت در مورد او مصداق داشته است .\r\nچگونه مىتوان غير از اين را تصوّر كرد ؟ حال آنكه ابتداء و آغازى ندارد و نمىتوان با كلمهء « از » كه ابتداء و آغاز را نشان مىدهد او را در برخى زمانها غائب فرض كرد ، بلكه هميشه و در همهء اوقات بوده است . و كلماتى همچون « قد » كه معرّف نزديكى زمان\r\n","description":"","footnote":"","page_name":" 378 ","page_number":378},
  {"content":"\r\nمورد نظر به زمان ديگرى است نمىتواند نشان دهندهء نزديكى زمان او باشد ، و كلماتى مانند « لعلّ » ( به معنى شايد ) كه نشانگر احتمال و عدم قطعيّت است و در مورد مخلوق خبر از وجود مانع يا موانعى براى حصول كارى مىدهد در مورد او چنين مفهومى را نمىرساند بلكه امر و ارادهء خدا قطعىّ الحصول است . و كلمهء « متى » ( كى ؟ ، چه زمان ؟ ) اگر چه در مورد خدا به كار مىرود ولى نشان دهندهء وقت معيّنى براى او نيست ، و به كار بردن كلمهء « زمان » در مورد او به اين معنى نيست كه خداوند مظروف است و در محدودهء زمان قرار گرفته است . و نيز كاربرد كلمهء « مع » ( به معنى « با » ) در مورد او به اين معنى نيست كه خداوند با چيزى قرين و همراه است . ادوات ، امثال خود را محدود مىسازد ، و آلات ، متناسب با امثال و نظائر خويش است ، و اينها ، نه در خداوند بلكه در ساير اشياء مؤثّرند ، ابتداء زمانى داشتن ، باعث شده است كه اشياء و موجودات قديم نباشند ، و قرب زمانى داشتن ، آنها را از ازلى بودن باز داشته ، و فقدان بعضى از حالات و صفات ، آنها را از كمال دور ساخته است ، افتراق و جدائى آنها دليل و نشانهء وجود جداكنندهء آنهاست ، تباين و تفاوت آنها نشانهء وجود تفاوت دهندهء آنهاست ، خالق اشياء ، توسّط آنها ، بر عقول آدميان تجلَّى كرده . و بوسيلهء آنها ، از چشمها پنهان گرديده است ، ملاك استدلال افكار در بارهء خداوند همين اشياء و موجوداتند ، در اشياء تغييرات را قرار داده و دليلشان بر اساس اشياء است ، اقرار به وحدانيّت خود را به سبب وجود اين اشياء به آنها الهام فرموده است .\r\nتصديق و اقرار به خداوند عزّ و جلّ توسّط عقول و انديشه صورت مىپذيرد ، و با اقرار و اعتراف به خداوند ايمان كامل مىگردد ، تا معرفت نباشد ديانت كامل نمىشود ،\r\n","description":"","footnote":"","page_name":" 379 ","page_number":379},
  {"content":"\r\nو تا اخلاص نباشد ، معرفت و شناخت انجام نمىگيرد ، و با اعتقاد به تشبيه ، اخلاصى در بين نخواهد بود ، و اگر كسى در مورد خداوند به صفاتى زائد بر ذات قائل شود تشبيه را نفى نكرده بلكه در واقع قائل به تشبيه شده است ، هر چيزى كه در مورد او امكان داشته باشد ، در بارهء صانعش محال و ممتنع خواهد بود ،\r\nدر مورد او حركت و سكون وجود ندارد ، چگونه امكان دارد ، چيزى را كه خود ايجاد كرده ، در مورد خود او ، مصداق يابد ؟ ! يا آنچه را خودش آغاز كرده و به وجود آورده به سوى او بازگشته ، و در مورد او مصداق پيدا كند ؟ اگر چنين بود ، نقص و كاستى و كمبود در ذاتش راه مىيافت و كنهش ، از وحدت درآمده ، داراى اجزاء مىشد ، و ازلى بودن در موردش محال مىگرديد و خالق ؛ مثل مخلوق مىشد . اگر براى او پشت تصوّر شود ، مقابل و روبرو نيز تصوّر مىشود ، و اگر براى او تمام بودن فرض شود ، نقصان هم فرض مىشود ، كسى كه ، حدوث در باره اش محال نيست ، چگونه مىتواند ازلى باشد ؟ يا كسى كه ايجاد شدن در باره اش محال نباشد چگونه مىتواند ايجادكنندهء اشياء باشد ؟ اگر چنين بود نشانهء مخلوق و مصنوع بودن در او وجود مىداشت و خود آيه و نشانه مىشد نه اينكه موجودات ديگر آيه و نشانه براى او باشند .\r\nقول محال كه مخالف حقّ و حقيقت است حجّتى در بر ندارد ، و سؤال در بارهء خدا ، فاقد جواب است ، و در غير اين صورت ، خداوند تعظيم و احترام نشده است ،\r\n","description":"","footnote":"","page_name":" 380 ","page_number":380},
  {"content":"\r\nو در عقيده به اينكه خداوند به كلَّى با مخلوقين مباينت و غيريّت دارد ، ظلم و افترائى نيست ، موجود ازلىّ محال است كه مركَّب باشد يا دوئيّت در او راه يابد ، و آنچه آغازى ندارد ، محال است مخلوق باشد ، و آغاز و انجامى برايش تصور شود . معبودى نيست جز « الله » كه بزرگ و بلند مرتبه است ، كسانى كه خدا را با ديگر موجودات يكسان مىدانند ، دروغ گفته‌اند و به گمراهى و ضلالت بزرگى دچار گشته‌اند و به آشكار زيان نموده‌اند ، و درود خدا بر محمّد و أهل بيت پاكش باد .\r\n284 - و از حسن بن محمّد نوفلى نقل شده كه گفت : سليمان مروزىّ متكلَّم خراسان بر مأمون وارد شد ، و مأمون ضمن احترام بسيار ؛ هدايايى نيز به او داده و گفت : پسر عمويم علىّ بن موسى الرّضا از حجاز نزد من آمده و علم كلام و أهل آن را دوست دارد ، لذا مانعى ندارد كه روز ترويه براى مناظرهء با او نزد ما بيايى ، سليمان گفت : اى أمير المؤمنين ، دوست ندارم در مجلس شما ، و در حضور بنى هاشم از چنين كسى سؤالاتى كنم ، چرا كه در مقابل ديگران در بحث با من شكست مىخورد ، و نيز صحيح نيست كه با او زياد بحث و جدل كنم .\r\nمأمون خليفهء عبّاسى گفت : من فقطَّ به اين دليل كه از توان و قدرت تو در بحث و مناظره با خبر بودم به دنبالت فرستادم ، و تنها خواستهء من اين است كه او را فقط در\r\n","description":"","footnote":"","page_name":" 381 ","page_number":381},
  {"content":"\r\nيك مورد مجاب كنى و دلايل او را ردّ كنى ،\r\nسليمان گفت : بسيار خوب ، من و او را با هم روبرو كن و ما را به هم واگذار .\r\nمأمون نيز كسى را نزد حضرت فرستاده و گفت : شخصى از أهل مرو كه در مباحث كلامى در خراسان تك و بىبديل است نزد ما آمده ، اگر مانعى ندارد نزد ما بيائيد .\r\nآن حضرت نيز براى وضو برخاسته و به مجلس مأمون حاضر شد ، و ميان او و سليمان كلامى در بداء ( 1 ) به معنى ظهور ؛ جارى شد ، براى تغيّر و عوض\r\n\r\n","description":"","footnote":"\r\n( 1 ) علَّامهء شعرانىّ رحمه اللَّه در زير نويس شرح كافى ملَّا صالح مازندرانىّ گويد : « بداء » به معنى از عزم برگشتن و يا پشيمان شدن از كارى كه قصد انجام آن را داشته است مىباشد ، و بايد دانست كه نسبت دادن آن بر خداوند روا نيست ، چون ذات بارى تعالى را محلّ حوادث دانستن است ، و اين خود نوعى كفر است ، و بدين معنى همهء بزرگان شيعه منع كرده‌اند و آن را جايز نمىدانند ، زيرا اين از خصائص ممكنات است نه واجب الوجود ، و ممكن نيست بگوييم خداوند تصميم بر كارى گرفته بوده و بعد صرف نظر كرده و تقدير خود را تغيير داده است ، مثلًا عزم بر فلان كار را داشت و بعد سببى پيدا شده و از آن عزم برگشته است ، و بدائى كه شيعه بدان قائل است اين چنين چيزى نيست ، و بزرگان عالم تشيّع همه تصريح به بطلان چنين كلامى كرده‌اند ، از جملهء ايشان شيخ طوسى رحمه اللَّه در عدّة الاصول و تفسير تبيان ، و استادش سيّد مرتضى در « الذّريعة إلى اصول الشّريعة » ، و علَّامهء حلَّى در نهاية الاصول در مقصد هشتم فصل أوّل بحث چهارم گفته است :\r\n« نسخ بر خداوند جايز است ، زيرا كه حكم او تابع مصالح است » - تا آنجا كه گويد : « و بداء بر خداوند جايز نيست زيرا دلالت بر جهل يا قبيح مىكند و آن دو در حقّ خداوند متعال از محالات است » ، و نظير آن در تفسير مجمع البيان و تفسير أبو الفتوح رازى در چندين مورد ذكر شده كه از جملهء آنها در مجلَّد أوّل أبو الفتوح ( سيزده جزئى ) ، ص 4 و 286 . و اينكه پاره اى گفته‌اند : مراد از « بداء » آنست كه خداوند حكمى كرده و مىدانسته كه در صورت پيدايش سببى آن را تغيير خواهد داد ، اين معنى با نسخ سازگار است نه با « بداء » و نيز اينكه گفته‌اند : « دو حكم در بارهء يك موضوع با دو شرط مختلف جايز است ، و تناقض ندارد ، مثلًا خداوند حكم كرده كه عمر شخصى كوتاه باشد ، و اگر صدقه داد ، يا صلهء رحم كرد عمرش طولانى باشد ، اين اشكالى ندارد » اين درست نيست ، زيرا اراده و مشيّت و تقدير و قضاء جايى به كار مىرود كه شرطش حاصل مىشود ، نه در آنجا كه خداوند مىداند كه آن نخواهد شد ، و آنچه در اخبار آمده كه « بدا للَّه كذا » معنيش اين نيست كه رأى خداوند تغيير كرد و از مشيّت و يا تقديرش برگشت ، بلكه مانند غضب و رضا و اسف كه به خدا نسبت مىدهيم است ، مثل آيهء : * ( فَلَمَّا آسَفُونا انْتَقَمْنا ) * و آيهء : * ( نَسُوا اللَّه فَنَسِيَهُمْ ) * ، و آيهء : * ( كَذلِكَ الْيَوْمَ تُنْسى ) * ، و امثال اين آيات كه معنى آن معامله كردن خدا است با آنان معاملهء ناراضى و معاملهء كسى كه فراموششان كرده ، يا معاملهء اندوهگين ، يا معاملهء پشيمان ، نه آنكه العياذ باللَّه خداوند در واقع اين صفات را پيدا كرده باشد ، مثل * ( وَمَكَرُوا مَكْراً وَمَكَرْنا ) * كه نتيجه دادن مكر آنها است نه فعل مكر كه نسبتش بر خداوند قبيح است ، و علَّامهء مجلسى رحمه اللَّه نيز لفظ « بداء » را چون در روايات آمده است تأدّباً حفظ كرده ولى معنى را بنظير آنچه تحرير شد تأويل مىنمايد - پايان كلام علَّامهء شعرانىّ رحمه اللَّه .\r\n","page_name":" 382 ","page_number":382},
  {"content":"\r\nشدن مصلحت ، و آن حضرت در صحّت آن به آيات بسيارى از قرآن استشهاد نمود ، مانند آيهء : « خداست كه آفرينش آفريدگان را آغاز مىكند ، سپس بار ديگر آن را باز مىگرداند » ( 1 ) ، و آيهء : « در آفرينش هر چه خواهد مىافزايد » ( 2 ) ، و آيهء : « خداى آنچه را خواهد از ميان ببرد و يا استوار بدارد » ( 3 ) و آيهء : « و به هيچ كسى زندگانى دراز داده نشود\r\n\r\n","description":"","footnote":"\r\n( 1 ) - روم : 11 .\r\n( 2 ) - فاطر : 1 .\r\n( 3 ) - رعد : 39 .\r\n","page_name":" 383 ","page_number":383},
  {"content":"\r\nو از عمر هيچ كس كاسته نگردد - فاطر : 11 » ، و آيهء مباركهء : « و گروهى ديگر واپس داشتگانند براى فرمان خدا - توبه : 106 » ، و امثال آنها .\r\nپس سليمان به مأمون گفت : اى أمير المؤمنين ، از امروز به بعد به خواست خدا ، « بداء » را انكار نخواهم كرد ، و آن را دروغ نخواهم پنداشت .\r\nمأمون گفت : هر چه مىخواهى از أبو الحسن بپرس ، به شرط آنكه خوب گوش دهى و انصاف را نيز رعايت كنى .\r\nسليمان گفت : سرور من ! اجازه مىدهيد سؤال كنم ؟\r\nامام فرمود : هر چه مىخواهى بپرس ، او گفت : نظر شما در بارهء كسى كه اراده را همچون « حىّ » و « سميع » و « بصير » و « قدير » اسم و صفت بداند چيست ؟\r\nامام فرمود : شما مىگوييد : اشياء پديد آمده‌اند و با يك ديگر تفاوت دارند ، چون او خواسته و اراده كرده است ولى نمىگوييد : آنها پديد آمده‌اند و با يك ديگر تفاوت دارند چون او سميع و بصير است ، اين دليلى است بر اينكه آنها مثل « سميع » و « بصير » و « قدير » نيستند ، سليمان گفت : پس آيا او از اوّل و ازل مريد بوده ( صفت اراده را داشته ) ؟\r\n","description":"","footnote":"","page_name":" 384 ","page_number":384},
  {"content":"\r\nامام فرمود : اى سليمان ، بنا بر اين اراده اش چيزى است غير از او گفت : بله .\r\nفرمود : پس در اين صورت چيزى غير از خود او را از ازل با او همراه دانسته اى ، سليمان گفت : نه ، چيزى را با او همراه نمىدانم ، امام فرمود : آيا اراده حادث است ؟\r\nسليمان گفت : نه ، حادث هم نيست ، در اينجا مأمون بر او بانگ زد و گفت : آيا با چنين كسى مكابره مىكنى و جواب سربالا مىدهى ؟ انصاف را از دست مده ، مگر نمىبينى در اطرافت أهل نظر و بحث نشسته‌اند ؟\r\nسپس گفت : اى أبو الحسن ، بحث كلام را با او ادامه بده ، او عالم خراسان است ! .\r\nحضرت مجدّداً پرسش خود را از او پرسيد كه : اراده حادث است اى سليمان ، چون چيزى كه ازلى نيست قطعاً حادث است ، و اگر حادث نيست ، ازلى است ، سليمان گفت : اراده اش از خود اوست همچنان كه سمع و بصر و علم او از خود اوست ، امام فرمود : آيا خود را اراده كرده است ؟ گفت : نه ، امام فرمود : پس مريد مثل سميع و بصير نيست ،\r\n","description":"","footnote":"","page_name":" 385 ","page_number":385},
  {"content":"\r\nسليمان گفت : اراده اش از خود اوست ، همانطور كه شنيدن و ديدن و علم از خود او مىباشد ، امام فرمود : پس اراده اش نفس خود اوست ؟ گفت : نه .\r\nامام فرمود : پس مريد ( اراده كننده ) مثل سميع و بصير نيست ؟\r\nسليمان گفت : خود را اراده كرده ، همانطور كه خود را مىبيند و به خود آگاه است ، امام فرمود : « خود را اراده كرده » يعنى چه ؟ يعنى : خواسته كه چيزى باشد ؟\r\nخواسته كه زنده يا سميع يا بصير يا قدير باشد ؟ گفت : بله ، امام فرمود : آيا با ارادهء خود اين گونه شده ؟\r\nسليمان گفت : نه ، امام فرمود : پس اين كه مىگويى : اراده كرده تا حىّ ، سميع و بصير باشد معنايى ندارد ، چون حيات ، سمع و بصر او به ارادهء او نبوده است ، سليمان گفت : چرا ، با ارادهء خودش بوده است ، در اينجا ، مأمون و اطرافيان خنديدند و خود امام عليه السّلام نيز خنديد و فرمود : بر متكلَّم خراسان سخت نگيريد و او را اذيّت نكنيد ، فرمود : اى سليمان ، بنا بر اعتقاد شما : خداوند از حالتى به حالت ديگر تغيير كرده\r\n","description":"","footnote":"","page_name":" 386 ","page_number":386},
  {"content":"\r\nاست و اين هم از جمله چيزهايى است كه خداوند را نمىتوان به آن وصف كرد ، سليمان ساكت در جاى خود باقى ماند .\r\nسپس امام فرمود : اى سليمان ، پرسشى از تو دارم ، گفت : بپرس قربانت گردم ، امام فرمود : بگو ببينم ، آيا تو و دوستانت بر اساس آنچه مىدانيد و مىفهميد با مردم بحث كلامى مىكنيد يا بر اساس آنچه نمىدانيد و نمىفهميد ؟ گفت : البتّه بر اساس آنچه مىدانيم و مىفهميم ، امام فرمود : آنچه مردم مىدانند و قبول دارند اين است كه : اراده كننده ، غير از خود اراده است ، و نيز اراده كننده قبل از اراده موجود بوده ، و فاعل غير از مفعول است ، و اين مطلب گفتهء شما را كه مىگوييد : اراده و اراده كننده يك چيز هستند ، باطل مىكند ، سليمان گفت : قربانت گردم ، اين مطلب بر اساس فهم و دانسته‌هاى مردم نيست ، امام فرمود : پس بدون اينكه معرفت و اطَّلاعى داشته باشيد ، ادّعاى علم مىكنيد و مىگوييد : اراده نيز مانند سمع و بصر است ، و لذا اعتقاد شما بر اساس عقل و علم نيست ، سليمان جوابى نداشت كه بگويد .\r\nسپس امام فرمود : آيا خداوند به تمام آنچه در بهشت و دوزخ است ، واقف مىباشد ؟\r\n","description":"","footnote":"","page_name":" 387 ","page_number":387},
  {"content":"\r\nسليمان گفت : بله ، امام فرمود : آيا آنچه را كه خداوند مىداند كه در آينده ايجاد خواهد شد ، ايجاد خواهد شد ؟ گفت : بله ، امام فرمود : حال ، اگر همانطور كه بايد موجود گردد موجود شد ، آيا خداوند باز هم توان افزودن چيزهاى ديگرى به آنها دارد يا صرف نظر مىكند ؟\r\nسليمان گفت : اضافه مىكند ، امام فرمود : بنا بر گفتهء تو كه خداوند اضافه مىكند چيزى به آنها افزوده است كه خود نمىدانسته ايجاد خواهد شد .\r\nسليمان گفت : قربانت گردم ، اضافه‌ها غايت و نهايت ندارند ، امام فرمود : پس ، از نظر شما علم خداوند به آنچه در آنها ( بهشت و دوزخ ) قرار خواهد گرفت ، احاطه ندارد ، چون نهايتى براى آن قابل تصوّر نيست ، و اگر علم او به آنچه در آنها خواهد بود احاطه نداشته باشد ، آنچه را كه در آنها خواهد بود ، قبل از وجودشان ، نخواهد دانست ، خداوند از چنين گفته‌ها و عقائدى منزّه و بالاتر است .\r\nسليمان گفت : من كه گفتم خداوند به آنها علم ندارد از اين رو بود كه آنها نهايتى ندارند و خود خداوند آنها را به جاودانگى و خلود وصف و تعريف فرموده است\r\n","description":"","footnote":"","page_name":" 388 ","page_number":388},
  {"content":"\r\nو لذا ما نخواستيم پايانى براى آنها قرار دهيم ،\r\nامام فرمود : علم خداوند به آنها باعث نمىشود آنها متناهى باشند ، زيرا چه بسا خداوند به آنها علم دارد سپس بر آنها مىافزايد و افزوده‌ها را از آنها قطع مىنمايد ، و خداوند نيز خود چنين فرموده است : « هر گاه پوست تنشان پخته شود و بسوزد آنان را پوستهاى ديگرى جايگزين سازيم تا عذاب را بچشند - نساء : 56 » ، و نيز در مورد بهشتيان فرموده : « عطايى بىپايان - هود : 108 » ، و نيز : « و ميوه‌هاى فراوان ، بريده نشوند بدون اينكه كسى از خوردن آنها منع گردد - واقعه : 31 و 33 » .\r\nپس خداوند عزّ و جلّ اين زيادىها را مىداند و آن را از آنان دريغ نمىنمايد ، آيا آنچه أهل بهشت مىخورند و مىآشامند خداوند چيزى جايگزين آن نمىكند ؟ گفت :\r\nچرا ، امام فرمود : آيا اكنون كه بجاى آن خوردنىها و نوشيدنىها كه مصرف شده ، چيز جديدى جايگزين فرموده ، آيا عطاء خود را قطع كرده است ؟ سليمان گفت : نه ، امام فرمود : پس اين گونه است هر آنچه در بهشت باشد و مصرف شود و چيز ديگرى را جاى آن قرار دهد ، اين جايگزينشده‌ها از بهشتيان منقطع نشده و نخواهد شد .\r\nسليمان گفت : آرى ، اضافات را از آنها دريغ مىكند و چيز اضافى به آنان نمىدهد ،\r\n","description":"","footnote":"","page_name":" 389 ","page_number":389},
  {"content":"\r\nامام فرمود : در اين صورت آنچه در بهشت و جهنّم است از بين خواهد رفت و تمام خواهد شد ، و اين مطلب اى سليمان بر خلاف كتاب خدا و ضدّ خلود و جاودانگى است ، زيرا خداوند مىفرمايد : « براى ايشان آنچه خواهند در آن ( بهشت ) موجود است و نزد ما نيز اضافى و زيادى هست - ق : 35 » ، و نيز فرموده : « عطائى بىپايان » ، و : « ايشان از آنجا ( بهشت ) بيرون رانده نمىشوند - حجر : 48 » و : « براى هميشه در آن مكان جاودانه هستند - بيّنه : 8 » ، و نيز : « و ميوه‌هاى فراوان ، بريده نشوند بدون اينكه كسى از خوردن آنها منع گردد - واقعه : 32 و 33 » ، سليمان جوابى نداشت بدهد .\r\nسپس امام فرمود : اى سليمان ، بگو آيا اراده فعل است يا غير فعل ؟\r\nگفت : آرى فعل است ، فرمود : پس حادث است زيرا افعال محدّث ( پديده ) مىباشند ، گفت : فعل نيست ، امام فرمود : پس چيز ديگرى از ازل با خدا بوده است ، سليمان گفت : اراده همان انشاء و ايجاد است ، امام فرمود : اى سليمان ، اين سخن ، همان چيزى است كه بر ضرار ( 1 ) و هم مسلكان\r\n\r\n","description":"","footnote":"\r\n( 1 ) او ضرار بن عمرو قاضى از بزرگان معتزله مىباشد ، و جماعتى نيز او را از مجبّره خوانده‌اند ، و قريب به سى كتاب تصنيف نموده ، احمد حنبل فتوا بر قتل او صادر نمود ، در نهايت بسال 190 مرد . و صاحب لسان الميزان در باره اش گويد : « وى داراى عقايد فاسدى بوده است » .\r\n","page_name":" 390 ","page_number":390},
  {"content":"\r\nاو عيب گرفته‌ايد كه مىگويند : آنچه خداوند در آسمان و زمين ، يا دريا و خشكى خلق كرده ، از سگ و خوك و ميمون و انسان و چهارپا و غيره ، جمله ارادهء خدا هستند و ارادهء خدا زنده مىشود و مىميرد ، راه مىرود ، مىخورد و مىآشامد ، ازدواج مىكند و توليد مثل مىنمايد ، ظلم مىكند و كارهاى زشت مرتكب مىشود ، كافر مىشود و مشرك مىگردد ، و از آنها برائت مىجويد و دشمنى مىكند و اين حدّ آن است .\r\nسليمان گفت : اراده مثل سمع و بصر و علم است ، امام فرمود : دوباره به حرف نخست خود بازگشتى ! بگو بدانم آيا سمع و بصر و علم ، مصنوعند ؟ سليمان گفت : نه ، امام فرمود : پس چطور اراده را نفى مىكنيد و مىگوييد : اراده نكرده است ، و گاهى مىگوييد : اراده كرده است ؟ و حال آنكه خود مىگوييد : « اراده » ساخته و مفعول خداوند نيست ، سليمان گفت : اين مثل اين است كه مىگوييم : گاهى مىداند و گاهى نمىداند ، امام فرمود : اين دو يكسان نيستند ، زيرا نفى معلوم ، نفى علم نيست و حال آنكه نفى\r\n","description":"","footnote":"","page_name":" 391 ","page_number":391},
  {"content":"\r\nمراد ( اراده شده ) نفى وجود « اراده » است ، زيرا اگر چيزى اراده نشود در واقع اراده اى وجود نداشته است ، ولى گاه مىشود كه علم وجود دارد ولى معلوم وجود ندارد .\r\n[ مؤلَّف رحمه الله گويد : 
  ] پس كار بحث به همين منوال ادامه يافت ، و سليمان پيوسته مسأله را تكرار مىكرد و به آخر مىرسيد و از سر مىگرفت ، و منكر آنچه اقرار كرده بود مىشد ، و اعتراف به منكرات خود مىكرد ، و از شاخه اى به شاخهء ديگر مىپريد ، و حضرت رضا عليه السّلام همهء موارد را بر او نقض مىكرد ، تا اينكه كلام ميان آن دو به درازا كشيد ، و بر همگان چندين بار شكست سليمان روشن و مبرهن شد ، و ما در اينجا ادامهء بحث را به جهت رعايت طولانى شدن ترك مىكنيم ، بس كار بحث بدان جا كشيد كه :\r\nسليمان گفت : اراده همان قدرت است .\r\nامام فرمود : خداوند عزّ و جلّ بر آنچه اراده نكند هم قادر است ، و اين مطلب قطعى است ، چون خداوند فرموده : « اگر خواهيم هر آينه آنچه را به تو وحى كرده‌ايم ببريم - إسرا : 86 » ، و اگر اراده همان قدرت مىبود ، خداوند اراده كرده بود كه آن را ببرد ، چرا كه قدرت بر اين كار را داشت .\r\n","description":"","footnote":"","page_name":" 392 ","page_number":392},
  {"content":"\r\nسليمان در جواب درماند ، مأمون گفت : اى سليمان ، او از تمام بنى هاشم عالمتر است .\r\nسپس تمام حاضرين مجلس ؛ پراكنده شدند .\r\n285 - صفوان بن يحيى گويد : أبو قرّهء ( 1 ) محدّث رفيق شبرمه از من خواست ترتيب ملاقات او را با امام رضا عليه السّلام بدهم ، من نيز اذن دخول گرفتم و آن حضرت اجازه فرمود ، أبو قرّه داخل شد و از امام عليه السّلام مسائلى در حلال و حرام و فرائض و أحكام پرسيد تا اينكه رسيد به پرسشهاى توحيدى گفت : قربانت گردم ، نحوهء كلام خداوند با موسى را توضيح فرماييد ؟\r\nفرمود : خدا و رسول او داناترند كه به چه زبانى با او سخن راند ، به زبان سريانى يا عبرانى ، أبو قرّه با اشاره به زبان خود گفت : فقط از اين زبان از شما سؤال مىكنم ! فرمود : سبحان الله از اين طرز تفكَّر ! و پناه بر خدا در شباهت او به خلق ، يا تكلَّم حضرت حقّ همچون سخنرانان ، و ليكن تبارك و تعالى هيچ چيزى مانند او نيست ؛ نه گوينده و نه عملكننده اى . پرسيد : پس چگونه بوده ؟\r\n\r\n","description":"","footnote":"\r\n( 1 ) ظاهراً او موسى بن طارق يمانىّ أبو قرّهء زبيدى باشد ، وى از رجال عامّه و صاحب منصب قضاء بوده ، و از راويان ابن جريج متوفّى به سال 150 مىباشد .\r\n","page_name":" 393 ","page_number":393},
  {"content":"\r\nفرمود : كلام آفريننده به مخلوق همچون كلام مخلوق با مخلوق نيست ، و نه با حركت لب و زبان ، بلكه به دو مىفرمايد : « بشو » ، و كلام حضرت حقّ با موسى بنا بر مشيّت او از امر و نهى بود بدون آنكه تردّدى در نفس پيش آيد .\r\nأبو قرّه پرسيد : نظر شما در بارهء كتب [ آسمانى 
  ] چيست ؟\r\nفرمود : تورات و انجيل و زبور و فرقان و هر كتابى كه نازل شده همه و همه كلام خداوند است كه آنها را براى روشنايى و هدايت جهانيان نازل فرموده ، و همهء آنها محدّث ( پديده ) مىباشند ، و آن غير خود خداوند است ، آنجا كه فرمايد : « يا آنان را ياد كرد و پندى پديد آورد - طه : 113 » ، و نيز : « آنان را هيچ ياد كرد و پند تازه اى از پروردگارشان نيايد مگر اينكه آن را بشنوند در حالى كه بازى مىكنند - انبياء : 2 » ، و خود خداوند سبب تمام كتابهايى مىباشد كه نازل فرموده است .\r\nأبو قرّه گفت : آيا آنها فنا و نابود نمىشوند ؟\r\nفرمود : اجماع مسلمين است كه هر چه جز خدا نابود مىشود ، و همه چيز جز خدا فعل او است ، و تورات و انجيل و زبور و فرقان نيز فعل اويند ، آيا نشنيده اى مردم مىگويند :\r\n","description":"","footnote":"","page_name":" 394 ","page_number":394},
  {"content":"\r\n« ربّ قرآن » و خود قرآن روز قيامت مىگويد : « يا ربّ ، آن فلانى است - حال اينكه ربّ او را از خودش بهتر مىشناسد - روزش عطشان و شبش بيدار بود ، شفاعت مرا در بارهء او بپذير » ، و همچنان است كار تورات و انجيل و زبور ، و همهء آنها محدّث ( پديده ) و مخلوقند ، محدث ( پديد آورندهء ) آنها كسى است كه هيچ كس مانند او نيست ، و مايهء هدايت براى عاقلان است ، پس كسى كه مىپندارد پيوسته با او بوده‌اند در اصل مىگويد كه خداوند نخست قديم و يكتا نيست ، و كلام پيوسته با او بوده و ابتدايى ندارد و معبود نيست .\r\nأبو قرّه گفت : ما روايت شده‌ايم كه : « تمام آن كتب روز قيامت مىآيند در حالى كه همهء مردمان در زمين بلندى در صفى واحد در برابر ربّ العالمين ايستاده‌اند و نظاره مىكنند تا همهء آن كتابها از صحنهء قيامت مراجعت به حضرت حقّ كنند ، زيرا آنها از خدا هستند و جزئى از او مىباشند ، پس به سوى حضرت حقّ مىروند » .\r\nحضرت رضا عليه السّلام فرمود : اين مانند عقيدهء نصارى در بارهء مسيح است كه : او روح او است و جزئى از او مىباشد و در او باز مىگردد ، و همين گونه مجوس در بارهء آتش و خورشيد معتقدند : آن دو جزئى از خدا بوده و در آن مراجعت مىكنند . پروردگار ما بسى برتر از آن است كه جزء جزء شود يا مختلف باشد ، و تنها گوناگونى و تأليف از صفات\r\n","description":"","footnote":"","page_name":" 395 ","page_number":395},
  {"content":"\r\nمتجزّى است ، زيرا هر جزء جزء شده اى در توهّم آيد ، و كثرت و قلَّت مخلوقى است كه دلالت بر خالقى مىكند كه آن را آفريده است .\r\nأبو قرّه گفت : ما روايت شده‌ايم كه : « خداوند ديدار و هم سخنى خود را ميان دو تن از پيامبران تقسيم فرمود ، صحبت را به موسى عليه السّلام و رؤيت را به محمّد صلَّى الله عليه و آله عطا كرد » .\r\nحضرت فرمود : پس آنكه از طرف خدا [ اين مطلب را 
  ] به جنّ و انس رسانيد كه :\r\nديده‌ها او را درك نكند ، علم مخلوق به او احاطه نيابد ، چيزى مانند او نيست ، آيا جز محمّد صلَّى الله عليه و آله بود ؟ گفت : چرا .\r\nفرمود : چگونه ممكن است مردى به سوى تمام مخلوق آيد و به ايشان گويد كه از جانب خدا آمده و آنان را به فرمان خدا بسوى خدا خوانده و بگويد : ديده‌ها خدا را در نيابند و علمشان به او احاطه نكند و چيزى مانندش نيست ، سپس همين مرد بگويد : من به چشمم خدا را ديدم و به او احاطه علمى پيدا كردم و او به شكل انسان است ؟ ! آيا حيا نمىكنيد ! زنادقه نتوانستند چنين نسبتى به او دهند كه او چيزى از جانب خدا آورد آنگاه از راه ديگر خلاف آن را گويد .\r\n","description":"","footnote":"","page_name":" 396 ","page_number":396},
  {"content":"\r\nأبو قرّه گفت : خدا فرموده : « بدرستى او را در فرود آمدن ديگرى ديد - نجم : 13 » .\r\nحضرت فرمود : پس از اين آيه ، آيه اى است كه دلالت بر آنچه پيغمبر ديده مىكند ، خدا فرمايد : « دل آنچه را ديد دروغ نشمرد » يعنى دل محمّد آنچه را چشمش ديد ؛ دروغ نشمرد ، آنگاه خدا آنچه را محمّد ديده خبر دهد و فرمايد : « پيغمبر از آيات بسيار بزرگ پروردگارش ديد » ، و آيات خدا غير خود خدا است ، و باز فرمايد : « مردم احاطهء علمى به خدا پيدا نكنند » ، در صورتى كه اگر ديدگان او را بينند علمشان به او احاطه كرده و معرفت او واقع شده است .\r\nأبو قرّه گفت : پس روايات را تكذيب مىفرماييد ؟\r\nفرمود : هر زمان روايات مخالف قرآن باشند تكذيبشان كنم ، و آنچه مسلمين بر آن اتّفاق دارند اين است كه : احاطهء علمى به او پيدا نشود ، ديدگان او را ادراك نكنند ، چيزى مانند او نيست .\r\nو او از آن حضرت عليه السّلام در بارهء اين آيه پرسيد : « پاك است آن كه بندهء خود را شبى از مسجد الحرام به مسجد الأقصى برد - إسراء : 1 » ،\r\n","description":"","footnote":"","page_name":" 397 ","page_number":397},
  {"content":"\r\nحضرت فرمود : خداوند خبر فرموده كه او را برده ، سپس علَّت آن را فرموده كه : « تا برخى از نشانه‌هاى خويش را به او بنماييم » ، پس آيات خدا غير از خدا است ، پس عذر خود واضح بيان داشته كه چرا اين كار را انجام داده ، و چرا نشان داده ، و فرموده : « پس به كدام سخن پس از [ سخن 
  ] خداى و آيات او ايمان مىآورند ؟ - جاثيه : 6 » ، پس خبر داده كه آن غير خدا است .\r\nأبو قرّه گفت : پس خدا كجاست ؟ ! حضرت فرمود : « كجا » مكان است ، و اين پرسش حاضر از غايب است ، و خداوند متعال غايب نيست ، و هيچ كس بر او وارد نشده ، و او به هر مكانى موجود ، مدبّر ، صانع ، حافظ ، نگه دارندهء آسمانها و زمين است .\r\nأبو قرّه گفت : مگر او جداى از همه ؛ بالاى آسمان نيست ؟\r\nفرمود : او خداى آسمانها و زمين است ، او كسى است كه در آسمان معبود است و در زمين معبود ، و اوست كه شما را در زهدانها ( رحمها ) چنان كه خواهد مىنگارد ، و او هر جا كه باشيد با شماست ، اوست كه به آسمان پرداخت و آن دودى بود ، و اوست كسى كه به\r\n","description":"","footnote":"","page_name":" 398 ","page_number":398},
  {"content":"\r\nآسمان پرداخت و هفت آسمان بساخت ، و اوست كسى كه بر عرش ( در مقام استيلا و تدبير امور جهان ) بر آمد ، او بود و خلق نبود ، و او همان گونه بود و آفرينشى در كار نبود ، همچون ديگر منتقلين انتقال نمىيابد .\r\nأبو قرّه گفت : چرا هنگام دعا دستهاى خود را به آسمان بالا مىبريد ؟\r\nفرمود : خداوند هر كدام از بندگان را به نوعى از عبادت استعباد فرموده ، و خداوند را پناهگاه و مكانهايى براى عبادت است كه بدان پناه مىبرند ، بندگان خود را ملزم به رعايت گفتار ، علم و عمل و توجّه و مانند آنها فرمود . توجّه در نماز به كعبه نمود و حجّ و عمره را برايش توجيه فرمود ، و مخلوق خود را هنگام دعا و طلب و تضرّع ملزم به باز كردن دستان و بالا بردن به سمت آسمان فرمود تا نشان از حال استكانت و بندگى و خوارى در برابر او باشد .\r\nأبو قرّه گفت : أهل زمين به خداوند نزديكترند يا فرشتگان ؟\r\nفرمود : اگر مراد تو از نزديكى ؛ وجب و ذراع باشد كه تمام اشياء همگى فعل خداوند مىباشند هيچ كدام او را از ديگرى باز نمىدارد ، همانطور كه بالاترين مخلوق را تدبير مىكند پايينترينشان را نيز اداره مىكند ، و بىهيچ سختى و زحمت و بىنياز از هر\r\n","description":"","footnote":"","page_name":" 399 ","page_number":399},
  {"content":"\r\nمشاوره و رنجى أوّل و آخرشان را يكسان اداره مىفرمايد ، و اگر مرادت اين است كه كداميك در وسيله به او نزديكترند ، پس مطيعترين آنان به الله مقرّبترين ايشان مىباشد ، و شما خود روايت كرده‌ايد كه نزديكترين حالى كه بنده به خداوند دارد حالت سجده است ، و نيز اينكه : چهار فرشته كه در چهار سمت خلق ؛ بالا و پائين و شرق و غرب آنان مىباشند روزى با هم برخورد كرده و هر كدام از ديگرى پرسيد و همگى گفتند : « از جانب خدا است ، مرا براى فلان مقصود ارسال فرموده » و اين مطلب نشان از آن دارد كه آن ( نزديكى ) در منزلت است نه تشبيه و تمثيل .\r\nأبو قرّه پرسيد : آيا قبول داريد كه خداوند محمول است ؟\r\nفرمود : هر محمولى مفعول است ، و اضافه شدهء بر ديگرى نيازمند است ، پس محمول اسم نقصى در لفظ ، و حامل فاعل است و آن در لفظ مورد مدح مىباشد ، و نيز اين كلام گوينده : فوق و زير و بالا و پايين ، و حال اينكه خداوند فرموده : « و نيكوترين نامها خداى راست ، پس او را بدانها بخوانيد - اعراف : 180 » ، و در هيچ قسمت از كتابهاى خود نامش را محمول نخواند ، بلكه او در خشكى و دريا حامل است ، و نگهدارندهء آسمانها و زمين است ،\r\n","description":"","footnote":"","page_name":" 400 ","page_number":400},
  {"content":"\r\nو هر چه جز خدا است همه محمول است ، و تا حال نشنيده‌ايم كسى كه ايمان به خدا داشته و او را تعظيم نموده در دعايش بگويد : « اى محمول » .\r\nأبو قرّه گفت : آيا شما اين روايت را كه : « وقتى خداوند غضب مىكند فرشتگان حامل عرش متوجّه خشم خدا شده و سنگينى آن را بر دوش خود در مىيابند و سجده كنان در افتند ، و چون غضب او فروكش كند عرش سبك شده و به همان جاى قبلى خود مراجعت مىكنند » دروغ مىشماريد ؟\r\nفرمود : به من بگو ببينم آيا خداوند از آن زمان كه بر ابليس لعن نمود تا امروز و تا روز قيامت از ابليس و يارانش خشنود است يا غضبناك ؟ ! گفت : آرى او بر همهء آنان غضبناك است .\r\nفرمود : پس چه زمان خشنود مىشود تا بار عرش بر دوش آنان سبك گردد در حالى كه او در صفت غضب پيوسته بر شيطان و اتباعش ماندگار است ؟ ! سپس حضرت فرمود : واى بر تو چطور جرأت مىكنى پروردگار خود را به تغيّر از حالى بحالى ديگر وصف كنى ، و همان كه بر مخلوقين جارى مىشود را بر حضرت حقّ جارى سازى ؟ پاك و منزّه است كه مخلوق زوال پذير باشد و محلّ تغيير قرار گيرد ! صفوان گفت :\r\n","description":"","footnote":"","page_name":" 401 ","page_number":401},
  {"content":"\r\nأبو قرّه از پاسخهاى آن حضرت متحيّر شد و از دادن هر جوابى واماند تا برخاسته و رفت .\r\n286 - عبد السّلام بن صالح گويد : از حضرت رضا عليه السّلام پرسيدم : نظر شما در بارهء اين حديث كه أهل حديث نقل مىكنند : « أهل ايمان از منازل و مقامات خود در بهشت ، خدا را زيارت مىكنند » چيست ؟\r\nحضرت رضا عليه السّلام فرمود : اى أبو الصّلت ، خداوند تبارك و تعالى حضرت محمّد صلَّى الله عليه و آله را بر تمام مخلوقين ، حتّى فرشتگان و انبياء عظام ، برترى داده است ، و بيعت كردن با او را به منزلهء بيعت با خود ساخته و زيارت و ديدار پيامبر را در دنيا و آخرت به منزلهء زيارت و ديدار خود شمرده است ، دليل بر اين مدّعى خداوند مىفرمايد : « هر كس از پيامبر پيروى كند از خدا پيروى كرده است - نساء : 80 » و نيز فرموده : « كسانى كه با تو بيعت مىكنند در واقع با خدا بيعت مىكنند ، دست خداوند [ براى بيعت كردن 
  ] بالاى دست آنها است - فتح : 10 » و نيز رسول خدا صلَّى الله عليه و آله فرموده : « هر كس در زمان حيات من يا بعد از مرگم به ديدار و زيارت من بيايد خداوند را زيارت نموده است » و درجه و مقام پيامبر صلَّى الله عليه و آله در بهشت از تمام درجات بالاتر است ، پس هر كس از درجه و مقام خود در بهشت ؛ آن حضرت را زيارت كند ، خداوند تبارك و تعالى را زيارت كرده است .\r\n","description":"","footnote":"","page_name":" 402 ","page_number":402},
  {"content":"\r\nأبو الصّلت گويد : گفتم : اى زادهء رسول خدا ، معنى اين روايت چيست ؟ « ثواب گفتن :\r\nلا إله إلَّا الله نظر كردن به وجه و صورت خدا است « ؟\r\nفرمود : اى أبو الصّلت هر كس خداوند را داراى وجه و صورت و چهره اى همانند صورت و چهرهء مخلوقين بداند كافر است ، وجه و چهرهء خدا ؛ انبياء و پيامبر و حجّتهاى او هستند . آنها كسانى مىباشند كه مردم ، توسّط آنان به سوى خدا و دين و معرفت او رو مىآورند ، خداوند فرمايد : « هر كس كه بر روى زمين است ، از بين خواهد رفت و وجه با عظمت و كريم پروردگارت باقى مىماند - رحمان : 26 و 27 » ، و نيز فرموده : « همه چيز از بين مىرود جز وجه خداوند - قصص : 88 » . پس نگاه كردن به پيامبران الهى و حجّتهاى خداوند در مقامات و درجاتشان ، در روز قيامت براى أهل ايمان ثواب بزرگى است .\r\nو رسول خدا صلَّى الله عليه و آله خود فرموده : « هر كه أهل بيت و خاندان مرا دوست نداشته باشد ، در قيامت نه او مرا مىبيند و نه من او را » ، و نيز فرموده : « در ميان شما كسانى هستند كه بعد از اينكه از من جدا شدند ، ديگر مرا نخواهند ديد » ، اى أبو الصّلت ، خداوند تبارك و تعالى جا و مكان ندارد و با چشم ديده نمىشود و با افكار و عقول به كنه او نمىتوان دست يافت .\r\n","description":"","footnote":"","page_name":" 403 ","page_number":403},
  {"content":"\r\nگويد : عرض كردم : اى زادهء رسول خدا ، آيا بهشت و دوزخ هم اكنون خلق شده‌اند ؟\r\nفرمود : آرى ، رسول خدا صلَّى الله عليه و آله هنگام معراج ، وارد بهشت شده و جهنّم را نيز ديدند .\r\nعرض كردم : عدّه اى معتقدند كه اين دو فقط تقدير شده‌اند و هنوز خلق نشده‌اند .\r\nحضرت فرمود : نه آنان از ما مىباشند و نه ما از ايشان ، هر كه خلقت بهشت و جهنّم را انكار كند ؛ پيغمبر و ما را تكذيب كرده است ، و جزء أهل ولايت و دوستان ما به شمار نمىآيد و براى هميشه در آتش دوزخ باقى خواهد ماند ، خداوند فرمايد : « اين جهنّمى است كه مجرمين آن را انكار مىكنند ، بين آن و بين آبى داغ و سوزان در رفت و آمدند - الرّحمن : 43 و 44 » . و خود رسول خدا صلَّى الله عليه و آله فرموده : « وقتى به معراج رفتم ، جبرئيل دستم را گرفت و به ببهشت برد و از خرماى آن به من داد من آن خرما را خوردم ، و آن به صورت نطفه اى در صلب من قرار گرفت ، و هنگامى كه به زمين بازگشتم ، با خديجه همبستر شدم و او به فاطمه حامله شد ، لذا دخترم فاطمه حوريه اى است از جنس بشر و من هر گاه مشتاق بوى بهشت مىشوم دخترم فاطمه را مىبويم » .\r\n287 - حضرت رضا عليه السّلام آيهء مباركه : « صورتهايى در آن روز بشّاش و درخشان بوده ، به پروردگارش مىنگرد - قيامت : 23 و 24 » را اين گونه تفسير نمود كه :\r\n","description":"","footnote":"","page_name":" 404 ","page_number":404},
  {"content":"\r\nيعنى اين صورتها درخشان بوده و منتظر ثواب پروردگارش بوده است .\r\n288 - و نيز آن حضرت فرمود : خداوند عزّ و جلّ فرموده : « هر كه كلام مرا با رأى و نظر خود تفسير كند به من ايمان نياورده ! و كسى كه مرا به مخلوق تشبيه كند مرا نشناخته ! و هر كه در دين ، قياس به كار برد ، بر دين من نيست » .\r\n289 - و حضرت رضا عليه السّلام فرموده : هر كه متشابهات قرآن را به محكمات آن ارجاع دهد ، به راه راست هدايت شده است .\r\nسپس فرمود : در اخبار ما نيز همانند قرآن محكم و متشابه وجود دارد ، لذا متشابهات آن را به محكمات آن ارجاع دهيد و صرفاً به دنبال متشابهات آن نرويد كه گمراه مىشويد .\r\n290 - و حضرت رضا عليه السّلام فرموده : هر كس خداوند را به مخلوقين تشبيه كند مشرك است ، و هر كه چيزى را كه خداوند نهى فرموده به خدا نسبت دهد ، كافر است .\r\n291 - حسين بن خالد گويد : از حضرت رضا عليه السّلام شنيدم كه مىفرمود : خداوند هميشه ، عالم ، قادر ، حىّ قديم ، شنوا و بينا بوده است .\r\n","description":"","footnote":"","page_name":" 405 ","page_number":405},
  {"content":"\r\nبه آن حضرت عرض كردم : اى زادهء رسول خدا ، گروهى اين گونه مىگويند : خداوند هميشه با علم ؛ عالم بوده ، و با قدرت ؛ قادر بوده ، و با حيات ؛ زنده بود ، و با قدم ؛ قديم بوده ، و با شنوايى ؛ شنوا بوده ، و با بينايى ؛ بينا بوده است .\r\nحضرت رضا عليه السّلام فرمود : هر كس چنين حرفى بزند و به آن معتقد باشد ، در واقع به همراه خدا ، به خدايان ديگرى قائل شده است ، و چنين شخصى از دوستان ما محسوب نمىشود ، سپس فرمود : خداوند هميشه به ذات خود عالم ، قادر ، حىّ ، قديم ، شنوا ، بينا بوده است ، خداوند والاتر و بالاتر از آن است كه مشركين و تشبيه كنندگان مىگويند .\r\n292 - و باز حسين بن خالد گويد : به حضرت رضا عليه السّلام عرض كردم : مردم از رسول خدا صلَّى الله عليه و آله روايتى نقل مىكنند كه آن حضرت فرموده : « خداوند آدم را به شكل خودش آفريد » .\r\nامام عليه السّلام فرمود : خدا ايشان را بكشد ! ابتداى حديث را حذف كرده‌اند ، [ ماجرا از اين قرار است كه روزى 
  ] رسول خدا صلَّى الله عليه و آله بر دو مردى كه به هم دشنام مىدادند عبور كرد ، شنيد يكى به ديگرى گفت : « خدا سيماى تو و هر كه شبيه تو است را قبيح و زشت گرداند ! » ، با شنيدن اين دشنام پيامبر صلَّى الله عليه و آله به دو فرمود : اى\r\n","description":"","footnote":"","page_name":" 406 ","page_number":406},
  {"content":"\r\nبندهء خدا اين دشنام به برادرت مگوى ، زيرا كه خداوند عزّ و جلّ حضرت آدم را به شكل او آفريده « .\r\n293 - ابراهيم بن أبى محمود گويد : به حضرت رضا عليه السّلام عرض كردم : اى زادهء رسول خدا ، نظر شما در بارهء حديثى كه مردم از پيامبر صلَّى الله عليه و آله نقل مىكنند كه فرموده :\r\n« خداوند تبارك و تعالى هر شب جمعه به آسمان [ دنيا 
  ] مىآيد » چيست ؟ .\r\nحضرت رضا عليه السّلام فرمود : خدا لعنت كند افرادى را كه كلمات را از محلّ خود جابجا و تحريف مىكنند ، سوگند به خدا ، پيامبر چنين سخنى نگفته است ، بلكه فرموده‌اند :\r\n« خداوند تعالى در ثلث آخر هر شب ، و هر شب جمعه از أوّل شب ، فرشته اى را به آسمان دنيا مىفرستد و آن فرشته به فرمان خداوند ندا مىكند : آيا درخواستكننده اى هست تا حاجتش را برآورم ؟ آيا توبه كننده اى هست تا توبه اش را بپذيرم ؟ آيا آمرزش خواهى هست تا او را بيامرزم ؟ اى طالب خير ! به اين سو بيا ، اى طالب شرّ ! دست نگهدار ! و اين فرشته تا طلوع فجر اين ندا را ادامه مىدهد و هنگام طلوع فجر به محلّ خود در ملكوت آسمان باز مىگردد » ، اين حديث را پدرم از جدّم و او از پدرانش از قول رسول خدا صلَّى الله عليه و آله برايم نقل كرد .\r\n","description":"","footnote":"","page_name":" 407 ","page_number":407},
  {"content":"\r\n294 - محمّد بن سنان گويد : از حضرت رضا عليه السّلام پرسيدم : آيا خداوند قبل از اينكه مخلوقات را بيافريند به نفس خود آگاه بود ؟ فرمود : آرى .\r\nپرسيدم : نفس خود را مىديد و صداى خويش را مىشنيد ؟ فرمود : احتياجى به اين كار نداشت زيرا از خود چيزى درخواست نمىكرد ، او خود هستيش و هستيش خودش است . قدرتش نافذ است لذا نيازى ندارد كه نامى براى خود برگزيند ، بلكه نامهايى براى خود برگزيده تا ديگران او را به آن نامها بخوانند ، زيرا اگر با نام خود خوانده نشود ، شناخته نمىگردد . اوّلين اسمى كه براى خود انتخاب نمود « علىّ عظيم » بود زيرا از همه چيز برتر است ، معنا و واقعيّت او « الله » است ، و نامش « علىّ عظيم » ، اين اوّلين نام اوست زيرا او بر همه چيز برترى دارد .\r\n295 - و آن حضرت در بارهء آيهء كريمهء « روزى كه ساق نمايان مىشود - قلم : 42 » اين گونه بيان داشتند كه : روزى كه حجابى از نور كنار مىرود و أهل ايمان به سجده مىافتند ولى پشت منافقين سخت مىشود و نمىتوانند سجده كنند .\r\n296 - آن حضرت از آيهء : « آنان در آن روز در پس حجاب و پرده اى هستند و پروردگار\r\n","description":"","footnote":"","page_name":" 408 ","page_number":408},
  {"content":"\r\nخود را نمىبينند - مطفّفين : 15 « سؤال شده و فرمود : صحيح نيست و نمىتوان خداوند را اين گونه وصف نماييم كه در جايى قرار مىگيرد و بندگان در پس حجاب هستند و او را نمىبينند ، بلكه معنى آيه اين است كه از ثواب پروردگار خويش محرومند .\r\n297 - و از آيهء مباركهء : « پروردگارت و فرشتگان صفّ بصفّ ، آمدند - فجر : 22 » سؤال شده فرمود : خداوند با رفتن و آمدن وصف نمىشود ، خدا برتر از انتقال و جابجايى است ، بلكه معنى آيه اين است كه فرمان پروردگار آمد و فرشتگان صفّ بصفّ بودند .\r\n298 - و آن حضرت در بارهء اين آيه سؤال شد كه : « آيا منتظرند كه خداوند در پاره‌هاى ابرها و نيز فرشتگان به نزدشان بيايند ؟ - بقره : 210 » فرمود : يعنى آيا منتظرند كه خداوند ملائكه را در ميان ابرها به سراغشان بفرستد ، و اين گونه نازل شده است .\r\n299 - و در بارهء آيات مباركهء : « خدا آنان را مسخره كرد - توبه : 79 » ، و : « خداوند آنان را استهزاء مىكند - بقره : 15 » ، و : « آنان فريبكارى و مكر به كار بستند ، خدا نيز مكر و فريب به كار برد - آل عمران : 54 » ، و : « مىخواهند در مورد خدا خدعه و نيرنگ به كار برند ، ولى خدا به آنان خدعه مىزند - نساء : 142 » سؤال شد .\r\nفرمود : خداوند نه مسخره مىكند نه استهزاء ؛ و نه نيرنگ و فريب به كار مىبرد ،\r\n","description":"","footnote":"","page_name":" 409 ","page_number":409},
  {"content":"\r\nبلكه مطابق عمل مسخره و استهزاء و نيرنگ و فريب آنان به ايشان جزا مىدهد ، خداوند بسيار برتر از آن چيزهايى است كه ظالمين مىگويند و مىپندارند .\r\n300 - و آن حضرت عليه السّلام در بارهء آيهء : « خدا را فراموش كردند ، او هم ايشان را فراموش كرد - توبه : 67 » سؤال شد و فرمود : خداوند نه سهو مىكند و نه چيزى را فراموش مىنمايد ، بلكه سهو و نسيان مربوط به مخلوقاتى كه نبودند و خلق شدند است ، مگر اين آيه را نشنيده اى كه فرموده : « و پروردگارت فراموش كار نيست - مريم : 64 » ، بلكه معنى آيه چنين است : خداوند ، كسانى كه او و قيامت را فراموش كرده‌اند را اين گونه جزا مىدهد كه خودشان را از ياد خودشان مىبرد ، همانطور كه در جاى ديگر فرموده :\r\n« و همچون كسانى نباشيد كه خدا را فراموش كردند و در نتيجه خدا نيز آنان را از ياد خودشان برد - حشر : 19 » ، و نيز فرموده : « امروز ايشان را فراموش مىكنيم همانطور كه آنان ؛ چنين روزى را فراموش كردند - اعراف : 51 » ، يعنى رهايشان مىكنيم همانطور كه آنان ؛ از آماده شدن براى چنين روزى طفره مىرفتند و اين كار را ترك كرده بودند ، يعنى بر آن ايشان را جزا مىدهيم .\r\n301 - و آن حضرت عليه السّلام از آيهء مباركهء : « پس هر كه را خدا بخواهد كه راه نمايد سينهء او را براى [ پذيرش 
  ] اسلام مىگشايد ، و هر كه را بخواهد كه گمراه كند سينهء او را تنگ\r\n","description":"","footnote":"","page_name":" 410 ","page_number":410},
  {"content":"\r\nو بسته مىگرداند [ تا پذيراى حقّ نباشد 
  ] كه گويى به آسمان بر مىشود - انعام : 125 » سؤال شد ، در جواب فرمود : هر كس را خدا بخواهد ، با ايمانى كه در دنيا داشته به بهشت آخرت راهنمايى كند او را براى تسليم بودن در برابر خدا و اطمينان به خدا داشتن و آرامش و سكون از ثوابهايى كه خدا وعده داده آماده و راضى مىكند تا آرامش خاطر بايد ، و هر كس را بخواهد ، به خاطر كفر و عصيان در اين دنيا ، از بهشت آخرت محروم سازد او را دلتنگ و دلسرد مىنمايد تا در حال كفر ؛ دچار شكّ شده و در اعتقاد قلبى مضطرب گردد كه گويى به آسمان بر مىشود ، بدينسان خدا پليدى ( مرده دلى و انكار ) را بر كسانى كه ايمان نمىآورند مىنهد .\r\n302 - أبو الصّلت هروىّ گويد : مأمون از حضرت رضا عليه السّلام در بارهء آيهء مباركه :\r\n« و اوست آن كه آسمانها و زمين را در شش روز بيافريد و عرش او بر آب بود ، تا شما را بيازمايد كه كدامتان نيكوكارتريد - هود : 7 » سؤال نمود .\r\nامام عليه السّلام در جواب فرمود : خداوند تبارك و تعالى عرش ، آب و ملائكه را قبل از خلقت آسمانها و زمين آفريد ، و ملائكه با توجّه نمودن به خود و عرش و آب ، بر وجود خداوند استدلال مىكردند ، سپس خداوند عرش خود را بر روى آب قرار داد\r\n","description":"","footnote":"","page_name":" 411 ","page_number":411},
  {"content":"\r\nتا بدين وسيله قدرت خود را به ملائكه نشان بدهد ، تا ملائكه بفهمند كه خداوند بر هر كارى توانا است ، سپس با قدرت و توانايى خويش ، عرش را بلند كرده و بر فراز آسمانهاى هفتگانه قرار داد ، آنگاه ، در حالى كه بر عرش خود تسلَّط و استيلا داشت ، آسمانها و زمين را در شش روز آفريد ، هر چند توانايى داشت كه در يك چشم بر هم زدن اين كار را انجام دهد ، لكن آنها را در شش روز آفريد تا با اين كار ، آنچه را كه در آسمانها و زمين مىآفريند ، كم كم و يكى يكى به ملائكه نشان دهد تا بوجود آمدن هر يك از آنها ، در هر مرتبه ، براى ملائكه ، دليلى باشد بر خداوند ، و خداوند ، عرش را به خاطر نياز ؛ نيافريده است زيرا او از عرش و تمام مخلوقات بىنياز است ، در مورد ذات حضرت حقّ نمىتوان گفت : بر روى عرش نشسته است زيرا او جسم نيست ، خداوند بسيار بسيار برتر و والاتر از صفات مخلوقين است .\r\nامّا در بارهء اين فراز از آيه كه : « تا شما را بيازمايد كه كدامتان نيكوكارتريد » منظور اين است كه خداوند آنها را آفريد تا با طاعت و عبادت و تكاليف خود ، آنان را بيازمايد ، امّا نه به عنوان امتحان و آزمايش ، زيرا او هميشه همه چيز را مىدانسته است .\r\nمأمون گفت : آسوده خاطرم كردى اى أبو الحسن ! خدا خاطرت را آسوده بدارد ! .\r\n","description":"","footnote":"","page_name":" 412 ","page_number":412},
  {"content":"\r\nسپس به آن حضرت گفت : اى زادهء رسول خدا ، معنى اين آيه : « و اگر پروردگار تو مىخواست هر آينه هر كه در زمين است همگيشان يكسره ايمان مىآوردند ، پس آيا تو مردم را به ناخواه وامىدارى تا مؤمن شوند ؟ و هيچ كس را توان آن نيست كه ايمان بياورد مگر به خواست خدا - يونس : 100 ، 99 » چيست ؟\r\nحضرت رضا عليه السّلام با اتّصال سند حديثى به پدران گرامش از حضرت أمير نقل كرد كه علىّ بن أبى طالب عليه السّلام فرمود : مردم مسلمان به رسول خدا صلَّى الله عليه و آله گفتند : اى رسول خدا ، اگر آن كسانى را كه بر ايشان قدرت داشتى ، مجبور مىكردى مسلمان شوند ، تعداد ما زياد مىشد و در مقابل دشمنان نيرومند مىشديم ، پس رسول خدا صلَّى الله عليه و آله در جواب آنان فرمود : من نمىخواهم با بدعتى كه خداوند در آن ، دستورى به من نداده است ، خداوند را ملاقات كنم و من كسى نيستم كه بخواهم در كارى كه به من مربوط نيستم دخالت كنم . سپس خداوند اين آيه را بر او نازل فرمود كه : اى محمّد « و اگر پروردگار تو مىخواست هر آينه هر كه در زمين است همگيشان يكسره ايمان مىآوردند » بر سبيل الجاء و اضطرار در دنيا ، همانطور كه در هنگام ديدن سختيها ،\r\n","description":"","footnote":"","page_name":" 413 ","page_number":413},
  {"content":"\r\nدر آخرت ، ايمان مىآورند ، و اگر اين كار را با ايشان انجام مىدادم ديگر مستحقّ مدح و ثواب از جانب من نبودند لكن من مىخواهم از روى اختيار و بدون اجبار ايمان آورند تا مستحقّ احترام و اكرام و نزديكى به من و جاودانگى در بهشت جاودان باشند ، « آيا تو مىخواهى مردم را مجبور كنى كه ايمان آورند ؟ - يونس : 99 » .\r\nو امّا اين قسمت آيه كه : « و هيچ كس را توان آن نيست كه ايمان بياورد مگر به خواست خدا » به معنى محروميت از ايمان آوردن بر آنان نيست ، بلكه به اين معنى است كه بدون خواست خدا نمىتوانند ايمان آورند ، و اذن و خواست خدا ، عبارت است از : امر و فرمان او به ايمان آوردن مردم در دنيا كه دار تكليف و تعبّد است و مجبور نمودن مردم به ايمان در موقعى است كه تكليف و تعبّد از آنان برداشته شود .\r\nمأمون گفت : آسوده خاطرم كردى اى أبو الحسن ! خدا خاطرت را آسوده بدارد ! ، حال بفرماييد آيهء : « آنان كه ديدگانشان از ياد من در پوشش بود و شنيدن نمىتوانستند - كهف : 101 » يعنى چه ؟\r\nفرمود : پوشش چشم ؛ مانع از ياد و توجّه قلبى نشده و توجّه با چشم ديده نمىشود ،\r\n","description":"","footnote":"","page_name":" 414 ","page_number":414},
  {"content":"\r\nو ليكن خداوند كسانى كه ولايت علىّ بن أبى طالب عليه السّلام را قبول ندارند را به افراد نابينا تشبيه نموده است ، زيرا فرمايش رسول خدا صلَّى الله عليه و آله بر ايشان سنگين و دشوار آمد و نمىتوانستند به آن سخنان گوش فرا دهند .\r\nمأمون گفت : آسوده خاطرم كردى اى أبو الحسن ! خدا خاطرت را آسوده بدارد ! .\r\n303 - ابراهيم بن أبى محمود گويد : از حضرت رضا عليه السّلام در بارهء آيهء مباركهء :\r\n« ايشان را در حالى كه نمىبينند در ظلمات رها مىكند - بقره : 17 » سؤال نمودم ، آن حضرت فرمود : بر عكس مخلوقات كه مىتوان در بارهء ايشان الفاظ « رها كردن » و « ترك نمودن » را به كار برد ، نمىتوان با اين الفاظ خداوند را وصف كرد ، بلكه وقتى مىداند كه آنان از كفر و ضلالت دست بر نمىدارند ، لطف و كمك خويش را از آنان دريغ مىدارد و آنان را به حال خودشان رها مىكند كه هر كارى بخواهند انجام دهند .\r\nراوى گويد : از آن حضرت در بارهء اين آيه پرسيدم : « خداوند بر دلها و گوشهاى ايشان مهر نهاده است - بقره : 7 » ؟\r\nفرمود : « ختم » مهرى است كه بر دل كفّار به جزاى كفرشان نهاده شده است ، همانطور كه خداوند مىفرمايد : « بلكه خداوند - به جزاى كفرشان - بر دل آنان مهر نهاده\r\n","description":"","footnote":"","page_name":" 415 ","page_number":415},
  {"content":"\r\nاست و در نتيجه جز اندكى ، بقيّه ايمان نخواهند آورد يا همگى ايمانشان ضعيف خواهد بود - نساء : 155 » .\r\nراوى گويد : از آن حضرت پرسيدم : آيا خداوند بندگانش را بر ارتكاب معصيت مجبور مىكند ؟\r\nفرمود : نه ، بلكه ايشان را مخيّر مىسازد و مهلت مىدهد تا توبه كنند .\r\nپرسيدم : آيا بندگانش را به كارهايى كه توان آن را ندارند ، مكلَّف مىكند ؟\r\nفرمود : چگونه چنين كند ؛ و حال اينكه خودش مىفرمايد : « پروردگار تو به بندگان ظلم نمىكند - فصّلت : 3 » .\r\nسپس آن حضرت عليه السّلام فرمود : پدرم موسى از قول پدرشان جعفر بن محمّد عليهما السّلام نقل كرده كه : « هر كس گمان كند كه خداوند بندگانش را بر گناه مجبور مىكند و يا بر كارهايى كه طاقتش را ندارند مكلَّف مىنمايد ، گوشت قربانىاش را نخوريد ، شهادتش را نپذيريد ، و پشت سرش نماز نخوانيد و از زكات ، چيزى به او ندهيد » .\r\n304 - يزيد بن عمر گويد : در مرو به خدمت حضرت رضا عليه السّلام رسيدم و از\r\n","description":"","footnote":"","page_name":" 416 ","page_number":416},
  {"content":"\r\nآن حضرت پرسيدم : از امام صادق عليه السّلام حديثى براى ما نقل شده كه آن حضرت فرموده :\r\n« نه جبر است ، نه تفويض ، بلكه چيزى است بين دو امر » معناى اين حديث چيست ؟\r\nفرمود : هر كس پندارد كه خداوند كارهاى ما را انجام مىدهد و سپس بخاطر آنها ما را عذاب مىكند قائل به جبر شده ، و كسى كه پندارد خداوند مسألهء خلق و رزق و روزى دادن به مخلوقات را به امامان عليهم السّلام واگذار نموده است ؛ قائل به تفويض شده ، و قائل به جبر كافر است و قائل به تفويض مشرك .\r\nعرض كردم : اى زادهء رسول خدا ، چيزى بين دو امر يعنى چه ؟\r\nفرمود : يعنى راه باز است كه آنچه را خدا دستور داده انجام دهند ، و آنچه را نهى فرموده ترك كنند .\r\nپرسيدم : مگر در اين مورد ( اعمال بندگان ) مشيّت و ارادهء خداوند جارى نيست ؟\r\nفرمود : امّا در مورد طاعات ، عبارت است از : دستور و رضايت خداوند به آن عمل و يارى نمودن ايشان در انجام آن است ، و اراده و مشيّت خدا در مورد معاصى عبارت از نهى كردن و خشمگين بودن از آن عمل و يارى نكردن بندگان در انجام آن .\r\n","description":"","footnote":"","page_name":" 417 ","page_number":417},
  {"content":"\r\nپرسيدم : آيا خداوند در مورد اعمال بندگان « قضاء » دارد ؟\r\nفرمود : آرى ، هيچ فعلى را بندگان از خير و شرّ انجام ندهند مگر اينكه خداوند در مورد آن كار ؛ قضائى دارد .\r\nپرسيدم : معنى اين قضاء چيست ؟\r\nفرمود : اينكه خداوند حكم مىكند آن ثواب و عقابى كه در دنيا و آخرت به خاطر اعمالشان مستحقّ آن هستند به ايشان داده شود .\r\n305 - و نقل است كه نزد آن حضرت عليه السّلام سخن از جبر و تفويض بميان آمد ، پس فرمود : آيا مىخواهيد در اين مورد ، اصلى را بشما آموزش دهم كه هيچ وقت دچار اختلاف نشويد و با هر كس بحث كرديد پيروز شويد ؟ گفتيم : اگر صلاح است بفرماييد . فرمود :\r\nخداوند با اجبار بندگان اطاعت نشود ، و اگر آدميان نيز نافرمانى مىكنند از اين بابت نيست كه بر خداوند غلبه پيدا كرده‌اند ، و در عين حال او بندگان خود را به حال خويش رها نكرده است . او خود مالك همان چيزهايى است كه به آنان عطا فرمود ، و نيز نسبت به آنچه آنان را در آن مورد توانا ساخته ، قادر و توانا است ، اگر مردم ، تصميم به اطاعت خدا گيرند ، خداوند مانعشان نخواهد شد و اگر تصميم به معصيت و نافرمانى بگيرند ، اگر بخواهد از آنان جلوگيرى مىكند ولى اگر از كار آنان جلوگيرى نكرد و آنان مرتكب معصيت شدند ، او ايشان را به گناه نينداخته است ، سپس آن حضرت عليه السّلام ادامه فرمود :\r\n","description":"","footnote":"","page_name":" 418 ","page_number":418},
  {"content":"\r\nهر كس حدود اين گفتار را دريابد و مراعات كند ، بر هر مخالفى در اين موضوع چيره و غالب گردد .\r\n306 - حسين بن خالد گويد : به حضرت رضا عليه السّلام عرض كردم : اى زادهء رسول خدا ، مردم ، بخاطر رواياتى كه از پدرانتان نقل شده ، ما را قائل به جبر و تشبيه مىدانند .\r\nحضرت فرمود : اى پسر خالد ، بگو ببينم آيا اخبارى كه از پيغمبر صلَّى الله عليه و آله در مورد جبر و تشبيه روايت شده بيشتر است يا اخبارى كه از پدرانم روايت شده ؟\r\nعرض كردم : البتّه آنچه از رسول خدا صلَّى الله عليه و آله نقل شده بيشتر است .\r\nفرمود : بنا بر اين بايد بگويند خود آن حضرت نيز قائل به جبر و تشبيه بوده است ! ! .\r\nگفتم : آنان معتقدند رسول خدا هيچ از آن سخنان را نگفته بلكه به او افترا زده‌اند .\r\nفرمود : پس بگويند پدرانم نيز هيچ كدام را نگفته‌اند بلكه بر ايشان افترا زده‌اند ! سپس فرمود : هر كه قائل به جبر و تشبيه باشد كافر و مشرك است ، و ما از ايشان در دنيا و آخرت بيزاريم ، اى پسر خالد ، اخبار جبر و تشبيه را غلات كه عظمت خدا را\r\n","description":"","footnote":"","page_name":" 419 ","page_number":419},
  {"content":"\r\nكوچك دانسته‌اند از قول ما جعل كرده‌اند ، هر كس آنان را دوست بدارد ما را دشمن داشته و هر كه آنان را دشمن بدارد ما را دوست داشته است ، و هر كه با ايشان دوستى نمايد ، با ما دشمنى كرده ، و هر كه با ايشان دشمنى كند با ما دوستى نموده است ، هر كه با ايشان رابطه برقرار كند با ما قطع رابطه كرده و هر كه با ايشان قطع رابطه كند با ما مرتبط شده است ، هر كس به ايشان بدى كند به ما نيكى كرده و هر كه به آنان نيكى كند به ما بدى نموده ، هر كه ايشان را گرامى بدارد بما اهانت نموده و هر كه به ايشان اهانت كند ما را احترام كرده ، هر كه ايشان و اقوالشان را قبول كند ما را ردّ كرده ، و هر كه ايشان را ردّ كند ما را پذيرفته است ، هر كه به آنان احسان كند به ما بدى كرده و هر كه به آنان بدى كند به ما احسان نموده ، هر كه آنان را تصديق كند ما را تكذيب كرده و هر كه آنان را تكذيب كند ما را تصديق نموده است ، و هر كه به آنان چيزى عطا كند ما را محروم نموده و هر كه به آنان چيزى ندهد در واقع به ما عطا كرده ! اى پسر خالد ، هر كس از شيعيان ما باشد نبايد از ميان آنان براى خود دوست و ياورى انتخاب كند .\r\n","description":"","footnote":"","page_name":" 420 ","page_number":420},
  {"content":"\r\n\r\n« احتجاج حضرت رضا عليه السّلام بر أهل كتاب و مجوس »\r\n« و رئيس صابئين ( 1 ) و بر ديگر از أهل شقاق »\r\n307 - حسن بن محمّد نوفلىّ گويد : وقتى حضرت رضا عليه السّلام بر مأمون وارد شدند ، خليفه به فضل بن سهل دستور داد تا علماى اديان و متكلَّمين مثل جاثليق ( 2 ) ، رأس - الجالوت ، رؤساى صابئين ، هربذ بزرگ ، و زردشتىها ، عالم روميان و علماى علم كلام را گرد هم آورده تا گفتار و عقائد حضرت رضا و نيز اقوال آنان را بشنود . فضل بن سهل نيز آنان را فرا خواند و مأمون را از حضور ايشان با خبر ساخت ، خليفه نيز دستور داد همه را نزد او حاضر كنند ، و پس از خوش آمد گويى به ايشان گفت : شما را براى كار خيرى فراخوانده‌ام ، مايلم با پسر عمويم كه از مدينه به اينجا آمده مناظره كنيد ، فردا أوّل وقت به اينجا بياييد و كسى از اين دستور سرپيچى نكند .\r\n\r\n","description":"","footnote":"\r\n( 1 ) جماعتى كه منكر دين و شريعت و خدا و پيامبر مىباشند .\r\n( 2 ) عالم بزرگ نصارى مىباشد ، و رأس الجالوت عالم بزرگ يهود ، و هربذ بزرگ عالم بزرگ زردشتيان مىباشد .\r\n","page_name":" 421 ","page_number":421},
  {"content":"\r\nايشان نيز اطاعت كرده و گفتند : اى امير المؤمنين به خواست خدا فردا أوّل وقت در اين محلّ حاضر خواهيم شد .\r\nنوفلىّ گويد : ما نزد آن حضرت سرگرم صحبت بوديم كه ناگاه ياسر ؛ خادم آن حضرت وارد شده و گفت : سرور من ! أمير المؤمنين به شما سلام رسانده و فرمود : برادرت قربانت شود ! دانشمندان مذاهب مختلف ، و علماى علم كلام ، همگى نزد من حضور دارند ، آيا مايليد نزد ما آمده و با ايشان به بحث و گفتگو پردازيد ؟ و گر نه خود را به زحمت نينداخته در صورت تمايل ما به خدمت شما بياييم .\r\nحضرت فرمود : به او سلام برسان و بگو متوجّه منظور شما شدم ، به خواست خدا فردا صبح خواهم آمد .\r\nراوى ادامه داد : هنگامى كه ياسر رفت ، آن حضرت رو به من كرده فرمود : اى نوفلىّ ، تو عراقىّ هستى و أهل عراق طبع ظريف و نكته سنجى دارند ، نظرت در بارهء اين گردهمايى از علماى اديان و أهل شرك توسّط مأمون چيست ؟\r\n","description":"","footnote":"","page_name":" 422 ","page_number":422},
  {"content":"\r\nگفتم : او قصد آزمودن شما را دارد ، و كار نامطمئنّ و خطرناكى كرده است ، حضرت فرمود : چطور ؟ گفتم : متكلَّمين و أهل بدعت ؛ مثل علما نيستند ، چون عالم ؛ مطالب درست و صحيح را انكار نمىكند ، ولى ايشان همه ؛ أهل انكار و مغالطه‌اند ، اگر بر اساس وحدانيّت خدا با ايشان بحث كنيد ، خواهند گفت : وحدانيّتش را ثابت كن ، و اگر بگوئيد :\r\nمحمّد صلَّى الله عليه و آله رسول خدا است ، مىگويند : رسالتش را ثابت كن ، سپس مغلطه مىكنند ، و باعث مىشوند خود شخص ؛ دليل خود را باطل كند و دست از حرف خويش بردارد ، قربانت گردم ، از ايشان بر حذر باشيد و خود را مواظبت كنيد ! .\r\nحضرت ضمن تبسّمى فرمود : اى نوفلىّ ، آيا ترس آن دارى ايشان دلائل مرا باطل كرده و مجابم سازند ؟ ! گفتم : نه به خدا ، در بارهء شما چنين هراسى ندارم و اميدوارم خداوند شما را بر ايشان پيروز فرمايد .\r\nفرمود : اى نوفلىّ ، مىخواهى بدانى مأمون چه وقت از اين كار پشيمان خواهد شد ؟\r\nگفتم : آرى ،\r\n","description":"","footnote":"","page_name":" 423 ","page_number":423},
  {"content":"\r\nفرمود : وقتى كه نظاره كند كه با أهل تورات با توراتشان و با اهل انجيل با انجيلشان و با أهل زبور با زبورشان و با صابئين با عبرى و با زردشتيان به فارسى و با روميان به رومى و با هر فرقه اى از علما به زبان خودشان بحث مىكنم ، و آنگاه كه همه را مجاب كردم و در بحث بر همه چيره شدم و تمام ايشان سخنم را پذيرفتند ، مأمون درخواهد يافت آنچه بدنبال آن مىباشد درخور او نيست ، در اين زمان است كه او پشيمان خواهد شد ، لا حول و لا قوّة إلَّا با لله العليّ العظيم .\r\nبارى بامدادان ، فضل بن سهل نزد او آمده و گفت : فدايت شوم ، پسر عموى شما منتظر است ، و تمام علما و دعوتشدگان حاضرند ، كى تشريف مىآوريد ؟\r\nحضرت فرمود : شما زودتر برويد ، من هم بخواست خدا خواهم آمد . سپس وضوء گرفته ، و مقدارى سويق ( نوعى خوراكى از قبيل آش يا حليم است ) ميل فرموده و قدرى نيز به ما دادند ، آنگاه همه خارج شده نزد مأمون رسيديم ، مجلس پر از جمعيّت بود و محمّد ابن جعفر ( عموى آن حضرت ) به همراه گروهى از سادات و نيز فرماندهان لشكر در آن مجلس حضور داشتند .\r\n","description":"","footnote":"","page_name":" 424 ","page_number":424},
  {"content":"\r\nوقتى آن حضرت وارد شدند ، مأمون و محمّد بن جعفر و تمام سادات حاضر در مجلس به احترام امام رضا عليه السّلام برخاستند ، حضرت و مأمون نشستند ولى بقيّه همانطور ايستاده بودند تا اينكه خليفه دستور نشستن داد ، و مأمون مدّتى با آن حضرت گرم صحبت شد ، سپس رو به جاثليق كرده گفت : اى جاثليق ، اين فرد علىّ بن موسى بن جعفر ؛ پسر عمويم ، و از اولاد فاطمه - دخت پيامبرمان - و علىّ بن أبى طالب - صلوات الله عليهم - مىباشد ، ميل دارم با او صحبت كنى و بحث نمايى و حجّت آورى و انصاف را رعايت كنى .\r\nجاثليق گفت : اى أمير المؤمنين ، چگونه با كسى بحث كنم كه به كتابى استدلال مىكند كه من آن را قبول ندارم ، و به گفتار پيامبرى احتجاج مىكند كه من به او ايمان ندارم ؟\r\nامام فرمود : اى مرد مسيحى ، اگر از انجيل برايت دليل بياورم آيا مىپذيرى ؟\r\nجاثليق گفت : مگر مىتوانم آنچه انجيل فرموده ردّ كنم ؟ به خدا قسم بر خلاف ميل باطنىام آن را قبول خواهم كرد .\r\nامام فرمود : اكنون ، هر چه مىخواهى سؤال كن و جوابت را بگير .\r\nپرسيد : در بارهء نبوّت عيسى و كتابش چه عقيده دارى ؟ آيا منكر آن دو هستى ؟\r\n","description":"","footnote":"","page_name":" 425 ","page_number":425},
  {"content":"\r\nامام فرمود : من به نبوّت عيسى و كتابش و به آنچه امّتش را بدان بشارت داده و حواريّون نيز آن را قبول كرده‌اند ايمان دارم و به عيسايى كه به نبوّت محمّد صلَّى الله عليه و آله و كتاب او ايمان نداشته و امّت خود را به او بشارت نداده ؛ كافرم .\r\nجاثليق گفت : مگر هر حكمى نياز به دو شاهد عادل ندارد ؟\r\nامام فرمود : آرى ، او گفت : پس دو گواه عادل از غير همدينان خود كه مسيحيان نيز او را قبول داشته باشند معرّفى فرما ، و از ما نيز از غير همدينانت دو شاهد عادل بخواه .\r\nامام فرمود : اكنون كلام به انصاف راندى ، آيا فردى كه نزد حضرت مسيح داراى مقام و منزلتى بود قبول دارى ؟\r\nجاثليق گفت : اين شخص عادل كيست ؛ نامش را بگو ؟\r\nامام فرمود : نظرت در بارهء يوحنّا ديلمى چيست ؟\r\nجاثليق گفت : به به ! ! نام محبوبترين شخص نزد مسيح را بردى ! امام فرمود : تو را سوگند مىدهم آيا در انجيل نيامده كه يوحنّا گفت : مسيح مرا به كيش محمّد عربى آگاه نمود و بشارت داد كه بعد از او خواهم آمد و من نيز به حواريّون مژده دادم و آنان به او ايمان آوردند ؟\r\n","description":"","footnote":"","page_name":" 426 ","page_number":426},
  {"content":"\r\nجاثليق گفت : بله ، يوحنّا از قول حضرت مسيح اين طور نقل كرده و نبوّت مردى را بشارت داده و هم به أهل بيت و وصىّ او مژده داده ، ولى معيّن نكرده كه اين ماجرا چه وقت اتّفاق خواهد افتاد و ايشان را براى ما معرّفى نكرده است تا ايشان را بشناسيم .\r\nامام فرمود : اگر فردى كه بتواند انجيل بخواند را در اينجا حاضر كنم و مطالب مربوط به محمّد و أهل بيت و امّت او را برايت تلاوت كند آيا ايمان مىآورى ؟\r\nجاثليق گفت : سخن نيكى است ، آن حضرت نيز ضمن احضار نسطاس رومى او را فرمود : سفر سوم انجيل ( 1 ) را تا چه حدّى در حفظ دارى ؟ گفت : به تمام و كمال آن را حفظ مىباشم ، سپس رو به رأس الجالوت نموده و فرمود : آيا انجيل خوانده اى ؟ گفت : آرى ، امام فرمود : من سفر سوم را مىخوانم ، اگر در آنجا مطلبى در بارهء محمّد و أهل بيت او - عليهم السّلام و امّتش بود ، شهادت دهيد و اگر مطلبى در اين باره نبود ، شهادت ندهيد ، سپس امام عليه السّلام ضمن خواندن سفر سوم تا به ذكر پيامبر رسيد ؛ توقّف كرده فرمود :\r\n\r\n","description":"","footnote":"\r\n( 1 ) ظاهراً در اين قسمت و در ادامهء حديث تصحيفى رخ داده باشد ، چرا كه انجيل سفر ندارد ، و آن مربوط به تورات است . ( از استاد غفّارىّ )\r\n","page_name":" 427 ","page_number":427},
  {"content":"\r\nاى نصرانى تو را به حقّ مسيح و مادرش قسم ، آيا دريافتى كه من عالم به انجيل مىباشم ؟\r\nگفت : آرى ،\r\nسپس مطلب مربوط به محمّد و أهل بيت و امّتش را تلاوت فرمود ، گفت : حال چه مىگويى ؟ اين عين سخن مسيح عليه السّلام است ، اگر مطالب انجيل را تكذيب كنى ، موسى و عيسى عليهما السّلام را تكذيب كرده اى و اگر اين مطلب را منكر شوى ، قتل تو واجب است ، زيرا به خدا و پيامبر و كتاب خود كافرشده اى ، جاثليق گفت : مطلبى را كه از انجيل برايم روشن شود انكار نمىكنم ، بلكه بدان اذعان دارم .\r\nامام فرمود : شاهد بر اقرار او باشيد ! .\r\nامام ادامه داد : هر چه مىخواهى سؤال كن . جاثليق گفت : حواريّون حضرت مسيح و نيز علماى انجيل چند نفر بودند ؟\r\nحضرت رضا عليه السّلام فرمود : از خوب كسى پرسيدى ؛ حواريّون دوازده نفر و عالم و برترشان ألوقا بود . و علماى مسيحيان سه نفر بودند : يوحنّاى اكبر در « أج » ،\r\n","description":"","footnote":"","page_name":" 428 ","page_number":428},
  {"content":"\r\nيوحنّا در « قرقيسيا » ، و يوحنّا ديلمىّ در رجّاز و مطالب مربوط به رسول خدا صلَّى الله عليه و آله و أهل بيت و امّت او نزد وى بوده و هم او بود كه امّت عيسى و بنى اسرائيل را به نبوّت حضرت محمّد و أهل بيت و امّتش ، مژده داد .\r\nسپس فرمود : اى مسيحى ، قسم به خدا ما به عيسايى كه به محمّد صلَّى الله عليه و آله مؤمن بود ، ايمان داريم ، و نسبت به عيساى شما ايرادى نداريم جز ضعف و ناتوانى و كمى نماز و روزهء او ! جاثليق گفت : به خدا سوگند ، دانش خود را تباه ساخته و خود را تضعيف نمودى ، مىپنداشتم تو عالمترين فرد در بين مسلمين هستى ! امام فرمود : مگر چطور شده ؟\r\nجاثليق گفت : شما معتقدى كه عيسى ضعيف بود و كم روزه مىگرفت و كم نماز مىخواند و حال آنكه آن حضرت حتّى يك روز هم بدون روزه سپرى نساخته و يك شب نيز بخواب نرفت ، و هميشه روزها روزه بود و شبها شب زنده دار ! امام فرمود : براى نزديكى و تقرّب به چه كسى روزه مىگرفت و نماز مىخواند ؟ ! جاثليق نتوانست جوابى دهد و ساكت ماند ! ! .\r\n","description":"","footnote":"","page_name":" 429 ","page_number":429},
  {"content":"\r\nامام فرمود : اى نصرانىّ از تو سؤالى دارم ، جاثليق گفت : بفرماييد ، اگر بدانم جواب مىدهم ، امام فرمود : چرا قبول ندارى كه عيسى با اذن خدا مرده‌ها را حيات مىبخشيد ؟\r\nجاثليق گفت : زيرا احياكنندهء مردگان و شفا دهندهء كوران و مبتلا به پيسى چنين كسى معبود و شايستهء پرستيدن است .\r\nامام فرمود : « يسع » نيز اعمال مانند كارهاى عيسى انجام مىداد ، او بر آب راه مىرفت و مرده را حيات مىبخشيد ، و نابينا و بيمار پيسى را شفا مىداد ، ولى امّتش وى را خدا ندانسته و هيچ كس وى را پرستش نكرد ، و « حزقيل » پيامبر نيز همچون عيسى بن - مريم مرده زنده كرد ؛ سى و پنج هزار نفر را پس از گذشت شصت سال از مرگشان ، زنده كرد . سپس آن حضرت رو به رأس الجالوت كرده فرمود : آيا ماجراى اين تعداد از جوانان بنى اسرائيل را در تورات ديده اى ؟ بختنصّر ايشان را از بين اسيران بنى اسرائيل كه در وقت حمله به بيت المقدّس اسير شده بودند برگزيده و به بابل برد ، خداوند نيز وى را به سوى ايشان فرستاد و او آنان را زنده نمود ، اين مطلب در تورات موجود است و هر كدام\r\n","description":"","footnote":"","page_name":" 430 ","page_number":430},
  {"content":"\r\nاز شما انكار كند كافر است .\r\nرأس الجالوت گفت : اين ماجرا را شنيده‌ام ، و از آن باخبرم .\r\nامام فرمود : صحيح است ، اكنون نيك دقّت كن و بنگر آيا اين سفر از تورات را صحيح مىخوانم ؟ سپس آن حضرت آياتى از تورات را بر ما تلاوت نمود ، يهودى با شنيدن تلاوت و صوت آن حضرت ، با شگفتى ، جسم خود را به راست و چپ حركت مىداد ، سپس رو به جاثليق كرده پرسيدند : آيا اينها پيش از عيسى بوده‌اند يا عيسى پيش از آنان ؟\r\nجاثليق گفت : آنان پيش از عيسى بوده‌اند ، فرمود : قريش همگى نزد آن حضرت صلَّى الله عليه و آله آمده و خواستند كه آن جناب مرده هايشان را زنده كند ، رسول خدا صلَّى الله عليه و آله ؛ علىّ بن أبى طالب عليه السّلام را همراه ايشان به صحراء ( قبرستان ) فرستاده و فرمود : در آنجا با صداى بلند افرادى را كه اينان خواهان زنده شدنشان هستند صدا بزن و تك تك نام ايشان را ببر و بگو : محمّد رسول خدا مىگويد :\r\nبه اذن خدا برخيزيد !\r\n","description":"","footnote":"","page_name":" 431 ","page_number":431},
  {"content":"\r\nپس همه برخاسته ، خاكهاى سرشان را مىتكاندند ، و مردان قريش نيز از ايشان در بارهء امورشان پرسش مىكردند و در ضمن گفتند : محمّد پيامبر شده است ، مردگان از خاك برخاسته گفتند : اى كاش ، ما نيز وى را دريافته به او ايمان مىآورديم ، و رسول خدا صلَّى الله عليه و آله نيز افراد نابينا يا مبتلا به پيسى و ديوانگان را شفا داده است ، با حيوانات ، پرندگان جنّ و شياطين صحبت كرده است ، ولى ما آن حضرت را خدا نمىدانيم ، و در عين حال منكر فضائل اين دسته از پيامبران نيستيم ، شما كه عيسى را معبود خود مىخوانيد ، بايد دو پيامبر : يسع و حزقيل را نيز معبود خود بدانيد ، زيرا آن دو نيز نظير عيسى مردگان را زنده مىكردند ، و معجزات ديگر او را نيز انجام مىدادند .\r\nو همچنين تعدادى از بنى اسرائيل كه به هزاران نفر مىرسيدند ، از بيم طاعون از ديار خود خارج شدند ، ولى خداوند جان ايشان را در يك لحظه گرفت ، أهل آن ديار ، اطراف آن مردگان حصارى كشيدند و آنان را به همان حال رها كردند تا استخوانهايشان پوسيد ، روزى يكى از انبياء بنى اسرائيل از آنجا عبور ميكرد ، از كثرت استخوانهاى پوسيده به شگفت آمد ، خداوند به او وحى فرمود كه : آيا ميل دارى ايشان را براى تو زنده كنم تا آنان را انذار كرده و دين خود را تبليغ كنى ؟ گفت : آرى ، اى پروردگار من .\r\n","description":"","footnote":"","page_name":" 432 ","page_number":432},
  {"content":"\r\nپس خداوند وحى فرستاد كه ايشان را صدا بزن ، او نيز چنين ندا كرد : اى استخوانهاى پوسيده ! به فرمان خدا برخيزيد ! در يك آن همه زنده شده و با تكاندن خاك از سر خود برخاستند .\r\nو ديگر حضرت ابراهيم خليل عليه السّلام وقتى پرندگانى را گرفته و تكَّه تكَّه نمود ، و هر قسمت را بر روى كوهى قرار داد ؛ سپس همه را خواند و زنده شدند و به سوى او آمدند .\r\nو همچنين حضرت موسى عليه السّلام و هفتاد نفر همراهش كه از بين بنى اسرائيل انتخاب كرده بود وقتى به كوه رفتند و گفتند : تو خدا را ديده اى ، او را به ما نيز نشان بده ، او گفت :\r\nمن او را نديده‌ام ، ولى ايشان اصرار كرده گفتند : « ما كلام تو را تصديق نمىكنيم مگر اينكه آشكارا خدا را ببينيم - بقره : 55 » ، در نتيجه صاعقه اى آنان را سوزاند و نابود ساخت .\r\nو موسى تنها ماند و به خداوند عرض كرد : خداوندا ! من هفتاد تن از بنى اسرائيل را برگزيدم و همراه خود آوردم ، و اكنون تنها برميگردم ، چطور امكان دارد قوم من سخنانم را در اين واقعه بپذيرند ؟ اگر مىخواستى ؛ هم من و هم ايشان را قبلًا از بين مىبردى ، آيا ما را بخاطر كار بىخردان هلاك ميسازى ؟ ، خدا نيز ايشان را پس از مرگشان زنده نمود .\r\n","description":"","footnote":"","page_name":" 433 ","page_number":433},
  {"content":"\r\n[ سپس امام افزود : 
  ] هيچ يك از مواردى را كه برايت ذكر كردم نمىتوانى ردّ كنى ، زيرا همگى مضمون آياتى از تورات ، انجيل ، زبور و قرآن است ، اگر هر كس كه مرده زنده مىكند و نابينايان و مبتلايان به پيسى و ديوانگان را شفا مىدهد ، خدا باشد ، پس اينها را هم خدا بدان ، حال ، چه مىگويى ؟\r\nجاثليق گفت : بله ، حرف ، حرف شماست ، معبودى جز الله نيست ! ! .\r\nسپس امام عليه السّلام به رأس الجالوت فرمود : تو را به ده آيه اى كه بر حضرت موسى نازل شد سوگند مىدهم كه آيا خبر محمّد و امّتش در تورات ، موجود هست ؟ كه : « آن زمان كه امّت آخر ، پيروان آن شتر سوار ، بيايند ، و خداوند را بسيار بسيار تسبيح گويند ، تسبيحى جديد در معبدهايى جديد ، در آن روزگار ، بنى اسرائيل بايد به سوى ايشان و به سوى پادشاه ايشان روان شوند تا دلهاشان آرام گيرد ، چون آنان شمشيرهايى بدست دارند كه توسّط آن از كفّار در گوشه و كنار زمين انتقام مىگيرند » آيا اين مطلب ، همين طور در تورات مكتوب نيست ؟\r\nرأس الجالوت گفت : آرى ، ما نيز آن را همين گونه در تورات يافته‌ايم .\r\n","description":"","footnote":"","page_name":" 434 ","page_number":434},
  {"content":"\r\nسپس به جاثليق فرمود : با كتاب « شعيا » تا چه حدّ آشنايى ؟ گفت : حرف به حرفش را مىدانم .\r\nسپس به آن دو فرمود : آيا قبول داريد كه اين مطلب از گفته‌هاى اوست : « اى مردم ، من تصوير آن شخص سوار بر درازگوش را ديدم در حالى كه لباسهايى از نور بر تن داشت و آن شتر سوار را ديدم كه نورش همچون نور ماه بود » ؟\r\nآن دو جواب دادند : بله ، شعيا اين گونه گفته است .\r\nامام فرمود : آيا با اين گفتهء عيسى عليه السّلام در انجيل آشنا هستيد : « من به سوى خداى شما و خداى خودم خواهم رفت ، و فارقليطا خواهد آمد ( 1 ) و اوست كه به نفع من و به حقّ\r\n\r\n","description":"","footnote":"\r\n( 1 ) مرحوم علَّامهء شعرانىّ در كتاب اثبات نبوّت ، ص 241 مىفرمايد : « بايد دانست كه حضرت مسيح عليه السّلام بشارت بآمدن » فارقليط « داد و اين لغت يونانى و در اصل » پركليتوس « - به كسر پاء فارسى وراء - است ، كه چون معرّبش كردند » فارقليط « شد ، و پركليتوس كسى است كه نام او بر سر زبانها باشد و همه كس او را ستايش كند و معنى » أحمد « همين است ، و نزد اين بندهء مؤلَّف ، كتاب لغت يونانىّ به انگليسىّ هست ، آن را به آشنايان زبان انگليسى نشان دادم ، گفتند :\r\n« پركليتوس » را به همين معنى ترجمه كرده است ، حتّى معنى تفضيلى كه در « احمد » است ( يعنى ستوده تر ) و در محمّد نيست از كلمهء « پركليتوس » يونانى نيز فهميده مىشود ، و اين كتاب لغت طبع انگلستان است ، و نصاراى امروز به جاى اين كلمه در ترجمه‌هاى انجيل « تسلَّى دهنده » مىآورند ، و خوانندگان هر جا كه اين كلمه را ديدند بدانند در اصل انجيل ، بجاى آن كلمه « فارقليط » است و بعقيدهء مسيحيان كلمهء « پركليتوس » به فتح ما وراء است ، و گويند اگر به كسر اين دو حرف بوده به معنى « احمد » بود ، چون به فتح است به معنى « تسلَّى دهنده » است ، و به عقيدهء ما ترجمهء أوّل صحيح است ، و در قرآن ( سورهء صفّ آيه 6 ) فرموده : * ( وَمُبَشِّراً بِرَسُولٍ يَأْتِي مِنْ بَعْدِي اسْمُه أَحْمَدُ - انتهى . ) * سپس جناب علَّامه در ادامه دلائل صدق مدّعاى خود را بيان فرموده‌اند . و لازم به ذكر است كه در برخى از نسخ حديث » بارقليطا « آمده است .\r\n","page_name":" 435 ","page_number":435},
  {"content":"\r\nشهادت خواهد داد همانطور كه من براى او شهادت دادم ، و اوست كه همه چيز را براى شما تفسير خواهد كرد ، و اوست كه رسوائيهاى امّتهاى را آشكار خواهد كرد ، و اوست كه ستون خيمهء كفر را خواهد شكست » .\r\nجاثليق گفت : هر چه از انجيل بخوانى آن را قبول داريم .\r\nامام فرمود : آيا قبول دارى اين مطلب در انجيل موجود است ؟ گفت : آرى .\r\nحضرت افزود : آن زمان كه انجيل نخست را گم كرديد ، آن را نزد چه كسى يافتيد و چه كسى اين انجيل را براى شما وضع كرد ؟ .\r\nجاثليق گفت : ما فقطَّ يك روز انجيل را گم كرديم و سپس آن را تر و تازه يافتيم ، يوحنّا و متّى آن را براى ما پيدا كردند .\r\nفرمود : چقدر نسبت به قصّهء اين انجيل و علماى آن بىاطَّلاع هستى ؟ اگر اين مطلب\r\n","description":"","footnote":"","page_name":" 436 ","page_number":436},
  {"content":"\r\nهمانطور باشد كه تو مىگويى ، پس چرا در مورد انجيل دچار اختلاف شديد ؟ اين اختلاف در همين انجيلى است كه امروزه در دست داريد ، اگر مثل روز نخست بود كه در آن دچار اختلاف نمىشديد ، ولى من مطلب را برايت روشن مىكنم : آن زمان كه انجيل نخست گم شد ، مسيحيان نزد علماى خود گرد آمده و گفتند : عيسى بن مريم كشته شده و انجيل را نيز گم كرده‌ايم ، شما علما نزد خود چه داريد ؟ الوقا و مرقابوس و يوحنّا و متّى گفتند : ما انجيل را از حفظ هستيم و هر روز يك شنبه يك سفر از آن را براى شما خواهيم آورد ، محزون نباشيد و كنيسه‌ها را خالى نگذاريد ، هر يك شنبه ، يك سفر از آن را براى شما خواهيم خواند تا تمام انجيل را گرد آوريم .\r\nسپس آن حضرت فرمود : الوقا ، مرقابوس ، يوحنّا و متّى نشستند و اين انجيل را پس از گم شدن انجيل نخست براى شما نگاشتند ، و اين چهار نفر شاگرد شاگردان اوّلين بودند ، آيا اين مطلب را مىدانستى ؟\r\nجاثليق گفت : اين مطلب را تا به حال نمىدانستم ، و از بركت آگاهى شما نسبت به انجيل ، امروز برايم روشن شد ، و مطالب ديگرى را كه تو مىدانستى از شما شنيدم ، قلبم شهادت مىدهد كه آنها همه حقّ است ، از فرمايشات شما بسيار استفاده كردم .\r\n","description":"","footnote":"","page_name":" 437 ","page_number":437},
  {"content":"\r\nامام فرمود : به نظر تو ، گواهى اين افراد چطور است ؟\r\nجاثليق گفت : گواهى اينان قابل قبول مىباشد ، اينان علماى انجيل هستند و هر چه را تأييد كنند و بدان شهادت دهند حقّ و درست است .\r\nامام عليه السّلام به مأمون و أهل بيتش و ساير حضّار فرمود : شما گواه باشيد ، گفتند : ما گواهيم ، سپس به جاثليق فرمود : تو را به حقّ پسر ( عيسى ) و مادرش ( مريم عليهما السّلام ) سوگند مىدهم ، آيا مىدانى كه متّى گفته است : مسيح ، فرزند داود بن ابراهيم بن اسحاق بن - يعقوب بن يهوذا بن خضرون است و مرقابوس در بارهء اصل و نسب عيسى بن مريم عليهما السّلام گفته است : او « كلمهء » خدا است كه خداوند او را در جسد انسانى قرار داد و به صورت انسان درآمد ، و الوقا گفته است : عيسى بن مريم عليهما السّلام و مادرش انسانهايى بودند از خون و گوشت كه روح القدس در آنان حلول كرد ، و در ضمن قبول دارى كه از قسمتى از مطالب اين است كه فرموده : « اى حواريّون ، براستى و صداقت برايتان مىگويم : تنها كسى مىتواند به آسمان صعود كند كه از همان جا آمده باشد جز راكب شتر ؛ خاتم الأنبياء ، كه او به آسمان صعود مىكند و فرود مىآيد » ، نظرت راجع به اين كلام چيست ؟\r\n","description":"","footnote":"","page_name":" 438 ","page_number":438},
  {"content":"\r\nجاثليق گفت : اين سخن عيسى است و ما آن را انكار نمىكنيم ، امام فرمود : نظرت در بارهء شهادت و گواهى الوقا ، مرقابوس و متّى در بارهء عيسى و اصل و نسب او چيست ؟\r\nجاثليق گفت : به عيسى افتراء زده‌اند ، امام عليه السّلام به حاضران فرمود : مگر او هم اكنون پاكى و صداقت ايشان را تأييد نكرد و نگفت آنان علماى انجيل هستند و گفتارشان كاملًا حقّ و حقيقت است ؟\r\nجاثليق گفت : اى عالم أهل اسلام ، ميل دارم مرا در مورد اين چهار تن معاف دارى ، امام فرمود : قبول است ، تو را معاف كرديم ، حال هر چه مىخواهى پرسش كن .\r\nجاثليق گفت : بهتر است ديگرى سؤال كند ، سوگند به حقّ مسيح كه من فكر نمىكردم در علماى مسلمين كسى مثل شما وجود داشته باشد .\r\nامام رو به رأس الجالوت كرده فرمود : اكنون ، من از تو پرسش كنم يا تو مىپرسى ؟\r\nگفت : من مىپرسم ، و تنها جوابى را قبول مىكنم كه يا از تورات باشد يا از انجيل و يا از زبور داود ، يا صحف ابراهيم و موسى .\r\n","description":"","footnote":"","page_name":" 439 ","page_number":439},
  {"content":"\r\nامام فرمود : پاسخى را از من نپذير مگر اينكه از تورات موسى يا انجيل عيسى و يا زبور داود باشد .\r\nرأس الجالوت گفت : از كجا نبوّت محمّد را اثبات مىكنى ؟\r\nامام فرمود : يهودى ! موسى بن عمران ، عيسى بن مريم ، داود خليفهء خدا در زمين ، به نبوّت او گواهى داده‌اند .\r\nرأس الجالوت گفت : گفتهء موسى بن عمران را ثابت كن ، امام فرمود : مگر قبول ندارى كه موسى به بنى اسرائيل سفارش نموده و گفت :\r\n« پيامبرى از برادران شما خواهد آمد ، او را تصديق كرده و از وى اطاعت نمائيد » ، حال اگر خويشاوندى بين اسرائيل ( يعقوب ) و اسماعيل و رابطهء بين آن دو را از طرف ابراهيم عليه السّلام مىدانى ، آيا قبول دارى كه بنى اسرائيل برادرانى غير از فرزندان اسماعيل نداشتند ؟\r\nرأس الجالوت گفت : آرى ، اين همان گفتهء حضرت موسى است و ما آن را ردّ نمىكنيم ، فرمود : آيا از برادران بنى اسرائيل پيامبرى غير از محمّد صلَّى الله عليه و آله آمده ؟ گفت : نه .\r\n","description":"","footnote":"","page_name":" 440 ","page_number":440},
  {"content":"\r\nفرمود : آيا از نظر شما اين مطلب صحيح نيست ؟\r\nگفت : آرى صحيح است ، ولى دوست دارم صحّت آن را از تورات برايم ثابت كنى ، امام فرمود : آيا منكر اين مطلب هستى كه تورات به شما مىگويد : « نور از جانب طور سينا آمد و از كوه ساعير بر ما درخشيد و از كوه فاران بر ما آشكار گرديد » ؟\r\nرأس الجالوت گفت : با اين كلمات آشنا هستم ولى تفسير آن را نمىدانم .\r\nامام فرمود : من برايت خواهم گفت ، جملهء « نور از جانب طور سينا آمده » اشاره به وحى خداوند است كه در كوه طور سينا بر موسى عليه السّلام نازل كرد ، و جملهء : « از كوه ساعير بر ما درخشيد » اشاره به كوهى است كه خداوند در آن بر عيسى بن مريم عليهما السّلام وحى فرمود ، و جملهء « از كوه فاران بر ما آشكار گرديد » اشاره به كوهى از كوههاى مكَّه است كه فاصله اش تا مكَّه يك يا دو روز مىباشد ، و شعياى پيامبر طبق گفتهء تو و دوستانت در تورات گفته است : « دو سوار را مىبينم كه زمين برايشان مىدرخشد ، يكى از آنان سوار بر درازگوشى است و آن ديگرى سوار بر شتر » ، سوار بر درازگوش و سوار بر شتر كيستند ؟\r\n","description":"","footnote":"","page_name":" 441 ","page_number":441},
  {"content":"\r\nرأس الجالوت گفت : آنان را نمىشناسم ، ايشان را معرّفى كن ، امام فرمود : آنكه بر درازگوش سوار است ؛ عيسى است و آن شتر سوار محمّد صلَّى الله عليه و آله ، آيا اين مطلب تورات را منكر هستى ؟ گفت : نه ، انكار نمىكنم .\r\nامام عليه السّلام پرسيد : آيا حيقوق پيامبر را مىشناسى ؟ گفت : بله ، مىشناسم .\r\nامام فرمود : حيقوق چنين گفته است - و كتاب شما نيز همين مطلب را مىگويد - :\r\nخداوند از كوه فاران « بيان » آورد و آسمانها از تسبيح گفتن محمّد و امّتش پر شده است ، سوارانش را بر دريا و خشكى سوار مىكند - و كنايه از تسلَّط امّت اوست بر دريا و خشكى - ، بعد از خرابى بيت المقدّس كتابى جديد براى ما مىآورد - و منظور از كتاب فرقان است - آيا به اين مطالب ايمان دارى ؟\r\nرأس الجالوت گفت : اين مطالب را حيقوق گفته است و ما منكر آن نيستيم .\r\nامام فرمود : داود در زبورش - كه تو نيز آن را مىخوانى گفته است : « خداوندا ! برپاكنندهء سنّت بعد از فترت را مبعوث كن » ، آيا پيامبرى غير از محمّد صلَّى الله عليه و آله را مىشناسى كه بعد از دوران فترت ، سنّت را احياء و برپا كرده باشد ؟ !\r\n","description":"","footnote":"","page_name":" 442 ","page_number":442},
  {"content":"\r\nرأس الجالوت گفت : اين سخن داود است و آن را قبول دارم ، منكر نيستم ، ولى منظور او عيسى بوده است و روزگار عيسى همان دوران فترت است ، امام فرمود : تو نمىدانى و اشتباه مىكنى ، عيسى با سنّت تورات مخالفت نكرد بلكه موافق آن سنّت و روش بود تا آن هنگام كه خداوند او را به نزد خود بالا برد ، و در انجيل چنين آمده است : « پس زن نيكوكار مىرود و فارقليطا بعد از او خواهد آمد و او كسى است كه سنگينىها و سختىها را آسان كرده و همه چيز را برايتان تفسير مىكند ، و همانطور كه من براى او شهادت مىدهم او نيز براى من شهادت مىدهد ، من امثال را براى شما آوردم ، او تأويل را برايتان خواهد آورد » ، آيا به اين مطلب در انجيل ايمان دارى ؟ گفت :\r\nبله ، آن را انكار نمىكنم .\r\nامام فرمود : اى رأس الجالوت ، از تو در بارهء پيامبرت موسى بن عمران مىپرسم ، گفت : بفرمائيد ، فرمود : چه دليلى بر نبوّت موسى هست ؟\r\nمرد يهودى گفت : معجزاتى آورد كه انبياى پيشين نياورده بودند ،\r\n","description":"","footnote":"","page_name":" 443 ","page_number":443},
  {"content":"\r\nامام فرمود : مثل چه چيز ؟\r\nگفت : مثل شكافتن دريا و تبديل كردن عصا به مار و ضربه زدن به سنگ و روان شدن چند چشمه از آن ، يد بيضاء و نيز آيات و نشانه هايى كه ديگران قدرت بر آن نداشتند و ندارند ، امام فرمود : در مورد اينكه دليل موسى بر حقّانيّت دعوتش اين بود كه كارى كرد كه ديگران نتوانستند انجام دهند ، درست مىگويى ، حال ، هر كس كه ادّعاى نبوّت كند سپس كارى انجام دهد كه ديگران قادر به انجام آن نباشند آيا تصديقش بر شما واجب نيست ؟\r\nگفت : نه ، زيرا موسى به خاطر قرب و منزلتش نزد خداوند ، نظير نداشت و هر كس كه ادّعاى نبوّت كند ، بر ما واجب نيست كه به او ايمان بياوريم ، مگر اينكه معجزاتى مثل معجزات موسى داشته باشد ، امام فرمود : پس چگونه به انبيائى كه قبل از موسى عليه السّلام بودند ايمان داريد و حال آنكه آنان دريا را نشكافتند و از سنگ ، دوازده چشمه ايجاد نكردند ، و مثل موسى « يد\r\n","description":"","footnote":"","page_name":" 444 ","page_number":444},
  {"content":"\r\nبيضاء » نداشتند ، و عصا را به مار تبديل نكردند ،\r\nيهودى گفت : من كه گفتم ، هر گاه براى اثبات نبوّتشان معجزاتى بياورند - هر چند غير از معجزات موسى باشد - تصديقشان واجب است .\r\nامام فرمود : پس چرا به عيسى بن مريم ايمان نمىآورى ؟ با اينكه او مرده زنده مىكرد و افراد نابينا و مبتلا به پيسى را شفا مىداد و از گل ؛ پرنده اى گلى مىساخت و در آن مىدميد و آن مجسّمهء گلى به اذن خداوند به پرنده اى زنده تبديل مىشد ؟\r\nرأس الجالوت گفت : مىگويند كه او اين كارها را انجام مىداد ، ولى ما نديده‌ايم ، امام فرمود : آيا معجزات موسى را ديده اى ؟ آيا اخبار اين معجزات از طريق افراد قابل اطمينان به شما نرسيده است ؟ گفت : بله ، همين طور است ، امام فرمود : بسيار خوب ، همچنين در بارهء معجزات عيسى اخبار متواتر براى شما نقل شده ، پس چرا موسى را تصديق كرديد و به او ايمان آورديد ولى به عيسى ايمان نياورديد ؟ مرد يهودى جوابى نداد .\r\n","description":"","footnote":"","page_name":" 445 ","page_number":445},
  {"content":"\r\nحضرت ادامه فرمودند : و همچنين است موضوع نبوّت محمّد صلَّى الله عليه و آله و نيز هر پيامبر ديگرى كه از طرف خدا مبعوث شده باشد ، و از جمله معجزات پيامبر ما اين است كه يتيمى بوده فقير كه چوپانى مىكرد و اجرت مىگرفت ، دانشى نياموخته بود و نزد معلَّمى نيز آمد و شد نداشت و با همهء اين اوصاف ، قرآنى آورد كه قصص انبياء عليهم السّلام و سرگذشت آنان را حرف به حرف در بردارد و اخبار گذشتگان و آيندگان را تا قيامت بازگو كرده است و از اسرار آنها و كارهايى كه در خانه انجام مىداند خبر مىداد ، و آيات و معجزات بىشمارى ارائه دارد .\r\nرأس الجالوت گفت : مسألهء عيسى و محمّد از نظر ما به ثبوت نرسيده است و براى ما جائز نيست به آنچه كه ثابت نشده است ايمان آوريم ، امام فرمود : پس شاهدى كه براى عيسى و محمّد صلَّى الله عليه و آله گواهى داد ، شهادت باطل داده است ؟ يهودى جوابى نداد .\r\nآنگه امام ؛ هربذ بزرگ را فراخواند و فرمود : دليل تو به پيامبرى زردشت چيست ؟\r\nگفت : چيزهايى آورده كه قبل از او كسى نياورده است ، البتّه ما ، خود او را\r\n","description":"","footnote":"","page_name":" 446 ","page_number":446},
  {"content":"\r\nنديده‌ايم ولى اخبارى از گذشتگان ما در دست است كه او چيزهايى را كه ديگران حلال نكرده‌اند بر ما حلال كرد ، لذا از او پيروى مىكنيم .\r\nامام فرمود : مگر نه اين است كه به خاطر اخبارى كه به شما رسيده ، از او پيروى مىكنيد . گفت : بله همين طور است ، امام فرمود : ساير امّتهاى گذشته نيز چنيناند ، اخبارى مبنى بر دين پيامبران و موسى ، عيسى و محمّد - صلوات الله عليهم - به دستشان رسيده است ، عذر شما در عدم ايمان به آنان و ايمان به غير آنان بدين امور چيست ؟ هربذ خشكش زد ! ! .\r\nسپس حضرت خطاب به جمعيّت فرمود : اگر در بين شما ، كسى مخالف اسلام هست و مىخواهد سؤال كند ، بدون خجالت پرسش كند ! در اين موقع عمران صابىّ كه يكى از متكلَّمين بود ، برخاست و گفت : اى دانشمند ، اگر دعوت به پرسش نكرده بودى ، اقدام به سؤال نمىكردم ، من به كوفه ، بصره ، شام ، و جزيره سفر نموده و با متكلَّمين بسيارى برخورد كرده‌ام ، ولى كسى را نيافته‌ام كه بتواند وجود « واحد » ى را كه غير از او كس ديگرى قائم به وحدانيّت نباشد را برايم ثابت كند ،\r\n","description":"","footnote":"","page_name":" 447 ","page_number":447},
  {"content":"\r\nآيا اجازهء پرسش به من مىدهى ؟\r\nامام فرمود : اگر در بين جمعيّت عمران صابىّ حاضر باشد ؛ حتماً تو هستى ، گفت : آرى خودم هستم ، امام فرمود : بپرس ولى انصاف را از دست مده و از سخن باطل و فاسد و منحرف از حقّ بپرهيز ، عمران گفت : به خدا سوگند اى آقاى من ، فقط مىخواهم چيزى را برايم ثابت كنى كه بتوانم به آن چنگ زده و تمسّك جويم و به سراغ چيز ديگر نروم .\r\nامام فرمود : آنچه مىخواهى بپرس ، أهل مجلس همگى ازدحام كرده و به هم نزديك شدند .\r\nعمران گفت : اوّلين موجود و آنچه را خلق كرد چه بود ؟\r\nامام فرمود : پرسيدى ، پس خوب دقّت كن ! « واحد » هميشه واحد بوده ، هميشه موجود بوده ، بدون اينكه چيزى به همراهش باشد ، بىهيچ سابقهء قبلى ، مخلوقى را به گونه اى ديگر آفريد ، با اعراض و حدودى مختلف ، نه آن را در چيزى قرار داد ، و نه در چيزى محدود نمود و نه به مانند و مثل چيزى ، ايجادش\r\n","description":"","footnote":"","page_name":" 448 ","page_number":448},
  {"content":"\r\nكرد ، و نه چيزى را مثل او نمود ، و بعد از آن ، مخلوقات را صور مختلف و گوناگون ، از جمله :\r\nخالص و ناخالص ، مختلف و يكسان ، به رنگها و طعمهاى متفاوت آفريد ، بدون اينكه نيازى به آنها داشته باشد ، و يا براى رسيدن به مقام و منزلتى به اين خلقت محتاج باشد و در اين آفرينش ، در خود ، زيادى يا نقصانى نديد ، آيا اين مطالب را مىفهمى ؟\r\nگفت : بله به خدا ، اى آقاى من .\r\nحضرت ادامه داد : و بدان كه اگر خداوند ، به خاطر نياز و احتياج ، مخلوقات را خلق مىكرد ، فقط چيزهايى را خلق مىكرد كه بتواند از آنها براى برآوردن حاجتش كمك بگيرد ، و نيز در اين صورت شايسته بود كه چندين برابر آنچه خلق كرده بود خلق كند ، زيرا هر قدر اعوان و انصار بيشتر باشند ، شخص كمكگيرنده قوىتر خواهد شد .\r\nسپس سؤال و جواب ميان آن حضرت و عمران صابى به طول انجاميد و آن حضرت وى را در بيشتر پرسشهايش ملزم نمود تا اينكه پايان كار بدان جا انجاميد كه گفت : اى آقاى من ، شهادت مىدهم كه او همان گونه است كه وصفش نمودى ، ولى پرسشى باقى مانده .\r\nفرمود : هر چه مىخواهى پرسش كن .\r\nگفت : در بارهء خداى حكيم مىپرسم كه او در چه چيزى مىباشد ؟ و آيا چيزى او\r\n","description":"","footnote":"","page_name":" 449 ","page_number":449},
  {"content":"\r\nرا احاطه نموده است ؟ و آيا از چيزى به چيزى ديگر تغيير مكان مىدهد ؟ يا نيازى به چيزى دارد ؟\r\nفرمود : اين از پيچيده ترين نكاتى است كه مورد پرسش همهء مردم مىباشد ، و افرادى كه دچار كاستى در عقل و علم و فهم هستند آن را نمىفهمند ، و در مقابل ، عقلاى منصف از درك آن عاجز نيستند ، پس خوب در جواب من دقّت كن و آن را بفهم اى عمران .\r\nامّا مطلب نخست آن : اگر خداوند مخلوقات را به خاطر نياز به ايشان خلق كرده بود ، جائز بود كه بگوييم به سمت مخلوقاتش تغيير مكان مىدهد چون نياز به آنان دارد ، ولى او چيزى را از روى نياز خلق نكرده است و هميشه ثابت بوده است نه در چيزى و نه بر روى چيز ، إلَّا اينكه مخلوقات يك ديگر را نگاه مىدارند و برخى در برخى ديگر داخل شده و برخى از برخى ديگر خارج مىشوند ، و خداوند متعال با قدرت خود تمام اينها را نگاه مىدارد ، و نه در چيزى داخل مىشود ، و نه از چيزى خارج مىگردد ، و نه نگاهدارى آنان او را خسته و ناتوان مىسازد ، و نه از نگاهدارى آنان عاجز است ، و هيچ يك از مخلوقات چگونگى اين امر را نمىداند ، مگر خود خداوند و آن كسانى كه خود ، آنها را بر اين امر مطَّلع ساخته باشد ، كه عبارتند از : پيامبران الهى و خواصّ\r\n","description":"","footnote":"","page_name":" 450 ","page_number":450},
  {"content":"\r\nو آشنايان به اسرار او ، حافظان و نگاهبانان شريعت او ، فرمان او در يك چشم بر هم زدن بلكه زودتر به اجرا در مىآيد ، هر آنچه را اراده فرمايد ، فقط به او مىگويد : موجود شو ، و آن شيء نيز به خواست و ارادهء الهى موجود مىشود ، و هيچ چيز از مخلوقاتش از چيز ديگرى به او نزديكتر نيست ، و هيچ چيز نيز از چيز ديگر از او دور تر نيست ، آيا فهميدى عمران ؟ !\r\nگفت : بله سرورم ، فهميدم ، و گواهى مىدهم كه خداوند تعالى همان گونه است كه توضيح دادى و به يكتايى وصفش نمودى ، و گواهى مىدهم كه محمّد بندهء اوست كه به نور هدايت و دين حقّ مبعوث شده است ، آنگاه رو به قبله ، به سجده افتاده اسلام آورد .\r\nحسن بن محمّد نوفلىّ گويد : وقتى ساير متكلَّمين ، عمران صابى را چنين ديدند - با آنكه سرسخت بود و تا به حال كسى در بحث بر او غلبه نكرده بود - هيچ كس به حضرت رضا عليه السّلام نزديك نشد ، و ديگر از حضرت سؤالى نكردند ، كم كم مغرب در آمده و مأمون و حضرت رضا عليه السّلام برخاسته به داخل رفتند ، و مردم نيز متفرّق شدند .\r\nسپس حضرت رضا عليه السّلام پس از بازگشت از منزل فرمود : اى غلام ، نزد عمران صابى برو و او را نزد من بياور .\r\nگفتم : فدايت شوم ، من مىدانم او كجاست ، او نزد يكى از برادران شيعهء ما است ،\r\n","description":"","footnote":"","page_name":" 451 ","page_number":451},
  {"content":"\r\nامام فرمود : مانعى ندارد ، مركبى به او بدهيد تا سوار شود .\r\nمن نزد عمران رفتم و او را آوردم ، امام عليه السّلام به او خوش آمد گفتند و لباسى طلبيدند و بر او پوشاندند و مركبى به او دادند و ده هزار دينار خواستند و بعنوان هديّه به او دادند ، عرض كردم : فدايت شوم مانند جدّت أمير المؤمنين عليه السّلام رفتار كرديد .\r\nامام فرمود : اين گونه واجب است ، سپس دستور شام دادند و مرا سمت راست و عمران را سمت چپ خود نشاندند ، بعد از شام به عمران گفتند : به منزل بازگرد و فردا أوّل وقت نزد ما بيا تا از غذاى مدينه به تو بدهيم .\r\nبعد از اين قضيّه متكلَّمان از گروههاى مختلف نزد عمران مىآمدند و او سخنان و ادلَّهء ايشان را جواب داده ، باطل مىكرد ، تا اينكه از او كناره گرفتند ، و مأمون ده هزار درهم به او هديّه داد و فضل نيز به او اموالى بخشيد و مركبى به او داد و حضرت رضا عليه السّلام او را مأمور صدقات بلخ نمود ( 1 ) و از اين راه به منافع زيادى دست يافت .\r\n\r\n","description":"","footnote":"\r\n( 1 ) از آنجا كه أوّل شرط پذيرش ولايتعهدى مأمون از طرف حضرت رضا عليه السّلام عدم دخالت در عزل و نصب بوده ظاهراً منصوب كردن عمران به صدقات بلخ مورد ترديد است ، و بنا بر نظر جناب استاد غفّارىّ - أيّده اللَّه - « مراد از نمايندگى ، اخذ وجوه مربوط به امام عليه السّلام بوده است » .\r\n","page_name":" 452 ","page_number":452},
  {"content":"\r\n308 - علىّ بن جهم گويد : روزى به مجلس مأمون رفتم و نزد او حضرت رضا عليه السّلام نيز حضور داشت ، مأمون به آن حضرت گفت : اى زادهء رسول خدا ، مگر عقيدهء شما اين نيست كه تمام پيامبران معصوم هستند ؟ فرمود : آرى .\r\nگفت : پس معنى اين آيه چيست : « پس آدم پروردگار خويش را نافرمانى نمود پس راه راست را گم كرد - طه : 121 » ؟ ! .\r\nامام فرمود : براستى خداوند تبارك و تعالى به آدم عليه السّلام فرمود : « و گفتيم : اى آدم ، با همسر خويش در بهشت بيارام ، و از آن از هر جا كه خواهيد به فراوانى بخوريد و نزديك اين درخت مشويد كه از ستمكاران مىشويد - بقره : 35 » ، و خداوند به آن دو نفرمود : از اين درخت و ساير درختان از اين نوع نخوريد ، آنان نيز به آن درخت نزديك نشدند و تنها پس از وسوسهء شيطان از درخت ديگرى خوردند آنجا كه شيطان گفت :\r\n« خداوند شما را از اين درخت باز نداشت - اعراف : 20 » و تنها شما را از نزديك شدن به غير آن نهى كرده ، و شما را از خوردن آن نهى نكرده است « مگر براى آنكه مبادا دو فرشته شويد يا جاويدان باشيد . و براى آن دو سوگند خورد كه من شما را هر آينه از نيكخواهانم » و آدم و حوّا تا پيش از آن نديده بودند كسى به دروغ سوگند به خدا بخورد ،\r\n","description":"","footnote":"","page_name":" 453 ","page_number":453},
  {"content":"\r\n« پس آن دو را به فريبى [ از آن پايهء بلند 
  ] فرود آورد » ، و آن دو با اطمينان به سوگند او از درخت خوردند ، و اين قضيّه ، قبل از نبوّت آدم اتّفاق افتاد ، و اين گناه هم گناه كبيره نبود كه آدم مستحقّ عذاب جهنّم شود ، بلكه از جمله گناهان صغيره اى بود كه خدا آنها را مىبخشد و اين قبيل گناهان ، بر انبياء نيز - پيش از وقت نبوّتشان - جائز است ، ولى وقتى خداوند او را برگزيد و پيغمبر نمود ، معصوم شد و هيچ گناهى ، چه صغيره و چه كبيره مرتكب نشد ، خداوند خود مىفرمايد : « پس آدم پروردگار خويش را نافرمانى نمود پس راه راست را گم كرد . سپس پروردگارش او را برگزيد و به مهر و بخشايش خويش بر او بازگشت و توبه اش را پذيرفت و او را راه نمود - طه : 122 و 121 » ، و نيز فرموده :\r\n« همانا خداوند آدم و نوح و خاندان ابراهيم و خاندان عمران را بر جهانيان برگزيد - آل عمران : 34 » .\r\nمؤلَّف كتاب رحمه الله گويد : شايد مراد حضرت رضا عليه السّلام از « گناهان صغيرهء بخشوده شده » ترك مستحبّ و انجام فعل مكروه باشد ، نه كار قبيح كوچك با افزودن به آنچه بزرگتر از آن است ، چرا كه اقتضاى دليل عقل و روايات نقل شده بر اين است . بازگرديم به ادامهء حديث .\r\nسپس مأمون پرسيد : معنى اين آيه چيست : « پس چون آن دو را فرزندى نيك\r\n","description":"","footnote":"","page_name":" 454 ","page_number":454},
  {"content":"\r\nو شايسته داد در آنچه ايشان را بداد براى او شريكانى قرار دادند - اعراف : 190 » ؟ .\r\nامام فرمود : حوّاء براى آدم پانصد شكم زائيد ، در هر زايمان يك پسر بود و يك دختر ، و آدم و حوّاء با خداوند عزّ و جلّ عهد بسته و دعا كرده و گفته بودند : « اگر ما را فرزندى نيك و شايسته دهى بىگمان از سپاسگزاران خواهيم بود - اعراف 189 » ، و هنگامى كه خداوند نسلى صحيح و سالم ، بدون هيچ مريضى و آفتى به ايشان عطا كرد ، و آنچه حضرت حقّ بديشان داده بود دو جنس بود ، يك جنس پسر و يك جنس دختر ، پس آن دو جنس را براى خداوند متعال شريكانى در آنچه بديشان عطا كرده بود قرار داده و او را همچون شكر پدر و مادرشان سپاس نگزاردند خداوند فرمود : « همانا خدا از آنچه [ با او 
  ] شريك مىسازند برتر است - اعراف : 190 » .\r\nمأمون گفت : گواهى مىدهم كه تو بحقّ زادهء رسول خدايى ، حال در بارهء آيهء : « پس چون تاريكى شب بر وى درآمد ستاره اى را ديد ، گفت اين خداى من است - انعام : 76 » توضيح بفرماييد .\r\nفرمود : ابراهيم در ميان سه گروه واقع شده بود ، گروهى كه ستارهء زهره را مىپرستيدند ، و گروهى ماه و گروهى خورشيد را ستايش مىكردند ، و اين در دوره اى بود كه از مخفيگاه\r\n","description":"","footnote":"","page_name":" 455 ","page_number":455},
  {"content":"\r\nخود در زير زمين كه او را پنهان داشته بودند خارج شد .\r\nوقتى شب او را فرا گرفت ستارهء زهره را ديده از روى انكار پرسيد : « آيا اين خداى من است ؟ ! » ، « پس چون - آن ستاره - فرو شد گفت : فروشوندگان را دوست ندارم - انعام : 76 » ، زيرا فرو شدن و افول از خصوصيات محدث است نه قديم .\r\n« پس چون ماه را برآينده ديد » باز هم از سر انكار پرسيد : « اين خداى من است ؟ ! » « پس چون فرو شد گفت : اگر پروردگارم مرا راه ننمايد بىگمان از گمراهان باشم » مىگفت : اگر پروردگارم مرا رهنمون نگردد گمراه گردم .\r\n« چون وارد روز شد خورشيد را براينده ديد گفت : اين خداى من است ، اين بزرگتر از ستارهء زهره و ماه است » ؟ ! اين سخن بر سبيل انكار و پرسش گفت نه اخبار و اعتراف .\r\n« پس چون فرو شد - به گروه سه گانه اى كه ستارهء زهره و ماه و خورشيد را مىپرستيدند - گفت : اى قوم من ، من از آنچه [ با خدا 
  ] انباز و شريك مىگيريد بيزارم » ، و قصد ابراهيم عليه السّلام از آنچه گفت تنها اين بود كه بطلان عقيده اشان را بر آنان روشن\r\n","description":"","footnote":"","page_name":" 456 ","page_number":456},
  {"content":"\r\nگردانده و بديشان ثابت نمايد كه عبادت شايستهء چيزهايى مانند ستارهء زهره و ماه و خورشيد نيست ، و تنها اين عبادت سزاوار خالق آنان و آفرينندهء آسمانها و زمين است ، و آن دليلهايى كه براى قوم خود مىآورد از الهاماتى بود كه خداوند به دو نموده و عطا فرموده ، همچنان كه خداوند عزّ و جلّ فرموده : « و اينها حجّت ما بود كه به ابراهيم در برابر قومش داديم - انعام : 83 » .\r\nمأمون گفت : خير شما تماماً از خداست اى زادهء رسول خدا ! حال بفرماييد مراد از اين گفتهء ابراهيم : « پروردگارا ، به من بنماى كه چگونه مردگان را زنده مىكنى ؟ گفت : مگر باور ندارى ؟ گفت : چرا ، و ليكن تا دلم آرام گيرد - بقره : 260 » چه بوده ؟\r\nامام فرمود : خداوند تبارك و تعالى به حضرت ابراهيم عليه السّلام وحى فرمود كه : « من از ميان بندگانم براى خود دوستى انتخاب كردم كه حتّى اگر از من بخواهد مرده‌ها را زنده كنم ، اين كار را براى او خواهم كرد ، ابراهيم به دلش الهام شد كه او آن دوست و خليل است ، لذا گفت : پروردگارا ، به من بنماى كه چگونه مردگان را زنده مىكنى ؟ گفت : مگر باور ندارى ؟ گفت : چرا ، و ليكن تا دلم آرام گيرد ، يعنى نسبت به خليل بودن « خداوند فرمود : چهار پرنده برگير و آنها را نزد خود جمع و پاره پاره كن ، سپس بر هر كوه پاره اى\r\n","description":"","footnote":"","page_name":" 457 ","page_number":457},
  {"content":"\r\nاز آنها بنه ، آنگاه بخوانشان تا شتابان سوى تو آيند ؛ و بدان كه خدا تواناى بىهمتا و داناى استواركار است - بقره 260 » .\r\nحضرت ابراهيم عليه السّلام نيز ، يك كركس ، يك طاوس ، يك مرغابى و يك خروس گرفته ، آنها را تكَّه تكَّه كرد و اجزاى آنها را با هم در آميخت و سپس هر بخشى از اين اجزاء مخلوط شده را بر هر كوهى از ده كوه اطراف قرار داد و آنگاه منقار آن را بدست گرفت و آنها را با نامشان صدا زد و مقدارى دانه و آب نزد خود قرار داد ، آن اجزاء به سوى يك ديگر پرواز كردند و بدنها كامل شد و هر بدنى بسراغ گردن و سر خود رفت و به آنها پيوست ، سپس ابراهيم منقار آنها را آزاد كرد و آنها پرواز كردند و سپس فرود آمدند و از آن آب نوشيدند و از آن دانه‌ها برگرفتند و گفتند : اى پيامبر خدا ، تو ما را زنده كردى ، خدا تو را زنده بدارد .\r\nابراهيم گفت : بلكه خداوند زنده مىكند و مىميراند و اوست كه بر همه كار توانا است .\r\nمأمون گفت : اى أبو الحسن خدا به شما بركت دهد ! حال در بارهء آيهء : « پس موسى او را مشتى زد و او بمرد ، [ آنگاه 
  ] گفت : اين كار شيطان بود - قصص : 15 » توضيح بفرماييد .\r\n","description":"","footnote":"","page_name":" 458 ","page_number":458},
  {"content":"\r\nامام فرمود : موسى عليه السّلام به يكى از شهرهاى فرعون هنگام غفلت مردمش ( هنگام تعطيل كه به لهو و بازى مشغول بودند ) وارد شد - و اين واقعه بين مغرب و عشاء رخ داد - « و دو مرد را ديد كه با يك ديگر پيكار مىكردند ، اين يك از پيروان وى ( بنى اسرائيل ) بود و آن يك از دشمنانش ( فرعونيان ) ، پس آنكه از پيروانش بود بر آنكه از دشمنانش بود از وى يارى خواست ، پس موسى او ( قبطى ) را مشتى زد - پس موسى بنا بر حكم خداوند متعال او را مشت زد - و او بمرد - قصص : 15 » ، موسى گفت : « اين كار شيطان بود » ، منظورش زد و خوردى بود كه بين آن دو مرد رخ داده بود ، نه كشتن آن مرد توسّط موسى ، « او - يعنى شيطان - آشكارا دشمنى است گمراه كننده » .\r\nمأمون گفت : پس معنى اين گفتهء حضرت موسى عليه السّلام : « پروردگارا ، من به خود ستم كردم مرا بيامر » چيست ؟\r\nامام فرمود : منظورش اين است كه من با وارد شدن به اين شهر ، خود را در شرائطى قرار دادم كه نمىبايست در آن قرار مىدادم « پس مرا مورد غفران خود قرار ده » يعنى : مرا از دشمنانت مخفى فرما ( 1 ) تا نكند بر من چيره شده و مرا بقتل رسانند ، « پس\r\n\r\n","description":"","footnote":"\r\n( 1 ) لازم بتذكّر است كه اصل معنى غفران ؛ ستر و پوشش است ، ولى تركيب « اغفر لي » معنايش اينست كه « براى من بپوشان » و مفعول در اينجا حذف شده است و معمولًا مفعول در اين تركيب ، « ذنب » و امثال آن است ، و به نظر مىرسد اگر آنچه در متن به حضرت رضا عليه السّلام نسبت داده شده مراد بود ، بايد مىگفت : « اغفرني » يعنى مرا بپوشان ، نه « اغفر لي » ، و اللَّه العالم .\r\n( نقل از زيرنويس كتاب عيون أخبار الرّضا عليه السّلام )\r\n","page_name":" 459 ","page_number":459},
  {"content":"\r\nخداوند او را مورد غفران خود قرار داد » يعنى : او را از دشمنش مخفى داشت ، « خداوند غفور است و مهربان » ، موسى گفت : « پروردگارا ! به پاس آنكه بر من نعمت ارزانى داشتى » از نيرو و توان تا توانستم مردى را با يك مشت به قتل رسانم ، « هرگز پشتيبان بزهكاران نخواهم شد » ، بلكه با اين نيرو و توان آنقدر در راهت تلاش مىكنم تا تو راضى و خشنود گردى . « پس در آن شهر ؛ ترسان و نگران و انديشناك ( از آشكار شدن خبر و دستگيرى و قتل او ) مىگشت كه ناگاه همان كه ديروز از او يارى خواسته بود باز هم از او فرياد خواست ، موسى به او گفت : همانا تو آشكارا گمراهى ( كه هر روز با يك نفر نزاع مىكنى ) » ، ديروز با مردى نزاع كردى و امروز هم ! ادبت مىكنم ، و قصد آن داشت كه او را بزند « و چون خواست تا به آن كه دشمن هر دوشان بود دست دراز كند ، [ فرياد خواه 
  ] گفت : اى موسى ، آيا مىخواهى مرا بكشى چنان كه ديروز يكى را كشتى ؟ تو جز اين نمىخواهى كه در زمين ستمگر باشى و نمىخواهى از شايسته كاران باشى » ( 1 ) .\r\n\r\n","description":"","footnote":"\r\n( 1 ) واضح است كه اگر اين جوابها واقعاً از امام عليه السّلام باشد اسكاتى است نه حلَّى ، و ثانياً فرعونيان بدستور فرعون فرزندان بنى اسرائيل را مىكشتند و زنان را اسير مىكردند ، و فرعونيان مفسد في الأرض بودند و كشتن يك مفسد في الأرض ؛ بدون قصد ، مسأله اى نيست كه خلاف عصمت باشد و اين قدر نياز به تكلَّف داشته باشد . ( هامش عيون )\r\n","page_name":" 460 ","page_number":460},
  {"content":"\r\nمأمون گفت : خدا از طرف انبياى خود جزاى خيرت دهد اى أبو الحسن ! بفرماييد معنى اين گفتهء موسى به فرعون : « آن كار را آنگاه كردم كه از ناآگاهان بودم - شعراء : 20 » چيست ؟\r\nامام رضا عليه السّلام فرمود : فرعون وقتى موسى نزدش آمد به دو گفت : « و آن كردهء خويش كه كردى ، كردى و تو از ناسپاسانى - شعراء : 19 » ، موسى پاسخ داد : « آن كار را آنگاه كردم كه از ناآگاهان بودم - شعراء : 20 » يعنى راه را گم كردم و اشتباهى به شهرى از شهرهاى تو در آمدم ، « پس چون از شما ترسيدم گريختم ، و پروردگارم مرا حكمى ( حكمت يا حكم نبوّت ) داد و مرا از پيامبران كرد » ، و حال آنكه خداوند به نبىّ خود محمّد صلَّى الله عليه و آله فرموده : « آيا تو را يتيم نيافت پس جاى و پناه داد ؟ - ضحى : 6 » ، مىفرمايد : آيا تو را تنها نيافت و مردم را به سوى تو سوق داد ؟ ، « و راه گم كرده ات يافت » يعنى : نزد قوم خود گم شده و ناشناخته بودى ، « پس راه نمود » ، يعنى مردم را به شناخت تو راهنمايى فرمود ، « و نيازمندت يافت پس بىنياز و توانگر ساخت » ، يعنى : با پذيرش درخواست و دعايت تو را بىنياز ساخت .\r\n","description":"","footnote":"","page_name":" 461 ","page_number":461},
  {"content":"\r\nمأمون گفت : خداوند به وجودت بركت دهد اى زادهء رسول خدا ! . حال در بارهء اين آيه « و چون موسى به وعده گاه ما آمد و پروردگارش با او سخن گفت ، گفت : پروردگارا [ خود را 
  ] به من بنماى تا به تو بنگرم ، گفت : هرگز مرا نخواهى ديد - اعراف : 143 » توضيح بفرماييد كه چطور مىشود موساى كليم الله عالم به اين مسأله نباشد كه رؤيت و ديدن خدا جايز نيست كه اين پرسش را بنمايد ؟ ! امام فرمود : بىشكّ كليم الله موسى بن عمران مىدانست كه خداوند عزّ و جلّ با چشم ديده نمىشود ، ولى وقتى خداوند با او سخن گفت و او را به خود نزديك كرده با او نجوا فرمود ، موسى نزد قوم خود بازگشت و به ايشان اطَّلاع داد كه خداوند عزّ و جلّ با او سخن گفته و او را به خود نزديك كرده و با او نجوا نموده است ، در اين زمان ايشان گفتند :\r\nهرگز تو را باور نداريم تا خود كلام حضرت حقّ را همانطور كه تو شنيدى استماع كنيم ، و تعداد قوم هفتاد هزار نفر بود ، پس آن حضرت از ميان ايشان هفت هزار جدا كرد ، سپس هفتصد نفر و در آخر تنها هفتاد نفر بود ، پس آن حضرت از ميان ايشان هفت هزار جدا كرد ، سپس هفتصد نفر و در آخر تنها هفتاد نفر براى زمان و موعدى كه خدا معيّن كرده بود انتخاب نموده و آنان را به كوه سينا آورد و در پائين كوه متوقّف كرد و خود به بالاى كوه رفته و از خدا خواست كه با او سخن گويد و آن را به گوش آنان برساند ، خدا نيز با او سخن گفت\r\n","description":"","footnote":"","page_name":" 462 ","page_number":462},
  {"content":"\r\nو آنان نيز سخن خدا را از بالا و پائين ، چپ و راست ، پشت سر و روبرو شنيدند ، زيرا خداوند صدا را در درخت آفريد و از آن پراكنده اش كرد به گونه اى كه ايشان صدا را از تمام اطراف شنيدند ، ولى گفتند : نمىپذيريم كه آنچه شنيديم كلام خدا باشد مگر اينكه آشكارا او را ببينيم ، و هنگامى كه چنين كلام بزرگى بر زبان آوردند و سركشى و تكبّر كردند ، خداوند عزّ و جلّ نيز بر آنان صاعقه اى فرستاد و صاعقه ايشان را به جهت ستم و ظلمشان از بين برد ،\r\nپس موسى بدرگاه خداوند عرضه داشت : خداوندا ! چنانچه نزد بنى اسرائيل بازگشته ايشان بگويند آنان را بردى و به كشتن دادى ؛ چون ادّعايت مبنى بر اينكه خدا با تو مناجات كرده دروغ بود ، در اين صورت من چه جوابى به ايشان دهم ؟ ! بدين خاطر خداوند آنان را زنده كرد و همراه موسى فرستاد ، آنان گفتند : اگر درخواست كنى كه خدا ، خود را به تو نشان دهد ، تا به او بنگرى ، خواسته ات را مىپذيرد ، آنگاه تو به ما بگو خدا چگونه است ، تا ما به نيكوترين وجهى او را بشناسيم .\r\nموسى گفت : اى قوم من ! خداوند تبارك و تعالى با ديدگان مشاهده نشود و او داراى كيفيّت نيست ، و تنها با نشانه‌ها شناخته و با علائم دانسته مىشود .\r\n","description":"","footnote":"","page_name":" 463 ","page_number":463},
  {"content":"\r\nقوم گفتند : هرگز به تو ايمان نمىآوريم مگر اينكه اين درخواست را از او بكنى .\r\nحضرت موسى عليه السّلام گفت : پروردگارا ! تو خود گفتهء بنى اسرائيل را شنيدى و تو به صلاح ايشان داناترى ، پس خداوند عزّ و جلّ به دو وحى فرستاد كه : اى موسى ، آنچه آنان خواستند از من بپرس ، چون من تو را به نادانى ايشان مؤاخذه نخواهم كرد ، پس در اين زمان بود كه موسى عرضه داشت : [ خود را 
  ] به من بنماى تا به تو بنگرم ، گفت : هرگز مرا نخواهى ديد ، و ليكن به اين كوه بنگر ، پس اگر در جاى خود قرار و آرام داشت - در اين وقت از كوه به زير آمده بود - مرا خواهى ديد . و چون پروردگارش بر آن كوه - با آيه اى از آيات خود - تجلَّى كرد آن را خرد و پراكنده ساخت و موسى مدهوش بيفتاد ، و چون به هوش آمد ، گفت : [ بار خدايا 
  ] تو پاكى ؛ به تو بازگشتم - اعراف : 143 « ، يعنى گفت : از جهل قوم خود به معرفت و شناختم بازگشتم » و من نخستين باور دارنده‌ام « از ميان ايشان كه تو ديده نمىشوى .\r\nمأمون گفت : خير شما تماماً از خداست اى أبو الحسن ! حال در بارهء اين آيه :\r\n« و هر آينه آن زن آهنگ او كرد ، و اگر نه آن بود كه او ( يوسف ) برهان پروردگار خويش پديد آهنگ وى كرده بود » توضيح بفرماييد .\r\n","description":"","footnote":"","page_name":" 464 ","page_number":464},
  {"content":"\r\nحضرت رضا عليه السّلام فرمود : آرى همين طور است ولى بايد دانست كه حضرت يوسف معصوم بود ، و فرد معصوم هرگز نه آهنگ گناه كند و نه آن را انجام دهد ، در اين باب پدرم از پدرش حضرت صادق عليهما السّلام برايم نقل كرده كه او فرموده : آن زن آهنگ او كرد كه انجام دهد ، و يوسف تصميم گرفت كه آن كار را انجام ندهد ( 1 ) .\r\nمأمون گفت : خير شما تماماً از خداست اى أبو الحسن ! حال در بارهء اين آيه : « و ذو النّون را [ ياد كن 
  ] آنگاه كه غضبناك برفت و پنداشت كه هرگز بر او تنگ نمىگيريم - انبياء 87 » توضيح بفرماييد .\r\nفرمود : آن شخص يونس بن متّى است كه بر قوم خود غضب كرده از ميانشان رفت و « ظنّ » يعنى : يقين كرد كه « ما هرگز روزىاش را بر او تنگ نمىگيريم » ، مانند آيهء :\r\n« و امّا چون او را بيازمايد و روزىاش را بر او تنگ سازد - فجر : 16 » ، به معنى تنگ كردن معيشت است ، « پس او در تاريكى ، خدا را آواز داد » يعنى : در تاريكى شب\r\n\r\n","description":"","footnote":"\r\n( 1 ) البتّه در روايات ديگر گفته شده كه تصميم آن زن بر زنا بود و تصميم حضرت يوسف بر قتل ، و برهان ربّ اين بود كه اگر او را به قتل رسانى تو متّهم مىشوى كه قصد كام گرفتن داشته اى و چون دست نداده او را كشته اى ، براى همين پشت به او آهنگ درب خروجى را نمود و لباس آن حضرت را از پشت پاره كرد و اين بهترين دليل در تبرئهء آن حضرت در نزد همه شد .\r\n","page_name":" 465 ","page_number":465},
  {"content":"\r\nو ظلمت دريا و تاريكى شكم ماهى اين ندا سر داد : « كه جز تو خدايى نيست ، پاك و منزّهى تو ، همانا من از ستمكاران بودم » ، به سبب ترك اين عبادتى كه بواسطهء آن در شكم ماهى ديدگان روشن شد ، پس خداوند دعاى او را برايش اجابت نموده و فرمود :\r\n« پس اگر نه اين بود كه وى از تسبيح گويان بود . هر آينه تا روزى كه [ مردم 
  ] برانگيخته مىشوند در شكم آن ( ماهى ) مىماند - صافات : 144 و 143 » .\r\nمأمون گفت : خير شما تماماً از خداست اى أبو الحسن ! حال در بارهء اين آيهء كريمه : « تا چون پيامبران نوميد شدند و چنين دانستند كه به آنان دروغ گفته شده يارى ما بديشان رسيد - يوسف : 110 » توضيح بفرماييد .\r\nحضرت رضا عليه السّلام گفت : خداوند مىفرمايد : تا اينكه پيامبران از قوم خود نوميد شدند ، و قوم اينان پنداشتند كه انبياء دروغ گفته‌اند ، يارى ما بديشان رسيد .\r\nمأمون گفت : خير شما تماماً از خداست اى أبو الحسن ! اكنون در بارهء آيهء : « تا خدا گناه قبل و بعد گذشتهء تو را بيامرزد - فتح : 2 » توضيح بفرماييد .\r\nحضرت فرمود : از نظر مشركين مكَّه ، كسى گناهكارتر از رسول خدا صلَّى الله عليه و آله نبود ،\r\n","description":"","footnote":"","page_name":" 466 ","page_number":466},
  {"content":"\r\nچون ايشان پيش از بعثت ، سيصد و شصت بت را مىپرستيدند و چون پيامبر ايشان را به لا إله إلَّا الله دعوت نمود ، اين موضوع بر آنان گران آمده و گفتند : « آيا خدايان را خدايى يگانه گردانيده ؟ ! هر آينه اين چيزى سخت شگفت است . و مهترانشان به راه افتادند [ و به هم گفتند 
  ] كه برويد و بر خدايان خويش شكيبا باشيد . هر آينه اين چيزى است خواسته شده . ما اين ( دين محمّد ) را در آيين پسين ( كه پدرانمان را بر آن يافتيم ) نشنيده‌ايم . اين نيست مگر دروغى فرابافته - ص : 5 تا 7 » ، پس هنگامى كه خداوند شهر مكَّه را براى پيامبرش محمّد صلَّى الله عليه و آله فتح كرد به دو فرمود : اى محمّد « ما براى تو گشايش و پيروزى نمايانى را بگشوديم ، تا خدا گناه قبلى و بعدى تو را بپوشاند » ، همان چيزى را كه از نظر أهل مكَّه به خاطر دعوت به توحيد در گذشته و بعد از آن ، گناه محسوب مىشد ، زيرا برخى از مشركان مكَّه مسلمان شدند و بعضى از مكَّه خارج گرديدند ، و آنان كه ماندند نتوانستند آن زمان كه پيامبر مردم را به توحيد دعوت مىكرد در مورد يكتاپرستى نسبت به حضرتش ايراد بگيرند ، چه اينكه با غلبهء حضرت بر ايشان ، هر آنچه از ديد ايشان ذنب و گناه به حساب مىآمد ، پوشيده گشته و مورد غفران الهى واقع شد .\r\nمأمون گفت : خير شما تماماً از خداست اى أبو الحسن ! حال در بارهء آيهء : « خداى از تو درگذرد ؛ چرا به آنان رخصت و اجازه دادى ؟ - توبه : 43 » توضيح بفرماييد .\r\n","description":"","footnote":"","page_name":" 467 ","page_number":467},
  {"content":"\r\nحضرت رضا عليه السّلام فرمود : اين آيه از قبيل « به در مىگويم ، ديوار گوش دهد » مىباشد ، با اين آيه خداوند پيامبرش را مخاطب ساخته ولى قصد و ارادهء اصلى او امّت مىباشد ، و مانند اين آيه است : « اگر شركورزى بىگمان كار تو تباه و نابود گردد و از زيانكاران باشى - زمر : 65 » ، و نظير اين آيه : « و اگر نه آن بود كه تو را استوار داشتيم ، نزديك بود كه اندكى به ايشان گرايش پيدا كنى - إسراء : 74 » .\r\nمأمون گفت : راست گفتى اى زادهء رسول خدا ، حال در بارهء اين آيه : « و ياد كن آنگاه كه به آن كس كه خداى به او نعمت داده بود و تو نيز به او نعمت داده بودى گفتى : همسرت را براى خود نگاه دار و از خدا پروا داشته باش ، و در دل خويش چيزى را پنهان مىداشتى كه خدا آشكاركنندهء آن است ، و از مردم بيم داشتى و حال آنكه خداوند سزاوارتر است كه از او بيم بدارى - احزاب : 37 » توضيح بفرماييد .\r\nحضرت علىّ بن موسى الرّضا عليهما السّلام فرمود : بتحقيق روزى رسول خدا صلَّى الله عليه و آله به جهت كارى كه داشت قصد منزل زيد بن حارثه را نمود ، در آنجا همسر زيد را در حال غسل ديد ، و به او گفت : « پاك و منزّه است خدايى كه تو را آفريد ! » و قصد آن حضرت از اين كلام تنها تنزيه و پاكداشت خداوند متعال از گفتهء كسانى بود كه معتقد ملائكه دختران خدا هستند ، خداوند نيز مىفرمايد : « آيا پروردگارتان شما را به\r\n","description":"","footnote":"","page_name":" 468 ","page_number":468},
  {"content":"\r\nداشتن پسران ويژه ساخت و خود از فرشتگان دخترانى گرفت ؟ ! هر آينه بزرگ سخنى مىگوييد ! - إسراء : 40 » ، و لذا وقتى پيامبر آن زن را در حال شستشو ديد گفت : آنكه تو را آفريده ، برتر و منزّه از اين است كه فرزندى داشته باشد كه آن فرزند اين چنين نيازمند غسل و تطهير باشد ، و هنگامى كه زيد به خانه برگشت ، همسرش ؛ آمدن رسول خدا صلَّى الله عليه و آله و گفتهء آن حضرت كه « پاك و منزّه است خدايى كه تو را آفريد ! » را به او اطَّلاع داد ، زيد خدمت آن حضرت شتافته و عرض نمود : اى رسول خدا ، همسر من كمى بداخلاق است و من قصد طلاق او را دارم .\r\nرسول خدا صلَّى الله عليه و آله به او فرمود : « همسرت را براى خود نگاه دار و از خدا پروا داشته باش » ، و خداوند پيش از اين تعداد همسران آن حضرت و اينكه اين زن نيز از جملهء ايشان است را به او خبر داده بود ، و پيامبر اين موضوع را در دل مخفى داشته و براى زيد نگفته بود ، و از اين هراس داشت كه مردم بگويند : محمّد به برده اش كه خود او را آزاد كرده مىگويد : زن تو ، همسر من خواهد شد ، و با اين گفته ، بر پيامبر خرده گيرند ، به همين جهت خداوند اين آيه را نازل فرمود : « و ياد كن آنگاه كه به آن كس كه خداى به او نعمت داده بود - يعنى نعمت اسلام - و تو نيز به او نعمت داده بودى - يعنى : آزادى از بردگى -\r\n","description":"","footnote":"","page_name":" 469 ","page_number":469},
  {"content":"\r\nگفتى : همسرت را براى خود نگاه دار و از خدا پروا داشته باش ، و در دل خويش چيزى را پنهان مىداشتى كه خدا آشكاركنندهء آن است ، و از مردم بيم داشتى و حال آنكه خداوند سزاوارتر است كه از او بيم بدارى » . سپس زيد بن حارثه آن زن را طلاق داده و او نيز عدّهء طلاق نگاه داشت و پس از آن پروردگار او را به عقد حضرت رسول صلَّى الله عليه و آله درآورد ، و بدين مناسبت در قرآن آيه نازل فرمود كه : « پس چون زيد حاجت خود از او برآورد ( او را طلاق داد ) وى را به زنى به تو داديم تا بر مؤمنان در بارهء [ ازدواج با 
  ] زنان پسر خواندگانشان تنگى و باكى نباشد هر گاه كه [ پسر خواندگانشان 
  ] حاجت خود را از ايشان برآورده باشند ؛ و فرمان خدا شدنى است - احزاب : 37 » ، سپس خداوند از اين مطلب با خبر بود كه منافقين به جهت اين ازدواج ، بر آن حضرت خرده خواهند گرفت ، به همين جهت اين آيه را نازل فرمود : « بر پيامبر هيچ حرج و گناهى نيست در آنچه خداوند براى او مقرّر و روا داشته است - احزاب : 37 » .\r\nمأمون گفت : سينه‌ام را شفا دادى اى زادهء رسول خدا ، و آنچه بر من ملتبس و مشتبه بود را واضح نمودى ، خداوند از جانب انبياى خود و اسلام جزاى خيرت دهاد ! علىّ بن جهم گويد : سپس مأمون جهت اداى نماز برخاسته و دست محمّد بن جعفر ابن محمّد ( عموى حضرت رضا عليه السّلام ) كه در آنجا حاضر بود را گرفت و با خود برد ، من\r\n","description":"","footnote":"","page_name":" 470 ","page_number":470},
  {"content":"\r\nنيز بدنبالشان راه افتادم ، در راه مأمون به او گفت : برادرزاده ات را چطور يافتى ؟\r\nگفت : عالم است ، و پيش از اين نديدم نزد أهل علمى آمد و شد داشته باشد .\r\nمأمون گفت : بىشكّ برادرزاده ات از أهل بيت نبوّت مىباشد همانها كه رسول خدا صلَّى الله عليه و آله در باره اشان فرموده : « آگاه باشيد كه نيكان عترت من ، و پاكان نسل من ، در كودكى از تمام مردم بردبارتر و در بزرگى از همهء ايشان داناتر مىباشند ، پس به آنان چيزى نياموزيد كه اينان از همهء شما داناترند ، از در هدايت شما را خارج نخواهند نمود و به در گمراهى شما را داخل نخواهند كرد » .\r\nسپس حضرت رضا عليه السّلام به منزل خود بازگشت ، روز بعد خدمت آن حضرت رسيدم و او را از گفتگوى مأمون و محمّد بن جعفر بن محمّد با خبر ساختم ، آن حضرت با شنيدن آن خنده اى نموده و فرمود : اى پسر جهم ، مبادا آنچه شنيدى تو را فريب دهد ، كه او مرا به خدعه و نيرنگ به قتل خواهد رساند ، و خدا انتقام مرا از او خواهد گرفت ( 1 ) .\r\n\r\n","description":"","footnote":"\r\n( 1 ) شيخ صدوق رحمه اللَّه در كتاب شريف عيون گويد : « نقل چنين حديثى از فردى مانند علىّ بن محمّد بن جهم كه ناصبى مذهب بوده و بغض و عداوتش نسبت به أهل بيت عليهم السّلام عجيب است » ، و در مجلَّد نخست همان كتاب ص 413 و 418 طبع نشر صدوق مطالب مهمّى در بارهء اين حديث نگاشته شده ، و ما به جهت پرهيز از طولانى شدن كتاب از نقل آن صرف نظر نموديم .\r\n","page_name":" 471 ","page_number":471},
  {"content":"\r\n\r\n« احتجاج امام رضا عليه السّلام در مطالبى مربوط به امامت و ويژگيهاى الهى آن »\r\n« و راه رسيدن به او ، و نكوهش افرادى كه انتخاب امام را جايز مىدانند ، و سرزنش »\r\n« غالبان در امامت ، و دستور توريه و تقيّه به شيعيان هنگام نياز به آن دو و حسن تربيت »\r\n309 - أبو يعقوب بغدادى گويد : ابن سكَّيت از حضرت رضا عليه السّلام پرسيد :\r\nبراى چه خداوند حضرت موسى عليه السّلام را با معجزهء يد بيضاء ، و ابطال سحر مبعوث فرموده و حضرت عيسى عليه السّلام را با معجزهء طبّ ( و شفاى امراض ) و حضرت محمّد صلَّى الله عليه و آله را با كلام و خطبه‌ها ( در فصاحت و بلاغت كه همان قرآن است ) ؟\r\nحضرت رضا عليه السّلام فرمود : خداوند در روزگارى حضرت موسى عليه السّلام را مبعوث به نبوّت فرمود كه عمل رايج در ميان مردم آن زمانه « سحر » بود ، به همين خاطر او از جانب خداوند با معجزهء ابطال سحر كه در توان مردم آن دوره نبود حجّت آورد .\r\nو بدرستى خداوند متعال حضرت عيسى عليه السّلام را در روزگارى مبعوث فرمود كه دردهاى مزمن و ناعلاج شايع بود و مردم نياز شديدى به طبّ داشتند ، به همين\r\n","description":"","footnote":"","page_name":" 472 ","page_number":472},
  {"content":"\r\nجهت حضرت عيسى عليه السّلام از جانب خداوند با معجزه اى آمد كه در حدّ توان همانند او نبود ، و آن زنده كردن مردگان و شفاى كور مادرزاد و مبتلا به مرض پيسى به فرمان خدا بود ، و حجّت را بر ايشان تمام كرد .\r\nو خداوند حضرت محمّد صلَّى الله عليه و آله را در دوره اى مبعوث فرمود كه كلام و سخنرانى رايج بود - و فكر مىكنم شعر را نيز اضافه فرمود - پس آن حضرت از نزد خداوند كتابى آورد كه با داشتن مواعظ و احكام ؛ مايهء ابطال عقيدهء مشركان و اثبات حجّت بر آنان بود ، راوى گويد : ابن سكَّيت با شنيدن اين پاسخها پيوسته مىگفت : به خدا قسم كه تا كنون مانند تو نديده‌ام ! حال بفرماييد امروز حجّت بر مردم چيست ؟\r\nحضرت فرمود : عقل است ، توسّط آن راستگوى بر خدا را شناخته و تصديقش مىكند ، و دروغگوى بر پروردگار شناخته گردد و تكذيبش كند .\r\nابن سكَّيت ( 1 ) گفت : به خدا قسم كه پاسخ صحيح همين است .\r\n\r\n","description":"","footnote":"\r\n( 1 ) او يعقوب بن إسحاق بن يوسف اهوازىّ معروف به ابن سكّيت - بكسر سين و تشديد كاف - مىباشد ، وى يكى از سران علم لغت و ادبيّات عرب و شعر و از خواصّ امام جواد و امام هادى عليه السّلام است ، كتاب معروف او « اصلاح المنطق » است كه چندين بار به طبع رسيده ، او به سال 244 بطور فجيعى بدست متوكّل عبّاسى بقتل رسيد ، و در سبب آن نقل است كه او معلَّم دو فرزندان متوكّل ؛ مؤيّد و معتزّ بود ، روزى متوكّل از او پرسيد : نزد تو اين دو كودك نيكوترند يا حسن و حسين دو فرزند علىّ ؟ ابن سكّيت با بر شمردن برخى از مناقب آن دو امام بزرگوار در آخر كار گفت : شخص قنبر خادم علىّ عليه السّلام در نزد من از تو و دو فرزندت بهتر و نيكوترند ، خليفه با شنيدن اين كلام به خشم آمده و فرمان داد تا زبانش را از قفا بيرون كشيدند و به اين ترتيب كشته شد ، و وجه تسميهء او به « ابن سكّيت » نيز همين مىباشد ، كه دائماً در سكوت بود و كمتر حرف مىزد ، و در نهايت نتوانست گفتن سخن حقّ را در جاى آن ترك گويد ، حضرت سجّاد عليه السّلام در پاسخ به كسى كه از او پرسيد سكوت بهتر است يا سخن گفتن ؟ فرمود : هر كدام داراى آفاتى است ، و در صورت نداشتن آفت ، حرف زدن بهتر از سكوت است ، پرسيد : اى زادهء رسول خدا اين چگونه است ؟ فرمود : زيرا خداوند انبيا و اوصيا را به خموشى و سكوت مبعوث نفرمود ، بلكه به سخنرانى و كلام ، و بهشت جزاى سكوت نشده ، و نه ولايت خداوند بدان واجب ، و نه آتش جهنّم بخاطر آن محصور ، و نه غضب الهى بدان فرو نشيند ، و همهء اينها فقط و فقط در پرتو كلام و سخن گفتن است ، و من قادر نيستم كه ماه را با خورشيد برابر كنم ، تو فقط فضل سكوت بر كلام را مىگويى نه فضيلت كلام و سخن گفتن بر سكوت و خموشى را .\r\n","page_name":" 473 ","page_number":473},
  {"content":"\r\nمؤلَّف كتاب - رحمه الله - گويد : « حضرت رضا عليه السّلام در ضمن كلام به اين مطلب اشاره فرمود كه عالم در زمان تكليف از فرد راستگويى از جانب خداوند متعال خالى نمىماند ، كه افراد مكلَّف در مسائل شبهه ناك در امر شريعت به دو پناه برند ، فردى كه خداوند دلالت بر صدق او مىكند ، كه مكلَّف با كمك عقل به دو مىپيوندد ، و اگر عقل نبود هرگز تميز بين صادق و كاذب ميسّر نمىشد ، پس عقل نخستين حجّت خداوند متعال بر خلق است » .\r\n","description":"","footnote":"","page_name":" 474 ","page_number":474},
  {"content":"\r\n310 - قاسم بن مسلم از برادرش عبد العزيز نقل مىكند كه گفت :\r\nما در روزگار حضرت رضا عليه السّلام در شهر مرو بوديم ، و در نخستين روز ورودمان در مسجد جامع گرد آمديم ، و حاضران مجلس از مسأله امامت و كثرت اختلاف مردم در اين باب سخن مىراندند ، من بر آقاى خود عليه السّلام وارد شده و او را از گفتگوهاى مردم با خبر ساختم ، آن حضرت تبسّمى كرده و فرمود :\r\nاى عبد العزيز ، اين مردم آگاهى ندارند و فريب عقائد خود را خورده‌اند ، براستى خداوند جليل و عزيز ؛ رسول خدا را قبض روح نكرد تا اينكه دين اسلام را برايش به كمال رسانيد و كامل ساخت ، و قرآن را كه حاوى تفصيل هر چيزى است بر او نازل ساخته و در آن حلال و حرام ، حدود و احكام و جميع نيازمنديهاى مردم بطور كلَّى بيان شده است ، و فرمود : « در كتاب هيچ گونه كوتاهى نكرده‌ايم - انعام : 38 » ، در آخرين سفر حجّ ؛ كه اواخر عمر پيامبر صلَّى الله عليه و آله بود نيز اين آيه را نازل فرمود : « امروز دين شما را به كمال رساندم و نعمت خود را بر شما تمام كردم و اسلام را دين شما پسنديدم - مائده : 3 » و مسألهء امامت از تماميّت دين است . و رسول خدا صلَّى الله عليه و آله از دنيا نرفت\r\n","description":"","footnote":"","page_name":" 475 ","page_number":475},
  {"content":"\r\nتا اينكه براى امّتش دانستيهاى دين را بيان فرمود ، و راهشان را آشكار ساخته و در مسير حقّ قرارشان داد ، و علىّ عليه السّلام را براى ايشان نشانه و پرچم راهنما و امام تعيين فرمود ، و هيچ چيزى را كه امّت بدان نيازمند شوند فرو نگذاشت جز اينكه آن را روشن ساخت ، پس هر كه گمان كند كه خداوند دينش را كامل نكرده ، در حقيقت او كتاب خدا را انكار نموده ، و منكر كتاب خدا ؛ كافر است .\r\nآيا مردم به قدر امامت و جايگاه آن در امّت پى برده‌اند و شناخت دارند تا اختيار ايشان در آن جايز باشد ؟ ! بىترديد امامت قدرى جليلتر و شأنى عظيمتر و مكانى بلندتر و جانبى منيعتر و باطنى عميقتر از آن دارد كه مردم به جهت عقل و خرد خود بدان رسند يا آنكه به اختيار خود امامى را منصوب كنند ، بىشكّ امامت منزلتى است كه خداوند ابراهيم خليل را پس از نبوّت و مقام خليل - اللَّهى در مرتبهء سوم بدان مخصوص ساخته ، و فضيلتى است كه بدان مشرّف فرموده ، و نامش را بلند آوازه ساخته ، پس خداوند فرمود : « و [ به ياد آر 
  ] آنگاه كه ابراهيم را پروردگارش به امورى چند بيازمود و او آنها را به انجام رسانيد [ خداى 
  ] گفت : تو را براى مردم ؛ امام برگزيدم » ابراهيم از روى شادمانى به اين مقام گفت : « و از فرزندان من\r\n","description":"","footnote":"","page_name":" 476 ","page_number":476},
  {"content":"\r\nنيز ؟ گفت : پيمان و عهد من به ستمكاران نرسد - بقره : 124 » ، در نتيجه اين آيه ؛ امامت و پيشوايى هر ظالم و ستمكارى را تا روز قيامت باطل ساخت ، و امامت در افراد برگزيده قرار گرفت و مختصّ ايشان شد . سپس خداوند با قرار دادن امامت در نسل برگزيدگان و پاكان آن را گرامى داشته و فرمود : « و او را [ پسرى چون 
  ] اسحاق بخشيديم و [ فرزندزاده اى چون 
  ] يعقوب را به فزونى داديم ، و همه را نيكوكاران و شايستگان گردانيديم . و ايشان را امامانى قرار داديم كه به فرمان و دستور ما راه نمايند ، و به آنان كارهاى نيك كردن و برپا داشتن نماز و دادن زكات را وحى كرديم ، و آنان نيز به عبادت ما پرداختند - انبياء : 72 و 73 » ،\r\nپس پيوسته امامت به همين ترتيب در نسل و فرزندان او بود ، و يكى پس از ديگرى قرن به قرن به ارث مىبرد تا اينكه سرانجام پيامبر اسلام صلَّى الله عليه و آله آن را به ارث برد ، و خداوند فرمود : « براستى نزديكترين مردم به ابراهيم آنانند كه او را پيروى كردند و اين پيامبر و آنان كه [ به اين پيامبر 
  ] ايمان آورده‌اند و خداوند ولىّ و سرپرست أهل ايمان است - آل عمران : 68 » .\r\nپس امامت تنها اختصاص به دو يافت و او آن را بفرمان خدا بروشى كه خود واجب كرده است بر عهدهء علىّ عليه السّلام نهاد ، و از آن پس امامت در فرزندان برگزيده اش ؛ آنان كه\r\n","description":"","footnote":"","page_name":" 477 ","page_number":477},
  {"content":"\r\nخداوند علم و ايمانشان بخشيد قرار گرفت ، و اين همان فرمايش الهى است كه فرمود :\r\n« و كسانى كه ايشان را دانش و ايمان داده‌اند به آنان گويند : هر آينه در نوشتهء خداى تا روز رستاخيز درنگ كرده‌ايد - روم : 56 » به همان شيوه اى كه خدا آن را در اولاد او تا روز قيامت جارى ساخته و مقرّر داشت ، زيرا هيچ پيامبرى پس از محمّد ( صلَّى الله عليه و آله ) نيست ، پس از كجا اين جماعت نادان با رأى و نظر خود [ مىخواهند امامت را 
  ] اختيار و انتخاب كنند ؟ !\r\nبراستى امامت جايگاه و مرتبهء انبياء ، و ميراث اوصياء است ، امامت خلافت خدا و رسول او و مقام أمير المؤمنين و ميراث حسن و حسين عليهما السّلام است .\r\nبراستى امام سر رشتهء امور دين ، و نظام كار مسلمين ، و مايهء صلاح دنيا و عزّت أهل ايمان است .\r\nامام پايه و ريشهء اسلام بالنده و رو به رشد ، و شاخهء بلند و والاى آن است ، در پرتو امام است كه : نماز و زكات و روزه و حجّ و جهاد به تماميّت رسد و كامل گردد ، و غنائم [ بىتاخت و تاز و خونريزى 
  ] و صدقات وفور يابد ، و حدود و احكام اجرا شوند ، و مرزها و اطراف [ كشور اسلامى 
  ] حفظ و حراست گردد .\r\n","description":"","footnote":"","page_name":" 478 ","page_number":478},
  {"content":"\r\nامام است كه حلال خدا را حلال ، و حرام خدا را حرام مىكند ، و حدود الهى را جارى نموده و از دين خدا دفاع مىنمايد ، و با حكمت و پند نيكو و دليل قاطع به راه خدا دعوت مىكند .\r\nامام همچون خورشيد درخشانى است كه نورش جهان را فرا مىگيرد ، و جايگاهش در افق بگونه اى است كه نه دستها بدان رسد و نه ديدگان تواندش ديد .\r\nامام ، ماه [ شب چهارده 
  ] تابان است و چراغ درخشان و نور طالع ، و ستارهء راهنما در شبهاى تاريك و بيابانهاى بىآب و علف و درياهاى پرگرداب است .\r\nامام [ گمشدگان را 
  ] چون آتشى بر بلندى و گرمابخش سرمازدگان است و در حوادث هولناك راهنما است ، و هر كه از او جدا شود نابود و هلاك گردد .\r\nامام ، ابرى است پر باران ، و بارانى است پر بركت ، و آسمانى سايه افكننده ، و زمينى است گسترده ، و چشمه اى است جوشان ، و بركه و گلستان است .\r\nامام ، امانتدارى است همراه و رفيق ، و پدرى است خير خواه ، و برادرى است مهربان و پناهگاهى است براى بندگان .\r\nامام ، امين خدا در زمين ، و حجّت او بر بندگان ، و خليفه اش در سرزمينهاى او ،\r\n","description":"","footnote":"","page_name":" 479 ","page_number":479},
  {"content":"\r\nو دعوتكننده بسوى خدا و نگهدارنده و مدافع حريم او است .\r\nامام ، از گناهان پاك است و از هر عيبى بر كنار ، و به دانش مخصوص است ، و به حلم و بردبارى معروف ، اساس و نظام دين و موجب عزّت أهل اسلام و مايهء خشم منافقان و هلاكت كافران است .\r\nامام يگانهء عصر خويش است ، نه كسى به پايه اش برسد و نه دانشمندى همطراز او باشد و نه جايگزينى دارد ، امام عارى از هر مانندى است و تمام فضائل - بىهيچ سعى و درخواستى - مخصوص او است ، بلكه اين ويژگى و امتياز از جانب خداوند با فضل و بخشنده به دو عنايت شده است . پس ديگر با اين اوصاف چه كسى به معرفت امام رسد يا كنه وصفش را دريابد ؟ ! هرگز هرگز ! ! عقل و علم در او گم و خردها حيران ، و چشمها بىفروغ و بزرگان كوچك و حكيمان متحيّر و خطيبان الكن و خردمندان قاصر و دانايان جاهل و شاعران درمانده و اديبان ناتوان و بليغان عاجزند كه شأنى از شئون و فضيلتى از فضائل امام را وصف كنند و به ناتوانى و تقصير خود معترفند چه رسد به آنكه كنه او وصف شود و يا\r\n","description":"","footnote":"","page_name":" 480 ","page_number":480},
  {"content":"\r\nچيزى از اسرار او فهميده شود يا كسى قائم مقام و نايب او شود ؟\r\nنه ، از كجا ؟ و چطور چنين چيزى ممكن است در حالى كه او بمانند ستاره ؛ از دسترسى دستيازان و شرح واصفان بدور و برتر است ، اين مقام تا چه اندازه از اختيار و خرد مردم فاصله دارد و كجا چنين مقامى يافت مىشود ؟ ! آيا پنداشته‌اند كه اين مقام جز در آل پيامبر عليهم السّلام يافت شود ؟ به خدا سوگند خودشان خود را دروغگو شمردند ، و آرزوهاى باطل ؛ سست و ضعيفشان ساخته زيرا به پرتگاهى بلند و سخت و به منزلى لغزنده پا نهاده‌اند كه سرانجام قدمهايشان لرزيده و به گودال درافتند ، و به عقول سرگردان و ناقص و آراى گمراه كنندهء خود امامى را برگزينند كه جز دورى و گمراهى بر آنان نيفزايد ، خدا ايشان را بكشد ، تا كى نسبت ناروا مىدهند ؟ حال آنكه سختى را طلب كردند و سخن دروغ بر زبان راندند و به ضلالت و گمراهى عميقى درافتادند و در سرگردانى و حيرتى واقع شدند ، زيرا كه از روى بصيرت ؛ امام را ترك كردند و شيطان اعمالشان را آراست و آنان را از سبيل الهى بازداشت در حالى كه مستبصر بودند ، از اختيار خدا و رسول روى برتافتند و به سوى اختيار خود روى آوردند در\r\n","description":"","footnote":"","page_name":" 481 ","page_number":481},
  {"content":"\r\nحالى كه قرآن اين گونه ندايشان مىكند : « و پروردگار تو آنچه خواهد مىآفريند و بر مىگزيند ، [ امّا 
  ] آنان را [ توان 
  ] برگزيدن نيست . پاك و منزّه است خداى ، و از آنچه انباز مىگيرند برتر است - قصص : 68 » ، و : « و هيچ زن و مرد مؤمنى را نرسد كه چون خداى و پيامبر او كارى را فرمايند آنان را در آن كارشان اختيارى باشد - احزاب : 36 » ، و : « شما را چيست ؟ ! چگونه داورى مىكنيد ؟ ! . يا مگر شما را كتابى است كه در آن مىخوانديد ، . كه شما راست در آن [ جهان 
  ] هر چه گزينيد ؟ ! يا مگر شما را بر ما پيمانهايى است رسا و پيوسته تا روز رستاخيز ، كه هر چه حكم كنيد شما را باشد ؟ ! از آنان بپرس كه كدامشان ضامن اين [ دعوى 
  ] اند ؛ . يا مگر ايشان را انبازانى است ( بتها و معبودانى جز خدا كه پشتيبان آنان باشند ؟ ! ) پس اگر راستگويند انبازان خويش بيارند - قلم : 36 الى 41 » . و : « آيا در قرآن نمىانديشند يا بر دلها [ شان 
  ] قفلها است ؟ - سورهء محمّد صلَّى الله عليه و آله : 24 » . يا : « و خدا بر دلهاى آنان مهر نهاده است ، از اين رو در نمىيابند - توبه : 93 » ، يا : « [ و مانند كسانى نباشيد كه 
  ] گفتند شنيديم و حال آنكه نمىشنوند . همانا بدترين جنبندگان به نزد خداوند ، كران و گنگانند كه خرد را كار نمىبندند . و اگر خداى در آنان خيرى مىشناخت\r\n","description":"","footnote":"","page_name":" 482 ","page_number":482},
  {"content":"\r\nشنواشان مىساخت ، و اگر [ در حالى كه دلهاشان شنوايى ندارد 
  ] شنواشان مىساخت هر آينه رويگردان شده بر مىگشتند - انفال : 21 الى 23 » ،\r\nو : « گفتند : شنيديم و نافرمانى كرديم - بقره : 93 » . آرى مقام امامت از فضل خداوند است و آن را به هر كس كه خواهد عطا فرمايد و خداوند را فضلى عظيم است .\r\nآنان را چه به انتخاب امام ؟ ! حال اينكه امام دانايى است عارى از جهل ، و سرپرستى است كه طفره نمىرود ، امام معدن قدس و طهارت و طريقت و زهد و علم و عبادت است ، و مخصوص به دعوت رسول خدا و تعيين او است ، و از نسل مطهّر بتول است و در نژاد او سياهى نيست و رجس و پليدى راه ندارد و برايش منزلتى است كه هيچ داراى حسبى بدان دست نيابد ، از خاندان قريش و نسب عالى هاشم و عترت آل رسول و مورد رضايت خدا است ، شرف اشراف و شاخه اى از درخت عبد مناف است ، برخوردار از علمى نامى و حلمى كامل است ، امام آفريده شده براى امامت است و عالم به سياست و واجب الاطاعه است ، او قائم به امر خدا ، و ناصح بندگان خدا ، و حافظ دين او است .\r\nبىترديد علم پيامبران و ائمّه عليهم السّلام كه خداوند موفّق و ياريشان فرمايد و از خزانهء علم و حكمتش آن را كه به ديگران نداده بديشان عطا فرمايد - ما فوق علم مردم روزگار\r\n","description":"","footnote":"","page_name":" 483 ","page_number":483},
  {"content":"\r\nخود هستند ، چنان كه خداى تعالى مىفرمايد : « آيا كسى كه به حقّ و درستى راه مىنمايد سزاوارتر و شايسته تر است كه پيروى شود يا آن كس كه خود راه نيابد مگر آنكه او را راه نمايند ؟ پس شما را چه شده ؟ ! چگونه حكم مىكنيد ؟ - يونس : 35 » ، و باز مىفرمايد : « آنكه حكمت داده شده خير بسيارى نصيب او گرديده - بقره : 269 » ، و نيز در بارهء طالوت فرموده : « خدا او را بر شما برگزيده است و در دانش و تن فزونى و فراخى داده است و خداوند پادشاهى خود را به هر كه خواهد دهد و خدا فراخى بخش و داناست - بقره : 247 » و بپيامبرش فرموده : « و فضل خدا بر تو بزرگ است - نساء : 113 » .\r\nو در بارهء امامان از خاندان و عترت و نسل او فرموده : « بلكه به مردم براى آنچه خدا به ايشان از فزونى و دهش خويش ارزانى داشته رشك و حسد مىبرند . همانا ما به خاندان ابراهيم كتاب و حكمت داديم و ايشان را فرمانروايى بزرگ بخشيديم . پس از آنان كسانى به او گرويدند و از آنان كسانى از او روى گرداندند و [ اينان را 
  ] آتش بر افروخته [ دوزخ اينان را بس است 
  ] - نساء : 54 » ، و بىترديد هر بنده اى كه خداوند وى را براى امور بندگانش انتخاب فرمايد به جهت اين امر مهمّ سينه اش را وسعت بخشد و به دو شرح صدر دهد ، و چشمهء حكمت را بر دلش\r\n","description":"","footnote":"","page_name":" 484 ","page_number":484},
  {"content":"\r\nروان ساخته و دانش را به او الهام فرمايد ، ديگر پس از آن در پاسخ هيچ پرسشى در نماند ، و در راه صوابى حيران نماند ،\r\nپس او همواره معصوم ، مؤيّد ، موفّق ، مسدّد است ، از هر خطا و لغزشى در امان است ، و اين خصوصيّت را خداوند به دو ارزانى داشته تا وى حجّت بر خلق و گواه بر بندگانش باشد ، و * ( ذلِكَ فَضْلُ الله يُؤْتِيه مَنْ يَشاءُ وَالله ذُو الْفَضْلِ الْعَظِيمِ ) * ، پس آيا بشر بر چنين چيزى قادر است تا او را انتخاب كرده يا برگزيند ؟ و آيا فرد منتخب ايشان چنين اوصافى را دارد تا او را مقدّم بدارند ؟ ! .\r\nبه بيت الله سوگند كه با حقّ دشمنى نمودند و كتاب خدا را به پشت انداختند ، گويا نمىدانند ، و در كتاب خدا هدايت و شفاء است ، آن را به كنارى انداختند و از هوى و هوس تبعيّت نمودند و خدا ايشان را سرزنش كرد و دشمن داشت و بدبخت كرد .\r\nخداوند متعال فرموده : « و كيست گمراه تر از آن كس كه بىرهنمونى از سوى خدا كام و هوس خويش را پيروى كند ؟ همانا خدا گروه ستمكاران را راه ننمايد - قصص 50 » ، و نيز فرموده : « پس نگونسارى و هلاكت باد بر آنان و [ خدا 
  ] كارهاشان را تباه و ناچيز ساخت - سورهء محمّد صلَّى الله عليه و آله : 10 » ، و : « [ اين 
  ] به نزد خدا و نزد كسانى كه ايمان آورده‌اند دشمنى بزرگ است ، و اين گونه خداى بر دل هر گردنكش خودكامه اى مهر مىنهد - غافر : 35 » .\r\n","description":"","footnote":"","page_name":" 485 ","page_number":485},
  {"content":"\r\n311 - حسن بن علىّ بن فضّال گويد : حضرت رضا عليه السّلام فرمود : امام علائم و نشانه هايى دارد : امام در علم و حكمت و تقوا و صبر و شجاعت و سخاوت و عبادت از همه برتر است ، امام مختون متولَّد مىشود ، پاك و مطهّر است ، همان گونه كه از مقابل مىبيند از پشت سر نيز مشاهده مىكند ، سايه ندارد ، از بطن مادر با دو كف دست بر زمين مىافتد و با صداى بلند شهادتين مىگويد ، امام محتلم نمىشود ، چشمش به خواب مىرود ولى قلبش بيدار است ، محدّث است ( صداى فرشتهء وحى را استماع مىكند ولى او را مشاهده نمىكند ) ، زره پيامبر كاملًا اندازهء او است ، بول و غائط او ديده نمىشود ، زيرا خداوند زمين را مأمور كرده هر چه از او خارج مىشود را ببلعد ( 1 ) ، شميم امام از مشك خوشتر ، به مردم از خودشان سزاوارتر ، و بر آنان دلسوزتر از\r\n\r\n","description":"","footnote":"\r\n( 1 ) مرحوم شيخ صدوق أعلى اللَّه مقامه در كتاب شريف فقيه در بيان اين فراز گويد :\r\nيعنى در محلَّى كه در معرض ديد همگان است براى استنجا جلوس نمىكند ، بلكه در مكانى كه چاهك و كنيف دارد تخلَّى مىنمايد ، و مدفوعش از ديد همگان مخفى مىشود ، بر خلاف غالب مردم عرب آن زمان كه در پس ديوار ، روى زمين ، و محلّ ديد ديگران قضاى حاجت مىكردند .\r\n","page_name":" 486 ","page_number":486},
  {"content":"\r\nپدر و مادرشان است ، از تمام مردم در برابر خداوند متواضعتر و از همه بدان چه امر مىكند بيشتر عمل مىكند ، و از همه بيشتر ، در آنچه ديگران را نهى مىكند دورى مىنمايد ، امام دعايش مستجاب است بطورى كه اگر دعا كند كه صخره اى دو نيم شود همان خواهد شد ،\r\nاسلحهء پيامبر و شمشير آن حضرت ؛ ذو الفقار در نزد او است ، نزد امام صحيفه اى است كه در آن نام تمام شيعيان او تا روز قيامت مكتوب است ، و نيز نوشتهء ديگرى كه اسامى تمام دشمنانش تا روز قيامت مكتوب مىباشد ، « جامعه » ؛ صحيفه اى به طول هفتاد ذراع ؛ مشتمل بر تمام نيازهاى بنى آدم است نزد او مىباشد ، جفر اكبر و اصغر كه پوست قوچى است و جميع علوم حتّى مجازات يك خراش و حتّى زدن يك تازيانه يا نيم يا ثلث در آن ثبت شده و نيز مصحف فاطمه عليها السّلام نزد او است ( 1 ) .\r\n\r\n","description":"","footnote":"\r\n( 1 ) در اين حديث يكى از مهمترين و بزرگترين خصلت امام ذكر نشده ، هر چند مورد اتّفاق و اجماع اماميّه است و آن مقام عصت مىباشد ، البتّه از آنجا كه راوى خبر ابن فضّال از فرقهء فطحيّه ( جماعتى كه پس از امام كاظم عليه السّلام برادرش عبد اللَّه بن جعفر را امام مىدانند ) بوده و او هر چند در نقل اخبار ثقه و قابل اعتماد است و در آخر عمر متنبّه گرديده با اين حال ايشان عصمت را شرط در امامت نمىدانند . و نكتهء ديگر اينكه در پاره اى از صفات امام كه در متن ذكر شده يكى مختون متولَّد شدن است كه شامل غير معصومين نيز مىگردد ، و بطور كلَّى آنچه مخالف اعتبار عقل باشد ، پذيرش آن واجب و ضرورى نيست ( از استاد غفّارى با تلخيص )\r\n","page_name":" 487 ","page_number":487},
  {"content":"\r\n312 - خالد بن أبى الهيثم گويد : از حضرت رضا عليه السّلام پرسيدم : مردم فكر مىكنند كه زمين داراى ابدالى است ، آنان چه كسانى مىباشند ؟\r\nحضرت فرمود : راست مىگويند ، ابدال ؛ اوصياء مىباشند ، خداوند ايشان را بدل از انبياء قرار داده است هنگامى كه وفات مىيابند ، و ايشان را به محمّد صلَّى الله عليه و آله خاتمه داد .\r\nو نيز از آن حضرت مطالبى در نكوهش جماعت غلات ، و تكفير و گمراه دانستن و بيزارى از آنان و طرفدارانشان نقل شده است ، و در آنها علَّتى كه سبب گرايش به اين اعتقاد فاسد باطل است ذكر شده و قسمتى از آنها در پيش از اين در همين كتاب گذشت .\r\nو نيز رواياتى از پدران و فرزندان آن حضرت عليهم السّلام نيز در حقّ آنان و دستور به لعن و بيزارى از ايشان رسيده ، و همچنين دستور بر اشاعهء حال آنان رسيده ، و اينكه اعتقاد زشت آنان در همه جا آشكار شود ، تا مبادا شيعيان ضعيف فريب سخنان ايشان را بخورند ، و نكند مخالفان آنان اعتقاد يابند كه شيعهء اماميّه به تمامى بر آن عقيده است ، از آن به خداى پناه مىبريم و از كسانى كه آن را اعتقاد و مذهب خود داشته‌اند .\r\n","description":"","footnote":"","page_name":" 488 ","page_number":488},
  {"content":"\r\n313 - و از جمله مطالبى كه حضرت رضا عليه السّلام در بيان خطا و گمراهى ايشان از دين قيّم بيان داشته اين يكى روايتى است - كه به اسناد گذشته - از حضرت امام حسن عسكرىّ عليه السّلام نقل است كه : حضرت رضا - صلوات و تحيّات بر او باد - فرمود :\r\nاين گروه گمراه كافر چيزى جز از ناحيهء جهل خود باندازهء نفوس خود نياوردند ، تا اينكه تعجّبشان به آن شدّت يابد ، و احترام بسيارى كه از آن آوردند ، همه و همه موجب شد در نظرات فاسد خود استبداد بخرج دهند ، و اقتصار بر عقول قاصر خود نموده و سالك مسالك غير واجب گشته از دين قويم و آئين مستقيم منحرف گردند ، تا اينكه قدر خدا را كوچك داشته و امر او را حقير دانستند ، چرا كه ندانسته بودند كه او ذاتاً قادر است و غنىّ ، همو كه قدرت و توانش عاريه از كسى نيست و نه غنايش وابسته به كسى است ، كه فقر و غنا و عجز و توان همه و همه در يد قدرت اوست با هر كس هرطور بخواهد رفتار مىفرمايد .\r\nپس تمام بندگان نظر به بنده اى نمودند كه خداوند او را مشمول قدرتى ساخته بود تا فضل خود را نزد او به نمايش گذارد ، و با كرامت خود او را برگزيد تا حجّت را بر مردمان\r\n","description":"","footnote":"","page_name":" 489 ","page_number":489},
  {"content":"\r\nتمام گردانده و آنچه به دو ارزانى داشته ثواب طاعت خود قرار دهد و باعث گوش دادن به فرمان خود سازد و موجب ايمنى بندگانش از هر خطا و سهوى در بارهء كسى باشد كه او را بر ايشان حجّت و الگو معيّن نموده باشد ، پس همه مانند طالبان ملكى از ملوك دنيا گرديده كه جوياى فضل او شده و آرزومند جايزهء او باشند ، و اميد پناهندگى به سايهء او و شور و نشاط به معروف او داشته باشند و اينكه به أهل اينان به بهترين عطايى كه در طلب دنيا ايشان را يارى كرده و از تعرّض به مكاسب و مطالب پست و فرو مايه نجات داده بازگردد ،\r\nپس از ميانشان گروهى از راه و طريق آن ملك پرسش نمودند تا سر راهش نشسته و مراقب او باشند و ميل و رغبت خود را متوجّه آن ساخته و تعلَّق خاطر به رؤيت و ديدن او داشتند ، چرا كه بديشان گفته شده بود : به زودى او را با سپاهى عظيم مشتمل بر سواره و پياده و دسته‌هاى بسيار خواهيد ديد ، پس چون او را مشاهده نموديد به او نهايت تعظيم و احترام را بگذاريد و آن مقدار كه واجب است اقرار به مملكت او كنيد ، و مبادا او را به اسم ديگرى صدا كنيد ، و او را همچون ديگران تعظيم كنيد كه حقّ ملك را پايمال نموده و از قدرش بكاهيد كه در اين صورت از جانب او مستحقّ مجازات بزرگى شويد .\r\n","description":"","footnote":"","page_name":" 490 ","page_number":490},
  {"content":"\r\nپس همگى گفتند : ما در اين راه نهايت تلاش و كوشش خود را به كار خواهيم بست ، پس ديرى نپاييد كه يكى از بندگان سلطان در سپاهى كه توسّط خود او ترتيب داده بود با مردى كه در بين آنان قرار داشته و اموالى كه پيشكش كرده بود بر آنان ظاهر و نمايان شد ، آنان نظر انداختند - و فقط چشم به راه سلطان بودند - ( چون او را نديدند ) آن همه امكانات در دست آن بنده كه سرورش به دو داده بود زياد پنداشتند و اينكه منعم كس ديگرى است و او تنها بنده اى از بندگان اوست را از خاطر خود دور داشته و در مقابل آن بنده همان احترامى كه به سلطان مىنهند گذارده و به نام ؛ او را خواندند ، و ديگر منكر اين شدند كه بالاتر از او سلطانى باشد يا اينكه او را مالك و صاحبى است .\r\nبا ديدن اين رفتار آن بنده اى كه مشمول نعمت سلطان واقع شده بود و باقى سپاه ؛ با زجر و نهى از اين رفتار بديشان روى آورده و از تمام آن القاب اظهار برائت و بيزارى نمودند ، و به ايشان خبر دادند كه سلطان همان است كه اين همه نعمت را بر آن بنده عطا فرموده و مخصوص اين مقام گردانده و اين عقيده اى كه بدان قائل شده‌ايد موجب غضب و عذاب سلطان شده و تمام آرزوهايتان در بارهء او به باد فنا خواهد رفت ، ولى آن مردم شروع به تكذيب اينان نموده و همان حرف سابق خود را براى آنان تكرار كردند .\r\n","description":"","footnote":"","page_name":" 491 ","page_number":491},
  {"content":"\r\nپس چيزى نگذشت تا اينكه همهء آنان مشمول خشم و غضب سلطان شدند از آنجا كه اين مردم او را با بنده اش برابر دانسته ، و وى را در حوزهء مملكت خود معيوب داشته ، و حقّ عظيم او را پايمال نموده‌اند ، بدين جهت تمام ايشان را در زندان خود محبوس كرد و افرادى را مأمور ساخت تا شكنجه و عذاب سختى بديشان بچشانند .\r\nپس همچنين اين جماعت ( غلات ) أمير المؤمنين عليه السّلام را بنده اى يافتند كه خداوند او را مشمول كرامت خود فرموده تا فضل خود را آشكار ساخته و حجّت خود را اقامه فرمايد ، اينان نيز خالقشان را نزد خود كوچك شمردند كه خداوند علىّ را بنده اى قرار داده و علىّ را بالا داشتند كه خداوند عزّ و جلّ پروردگار او باشد ، و او را به نامى جز اسم او ناميدند ، پس حضرت أمير و پيروان هم مذهب او و شيعيانش ايشان را از اين طرز تفكَّر بازداشته و به آنان گفتند : اى جماعت ، به تحقيق علىّ و فرزندان او همگى بندگانى محترم و مخلوق و تدبير شده‌اند ، نيرو و توانى جز آنچه خداوند ربّ العالمين بديشان عنايت فرموده ندارند ، و مالك و صاحب هيچ چيز جز آنچه خداوند بديشان عطا فرموده نيستند ، نه مرگ ، نه زندگى ، نه نشور ، نه قبض ، نه بسط ، نه حركت ، نه سكون ، و تمام اختياراتشان در حوزه اى كه خدا بديشان توان داده و مكلَّف ساخته دور مىزند ،\r\n","description":"","footnote":"","page_name":" 492 ","page_number":492},
  {"content":"\r\nو بىشكّ پروردگار ايشان منزّه و برتر از صفات مخلوقين و متعالى و بالاتر از خصوصيات محدودين است ، و بىترديد هر كه اين جماعت ( حجج الهى ) يا يكى از ايشان را به غير از خداوند معبود خود گيرد او از جملهء كافرين بوده و راه راست را گم كرده است .\r\nمع الأسف آن جماعت غالى مخالفت كرده و دنبال هواى نفس خود را گرفته و در سركشى خويش سرگشته و كوردل ماندند ، پس آرزوهايشان بباد رفت و خواسته هاشان به حرمان و خسارت افتاد ، و در عذاب و شكنجهء دردناك باقى ماندند .\r\n314 - و همچنين به إسناد قبل از امام حسن عسكرىّ عليه السّلام براى ما نقل شده كه :\r\nامام رضا عليه السّلام فرموده : هر كس در بارهء أمير المؤمنين عليه السّلام از مرز عبوديّت آن حضرت تجاوز نمايد از جملهء خشم گرفتگان بر آنان و از گمراهان خواهد شد .\r\nو خود حضرت أمير عليه السّلام فرموده : از مرز عبوديّت ما تجاوز نكنيد ، سپس هر چه مىخواهيد بگوييد ، هر چند به غايت آن در حقّ ما نخواهيد رسيد ، و مبادا به غلوّ افتيد مانند غلوّى كه نصارى بدان مبتلا شدند ، زيرا من از تمام غلات بيزارم .\r\nدر اين وقت مردى برخاسته و گفت : اى زادهء رسول خدا ، پروردگارت را براى ما\r\n","description":"","footnote":"","page_name":" 493 ","page_number":493},
  {"content":"\r\nوصف فرما زيرا اطرافيان ما در آن دچار اختلاف شده‌اند .\r\nپس آن حضرت پروردگار را به زيباترين نوع آن وصف كرد و ستود و او را از هر چه درخور ربوبيّت او نيست پاك و منزّه ساخت .\r\nآن مرد گفت : پدر و مادرم فدايت اى زادهء رسول خدا ، همراهان من موالات شما را پذيرفته‌اند و مىپندارند اين اوصاف كه شما بر شمرديد همه از صفات علىّ عليه السّلام است ، و اينكه او خداى جهانيان است .\r\nراوى گويد : با شنيدن اين مطلب تمام اندام آن حضرت بلرزه افتاد و عرق كرده و گفت :\r\nپاك و منزّه است الله از آنچه ظالمان و كافران در باره اش قائلند ، برترى بزرگ ! ! مگر علىّ همچون ديگران نبود ! خوراك تناول مىكرد و مانند ديگران مىنوشيد ، نكاح مىنمود ، در نهايت محدث و پديده اى مانند ديگران بود ؟ و با تمام اين اوصاف خاضعانه نماز مىگزارد ، و در برابر خداوند خوار و ذليل بود ، و دائماً به سوى پروردگارش بازگشت و انابه داشت ، آيا دارندهء چنين صفاتى معبود است ؟ ! اگر اين گونه باشد پس هر كدام از شما يك خدا است ، زيرا در تمام اين صفات كه معرّف حدوث است مشاركت دارد ! ! .\r\nآن مرد گفت : اى زادهء رسول خدا ! آنان معتقدند وقتى علىّ از جانب خود معجزاتى را\r\n","description":"","footnote":"","page_name":" 494 ","page_number":494},
  {"content":"\r\nآورد كه جز خدا بر آن قادر نيست ، اينها همه دلالت مىكند كه او معبود و خدا است ، و اينكه ميان ديگر مخلوقات محدث عاجز ؛ با صفات ايشان ظاهر شده با اين كار مردم را دچار اشتباه و تلبيس ساخته و آزموده تا به دو معرفت يابند ، و ايمانشان به او از سر اختيار از جانب خودشان باشد .\r\nحضرت رضا عليه السّلام فرمود : أوّلين مطلب اينكه ايشان بر كنار و جداى از اين مطلب نيستند كه فردى همين عقيده را بر ايشان برگردانده و بگويد : وقتى از او ( علىّ ) فقر و نادارى ظاهر مىشود دلالت مىكند : فردى كه اين صفات دارد و افراد ضعيف و نيازمند نيز مانند اويند ديگر عمل و كردار او معجزه نمىباشد ، پس از همين جا دريابند آنكه معجزات را ظاهر ساخته تنها از جانب قادر و توانايى است كه هيچ شباهتى به مخلوقين ندارد ، نه فعل محدث و پديده اى كه همانند ضعيفان در صفات ضعف و ناتوانى است ! ! .\r\n315 - و نقل است كه مأمون در باطن ميل داشت كه امام رضا عليه السّلام در بحث با كسانى كه روبرو مىشود درمانده و عاجز شود و حريفش بر او چيره گردد ، هر چند در ظاهر غير اين را مىنمود ، پس گروهى از فقيهان و علماى أهل كلام نزد او گرد آمدند ، و در پنهان به ايشان گفته بود در بارهء مسألهء امامت با او بحث كنيد و محور بحث شما همين مطلب باشد ،\r\n","description":"","footnote":"","page_name":" 495 ","page_number":495},
  {"content":"\r\nپس [ چون مجلس حاضر شد 
  ] حضرت رضا عليه السّلام به ايشان فرمود : شما يكتن از ميان خود انتخاب كنيد كه او از طرف شما با من گفتگو نمايد ، كه هر چه بر او لازم آيد بر تمام شما نيز لازم آمده باشد ، ايشان نيز از بين حاضران مردى بنام يحيى بن ضحّاك سمرقندىّ را برگزيدند كه در خراسان همانندى نداشت ، حضرت به او فرمود : از هر چه مىخواهى سؤال كن ، او گفت : راجع به مسألهء امامت مىپرسم ، شما چگونه ادّعاى امامت مىكنيد براى كسى كه امامت نكرد ، و رها مىكنيد كسى را كه امامت كرد و مردم هم به امامت او رضايت دادند ؟\r\nامام فرمود : اى يحيى ، نظرت در بارهء كسى كه تصديقكنندهء فردى است كه او خود را تكذيب كرده چيست ، و آنكه تكذيبكنندهء كسى است كه خود را راستگو مىداند ، بگو ببينم كدام يك از اين دو حقّ و درستكارند و به حقيقت رسيده‌اند ، و كدام يك از آن دو باطل و خطا كارند ؟\r\nيحيى ساكت ماند ، مأمون به او گفت : پاسخ بده ، گفت : اى أمير المؤمنين مرا از پاسخ اين پرسش معاف بفرماييد ، مأمون گفت : اى أبو الحسن براى ما مقصود خود را از اين پرسش بيان فرماييد ، امام فرمود : يحيى چاره اى ندارد جز اينكه خبر دهد از رهبران او كداميك خود را تكذيب كردند و كدام يك تصديق نمودند ؟ و اگر فكر مىكند كه آنان تكذيب كردند پس كذّاب شايستهء امامت نيست ، و اگر مىپندارد كه ايشان تصديق كردند ، پس از جملهء\r\n","description":"","footnote":"","page_name":" 496 ","page_number":496},
  {"content":"\r\nايشان اوّلى است كه گفته است : من بر شما ولايت يافتم ولى بهترين شما نيستم ، و آنكه پس از وى بود در باره اش گويد كه بيعت با خليفهء أوّل اشتباه و خطا بود ، هر كه بمانند اين كار را پس از آن تكرار كند او را بكشيد ، قسم به خدا نپسنديد و راضى نبود براى فردى كه عمل ايشان را تكرار نمايد مگر به قتل و كشته شدن ! پس آنكه بهترين مردم نيست - در حالى كه بهترى وجود ندارد مگر به صفات و ويژگيهايى كه يكى از آنها علم است و يكى جهاد و كوشش و ديگر فضائل و آنها در او نبود - و هر كس بيعت با او به امامت ؛ لغزش و اشتباه باشد كه موجب كشتن كسى باشد كه مانند آن را ترك نمايد ، چطور امامت چنين فردى براى ديگران مورد قبول باشد و وضع او اين باشد ؟ آنگاه خود او روى منبر گفت : مرا شيطانى است كه بر من عارض مىشود هر گاه او از طريق مستقيم مرا به كجى كشانيد شما مردم مرا به راه راست آوريد ، هر گاه خطائى از من سر زد مرا راهنمايى كنيد ، بنا بر اين اينان بنا به قول خودشان امام نيستند ، چه صادق باشند چه كاذب ! يحيى ديگر هيچ پاسخى براى گفتن نداشت . پس مأمون از كلام آن حضرت شگفت زده شده و گفت : اى أبو الحسن در روى زمين كسى نيست كه اين طور نيكو سخن گويد جز شخص شما ! .\r\n316 - آن حضرت فرموده : بهترين توشه اى كه شخص دانشمند دوستدار ما براى\r\n","description":"","footnote":"","page_name":" 497 ","page_number":497},
  {"content":"\r\nروز فقر و نياز و ذلَّت خود ذخيره مىكند ، حمايت علمى از دوستان ناتوان ما ، و نجات ايشان از چنگال دشمنان خدا و رسول او است . [ در اين صورت 
  ] وقتى از قبر برخيزد صفوف فرشتگانى را مشاهده كند كه از محلّ قبر تا جايگاهش در بهشت برين صف كشيده‌اند ، و او را با بالهاى خود بلند نموده و به عمارت مخصوصش در بهشت حمل كرده و به او مىگويند : آفرين بر تو ! خوشا به حالت ، اى كسى كه دشمنان خوبان را مقهور ساخته و از ائمّهء اطهار خود حمايت و طرفدارى مىنمودى ! .\r\n317 - و به اسناد قبل از امام عسكرىّ نقل است كه : مردى بر حضرت رضا عليه السّلام وارد شده و گفت : اى زادهء رسول خدا ، امروز چيز عجيبى ديدم .\r\nفرمود : چه چيزى ؟\r\nگفت : مردى همراه ما بود كه اظهار موالات آل محمّد و بيزارى از دشمنانشان را مىنمود ، ولى امروز او را ديدم كه لباسى به دو بخشيده بودند و به همين حال او را در بغداد مىگردانده و منادى در مقابل او فرياد مىزد : اى گروه مسلمانان ، توبهء اين مرد رافضى را بشنويد ، سپس مردم نيز به او مىگفتند : بگو ! ، و او اين گونه مىگفت : بهترين مردم\r\n","description":"","footnote":"","page_name":" 498 ","page_number":498},
  {"content":"\r\nپس از رسول خدا « أبا بكر » است ، و هنگامى كه اين كلام بر زبان مىراند همه فرياد مىكشيدند كه : توبه كرد ! و أبو بكر را بر علىّ بن أبى طالب برتر و تفضيل داشت .\r\nحضرت رضا عليه السّلام فرمود : وقتى خلوت شد اين حديث را برايم تكرار كن ، من نيز در زمان مقتضى آن را تكرار كردم ، آن حضرت فرمود : تنها بدين جهت بار نخست سخن آن مرد در حضور اين خلق وارونه را برايت تفسير نكردم چون از انتقال آن به ديگران كراهت داشتم كه دست آن مرد رو شده و مورد ايذاء و آزار آنان قرار گيرد - آن مرد نگفت : « بهترين مردم پس از رسول خدا صلَّى الله عليه و آله « أبو بكر » است كه با اين سخن او را بر علىّ تفضيل داده باشد ، بلكه گفت « أبا بكر » است ، ( و چون به حالت نصب نام أبو بكر برده شده ) پس او را منادى قرار داد تا موجب رضايت اطرافيان جاهل خود گردد ، تا از شرّ و اذيّت ايشان در امان بماند ، خداوند متعال اين توريه را از ناحيهء رحمت خود براى شيعيان و دوستداران ما قرار داده است .\r\n318 - و به اسناد قبل از امام عسكرىّ نقل است كه فرمود : وقتى ولايتعهدى براى حضرت رضا عليه السّلام قرار گرفت ، دربان او بر حضرت وارد شده و گفت :\r\n","description":"","footnote":"","page_name":" 499 ","page_number":499},
  {"content":"\r\nگروهى پشت در ايستاده‌اند و اذن دخول خواسته و مىگويند : ما از شيعيان علىّ عليه السّلام هستيم ! .\r\nحضرت فرمود : من فعلًا مشغولم آنان را بازگردان .\r\nو اين آمد و شدها و جواب منفى امام دو ماه به طول انجاميد ، تا جايى كه ديگر از رسيدن به او نااميد شده و به دربان گفتند : به آقايمان بگو ما از شيعيان پدرت علىّ عليه السّلام هستيم ! اين ماجرا موجب شماتت و سرزنش دشمنانمان بر ما شده ، و ما اين بار بازگشته و از اين شرمندگى و شكستن غرورى كه بما رسيده ، و عجز از احتمال دردى كه به سبب شماتت از ناحيهء دشمنانمان به ما خواهد رسيد از شهر خود خواهيم گريخت .\r\nحضرت رضا عليه السّلام به دربان خود فرمود : اجازه بده داخل شوند ، آنان وارد شده سلام كردند ولى آن حضرت نه جواب سلامشان را داد و نه اذن جلوس صادر كرد ، و همانطور ايستادند .\r\nهمگى گفتند : اى زادهء رسول خدا ، اين چه جفاى عظيم و استخفاف پس از آن حجاب سخت است ! ديگر چه جفائى مانده تا بر سر ما آيد ؟ !\r\n","description":"","footnote":"","page_name":" 500 ","page_number":500},
  {"content":"\r\nحضرت رضا عليه السّلام فرمود : اين آيه را بخوانيد : « و هر مصيبتى كه به شما رسد به سبب كارهايى ( خطا و گناهانى ) است كه دستهايتان كرده و از [ گناهان 
  ] در مىگذرد - شورى 30 » ، به خدا سوگند كه من در اين كار تنها به خداوند و رسول او و أمير المؤمنين و پدران پاكم پس از او اقتدا كردم ، آنان بر شما نكوهش كردند من نيز اقتدا نمودم .\r\nگفتند : براى چه اى زادهء رسول خدا ؟ ! فرمود : براى اين ادّعا كه شما شيعهء أمير المؤمنين هستيد ! واى بر شما ! شيعيان او حسن و حسين و سلمان و أبو ذرّ و مقداد و عمّار و محمّد بن أبى بكر بودند ، همانها كه ذرّه اى از دستورات او سرپيچى نكردند ، حال اينكه شما در بيشتر كردارتان با او مخالفيد ، و در بيشتر فرائض خود كوتاهى ورزيده و بزرگى حقوق برادران خود را در بارهء خدا خوار و بىمقدار مىداريد ، و آنجا كه نبايد تقيّه مىكنيد ، و آنجا كه بايد ؛ تقيّه نمىكنيد ، اگر شما در همان ابتداى كار مىگفتيد ما از موالى و محبّين اوئيم و از دوستداران اولياى او و دشمنان دشمنان او هستيم من منكر اين قول شما نشده بودم ، و ليكن اين مقام و مرتبهء شريفى بود كه شما مدّعى آن شده‌ايد ، اگر كردار شما گفتارتان را تصديق نكند به هلاكت افتيد ، مگر اينكه رحمت پروردگارتان آن را تلافى كند .\r\n","description":"","footnote":"","page_name":" 501 ","page_number":501},
  {"content":"\r\nآنان گفتند : اى زادهء رسول خدا ، ما همگى بدرگاه خدا استغفار كرده و از اين گفتهء خود توبه مىكنيم ، بلكه مىگوييم - همانطور كه شما بما آموختيد - : ما محبّ شما و اولياى شمائيم ، و دشمنان دشمنان شما هستيم .\r\nحضرت رضا عليه السّلام فرمود : آفرين و مرحبا به شما برادران و محبّينم ! بيائيد بالا ، و آنقدر آنان را به بالا خواند تا تك تكشان را در بغل گرفت ، سپس به دربان خود فرمود :\r\nچند بار ايشان را مانع شدى ؟ گفت : شصت بار .\r\nفرمود : به همان تعداد نزد ايشان رفته و ضمن سلام ؛ سلام مرا به ايشان برسان .\r\nاكنون با اين استغفار و توبه همهء گناهان خود را محو و پاك ساختند ، و به جهت محبّت و موالاتشان به ما مستحقّ كرامت شده‌اند ، و از حال ايشان و امور ناخورانشان تفقّد كن ؛ نفقات بسيار و احسان فراوان و هداياى بسيارى بديشان داده و زيانشان را جبران كن .\r\n","description":"","footnote":"","page_name":" 502 ","page_number":502},
  {"content":"\r\n\r\n« احتجاج امام أبو جعفر ثانى محمّد بن علىّ عليهما السّلام »\r\n« در انواع مختلف از علوم دينى و مذهبى »\r\n319 - أبو هاشم داود بن قاسم جعفرى گويد : از حضرت جواد عليه السّلام پرسيدم :\r\n« أحد » در آيهء مباركهء * ( قُلْ هُوَ الله أَحَدٌ ) * به چه معنا است ؟\r\nفرمود : يعنى اتّفاق همگان بر يكتايى او ، چنان كه خود فرموده : « و اگر از آنان بپرسى : چه كسى آسمانها و زمين را آفريده و آفتاب و ماه را رام گردانيده هر آينه گويند : خداى - سورهء عنكبوت : 61 » ، سپس براى او شريك و صاحبى قائل مىشوند .\r\nپرسيدم : در بارهء آيهء : « چشمها او را درنيابد - انعام : 103 » توضيح فرماييد .\r\nفرمود : اى أبو هاشم ، اوهام دلها دقيقتر از چشمهاى ديدگان مىباشد ، تو با وهم خود قادرى شهرهاى سند و هند و حتّى بلادى كه به آنها وارد نشدى را درك كنى ، ولى با چشمهايت قادر به درك آنها نيستى ، بنا بر اين اوهام قلب و دلها او را درك نمىكند تا چه رسد به چشمهاى ديدگان ! ! .\r\n","description":"","footnote":"","page_name":" 503 ","page_number":503},
  {"content":"\r\n320 - از امام جواد عليه السّلام سؤال شد : آيا روا است به خدا گويند : او چيزى است ؟\r\nفرمود : آرى ، با اين كار او را از حدّ ابطال ( خدايى نيست ) و حدّ تشبيه ( مانند ساختن او را به مخلوق ) خارج مىكنى ( 1 ) .\r\n321 - أبو هاشم جعفرىّ گويد : خدمت امام جواد عليه السّلام بودم كه مردى از آن حضرت پرسيد : به من بفرماييد آيا اسماء و صفاتى كه در قرآن براى خداوند آمده ، آن اسماء و صفات ، خود پروردگار است ؟\r\nامام فرمود : كلام تو داراى دو معنى است ، اگر مقصود تو كه مىگويى اينها خود او هستند اين است كه خدا متعدّد و متكثّر است كه خدا برتر از آنست ، و اگر مقصود تو اين است كه اين اسماء و صفات هميشگى و ازلى هستند ، ازلى بودن دو معنى دارد : نخست اگر بگويى خدا هميشه به آنها علم داشته و شايستهء آنها بوده ، صحيح است ، دوم و اگر بگويى\r\n\r\n","description":"","footnote":"\r\n( 1 ) در كتاب شريف كافى بجاى « حدّ ابطال » « حدّ تعطيل » آمده ، يعنى چون گويى خدا چيزى است اعتراف به وجودش كرده اى ؛ پس كافر و طبيعى نيستى امّا بايد بدانى كه او چيزى است بىمانند و مثل ، و در مرآة العقول گويد : « مراد به حدّ تعطيل عدم اثبات وجود يا صفات كماليّه و فعليّه و اضافيّه براى او است ، و حدّ تشبيه حكم كردن به اشتراك او با افراد ممكن الوجود در حقيقت صفات و عوارض ممكنات مىباشد » .\r\n","page_name":" 504 ","page_number":504},
  {"content":"\r\nتصوير آنها و الفباى آنها و حروف مفردهء آنها هميشگى بوده ، پناه به خدا مىبرم كه با خداوند چيز ديگرى در ازل بوده باشد ، بلكه خدا بود و مخلوق نبود ، سپس اين نامها و اسماء و صفاترا پديد آورد تا بين او و مخلوق خود واسطه باشند و توسّط آنها به درگاه خدا تضرّع كنند و او را بپرستند و آنها همه ذكر او باشند ، خدا بود و ذكر نبود و كسى كه توسّط ذكر ياد شود همان خداوند قديم است كه هميشه بوده و اسماء و صفات همه مخلوقند ، و معانى آن و آنچه از آنها مقصود است همان خدايى است كه اختلاف و بهم پيوستگى او را سزاوار نيست ، چيزى كه جزء دارد اختلاف و بهم پيوستگى دارد ( نه خداى يگانهء يكتا ) ،\r\nو نيز نبايد گفت خدا كم است و زياد است بلكه او به ذات خود قديم است ، زيرا هر چيز كه يكتا نباشد تجزيه پذير است و خدا يكتا است و تجزيه پذير نيست و كمى و زيادى نسبت به او تصوّر نشود هر چيز كه تجزيه پذيرد و كم و زيادى نسبت به او تصوّر شود مخلوقى است كه بر خالق خويش دلالت كند ، اينكه گويى خدا توانا است خود خبر داده اى كه چيزى او را ناتوان نكند و با اين كلمه عجز را از او برداشته و ناتوانى را غير او قرار داده اى و نيز اينكه گويى خدا عالمست ، با اين كلمه جهل را از او برداشته و نادانى را غير او قرار داده اى و چون خدا همه چيز را نابود كند ، صورت تلفّظ و مفردات حروف را\r\n","description":"","footnote":"","page_name":" 505 ","page_number":505},
  {"content":"\r\nهم نابود كند ، و آنكه علم و دانائيش هميشگى است هميشه باشد .\r\nپرسيد : ( در صورت از بين رفتن الفاظ ) پس چگونه خداى خود را شنوا مىناميم ؟\r\nفرمود : از آن جهت كه آنچه با گوش درك شود بر خدا پوشيده نيست ولى او را به گوشى كه در سر فهميده مىشود توصيف نمىكنيم ، همچنين او را بينا مىناميم از آن جهت كه آنچه با چشم درك شود مثل رنگ و شخص و غير اينها بر او مخفى و پوشيده نيست ، ولى او را به بينايى نگاه چشم وصف و تعريف نكنيم ، و نيز او را لطيف مىناميم براى آنكه به هر لطيفى ( كوچك و بزرگى ) دانا است ، مانند پشه و كوچكتر از آن ؛ و موضع راه رفتن و شعور جنسى او و مهرورزى به فرزندان او ، و سوار شدن برخى بر برخى ديگر و بردن خوردنى و آشاميدنى او براى فرزندانش در كوهها و كويرها و نهرها و خشكزارها ، از همين جا دريافتيم كه آفرينندهء پشه لطيف است بدون كيفيت ، كيفيت تنها مختصّ مخلوق است كه چگونگى دارد ، و نيز خداى خود را توانا ناميم نه از جهت قدرت مشتكوبى كه ميان مخلوق مشهور است ، اگر توانايى او قدرت مشتكوبى معمول ميان مخلوق باشد تشبيه به مخلوق مىشود و احتمال زيادت برد و آنچه احتمال زيادت برد احتمال كاهش برد\r\n","description":"","footnote":"","page_name":" 506 ","page_number":506},
  {"content":"\r\nو هر چيز كه ناقص و كاست باشد قديم نباشد و چيزى كه قديم نيست عاجز است ، پس ربّ و خداى ما - تبارك و تعالى - شبه و مانند آنها نيست ، و عارى از هر ضدّ و ندّ ( شريك ) و كيفيت و نهايت و تبديلى است ، بر دلها و قلوب حرام است كه او را حمل كند ( يا : حرام است او را تشبيه كند ) و اينكه اوهام او را محدود سازد و اينكه ضمائر او را به تصوير كشد ، چه ذات اقدس الهى أجلّ و أعزّ از ادات و ابزار خلق او ، و نشانه‌هاى مخلوق او است ، برتر است از آنچه مىگويند برترى بزرگ .\r\n322 - ريّان بن شبيب گويد : وقتى مأمون خواست دخترش امّ الفضل را به عقد ازدواج حضرت جواد عليه السّلام درآورد جماعت عبّاسيّون با خبر شده و بر آنان بسيار گران آمد و از اين تصميم سخت ناراحت شده و ترسيدند كار آن حضرت به همان جا كشد كه كار پدرش امام رضا عليه السّلام انجاميد ، و منصب ولايتعهدى مأمون به او و بنى هاشم انتقال يابد ، از اين رو با هم گرد آمده و در اين مهمّ به بحث پرداختند و نزديكان فاميل مأمون نزد او آمده و گفتند : اى أمير المؤمنين ، شما را به خدا سوگند كه از اين تصميمى كه در بارهء تزويج ابن الرّضا گرفته اى صرف نظر كنى ، زيرا ما در هراسيم نكند منصبى كه خدا بما داده از دستمان خارج شود ، و شما با اين كار لباس عزّتى كه خدا بما پوشانده از دستمان درآورى ،\r\n","description":"","footnote":"","page_name":" 507 ","page_number":507},
  {"content":"\r\nزيرا شما نيك به كينهء ديرينه و تازهء ما به اين دسته ( بنى هاشم ) واقفيد ، و به شيوهء خلفاى پيشين با اينان آگاهى كه ( بر خلاف شما ) آنان را تبعيد كرده و كوچك مىداشتند ، و ما در آن رفتارى كه شما نسبت به پدرش رضا انجام دادى در هول و هراس بوديم ، تا اينكه خود خداوند تشويش ما را از ناحيهء او بر طرف فرمود ، شما را به خدا قسم مبادا دوباره ما را به اندوهى كه به تازگى از سينه‌هاى ما رخت بسته بازگردانى ، و نظر خود را در مورد تزويج امّ الفضل از فرزند علىّ بن موسى به سوى فرد ديگرى از خانواده و دودمان بنى عبّاس كه در خور آن هستند بازگردانى ؟\r\nمأمون به آنان گفت : امّا هر آنچه ميان شما و اولاد ابى طالب است ؛ سبب آن تنها خود شمائيد و اگر خودتان انصاف دهيد هر آينه آنان ( به خلافت ) شايسته ترند ، و امّا رفتار خلفاى گذشته نسبت به آنان كه گفتيد همانا آنان با اين عمل خود قطع رحم و خويشاوندى نمودند و از اينكه من نيز مانند ايشان مرتكب آن شوم به خدا پناه مىبرم ! و قسم به خدا من از آنچه نسبت به ولايتعهدى علىّ بن موسى الرّضا انجام دادم هيچ گونه پشيمان نيستم ، و بىترديد من خود از او درخواست نمودم كه كار خلافت را بدست گرفته و من خود آن مقام را از خود دور ساختم ، ولى او از پذيرش آن خوددارى كرد و مقدّرات الهى چنان پيش آمد كه ديديد .\r\n","description":"","footnote":"","page_name":" 508 ","page_number":508},
  {"content":"\r\nو امّا اينكه من محمّد بن علىّ ( حضرت جواد عليه السّلام ) را براى دامادى خود انتخاب نمودم تنها بواسطهء برترى او با خردسالىاش در دانش و علم بر تمام علماى زمان مىباشد و براستى كه دانش او شگفت انگيز است ، و من اميد آن دارم آنچه من از او خبر دارم او خود براى تمام مردم آشكار و هويدا سازد تا همه دريابند كه نظر و رأى صواب همان است كه من در بارهء او انجام داده‌ام ! .\r\nعبّاسيّون در پاسخ مأمون گفتند : گر چه رفتار و كردار اين جوان خردسال تو را به شگفتى واداشته و شيفتهء خود ساخته ولى در هر حال او كودكى است كه ميزان معرفت و فهم او اندك مىباشد ، پس او را مهلت داده و صبر كن تا عالم شده و در دانش دين فقيه گشته و دانش بجويد ، بعداً هر چه خواهى در بارهء او انجام بده ! .\r\nمأمون گفت : واى بر شما ! من از شما به حال اين جوان آشناترم ، او از خاندانى است كه علم ايشان از جانب خدا و بستهء به دانش عميق بىانتها و الهامات پروردگار است .\r\nپدران او پيوسته در علم دين و ادب از همگان بىنياز بوده و دست همگان از رسيدن به حدّ كمال آنان كوتاه و نيازمند به درگاه ايشان بوده است ، اگر مىخواهيد او را آزمايش كنيد تا دريابيد كه من سخن براستى گفتم و صدق كلام من بر شما هويدا گردد ؟ ! .\r\nگفتند : ما از آزمايش او خشنوديم ، پس اجازه بفرماييد ما كسى را در حضور شما\r\n","description":"","footnote":"","page_name":" 509 ","page_number":509},
  {"content":"\r\nبياوريم تا از او مسائل فقهى و احكام اين دين را پرسش كند ، اگر جواب درست داد ما ديگر اعتراضى نداشته و بر شما خرده نخواهيم گرفت ، و استوارى و محكمى انديشهء أمير المؤمنين نزد آشنا و غريب و دور و نزديك آشكار مىگردد ، و اگر از دادن پاسخ درمانده و عاجز شد در اين صورت سخن ما روشن شود كه تنها از سر مصلحت بينى بوده .\r\nمأمون گفت : هر زمانى كه خواستيد اين مطلب را [ در حضور من 
  ] عملى سازيد .\r\nآنان از نزد مأمون خارج شده و رأى همه بر اين شد كه از يحيى بن أكثم كه قاضى بزرگ آن زمان بود بخواهند تا پرسشى از امام جواد عليه السّلام نمايد كه او قادر بپاسخ آن نباشد ، و براى اين مهمّ وعدهء اموالى نفيس و وعده‌هاى فراوانى به او دادند ، آنگاه نزد مأمون آمده از او خواستند زمانى را براى اين مطلب تعيين كند كه همه در آن روز در حضور مأمون جمع شوند ، مأمون نيز روزى را براى اين مجلس تعيين نمود و در آن روز همه آمدند و يحيى بن أكثم نيز حاضر شد ، و مأمون دستور داد براى امام جواد عليه السّلام تشكى پهن كنند و دو بالش روى آن نهند ، آن حضرت كه نه سال و چند ماه داشت به مجلس آمده و ميان آن دو بالش جلوس فرمود ،\r\n","description":"","footnote":"","page_name":" 510 ","page_number":510},
  {"content":"\r\nو يحيى نيز مقابل آن حضرت نشسته و أهل مجلس هر كدام در جاى خود قرار گرفتند ، و مأمون نيز بر روى تشكى چسبيده به تشك آن حضرت نشسته بود .\r\nيحيى رو به مأمون نموده و گفت : اى أمير المؤمنين اذن مىفرمايى از أبو جعفر پرسش كنم ؟\r\nمأمون گفت : از خود او اجازه بگير ! پس يحيى رو به آن حضرت كرده گفت : فدايت شوم اجازه مىفرمايى بپرسم ؟\r\nحضرت فرمود : بپرس ! .\r\nيحيى گفت : فدايت شوم نظر شما در بارهء فردى كه در حال احرام شكارى را بكشد چيست ؟\r\nحضرت جواد عليه السّلام فرمود : آيا در خارج از حرم كشته است يا در داخل حرم ؟\r\nدانا به مسأله و حكم بوده يا جاهل ؟ عمداً كشته يا به خطا ؟ آن فرد آزاد بوده يا برده ؟ اوّلين بار بوده كه چنين كارى كرده يا پيش از آن نيز انجام داده ؟ شكار از پرندگان بوده يا غير آن ؟ شكار كوچك بوده يا بزرگ ؟ اصرار بر چنين كارى دارد يا نادم و پشيمان است ؟\r\n","description":"","footnote":"","page_name":" 511 ","page_number":511},
  {"content":"\r\nشكار در شب اتّفاق افتاده يا در روز ؟ در احرام عمره بوده يا احرام حجّ ؟ !\r\nيحيى بن أكثم از فرمايشات امام عليه السّلام مات و مبهوت شد و آثار عجز و ناتوانى در سيمايش هويدا شده و زبانش به لكنت افتاد ، بنوعى كه أهل مجلس آن را فهميدند .\r\nمأمون گفت : الحمد لله مطلب همان شد كه من پيشى بينى كرده بودم ، سپس به فاميل و خاندان خود نظرى انداخته و گفت : حال آنچه را قبول نمىكرديد دريافتيد ؟ سپس رو به حضرت جواد عليه السّلام كرده و گفت : خواستگارى كن و خطبه را براى خودت بخوان فدايت شوم ، زيرا من تو را به دامادى خود پسنديدم و دخترم أمّ الفضل را به همسرى تو درآوردم هر چند گروهى از اين كار راضى نيستند .\r\nپس آن حضرت خطبهء عقد را به اين عبارت جارى ساخت : حمد و ثناى خداوند اقرار و اعترافى بر نعمات او است ، و كلمهء « لا إله إلَّا الله » اخلاص در وحدانيّت او ، و درود خدا بر محمّد آقاى مردمان ، و برگزيدهء عترتش باد ، امّا بعد : از جمله فضل خداوند بر خلايق اين است كه با حلال ؛ ايشان را از ارتكاب\r\n","description":"","footnote":"","page_name":" 512 ","page_number":512},
  {"content":"\r\nحرام بىنياز ساخته ، فرموده : « و عزبهايتان ( مردان بىزن يا زنان بىشوهر ) را و شايستگان از بندگان و كنيزان خود را به زناشويى دهيد ، اگر تنگدست باشند خداوند آنان را از بخشش خويش بىنياز مىگرداند ؛ و خدا فراخى بخش و دانا است - نور : 32 » ، آنگاه چنين فرمود : همانا محمّد بن علىّ بن موسى ؛ امّ الفضل دختر عبد الله مأمون را خواستگارى مىكند ، و صداق و مهريه اش را مهريهء جدّه اش فاطمه دخت رسول خدا صلَّى الله عليه و آله قرار مىدهد كه پانصد درهم خالص تمام عيار باشد ، پس اى أمير المؤمنين ، آيا به اين مهريه او را به همسرى من درخواهى آورد ؟\r\nمأمون گفت : آرى اى أبو جعفر ؛ امّ الفضل دخترم را به اين مهرى كه گفتى به همسرى تو درآوردم ، آيا شما نيز اين ازدواج را پذيرفتى اى أبو جعفر ؟\r\nامام فرمود : آرى پذيرفتم و بدان خشنود گشتم ، پس مأمون فرمان داد هر يك از مردمان از نزديك و غير آنان بنا بر رتبه و مقامش در جاى خود بنشيند .\r\nريّان راوى خبر گويد : زمانى نگذشت كه آوازهايى مانند آوازهاى كشتيبانها شنيدم كه با هم سخن گويند ، سپس خادمانى را ديديم كه از نقره كشتى ساخته و آن را با\r\n","description":"","footnote":"","page_name":" 513 ","page_number":513},
  {"content":"\r\nريسمانهاى ابريشمى روى چهارچرخى از چوب بسته و آوردند و آن كشتى پر از عطر بود ، مأمون فرمان داد در ابتدا آن گروه حاضر آنجا را معطَّر سازند ، و بعداً آن كشتى مصنوعى را به خانه‌هاى اطراف بكشند ، و همه را از آن عطر خوشبو سازند ، سپس ظروف خوراكى آوردند و همگان خوردند ، سپس جايزه‌ها را آوردند و به هر كه در حدّ قدر و مرتبه اش جايزه دادند .\r\nوقتى مجلس بپايان رسيد و همهء مردم جز نزديكان پراكنده شدند ، مأمون رو به آن حضرت كرده و گفت : فدايت شوم اگر صلاح دانستيد احكام هر كدام از آنچه در بارهء كشتن شكار در حال احرام فرمودى براى ما بيان فرمايى تا ما نيز بدانيم و بهره بريم .\r\nامام جواد عليه السّلام فرمود : آرى ؛ فرد محرم چون در خارج حرم شكارى را بكشد و آن شكار پرنده و بزرگ باشد كفّارهء آن يك گوسفند است ، و اگر در داخل حرم بكشد كفّاره اش دو برابر مىشود ، و اگر جوجهء پرنده را در خارج حرم بكشد كفّارهء او بره اى است كه تازه از شير گرفته شده باشد ، و اگر آن را در داخل حرم بكشد بايد هم آن را بدهد و هم بهاى آن جوجه كه كشته است ، و اگر شكار از حيوانات وحشى بود ، مثلًا اگر الاغ وحشى بود كفّاره اش يك گاو است ، و شكار شتر مرغ كفّاره اش يك شتر است ، و شكار\r\n","description":"","footnote":"","page_name":" 514 ","page_number":514},
  {"content":"\r\nآهو كفّاره اش يك گوسفند است ، و اگر هر كدام از اين حيوانات وحشى را در داخل حرم كشت كفّاره اش دو برابر مىشود ، و اين را بدان اگر قربانى به كعبه رسد و فرد محرم كارى كند كه قربانى بر او واجب شود و احرامش احرام حجّ باشد آن قربانى را در منى بايد بكشد ، و اگر احرام عمره باشد در مكَّه قربانى كند ، و كفّارهء صيد در مورد عالم به مسأله و نادان يكسان است ، و امّا در شكار عمد گناه نيز كرده و در خطاء از او برداشته شده ، و اگر فرد كشنده آزاد باشد كفّاره بر عهدهء خود اوست ، و اگر بنده باشد كفّاره بر عهدهء آقاى او است ، و بر فرد صغير كفّاره واجب نيست ولى بر كبير واجب است ، و شخصى كه از كردهء خود نادم و پشيمان است به همان جهت عقوبت اخروى از او برداشته شود ، ولى آنكه پشيمان نيست بطور حتم در آخرت عقاب خواهد شد .\r\nمأمون گفت : آفرين اى أبو جعفر ! خدا به شما خير عطا فرمايد ! حال خوب است شما نيز از يحيى سؤالى كنيد همانطور كه او از شما پرسيد ؟\r\nحضرت به يحيى بن أكثم فرمود : پرسش كنم ؟\r\nگفت : هرطور كه مىخواهيد فدايت شوم ، اگر قادر بودم پاسخ شما را خواهم گفت و گر نه از شما بهره خواهم برد .\r\n","description":"","footnote":"","page_name":" 515 ","page_number":515},
  {"content":"\r\nحضرت فرمود : مرا آگاه كن از مردى كه در بامداد به زنى نگاه مىكند و آن بر او حرام است ، و چون روز بالا مىآيد بر او حلال مىگردد ، و هنگام ظهر دوباره حرام مىشود ، و هنگام عصر بر او حلال مىشود ، و غروب بر او حرام شود ، و عشاء بر او حلال شود ، و نيمه شب بر او حرام شود ، و هنگام سپيده دم بر او حلال گردد ، اين چگونه زنى است ؟\r\nو براى چه حلال و از چه جهت حرام مىشود ؟\r\nيحيى بن أكثم گفت : قسم به خدا كه من به جواب آن رهنمون نمىشوم ، و وجه حرمت حلال بودن آن را نمىدانم ، اگر صلاح مىدانيد بفرماييد تا بهره مند شويم ؟ .\r\nامام عليه السّلام فرمود : اين زن كنيز مردى است كه بيگانه اى بر او نظر انداخته و آن نگاه حرام بوده ، و چون روز بالا آمد وى را از صاحبش خريد پس بر او حلال شد ، و ظهر آزادش كرد ، حرام شد ، عصر با او ازدواج كرد ، حلال شد ، و غروب ظهارش ( 1 ) كرد\r\n\r\n","description":"","footnote":"\r\n( 1 ) يعنى به زنش گفت : پشت تو همچون پشت مادر من است ، و « ظهار » در اسلام احكامى دارد از جمله اينكه با گفتن اين جمله زنش بر او حرام مىگردد .\r\n","page_name":" 516 ","page_number":516},
  {"content":"\r\nحرام شد ، هنگام عشاء كفّارهء ظهار پرداخت كرد ، حلال شد ، نيمه شب يك طلاق داد ، حرام شد ، سپيده دم رجوع كرد ، حلال شد .\r\nمأمون رو به حضّار مجلس كه از خاندان خود او بودند كرده و گفت : آيا در بين شما كسى هست كه از اين پرسش چنين پاسخى بگويد ، يا پرسش قبل را بدان تفصيل كه شنيديد بداند ؟\r\nگفتند : نه به خدا ، همانا أمير المؤمنين داناتر به چيزى است كه مىانديشد .\r\nمأمون گفت : واى بر شما ! اين خاندان در بين تمام مردم مخصوص به فضيلت و برترى گشته‌اند و خردسالى مانع ايشان از كمال نيست ! مگر نمىدانيد كه رسول خدا صلَّى الله عليه و آله دعوت خود را به أمير المؤمنين علىّ بن أبى طالب آغاز نمود و علىّ در آن وقت ده ساله بود و پيامبر اسلام او را پذيرفت و به آن حكم فرمود ، و رسول خدا جز علىّ كس ديگرى را در آن سنّ به اسلام دعوت نفرمود ، و حسن و حسين با او بيعت كردند در حالى كه كمتر از شش سال داشتند ، و رسول خدا با كسى جز آن دو در آن سنّ بيعت نفرمود ؟ ! مگر اكنون به فضيلت و برترى كه به اينان داده پى نبرديد ، و نمىدانيد اينان نژادى هستند كه بعضى از اينان از\r\n","description":"","footnote":"","page_name":" 517 ","page_number":517},
  {"content":"\r\nبعضى هستند ، آنچه در بارهء آخرينشان ثابت و جارى است در بارهء نخستين ايشان نيز جارى است ؟ ! گفتند : راست گفتى اى أمير المؤمنين .\r\nسپس آن قوم برخاسته رفتند ، و فرداى آن روز همه به اتّفاق حضرت جواد عليه السّلام در آن مجلس حاضر شدند ، و افسران و سرلشكران و پرده داران و نزديكان خليفه و ديگران جهت تبريك به مأمون و حضرت جواد عليه السّلام حضور يافتند ، در آنجا سه طبق نقره آورده شد كه پر از گلوله هايى بود كه از مشك و زعفران ساخته بودند ، و در بين آن گلوله‌ها برگه‌هاى كوچكى لوله شده بود كه در آنها حوالهء اموال نفيس و بسيار و عطاياى سلطنتى و آب و ملك نوشته بودند ، پس مأمون فرمان داد تا آن گلوله‌ها را بر سر نزديكان خود بريزند ، و هر كه گلوله اى در دستش قرار مىگرفت آن را باز مىكرد و آن حواله را بيرون مىكشيد و براى اخذ آن به خزانه دار مأمون مراجعه مىنمود و دريافت مىكرد ، و از سوى ديگر كيسه‌هاى طلا آورده در ميان گذاشتند ، و مأمون همه را در بين افسران و سرلشكرها و باقى مردم بخش كرد ، و عاقبت همهء حضّار از آن مجلس دارا و ثروتمند خارج شدند ، و همچنين مأمون صدقاتى به فقرا و مسكينان داد ، و از آن روز به بعد مأمون پيوسته حضرت جواد عليه السّلام را گرامى مىداشت ، و قدر و مرتبهء آن حضرت را بزرگ داشته و او را بر همهء اولاد و خاندان خود مقدّم مىداشت .\r\n","description":"","footnote":"","page_name":" 518 ","page_number":518},
  {"content":"\r\n323 - و نقل است مأمون پس از آنكه دخترش امّ الفضل را به زوجيّت امام جواد عليه السّلام درآورد ، روزى در مجلس با حضور آن حضرت و يحيى بن أكثم و گروه زيادى جمع بود .\r\nيحيى بن أكثم گفت : اى زادهء رسول خدا ، نظر شما در بارهء اين خبر چيست : « روزى جبرئيل بر رسول خدا صلَّى الله عليه و آله فرود آمده و گفت : اى محمّد ، خداوند عزّ و جلّ سلامت رسانده و مىفرمايد : از أبو بكر بپرس آيا از من راضى است چون من از او خشنودم » ؟\r\nحضرت فرمود : من منكر فضل أبو بكر نيستم ، ولى بر راوى اين خبر واجب است كه حديثش را با حديث ديگرى كه از آن حضرت صلَّى الله عليه و آله نقل شده مقابله كند كه در آخرين سفر حجّ فرمود : « دروغ بر من بسيار شده ، و پس از من نيز زياد خواهد شد ، پس هر كه از روى عمد بر من دروغى ببندد بايد جايگاه خود را در آتش قرار دهد ، پس چون حديثى از من به شما رسيد آن را بر كتاب خدا و سنّت من عرضه كنيد ، پس هر چه موافق قرآن و سنّت من بود آن را برگيريد ، و مخالف آن دو را نگيريد » ، و اين خبرى كه تو نقل كردى با قرآن نمىخواند ، خداوند متعال فرموده : « و همانا ما آدمى را آفريده‌ايم و آنچه را نفس او وسوسه مىكند مىدانيم ، و ما به او از رگ گردن نزديكتريم - ق : 16 » پس بنا بر مفاد\r\n","description":"","footnote":"","page_name":" 519 ","page_number":519},
  {"content":"\r\nحديث بر خداوند عزّ و جلّ رضا و سخط أبو بكر مخفى بوده تا از مكنون سرّ خود بپرسد ، اين مطلب محال عقلى است .\r\nيحيى گفت : و در خبر است كه : « مثل أبو بكر و عمر در زمين مثل جبرئيل و ميكائيل است در آسمان » .\r\nحضرت عليه السّلام فرمود : و اين مطلب نيز قابل تأمّل است ، زيرا جبرئيل و ميكائيل دو فرشتهء مقرّبى هستند كه هرگز معصيت پروردگار را نكرده و حتّى براى لحظه اى از طاعت خداوند فارق نشده‌اند ، ولى أبو بكر و عمر مدّتى به خدا مشرك بودند هر چند پس از آن اسلام آوردند ، پس بيشتر عمرشان مشرك بوده‌اند ، پس تشبيه آن دو به آن دو محال است .\r\nيحيى گفت : و حديث است كه : « فقط آن دو سيّد و سرور پيران أهل بهشتند » نظر شما در بارهء اين حديث چيست ؟\r\nحضرت جواد عليه السّلام فرمود : اين حديث نيز محال است ، زيرا أهل بهشت همگى برنا و جوانند ، و پير و سالخورده اى ميانشان نيست ، و اين خبر از جعليات بنى اميّه در ضدّيت با حديثى است كه رسول خدا صلَّى الله عليه و آله در بارهء حسن و حسين عليهما السّلام فرمودند : « كه آن دو سرور و آقاى أهل بهشت مىباشند » .\r\n","description":"","footnote":"","page_name":" 520 ","page_number":520},
  {"content":"\r\nيحيى گفت : و نقل است كه : « تنها عمر بن خطَّاب چراغ أهل بهشت است » .\r\nامام فرمود : و آن نيز محال است ، زيرا بهشت مكان فرشتگان مقرّب الهى و آدم و محمّد صلَّى الله عليه و آله و تمام انبياء و مرسلين است ، آيا بهشت به نور ايشان روشنايى نمىيابد تا به نور عمر روشن گردد ؟ ! يحيى گفت : و نقل است : « سكينه و آرامش بر لسان عمر سخن مىگويد » .\r\nفرمود : من منكر فضل عمر نيستم ، ولى أبو بكر افضل از او بود ؛ با اين حال بر منبر گفت : مرا شيطانى است كه بر من عارض مىشود هر گاه منحرف شدم مرا به به راه آوريد ! ! .\r\nيحيى گفت : نقل است رسول خدا صلَّى الله عليه و آله فرموده : « اگر من مبعوث نمىشدم عمر مىشد » .\r\nفرمود : كتاب خدا صادقتر از اين حديث است ، خدا فرموده : « و ياد كن آنگاه كه از پيامبران پيمان ايشان گرفتيم ، و از تو و از نوح - احزاب : 7 » ، با اين اخذ ميثاقى كه خداوند از انبياء گرفته چطور امكان دارد آن را عوض كرده يا تبديل نمايد ، و هيچ كدام از حضرات انبياء حتّى براى لحظه اى به خداوند شرك نورزيدند ، پس چگونه كسى كه بيشتر عمرش مشرك بوده مبعوث به نبوّت شود ، و رسول خدا صلَّى الله عليه و آله فرموده : « من به پيامبرى برگزيده\r\n","description":"","footnote":"","page_name":" 521 ","page_number":521},
  {"content":"\r\nشدم و آدم ميان روح و جسد بود » ؟ !\r\nيحيى گفت : نقل است كه رسول خدا صلَّى الله عليه و آله فرموده : « هر وقت وحى از من قطع مىشد گمان مىبردم كه بر آل خطَّاب نازل شده » .\r\nحضرت جواد عليه السّلام فرمود : اين نيز محال است ، زيرا جايز نيست كه پيامبر در نبوّت خود شكّ كند ، خداوند متعال فرموده : « خداوند از ميان فرشتگان و مردم رسولانى بر مىگزيند - حجّ 75 » ، پس چگونه ممكن است كه نبوّت از برگزيدهء خدا به مشرك منتقل شود ؟ ! .\r\nيحيى گفت : نقل شده كه رسول خدا صلَّى الله عليه و آله فرموده : « اگر عذاب نازل شود فقط عمر نجات خواهد يافت » .\r\nحضرت فرمود : و اين نيز محال است ، زيرا خداوند متعال مىفرمايد : « و خدا بر آن نيست كه ايشان را عذاب كند در حالى كه تو در ميان ايشانى ، و خدا عذابكنندهء آنان نيست در حالى كه آمرزش مىخواهند - انفال 33 » با اين آيه خداوند خبر داده كه تا رسول خدا در ميان ايشان باشد كسى را عذاب نمىكند و تا زمانى كه آمرزش مىخواهند .\r\n","description":"","footnote":"","page_name":" 522 ","page_number":522},
  {"content":"\r\n324 - عبد العظيم بن عبد الله حسنىّ رضى الله عنه گويد : به حضرت جواد عليه السّلام عرض كردم :\r\nمولاى من ! آرزويم اين است كه شما آن قائمى از بيت محمّد باشيد كه زمين را پر از قسط و عدل مىكند همچنان كه آكنده از ظلم و جور شده است ! حضرت فرمود : هر كدام از ما قائم به امر خداوند و هادى به دين او است ، امّا قائمى كه خداوند توسّط او زمين را از لوث وجود أهل كفر و انكار پاك سازد و آن را پر از عدل و داد نمايد كسى است كه ولادتش بر مردم پوشيده و شخصش از ايشان پنهان و بردن نامش حرام است ، و او همنام و هم كنيهء رسول خدا صلَّى الله عليه و آله است ، و او كسى است كه زمين برايش در پيچيده شود و هر مشكلى برايش هموار گردد ، أصحاب او به تعداد أهل بدر سيصد و سيزده نفر از دورترين نقاط زمين به گرد او فراهم آيند ، و اين همان فرمايش خداوند است كه : « هر جا كه باشيد خدا همهء شما را فراهم آورد ، كه خدا بر هر چيزى تواناست - بقره : 148 » ، پس هنگامى كه اين تعداد افراد مخلص گرد آيند خداوند متعال امر خود را ظاهر سازد و چون عقد - كه آن ده هزار مرد باشد - براى او كامل شود ، به اذن و فرمان خداى تعالى قيام كند ، و آنقدر دشمنان خدا را بكشد تا خداوند خشنود شود .\r\n","description":"","footnote":"","page_name":" 523 ","page_number":523},
  {"content":"\r\nعبد العظيم گفت : به آن حضرت عرض كردم : سرور من ! چگونه مىفهمد خداوند متعال خشنود گرديده ؟\r\nفرمود : خداوند در قلب او رحمت مىافكند ، و چون به مدينه درآيد لات و عزّى را در آورده و آن دو را آتش زند ! ! .\r\n","description":"","footnote":"","page_name":" 524 ","page_number":524},
  {"content":"\r\n\r\n« احتجاج حضرت علىّ بن محمّد عسكرىّ عليهما السّلام در قسمتى از توحيد »\r\n« و جز آن از علوم مربوط به دين و دنيا بر مخالف و موافق »\r\n325 - فردى [ طىّ ارسال نامه اى 
  ] از آن حضرت در بارهء توحيد پرسيد كه آيا پيوسته خداوند يكتا بوده و هيچ چيزى با او نبوده سپس همهء اشياء را پديد آورده و اسماء را براى خود برگزيده ، و پيوسته اسماء و حروف از قديم با او بوده ؟\r\nآن حضرت عليه السّلام مكتوب داشت : خداوند پيوسته موجود بوده سپس آنچه اراده كرد تكوين بخشيد ، نه كسى مخالف ارادهء اوست ، و نه عيبجوى در حكم او ، اوهام أهل و هم به بيراهه افتاد و ديدهء نظاره گران به قصور كشيد ، و وصف وصفكنندگان به فنا گرائيد ، و سخن أهل باطل از درك شگفتى شأن يا وقوع دستيابى بر مرتبهء بالاى او به اضمحلال و نابودى رسيد ، او در موضعى است كه نهايتى ندارد ، و در مكانى است كه با هيچ ديده و هيچ عبارتى نمىتوان بر او واقع گشت ! هرگز هرگز ! ! .\r\n326 - أحمد بن إسحاق گويد : طىّ ارسال نامه اى به وجود مبارك امام هادى عليه السّلام\r\n","description":"","footnote":"","page_name":" 525 ","page_number":525},
  {"content":"\r\nاز آن حضرت در بارهء رؤيت ( ديدن خدا ) و طرز تفكَّر مردم سؤال نمودم و او چنين نگاشت :\r\nتا وقتى كه هوايى ميان رائى و مرئى نباشد تا چشم از آن عبور كند « رؤيت » محقّق نشود ، پس زمانى كه هوا منقطع شود و نور نابود گردد « رؤيت » صحيح نيست ، و در وجوب اتّصال روشنايى ميان رائى و مرئى وجوب اشتباه و خطا است ، و خداى تعالى پاك و منزّه از خطا و اشتباه است ، پس از همين جا ثابت مىشود كه مسألهء رؤيت او با چشمها بر خداوند سبحان جايز نيست ، زيرا ناچار از اتّصال اسباب به مسبّبات است .\r\n327 - عبّاس به هلال گويد : از حضرت هادى عليه السّلام در بارهء اين آيهء مباركه :\r\n« خداوند نور آسمانها و زمين است - نور 35 » پرسش كردم ، فرمود : يعنى : هدايتگر همهء أهل آسمان و زمين است .\r\n328 - و از جمله پاسخهايى كه حضرت هادى عليه السّلام در مسألهء جبر و تفويض در نامه اش به أهل اهواز نگاشت اين بود كه فرمود : در اين مورد تمام امّت بدون اختلاف به اجماع رسيده‌اند كه : قرآن بىهيچ شكّ و ترديدى نزد تمام فرقه‌ها حقّ است ، و أهل\r\n","description":"","footnote":"","page_name":" 526 ","page_number":526},
  {"content":"\r\nاسلام در حالت اجتماع با آن موافقند و بر تصديق آيات آن هدايت شده‌اند ، بخاطر اين فرمايش نبوىّ كه : « امّت من بر هيچ گمراهى و ضلالتى اجماع نخواهند كرد » ، و آن حضرت با اين فرمايش اطَّلاع داده آنچه امّت در آن بدون اختلاف به اجماع رسند حقّ محض است ، و اين معنى حديث است نه آنچه نابخردان آن را تأويل مىكنند ، و نه آن احاديث مزوّره و روايات مزخرفه اى كه معاندين براى ابطال قرآن دست بدامن آنها مىشوند ، و در راه مخالفت با نصّ صريح قرآن پيروى هواى نفس هلاككنندهء خود را مىكنند ، و به تحقيق آيات واضح و روشن قرآن مىپردازند ، و از خداوند مسألت مىنماييم تا ما را موفّق به راه صواب و هدايت به رشاد گرداند .\r\nسپس فرمود : وقتى آيه اى از قرآن خبرى را تصديق و تحقيق نمود ، پس فرقه اى از مسلمين كه منكر آن شده و آن را با حديثى از احاديث مزوّره تعارض داشتند ، همگى با اين انكار و دفع قرآن كافر و گمراه گردند ، و صحيحترين خبرى كه تحقيق آن از قرآن بدست مىآيد حديثى است اجماعى از رسول خدا صلَّى الله عليه و آله آنجا كه فرموده : « من دو چيز براى شما پس از خود بجاى مىگذارم ، كتاب خدا و عترت خود ، اگر دست بدامن آن دو شويد\r\n","description":"","footnote":"","page_name":" 527 ","page_number":527},
  {"content":"\r\nهرگز پس از من گمراه نخواهيد شد ، و آن دو تا روزى كه در حوض بر من درآيند از هم جدا نمىگردند » ، و همين حديث با لفظ ديگرى هم از آن حضرت در اين معنى نقل شده كه :\r\n« من دو چيز گرانبها براى شما مىنهم : كتاب خدا و عترت خود ؛ أهل بيتم ، و آن دو تا وقتى كه در حوض بر من وارد شوند از هم جدا نمىشوند ، اگر دست بدامن آن دو شويد هرگز گمراه نخواهيد شد » پس وقتى ما شواهد اين حديث را در نصّ قرآن يافتيم ؛ مانند اين آيه :\r\n« هر آينه ولىّ و سرپرست شما خدا و رسول او و كسانى از أهل ايمان هستند كه نماز را بر پاى مىدارند و زكات را مىپردازند در حالى كه ركوع مىكنند - مائده : 55 » ، سپس تمام روايات علما در اين آيه متّفق است : فرد مذكور ( مؤمى كه در حال ركوع زكات داد ) أمير المؤمنين عليه السّلام مىباشد ، و نقل كرده‌اند كه آن حضرت انگشترى خود را در حال ركوع به صدقه داد ، و خداوند در قدردانى از او آن آيه را نازل فرمود ، سپس در تأييد همين مطلب به اين حديث نبوىّ بر مىخوريم كه فرموده : « هر كه را من مولاى اويم پس علىّ مولاى اوست ، خدايا با دوستانش دوستى و با دشمنانش عداوت كن » ، و اين فرمايش رسول خدا صلَّى الله عليه و آله كه : « علىّ دين مرا قضا مىكند و وعده‌ام را عملى مىسازد ، و پس من او خليفهء بر شما است » ، و اين گفتار آن حضرت آنجا كه او را بر أهل مدينه خليفهء خود ساخته در پاسخ به گفتهء او - كه : اى رسول خدا آيا مرا با زنان و كودكان باقى مىنهى ! -\r\n","description":"","footnote":"","page_name":" 528 ","page_number":528},
  {"content":"\r\nفرمود : « مگر خشنود نمىشوى كه منزلت تو نزد من همچون منزلت هارون نزد موسى باشد جز آنكه پس از من ديگر پيامبرى نخواهد بود » ، پس ما نيز دريافتيم كه قرآن به تصديق اين اخبار و روشن شدن اين شواهد گواهى داده ، پس امّت ملزم به اقرار آن شدند چرا كه اين اخبار موافق با قرآن است ، و قرآن نيز با آن احاديث سازگار و موافق مىباشد ، پس هنگامى كه قرآن و اخبار را هر كدام موافق و مؤيّد و دليل ديگرى يافتيم ديگر اقتداى به اين احاديث بر همه فرض و واجب است و جز أهل عناد و فساد به آن تعدّى و بىاحترامى نمىكند .\r\nسپس حضرت هادى عليه السّلام فرمود : و مراد و قصد اصلى ما سخن در بارهء جبر و تفويض و شرح و بيان آن دو بود ، و نظر ما از آنچه در مقدّمه گفتيم تنها بيان اتّفاق و همراهى قرآن و حديث بود كه هر گاه با هم متّفق باشند دليل و راهنماى ما در قصد اصلى ما و نيرويى در بيان مطالبى كه مىگويم به خواست خدا خواهند بود .\r\nفرمود : مسألهء جبر و تفويض بنا به فرمايش حضرت صادق عليه السّلام در پاسخ به پرسشى كه از آن دو شد اين بود كه : « نه جبر است و نه تفويض بلكه امرى ما بين آن دو است » .\r\n","description":"","footnote":"","page_name":" 529 ","page_number":529},
  {"content":"\r\nيكى پرسيد : اى زادهء رسول خدا ، مراتب آن چگونه است ؟\r\nفرمود : شامل سلامتى عقل و آزادى راه و مهلت كافى ، و زاد و توشهء پيش از سفر و وسيلهء تحريك شخص بر انجام كار مىباشد . اينها پنج چيز شد ، پس اگر بنده اى فاقد يكى از آنها باشد به نسبت همان كاستى و كمبود تكليف از او ساقط گردد ، و من براى هر يك از اين ابواب سه گانهء : جبر و تفويض و منزلتى ميان دو منزلت ؛ مثالى خواهم زد تا هم معنى آن را به ذهن جويندهء حقيقت نزديك سازد و هم بررسى نمودن شرح آن را آسان نمايد ، به گونه اى كه هم آيات محكم قرآن تصديقش نمايند ، و هم خردمندان پذيرفته و تأييدش كنند ، و توفيق و عصمت با خدا است .\r\nسپس فرمود : امّا « جبر » عقيده اى است كه معتقدانش قائلند : « خداى جليل و عزيز بندگان را مجبور به گناه كرده و با اين حال آنان را عذاب مىكند » ، و هر كس عقيده اش اين باشد ، خداى را در حكمش به ستم نسبت داده و تكذيب كرده است . [ و با اين عقيده 
  ] كلام خدا را ردّ نموده كه فرمود : « و پروردگار تو به هيچ كس ستم نكند » ( 1 ) و نيز فرموده : « اين به سزاى آن چيزى است كه دستهايت پيش فرستاده و از آن رو كه\r\n\r\n","description":"","footnote":"\r\n( 1 ) كهف : 49 .\r\n","page_name":" 530 ","page_number":530},
  {"content":"\r\nخدا بر بندگان ستمكار نيست - حجّ : 10 « همراه با آيات بسيارى در اين نمونه ، پس هر كه گمان كند كه مجبور به گناه شده ؛ گناه خود را به خدا ارجاع نموده و او را در عذاب خود منسوب به ظلم و ستم داشته است ، و كسى كه خدا را ستمكار داند قرآن را دروغ شمرده ، و هر كه قرآن را تكذيب كند به اجماع امّت به كفر گرائيده ، و مثلى كه در اين عقيده زده شده همچون مردى است كه صاحب غلامى شده كه آن نه اختيارى از خود دارد و نه صاحب چيزى از متاع دنيا است ، و اربابش هم مىداند ، و با علم به اين موضوع به او دستور مىدهد كه به بازار رفته و جنسى برايش تهيّه كند ، ولى بهاى خريد آن جنس را به او نمىدهد ، هر چند ارباب ؛ خود بدين مطلب واقف است كه تمامى اجناس تحت نظر صاحب آنها بوده و كسى جز با پرداخت قيمت مورد رضايت صاحبش ؛ دربرداشت آنها به طمع نيفتد . و ارباب ؛ خود را به عدل و داد وصف نموده و حكيم و غير ظالم مىداند ، و غلامش را در صورت نياوردن اين جنس تهديد به كيفر و مجازات نمايد ، بارى چون آن بنده به بازار رفته تا جنس او را تهيّه كند در مىيابد كه صاحب جنس جز در مقابل بهايش آن را به وى نمىدهد ، و خود بنده نيز بهاى آن را ندارد ، در نتيجه نوميد و دست خالى به سوى اربابش بازگردد ، و ارباب نيز به خشم آمده و او را مجازات مىكند ، در اين صورت\r\n","description":"","footnote":"","page_name":" 531 ","page_number":531},
  {"content":"\r\nبر خلاف آنچه از عدل و حكمت و انصاف او نقل شده ؛ ستمكار متعدّى مبطل است ، و اگر او را مجازات نكند نفس خود را دروغ شمرده ، در اين صورت آيا واجب نيست او را مجازات نكند ، و كذب و ظلم ؛ عدل و حكمت را نفى مىكند ، خداى تعالى بسى برتر است از آنچه مىگويند ، برترى بزرگ ! ! .\r\nسپس عالم ( لقب حضرت هادى ) عليه السّلام پس از كلامى طولانى فرمود : و امّا آن تفويض كه امام صادق عليه السّلام آن را باطل ساخته ، و معتقدان و پيروانش را خطا كار دانسته اين عقيده است كه : « خداوند ، اختيار امر و نهى خود را به بندگان سپرده ، و سرخود رهايشان ساخته » .\r\nو در اين مورد گفتارى دقيق است كه جز امامان هدايت يافته عليهم السّلام از آل پيامبر صلَّى الله عليه و آله به غور و دقّت آن نرسند ، ايشان عليهم السّلام فرموده‌اند : « اگر اختيار بندگان را از سر اهمال به خودشان سپرده بود ، بايد انتخاب آنان را [ هر چه باشد 
  ] پذيرفته ، و بسبب آن مستحقّ ثواب گردند ، و در اين صورت ( حصول خودسرى و اهمال ) ديگر بر جنايتى كه كنند هيچ عقوبتى نباشد » ، و دو معنى از اين گفتار برمىآيد : يكى اينكه بندگان بر خدا شوريده‌اند و بناچار او را مجبور به قبول اختيار توسّط رأى و نظرشان ساخته‌اند كه در اين\r\n","description":"","footnote":"","page_name":" 532 ","page_number":532},
  {"content":"\r\nصورت - چه نخواهد و چه بخواهد - وهن و سستى خدا لازم آيد ، و دوم اينكه خداوند عزّ و جلّ از وادار نمودن آنان به امر و نهى درمانده و عاجز است ، از اين رو امر و نهى خود را بديشان سپرده و بر وفق مرادشان امضاء نموده ، آنگاه از وادار نمودن ايشان به خواست خود وامانده ، به همين خاطر اختيار كفر و ايمان را به خودشان واگذاشته است ، و مثال آن « بمانند مردى است كه غلامى خريده تا به دو خدمت كند و قائل به مقام سرپرستى او باشد و از دستورات و فرامين او نيز پيروى نمايد ، و صاحب غلام مدّعى است كه قاهر است و عزيز و حكيم ، پس غلامش را امر و نهى مىكند ، و به او - در صورت پيروى از دستورش - وعدهء ثواب بزرگ داده ، و نيز در صورت نافرمانيش به كيفر دردناك تهديد كرده باشد ، ولى غلام با خواست اربابش مخالفت كند و از دستورات او تخلَّف بورزد ، و خلاصه هيچ توجّهى به امر و نهى صاحبش نكرده ، بلكه به خواست خود رفتار نمايد ، و پيروى قصد خود را مىكند [ در اين حال ارباب هم نتواند وى را وادار به اطاعت از دستورات و خواست خود كند ، در نتيجه اختيار امر و نهى را به خود غلام بسپرد ، و به هر آنچه كه غلام به خواست خود انجام دهد نه به خواست ارباب رضايت دهد ، بارى ارباب غلامش را 
  ] مبعوث انجام كارى مىكند و غلام در خلاف خواست مولايش بدنبال حاجت ديگرى مىرود و از هوايش پيروى نمايد ، پس زمانى كه نزد صاحب خود باز\r\n","description":"","footnote":"","page_name":" 533 ","page_number":533},
  {"content":"\r\nگردد ، وى ببيند آنچه آورده خلاف چيزى است كه دستورش داده ، پس غلام [ در جواب اربابش كه چرا از دستورم تخلَّف ورزيدى اين گونه پاسخ 
  ] مىگويد : من تكيه بر اختيار امرى نمودم كه به من داده بودى ، پس در اين راه به پيروى از هوى و خواستهء خود رفتم ، زيرا فرد مختار بلا مانع است زيرا جمع تفويض و تحظير محال است .\r\nسپس آن حضرت عليه السّلام فرمود : بنا بر اين هر كه پندارد كه خداوند پذيرش امر و نهى خود را به بندگان سپرده و تفويض فرموده با اين كار براى حضرت حقّ اثبات عجز نموده و پذيرش هر عملى از خير و شرّ را بر او ايجاب كرده و امر و نهى خداوند را باطل كرده است .\r\nسپس وجود مبارك حضرت محمّد بن علىّ هادى عليه الصّلاة و السّلام فرمود :\r\nبتحقيق اعتقاد من اين است كه خداوند مردم را با قدرت خود آفريده ، و نيرويى بديشان بخشيده تا با آن او را با رعايت امر و نهى پرستش و اطاعت كنند و خود خداوند اين را براى ايشان پسنديده ، و آنان را از معصيت خود بازداشته و گناهكاران را نكوهيده و بر آن مجازات مىكند و اختيار در امر و نهى ؛ با خدا است ، آنچه خواهد انتخاب كرده و بدان فرمان دهد ، و از هر آنچه ناپسند دارد بازداشته و كيفر كند ، به جهت همان قدرتى كه به بندگان خود داده تا از دستوراتش پيروى ؛ و از نافرمانيش اجتناب كنند ، زيرا او خود عدل است و انصاف و حكومت از او است ، و حجّت خود را با نماياندن عذر و ترساندن از عواقب كار تمام كرده ، و انتخاب با او است ، هر يك از بندگانش را كه بخواهد بر مىگزيند ،\r\n","description":"","footnote":"","page_name":" 534 ","page_number":534},
  {"content":"\r\nبارى محمّد صلَّى الله عليه و آله را برگزيد و وى را با مأموريتهاى خود بسوى مردم فرستاد ، و چنانچه اختيار امور خود را به بندگانش تفويض كرده بود مردان قريش اميّة بن - أبى الصّلت و أبو مسعود ثقفىّ را انتخاب مىكردند چرا كه آن دو نزد ايشان از محمّد برتر بودند ، براى اينكه گفتند : « چرا اين قرآن بر مردى بزرگ ( از جهت مال و جاه ) از اين دو شهر فرو فرستاده نشده است ؟ » ( 1 ) ، قصد او از بيان آن دو همان تعريف كلامى بين دو كلام ( مرتبهء ميان دو مرتبه ) مىباشد كه نه جبر است و نه تفويض ، و به همين مضمون أمير المؤمنين عليه السّلام در پاسخ عباية بن ربعىّ از استطاعت ( قدرتى كه با آن برپا مىايستد و مىنشيند و كار انجام مىدهد ) مطالبى فرمود .\r\nحضرت فرمود : بگو اين استطاعت و قدرت را تو خود تنها مالك آن هستى يا تو و خدا ؟ عبايه ساكت ماند . فرمود : عبايه بگو ! گفت : چه بگويم اى أمير ؟ فرمود : اگر گفته بودى من و خدا ، تو را كشته بودم و اگر مىگفتى : بدون خدا و تنهائى ، باز هم تو را كشته بودم .\r\n\r\n","description":"","footnote":"\r\n( 1 ) سورهء زخرف : 31 . و لازم به تذكّر است كه مراد از آن دو شهر - همچنان كه در كتب تاريخى و تفسير آمده - مكّة و طائف است و نام آن دو مرد : وليد بن مغيره از مكّه و أبو مسعود ثقفىّ از طائف مىباشد ، ولى افراد نامبرده شدهء در متن هر دو از شهر طائفند كه احتمالًا هم در اينجا و هم در كتاب تحف العقول سهوى رخ داده باشد .\r\n","page_name":" 535 ","page_number":535},
  {"content":"\r\nگفت : پس چه بگويم اى أمير المؤمنين ؟\r\nفرمود : مىگوئى : تو مالك آنى به خواست و اجازهء خداوندى كه غير تو را نيز مالك آن مىسازد ، پس چنانچه اختيارش را به تو بسپرد آن از بخشش او است ، و اگر تو را از داشتن آن محروم سازد از آزمون او است ، چرا كه او صاحب چيزى است كه اختيارت بخشيده و مالك ( قادر ) بر آنچه توانمندت ساخته است ، مگر نشنيده اى كه مردم چون مىگويند « لا حول و لا قوّة إلَّا با لله » از خداوند طلب حول و قوّت مىكنند ؟\r\nعبايه پرسيد : تأويل آن چيست اى أمير المؤمنين ؟\r\nفرمود : يعنى هيچ حركتى از نافرمانيهاى خدا صورت نگيرد مگر به نگهدارى او ، و ما را هيچ نيروئى بر طاعت خدا جز به يارى و كمك او نيست .\r\nراوى گويد : عبايه [ با شنيدن اين سخنان 
  ] از جا جسته و دست و پاى آن حضرت را غرق بوسه ساخت ! .\r\nسپس حضرت أمير المؤمنين عليه السّلام با ذكر شواهدى از كتاب خدا قرآن - كه در پى مىآيد - مانند : « و بىشكّ شما را بيازمائيم تا مجاهدان و صابران شما را معلوم كنيم و خبرهاى شما ( اعمالتان ) را بيازمائيم - محمّد صلَّى الله عليه و آله : 31 » ، و آيهء : « [ و افرادى كه آيات ما را دروغ شمرند 
  ] اندك اندك از جايى كه ندانند گرفتارشان خواهيم ساخت - اعراف : 182 » ، و آيهء : « [ آيا مردم پنداشته‌اند 
  ] همين كه گويند ايمان آورديم آنان را وامىنهيم و آزموده\r\n","description":"","footnote":"","page_name":" 536 ","page_number":536},
  {"content":"\r\nنمىشوند ؟ ! - عنكبوت : 2 » ، و آيهء : « و هر آينه ما سليمان را آزموديم - ص : 34 » ، و در خطاب به حضرت موسى عليه السّلام كه : « ما قوم تو را پس از تو آزموديم و سامرىّ گمراهشان ساخت - طه : 85 » ، و كلام موسى كه گفت : « [ پروردگارا 
  ] اين نيست مگر امتحان تو - اعراف : 154 » ، و آيهء : « مىخواهد شما را در آنچه به شما داده بيازمايد - مائده : 48 » ، و :\r\n« سپس شما را از آنان واگردانيد گردانيد تا شما را بيازمايد - آل عمران : 152 » ، و : « ما آنان را بيازموديم چنان كه صاحبان آن بوستان را آزموديم - قلم : 17 » ، و آيهء : « تا شما را بيازمايد كه كدام يك از شما نيكوكارتر است - ملك : 2 » ، و آيهء : « و آنگاه كه إبراهيم را پروردگار وى به امورى چند بيازمود - بقره : 124 » ، و آيهء : « و اگر خدا مىخواست از كافران انتقام مىكشيد و ليكن خواست تا برخى از شما را به برخى بيازمايد - محمّد صلَّى الله عليه و آله : 4 » ، فرمود كه تمام آنها به معناى اختبار و آزمون در كتاب خدا آمده است .\r\nسپس آن حضرت عليه السّلام فرمود : پس اگر بگويند : حجّت و دليل در اين كلام الهى كه :\r\n« خدا هر كس را كه خواهد راه نمايد و هر كس را خواهد گمراه سازد - نحل : 93 » و مانند آنها چيست ؟\r\nگوئيم : تفسير اين آيات همگى بر دو معنا است ، امّا معناى نخست : كه قدرت او را اعلام مىدارد ، يعنى : او به هدايت و گمراهى هر كس كه خواهد قادر و توانا است ، پس\r\n","description":"","footnote":"","page_name":" 537 ","page_number":537},
  {"content":"\r\nهر گاه با قدرت خود آنان را وادار بر يكى از آن دو كند نه ثواب برند و نه عقاب كشند ، به همان ترتيبى كه در نامه شرح داديم ، و معناى ديگر اين است كه مراد از هدايت خداوند راهنمايى او است ، مانند آيهء : « و امّا قوم ثمود ( قوم صالح ) ، آنان را راه نموديم ( يعنى راهنمايى كرديم ) ، ولى كورى ( گمراهى ) را بر رهيابى برگزيدند - فصّلت : 17 » ، و اين طور نيست كه هر آيهء متشابه و مبهمى بتواند بر آياتى محكم كه مأمور به تحصيل و تقليد آنهائيم حجّت و دليل باشد ، و بنا به گفتهء خود قرآن : « او كسى است كه كتاب را بر تو نازل ساخت ، برخى از آيات آن محكماند ، كه آنها مادر و اصل كتاباند و برخى ديگر متشابهند ، امّا آنان كه در دلشان كژى ( انحراف از راه راست ) است آنچه را متشابه است پى مىگيرند براى فتنه جوئى و در جستن تأويل است - آل عمران : 7 » ، و نيز فرموده : « پس بندگان مرا مژده ده . آنان كه سخن را مىشنوند و بهترين آن را پيروى مىكنند اينانند كسانى كه خدا راهشان نموده ، و ايشانند خردمندان - زمر : 18 و 17 » .\r\nاميدوارم خداوند ما و شما را به همان كه موجب دوستى و رضايت خود اوست موفّق فرمايد ، و به كرامت و تقرّب نزديك فرمايد ، و بدان چه براى ما و شما خير و باقى است هدايت نمايد ، زيرا تنها اوست كه هر چه بخواهد كننده است ، حكيم است و جواد است و مجيد .\r\n","description":"","footnote":"","page_name":" 538 ","page_number":538},
  {"content":"\r\n329 - أبو عبد الله زيادىّ گويد : زمانى كه متوكَّل ؛ خليفهء عبّاسى مسموم شده بود براى خدا نذر كرد در صورتى كه خداوند او را شفا بخشد به مالى « كثير » تصدّق دهد ، بارى وقتى بهبودى و سلامت خود را بازيافت نظر فقها را در مورد « مال كثير » پرسيد ، آنان به اختلاف افتاده برخى آن را « هزار درهم » و برخى : « ده هزار درهم » و برخى « صد هزار درهم » تشخيص داد .\r\nحسن حاجب و پرده دار متوكَّل به او گفت : اى أمير المؤمنين اگر پاسخ صحيح آن را از مردى ميان مردم برايت بياورم به من چه خواهى داد ؟\r\nمتوكَّل گفت : ده هزار درهم ، و گر نه خودم تو را صد ضربه شلاق خواهم زد .\r\nگفت : پذيرفتم ، پس نزد امام هادى عليه السّلام رفته و از آن حضرت آن مسأله را پرسيد .\r\nحضرت فرمود : به او بگو هشتاد درهم تصدّق دهد . او نيز نزد متوكَّل بازگشته و همان را به او خبر داد ، متوكَّل گفت : از او علَّت آن را بپرس ؟\r\nپس باز نزد آن حضرت بازگشته و علَّت را جويا شد ، امام عليه السّلام فرمود :\r\nخداوند عزّ و جلّ به پيامبر خود صلَّى الله عليه و آله فرموده : « بىشكّ خداوند شما را در ميادينى كثير\r\n","description":"","footnote":"","page_name":" 539 ","page_number":539},
  {"content":"\r\nيارى كرد - توبه : 25 » ، و ما ميادين نبرد آن حضرت را شمرديم و آنها به هشتاد رسيد .\r\nحاجب نيز نزد متوكَّل برگشته و او را با خبر ساخت و متوكَّل خوشحال شده و به او ده هزار درهم عطا كرد .\r\n330 - جعفر بن رزق الله گويد : مردى نصرانى كه با زنى مسلمان مرتكب زنا شده بود را نزد متوكَّل آوردند ، و بمحض اجراى حدّ مسلمان شد .\r\nيحيى بن أكثم گفت : ايمان او شرك و كردارش را از ميان برد ، و ديگرى گفت : هر سه حدّ بر او جارى مىشود ، و ديگرى گفت : با او چنين و چنان شود .\r\nبا ديدن اين اختلاف متوكَّل دستور داد طىّ ارسال نامه اى به امام هادى عليه السّلام از او در اين زمينه كسب تكليف كنند .\r\nآن حضرت عليه السّلام به محض خواندن نامه اين گونه نگاشت : آنقدر شلَّاق مىخورد تا بميرد .\r\nيحيى بن أكثم و باقى فقهاى عسكر منكر اين فتوى شده و گفتند : اى أمير المؤمنين ، علَّت را از او بپرس ، زيرا نه آيه اى بدان سخن گفته و نه سنّتى بدان عمل نموده است .\r\n","description":"","footnote":"","page_name":" 540 ","page_number":540},
  {"content":"\r\nپس نامه اى بدين مضمون به آن حضرت نگاشت : فقها منكر اين فتوا شده و گفتند : نه آيه اى بدان سخن گفته و نه سنّتى بدان عمل نموده است ، پس براى ما بيان فرما كه چرا ضربت شلَّاق تا حدّ مرگ را براى او واجب ساختى ؟\r\nپس آن حضرت عليه السّلام در نامه اين مطلب را نگاشت كه : بسم الله الرّحمن الرّحيم :\r\n« پس چون عذاب سخت ما را ديدند گفتند : به خداى يگانه ايمان آورديم و بدان چه شرك مىآورديم كافر شديم . پس ايمانشان آنگاه كه عذاب ما را ديدند آنان را سود نبخشيد - غافر : 45 و 44 » .\r\nپس متوكَّل امر كرد آن مجرم نصرانى را آنقدر زدند تا مرد .\r\n331 - يحيى بن أكثم از عالم أهل بيت امام هادى عليه السّلام پرسيد : در اين آيهء كريمه :\r\n« [ و اگر هر چه درخت در زمين است قلم ، و دريا مركَّب گردد 
  ] و هفت درياى ديگر پس از آن بيفزايندش ، كلمات خدا پايان نيابد - لقمان : 27 » نام آن هفت دريا چيست ؟\r\nحضرت فرمود : آنها عبارتند از : « چشمهء كبريت » و « چشمهء يمن » و « چشمهء برهوت » و « چشمهء طبريّه » و « چشمهء آب گرم ماسيدان » و « چشمهء آب گرم افريقا » و « چشمهء باحروان » ، و مائيم آن كلمات خدا كه [ پايان نپذيريم و 
  ] فضائلمان درك نگردد .\r\n","description":"","footnote":"","page_name":" 541 ","page_number":541},
  {"content":"\r\n332 - امام حسن عسكرىّ عليه السّلام گويد : خبر به امام هادى عليه السّلام رسيد كه يكى از فقهاى شيعه در بحث با فردى ناصبى او را با حجّت خود مجاب ساخته بطورى كه رسوايى او را آشكار نموده است ، پس روزى آن فقيه شيعى بر حضرت هادى عليه السّلام وارد شد و در آن مجلس تشكى بزرگ پهن شده بود و او خارج از آن نشسته بود ، و نزد آن حضرت مردمى بسيار از جماعت علويان و بنى هاشم گرد آمده بودند ، امام عليه السّلام آن فقيه شيعى را پيوسته دعوت با بالا رفتن نمود تا اينكه بر روى آن تشك بزرگ نشانده و رو بجانب او كرد ، اين عمل بر اشراف حاضر در مجلس گران آمد ، علويّان هيچ نگفتند ولى شيخ هاشميّون رو به حضرت كرده گفت : اى زادهء رسول خدا ، اين گونه فردى عامى را بر سادات بنى هاشم از اولاد أبو طالب و هاشم ترجيح مىدهى ؟ ! حضرت فرمود : مبادا مشمول افرادى شويد كه خداوند در باره اشان فرموده : « آيا به كسانى كه از كتاب ( تورات ) بهره اى بدادندشان ننگريستى كه چون به كتاب خدا خوانده شوند تا ميانشان داورى كند ، گروهى از آنان پشت مىكنند در حالى كه [ از حكم خدا 
  ] روبگردانند ؟ - آل عمران : 23 » ! آيا به حكم قرآن تن مىدهيد ؟ گفتند : آرى .\r\n","description":"","footnote":"","page_name":" 542 ","page_number":542},
  {"content":"\r\nفرمود : مگر خداوند نمىفرمايد : « اى كسانى كه ايمان آورده‌ايد ، چون شما را گويند كه در مجلسها ( مجالسى كه با پيامبر داريد يا همهء مجالس ذكر ) جاى بگشاييد ( براى برادرانتان ) پس جاى بگشائيد ، تا خداى شما را جاى بگشايد ( در بهشت ) و چون شما را گويند كه برخيزيد برخيزيد ، كه خدا كسانى از شما را كه ايمان آورده‌اند [ به پايه اى 
  ] و كسانى را كه دانش داده شده‌اند به پايه‌ها بالا برد - مجادله : 11 » ، و براى دانشمند مؤمن جز ترفيع بر مؤمن غير عالم رضايت نداده ، همچنان كه براى مؤمن جز ترفيع بر غير مؤمن رضايت نداده ، به من بگوييد بدانم كه آيا خداوند فرموده : « خدا كسانى از شما را كه ايمان آورده‌اند و كسانى را كه دانش داده شده‌اند به پايه‌ها بالا برد » يا اينكه فرموده : خدا كسانى از شما را كه داراى شرافت نسب هستند به پايه‌ها بالا برد ( 1 ) ؟ ! مگر خداوند خود نفرموده : « آيا كسانى كه مىدانند با كسانى كه نمىدانند برابر مىباشند - زمر : 9 » ؟ ! پس چگونه منكر اين ترفيع من نسبت به اين مرد ؛ كه خدا او را بالا برده ، شده‌ايد ؟\r\nبتحقيق شكست آن فلان فرد ناصبى با دلائل الهى كه خداوند فقط به او تعليم داده از هر شرفى در نسب بالاتر است .\r\n\r\n","description":"","footnote":"\r\n( 1 ) اين جمله استفهام انكارى است .\r\n","page_name":" 543 ","page_number":543},
  {"content":"\r\nعبّاسى گفت : اى زادهء رسول خدا ، شما كسى را بر ما شرافت دادى كه در نسب ؛ در پايه و مكان ما نيست ، حال اينكه تفضيل شرف نسبى از آغاز اسلام تا كنون پيوسته متداول بوده است .\r\nحضرت فرمود : سبحان الله ! مگر عبّاس با أبو بكر بيعت نكرد در حالى كه او « تيمى » بود و عبّاس « هاشمى » ؟ مگر عبد الله بن عبّاس گماشتهء عمر بن خطَّاب نشد با اينكه او هاشمى پدر خلفاى عبّاسى بود و عمر از قبيلهء عدى ؟ و چرا عمر افراد دور از قريش را در شوراى خلافت داخل كرد ولى از عبّاس صرف نظر نمود ؟ اگر عمل ما مبنى بر ترفيع غير هاشمى بر هاشمى منكر و غريب بوده پس شما بايد منكر عمل عبّاس در بيعت أبو بكر شده و بر عبد الله بن عبّاس در خدمت به عمر پس از بيعت با او خرده گيريد ، اگر آن جايز بوده پس اين هم جايز است ، - با اين فرمايشاتى كه بر زبان آن حضرت جارى شد - مانند اين بود كه سنگ در گلوى هاشمى فرو رفته ! ! .\r\n333 - و نقل است كه حضرت هادى عليه السّلام فرموده : اگر در پس غيبت امام قائم عليه السّلام علمائى نبودند كه داعى بسوى او بوده و اشاره به او كنند ، و با براهين الهى از او دفاع نمايند ،\r\n","description":"","footnote":"","page_name":" 544 ","page_number":544},
  {"content":"\r\nو بندگان مستضعف خدا را از دام ابليس و اعوانش برهانند ، و از بند نواصب ( دشمنان اهل بيت ) رهايى بخشند ، همهء مردم از دين خدا دست كشيده و مرتدّ مىشدند ، لكن علماء كسانى هستند كه زمام قلوب شيعيان ضعيف ما را در دست داشته و مهار مىكنند ، همچون ناخداى كشتى كه سكَّان آن را در دست دارد . اين گروه همان شخصيتهاى برتر و افضل در نزد خداوند با عزّت و جلال مىباشند .\r\n","description":"","footnote":"","page_name":" 545 ","page_number":545},
  {"content":"\r\n\r\n« احتجاج امام أبو محمّد حسن بن علىّ عسكرىّ عليهما السّلام »\r\n« در انواع علوم دينى »\r\n334 - و به اسنادى كه پيش از اين ذكر شد امام حسن عسكرىّ عليه السّلام در بارهء اين آيهء كريمه : « خداوند بر دلهاشان و بر گوشهاشان مهر نهاده و بر ديدگانشان پرده اى است و آنان را عذابى است بزرگ - بقره : 7 » فرمود : يعنى به نشانه اى علامتگذارى مىشوند كه هر كدام از فرشتگان وقتى به او نظر اندازند آنان را بشناسند چون ايمان نمىآورند ، « و بر گوشهاشان » نيز همان علائم نهند ، « و بر ديدگانشان پرده اى است » ، چون از نگاه بدان چه تكليف شدند اعراض نمودند ، و از دستور قصور كردند ، و از ايمان كه بدان ملزم شدند جهل پيشه ساختند ، و در نهايت همچون كسانى شدند كه در مقابل دو چشمشان پرده اى است ، زيرا خداوند عزّ و جلّ بسى بالا و متعالى از صفات بيهودگى و فساد و مطالبهء عباد بر آنچه قهراً منع ساخته است ، بندگان را نه امر به چيرگى خود نموده و نه طىّ مسيرى كه به اجبار صدّ نموده ، سپس در آيه فرمود : « و آنان را عذابى است بزرگ » ، يعنى\r\n","description":"","footnote":"","page_name":" 546 ","page_number":546},
  {"content":"\r\nعذاب آخرتى كه براى كافران مهيّا شده ، و نيز در دنيا البتّه براى كسى كه قصد اصلاح او را دارد مانند عذابى اصلاحى براى اينكه او را براى طاعت خود بيدار سازد ، يا عذاب استئصال تا او را به راه عدل و حكمت خود قرار دهد .\r\n335 - امام حسن عسكرىّ عليه السّلام در روايتى ديگر همان كه در آيهء قبل آمد در بارهء مهر بر دلهاى كافران از حضرت صادق عليه السّلام با شرحى زياد نقل كرده و ما بخاطر بيم از طولانى شدن اين كتاب از ذكر آن صرف نظر كرديم .\r\n336 - و به اسنادى كه پيش از اين مكرّر گذشت از امام حسن عسكرىّ عليه السّلام نقل است كه در بارهء اين آيهء كريمه : « آن [ پروردگارى 
  ] كه زمين را براى شما بسترى و آسمان را بنائى ساخت و از آسمان آبى فرو آورد پس بدان از ميوه‌ها روزى براى شما بيرون آورد ، پس براى خدا همتايان قرار مدهيد ، و خود مىدانيد - بقره : 22 » فرمود : زمين را مناسب طبع شما و سازگار جسم شما قرار داد ، نه داغ و سوزان كه شما را بسوزاند ، و نه سرد و يخ تا شما را منجمد كند ، و باد آن نه چنان خوشبو است كه از آن سر درد بگيريد و نه آنچنان بدبو كه شما را اذيّت كند ، و زمين نه همچون آب ؛ نرم است كه شما را غرق كند و نه آنچنان سخت كه نتوانيد در آن خانه بنا كنيد و قبر حفر كنيد ، بلكه خداوند عزّ و جلّ آن مقدار\r\n","description":"","footnote":"","page_name":" 547 ","page_number":547},
  {"content":"\r\nصلابت و سختى در آن نهاده كه براى شما نافع بوده تا بتوانيد خود و ساختمانهايتان را بر آن نگه داريد و در آن خاصيّتى قرار داده تا براى خانه سازى و حفر قبر ؛ و منافع بسيار ديگر براى شما مناسب باشد ، پس بدين خاطر زمين را براى شما همچون بستر گردانيده است ،\r\nسپس فرموده : « و آسمان را بنايى ساخت » مراد از « بناء » در اين آيه « سقف » است ، سقفى كه ماه و آفتاب و ستارگانش را به خاطر منافع شما در حركت و چرخش درآورده است ، سپس فرموده : « و از آسمان آبى فرو آورد » يعنى بارانى كه از بالا فرو مىفرستد تا به قلَّه‌هاى كوه و تپّه و قعر درّه‌ها برسد سپس اين باران را به صورتهاى مختلف ، ريز و تند ، درشت و شديد و نم نم درآورد تا زمينها اين بارانها را در خود فرا گيرد و اين باران را يك جا نازل نفرمود كه در اين صورت تمام زمينها ، درختان ، كشت و زرع و ميوه‌هاى شما نابود مىشد .\r\nو اينكه فرموده : « پس بدان از ميوه‌ها روزى براى شما بيرون آورد » يعنى از آنچه از زمين مىرويد ، براى شما رزق و روزى قرار داد ، و در آخر آيه فرمود : « پس براى خدا همتايان قرار مدهيد » ، يعنى از بين بتهايى كه\r\n","description":"","footnote":"","page_name":" 548 ","page_number":548},
  {"content":"\r\nعارى از عقل و شنوايى و بينايى و توانايى انجام كارى هستند ، « و خود مىدانيد » كه آن بتها قادر به عطاى اين نعماتى كه خداوند به شما داده نيستند .\r\n337 - و به اسناد گذشته نقل است : امام حسن عسكرىّ عليه السّلام در بارهء آيهء : « و برخى از آنان امّى هستند كه از كتاب ندانند مگر آرزوهاى بيهوده [ و تنها گمانهايى در سر پرورانده 
  ] - بقره : 78 » فرمود : امّى منسوب به مادرش مىباشد ، يعنى همانطور كه از شكم مادرش خارج شده ، نه خواندن و نه نوشتن مىداند ، « از كتاب نمىدانند » ، مراد كتابى است كه از آسمان نازل شده نه كتاب دروغين ، ولى تميز بين آن دو را نمىدهند ، « مگر آرزوهاى بيهوده » يعنى جز همان كه برايشان خوانده مىشود و مىگويند : اين كتاب و كلام خدا است ، و اگر خلاف آن خوانده شود هيچ تشخيص نمىدهند ، « و تنها گمانهايى در سر پرورانده » ، يعنى تنها مطالبى كه رؤسايشان بر گوششان از تكذيب محمّد صلَّى الله عليه و آله در نبوّت او و امامت علىّ عليه السّلام سرور عترت او خوانده‌اند ، و آنان فقط تقليد سران را مىكنند با اينكه تقليد پيشوايان بر آنان حرام شده بود ، « پس واى بر آنان كه كتاب را به دست خود مىنويسند ، آنگاه مىگويند اين از جانب خداست تا با آن بهايى اندك بستانند ، پس واى بر آنان از آنچه با دست خويش نوشتند و واى بر آنان از آنچه به دست مىآورند - بقره : 79 » .\r\n","description":"","footnote":"","page_name":" 549 ","page_number":549},
  {"content":"\r\nحضرت فرمود : اينان قوم يهود بودند ، سرخود صفتى كه پنداشته بودند مربوط به محمّد است نوشتند در حالى كه آن خلاف ويژگيهاى آن حضرت بود ، و به مردم مستضعف خود گفتند : اين خصوصيّت پيغمبر آخر الزّمان است : او فردى قد بلند ، تنومند با شكمى بزرگ ، گردن ستبر ، ريش قرمز ( يا : سفيدى در موى سر ) است - در حالى كه آن حضرت خلاف آنها بود - و اينكه : او پانصد سال پس از اين زمان خواهد آمد ، و از گفتن اين بافته‌ها تنها قصد ابقاى رياست خود بر آن ضعفا و تداوم نفوذ بر آنان را داشتند ، و نفس خود را از زحمت خدمت رسول خدا صلَّى الله عليه و آله و خدمت علىّ و أهل بيت و خاصّان او باز مىداشتند ، پس خداوند عزّ و جلّ فرموده : « پس واى بر آنان از آنچه با دست خويش نوشتند و واى بر آنان از آنچه به دست مىآورند » يعنى واى بر آنان از ذكر اين صفات تحريفشدهء مخالف با صفت محمّد صلَّى الله عليه و آله و علىّ عليه السّلام ، شدّت عذاب در بدترين مكانهاى جهنّم براى ايشان باد ، « و واى بر آنان » همان شدّت عذاب براى بار دوم اضافه به مرتبهء نخست مىباشد ، از آن اموالى كه اخذ مىكنند وقتى عوام خود را بر كفر به محمّد رسول خدا صلَّى الله عليه و آله و انكار وصىّ و برادر او علىّ بن أبى طالب عليه السّلام ولىّ خدا ؛ ثابت داشتند .\r\n","description":"","footnote":"","page_name":" 550 ","page_number":550},
  {"content":"\r\nسپس آن حضرت فرمود : مردى به امام صادق عليه السّلام عرض كرد : اگر اين مردم يهودى از تورات فقط همان كه از علماى خود مىشنوند نمىدانند بنا بر اين راهى جز همان برايشان باقى نمىماند ، پس چطور خداوند ايشان را به تقليد كردن و قبول از علماى خود سرزنش نموده ، و مگر نه اين است كه عوام يهود همچون عوام ما تقليد علماى خود مىكنند ؟\r\nحضرت فرمود : ميان عوام و علماى ما و عوام و علماى يهود از يك جهت فرق و تفاوت است و از جهتى برابرى .\r\nامّا از جهتى كه آن دو با هم برابرند اين است كه خداوند ؛ عوام ما را به تقليد از علماى خود همانطور مذمّت كرده كه عوام و علماى يهود را سرزنش ، و امّا از جهت افتراق ايشان نه .\r\nآن مرد گفت : اى زادهء رسول خدا ، اين مطلب را برايم بيان فرماييد .\r\nحضرت عليه السّلام فرمود : بتحقيق عوام يهود صريحاً از كذب علماى خود و اكل حرام و رشوه و تغيير احكام از واجبات آن با شفاعت و عنايت و تملَّق و چاپلوسى با خبر بودند و با تعصّب شديدى كه آنان را از دينشان جدا كرده بود ايشان را شناخته بودند و اينكه\r\n","description":"","footnote":"","page_name":" 551 ","page_number":551},
  {"content":"\r\nآنان هر گاه تعصّب بخرج دهند حقوق همانها كه بر ايشان متعصّب مىشوند زايل مىسازند ، و اموال را به ناروا دهند ، و بخاطر همانها بديشان ظلم كردند ، و نيك دانسته بودند كه علماى ايشان دست به حرام مىبرند ، و به ناچار با معارف قلوب خود به اين نكته پى برده بودند كسى كه رفتارش مانند علماى ايشان باشد فاسق است و جايز نيست بخاطر خدا تصديق شود و نه بعنوان واسطهء ميان خلق و خدا ، پس بخاطر اينكه تقليد كسانى را نمودند كه آنان را شناخته بودند و افرادى كه دانسته بودند ؛ قبول خبرشان ، و تصديق حكايتشان ، و عمل به مطالبى كه به ايشان مىرسد از افرادى كه نديده‌اند جايز و روا نيست ، و واجب است كه به خودشان فرو رفته و در بارهء امر رسول خدا صلَّى الله عليه و آله نيك بينديشند ، چرا كه دلائل آن حضرت آشكارتر از آن است كه مخفى بماند ، و مشهورتر از آن است كه برايشان آشكار نگردد .\r\nو اين چنين است عوام امّت ما ؛ هر گاه از علماى خود فسق ظاهر ، و تعصّب شديد و هجوم بر حطام دنيا و حرام آن را دريافتند ، و نيز ديدند آنان بجاى اصلاح طرفداران خود ؛ كمر به نابودى ايشان بسته‌اند ، و با اينكه به خوارى و اهانت شايسته ترند مورد\r\n","description":"","footnote":"","page_name":" 552 ","page_number":552},
  {"content":"\r\nاحسان و نيكوكارى طرفداران خود واقع مىشوند ، در يك چنين اوضاعى هر كدام از عوام ما از چنان فقهايى تقليد كند درست همانند يهودى خواهند بود كه مشمول ذمّ خداوند بواسطهء تقليد از فقيهانى فاسق خود شدند ، پس هر فقيهى كه مراقب نفسش بوده و حافظ دين خود است و با نفس خود مخالف است و مطيع امر مولى مىباشد ، بر عوام است كه از چنين فقيهى تقليد كنند ، و اين شرائط تنها مشمول برخى از فقهاى شيعى مىگردد نه تمامشان ، زيرا از هر كه مرتكب عملى قبيح و فاحش همچون فقهاى فاسق عامه گردد ؛ مطلبى كه از ما مىگويند را قبول نكنيد ، و حرمتشان را نگه نداريد ، و هر آينه بسيارى از مطالب منقول از ما دستخوش تخليط شده ، زيرا فاسقان گوش به كلام ما مىدهند و از سر جهل تمام آن را تحريف مىكنند ، و از كمى شناختى كه دارند مطالب را بر غير آن مىنهند ، و جماعت ديگرى نيز از سر عمد بر ما دروغ بندند تا از حطام ناچيز دنيا وسيله اى بدست آرند تا همان ؛ شعله‌هاى آتش جهنّم را بر ايشان بيفزايد .\r\nو گروهى از دشمنان مذهبند كه قادر به قدح ما نيستند ، برخى از علوم صحيح ما را مىآموزند و آن را به شيعيان ما مىرسانند ، و از ما نزد دشمنان عيبجويى مىكنند ، و چندين برابر آن دروغ و چندين برابر آن اكاذيب بر ما مىافزايند كه ما از همهء آنها پاك و برى\r\n","description":"","footnote":"","page_name":" 553 ","page_number":553},
  {"content":"\r\nهستيم ، ولى مع الأسف شيعيان تسليم ما آن را مىپذيرند بر اينكه آن از علوم و دانش ما است ، پس گمراه شده و ديگران را به بيراهه كشند ، و زيان و ضرر اين افراد بر شيعيان ضعيف ما از لشكر يزيد بر حسين بن علىّ عليهما السّلام و أصحاب آن حضرت بيشتر است ، زيرا آنان هم روح را بتاراج مىبرند و هم اموال را به غارت .\r\nو اين گروه از علماى سوء ناصبى مذهبى هستند كه خود را به ظاهر از موالى ما و دشمن اعداء ما مىشمارند ، و شكّ و شبهه را بر شيعيان ضعيف ما وارد نموده و گمراهشان مىسازند و مانع ايشان از رسيدن به مقصد حقّ مىگردند ، البتّه خداى تعالى از قلب هر كدام از اين عوام دريابد كه او هيچ قصدى جز نگهدارى دين و تعظيم ولىّ خود ندارد اين چنين فردى را هرگز در دست افراد ظاهر فريب كافر رها نسازد ، بلكه مؤمنى را برايش برانگيزد تا او را به راه صواب آگاه سازد ، سپس خداوند همو را توفيق پذيرش خود سازد ، پس خداوند با اين كار خير دنيا و آخرت را براى او جمع مىكند ، و براى كسى كه او را گمراه نموده لعن دنيا و عذاب آخرت را گرد مىآورد .\r\nسپس فرمود : رسول خدا صلَّى الله عليه و آله فرمود : « اشرار علماى امّتم ، همه را از من گمراه مىسازند ، دزدان راههاى منتهى به ما مىباشند ، افرادى كه نامهاى ما را بر مخالفانمان مىنهند ، و انداد و همتايانمان را ملقّب به لقب ما مىسازند ، بر ايشان صلوات فرستند\r\n","description":"","footnote":"","page_name":" 554 ","page_number":554},
  {"content":"\r\nهر چند به لعن شايسته ترند ، و ما را لعن مىكنند در حالى كه ما لبريز و غرقهء كرامات خداوندى هستيم ، و با صلوات خداوند و فرشتگان مقرّب بر ما از صلوات ايشان بر خود بىنياز و مستغنى هستيم » .\r\nسپس فرمود : فردى از أمير المؤمنين عليه السّلام پرسيد : بهترين خلق خدا پس از امامان هدايت و چراغهاى تاريكى كيست ؟ فرمود : علما ؛ البتّه اگر به صلاح رسيده باشند .\r\nپرسيد : پس از ابليس و فرعون و نمرود ، و بعد از جماعتى كه اسامى شما را بر خود مىنهند و گروهى كه خود را ملقّب به القاب شما مىكنند و امكنهء شما را تصرّف كرده و در ممالك شما حاكم مىشوند ؛ اشرار خلق خدا كيانند ؟\r\nفرمود : علما وقتى به فساد افتند ، اينان اباطيل را ظاهر مىسازند و حقايق را كتمان مىكنند ، و در بارهء ايشان خداوند فرموده : « خدا و لعنتكنندگان لعنتشان مىكنند . مگر آنان كه توبه كردند - بقره : 160 و 159 » .\r\n338 - و به اسنادى كه قبلًا ذكر شده از يوسف بن محمّد بن زياد ؛ و علىّ بن محمّد بن - سيّار نقل است كه آن دو گفتند : به امام حسن پدر حضرت قائم عليهما السّلام عرض كرديم :\r\n","description":"","footnote":"","page_name":" 555 ","page_number":555},
  {"content":"\r\nعدّه اى نزد ما مىپندارند كه هاروت و ماروت دو فرشته اى بودند كه وقتى عصيان بنى آدم بسيار شد ملائكه آن دو را برگزيدند ، و خداوند آن دو فرشته را با فرشتهء سومى به دنيا فرو فرستاد ، و آن دو مجذوب زهره شدند و خواستند با او زنا كنند و شراب خوردند و آدم كشى كردند و خداوند آنان را در بابل عذاب فرمود و جادوگران ؛ از آن دو سحر و جادو مىآموختند و خداوند آن زن را مسخ كرده به صورت اين ستاره يعنى زهره درآورد .\r\nامام عليه السّلام فرمود : پناه بر خدا از اين سخنان ! بتحقيق فرشتگان الهى در پرتو الطاف خداوند معصوم و محفوظ از كفر و اعمال زشتند ، خود در باره اشان فرموده : « از فرمان خداوند سرپيچى نمىكنند و آنچه امر شده‌اند انجام مىدهند - تحريم : 6 » ، و فرموده : « و او راست هر كه در آسمانها و زمين است ، و آنان كه نزد اويند ( يعنى فرشتگان ) از پرستش وى گردنكشى و بزرگ منشى نمىكنند و خسته و مانده نمىشوند . شب و روز خداى را به پاكى مىستايند و سستى نمىكنند - انبياء عليهم السّلام : 20 و 19 » ، و نيز در بارهء ملائكه فرموده :\r\n« بلكه [ آن فرشتگان 
  ] بندگانى گرامىاند . كه به گفتار بر او پيشى نگيرند و آنان به فرمان او كار مىكنند آنچه را پيش روى آنهاست و آنچه را واپس آنهاست مىداند و جز براى\r\n","description":"","footnote":"","page_name":" 556 ","page_number":556},
  {"content":"\r\nكسانى كه او پسندد و خشنود باشد شفاعت نمىكنند و از ترس او بيمناكند - انبياء عليهم السّلام :\r\n26 تا 28 » ، بنا به گفتهء ايشان خداوند فرشتگان را خلفاى خود در زمين قرار داده و آنها همچون انبياء در دنيا و مانند ائمّه مىباشند ، در اين صورت آيا از انبياء و ائمّه قتل نفس و زنا و شرب خمر سر مىزند ؟ !\r\nسپس فرمود : مگر نمىدانى كه خداوند دنيا را از وجود پيامبر يا امامى از جنس بشر باقى نگذاشته ؟ مگر اين آيه را نخوانده اى كه [ به رسول خود 
  ] مىفرمايد : « و پيش از تو ما كسى را نفرستاديم - يعنى به سوى خلق - مگر مردانى كه از أهل شهرها كه بديشان وحى مىكرديم - يوسف : 109 » ، پس خود خبر داده كه هيچ فرشته اى را به زمين مبعوث نفرموده تا ائمّه و حاكمان باشند ، و فقط آنها را به سوى پيامبران الهى ارسال كرده .\r\nآن دو گفتند : به آن حضرت عليه السّلام عرض كرديم : پس با اين بيان ديگر ابليس ملك و فرشته نبوده است .\r\nفرمود : نه ، بلكه از جنّ بوده ! مگر شما دو نفر اين آيه را نشنيده‌ايد كه فرموده :\r\n« و ياد آر آنگاه كه به فرشتگان گفتيم كه آدم را سجده كنيد ؛ پس سجده كردند مگر ابليس كه از جنّ بود - كهف : 50 » ، پس خود خبر داده كه او از جنّ بوده ، و در اين آيه فرمود : « و اجنّه را پيش از آن از آتش سوزان بىدود و نفوذكننده آفريديم : حجر : 27 » .\r\n","description":"","footnote":"","page_name":" 557 ","page_number":557},
  {"content":"\r\nو امام عليه السّلام فرمود : پدرم از جدّش رضا از پدران گرامش از رسول خدا صلَّى الله عليه و آله برايم حديث مىكردند كه آن حضرت فرموده : بىشكّ خداوند ما گروه آل محمّد را برگزيد ، و انبياء را انتخاب كرد ، و فرشتگان مقرّب را اختيار نمود ، و اين گزينش با توجّه به اين مطلب بود كه آنها كارى نخواهند كرد كه بموجب آن از ولايت او خارج شده و از حفاظتش باز مانند ، و از زمرهء افرادى كه مستحقّ عذاب و نقمت او هستند درآيند .\r\nآن دو گفتند : به آن حضرت عرض كرديم : از حضرت علىّ عليه السّلام براى ما نقل شده :\r\nوقتى رسول خدا صلَّى الله عليه و آله امامت آن حضرت را اعلام فرمود ، خداوند ولايت او را بر هزاران هزار از فرشتگان عرضه داشت ولى آنان قبول نكردند و بدين خاطر پروردگار آنها را به قورباغه مسخ فرمود .\r\nحضرت فرمود : پناه بر خدا ! اينان بر ما دروغ و افترا مىبندند ، فرشتگان ؛ رسولانى مانند ساير انبياى الهى به خلق مىباشند ، آيا از آنان كفر سر مىزند ؟ گفتيم : نه .\r\nفرمود : ملائكه نيز همين طور هستند ، بتحقيق قدر و مرتبهء ملائكه عظيم و امرشان بسيار با جلالت است .\r\n339 - و به اسناد گذشته نقل است كه همان دو نفر گفتند : در مجلس امام حسن پدر\r\n","description":"","footnote":"","page_name":" 558 ","page_number":558},
  {"content":"\r\nحضرت قائم عليهم السّلام حضور يافتيم ، در آنجا يكى از أصحاب به آن حضرت عرض كرد :\r\nيكى از برادران شيعه نزد من آمد ، او مبتلا به جهالت عامه شده و آنان او را در مسألهء امامت آزموده و قسم مىدهند ، چه كند تا از دستشان نجات يابد ؟\r\nمن به او گفتم : مگر چه مىگويند ؟ گفت : مىگويند : « آيا معتقد هستى كه فلانى پس از رسول خدا صلَّى الله عليه و آله امام است ؟ و من چاره اى جز گفتن آرى ندارم و گر نه مرا به باد كتك مىگيرند ، وقتى گفتم » آرى « مىگويند بگو : » به خدا سوگند « ، پس من هم بديشان گفتم :\r\n« نعم » و قصدم گفتن « نعماً » از انعام بود كه شامل شتر و گاو و گوسفند مىشود .\r\nگفتم : اگر گفتند بگو « و الله » تو بگو « ولَّى » ، يعنى : صرف نظر كرد از فلان كار ، زيرا آنان پى نخواهند برد و تو جان سالم بدر برى .\r\nپس به من گفت : اگر به صورت واضح از من خواستند بگويم « و الله » وها را در آن آشكار كن ؛ چه كنم ؟\r\nگفتم : بگو « و الله » وها را رفع بده ( و خداوند ) ، زيرا در صورت عدم خفض ( جرّ\r\n","description":"","footnote":"","page_name":" 559 ","page_number":559},
  {"content":"\r\nلغت يا همان كسر دادن به هاء در اثر اضافه شدن به واو ) يمين شمرده نمىشود ، پس آن دوست مؤمنم رفت و پس از مدّتى نزد من آمده و گفت : همان مطالب را بر من عرضه داشته و مرا قسم دادند ، و همانطور كه تو گفتى عمل كردم .\r\nامام حسن عسكرىّ عليه السّلام به دو فرمود : تو مشمول همان فرمايش رسول خدا صلَّى الله عليه و آله هستى كه : « راهنماى به خير همچون انجام دهندهء آن است » ، خداوند براى رفيق تو به جهت تقيّه اى كه نمود به شمار افرادى از شيعيان و مواليان و دوستاران ما كه تقيّه را به كار بسته‌اند براى او حسنه مكتوب فرموده ، و به تعداد افرادى كه تقيّه را ترك گفته‌اند نيز حسنه نوشته است ، كمترين آن حسنه اگر با گناهان صد سال روبرو شود همه آمرزيده شود ، و براى تو به جهت اين راهنمايى و ارشاد همانند او حسنه خواهد بود .\r\n340 - و به اسنادى كه پيش از اين مكرّر گذشت از امام حسن عسكرىّ عليه السّلام نقل است كه فرمود : آشناترين مردم به حقوق برادرانش و كوشاترين ايشان به اداى آن حقوق از بالاترين قدر و مرتبه نزد خداوند برخوردار است ، و هر كه در دنيا براى برادران خود تواضع كند او نزد خداوند از جملهء صدّيقان و از شيعيان علىّ عليه السّلام خواهد بود ، و روزى پدر و پسرى از برادران مؤمن أمير المؤمنين عليه السّلام نزد او آمدند ، آن حضرت\r\n","description":"","footnote":"","page_name":" 560 ","page_number":560},
  {"content":"\r\nدر حضور آن دو برخاسته و ضمن احترام و اكرام از ايشان آن دو را در صدر مجلس نشاند ، و خود كنار اين دو جلوس فرمود ، سپس دستور شام داد و حاضر شد پس آن دو از آن غذا خوردند ، سپس قنبر طشت و پارچى چوبى و حوله اى براى خشك كردن آورد و تا خواست از آن پارچ آب بر روى دست آن مرد بريزد آن حضرت از جا جسته و پارچ را گرفت تا خود بر دستان آن دوست آب بريزد ، با ديدن اين صحنه آن مرد صورت به خاك غلطانده و گفت :\r\nاى أمير المؤمنين ، خدا مرا مىبيند و شما بر دستان من آب مىريزيد ؟ ! حضرت فرمود : « بنشين و دستانت را بشوى ، زيرا خداوند عزّ و جلّ تو را مىبيند در حالى كه برادرى كه هيچ امتياز و فضيلتى بر تو ندارد به تو خدمت مىكند و خداوند بواسطهء اين خدمت ؛ خادمان او را در بهشت مساوى با ده برابر عدد مردم دنيا و بر همان حساب در نفرات مناطق و ممالكى كه در آنجا است قرار دهد .\r\nپس آن مرد نشست و حضرت علىّ امير المؤمنين عليه السّلام به دو فرمود : تو را قسم به حقّ بزرگ من كه نيك آن را مىشناسى و بدان احترام مىگذارى ؛ و سوگند به تواضعت\r\n","description":"","footnote":"","page_name":" 561 ","page_number":561},
  {"content":"\r\nبراى خدا كه به همان سبب شما دو تن بخاطر آن جزا داد و مرا بدان ستود ، تو را بدان خدمتى كه برايت نمودم شرافت بخشيد ، از تو مىخواهم وقتى دستان خود را با آرامش شستى همان گونه بشويى كه انگار قنبر بر دستان تو آب مىريزد ! آن مرد نيز همان كار را انجام داد .\r\nپس از اتمام كار آن حضرت پارچ را به محمّد ابن حنفيّه داده و فرمود : اى فرزندم ، اگر فرزند اين مرد به تنهائى نزد من بود باز هم من روى دستش آب مىريختم ، ولى خداوند امتناع دارد از اينكه ميان پسر و پدر - وقتى هر دو در يك مجلس بودند - مساوى رفتار شود كند بلكه پدر بر روى دستان پدر آب مىريزد و پسر بر پسر ، پس محمّد ابن حنفيّه بر دستان پسر آب ريخت .\r\nسپس امام حسن عسكرىّ عليه السّلام فرمود : پس هر كه در اين خصلت از علىّ عليه السّلام تبعيّت و پيروى نمايد او يك شيعهء حقيقى است .\r\n","description":"","footnote":"","page_name":" 562 ","page_number":562},
  {"content":"\r\n\r\n« احتجاج حضرت حجّت امام قائم ، مهدى منتظر ، صاحب الزّمان »\r\n« - صلوات الله عليه و على آبائه الطَّاهرين - »\r\n341 - سعد بن عبد الله گويد : گرفتار يك ناصبى مذهب شدم كه در منازعهء عقيدتى بسيار سخت گير بود ، بارى پس از اتمام مناظره به من گفت : واى بر تو و بر يارانت ! شما گروه رافضيان زبان به طعن مهاجرين و انصار مىگشائيد و منكر محبّت رسول خدا صلَّى الله عليه و آله بر ايشان هستيد ، پس صدّيق كسى است كه بسبب سبقتش در اسلام فوق تمام صحابه است ، مگر نمىدانيد كه رسول خدا صلَّى الله عليه و آله تنها بدين خاطر با او به غار رفت كه آنچه بر خود هراس داشت بر او نيز همان داشت ، و نيز براى آنكه مىدانست او خليفهء امّتش خواهد شد ، و با اين كار خواست همانطور كه جان خود را حفظ مىكند او را نيز محافظت فرمايد ، تا مبادا اوضاع و احوال دين پس از او مختل شود و اسلام منتظم باشد ، و اينكه علىّ عليه السّلام را در فراش خود گماشت براى اين بود كه نيك مىدانست اگر او كشته شود اوضاع دين مختل نمىشود ، چرا كه در ميان صحابه جايگزين او موجود است ، و به هر جهت توجّهى به قتل او نكرد .\r\n","description":"","footnote":"","page_name":" 563 ","page_number":563},
  {"content":"\r\nسعد گويد : من جوابهايى به اين كلام او دادم ولى مجابش نكرد .\r\nسپس گفت : اى گروه رافضيان شما معتقديد كه اوّلى و دوم از أهل نفاق بوده‌اند ، و در اثبات آن استدلال به شب عقبه مىكنيد .\r\nسپس به من گفت : بگو ببينم آيا اسلام آن دو از سر طوع و رغبت بود يا كراهت و اجبار ؟ من نيز از پاسخ بدان احتراز نموده و در دل گفتم : اگر بگويم از سر طوع و رغبت بوده مىگويد : در اين صورت ممكن نيست كه ايمان آن دو از سر نفاق بوده باشد ، و اگر بگويم از سر اكراه و اجبار بوده ، كه در آن زمان هنوز اسلام نيرو و قوّتى نگرفته بود كه اسلام آن دو از سر زور و اجبار بوده باشد ، پس بدون هيچ پاسخى از نزد اين فرد مخاصم مراجعت نمودم در حالى كه از غصّه نزديك بود جگرم پاره پاره شود ، پس از آن دست به قلم برده و در طومارى اقدام به نوشتن بيش از چهل مسألهء غامض و مشكلى كه جوابش را نمىدانستم نمودم ، و با خود گفتم آن را از احمد بن اسحاق كه مصاحب مولايمان امام حسن عسكرىّ عليه السّلام است پرسش كنم ، به همين جهت بدنبال او رفتم ولى او رفته بود ، من نيز بدنبال او رفته و در مكانى به او رسيدم ، و حال خود را برايش باز گفتم .\r\n","description":"","footnote":"","page_name":" 564 ","page_number":564},
  {"content":"\r\nبه من گفت : با من به سامرّا بيا تا آن مسائل را از مولايمان امام حسن عسكرىّ عليه السّلام بپرسيم .\r\nپس با او به سامرّا رفته تا اينكه رسيدم به درب منزل مولايمان عليه السّلام ، اجازهء ورود به منزل را گرفتيم و آن حضرت اجازه فرمود ، ما نيز داخل سرا شديم و احمد بن اسحاق با خود انبانى داشت كه آن را با يك عباى طبرى پوشانده بود ، و در آن حدود يك صد و شصت بسته دينار و درهم بود ، و سر هر كيسه را صاحبش مهر زده بود ، بارى وقتى ما داخل شده و ديدگانمان بر آن حضرت افتاد ، سيماى او همچون ماه بدر مىدرخشيد ، و بر زانوى آن حضرت پسر بچّه اى نشسته بود كه در نيكويى و زيبايى همچون ستارهء مشترى بود و بر سر او دو زلف بود ، و در مقابل او انارى از طلا مزيّن به نگين و جواهرات گرانبها بود كه يكى از سران بصره به او اهدا كرده بود ، و در دست مبارك او ( امام عسكرىّ عليه السّلام ) قلمى بود كه مطالبى را بر كاغذى مىنوشت ، و هر بار كه قصد نوشتن را مىفرمود آن پسر بچّه دست او را مىگرفت و آن حضرت نيز آن انار طلايى را رها مىساخت تا بدنبال آن رود و آن حضرت بتواند كتابت خود را انجام بدهد .\r\n","description":"","footnote":"","page_name":" 565 ","page_number":565},
  {"content":"\r\nسپس احمد بن اسحاق عباى طبرى را گشود و انبان سر به مهر خود را در مقابل امام عسكرىّ عليه السّلام نهاد . مولايمان به پسر بچّه نگريسته و فرمود : مهر از هداياى شيعيان و دوستان خود بردار .\r\nاو گفت : مولاى من ! آيا جايز است دستى پاك و مطهّر به هدايا و اموالى آلوده دراز شود ؟ ! سپس ادامه داد : اى ابن اسحاق ! محتويات انبان را بيرون آور تا من حلال و حرام آن را جدا كنم ، سپس اوّلين كيسه اى كه خارج ساخت آن پسر بچّه گفت : اين مال فلانى از فلان محلَّه در قم شامل شصت و دو دينار است كه چهل و پنج دينار آن مربوط به بهاى فروش زمين سنگلاخى است كه صاحبش آن را از پدر خود به ارث برده و چهارده دينار آن مربوط به بهاى هفت جامه و سه دينار آن مربوط به اجارهء دكَّانها است .\r\nمولايمان امام عسكرىّ عليه السّلام فرمود : راست گفتى پسر جان ! اكنون آن مرد را راهنمايى كن كه حرام آن كدام است .\r\nپسر بچّه گفت : در اين مسكوكات دينارى است منسوب به شهر رى ( رازى ) كه تاريخ آن فلان سال است كه نصف نقش آن محو شده و سه قطعه طلاى آملى به وزن يك دانق و نيم در اين كيسه مىباشد ، كه اين مقدار از آن حرام است ، و علَّت تحريم آن اين\r\n","description":"","footnote":"","page_name":" 566 ","page_number":566},
  {"content":"\r\nاست كه صاحب آن در فلان سال و فلان ماه به يكى از همسايگان بافندهء خود يك من و يك چارك نخ داده كه آن را ببافد ، و مدّت زمان زيادى از آن گذشت تا اينكه دزدى آن را به سرقت برد و بافنده خبر دزدى را به او رسانيد ولى او قبول نكرد و تصديقش ننمود و غرامت آن را يك من و نيم نخ باريكتر از وى بازستانده است و از آن جامه اى بافته كه اين دينار و آن قطعه طلاى آملى بهاى آن است ، و چون سر كيسه را باز كرد در آن دينار و طلاى آملى را همان گونه كه گفته بود يافت ، سپس كيسهء ديگرى را باز كرد .\r\nآن پسر بچّه گفت : اين كيسه متعلَّق به فلانى از فلان محلَّهء قم است ، و مسكوكات آن پنجاه دينار است و در خور ما نيست كه دستانمان را بدانها نزديك كنيم .\r\nگفت : براى چه ؟ گفت : زيرا اين سكَّه‌هاى طلا بهاى گندمى است كه آن گندم متعلَّق به صاحب آن و تعدادى زارع است ، ولى او سهم خود را با پيمانهء تمام برداشته امّا سهم زارعان ديگر را با پيمانهء ناتمام داده است - در اينجا مولايمان امام عسكرىّ عليه السّلام فرمود : پسر جان راست گفتى ! .\r\nسپس افزود : اى پسر اسحاق ، اين كيسه‌ها را برداشته و به صاحبان آنها برسان يا\r\n","description":"","footnote":"","page_name":" 567 ","page_number":567},
  {"content":"\r\nسفارش به رساندن آنها بكن ، زيرا ما نيازى بدانها نداريم .\r\nسپس گفت : جامهء آن پيرزن را بياور .\r\nاحمد بن اسحاق گويد : آن لباس در جامه دانى بود كه من فراموشش كرده بودم و تا احمد بن اسحاق رفت آن جامه را بياورد مولايمان امام عسكرىّ عليه السّلام نظرى به من انداخته و فرمود : اى سعد تو براى چه آمدى ؟\r\nگفتم : احمد بن اسحاق مرا تشويق به زيارت شما نمود ، امام فرمود : پس سؤالاتى كه قرار بود از من بپرسى چه ؟ ! گفتم : آنها نيز بر حال خود باقى است ، فرمود : آنها را از نور ديده‌ام - و با دست مباركش به آن پسر بچّه اشاره فرمود - هر چه مىخواهى بپرس ، گفتم : اى مولاى ما و اى فرزند مولاى ما ! براى ما نقل است كه : رسول خدا صلَّى الله عليه و آله مسئوليت طلاق همسران خود را بر عهدهء أمير المؤمنين عليه السّلام نهاد ، تا جايى كه در روز جمل به دنبال عائشه فرستاده و به او فرمود : تو با اين فريب و نيرنگى كه نمودى اسلام را در معرض هلاكت قرار داده و از جهالت فرزندان خود را به لب تيغ نشاندى ، اگر\r\n","description":"","footnote":"","page_name":" 568 ","page_number":568},
  {"content":"\r\nامتناع كنى تو را طلاق گويم ! . حال ؛ شما اى مولاى من بفرماييد كه معنى طلاقى كه رسول خدا صلَّى الله عليه و آله حكم آن را به أمير المؤمنين عليه السّلام واگذار فرموده بود چيست ؟\r\nفرمود : خداى تعالى قدر و مرتبهء همسران پيامبر را بزرگداشته و ايشان را مشرّف به امّ المؤمنينى نمود ، پس رسول خدا صلَّى الله عليه و آله فرمود : اى أبو الحسن ! اين شرف براى آنان تا زمانى كه بر طاعت خدايند باقى است ، پس هر كدامشان بعد از من با شورش بر تو از فرمان حقّ سر بر تافت او را از همسران طلاق بده و شرف امّ المؤمنينى را از او ساقط ساز .\r\nسپس پرسيدم : بفرماييد مراد از آن فاحشهء مبيّنه اى كه در صورت ارتكاب ؛ شوهر حقّ دارد كه زن را در ايّام عدّه اش از خانه خارج سازد چيست ( 1 ) ؟\r\nفرمود : مراد از آن فاحشه مساحقه است نه زنا ، زيرا در صورت ارتكاب زنا بر او حدّ جارى شود ، و مردى كه مىخواسته با او ازدواج كند نبايستى بخاطر اجراى حدّ از ازدواج با او امتناع ورزد ، و اگر كسى مرتكب مساحقه شود بايد سنگسار گردد ، و\r\n\r\n","description":"","footnote":"\r\n( 1 ) در كتاب شريف كمال الدّين اين گونه آمده : « گفتم : معناى فاحشهء مبيّنه اى كه چون زن در زمان عدّه مرتكب شود بر شوهرش روا است كه او را از خانهء خود اخراج كند چيست ؟ » .\r\n","page_name":" 569 ","page_number":569},
  {"content":"\r\nسنگسار شدن خوارى است ، و هر كه را خداوند امر به رجم او كرده باشد او را خوار ساخته است و شايسته نيست هيچ كس با وى نزديكى نمايد .\r\nسپس پرسيدم : اى زادهء رسول خدا ! در اين فرمايش خداوند به پيامبرش موسى عليه السّلام : « پايپوش خويش بيرون كن ، كه تو در وادى مقدّس طوى هستى - طه : 12 » بفرماييد كه جنس آن ( نعلين ) از چه بوده زيرا فقهاى فريقين مىپندارند آن از پوست مردار بوده ؟ ( و به همين خاطر امر به درآوردن آن شد ) .\r\nحضرت فرمود : هر كه چنين گويد به موسى افترا بسته و او را در نبوّتش جاهل فرض كرده ، زيرا مطلب از دو حال خارج نيست : يا نماز موسى در آن پايپوش جايز بوده يا نه ، اگر جايز بوده ، پس پوشيدن آن براى موسى در آن بقعه نيز روا بوده ، هر چند آن بقعه مقدّس و مطهّر بوده باشد ، و اگر اصل نماز در آن ناروا بوده لازم آيد كه موسى حلال و حرام را نشناخته ، و ندانسته كه نماز در چه لباسى جايز است و در چه جامه اى جايز نيست ، و اين خود كفر است .\r\nپرسيدم : مولاى من ! تأويل آن را بفرماييد ؟\r\nفرمود : زمانى كه موسى عليه السّلام در وادى مقدّس بود عرضه داشته : خدايا من محبّت\r\n","description":"","footnote":"","page_name":" 570 ","page_number":570},
  {"content":"\r\nخود را براى تو خالص ساختم و قلب خود را از غير تو شستم - و او خانواده اش را بسيار دوست مىداشت - پس خداوند تبارك و تعالى به دو فرمود : « نعلين را از پاى درآور - طه : 12 » يعنى : محبّت خانواده ات را از قلب خود قطع كن ( 1 ) ؛ اگر واقعاً محبّت و دوستى تو براى ما خالص است و قلبت از ميل به غير من شستشو داده شده است ! .\r\nپرسيدم : مرا از تأويل « كهيعص » با خبر بفرماييد ؟\r\nفرمود : اين حروف از اخبار غيب است ، خداوند بندهء خود زكريّا را بر آن واقف فرمود ، سپس آن را براى محمّد صلَّى الله عليه و آله نقل فرمود ، و داستانش از اين قرار بود كه زكريّا عليه السّلام از پروردگارش خواست كه نامهاى پنجگانه را به او بياموزد ، پس جبرئيل نازل شده و آنها را به دو آموخت ، و زكريّا را رسم بر اين بود كه هر گاه ياد محمّد و علىّ و فاطمه و حسن عليهم السّلام مىافتاد اندوهش بر طرف مىشد و گرفتاريش زايل مىگشت ، ولى هر گاه نام مبارك حسين عليه السّلام را ذكر مىكرد بغض و اندوه گلويش را مىگرفت و مىگريست و نفسش بند مىآمد .\r\nروزى عرضه داشت : بار إلها ! چرا وقتى نام آن چهار بزرگوار را ياد مىكنم با ذكر نام ايشان تسليت يافته و اندوهم بر طرف مىشود ، ولى بمحض ياد حسين سرشك غم از\r\n\r\n","description":"","footnote":"\r\n( 1 ) در بارهء اين مطلب در صورت نياز بتفسير مرحوم عاملى طبع نشر صدوق مراجعه شود .\r\n","page_name":" 571 ","page_number":571},
  {"content":"\r\nديدگانم روان شده و ناله‌ام بلند مىشود ؟ ! پس خداوند اين گونه او را از قصّه اش باخبر ساخته و فرمود : « كهيعص » ، پس حرف كاف نام « كربلا » است ، و حرف هاء « هلاك شدن عترت » است ، و ياء « يزيد » همو كه به حسين ظلم مىكند ، و « ع » « عطش و تشنگى » است ، و صاد « صبر » و مقاومت او است .\r\nزكريّا بمحض شنيدن آن فرمايشات تا سه روز نمازگاه خود را ترك نگفت و مانع مردم از ورود بدان جا شد ، و پيوسته زار زار گريست و ناليد ، و نوحهء او چنين بود :\r\nخدايا ! آيا بهترين فرد خلقت را به مصيبت اولادش دردمند مىسازى ؟ ! خدايا ! مگر اين مصيبت را در آستان او نازل مىكنى ؟ ! خدايا ! مگر جامهء اين مصيبت و اندوه را بر علىّ و فاطمه مىپوشانى ؟ ! خدايا ! آيا اندوه و درد اين مصيبت را بر ساحت آن دو نازل مىكنى ؟ ! سپس عرضه داشت : خدايا ! فرزند پسرى روزىام فرما تا در كهنسالى ديدگانم بدان روشن شود ، سپس مرا شيفتهء او گردان ، آنگاه مرا بواسطهء آن همچنان كه محمّد حبيب خود را دردمند ساختى سرا پاى وجودم را دردمند ساز !\r\n","description":"","footnote":"","page_name":" 572 ","page_number":572},
  {"content":"\r\nپس خداوند نيز يحيى را روزىاش ساخته و زكريّا را به دو دردمند نمود . و ضمناً مدّت باردارى يحيى همچون حسين شش ماه بود .\r\nپرسيدم : مولاى من ! بفرماييد چه چيزى مردم را از انتخاب امام براى خود ممنوع ساخته ؟ .\r\nفرمود : گزينش امام مصلح يا فاسد ؟ گفتم : امامى مصلح .\r\nفرمود : آيا امكان دارد منتخب اينان بر مفسد قرار گيرد ؛ زيرا هيچ كس از درون ديگرى مطَّلع نيست كه صلاح است يا فساد ؟ گفتم : آرى ممكن است .\r\nفرمود : علَّت همين مىباشد ، آيا برايت علَّت ديگرى بياورم تا عقلت آن را بپذيرد ؟\r\nگفتم : آرى .\r\nفرمود : بگو ببينم ، پيامبران الهى كه خداوند ايشان را برگزيده و بر آنان كتاب نازل ساخته و با وحى و عصمت تأييدشان فرموده تا پيشوايان امّتها باشند چگونه افرادى هستند ؟ آيا افرادى همچون موسى و عيسى عليهما السّلام كه خود پيشوايان امّتند با وفور عقل و كمال علمى دارند آيا ممكن است منافق را به جاى مؤمن انتخاب كنند ؟ گفتم : نه ممكن نيست .\r\n","description":"","footnote":"","page_name":" 573 ","page_number":573},
  {"content":"\r\nفرمود : اين موسى كليم الله است با تمام عقل و علم و نزول وحى بر او از اعيان قوم خود و بزرگان سپاهش براى ميقات پروردگارش هفتاد مرد را برگزيد و هيچ ترديدى در ايمان و اخلاص اينان نداشت ، امّا منافقان را برگزيد ، خداى تعالى مىفرمايد : « و موسى از قوم خود هفتاد مرد براى وعده گاه ما برگزيد - اعراف : 155 » ، و چون مشاهده كرديم كه منتخب « پيامبر برگزيدهء خداوند » افسد بوده و نه اصلح ، حال اينكه مىپنداشته آنان اصلح هستند ، از همين جا پى مىبريم كه انتخاب تنها از داناى به درون سينه‌ها و ضمائر و سرائر مردم ساخته است ، و انتخاب و گزينش مهاجران و انصار ارزشى ندارد در جايى كه برگزيدهء پيامبران به جاى افراد صالح افراد فاسد باشند .\r\nسپس مولايمان فرمود : اى سعد ! هر كه - در مقام خصم تو - ادّعا كرد كه « رسول خدا صلَّى الله عليه و آله با برگزيدهء اين امّت به غار رفت زيرا كه او همان گونه كه بر جان خود در هراس بود بر جان او نيز بيم داشت زيرا مىدانست كه او جانشين و خليفهء او خواهد بود و قرار هم نبود با كسى غير از او پنهان و مخفى شود ، و اينكه براى اين علىّ عليه السّلام را در فراش خود خواباند زيرا مىدانست خللى كه از قتل أبو بكر پيش مىآيد از كشته شدن او واقع نخواهد شد ،\r\n","description":"","footnote":"","page_name":" 574 ","page_number":574},
  {"content":"\r\nزيرا فردى كه جانشين علىّ باشد در ميان صحابه موجود است » ، چرا تو با اين كلام او را نقض نكردى كه : « مگر شما معتقد نيستيد كه رسول خدا صلَّى الله عليه و آله فرمود : « خلافت پس از من سى سال است » و اين سى سال ؛ مدّت عمر خلفاى راشدين ( أبو بكر ، عمر ، عثمان و علىّ ) است ، زيرا اينان بنا بر اعتقادتان خلفاى رسول خدا صلَّى الله عليه و آله مىباشند ؟ زيرا گريزى جز گفتن آرى نداشت .\r\nو اگر مطلب اين باشد كه أبو بكر خليفهء پس از او باشد بنا بر اين سه خليفهء بعدى نيز خليفهء امّت او هستند ، پس براى چه تنها يك خليفه ( أبو بكر ) را به غار برد و آن سه را نبرد ؟ پس بواسطهء ترك آن سه و تخصيص أبو بكر به همراهى خود آنها را خوار ساخته ، زيرا حقّ اين بود كه همان رفتارى كه با أبو بكر فرموده با ديگران نيز داشته باشد ، با اين كردار حقوقشان را ناچيز شمرده و دلسوزى را بر ايشان ترك گفته پس از آنكه بر آن حضرت واجب بود بنا بر ترتيب خلافتشان بر آنان همان كند كه در بارهء أبو بكر انجام داد ( 1 ) .\r\n\r\n","description":"","footnote":"\r\n( 1 ) يعنى چون مىدانست خليفهء پس از وى أبو بكر و عمر و عثمان و علىّ عليه السّلام خواهند بود بايد همهء ايشان را به غار مىبرد و بر جانشان مىترسيد ، و اين در مقام جدل است نه تأييد خصم .\r\n","page_name":" 575 ","page_number":575},
  {"content":"\r\nو امّا پاسخ به مطلبى كه خصم تو گفت كه آيا اسلام آن دو با ميل و رغبت بوده يا زور و اجبار ، چرا نگفتى اسلام آن دو از روى طمع بوده ، زيرا آن دو با يهوديان مجالست داشتند و از پيشگوئيهاى تورات و كتابهاى گذشتگان از خروج محمّد صلَّى الله عليه و آله و استيلاى او بر عرب و پايان كار او خبردار مىشدند ، و ايشان پيشگويى كرده بودند كه محمّد بر عرب مسلَّط مىشود همان گونه كه بختنصّر بر بنى اسرائيل مسلَّط شد جز آنكه محمّد ادّعاى نبوّت مىكند ولى او عارى از نبوّت بود . بنا بر اين وقتى امر رسول خدا صلَّى الله عليه و آله ظاهر و آشكار شد نزد وى شتافته و او را در شهادت لا إله إلَّا الله و محمّد رسول الله ؛ يارى كردند به طمع آنكه چون امور او استقرار يافت و خيالش راحت شد و ولايتش استقامت گرفت هر كدام به حكومت شهرى برسند ، ولى چون تيرشان به سنگ خورد با همگنان خود در شب عقبه ايستادند و به بالاى آن گردنه رفتند تا مركب رسول خدا صلَّى الله عليه و آله را پس از صعود به آنجا ساقط كنند تا آن حضرت هلاك گردد ، ولى خداوند متعال آن حضرت را از كيد ايشان محفوظ داشت و آنان نتوانستند كارى از پيش ببرند ، و حال آن دو همچون رفتار طلحه و زبير بود آن هنگام كه نزد علىّ عليه السّلام رسيدند و به طمع آنكه هر كدام به ولايت شهرى برسند\r\n","description":"","footnote":"","page_name":" 576 ","page_number":576},
  {"content":"\r\nبا آن حضرت بيعت كردند ، ولى چون تيرشان به سنگ خورد و از رسيدن به ولايت نوميد شدند بيعت او را شكسته و بر آن حضرت شورش كردند ، تا عاقبت كارشان به همان جا ختم شد كه سرانجام هر عهدشكنى است .\r\nسپس مولايمان امام عسكرىّ عليه السّلام براى نماز خود برخاست و همراهش حضرت قائم عليه السّلام نيز بلند شدند ، و من نيز از نزد آن دو بزرگوار خارج شده و در جستجوى احمد ابن اسحاق برآمدم ، ناگاه او با چشمى گريان با من روبرو شد ، به او گفتم : چرا تأخير كردى و چه چيز تو را به گريه انداخته ؟\r\nگفت : آن جامه اى كه مولايم مطالبه اش نمود را گم كرده‌ام . گفتم : مشكلى نيست ، خودت به آن حضرت خبر بده .\r\nاو نيز بر امام عليه السّلام وارد شد و با چهره اى خندان بيرون آمد در حالى كه بر محمّد و أهل بيت او صلوات مىفرستاد ، گفتم : چه خبر ؟ گفت : آن جامه را به صورت باز و گشاده زير دو قدم مبارك مولايم ديدم كه بر آن نماز مىگزارد .\r\nسعد گويد : بر اين مطلب حمد و ثناى الهى را بجا آورديم ، و از آن روز به بعد چندين بار در منزل خدمت مولايمان رسيديم ولى آن پسر بچّه را نزد او نديديم ، و چون روز\r\n","description":"","footnote":"","page_name":" 577 ","page_number":577},
  {"content":"\r\nخداحافظى رسيد من با احمد بن اسحاق و جماعتى از شيوخ شهرمان نزد آن حضرت شرفياب شديم ، و احمد بن اسحاق در برابر امام عليه السّلام ايستاده و گفت :\r\nاى زادهء رسول خدا ، وقت رحيل و كوچ رسيده ، و محنت شدّت يافته ، و ما همگى از خداوند مىخواهيم تا بر جدّ بزرگوارت محمّد و بر پدرت علىّ و بر مادرت فاطمهء زهرا ؛ سرور زنان و بر دو آقاى بهشتى ؛ عمو و پدرت ، و بر تمام امامان پاك پس از آن دو ؛ پدرانت و بر شخص شما و بر فرزندت صلوات فرستد ، و اميدواريم كه خداوند شما را برترى بخشد و دشمنانتان را سركوب كند و اين ملاقات را آخرين ديدار ما قرار ندهد .\r\nگويد : وقتى او اين كلمات را بر زبان راند مولايمان گريست بحدّى كه سرشك از ديدگانش جارى شد ، سپس فرمود :\r\nاى پسر اسحاق ، در دعا خود را به تكلَّف مينداز ، زيرا تو در همين سفر به ملاقات خدا خواهى رفت ! با شنيدن اين مطلب احمد بيهوش نقش بر زمين شد ، و چون حالش جا آمد گفت :\r\nتو را به خدا و به حرمت جدّت كه خرقه اى به من عطا فرماييد تا آن را كفن خود سازم ،\r\n","description":"","footnote":"","page_name":" 578 ","page_number":578},
  {"content":"\r\nآن حضرت نيز دست مباركش را به زير بساط برد و سيزده درهم بيرون آورده و فرمود :\r\nاين را بگير و آن را جز براى خودت خرج نكن كه خواسته ات را از دست نخواهى داد ، و خداى تعالى پاداش نيكوكاران را ضايع نمىكند .\r\nسعد گفت : وقتى از خدمت آن حضرت مرخص شديم در راه بازگشت سه فرسخ مانده به شهر حلوان احمد تب كرد ، و شدّت بيمارى به حدّى رسيد كه از ادامهء حيات نااميد گشت ، چون به شهر حلوان رسيديم و در يكى از كاروانسراهاى آن مستقر شديم احمد در پى يكى از همشهريانش كه ساكن آنجا بود فرستاد ، سپس گفت : يك امشبى از نزد من بيرون رويد و مرا تنها گذاريد ! ما نيز از نزدش بيرون آمديم و هر يك به خوابگاه خود رفتيم .\r\nسعد گفت : حوالى صبح انديشه اى مرا از خواب بيدار ساخته و دو چشمم را باز كردم ، ناگاه ديدم « كافور » خدمتكار امام أبو محمّد حسن عسكرىّ عليه السّلام است و مىگويد : « خدا در اين مصيبت به شما جزاى خير دهد و مصيبت شما را به خوبى جبران فرمايد ما از غسل و تكفين دوست شما فارغ شديم ، پس براى دفن او از جاى برخيزيد\r\n","description":"","footnote":"","page_name":" 579 ","page_number":579},
  {"content":"\r\nزيرا جايگاه او در نزد سرورتان از همهء شما گرامىتر بود « سپس از ديدگان ما نهان شد ، ما نيز با گريه و ناله و زارى بر بالينش حاضر شديم و حقّ او را ادا كرديم و از كار دفن او فارغ گشتيم ، خداى او را رحمت كناد ! .\r\n342 - شيخ مورد اطمينان أبو عمرو العمرى رحمه الله گويد : ميان أبو غانم قزوينى و گروهى از شيعيان مشاجره اى در مورد « خلف » رخ داد ، و ابن ابى غانم ذكر كرد كه أبو محمّد عليه السّلام در گذشته و هيچ جانشينى ندارد ، بارى پس از آن همگى طىّ ارسال نامه اى به ناحيهء مقدّسه ( توسّط وكلاى آن حضرت ) او را از مشاجره اى كه ميانشان رخ داده باخبر ساختند .\r\nپس پاسخ نامهء آنان به خطَّ مبارك آن حضرت عليه السّلام اين گونه رسيد :\r\nبسم الله الرّحمن الرّحيم ؛ خدا ما و شما را از گير و دار فتنه‌ها سلامت بدارد ، و به ما و شما روح يقين عطا فرمايد ، و تنها ما و شما را از بازگشت ناخوشايند پناه دهد ، همانا ارتياب گروهى از شما در مسائل دين نزد من رسيده ، كه كارشان به شكّ و ترديد در بارهء واليان امرشان افتاده ، پس اين مطالب موجب غم و اندوه ما براى شما شد نه براى خودمان ، و ما را در بارهء شما ناخوش داشت نه براى خودمان ، چرا كه خداوند با ما است\r\n","description":"","footnote":"","page_name":" 580 ","page_number":580},
  {"content":"\r\nو ما نيازى بجز او نداريم ، و حقّ با ما است و هرگز تنهايى و خذلان ديگران ما را به هراس نيندازد ، و ما ساخته و پرورش يافته و رهين منّت پروردگار خويش هستيم ؛ و مردم پرورش يافته و تربيتشدهء مايند .\r\nآهاى ! شما را چه شده كه در دام شكّ و ترديد افتاده‌ايد ، و در حيرت و آشفتگى وارونه شده‌ايد ؟ ! مگر اين آيه را نخوانده‌ايد كه خداى تعالى فرموده : « اى كسانى كه ايمان آورديد خدا را اطاعت كنيد و رسول را فرمان بريد و صاحبان امر را - نساء : 59 » ؟ ! مگر از احاديث و اخبارى كه از ما بشما رسيده به آنچه اكنون و در آينده براى امامان شما از گذشته و باقى آنان رخ خواهد داد وقوف نيافته‌ايد ؟ مگر نديديد كه چگونه خداوند از زمان آدم عليه السّلام تا ظهور امام ماضى ( حسن عسكرىّ ) عليه السّلام براى شما سنگرهايى قرار داده تا بدانها پناه گيريد ، و نشانه‌ها و علائمى تا بدانها راه يابيد ؟ هر وقت نشانه اى غائب شد نشانه و علم ديگرى نمايان گشت ، و هر گاه ستاره اى غروب نمود ستارهء ديگرى طلوع كرد ، پس زمانى كه خداوند او را قبض روح فرمود شما پنداشتيد كه خداوند دين خود را ابطال كرده و سبب ميان خود و خلقش را بريده ، هرگز ! اين گونه نبوده و نخواهد بود ، تا اينكه رستاخيز بر پا شود و امر خدا ظاهر گردد در حالى كه شما خوش نداريد ، و بىشكّ امام ماضى عليه السّلام سعيد و فقيد بر منهاج و جاى پاى پدرانش عليهم السّلام درگذشت ،\r\n","description":"","footnote":"","page_name":" 581 ","page_number":581},
  {"content":"\r\nو در ميان ما است وصيّت و علم او ، و از اوست خلف و كسى كه جانشين او شد ، و جز فرد ستمكار گنهكار فرد ديگرى در موضع او با ما منازعه نمىكند ، و جز ما ادّعاى آن را نكند مگر أهل انكار و كفر باشد ، و اگر ملاحظهء مغلوب شدن امر خدا و آشكار گشتن سرّ الهى نبود ، چنان حقّ ما براى شما ظاهر مىگرديد كه عقلهاتان حيران گردد و ترديدتان بر طرف شود ، ولى مشيّت خداوند بشود و هر چيزى كه در لوح محفوظ مرقوم است تحقّق خواهد يافت ، پس شما هم از خدا بترسيد و تسليم ما شده و كارها را بما واگذاريد ، و بدانيد كه هر خيرى از ما به مردم مىرسد ، براى اطَّلاع از آنچه بر شما پوشيده است اصرار مورزيد ، و به چپ و راست ميل نكنيد ، مقصد خود را با دوستى ما بر اساس راهى كه روشن است به سمت ما قرار دهيد ، من هر آنچه لازمهء نصيحت و خيرخواهى بود برايتان گفتم و خود خداوند بر من و شما شاهد است . و اگر محبّتى به شما نداشتم و صلاح شما را نظاره نمىكردم ، و به جهت ترحّم و شفقت بر شما نبود ، گفتگوى با شما را ترك مىگفتم ، و فعلًا ما از مخاطبت با شما سرگرم ماجرايى هستيم كه گرفتار منازعه با ظالمى درشتخوى و گمراه شده‌ايم ( 1 ) ، همو كه پيرو هوى و هوس خود ، مخالف پروردگارش است\r\n\r\n","description":"","footnote":"\r\n( 1 ) مراد از او جعفر كذّاب است يا خليفهء زمان . ( بحار )\r\n","page_name":" 582 ","page_number":582},
  {"content":"\r\nو ادّعاى چيزى كه متعلَّق به او نيست مىكند ، ظالمى است غاصب ؛ منكر حقّ كسى شده كه از طرف خدا مفروض الطَّاعه است .\r\nو دخت گرامى رسول خدا صلَّى الله عليه و آله الگوى خوبى براى شما است ، و در آينده فرد جاهل دست از عمل بردارد ، و كافر خواهد فهميد كه عاقبت نيكوى اين منزلگاه از آن كيست .\r\nاميدوارم خداوند از ناحيهء رحمت خود ما و شما را از مواضع خطر و از بديها و آفات و امراض حفظ فرمايد ، زيرا تنها او سرپرست اين امور و قادر بر آنچه مىخواهد است ، و براى ما و شما ولىّ و حافظ مىباشد ، و سلام و رحمت و بركات خداوند بر تمام اوصيا و اوليا و مؤمنين باد ، و صلوات و سلام خداوند بر محمّد و آل او باد ! .\r\n343 - سعد بن عبد الله گويد : احمد بن اسحاق اشعرىّ گفت : يكى از شيعيان بنزد من آمده و گفت : جعفر بن علىّ ( جعفر كذّاب ) نامه اى به وى نوشته و خود را امام دانسته و ادّعا كرده بود كه : امام بعد از پدرم من هستم ، و علم حلال و حرام و آنچه مورد احتياج مردم است و ساير علوم همه و همه در نزد من است .\r\nاحمد بن اسحاق گفت : وقتى آن نامه را خواندم مكتوبى در اين خصوص به ناحيهء\r\n","description":"","footnote":"","page_name":" 583 ","page_number":583},
  {"content":"\r\nمقدّسهء حضرت صاحب الأمر نوشته و نامهء جعفر [ كذّاب 
  ] را هم در جوف آن گذارده ارسال داشتم ، سپس جواب آن بدين گونه از ناحيهء مقدّسهء حضرت صادر شد :\r\nبسم الله الرّحمن الرّحيم خداوند تو را پاينده بدارد . مكتوب تو و نامه اى را كه در جوف آن گذارده و فرستاده بودى به من رسيد و از تمام مضمون آن به اختلاف الفاظش و خطاهاى چندى كه در آن روى داده است ؛ مطَّلع گشتم ! اگر بدقّت در آن مينگريستى تو نيز متوجّه برخى از آنچه من از آن نامه فهميدم مىشدى ! پروردگار بىشريك و پرورش دهندهء موجودات را بر نيكى و خيرى كه در بارهء ما نموده و فضيلتى كه به ما داده است ، سپاسگزارم كه هميشه حقّ را كامل مىگرداند ، و باطل را از ميان مىبرد ، او بر آنچه من اكنون مىگويم گواه است و در روز قيامت كه جاى ترديد نيست ، وقتى در پيشگاه ذات الهى اجتماع نموديم و از آنچه ما در بارهء آن اختلاف داريم سؤال كرد ، گواهى به صدق گفتار من خواهد داد .\r\nآنچه مىخواهم بگويم اين است كه خداوند صاحب نامه ( جعفر كذّاب ) را نه بر كسى كه نامه به او نوشته ؛ نه بر تو و نه بر هيچ يك از مخلوق ؛ امام مفترض الطَّاعه قرار نداده و اطاعت و پيمان او را بر هيچ كس لازم ندانسته است ، و من به زودى مطالبى را براى شما روشن مىگردانم كه بخواست خدا بدان اكتفا كنيد .\r\n","description":"","footnote":"","page_name":" 584 ","page_number":584},
  {"content":"\r\nاى احمد بن اسحاق ، خدا تو را رحمت كند ، خداوند بندگانش را بيهوده نيافريده و سرنوشت آنان را مهمل نگذاشته است ، بلكه ايشان را با قدرت كاملهء خود آفريده و به آنان چشم و گوش و دل و فكر عطا فرموده ، آنگاه پيغمبران را به منظور بشارت به وعدهء خداوند و ترساندن آنان از نافرمانى الهى به سوى آنان فرستاد ، تا ايشان را به اطاعت او وادارند و از معصيتش نهى كنند ، و آنچه را از ايشان از امر خداوند و دينشان نمىدانند به آنان بفهماند . سپس بواسطهء فضل و دلائل آشكار و براهين روشن و علائم غالبه كتابهايى بر آنان نازل فرمود و فرشتگان را بسوى ايشان فرستاد ، تا آنان ميان خدا و پيغمبران واسطه و فرمانبر باشند .\r\nيكى را خليل و دوست خود گرفت و آتش را بر وى گلستان كرد ، و ديگرى را مخاطب خود ساخت و با وى سخن گفت و عصايش را اژدهاى آشكارى گردانيد ، و ديگرى به اذن پروردگار مرده را زنده كرد و هم به اجازهء او افراد لال و پيس را شفا داد .\r\nديگرى را منطق الطَّير موهبت كرد و سلطنت بر همه چيز داد ، آنگاه محمّد صلَّى الله عليه و آله را بعنوان رحمتى براى جهانيان برانگيخت و نعمت خود را با طلوع او بر مردم تمام كرد ، و طومار نبوّت را با وجود مباركش مهر نمود و او را به سوى همهء مردم\r\n","description":"","footnote":"","page_name":" 585 ","page_number":585},
  {"content":"\r\nفرستاد و از راستگويى او آيات و علامات آشكار خود را ظاهر ساخت ، سپس وى را در حالى كه پسنديده و نيكبخت بود قبض روح كرد . آنگاه خداوند منصب خلافت او را براى برادر و پسر عمو و جانشين و وارث او علىّ بن أبى طالب عليه السّلام و بعد از او براى جانشينان وى كه از نسل او بودند يكى پس از ديگرى قرار داد ، تا دين خود را بوسيلهء آنان زنده گرداند و نور خود را كامل كند ، و ميان آنان و برادران و اولاد عموى آنان و مردم طبقهء پائين از كسان وى فرق آشكارى گذاشت تا بدان وسيله حجّت خدا از افراد عادى ؛ و پيشوا از پيرو شناخته شود ، زيرا خداوند امام و حجّت خود را از ارتكاب گناهان حفظ كرده و از عيبها پيراسته گردانيده و از پليديها پاكيزه نموده و از شبهات منزّه كرده است . و ايشان را خزينه دار علم و امين حكمت و محلّ سرّ خود قرار داده و با دلائل تأييد فرموده است . اگر جز اين بود مردم همه يكسان بودند ، و هر بىسر و پائى دعوى « أمر الله » و منصب خدايى مىكرد ، و ديگر حقّ از باطل و عالم از جاهل امتياز نمىيافت ،\r\nاين مفسد باطل ( جعفر كذّاب ) كه بر خداوند دروغ بسته و ادّعاى امامت دارد ؛ نمىدانم به چه چيز خود نظر داشته است ؟ اگر اميد به فقه و دانائى در احكام دين خدا داشته است به خدا قسم او نمىتواند حلال را از حرام تشخيص بدهد ، و ميان خطا و صواب\r\n","description":"","footnote":"","page_name":" 586 ","page_number":586},
  {"content":"\r\nفرق بگذارد . و اگر به علم خود مىباليده ، او قادر نيست كه حقّ را از باطل جدا سازد و محكم را از متشابه تشخيص دهد ، و حتّى از حدود نماز و وقت آن هيچ اطَّلاعى ندارد .\r\nو اگر او به تقوا و پرهيزكارى خود اطمينان داشته ، خداوند گواه است كه او چهل روز نماز واجبش را ترك كرد ، به اين منظور كه با ترك نماز بتواند شعبده بازى را ياد بگيرد ! شايد خبر آن به شما هم رسيده باشد . ظرفهاى شراب او را همه كس ديده است ، علاوه بر اينها آثار و علائم نافرمانى وى از امر و نهى الهى ، مشهور و ثابت است . و اگر ادّعاى وى مبتنى بر معجزه است ، معجزهء خود را بياورد نشان دهد ، و اگر حجّتى دارد آن را اقامه نمايد ، و چنانچه دليلى دارد ذكر كند !\r\nخداوند عزّ و جلّ در قرآن فرموده : « به نام خداى بخشايندهء مهربان . حاء ، ميم .\r\nفرو فرستادن اين كتاب از سوى خداى تواناى بىهمتا و داناى با حكمت است . ما آسمانها و زمين و آنچه را ميان آنها است نيافريديم مگر بحقّ و [ تا 
  ] سرآمدى نامبرده ، و كسانى كه كافر شدند از آنچه بيم داده شدند رويگردانند . بگو : مرا گوييد كه آنچه جز خدا مىخوانيد به من بنماييد كه چه چيز از اين زمين - يا كدام بخش زمين - را آفريده‌اند يا مگر در [ آفرينش 
  ] آسمانها شركت داشته‌اند ؟ ! اگر راستگوييد ، براى من [ دليلى از 
  ] كتابى كه پيش از اين [ قرآن 
  ] آمده باشد يا بازمانده اى از دانش [ پيشينيان 
  ] بياريد .\r\n","description":"","footnote":"","page_name":" 587 ","page_number":587},
  {"content":"\r\nو كيست گمراه تر از كسى كه به جاى خدا كسى را مىخواند كه تا روز رستاخيز او را پاسخ نمىدهد و آنان از خواندن اينان بىخبرند ؟ و چون مردم برانگيخته و فراهم شوند خدايان دشمن آنان باشند و پرستش ايشان را انكار كنند - احقاف : 6 - 1 » .\r\nاى احمد بن اسحاق ، خداوند توفيقاتت را افزون كند آنچه را كه گفتم از اين زورگو ( جعفر كذّاب ) بپرس و او را بدين گونه امتحان كن و يك آيهء قرآن را از وى بپرس كه تفسير كند ، و يا از يك نماز واجبى سؤال كن تا حدود آن و واجبات آن را بيان نمايد ، و به خوبى پى به ارزش او ببرى و نقص وى بر تو آشكار گردد ، حساب او با خدا است ، خداوند حقّ را براى اهلش حفظ كند و در جاى خود قرار دهد ، بعلاوه خداوند جز در حسن و حسين عليهما السّلام ، امامت را در هيچ دو برادرى قرار نداده است ! . هر گاه خداوند بما اجازه دهد كه سخن بگوئيم آن وقت حقّ آشكار و باطل از ميان مىرود ، و ترديد نيز در ميان شما بر طرف مىشود ، من راغب و مشتاق خداوند در روزگار كفايت و زيبايى صنع و ولايت اويم ، و * ( حَسْبُنَا الله وَنِعْمَ الْوَكِيلُ ) * ، و صلَّى الله على محمّد و آل محمّد .\r\n344 - اسحاق بن يعقوب گويد : من از محمّد بن عثمان ( 1 ) رحمه الله درخواست نمودم نامهء\r\n\r\n","description":"","footnote":"\r\n( 1 ) او نايب دوم حضرت امام زمان - عجّل اللَّه تعالى فرجه الشّريف - است .\r\n","page_name":" 588 ","page_number":588},
  {"content":"\r\nمرا كه مشتمل بر پاره اى از مسائل مشكل است به ناحيهء مقدّسه تقديم كند ، پس از ارسال آن جوابى در پاسخ به پرسشهاى من به خطَّ مبارك حضرت صاحب الزّمان عليه السّلام بدين مضمون بدستم رسيد :\r\nخداوند تو را هدايت كند و بر اعتقاد حقّ ثابت بدارد ، امّا اينكه پرسيده بودى كه برخى از خاندان ما ( سادات ) و عموزادگان ما منكر وجود من هستند ، پس اين را بدان كه بين خداوند و هيچ كسى قرابت و خويشى نيست ، و هر كس منكر وجود من باشد از من نيست و راهى كه او مىرود راه پسر نوح است .\r\nو امّا راهى كه عمويم جعفر و اولاد او نسبت به من پيش گرفته‌اند ، راه برادران يوسف است .\r\nو امّا فقّاع ( آبجو ) نوشيدنش حرام است ولى نوشيدن شلماب اشكالى ندارد .\r\nو امّا اموالى كه شما بما مىرسانيد ما آن را براى پاك شدن شما از گناهان قبول مىكنيم ، بنا بر اين هر كه مىخواهد بما برساند و هر كه نمىخواهد قطع كند ، آنچه خداوند به ما داده است از آنچه شما مىدهيد بهتر است .\r\nو امّا ظهور فرج ، بسته بخواست خداوند است ، و تعيينكنندگان وقت دروغگويند .\r\n","description":"","footnote":"","page_name":" 589 ","page_number":589},
  {"content":"\r\nو امّا كسى كه معتقد است كه حسين كشته نشده ، عقيدهء وى كفر و تكذيب حقيقت است ، و ضلالت و گمراهى مىباشد .\r\nو امّا حوادث واقعه ، در حلّ آنها به راويان احاديث ما مراجعه كنيد ، كه اينان حجّت من بر شمايند و ما حجّت خدائيم .\r\nو امّا محمّد بن عثمان عمرى ، پس خداوند از او و از پدرش در قبل خشنود باشد ، زيرا او فرد مورد اعتماد من است و نامه اش نامهء من مىباشد .\r\nو امّا محمّد بن علىّ بن مهزيار اهوازىّ ، به همين زودى خداوند دل او را به صلاح مىكشاند ، و شكّ را از او بر طرف مىسازد ، و امّا آن مالى را كه براى ما فرستاده اى ؛ نمىتواند مورد قبول ما واقع شود ، مگر اينكه از حرام پاك و پاكيزه گردد ، و پول زن خواننده هم حرام است ، و امّا محمّد بن شاذان بن نعيم ، او مردى از شيعيان ما أهل بيت است .\r\nو امّا أبو الخطَّاب محمّد بن ابى زينب اجدع و اصحابش ملعون مىباشند ، با أهل مقالات ايشان همنشين مشو ، كه من از آنان بيزارم ، و پدرانم نيز بيزارند .\r\nو امّا كسانى كه اموال ما را مىگيرند ، اگر چيزى از آن را براى خود حلال بدانند و بخورند ، مثل اينست كه آتش خورده‌اند ،\r\n","description":"","footnote":"","page_name":" 590 ","page_number":590},
  {"content":"\r\nو امّا خمس براى شيعيان ما مباح است و براى ايشان تا هنگام ظهور ما حلال گشته است ، تا بواسطهء آن ولادتشان پاك باشد و پليد نشوند .\r\nو امّا مردمى كه از فرستادن آن اموال بنزد ما پشيمان شدند و در دين خدا شكّ كردند هر كس بخواهد آنچه بما داده به وى پس مىدهيم ما احتياجى به بخشش مردمى كه در بارهء ما شكّ دارند نداريم .\r\nو امّا علَّت غيبت كه واقع شده ، خداوند عزّ و جلّ مىفرمايد : « اى كسانى كه ايمان آورده‌ايد ، از چيزهايى مپرسيد كه اگر براى شما آشكار شود شما را بد آيد - مائده : 101 » ، اين را بدانيد كه هر كدام از پدران من بيعت سلطان طاغى زمان خود را به گردن داشت ، ولى من زمانى كه ظهور مىكنم ، بيعت هيچ يك از طاغيان روزگار را به گردن ندارم ، و امّا كيفيت انتفاعى كه مردم در غيبتم از من مىبرند ، مانند انتفاع از آفتاب پنهان در ابرها است ، من امان مردم روى زمين هستم ، همانطور كه ستارگان امان أهل آسمان مىباشند پس درهاى سؤال را از امورى كه مورد لزوم نيست ، ببنديد و خود را براى دانستن چيزهايى كه از شما نخواسته‌اند ، به مشقّت نياندازيد ، و براى تعجيل در فرج بسيار دعا كنيد ، زيرا\r\n","description":"","footnote":"","page_name":" 591 ","page_number":591},
  {"content":"\r\nدعا كردن در تعجيل فرج خود فرج است . سلام بر تو اى اسحاق بن يعقوب و هر كه طريق حقّ را پيروى كند باد !\r\n345 - علىّ بن احمد دلَّال قمّى گويد : ميان گروهى از شيعيان اختلافى واقع شد ، گروهى مىگفتند : خداوند عزّ و جلّ خلقت و روزى رساندن را به ائمّه تفويض فرمود ، و گروه ديگرى معتقد بودند : اين امرى محال و ناشدنى است ، بر خداوند چنين مطلبى روا و جايز نيست ، زيرا آفريدن و خلقت تنها مختصّ خداوند عزّ و جلّ است و اجسام قادر به خلق اجسام نيستند ، و گروه ديگرى قائل بودند : بلكه خداوند ائمّه را بر اين كار قادر ساخته و كار خلقت و روزى رساندن را بديشان تفويض فرموده ، و خلاصه ميانشان در اين موضوع مخالفت شديدى رخ داد ، تا اينكه يكى از ميانشان گفت : چرا مسأله را به أبو جعفر محمّد بن عثمان بازگو نمىكنيد و از آن نمىپرسيد تا حقّ را براى شما در آن آشكار و واضح كند ؟ ! زيرا او طريق و راه به صاحب أمر است . بنا بر اين همه به أبو جعفر راضى شده و به پيشنهاد او جواب مثبت دادند ، پس مطلب را در نامه اى مكتوب داشته و به او رساندند ، و توقيعى به منظور ايشان از ناحيه خارج شد و نسخه اش اين گونه بود :\r\nبتحقيق خداى تعالى همو است كه اجسام را آفريده ، و روزيها را پخش كرده ، زيرا او نه جسم است و نه در جسمى حلول نموده ، هيچ چيزى مانند او نيست و اوست شنواى بصير .\r\n","description":"","footnote":"","page_name":" 592 ","page_number":592},
  {"content":"\r\nو امّا ائمّه عليهم السّلام ، از خداوند درخواست آفريدن مىكنند و خداوند نيز مىآفريند ، و درخواست رزق و روزى مىكنند پس خداوند روزى مىرساند ، اينها را همه از جهت ايجاب درخواست و بزرگداشت حقّ ايشان كند .\r\n346 - شيخ صدوق ابن بابويه از محمّد بن إبراهيم طالقانى نقل مىكند كه گفت : من با گروهى كه علىّ بن عيسى قصرى يكى از ايشان بود نزد شيخ ابو القاسم حسين بن - روح ( 1 ) رضى الله عنه بودم كه مردى برخاسته و به او گفت : من قصد دارم در بارهء مطلبى از شما پرسشى كنم ، او گفت : از هر چه خواهى بپرس .\r\nگفت : بفرماييد آيا حسين بن علىّ عليهما السّلام ولىّ خدا بود ؟ گفت : آرى .\r\nپرسيد : بفرماييد مگر قاتل او - لعنه الله - دشمن خدا نبود ؟ گفت : آرى .\r\nپرسيد : آيا جايز است كه خداوند عزّ و جلّ دشمن خود را بر دوستش مسلَّط سازد ؟\r\nگفت : به جوابى كه مىدهم خوب گوش فراده ، اين را بدان كه خداى تعالى نه\r\n\r\n","description":"","footnote":"\r\n( 1 ) آن بزرگوار سومين نايب امام زمان عليه السّلام بوده است .\r\n","page_name":" 593 ","page_number":593},
  {"content":"\r\nبا مشاهدهء عيانى به مردم خطاب نمىكند و نه با مشافهه با ايشان سخن مىگويد ، بلكه خداوند عزّ و جلّ رسولانى از جنس خودشان بر ايشان مبعوث مىفرمايد كه همچون ايشان بشرند و اگر رسولانى از غير صنف و صورتشان مبعوث مىكرد از ايشان مىرميدند و كلامشان را نمىپذيرفتند و چون پيامبران به نزد آنان آمدند و از جنس آنان بودند طعام مىخوردند و در بازارها راه مىرفتند ، گفتند : شما بشرى مانند ما هستيد و كلام شما را نمىپذيريم مگر آنكه معجزه اى بياوريد كه ما از آوردن مثل آن عاجز باشيم آنگاه خواهيم دانست كه شما را به كارى اختصاص داده‌اند كه ما بر انجام آن توانا نيستيم ، آنگاه خداى تعالى براى آنان معجزاتى قرار داد كه خلايق از انجام آن ناتوان بودند ،\r\nيكى از آنان پس از انذار و بر طرف ساختن عذر و بهانه طوفان آورد و جميع طاغيان و متمرّدان غرق شدند ، و ديگرى را در آتش افكندند و آتش بر او سرد و سلامت شد ، و براى ديگرى از سنگ سخت ناقه بيرون آورد و از پستانش شير جارى ساخت ، و براى ديگرى دريا را شكافت و از سنگ چشمه‌ها جارى ساخت و عصاى خشك\r\n","description":"","footnote":"","page_name":" 594 ","page_number":594},
  {"content":"\r\nاو را اژدهايى قرار داد كه سحر آنان را بلعيد ،\r\nو ديگرى كور و پيس را شفا داد و مردگان را به اذن خداوند زنده كرد و به مردم خبر داد كه در خانه هايشان چه مىخورند و چه ذخيره مىكنند ، و براى ديگرى شقّ القمر شد و چهار پايانى مثل شتر و گرگ و غير ذلك با وى سخن گفتند .\r\nو چون اين كارها را كردند و مردم امّتشان در كار آنان عاجز شدند و نتوانستند كارى مانند ايشان انجام دهند خداى تعالى پيامبران را با اين قدرت و معجزات از روى لطف و از سر حكمت گاهى غالب و گاهى مغلوب و زمانى قاهر و زمانى ديگر مقهور ساخت ، و اگر آنان را در جميع احوال غالب و قاهر قرار مىداد و مبتلا و خوار نمىساخت مردم آنان را به جاى خداى تعالى مىپرستيدند و فضيلت صبرشان در برابر بلا و محنت و امتحان شناخته نمىشد ولى خداى تعالى احوال آنان را در اين باره احوال سايرين قرار داد تا در حال محنت و آشوب صابر و به هنگام عافيت و پيروزى بر دشمن شاكر و در جميع احوالشان متواضع باشند ، نه گردن فراز و متكبّر ، و چنين كرد تا بندگان بدانند پيامبران نيز خدايى\r\n","description":"","footnote":"","page_name":" 595 ","page_number":595},
  {"content":"\r\nدارند كه خالق و مدبّر آنهاست و او را بپرستند و از رسولان او اطاعت نمايند و حجّت خدا ثابت و تمام گردد بر كسى كه در بارهء آنان از حدّ درگذرد و براى آنان ادّعاى ربوبيّت كند يا عناد و مخالفت و عصيان ورزد و منكر تعاليم و دستورات رسولان و انبياء گردد ، و « تا آن كه [ به گمراهى 
  ] هلاك مىشود به حجّتى روشن هلاك شود و آن كه [ به هدايت 
  ] زنده مىماند به حجّتى روشن زنده بماند - انفال : 42 » .\r\nمحمّد بن إبراهيم بن اسحاق رضى الله عنه گويد : فرداى آن روز نزد شيخ أبو القاسم ابن روح بازگشتم و در دل مىگفتم : آيا فكر نمىكنى آنچه ديروز گفته از پيش خود گفته باشد ؟ در همين افكار بودم كه شيخ ابتدا به كلام كرده و گفت : اى محمّد بن إبراهيم ، چنانچه از آسمان بر زمين فرو افتم و پرندگان مرا بربايند و يا طوفان مرا در درّهء عميقى افكند نزد من بسيار محبوبتر است تا در دين خداوند به رأى و نظر خود يا از پيش خود سخنى گويم ، بلكه كلام من برگرفته از اصل و مسموع از حضرت حجّت صلوات الله و سلامه عليه است .\r\n347 - و از جمله توقيعاتى كه از جانب حضرت صاحب الزّمان عليه السّلام در ردّ غلات خارج شده نامه اى است كه در پاسخ محمّد بن علىّ بن هلال كرخى داده‌اند :\r\n","description":"","footnote":"","page_name":" 596 ","page_number":596},
  {"content":"\r\nاى محمّد بن علىّ ، خداوند بسى برتر از آن چيزهايى است كه او را وصف مىكنند ، پاك و منزّه است و به حمد شايسته ، ما هرگز شريكان او در علم نيستيم و نه در قدرت و نيرويش ، بلكه هيچ كس جز او از غيب خبردار نيست ، همچنان كه در كتاب محكم خود فرموده : « بگو جز خدا هيچ يك از أهل آسمان و زمين از غيب خبر ندارند - نمل : 65 » .\r\nو من و تمام اجداد نخستينم : حضرات آدم و نوح و إبراهيم و موسى و غير انبياى ايشان ، و از آخرين ؛ محمّد رسول خدا و علىّ بن أبى طالب و جز آن دو از امامان گذشته - صلوات الله عليهم اجمعين - تا آخر عمرم و پايان روزگار همه و همه بندگان خداوند عزّ و جلّ مىباشيم ، خداوند عزّ و جلّ مىفرمايد : « و هر كه از ياد كرد و ذكر و پند من روى بگرداند پس معيشت و زيستنى تنگ دارد و روز رستاخيز او را نابينا برانگيزم . گويد : پروردگارا ! چرا مرا نابينا برانگيختى و حال آنكه بينا بودم ؟ ! گويد : بدين گونه [ امروز كور محشور شدى زيرا 
  ] آيات ما به تو رسيد و تو آنها را به فراموشى سپردى و همچنان امروز فراموش مىشوى - طه : 126 - 124 » .\r\nاى محمّد بن علىّ ، افرادى احمق و جاهل از شيعيان و گروهى كه مذهبشان به اندازهء بال مگسى ارزش ندارد خاطرم را آزرده‌اند ! .\r\n","description":"","footnote":"","page_name":" 597 ","page_number":597},
  {"content":"\r\nپس من خداوند لا شريك را به گواهى مىگيريم و تنها همان شهادت كافى است ، و نيز رسول او محمّد صلَّى الله عليه و آله و تمام ملائكه و انبياء و اولياء را به شهادت مىگيريم .\r\nو نيز تو را و تمام كسانى كه نامه‌ام را استماع خواهند كرد كه من در پيشگاه خدا و رسول او از تمام كسانى كه معتقدند ما غيب را مىدانيم يا در ملك خدا مشاركت داريم و جايگاه ما را در مكانى جز آن محلَّى كه مورد رضايت خدا بوده و براى همان خلق فرموده قرار دهد يا از مواردى كه برايت تفسير كردم و در ابتداى نامه آشكار نمودم تعدّى و تجاوز كند از تمام آنها همه و همه ابراز بيزارى و برائت مىكنم ! ! .\r\nو تمام شما را به گواهى مىگيرم هر كسى را كه من از او اظهار برائت مىكنم بىشكّ خداوند و ملائكه و رسولان و اولياء همگى از او بيزارند . و من توقيع در اين نامه را به صورت امانت بر گردهء تو و هر كه آن را استماع نمايد نهادم كه آن را از احدى از شيعيان و موالى ما كتمان و پنهان مسازد ، تا اين مطالب بر تمامى آنان آشكار و ظاهر گردد ، شايد خداوند عزّ و جلّ از ايشان جبران فرموده و آنان به دين حقّ مراجعت كنند ، و از راهى كه آخرش را نمىدانند و به آن نخواهند رسيد باز ايستند ، پس هر كه نامهء مرا فهميد و دريافت و از آنچه امر و نهى ساختم بازنگشت ، اين چنين كسى شايستهء لعن خداوند و آن بندگان\r\n","description":"","footnote":"","page_name":" 598 ","page_number":598},
  {"content":"\r\nصالحى كه برايت گفتم گردد .\r\n348 - أصحاب براى ما نقل كرده‌اند كه أبو محمّد حسن شريعى ابتدا از أصحاب امام هادى سپس امام حسن عسكرىّ عليهما السّلام بود ، و او نخستين فردى بود كه ادّعاى مقامى نمود كه خداوند براى او از جانب صاحب الزّمان قرار نداده و شايستهء آن هم نبود ، و چيزهايى به آنان نسبت داد كه شايستهء مقام والاى آنان نبود و آنان از آن بيزار بودند ، سپس مطالبى از كفر و الحاد از او ظاهر و آشكار گشت .\r\nو همچنين محمّد بن نصير نميرى ابتدا از أصحاب امام حسن عسكرىّ عليه السّلام بود ، و پس از فوت آن حضرت ادّعاى نيابت صاحب الزّمان را نمود ، و خداوند به جهت الحاد و غلوّ و عقيدهء تناسخى كه از او ظاهر شد وى را رسوا و مفتضح فرمود ، و او مدّعى شده كه پيغمبر است و امام هادى عليه السّلام او را فرستاده است ، و معتقد به خدائى امام هادى عليه السّلام بود ، و نزديكى با محارم را جايز و مباح مىدانست .\r\nو همچنين از افراد غالى يكى : احمد بن هلال كرخى است ، او قبلًا از جملهء أصحاب امام هادى عليه السّلام بود ، سپس از عقيده اش تغيير يافته و منكر نيابت أبو جعفر محمّد بن عثمان شد ،\r\n","description":"","footnote":"","page_name":" 599 ","page_number":599},
  {"content":"\r\nدر پى اين حركت توقيعى از صاحب الأمر مبتنى بر لعن و برائت او در ميان افراد ديگرى كه لعن شده بودند ؛ صادر شد .\r\nو همچنين بود أبو طاهر محمّد بن علىّ بن بلال ، و حسين بن منصور حلَّاج ، و محمّد بن - على شلمغانى معروف به ابن ابى العزاقر - لعنهم الله - ، براى تمام اينان توقيعى بر لعن و برائت از همهء آنان بدست شيخ أبو القاسم حسين بن روح رحمه الله بدين مضمون صادر شد :\r\n« خداوند عمر تو را طولانى گرداند و همهء خوبيها را به تو بشناساند ، و سرانجام تو را به نيكى كامل گرداند و سعادت تو را پيوسته كند به كسانى كه به ديانت آنان اطمينان دارى اعلام كن كه محمّد بن علىّ معروف به شلمغانى خداوند در عذاب وى تعجيل نموده و ديگر مهلت به او نمىدهد ، چه او از دين اسلام برگشته و از آن جدا شده و ملحد گرديده و چيزهايى ادّعا كرد كه موجب كفر به خالق متعال شد ، و به خدا دروغ و بهتان بست و گناه بزرگى نمود ، آنان كه از خداوند برگشتند سخت گمراه و از رحمت خدا دور شده‌اند و زيانى بس آشكار بردند .\r\nما از طرف خدا و رسول صلوات و سلام و رحمت و بركات خدا بر او باد از او بيزارى جسته\r\n","description":"","footnote":"","page_name":" 600 ","page_number":600},
  {"content":"\r\nو او را لعنت مىكنيم ، در ظاهر و باطن و پنهان و آشكار و در هر وقت و هر حال و لعنت خدا بر كسى كه از وى پيروى و تبعيّت كند و بعد از صدور اين توقيع ما ، باز در دوستى او ثابت بماند ، و مردم را از اين موضع مطَّلع گردان - خدا شما را دوست بدارد - : ما در پرهيز و حذر از او همان رفتار را داريم كه با افراد همانند گذشتهء او داشتيم مانند : شريعى ، نميرى ، هلالى و بلالى ، و ديگر از ايشان ، و بعد از او ما عادت خدا را نيك دانسته و مىدانيم و به او اعتماد مىكنيم و از وى يارى مىجوئيم و در همهء امور ، او براى ما كافى و نيكو كارگزار و پشتيبانى است » .\r\n« ابواب مرضىّ ، و سفيران ممدوح در زمان غيبت »\r\nپس نخستين ايشان شيخ مورد اعتماد أبو عمرو عثمان بن سعيد عمرى است ، ابتدا منصوب از طرف امام هادى عليه السّلام ، سپس از طرف فرزندش امام حسن عسكرىّ عليه السّلام بود ، و تا زمان حيات آن دو امام عليهما السّلام متولَّى امور ايشان بود ، سپس بعد از آن دو كمر به خدمت صاحب الزّمان عليه السّلام بست و همهء توقيعات و پاسخ مسائل تماماً توسّط او خارج ميشد .\r\nپس هنگامى كه وفات يافت ، فرزندش أبو جعفر محمّد بن عثمان جاى او را گرفت و در تمام امور مسئوليت پدر را ادامه داد .\r\n","description":"","footnote":"","page_name":" 601 ","page_number":601},
  {"content":"\r\nپس از وفات او ؛ أبو القاسم حسين بن روح از بنى نوبخت عهده دار اين مسئوليت گرديد ، بعد از وفات او ؛ أبو الحسن علىّ بن محمّد سمرىّ جانشين او شد ، و انتصاب مقام نيابت تنها به نصّ صريح خود صاحب الزّمان عليه السّلام و امضاى نايب سابق صورت مىگرفت ، و شيعيان سخن او را تنها با انجام معجزه اى مىپذيرفتند كه بدست هر كدامشان از جانب حضرت صاحب الأمر عليه السّلام جارى مىگشت ، كه آن دلالت بر راستى و صدق گفتار او و صحّت بابيّت او نمايد ، پس زمانى كه بانگ رحيل أبو الحسن سمرىّ ( آخرين نايب ) زده شد و اوان مرگش فرا رسيد از او پرسيدند : به چه كسى وصيّت مىكنى ؟ پس توقيعى را براى آنان خارج ساخت كه نسخهء آن چنين است :\r\n349 - بسم الله الرّحمن الرّحيم ؛ اى علىّ بن محمّد سمرىّ ! خداوند اجر برادرانت را در عزاى تو عظيم گرداند كه تو ظرف شش روز آينده خواهى مرد ، پس خود را براى مرگ مهيّا كن و به احدى وصيّت مكن كه پس از وفات تو قائم مقام تو شود كه غيبت تامّه واقع شده و ظهورى نيست مگر پس از اذن خداى تعالى و آن پس از مدّتى طولانى و قساوت دلها و پر شدن زمين از ستم واقع خواهد شد .\r\n","description":"","footnote":"","page_name":" 602 ","page_number":602},
  {"content":"\r\nو به زودى كسانى نزد شيعيان من آيند و ادّعاى مشاهده كنند ، بدانيد هر كه پيش از خروج سفيانى و صيحهء آسمانى ادّعاى رؤيت و مشاهده كند دروغگوى مفترى است ، و لا حول و لا * ( قُوَّةَ إِلَّا بِالله ) * العليّ العظيم .\r\nپس ؛ از آن توقيع استنساخ كردند و از نزد او خارج شدند ، و چون روز ششم فرا رسيد نزد او بازگشته و او را در حال احتضار بود ، يكى از مردمان پرسيد : وصىّ تو پس از شما كيست ؟\r\nگفت : خداوند را امرى است كه خود او رسانندهء آن است ، و فوت كرد .\r\nپس اين آخرين كلامى بود كه از او شنيده شد - رضى الله عنه و أرضاه - ! .\r\n","description":"","footnote":"","page_name":" 603 ","page_number":603},
  {"content":"\r\n\r\n« مقدارى از فرمايشات امام زمان عليه السّلام در مورد مسائل فقهى و غير آن »\r\n« در توقيعاتى كه توسّط نوّاب چهارگانه و غير ايشان از او صادر شده »\r\n350 - محمّد بن يعقوب كلينىّ در حديثى مرفوع از زهرىّ نقل مىكند كه گفت : من در پى اين امر ( مشاهدهء حضرت صاحب ) جستجوى بسيار نمودم بطورى كه در اين راه ثروت قابل توجّهى از دستم رفت ، و در آخر كمر به خدمت و لزوم « عمرى » بسته و نزد او رفتم ، پس از چندى از او سراغ امام زمان عليه السّلام را گرفتم .\r\nگفت : وصول به آن ممكن نيست ، پس من خاضعانه درخواستم را تكرار نمودم ، او نيز به من گفت : فردا صبح پيش از ديگران نزد من بيا .\r\nمن نيز فردا بر عهد خود وفا كردم ، ديدم او بهمراه جوانى با چهره اى زيبا و رايحه اى دلانگيز نزد من مىآيد ، در آستين او چيزى شبيه تاجران بود ، چون نظر بر او انداختم به عمرى نزديك شدم ، پس با اشارهء او متوجّه آن جوان شده و از او هر چه پرسيدم مرا پاسخ گفت : سپس حركت نمود تا داخل سرا شود ؛ سرائى كه هيچ اعتنايى بدان نمىشد .\r\n","description":"","footnote":"","page_name":" 604 ","page_number":604},
  {"content":"\r\nعمرى گفت : اگر پرسشى دارى بپرس چون پس از اين ديگر او را نخواهى ديد ! من پيش رفتم كه بپرسم ، ولى او گوش نداد و داخل سرا شده و جز اين كلمات چيز ديگرى به من نگفت :\r\nملعون است ملعون است هر كه نماز عشاء را تا پر شدن ستارگان آسمان به تأخير اندازد ! ملعون است ملعون است هر كه نماز صبح خود را تا بر طرف شدن ستارگان به تأخير اندازد ! اين مطالب را گفت و داخل سرا شد .\r\n351 - محمّد بن جعفر اسدىّ گويد : در ضمن پاسخ مسائلى كه من از حضرت صاحب الزّمان عليه السّلام پرسيده بودم و محمّد بن عثمان براى من فرستاد ، مرقوم بود كه :\r\nو امّا آنچه پرسيدى از نماز خواندن هنگام طلوع و غروب آفتاب ، اگر مطلب چنان باشد كه مىگويند آفتاب از ميان دو شاخ شيطان طلوع مىكند و در همان جا هم غروب مىكند ، هيچ عملى بهتر از نماز ؛ بينى شيطان را به خاك نمىمالد ، پس نماز بخوان و بينى شيطان را به خاك بمال .\r\n","description":"","footnote":"","page_name":" 605 ","page_number":605},
  {"content":"\r\nامّا اينكه پرسيده اى اگر كسى ملكى را وقف ناحيهء ما كند يا براى ما قرار دهد ، اگر صاحبش محتاج به آن شد مىتواند در آن تصرّف كند يا نه ؟ جواب اين است كه اگر آن ملك وقف شده هنوز تسليم متولَّى نشده ، صاحب ملك اختيار دارد كه امضاء خود را پس گرفته و آن را باطل و تملَّك نمايد ولى اگر تسليم متولَّى وقف شده ، صاحب ملك نمىتواند در آن تصرّف كند ، خواه محتاج به آن يا بىنياز از آن باشد .\r\nو امّا اينكه پرسيده اى كسانى در اموال ما كه در دست آنها است ، بدون اجازهء ما تصرّف مىكنند و استفادهء آن را براى خود حلال مىدانند ، هر كس اين كار را بكند ملعون است ، و ما روز قيامت از وى بازخواست مىكنيم ، رسول خدا صلَّى الله عليه و آله فرموده : « هر كس آنچه را كه نزد عترت من حرام است حلال بداند ، بر زبان هر پيغمبرى ملعون است » پس هر كس حقّ ما را تضييع كند از جملهء ستمگران محسوب است و مشمول لعنت پروردگار خواهد بود چنان كه خداوند خود فرموده : « هان كه لعنت خدا بر ستمكاران باد ! - هود : 18 » .\r\nو امّا آن پرسشى كه از امر كودكى كه پس از ختنه كردن دوباره بر آن پوست برويد ، آيا واجب است ديگر بار ختنه شود ؟ آرى واجب است آن پوست بريده شود ، زيرا زمين از بول فرد ختنه نشده تا چهل صباح ناله مىكند .\r\n","description":"","footnote":"","page_name":" 606 ","page_number":606},
  {"content":"\r\nو امّا اينكه پرسيده اى شخصى نماز مىگزارد و آتش و تصوير و چراغ مقابل وى قرار دارد ، آيا نمازش صحيح است يا نه ؟ و مردم پيش از تو در اين خصوص اختلاف داشته‌اند ، جواب اينست كه اگر نمازگزار از اولاد بتپرستان و آتش پرستان نباشد ، جايز است ولى اگر از اولاد بتپرستان باشد ، جايز نيست روبروى آنها نماز بگزارد .\r\nو امّا اينكه پرسيده اى مزارعى در ناحيهء شما وقف ما شده ، آيا جايز است كسى آن را آباد كند و بعد از كسر مخارجى كه برداشته بقيّهء مداخل آن را به ناحيهء ما بفرستد ، و اين كار را به حساب ثواب بردن و تقرّب به سوى ما متحمّل شود ؟ جواب اين است كه هيچ كس حقّ ندارد در مال كسى بدون اجازهء صاحب تصرّف كند ، پس چگونه جايز است كسى در مال ما تصرّف بكند ؟ هر كس بدون اجازهء ما اين كار را بكند ، آنچه را كه بر وى حرام بوده حلال دانسته ، و هر كس بدون اجازه چيزى از اموال ما را بخورد مثل اينست كه آتش در دل خود نهاده است و به زودى به آتش جهنّم درافتد .\r\nو امّا اينكه از حال كسى پرسيدى كه مزرعه اى را وقف ناحيهء ما نمايد و آن را به سرپرستى تسليم نمايد كه از آن حفاظت كرده و آن را آباد سازد و از درآمدش هزينه هاى\r\n","description":"","footnote":"","page_name":" 607 ","page_number":607},
  {"content":"\r\nخود را بپردازد و باقى آن را به ناحيهء ما بفرستد ؟ آرى اين كار براى كسى كه صاحب مزرعه وى را سرپرست آن كار نمايد جائز است ولى براى ديگران روا و جايز نيست .\r\nو امّا اينكه پرسيده اى عابرى از جنب درختان ميوه دار وقفى ما عبور مىكند و از آنها مىخورد كه آيا جايز است ؟ جواب اين است كه خوردن آن حلال و بردنش حرام است .\r\n352 - باز محمّد بن جعفر اسدىّ گويد : توقيعى از جانب شيخ أبو جعفر عمرى قدّس سرّه ابتداء و بىهيچ پرسشى چنين صادر گرديد :\r\nبسم الله الرّحمن الرّحيم ، لعنت خداوند و ملائكه و همهء مردم بر كسى باد كه درهمى از مال ما را بر خود حلال شمارد .\r\nأسدىّ گويد : به دلم خطور كرد كه اين توقيع در بارهء فردى است كه درهمى از اموال ناحيه را بر خود حلال شمارد ، نه كسى كه از اموال ناحيه مىخورد ولى آن را بر خود حلال نمىشمارد و با خود گفتم : آن مطلب در بارهء كسانى است كه حرامى را حلال شمارند و برترى امام عليه السّلام بر ديگران در اين باب چيست ؟\r\nگويد : سوگند به خداوندى كه محمّد صلَّى الله عليه و آله را به عنوان پيامبر و بشير فرستاد\r\n","description":"","footnote":"","page_name":" 608 ","page_number":608},
  {"content":"\r\nديگر بار به آن توقيع نظر انداخته و ديدم آن توقيع بنا بر آنچه در دلم خطور نموده بود تغيير يافته و چنين شده است :\r\nبسم الله الرّحمن الرّحيم ، لعنت خداوند و ملائكه و همهء مردم بر كسى باد كه درهمى از مال ما را به حرام بخورد .\r\nشيخ صدوق ابن بابويه گويد : « در خبرى كه روايت شده ، دائر بر اينكه هر كس روزهء روزى از ماه رمضان را عمداً بشكند ، سه كفّاره بر ذمّه اش تعلَّق مىگيرد ، پس من به مقتضاى آن در بارهء كسى فتوى مىدهم كه روزهء خود را به وسيلهء جماعى حرام بر او ، يا طعامى حرام بر او شكسته باشد . زيرا فحواى اين فتوى را در روايت أبو الحسين اسدىّ رضى الله عنه در آنچه از طرف شيخ أبو جعفر ، محمّد بن عثمان عمرى قدّس سرّه به او رسيده است موجود است .\r\n353 - عبد الله بن جعفر حميرىّ گويد : توقيعى به شيخ أبو جعفر محمّد بن عثمان عمرى در تسليت مرگ پدرش - رضي الله عنهما - صادر شد و در قسمتى از آن آمده بود :\r\n* ( إِنَّا لِلَّه وَإِنَّا إِلَيْه راجِعُونَ ) * ، ما همه تسليم فرمان او و راضى به قضاى اوئيم ، پدرت به\r\n","description":"","footnote":"","page_name":" 609 ","page_number":609},
  {"content":"\r\nنيكويى زندگى كرد و پسنديده درگذشت ، خداوند نيز او را مشمول رحمت خود ساخت و به اوليا و موالى خود ملحق ساخت ، او پيوسته در امر ايشان عليهم السّلام كوشا بود و در آنچه موجب تقرّب به خداوند مىشد تلاش مىكرد ، خداوند رويش را خرّم سازد و او را از لغزش حفظ فرمايد ! .\r\nو در قسمتى ديگرى از توقيع آمده بود :\r\nخداوند پاداش خيرت دهد و اين عزا را بر تو نيكو گرداند ، تو سوگوار شدى و ما نيز سوگواريم ، جدايى او تو را نگران ساخت ما نيز نگران شديم ، پس اميدوارم او را در جايگاهش خرّم و شادان سازد و از كمال سعادت او اين بود كه فرزندى چون تو به دو ارزانى داشته كه جانشين و قائم مقام وى باشد ، و برايش طلب رحمت كند و من مىگويم :\r\nالحمد لله ، زيرا نفوس پاك و پاكيزه به مكان خود و آنچه براى تو و نزد تو قرار داده است مىباشد ، خدا تو را يارى فرمايد و توانمند سازد و پشتيبانت باشد و تو را توفيق دهاد ، و برايت ولىّ و نگاهبان و رعايتكننده و كافى باشد ! .\r\n354 - و از جمله توقيعاتى كه در پاسخ به مسائل فقهى از جانب حضرت صاحب العصر و الزّمان عليه السّلام خارج شد پرسشهايى بود كه محمّد بن عبد الله بن جعفر حميرىّ طىّ ارسال نامه اى از او پرسيد و آن اين بود :\r\n","description":"","footnote":"","page_name":" 610 ","page_number":610},
  {"content":"\r\nبسم الله الرّحمن الرّحيم ، خدا عمر مباركت را طولانى گرداند و بر دوام عزّت و تأييدات و سعادت و سلامتى حضرتت بيافزايد ، و نعمتهاى خود را بر وجود مباركت افزايش بخشد ، و احسان و مواهب و فضل خود را نسبت به شخص شما زياد نمايد و مرا در هر پيش آمد سوئى فداى شما گرداند ، و پيش از شما بميراند ، مردم مشتاق رسيدن به درجاتى هستند ، من نيك مىدانم هر كه را شما پذيرا شويد قابل است و آن را كه از خود دور سازيد فرومايه و پست است ، بدبخت كسى كه راندهء شما باشد ، من به خدا پناه مىبرم كه راندهء درگاه وجود مباركت باشم . خدا شما را تأييد فرمايد ، جماعتى در شهر ما هستند كه در شهرت و شخصيت با هم برابرند و هر كدام مقام و موقعيت خود را لازم مىشمارد ، چندى پيش توقيع حضرتت نزد گروهى از اينان رسيد كه به آنان فرموده بودى به « ص » كمك كنند .\r\nو در آن توقيع نام علىّ بن محمّد بن حسين بن ملك معروف به « ملك بادوكه » داماد مرحوم « ص » ميان اسامى ايشان نبود ، و او بدين خاطر اندوهناك شده و از من خواسته كه مراتب اندوه او را به عرض مقدّست برسانم كه چنانچه حذف نام او بخاطر گناهى بوده كه از او سر زده ، بداند تا از آن گناه توبه كند و اگر جز آن بوده با اعلام آن ؛ موجبات تسكين خاطرش را ان شاء الله فراهم آوريد .\r\n","description":"","footnote":"","page_name":" 611 ","page_number":611},
  {"content":"\r\nتوقيع : ما فقط پاسخ افرادى را داديم كه با ما مكاتبه كرده بودند .\r\nخداوند بر عزّت شما بيافزايد ، مرا عادت به آنچنان تفضّلى داده‌ايد كه تنها مختصّ رفتار شما است كه مرا مورد لطف خود قرار دهيد . و نزد شما - خدا عزيزت بدارد ! - فقهائى هستند ( 1 ) كه من نيازمند پرسشهايى هستم كه براى من از ايشان بفرمائيد :\r\nو روايتى است از عالم ( 2 ) عليه السّلام كه براى ما نقل شده : از آن حضرت پرسيدند اگر امام جماعتى در حين اقامهء نماز درگذشت ؛ مأمومين چه كنند ؟\r\nو آن حضرت در پاسخ فرموده : او را به عقب مىكشند و يكى از مأمومين بجاى او ايستاده و نماز را تمام مىكند و آنكه او را لمس كرده بايد غسل كند ( غسل ميّت ) .\r\nتوقيع : كسى كه جسد را به كنارى كشيده فقط بايد دستهايش را بشويد ، و اگر حادثه در حدّ مرگ نبود كه موجب قطع نماز گردد نمازش را بر مأمومين تمام كند .\r\nو از عالم عليه السّلام روايت است فرموده : « هر كه جسد مرده اى را با داشتن حرارت لمس كند فقط دستانش را بشويد ، و در صورت سرد شدن بدن ميّت بايد غسل كند » ، و اين\r\n\r\n","description":"","footnote":"\r\n( 1 ) ظاهراً اين جمله براى تقيّه باشد ، يا خطاب به رابط ما بين او و امام عليه السّلام است . ( از بحار )\r\n( 2 ) لقب حضرت هادى عليه السّلام است .\r\n","page_name":" 612 ","page_number":612},
  {"content":"\r\nامام جماعت در اين حالت داراى حرارت است و همان گونه كه گفته شد عمل مىشود ،\r\n[ سؤال : 
  ] اگر آن فرد جسد ميّت را بنوعى با لباسش به كنارى بكشد بطورى كه آن را لمس نكند چگونه غسل بر او واجب مىگردد ؟\r\nتوقيع : در اين صورت فقط شستن دستها بر او واجب است .\r\nسؤال از نماز جعفر طيّار : اگر در اداى تسبيحات در قيام يا قعود يا ركوع يا سجود [ در تعداد آن 
  ] دچار سهو شده و آن را در قسمتهاى ديگر همين نماز بگويد آيا لازم است تسبيحات فوتشدهء در آن حالت را اعاده كند يا نمازش را تمام نمايد ؟\r\nتوقيع : هر گاه در اين گونه موارد دچار سهو شد سپس در حالت ديگرى بخاطرش آمد در همان جا قضاى آن را بجا آورد .\r\n[ سؤال 
  ] در مورد زنان : زنى همسرش فوت نموده آيا اجازه دارد در تشييع جنازهء همسرش از منزل خارج شود ؟ ( به جهت رعايت عدّهء وفات ) توقيع : آرى براى اداى آن مراسم خارج شود .\r\n[ سؤال : 
  ] آيا آن زن مىتواند در دوران عدّهء وفات به زيارت قبر همسرش برود ؟\r\n","description":"","footnote":"","page_name":" 613 ","page_number":613},
  {"content":"\r\nتوقيع : به زيارت قبر همسرش برود ولى شب را در جايى نماند .\r\n[ سؤال : 
  ] آيا مىتواند براى زنده كردن حقّى از منزل خارج شود يا تا زمانى كه دوران عدّه را مىگذراند خارج نشود ؟\r\nتوقيع : اگر مسأله اى حقوقى بود برود و آن را ادا كند ، و اگر حاجتى داشت و بر انجام آن كسى را نداشت مىتواند خارج شود تا آن را ادا نمايد ، ولى شب را در جايى نماند .\r\nدر ثواب قرائت سور قرآنى در نمازهاى واجب و غير آن از عالم عليه السّلام نقل است فرموده : « شگفتا بر كسى كه در نمازش سورهء قدر را نمىخواند چگونه نمازش مقبول است ؟ » . و نيز روايت است : « نمازى كه در آن سورهء توحيد خوانده نشده به كمال نرسيده » .\r\nو روايت است : هر كه در نماز فريضه اش سورهء « همزه » را قرائت كند به اندازهء تمام دنيا پاداش گيرد « ، [ سؤال : 
  ] آيا جايز است سورهء همزه را در نماز بخواند و سوره‌هاى ديگرى كه ياد كردم را رها كند ، با اينكه براى ما روايت شده كه : » هيچ نمازى جز به قرائت آن دو ( قدر و توحيد ) نه پذيرفته است و نه بكمال رسيده « ؟ .\r\nتوقيع : ثواب سوره‌ها همان است كه روايت شده ، و هر گاه قرائت سوره اى كه\r\n","description":"","footnote":"","page_name":" 614 ","page_number":614},
  {"content":"\r\nداراى ثواب است را ترك كرده و بجاى آن يكى از دو سورهء توحيد و قدر را به سبب فضل آن دو قرائت كند هم ثواب آن قرائت را دريافت دارد و هم ثواب سوره اى كه ترك گفته ، و قرائت غير آن دو سوره نيز جايز است و نمازش تمام مىباشد ، ولى در اين مورد فضل و استحباب را ترك گفته است .\r\n[ سؤال : 
  ] و از وداع ماه رمضان : چه زمانى است ؟ كه أصحاب ما در اين مورد دچار اختلاف شده‌اند ، يكى مىگويد : در آخرين شب خوانده مىشود ، و ديگرى مىگويد :\r\nدر آخرين روز آن وقتى هلال ماه رؤيت مىشود ؟\r\nتوقيع : اعمال ماه رمضان در شبهاى آن انجام مىگردد ، و [ دعاى 
  ] وداع در شب آخر آن صورت مىپذيرد ، پس اگر از كم و كاستى ماه بيم داشت آن را در دو شب بخواند .\r\n[ سؤال : 
  ] و از اين آيات : « كه هر آينه اين [ قرآن 
  ] گفتار فرستاده اى بزرگوار است » آيا مراد از فرستاده ؛ رسول خدا صلَّى الله عليه و آله است ؟ « نيرومندى كه نزد خداوند عرش ، گرامى و داراى مكانت و منزلت است » منظور از اين نيرومندى چيست ؟ « در آنجا فرمانروا و امين است - تكوير : 19 تا 21 » ؟ مراد از اين فرمانبرى چيست و آن كجاست ؟\r\nبراى اين مسأله هيچ جوابى خارج نشد .\r\n","description":"","footnote":"","page_name":" 615 ","page_number":615},
  {"content":"\r\nبه عرض شما - خدا بواسطهء تفضّلت بر من عزيزت بدارد - مىرسانم كه يكى از فقيهان مورد وثوق شما از من در بارهء اين مسائل پرسش كرد و من نيز از سر انعام به دو پاسخ گفتم ، همراه با مطلبى كه در بارهء علىّ بن محمّد بن حسين بن ملك پيش از اين برايم شرح دادى براى او نيز در حدّى كه آرام گيرد گفتم ، و آن را از نعمات الهى نزد خود به حساب آورد ، حال تفضّل فرموده و دعايى جامع براى دنيا و آخرت براى من و تمامى برادرانم بفرماييد كه با انجام آن به خواست خداوند پاداش گيريم .\r\nتوقيع : خداوند خير دنيا و آخرت را براى تو و برادرانت فراهم فرمايد ! .\r\n355 - نامهء ديگر محمّد بن عبد الله حميرىّ به آن حضرت عليه السّلام همانند آن :\r\nبه عرض مىرسد - خدا عزّتت را تداوم بخشد - در نامهء من نظرى انداخته و در هموار ساختن آن تفضّل فرماييد تا آن را همچون نعمات و احسان ديگر شما بر خود بيافزايم ، خدا عزّتت را تداوم بخشد ! در حال من نياز دارم تا برايم از يكى از فقيهان بپرسى ( 1 ) : اگر نمازگزار در تشهّد ركعت دوم براى ركعت سوم برخيزد آيا گفتن تكبير واجب است ؟ زيرا\r\n\r\n","description":"","footnote":"\r\n( 1 ) اين گونه خطاب در نامه همانطور كه گفته شد به جهت شدّت تقيّه بوده است .\r\n","page_name":" 616 ","page_number":616},
  {"content":"\r\nيكى از أصحاب معتقد است كه گفتن آن واجب نيست ، و همان گفتن « بحول الله و بقوّته أقوم و أقعد » كفايت مىكند ؟\r\nجواب : در اين مورد دو حديث موجود است :\r\nيكى از آنها : از حالتى به حالت ديگر انتقال يافت بايد تكبير بگويد .\r\nو حديث ديگر : « هر گاه نمازگزار سر خود را از سجدهء دوم برداشته و تكبير گفت و جلوس نمود سپس برخاست ، در اين قيام پس از نشستن هيچ تكبيرى بر او نيست ، و همچنين است تشهّد أوّل نيز همين گونه است » ، و در اين مورد به هر كدام از آن دو حديث از جهت تسليم عمل نمودى درست است .\r\nو [ سؤال 
  ] از نگين مسى : آيا خواندن نماز با انگشتر جنس آن جايز است ؟\r\nجواب : نماز با آن براى نمازگزار مكروه است و نيز در آن اطلاق دارد و عمل مكروه است .\r\nو [ سؤال : 
  ] از مردى كه حيوانى قربانى ( هدى ) براى مرد غايبى خريدارى نموده ، و از او خواسته تا آن را در منى سر ببرد ، ولى آن مرد هنگام سربريدن حيوان در منى نام فرد غايب را فراموش مىكند و آن حيوان را نحر مىكند ، و پس از آن بخاطر مىآورد ، آيا اين قربانى از آن مرد كفايت مىكند يا نه ؟\r\n","description":"","footnote":"","page_name":" 617 ","page_number":617},
  {"content":"\r\nجواب : مانعى ندارد ، و آن قربانى براى فرد غائب كفايت مىكند .\r\n[ سؤال : 
  ] و نزد ما بافندگانى مجوسى هستند ، كه ميته مىخورند و از جنابت غسل نمىكنند ، و لباسهايى را براى ما مىبافند ، آيا اقامهء نماز در آن لباسها پيش از شستشو جايز است ؟\r\nجواب : هيچ عيبى در اقامهء نماز در آنها نيست .\r\n[ سؤال : 
  ] و از نمازگزارى كه در تاريكى شب مشغول نماز شب است ، ناگاه سجّاده اش غلط مىخورد و پيشانى بر پلاس ( گونى ) يا چرم مىنهد ، و هنگامى كه سر از سجده برمىدارد سجّاده را مىيابد ، آيا سجده اش را اعاده كند يا نه ؟\r\nجواب : تا وقتى كه صاف ننشسته مانعى ندارد به جستجوى مهر خود بگردد .\r\n[ سؤال : 
  ] از فردى كه در احرام بسر برده و سايه بان را كنار مىزند آيا بايد چوب هودج و كنيسه و دو طرفش را كنار بزند يا نه ؟\r\nجواب : مانعى بر او در ترك كنار زدن چوب نيست .\r\n[ سؤال : 
  ] و از محرمى كه از باران چترى از چرم يا غير آن براى پيشگيرى از خيس\r\n","description":"","footnote":"","page_name":" 618 ","page_number":618},
  {"content":"\r\nشدن جامه و اثاثيه اش در محمل بر سرش مىگيرد ، آيا اين كار جايز است ؟\r\nجواب : اگر اين عمل را در راه داخل محمل انجام دهد ، بايد يك قربانى كند .\r\n[ سؤال : 
  ] و مردى است كه از ديگرى حجّ را بجاى مىآورد آيا هنگام عقد احرام نيازى به ذكر نام او دارد يا نه ؟ و آيا واجب است كه از جانب آنكه برايش حجّ مىگزارد و از جانب خود قربانى كند يا يك قربانى كفايت مىكند ؟\r\nجواب : يك قربانى كفايت مىكند ، و گر نه مانعى ندارد ( 1 ) .\r\n[ سؤال : 
  ] براى محرم جايز است كه در پارچهء خزّ عقد احرام ببندد يا نه ؟\r\nجواب : مانعى ندارد ، و قومى صالح ( 2 ) آن را انجام داده‌اند .\r\n[ سؤال : 
  ] و آيا جايز است فردى با كفش بىنوكى كه دو قوزك پايش را نمىپوشاند نماز گزارد يا نه ؟\r\n\r\n","description":"","footnote":"\r\n( 1 ) در كتاب غيبت شيخ طوسى اين گونه جواب آمده : « او را ياد كند و گر نه مانعى ندارد » و ظاهراً قسمتى از پاسخ در هر دو كتاب ساقط شده باشد .\r\n( 2 ) يعنى ائمّه اطهار عليهم السّلام .\r\n","page_name":" 619 ","page_number":619},
  {"content":"\r\nجواب : اين كار جايز است .\r\n[ سؤال : 
  ] و مردى نماز مىگزارد و در آستين يا شلوارش چاقو يا كليدى آهنى است آيا اين كار جايز است ؟\r\nجواب : جايز است .\r\n[ سؤال : 
  ] از مردى كه با برخى از عامّه در سفر حجّ متّصل و همراه است ، و آنان از مسلخ احرام نمىبندند ، آيا براى اين حاجى كه از معروفيت و شهرت در هراس است جايز است كه احرام خود را با تأخير از ذات عرق ( ميقات أهل عراق ) ببندد و با اينان محرم شود ، يا جايز نيست مگر احرام از مسلخ ؟\r\nجواب : از ميقات خود احرام بندد و جامه بر تن نمايد ، و در دل خود تلبيه گويد ، و چون به ميقات ايشان رسيد آن را اظهار نمايد .\r\nو [ سؤال : 
  ] از پوشيدن كفش پوستى كه در دبّاغى متعفّن شده ، زيرا يكى از أصحاب مىگويد كه پوشيدن آن كريه و ناپسند است ؟\r\nجواب : جائز است و هيچ عيبى به آن نيست .\r\nو [ سؤال : 
  ] از مردى از وكلاى امور وقف ؛ كه تمام اموالش را حلال مىداند ، و هيچ\r\n","description":"","footnote":"","page_name":" 620 ","page_number":620},
  {"content":"\r\nورع و پرهيزى از اخذ مال خود ندارد ، گاهى به روستايى كه در آن است وارد شدم ، يا داخل منزلش شدم و غذايش آماده بود و مرا بدان دعوت مىكند و اگر از غذايش نخورم بخاطر آن با من دشمنى كرده و گويد : فلانى خوردن غذاى ما را حلال نمىشمارد ، با اين حال آيا من ميتوانم غذاى او را بخورم و بعد مقدارى صدقه بدهم ؟ و مقدار آن صدقه چقدر است ؟ و اگر اين وكيل هديه اى به ديگرى بدهد و من حاضر شوم و مرا دعوت كند تا قسمتى از آن را بردارم ، و من نيك مىدانم كه آن وكيل هيچ پرهيز و ورعى از اخذ اموالى كه در دستش مىباشد ندارد ، چه كنم اگر قسمتى از آن را برداشتم ؟\r\nجواب : اگر براى اين مرد درآمدى جز آنچه از امور وقف در دست او مىباشد دارد ، پس از خوراكش بخور و برّ و احسانش را بپذير ، در غير اين صورت ؛ نه ( جايز نيست ) .\r\nو [ سؤال : 
  ] از مردى كه حقّ مىگويد و معتقد به متعه است ، و قائل به رجعت مىباشد ، جز آنكه او همسرى دارد كه در تمام امور او سازگار و موافق است ، و آن مرد با همسرش عهد بسته كه با داشتن او ازدواج نكند ، و نه متعه كند ، و كنيز هم اختيار ننمايد ، و به اين عهد حدود نوزده سال عمل نموده و به گفتهء خود وفا نموده ، ولى گاهى پيش\r\n","description":"","footnote":"","page_name":" 621 ","page_number":621},
  {"content":"\r\nمىآيد كه چند ماهى از منزلش بيرون است و متعه نمىكند و نفس او نيز به اين كار تحريك نمىشود ، ولى مىبيند رعايت اين كار او را در ديدهء ديگر همراهان ( شيعهء ) او - از برادر و فرزند گرفته تا غلام و وكيل و ديگران - سبك ساخته است ، ولى با اين حال او ميل دارد از سر محبّتى كه به همسرش دارد و صيانت او و نفس خود بر همان عهد باقى بماند ، نه براى تحريم متعه كه خداوند را بدان معتقد است ، با اين اوصاف آيا در اين ترك و كناره گيرى گناهى متوجّه او خواهد بود يا نه ؟\r\nجواب : براى او مستحبّ است كه خداى تعالى را با انجام متعه اطاعت كند تا عهد و حلف در معصيت از او زايل شود ؛ هر چند براى يك مرتبه .\r\n356 - و در نامهء ديگر محمّد بن عبد الله حميرىّ به صاحب الزّمان عليه السّلام از جواب پرسشهايى كه از آن حضرت در بارهء آنها نموده بود ، در سال سيصد و هفت .\r\nاز محرمى پرسيده بود كه آيا جايز است كه ازار خود را از پشت محكم كرده و به صورت طولى به گردنش اندازد ، و دو طرف آن را از سمت ران به بالا كشيده و در كمر جمع كرده و آن را ببندد ، و دو طرف ديگر آن را از ميان دو پايش خارج ساخته و به طرف ران بالا ببرد ، و دو طرف آن را به سمت مفصل ران محكم كند ، و آن مشابه شلوار همه اعضا را\r\n","description":"","footnote":"","page_name":" 622 ","page_number":622},
  {"content":"\r\nمىپوشاند ، زيرا ازار نخست را ما بتن مىكنيم وقتى مردى سوار بر شترش مىشود آنجا نمايان و آشكار مىگردد ، و اين عمل براى ستر و پوشش است ؟\r\nآن حضرت عليه السّلام پاسخ فرمود : جايز است آدمى هرطور كه مىخواهد ازار بندد تا وقتى كه هيچ تغييرى از قيچى نمودن و سوزن كارى كه آن را از حدّ ميزر ( لنگ ) خارج سازد را در آن ندهد ، و سوزن را از آن رد كند ولى به هم وصل نكند ، و قسمتهاى مختلف آن را به هم محكم نكند ، و هنگامى كه ناف و دو رانش را پوشاند بايد كه دامن آن را بلند گرداند ، زيرا آنچه اجماع و سنّت بر آن است پوشيدن ناف و زانوها است ، و محبوب و افضل نزد ما آنست كه محرم احرام بر سبيل معمولى كه ديگران مىكنند بندد .\r\nو پرسيد : آيا براى محرم جايز است كه بر بالاى مئزر تكَّه بندد ؟\r\nپس پاسخ فرمود : براى محرم جايز نيست كه مئزر را به غير آن به چيز ديگرى اعمّ از تكَّه و غير آن بندد .\r\nو پرسيد : در هنگام توجّه در نماز گفتن : « على ملَّة إبراهيم و دين محمّد صلَّى الله عليه و آله » جايز است ، چرا كه برخى از أصحاب ما گفته‌اند : چون گويد : « على دين محمّد » بدعت نموده ، زيرا ما در كتابهاى نماز در اين مورد هيچ حديثى جز حديث واحدى در كتاب نماز\r\n","description":"","footnote":"","page_name":" 623 ","page_number":623},
  {"content":"\r\nقاسم بن محمّد از جدّش از حسن بن راشد را نيافتيم كه مىگويد :\r\n« حضرت صادق عليه السّلام به حسن فرموده : چگونه در نماز توجّه مىكنى ؟ گفت :\r\nمىگويم : « لبّيك و سعديك » ، فرمود : از اين مورد تو را نپرسيدم ، چگونه مىگويى : * ( وَجَّهْتُ وَجْهِيَ لِلَّذِي فَطَرَ السَّماواتِ وَالأَرْضَ حَنِيفاً مسلماً ) * ؟ حسن گفت : همان را مىگويم . فرمود : وقتى اين جملات را گفتى در ادامه بگو : « على ملَّة إبراهيم ، و دين محمّدٍ و منهاج عليّ بن أبي طالبٍ ، و الائتمام بآل محمّدٍ ، حنيفاً مسلماً وَما أَنَا مِنَ الْمُشْرِكِينَ » .\r\nحضرت فرمود : توجّه در نماز از امور واجب نيست ، و سنّت مؤكَّدهء در آن كه مانند اجماع بىخلاف مىباشد اين گونه است :\r\n* ( وَجَّهْتُ وَجْهِيَ لِلَّذِي فَطَرَ السَّماواتِ وَالأَرْضَ ، حَنِيفاً ) * مسلماً على ملَّة إبراهيم و دين محمّدٍ و هدى أمير المؤمنين ، * ( وَما أَنَا مِنَ الْمُشْرِكِينَ ) * * ( إِنَّ صَلاتِي وَنُسُكِي وَمَحْيايَ وَمَماتِي لِلَّه رَبِّ الْعالَمِينَ ، لا شَرِيكَ لَه وَبِذلِكَ أُمِرْتُ وَأَنَا ) * من المسلمين ، اللَّهمّ اجعلني من المسلمين ، أعوذ با لله السّميع العليم من الشّيطان الرّحيم ، ) *\r\n","description":"","footnote":"","page_name":" 624 ","page_number":624},
  {"content":"\r\n* ( بسم الله الرّحمن الرّحيم ) *\r\nسپس سورهء حمد را آغاز كن .\r\nآن فقيهى ( 1 ) كه هيچ ترديدى در علم او نيست گويد : دين براى محمّد است و هدايت از آن أمير المؤمنين ، زيرا هدايت براى او و در نسل او تا روز قيامت باقى است ، پس هر كه اين گونه باشد از جملهء هدايت يافته گان است ، و هر كه شكّ كند دين ندارد ، و پناه بر خدا از گمراهى پس از هدايت ! .\r\nو پرسيد : وقتى از قنوت نماز فارغ مىشويم جايز است كه دست خود بر صورت و سينهء خود بكشيم ، و اين به جهتى حديثى است كه نقل است : « بتحقيق خداوند عزّ و جلّ گرامىتر از آن است كه دستان بنده اش را خالى بازگرداند بلكه پر از رحمت خود نمايد » يا جايز نيست ؟ زيرا برخى از أصحاب معتقدند كه آن عملى در نماز است .\r\nجواب فرمود : بازگرداندن دستان بر سر و صورت در نماز فريضه جايز نيست ، و آن چيز كه بايد بدان عمل نمود وقتى دست خود را در قنوت نماز فريضه بالا مىبرد و از دعا فارغ مىشود بايد كه كف دو دست خود را به كندى بر سينه برابر روى گذارد و تكبير\r\n\r\n","description":"","footnote":"\r\n( 1 ) « فقيه » در اينجا حضرت صاحب الزّمان عليه السّلام مىباشد و گوينده حميرى است .\r\n","page_name":" 625 ","page_number":625},
  {"content":"\r\nگويد به ركوع رود ، و حديث مذكور صحيح است ولى در نوافل روز و شب نه در فرائض و واجبات ، و عمل كردن به آن افضل است .\r\nو پرسيد : سجدهء شكر پس از نماز فريضه چگونه است ، زيرا برخى از أصحاب معتقدند كه آن بدعت است ، پس آيا جايز است كه آدمى پس از نماز واجب آن را انجام دهد ؟ و اگر جايز است آن را در نماز مغرب پس از چهار ركعت نافله انجام دهد ( 1 ) يا پيش از آنها ؟\r\nجواب فرمود : سجدهء شكر از واجبترين و لازمترين آداب و سنن است ، و كسى كه اعتقاد به بدعت بودن آن دارد قصد دارد در دين خدا مرتكب اختراع و بدعتى شود .\r\nو امّا خبر مروى در بارهء آن پس از نماز مغرب و اختلاف در اينكه پس از سه ركعت مغرب باشد يا چهار ركعت نوافل بايد دانست كه رتبهء دعا و تسبيح در فضيلت پس از نماز بر دعا به تعقيب نوافل مانند فضيلتى است كه نمازهاى فريضه بر نوافل دارند ، و سجده نوعى دعا و تسبيح مىباشد و بهتر است پس از واجب باشد ، و اگر بعد از نوافل هم قرار گيرد باز هم جايز است .\r\n\r\n","description":"","footnote":"\r\n( 1 ) زمان نوافل مغرب بسيار كم است و به همين خاطر سائل اين گونه پرسيده است .\r\n","page_name":" 626 ","page_number":626},
  {"content":"\r\nو پرسيد : يكى از برادران شيعهء ما زمين حاصلخيز تازه اى دارد كه آن در كنار زمين مخروبه اى است كه سلطان را در آن بهره و نصيبى است و كارگران آن برادرمان در حدود و اطراف آن زراعت مىكنند ولى مورد اذيّت و آزار عمّال سلطان واقع شده و آنان متعرّض تمام در آمد آن زمين شده‌اند ، و آن زمين به جهت خراب بودن هيچ قيمت و بهايى ندارد ، و حدود بيست سال است كه زمين بائر مىباشد ، و سلطان مانع از فروش يا اجارهء آن زمينها مىشود زيرا گفته شده كه اين قسمت از اين زمين حاصلخيز پيش از اين از مورد وقفى قبض شده كه براى سلطان بوده به همين خاطر خريد و فروش تنها بايد با سلطان انجام شود و آن راه درست است ، و اين قانون را تنها براى حفظ و نگهدارى و مصلحت و آبادانى زمين خودش وضع نموده ، چون زمين بائر و موات سلطان به بركت و فضل آب زمين حاصلخيز رونق مىگيرد ، و طمع اولياى سلطان از آن بريده مىشود ، و اگر اين عمل جايز نيست هر عملى كه بفرماييد به خواست خداى تعالى همان كنيم ؟\r\nآن حضرت عليه السّلام جواب فرمود : بيع زمين حاصلخيز جايز نيست مگر از صاحب و مالك اصلى آن يا به فرمان يا رضايت او روا مىباشد .\r\nو پرسيد : مردى كه زنى را خارج از رحم به حلَّيّت خود درآورده و حذر مىكرده تا\r\n","description":"","footnote":"","page_name":" 627 ","page_number":627},
  {"content":"\r\nمبادا فرزندى بهم رسد ولى ناگهان آن زن صاحب فرزند شد ، ابتدا آن مرد از پذيرفتن آن امتناع مىكرد و دست آخر آن را پذيرفت ولى با شكّ و ترديد ، با اين حال تمام مخارج فرزند و مادرش را پرداخت نمود تا آن زن درگذشت ، و او همچنان به پرداخت مخارج فرزند ادامه داد جز اينكه او در مورد فرزند مشكوك بوده و وى را با خود مخلوط نمىكرد ، اگر مىفرماييد كه بايد آن فرزند را با ساير اولاد خود همراه نموده و چون ديگر فرزندانش باشد همان كار را كند و اگر جداى از حقّ او بايد مقدارى از مال خود را به دو بپردازد همان كار كند ؟\r\nپس آن حضرت عليه السّلام پاسخ فرمود : استحلال و حلال نمودن زن چند گونه است ، و پاسخ نيز در مورد او مختلف است ، پس دوباره صورت قضيّهء استحلال را مشروح بيان كند تا پاسخ را در مورد امر فرزند به خواست خدا دريابد .\r\nو از آن حضرت تقاضاى دعايى نموده پس اين پاسخ خارج شد :\r\nخداى تعالى آنچنان كه خود أهل آن است بر او بخشايش فرمايد ، اينها همه از سر توجّه به حقّ او و رعايت حال مرحوم پدرش و نزديكى او به ما است ، و ما پس از وقوف به نيّت پاكش از او راضى و خشنود گشتيم ، و از مخاطبه اش بر او آگاه شديم كه آنچه او را\r\n","description":"","footnote":"","page_name":" 628 ","page_number":628},
  {"content":"\r\nبه خداوند نزديك و مقرّب ساخته همانا خشنودى خداوند عزّ و جلّ و رضايت رسول و اولياى او بدان چه ما آغاز نموديم مىباشد ، از خداوند بواسطهء حاجت او درخواست مىكنم آنچه از خير و نزديك آرزو نموده برآورده سازد ، و اينكه امر دين و دنياى او را آن گونه كه به صلاح او مىپسندد اصلاح فرمايد ، او ولىّ و سرپرستى قادر و توانا است .\r\n357 - و نامه اى نيز در سال 308 حاوى مسائل ديگرى اين گونه به آن حضرت عليه السّلام نگاشت كه :\r\nبسم الله الرّحمن الرّحيم ، خداوند بقايت را طولانى سازد و عزّت و كرامت و سعادت و سلامتت را دوام بخشد ! و نعمات خود را بر شما به كمال رساند و احسان و بخشش و انعام و فضل و موهبتهاى زيبا و فضل و بهترين قسمت خود را براى شما افزون فرمايد ، و از هر حادثهء سوئى مرا قربانت گرداند و جان فدايت فرمايد ! .\r\nدر اطراف ما مردان و زنان كهنسالى زندگى مىكنند كه بيش از سى سال است كه ماه رجب را روزه مىدارند و آن را به ماه شعبان و رمضان وصل مىكنند . و يكى از أصحاب ضمن نقل حديثى گفته است كه روزهء ايشان معصيت است ؟\r\n","description":"","footnote":"","page_name":" 629 ","page_number":629},
  {"content":"\r\nدر پاسخ گفت : فقيه ( 1 ) مىفرمايد : پانزده روز از ماه رجب را روزه بدارد سپس آن را قطع كند ، جز اينكه آن سه روز ( 2 ) را براى روزه‌هاى قضاى خود قرار دهد بنا بر حديثى كه فرموده : « بدرستى بهترين ماه براى قضاى روزهاى واجب ماه رجب است ! » .\r\nو پرسيد : مردى در مسير سفر در محمل خود نشسته و برف سنگينى به اندازهء قد و قامت يك مرد نشسته ، و نگران است اگر از محمل پايين بيايد در آن فرو رود ، و او در همين حال مىماند و به جهت كثرت و شدّت ريزش برف حتّى قادر نيست پا بر آن نهد ، در يك چنين وضعى آيا جايز است نماز واجب را در محمل بخواند ؟ ضمناً خود ما زمان بسيارى است كه اين كار را مىكنيم آيا بايد آنها را اعاده كنيم ؟\r\nپاسخ فرمود : هنگام ضرورت و سختى مانعى ندارد .\r\nو پرسيد : مردى زمانى به صفوف جماعت مىرسد كه امام در ركوع است او نيز به ركوع مىرود و آن را براى خود يك ركعت محسوب مىدارد ، ولى يكى از أصحاب معتقد\r\n\r\n","description":"","footnote":"\r\n( 1 ) ظاهراً گويندهء اين مطالب أبو القاسم ابن روح نوبختى وكيل ناحيه و سفير آنجا مىباشد ، و مراد او از « فقيه » حضرت قائم مهدىّ عليه السّلام است . ( كذا في هامش البحار )\r\n( 2 ) مراد أيّام بيض ؛ بيست و پنجم و بيست و ششم و بيست و هفتم رجب مىباشد .\r\n","page_name":" 630 ","page_number":630},
  {"content":"\r\nاست تا وقتى كه تكبير ركوع امام را نشنيده نمىتواند آن را يك ركعت محسوب بدارد ؟\r\nپاسخ فرمود : اگر هنگام ملحق شدن به امام به قدر يك تسبيح ركوع او را دريابد آن را يك ركعت محسوب دارد هر چند تكبير ركوع را نشنيده باشد .\r\nو پرسيد : مردى نماز ظهر را مىخواند و داخل در نماز عصر مىشود ، و زمانى كه دو ركعت از عصر را خواند يقين مىكند نماز ظهر را دو ركعت خوانده چه كند ؟\r\nپاسخ فرمود : اگر ما بين دو نماز از او حدثى سر زده كه موجب ابطال نماز شده هر دو نماز را اعاده كند ، و گر نه دو ركعت آخر را از باقيماندهء نماز ظهر قرار دهد ، و بعد از آن نماز عصر را بخواند .\r\nو پرسيد : آيا توالد و تناسل در ميان أهل بهشت صورت مىگيريد يا خير ؟\r\nپاسخ فرمود : بدرستى كه در بهشت نه حملى براى زنان است و نه زايمان و تولَّدى نه حيض و نه نفاس و مشقّت طفوليّت ، و همچنان كه خداوند سبحان فرموده : « و در آن بهشت است هر چه دلها خواهش و آرزو كند و چشمها از ديدن آن لذّت برد » ، پس چون\r\n","description":"","footnote":"","page_name":" 631 ","page_number":631},
  {"content":"\r\nفرد مؤمنى آرزوى فرزندى كند خداوند آن را بدون حمل و زايمان و ولادت بر همان شكلى كه مىخواهد برايش خلق كند ، همچنان كه از سر عبرت حضرت آدم را آفريد .\r\nو پرسيد : مردى با مهريه اى معلوم و زمانى مشخّص زنى را به تزويج خود در مىآورد ، و زمانى از آن برايش باقى مانده ، و آن را به زن مىبخشد و حال اينكه آن زن سه روز پيش از آنكه زمان الباقى را به دو ببخشد حيض شده ، در يك چنين حالتى آيا مىشود پس از رسيدن به پاكى و طهر فرد ديگرى او را با صداق و زمانى معلوم و مشخّص به تزويج خود درآورد ، يا يك دورهء حيض ديگر را بايد از سر گيرد ؟\r\nپاسخ فرمود : يك دورهء حيض ديگر جز آن بايد از سر گيرد ، زيرا كمترين زمان براى اين عدّه يك حيض و پاكى كامل است .\r\nو پرسيد : آيا شهادت افرادى كه مبتلا به بيمارى پيسى و جزام و عليلى هستند پذيرفته مىشود ؛ زيرا براى ما روايتى نقل شده كه « افراد معلول بر افراد سالم مقدّم نمىشوند » .\r\nپاسخ فرمود : در معلوليتهاى غير مادرزادى مقبول است و در معلوليتهاى مادرزادى پذيرفته نمىشود .\r\n","description":"","footnote":"","page_name":" 632 ","page_number":632},
  {"content":"\r\nو پرسيد : آيا جايز است كه مرد ؛ دختر همسرش را به زوجيت خود درآورد ؟\r\nپاسخ فرمود : اگر در خانهء آن مرد پرورش يافته است جايز نيست ، و اگر اين گونه نبود و مادرش نيز در حبالهء نكاح او نيست در اين مورد روايت شده كه جايز است .\r\nو پرسيد : آيا جايز است با دختر دختر زنى ازدواج كند و بعد از آن با مادر بزرگش ازدواج كند ، يا جايز نيست ؟\r\nپاسخ فرمود : از اين مورد نهى شده و ممنوع است .\r\nو پرسيد : مردى از ديگرى هزار درهم طلبكارى مىكند و بر آن شاهدى عادل نيز اقامه مىنمايد ، و در يك حوالهء ديگر نيز ادّعاى طلب پانصد درهم مىنمايد ، و در تمامى اين موارد شواهدى عادل دارد ، و در حواله اى ادّعاى سيصد درهم و دويست درهم مىنمايد و براى تمام آنها شاهد دارد ، و فرد بدهكار مىگويد تمام حواله‌هاى خرده داخل در همان هزار درهم است و فرد طلبكار منكر اين مطلب است ، آيا در اين صورت بايد همان هزار درهم يك مرتبه را بپردازد يا بر همان مقدار كه شاهد دارد بايد پرداخت كند ؟\r\nو در اين چكها استثنائى نيست و تنها هر كدام چكى بر همان وجه است .\r\n","description":"","footnote":"","page_name":" 633 ","page_number":633},
  {"content":"\r\nپاسخ فرمود : از فرد بدهكار يك مرتبه همان هزار درهمى كه بىشبهه است گرفته مىشود ، و فرد طلبكار براى الباقى طلب خود بايد سوگند بخورد و گر نه حقّى ندارد .\r\nو پرسيد : آيا جايز است كه گل قبر ( 1 ) را با ميّت در گور قبرش نهند يا نه ؟\r\nپاسخ فرمود : با ميّت در قبرش نهاده و با حنوط او مخلوط مىشود بخواست خدا .\r\nو پرسيد : از حضرت صادق عليه السّلام براى ما روايت شده كه آن حضرت بر كفن فرزندش إسماعيل مكتوب فرموده : « إسماعيل شهادت مىدهد كه هيچ معبودى جز الله نيست » ، آيا براى ما نيز جايز است كه آن جمله را با گل قبر يا غير آن بنگاريم يا نه ؟\r\nپاسخ فرمود : اين مورد جايز است .\r\nو پرسيد : جايز است كه آدمى با گل قبر تسبيح بسازد و آيا در آن فضيلتى هست ؟\r\nپاسخ فرمود : اين كار را بكند زيرا هيچ تسبيحى برتر و بهتر از آن نيست ، و از فضيلت آن همين بس كه آدمى تسبيح را از خاطر مىبرد و تسبيح را مىگرداند و تسبيحى براى او مكتوب مىگردد .\r\n\r\n","description":"","footnote":"\r\n( 1 ) مراد تربت مطهّر حضرت سيّد الشّهداء سلام اللَّه عليه مىباشد .\r\n","page_name":" 634 ","page_number":634},
  {"content":"\r\nو پرسيد : آيا مىشود بر لوحى از گل قبر سجده كرد و آيا آن كار فضيلتى دارد ؟\r\nپاسخ فرمود : اين كار جايز است و برخوردار از فضيلت نيز مىباشد .\r\nو پرسيد : فردى است كه قبور ائمّه عليهم السّلام را زيارت مىكند ، آيا جايز است كه بر قبر سجده كند ؟ و يا قبر را مقابل خود در نماز قبله قرار دهد ، يا نزد رأس قبر يا پاى آن بايستد ؟ يا قبر را در نماز پشت سر خود قرار دهد ؟\r\nپاسخ فرمود : امّا سجدهء بر قبر در هيچ نافله و فريضه و نه زيارتى جايز نيست ، و آن چيزى كه بايد بدان عمل شود گذاردن گونهء راست بر قبر مىباشد .\r\nو امّا نمازى كه پشت قبر بوده و آن را قبلهء خود قرار دهد نماز ميان دو دست و سمت راست و سمت چپ قبر جايز نيست ، زيرا بايد بر امام عليه السّلام نه مقدّم شود و نه مساوى .\r\nو پرسيد : آيا جايز است كه آدمى در عين اقامهء نمازى فريضه يا نافله تسبيح دستش را بگرداند ؟\r\nپاسخ فرمود : اگر از سهو و اشتباه بيم دارد جايز است .\r\n","description":"","footnote":"","page_name":" 635 ","page_number":635},
  {"content":"\r\nو پرسيد : آيا جايز است كه با دست چپ تسبيح را چرخانده و ذكر گويد يا نه ؟\r\nپاسخ فرمود : جايز است * ( وَالْحَمْدُ لِلَّه رَبِّ الْعالَمِينَ ) * .\r\nو پرسيد : از حضرت فقيه عليه السّلام براى ما نقل است كه در خبرى مأثور در بارهء فروش امور وقفى فرموده : « اگر وقف بر افرادى با اعيان و اعقابشان موجود بود ، و تمام آن افراد بر فروش وقف اجتماع نمودند آن بيع اصلح است و مىتوانند آن را بفروشند » ، در اين مورد آيا مىشود قسمتى از آن را از برخى از ايشان خريدارى نمود اگر همه متّفق القول نشدند ، يا جايز نيست جز با اجتماع همگى آنان ؟ و در بارهء وقف غير قابل فروش بيان فرماييد ؟\r\nپاسخ فرمود : وقف بر امام مسلمين غير قابل فروش است ، و اگر وقف بر گروهى از مسلمين بود مىتوانند هر كدام آن مقدار كه بر فروشش موافق يا مخالفند را بفروشند ( 1 ) .\r\nو پرسيد : آيا جايز است كه فرد محرم براى جلوگيرى از بوى عرق به زير بغل خود دو نوع مادهء « مرتك » و « توتيا » براى خوشبو شدن بزند يا نه ؟\r\n\r\n","description":"","footnote":"\r\n( 1 ) پاسخ ، عدم تأييد وقف است و بيشتر به وصيّت و ميراث شبيه است . ( از وسائل الشّيعه )\r\n","page_name":" 636 ","page_number":636},
  {"content":"\r\nپاسخ فرمود : اين مورد جايز است ، و با لله التّوفيق .\r\nو پرسيد : فرد كورى در زمان بينايى و سلامت خود بر ماجرايى شهادت داده ، سپس بينايى را از دست داده و قادر نيست خط خود را ديده و بشناسد ، آيا شهادت چنين فردى مقبول است يا نه ؟ و اگر اين فرد نابينا شهادتى كه داده را بخاطر آورد آيا جايز است كه بر شهادت خود دوباره شهادت دهد يا جايز نيست ؟\r\nپاسخ فرمود : اگر شهادت و زمان آن را به ياد داشته باشد شهادت او مقبول است .\r\nو پرسيد : مردى زمينى حاصلخيز يا چارپايى را وقف مىكند ، و بر خود بنام برخى از وكلاى وقف شهادت مىدهد ، سپس اين وكيل از دنيا مىرود يا امر او دگرگون مىشود و ديگرى متولَّى آن مىشود ، آيا براى اين شاهد جايز است كه براى جانشين وكيل گذشته شهادت دهد هنگامى كه اصل وقف براى تنها يكنفر است يا نه ؟\r\nپاسخ فرمود : جز اين مورد جايز نيست ، زيرا شهادت براى وكيل اقامه نشده و تنها براى مالك آن اقامه گرديده و حال اينكه خداوند فرموده : « و گواهى را براى خدا برپا داريد ( ادا كنيد ) - طلاق : 2 » .\r\n","description":"","footnote":"","page_name":" 637 ","page_number":637},
  {"content":"\r\nو پرسيد : روايات در بارهء دو ركعت آخر نماز بسيار زياد شده ، يكى گويد : خواندن تنها سورهء حمد افضل است ، و ديگرى گويد : گفتن تسبيح افضل است ، حال فضيلت از آن كداميك از آن دو است تا ما همان كنيم ؟\r\nپاسخ فرمود : قرائت سورهء حمد در اين دو ركعت خواندن تسبيح را نسخ نموده ، و مسأله نسخ تسبيح ؛ روايتى است از عالم ( 1 ) عليه السّلام كه فرموده : « هر نماز بدون قرائت حمد ناقص است مگر براى فرد عليل ، يا كثير السّهو كه بيم باطل شدن نماز را دارد » .\r\nو پرسيد : در نزد ما مشهور است كه ربّ جوز براى درد حلق و گرفتگى آواز نافع است و طريقهء استعمال آن بطورى كه در ميان مردم اشتهار دارد آنست كه جوز تازه را پيش از آنكه خوب ببندد گرفته و خوب نرم مىكوبند و آب آن را مىافشرند و صاف مىكنند و چندان مىجوشانند كه به نصف آيد و خوب مطبوخ گردد ، بعد از آن از بالاى آتش فرود آورده يك شبانه روز نگاه مىدارند ، بعد از آن شش رطل آن را يك رطل عسل مىاندازند و در بالاى آتش نرم جوش مىدهند و كف آن را مىگيرند و نوشادر و شبّ ( زاج ) يمانى از هر يك نيم مثقال خوب مىسايند و آب در آن مىاندازند و يك درم زعفران\r\n\r\n","description":"","footnote":"\r\n( 1 ) لقب حضرت هادى عليه السّلام است .\r\n","page_name":" 638 ","page_number":638},
  {"content":"\r\nمسحوق در آن انداخته جوش دهند تا به كف آيد . بعد از آن كف را گرفته و مىپزند تا مثل عسل به قوام آيد و سفت و چسبان گردد پس از آن از آتش فرود مىآرند و سرد مىگردانند و از آن مىآشامند ؛ آيا نوشيدن آن جايز است يا نه ؟\r\nپاسخ فرمود : اگر مقدار زياد آن مست كرده يا تغيير حالت مىدهد پس كم و زياد آن حرام است ، و اگر هيچ اثر مستكنندگى ندارد حلال است .\r\nو پرسيد : اگر براى مردى حاجتى پيش آيد و در انجام و عدم انجام آن سرگردان و حيران شده بعد از آن دو خاتم بگيرد بر يكى از آن دو بنويسد « آرى انجام بده » و بر ديگرى : « نه ، انجام مده » ، پس چندين بار از خداوند طلب خير مىكند ، سپس در يكى از آن دو نگاه انداخته و آن را خارج ساخته و به همان عمل مىكند ، آيا اين شيوه جايز است يا نه ؟ و آيا عامل و تارك آن مانند استخارهء موافق شرع است يا آن نوع ديگرى است ؟\r\nپاسخ فرمود : آنچه كه حضرت عالم عليه السّلام مسنون ساخته همانا تنها استخاره با رقعه و نماز مىباشد .\r\nو پرسيد : خواندن نماز جعفر بن أبى طالب عليه السّلام در كدام وقت افضل است ، و آيا در\r\n","description":"","footnote":"","page_name":" 639 ","page_number":639},
  {"content":"\r\nآن قنوت دارد ؟ و اگر دارد در كدام ركعت آن مىباشد ؟\r\nپاسخ فرمود : افضل اوقات آن ظهر روز جمعه است ؟ سپس در هر روز كه خواستى ، و در هر زمان از شب يا روز آن را بجاى آورى جايز است ، و قنوت در آن دو مرتبه است :\r\nيكى در ركعت دوم پيش از ركوع ، و ديگرى در ركعت چهارم .\r\nو پرسيد : مردى قصد هزينه كردن مقدارى پول از اموال خود و دفع آن به يكى از برادران ايمانيش را مىكند سپس در نزديكان و خويشان خود فردى محتاج را مىيابد ، آيا مىتواند از نيّت خود برگشته و آن را به فاميل محتاجش بدهد ؟\r\nپاسخ فرمود : آن مال را به كسى از آن دو دهد كه به مذهب و عقيدهء او نزديكتر است ، پس اگر مىخواهد به حديث حضرت عالم ( هادى ) عليه السّلام كه فرموده : « خداوند در حالى كه فاميل و نزديك محتاجى باشد صدقه را نمىپذيرد » عمل كند پس آن را ميان فاميل نزديك و آنكه از ابتدا قصد كرده بود تقسيم كند تا به هر دو فضيلت دست يابد .\r\nو پرسيد : أصحاب ما در مسألهء مهريه اختلاف كرده‌اند ، يكى معتقد است : اگر بر زن داخل شود مهريه از او ساقط شده و چيزى بر گردن ندارد ، و ديگرى گويد : مهريه در\r\n","description":"","footnote":"","page_name":" 640 ","page_number":640},
  {"content":"\r\nدنيا و آخرت لازم و واجب است ، پس آن چگونه است ؟ و چه چيزى در آن واجب است ؟\r\nپاسخ فرمود : اگر بر گردن آن مرد مهريه را به صورت سند بدهى و دين او ثبت كرده ؛ آن در دنيا و آخرت واجب و لازم است ، و اگر در سند فقط ذكر مهريه را نموده است همين كه بر او داخل شود ساقط مىگردد ، و اگر هيچ سندى نداشت ، بمحض داخل شدن بر زن باقى مهريه ساقط مىگردد ( 1 ) .\r\nو پرسيد : از حضرت عسكرىّ عليه السّلام روايتى براى ما نقل شده كه مردى از آن حضرت در بارهء نماز با جامهء خزّدار با كنارهء پوست خرگوش پرسيد ، و او جايز مىدانست ، و خبر معارضى هم از آن حضرت نقل است كه آن را جايز نمىدانسته ، پس ما به كدام عمل كنيم ؟\r\nپاسخ فرمود : آن حضرت تنها نماز در اين پشم و پوست را حرام دانسته ، ولى تنها پشم آن تماماً حلال است .\r\nو يكى از علما در بارهء اين فرمايش حضرت صادق عليه السّلام پرسيد كه : « در جامه اى كه از پوست روباه و خرگوش است نماز خوانده نمىشود ، و نه در جامهء مشابه آنها » .\r\n\r\n","description":"","footnote":"\r\n( 1 ) شرح اين فقره از توقيع را در كتاب شريف بحار ، ج 53 ص 169 ملاحظه فرماييد .\r\n","page_name":" 641 ","page_number":641},
  {"content":"\r\nآن حضرت پاسخ فرمود : « آن بزرگوار تنها پوست را در نظر داشته است » .\r\nو پرسيد : در اصفهان از نوعى جامهء عنّابيه رنگارنگ از جنس قزّ و ابريشم استفاده مىكنند ، آيا نماز در آن جايز است يا نه ؟\r\nپاسخ فرمود : نماز جز در لباسى كه ممزوج به پنبه يا كتان باشد جايز نيست .\r\nو پرسيد : در مسح دو پا كدام مقدّم است ، پاى راست يا هر دو با هم مسح شود ؟\r\nپاسخ فرمود : بر هر دو با هم مسح شود ، و اگر مىخواهد يكى يكى مسح كند پس به پاى راست آغاز كند .\r\nو پرسيد : آيا جايز است كه نماز جعفر طيّار را در سفر خواند يا نه ؟\r\nپاسخ فرمود : جايز است .\r\nو پرسيد : در تسبيحات حضرت زهرا عليها السّلام اگر كسى دچار سهو شده و بيش از سى و چهار بار الله أكبر گفت ، آيا بازگردد به سى و چهار بار يا آن را از سر گيرد ؟ و اگر تسبيحات را تا شصت و هفت گفت آيا به شصت و شش بازگردد يا آن را دوباره آغاز كند ؟ و چه چيزى در اين مورد جايز است ؟\r\n","description":"","footnote":"","page_name":" 642 ","page_number":642},
  {"content":"\r\nپاسخ فرمود : در صورت سهو در تكبير و تجاوز از سى و چهار بار ؛ به سى و سه بار بازگشته و بنا را بر همان قرار دهد ، و اگر در تسبيح سهو كرده و از شصت و هفت بار تجاوز نمود ؛ به تعداد شصت و شش بازگشته و بنا را بر همان نهد ، و هر گاه از ذكر « الحمد لله » تجاوز كرده و صد بار تكرار نمود هيچ بأس و عيبى بر او نيست .\r\n358 - محمّد بن عبد الله بن جعفر حميرىّ گويد : اين توقيع پس از سؤالاتى كه شد از ناحيهء مقدّسه - كه خداى تعالى آن را حراست فرمايد - خارج شد :\r\nبسم الله الرّحمن الرّحيم : نه به امر خداوند انديشه مىكنيد ، و نه از اولياى او مىپذيريد ، حكمت بالغه اى است ، پس بيم دادنها ( يا : بيمكنندگان ) گروهى كه ايمان نمىآورند را چه سود دهد ؟ سلام بر ما و بر بندگان صالح خداوند باد . هر گاه قصد توجّه بخداى تعالى و ما را نموديد پس همانطور كه خدا فرموده بگوييد : * ( « سَلامٌ عَلى إِلْياسِينَ » ) * ( 1 ) .\r\nسلام بر تو باد ! اى داعى خداوند و ربّانى آيات او .\r\nسلام بر تو باد ! اى باب خداوند و ديّان دين او .\r\n\r\n","description":"","footnote":"\r\n( 1 ) صافّات : 130 ، و در صورت نياز ؛ شرح اين مطلب را در كتاب مترجم عيون أخبار الرّضا عليه السّلام طبع نشر صدوق ، مجلَّد يكم ، ص 487 ملاحظه فرماييد .\r\n","page_name":" 643 ","page_number":643},
  {"content":"\r\nسلام بر تو باد ! اى خليفهء خدا و ناصر حقّ او .\r\nسلام بر تو باد ! اى حجّت خدا و دليل ارادت او .\r\nسلام بر تو باد ! اى تالى قرآن و ترجمان آن .\r\nسلام بر تو باد ! در ساعتهاى شب و كناره‌هاى روز .\r\nسلام بر تو باد ! اى بقيّة الله در زمين او .\r\nسلام بر تو باد ! اى ميثاق خداوند كه از او اخذ كرده و تأكيد فرموده .\r\nسلام بر تو باد ! اى نشانهء منصوب و اى علم مصبوب ، و يارى و رحمت واسعه كه وعدهء دروغ نيستى .\r\nسلام بر تو باد ! زمانى كه قيام مىكنى ، سلام بر تو باد ! هنگامى كه مىنشينى .\r\nسلام بر تو باد ! هنگامى كه قرائت مىكنى و بيان مىدارى .\r\nسلام بر تو باد ! وقتى نماز مىگزارى و قنوت مىخوانى .\r\n","description":"","footnote":"","page_name":" 644 ","page_number":644},
  {"content":"\r\nسلام بر تو باد ! زمانى كه به ركوع مىروى و به سجده مىافتى .\r\nسلام بر تو باد ! آنگاه كه تهليل و تكبير مىگويى .\r\nسلام بر تو باد ! وقتى حمدى مىگويى و استغفار مىكنى .\r\nسلام بر تو باد ! زمانى كه داخل صبح مىشوى و به شب وارد مىشوى .\r\nسلام بر تو باد ! در شب آنگاه كه فرو پوشد و در روز آنگاه كه روشن و پديدار شود .\r\nسلام بر تو باد ! اى امام مأمون .\r\nسلام بر تو باد ! اى مقدّم آرزو شده .\r\nسلام بر تو باد ! به جوامع اسلام .\r\nمولاى من ! تو را به شهادت مىگيرم كه من معتقد به توحيد و نبوّت هستم و اينكه أمير المؤمنين حجّت خدا است و نيز حسن و حسين و علىّ بن حسين و محمّد بن علىّ ، و جعفر بن محمّد ، و موسى بن جعفر ، و علىّ بن موسى ، و محمّد بن علىّ ، و علىّ بن محمّد ، و\r\n","description":"","footnote":"","page_name":" 645 ","page_number":645},
  {"content":"\r\nحسن بن علىّ همگى حجّت او هستند ، و شما نيز حجّت خدائيد .\r\nشما ابتدا و آغازيد و آخر و پايان ، و اينكه رجعت شما حقّى بلا شكّ است ، روزى كه برخى از نشانه‌هاى پروردگار تو بيايد ديگر هيچ كس را كه پيش از آن ايمان نياورده يا در حال ايمانش كار نيكى نكرده ايمان آوردنش سود ندارد ، و اينكه مرگ حقّ است و و ناكر و نكير حقّ است ، و شهادت مىدهم كه رستاخيز و بعث حقّ است ، و اينكه صراط و مرصاد حقّ است ، و ميزان و حساب حقّ است ، و بهشت حقّ است و جهنّم حقّ است ، و وعد و وعيد به آن دو نيز حقّ است .\r\nمولاى من ! مخالف شما بدبخت و شقى است و مطيع شما سعيد و خوشبخت است .\r\nبر اين شهاداتى كه بر شما دادم بر من گواه باش ، و من دوست شما و بيزار از دشمن شمايم ، پس حقّ همان است كه راضى و خشنودتان ساخته ، و باطل همان است كه شما را غضبناك نموده ، و معروف همان است كه شما امر بدان فرموده‌ايد ، و منكر نيز همان منهيّات شما است ، پس نفس و جان من ايمان به خداوند يكتاى بىشريك دارد ، و اعتقاد به رسول او ، و به أمير المؤمنين ، و به امامان أهل ايمان ، و به شما اى مولاى من ! ابتدا و آخر شما دارد ، و نصرت و يارى من مهيّاى شما است ، و محبّت من بطور خالص براى شما است ، خدايا اجابت فرما ! اجابت فرما ! .\r\n","description":"","footnote":"","page_name":" 646 ","page_number":646},
  {"content":"\r\nدعايى كه در تعقيب اين كلام آمده اين است :\r\nبسم الله الرّحمن الرّحيم : خداوند از تو درخواست مىكنم كه بر محمّد ؛ پيامبر رحمت و كلمهء نور خود درود فرستى ، و اينكه قلب و دل مرا به نور يقين پر كنى ، و سينه‌ام را به نور ايمان ، و فكرم را به نور ثبات ، و عزم و اراده‌ام را به نور علم ، و نيرو و توانم را به نور عمل ، و زبانم را به نور صدق و راستى و دين و عقيده‌ام را به نور بصائرى كه نزد خودت مىباشد منوّر فرمايى ، و ديدگانم را به نور ضياء ، و گوشم را به گرفتن حكمت ، و مودّت و محبّتم را به نور دوستى و موالات محمّد و آل او مشحون و منوّر فرمايى ، تا در حالى شما را ملاقات كنم كه تماماً به عهد و ميثاق شما وفا كرده باشم ، و رحمت تو مرا فرا گرفته باشد ، اى ولىّ و اى حميد .\r\nخداوندا بر حجّت خود در زمين درود فرست ، همو كه خليفه ات در سرزمينهايت است ، و خواننده به راه و قائم به قسط و عدل تو است ، و به فرمان تو انتقامجو است ، دوست أهل ايمان است ، و موجب تباهى كافران است ، ظلمت را جلا دهد و حقّ را روشن گرداند ، و با حكمت و صدق پرتو افشانى مىكند ، و كلمهء تامّهء تو در زمين شما است ، همو كه مراقب و ترسان است و ولىّ ناصح ، او كشتى نجات ، و نشانهء هدايت و نور ديدهء\r\n","description":"","footnote":"","page_name":" 647 ","page_number":647},
  {"content":"\r\nاطرافيان است ، و بهترين كسى است كه قميص بر تن داشته و ردا بر دوش انداخته ، جلا دهندهء دلتنگيها ، همو كه زمين را پس از آنكه پر از ظلم و جور شده ؛ مشحون از عدل و داد مىكند ، همانا تو بر هر كارى قادر و توانائى .\r\nخداوند بر ولىّ و فرزند اوليايت درود فرستد ؛ همانها كه اطاعت و رعايت حقّشان را واجب ساختى و هر گونه رجس و پليدى را از ميانشان بردى و ايشان را بطور كامل پاك گرداندى .\r\nخداوندا دوستان او و اولياى خود و شيعه و ياران او را نصرت فرموده و پيروز كن ، و ما را از جملهء ايشان قرار بده .\r\nخداوندا او را از باغى و طاغى ، و از شرّ تمام مخلوقاتت حفظ فرما ، و آن حضرت را از مقابل و پشت و از راست و چپ حراست فرموده و از بروز هر پيش آمدى سوئى محفوظ دار ، و در آن رسول و آلش را محافظت فرما ، و عدل را به دو اظهار دار و او را با نصر يارى فرما ، و يارانش را يارى فرما و خاذلين او را مخذول فرما ، توسّط او زورگويان كافر را نابود كن و كافران و أهل نفاق و ملحدين را در جاى جاى شرق و غرب عالم و خشكى و دريا هلاك گردان ، و توسّط او زمين را پر از عدل و داد فرما ، و دين پيامبرت را آشكار فرما !\r\n","description":"","footnote":"","page_name":" 648 ","page_number":648},
  {"content":"\r\nخدايا مرا از انصار و اعوان و اتباع و شيعيانش قرار ده و در آل محمّد صلَّى الله عليه و آله همانطور كه مىخواهند نشانم بده ، و در دشمنانشان آنچنان كه از من حذر كنند قرار ده ، اى معبود حقّ ! اجابت فرما ، اى داراى جلال و اكرام اى مهربانترين مهربانان !\r\n359 - نامه اى در اواخر ماه صفر سال 410 ( هجرى ) از ناحيهء مقدّسهء امام زمان عليه السّلام به شيخ مفيد محمّد بن محمّد بن نعمان - قدّس الله روحه - رسيد ، حامل نامه گفته است كه آن را از ناحيه اى متّصل به حجاز آورده ، و مضمون توقيع اين است :\r\nاين نامه اى است به برادر با ايمان و دوست رشيد أبو عبد الله محمّد بن محمّد بن نعمان :\r\nشيخ مفيد - أدام الله اعزازه - كه از جملهء پيمانهايى است كه به وديعت نهاده شده و از بندگان خدا اخذ گرديده است .\r\nبسم الله الرّحمن الرّحيم ، سلام بر تو اى دوست مخلص در دين كه در اعتقاد به ما با علم و يقين امتياز دارى . ما شكر وجود تو را به پيشگاه خداوندى كه جز او خدائى نيست برده و از ذات بىزوالش مسألت مىنمائيم كه رحمت پياپى خود را بر آقا و مولى و پيغمبر ما محمّد و اولاد طاهرين او فرو فرستد ، و به تو - كه پروردگار توفيقات را براى\r\n","description":"","footnote":"","page_name":" 649 ","page_number":649},
  {"content":"\r\nيارى حقّ مستدام بدارد و پاداش تو را با سخنانى كه از جانب ما مىگوئى با صداقت افزون گرداند - اعلام مىدارم كه : به ما اجازه داده شده كه تو را به شرافت مكاتبه مفتخر سازيم و موظَّف بداريم كه آنچه به تو مىنويسيم به دوستان ما كه نزد تو مىباشند برسانى .\r\nخداوند تمامى ايشان را به طاعت خود عزيز بدارد و با حفظ و عنايات خود مشكلات آنان را بر طرف فرمايد .\r\nخداوند تو را به امداد خود بر دشمنانش كه از دين او بيرون رفته‌اند ، پيروز گرداند و در رسانيدن به كسانى كه اطمينان به آنان دارى به طرزى كه إن شاء الله مىنويسم عمل كن .\r\nهر چند ما در جايى منزل كرده‌ايم ، كه از محلّ سكونت ستمگران دور است و اين هم بعلَّتى است كه خداوند صلاح ما و شيعيان با ايمان ما را تا زمانى كه دولت دنيا از آن فاسقان مىباشد در اين ديده است ، ولى در عين حال از اخبار و اوضاع شما كاملا آگاهيم و چيزى از آن بر ما پوشيده نمىماند .\r\nما از لغزشهائى كه از برخى شيعيان سر مىزند از وقتى كه بسيارى از آنان ميل به\r\n","description":"","footnote":"","page_name":" 650 ","page_number":650},
  {"content":"\r\nبعضى از كارهاى ناشايسته اى نموده‌اند كه نيكان گذشته از آنان احتراز مىنمودند و پيمانى كه از آنان براى توجّه به خداوند و دورى از زشتىها گرفته شده و آن را پشت سر انداخته‌اند اطَّلاع داريم ، گويا آنان نمىدانند كه ما در رعايت حال شما كوتاهى نمىكنيم و ياد شما را از خاطر نبرده‌ايم ، و اگر جز اين بود از هر سو گرفتارى به شما رو مىآورد و دشمنانتان ، شما را از ميان مىبردند ، تقوا پيشه سازيد و به ما اعتماد كنيد و چارهء اين فتنه و امتحان را كه به شما رو آورده است از ما بخواهيد امتحانى كه هر كس مرگش رسيده باشد ، در آن نابود مىگردد و آن كس كه به آرزوى خود رسيده باشد از ورطهء آن به سلامت مىرود . آن فتنه و امتحان علامت حركت ما و امتياز شما در برابر اطاعت و نافرمانى ما است ، خداوند هم نور خود را كامل مىگرداند هر چند مشركان نخواهند .\r\nبا تقيّه خود را از دشمنان نگاهداريد و از افروختن آتش جاهليّت پرهيز كنيد .\r\nكسانى كه در اين فتنه به جاهاى پنهان ؛ پناه نبرده و در سرزنش آن ، راه پسنديده گرفته‌اند .\r\nچون ماه جمادى الاولى سال جارى فرا رسيد ، شما بايد از آنچه در آن ماه روى مىدهد ، عبرت بگيريد ، و از آنچه بعد از آن واقع مىشود ، از خواب غفلت بيدار شويد .\r\nعنقريب علامت آشكارى از آسمان براى شما پديد مىآيد و نظير آن در زمين نيز ظاهر مىگردد كه مردم را اندوهگين مىكند و بوحشت مىاندازد . آنگاه مردمى كه از\r\n","description":"","footnote":"","page_name":" 651 ","page_number":651},
  {"content":"\r\nاسلام خارج شده‌اند بر عراق مسلَّط مىگردند و به واسطهء سوء اعمال آنان أهل عراق دچار ضيق معيشت مىشوند ، سپس اين رنج و زحمت با مرگ يكى از اشرار از ميان مىرود ؛ و از مردن او پرهيزگاران خير انديش خشنود مىگردند ، و مردمى كه از اطراف عالم آرزوى حجّ بيت الله دارند ، به آرزوى خود مىرسند و به حجّ مىروند .\r\nهر مردى از شما بايد به آنچه كه بوسيلهء دوستى ما به آن تقرّب مىجست عمل كند .\r\nو از آنچه مقام او را پست مىگرداند و خوش آيند ما نيست اجتناب نمايد زيرا خداوند بطور ناگهانى انسان را برانگيخته مىكند ؛ آن هم در وقتى كه توبه سودى به حال او ندارد و پشيمانى او را از كيفر ما نجات نمىدهد ، خداوند تو را به رشد و كمال الهام بخشد و با لطف خود به رحمت واسعه اش توفيق دهد ! .\r\nنسخهء توقيع به دست خطَّ مباركش كه بر آن سلام باد ! :\r\nاين نامه اى است از ما به تو ؛ اى برادر و اى ولىّ ، و اى مخلص در محبّت ما ، و اى پاك و ياور وفادار - خداوند با ديده اى كه خواب ندارد تو را حراست فرمايد - پس آن را خوب نگاهدار ، و بر خطَّى كه مرقوم داشتيم بدان چه تعهّد نموديم اظهار مدار و نشان كسى مده ،\r\n","description":"","footnote":"","page_name":" 652 ","page_number":652},
  {"content":"\r\nو مفاد آن را به كسى رسان كه نزد او آرام مىگيرى ، و جماعت ايشان را سفارش كن كه به خواست خدا بدان عمل كنند ، و صلوات خدا بر محمّد و آل پاكش باد .\r\n360 - و نامهء ديگرى از جانب آن حضرت عليه السّلام در تاريخ پنجشنبه بيست و سوم ذو الحجّهء سنهء چهار صد و دوازده به او رسيد ، و من آن را از عبد الله - رابط در راه او - به الهامشدهء حقّ و دليل او ؛ استنساخ كردم .\r\nبسم الله الرّحمن الرّحيم ، سلام خدا بر تو باد ! اى يارىكنندهء حقّ ، اى خوانندهء به سوى او با كلمهء صدق و راستى ، پس ما با تو حمد و ثناى خدايى را گوييم كه جز او معبودى نيست ، او پروردگار ما و پدران نخستين ما است ، و از تو درخواست صلوات بر پيامبر و آقا و مولايمان محمّد خاتم الأنبياء و بر أهل بيت پاك و طاهرش را مىكنيم .\r\nو بعد ؛ ما نظر به مناجات تو نموديم - خدا بدان سببى كه به اولياى خود بخشيده تو را حفظ فرمايد و از كيد دشمنانش حراست نمايد ، و حاجات ما را در مكانى كه در قلَّهء كوه بر ايمان برپا شده برآورد - از ناحيه اى ناشناس با گذر از جنگلى انبوه به زودى نزد تو آئيم ، پناه به آن صحرايى برديم كه عارى از ايمان بود ، و نزديك بود فرود ما به زمينى هموار\r\n","description":"","footnote":"","page_name":" 653 ","page_number":653},
  {"content":"\r\nبدون بعد دهر و روزگار و تطاول زمان واقع شود و به زودى خبرى از ما به تو خواهد رسيد كه اوضاع را بر ايمان تجديد مىكند كه بوسيلهء آن مىتوانى بفهمى راه تقرّب به ما با اعمال و كردار چيست ، و خداوند با رحمت خود تو را موفّق بدارد ، پس اين گونه باش - خداوند با ديده اى كه خواب ندارد تو را حراست فرمايد - و خود را براى رويارويى با آن آماده كن ، كه در آن جا جماعتى هلاك شد كه كشت باطل نمودند براى ترساندن أهل باطل ، و به جهت نابودى ايشان دل أهل ايمان شاد گشت ، و مجرمان بدين جهت محزون و ناراحت شدند .\r\nو نشانهء حركت و انتقال ما از اين شرّ حادثه اى است در حرم معظَّم از رجس و پليدى فردى منافق و مذموم ، كه خون را به ناحق مىريزد و به عمد كيد با أهل ايمان مىنمايد و به جهت ظلم و عدوانى كه اينان مىرساند به هدف خود نائل نمىشود ، زيرا ما در اطراف با دعايى كه از پادشاه زمين و آسمان پوشيده نيست ايشان را حفظ مىكنيم ، و به همين خاطر دلهاى اولياى ما آرام گرفت ، و بايد با كفايت به ما اعتماد كنند ، هر چند اين فاجعهء دردناك ايشان را به وحشت انداخت ، و عاقبت با زيبايى صنع خداوند سبحان براى ايشان پسنديده خواهد بود به شرط آنكه از گناهان ممنوع و نهى شده اجتناب ورزند .\r\n","description":"","footnote":"","page_name":" 654 ","page_number":654},
  {"content":"\r\nو ما با تو اى دوست مخلص كه در راه ما با ظالمان مجاهده مىكنى عهد مىبنديم ، و اميدوارم خداوند تو را همان گونه كه گذشتگان از اولياى صالح ما را يارى كرد تو را با نصرت خود تأييد فرمايد ، زيرا هر كه براى خداوند رعايت حال برادران دينى خود را بنمايد ، و حقوق الهى را به مستحقّانش پرداخت نمايد ، چنين فردى از فتنه و گرفتارى آينده و رنج و زحمت تاريك و مشرف آن در امان خواهد بود ، و هر كدامشان نسبت به نعماى الهى - كه عاريت او است - بخل ورزد ؛ همانها كه امر به صلهء آنها نموده ، يك چنين فردى در دنيا و آخرت قرين خسران و زيان خواهد بود ، و چنانچه شيعيان ما - خدا به طاعت خود موفّقشان بدارد - قلباً در وفاى به عهدشان اجتماع مىشدند نه تنها سعادت لقاى ما از ايشان به تأخير نمىافتاد ، كه سعادت مشاهدهء ما با شتاب بديشان مىرسيد و اينها همه در پرتو شناخت كامل ما و صداقت محض نسبت بما مىباشد ، بنا بر اين هيچ چيز ما را از ايشان محبوس نمىدارد جز اخبارى كه از ايشان بما مىرسد و ما را مكروه و ناراحت مىسازد و از ايشان انتظار نداريم ، و تنها از خدا بايد يارى خواست و او براى ما كافى و نيكو كارگزار و پشتيبانى است ، و صلوات و سلام خداوند بر آقا و سرورمان ؛ بشير و نذير ؛ محمّد و آل پاكش باد ! .\r\nو در حلول ماه شوّال در سال چهار صد و دوازده [ هجرى 
  ] اين نامه كتابت شد :\r\n","description":"","footnote":"","page_name":" 655 ","page_number":655},
  {"content":"\r\nنسخهء توقيع به دست مبارك آن حضرت عليه السّلام : اين نامهء ما به جانب تو است ، اى دوست الهامشدهء حقّ تعالى ، و به املاء و خطَّ فرد ثقه و مطمئن ما مىباشد ، پس آن را از همه مخفى دار ، و آن را تا كن و يك نسخه از آن تهيّه كن تا آن را به ديد يكى از اولياى ما - خداوند همه اشان را مشمول بركت و دعاى ما فرمايد - كه از امانتدارى او مطمئنّى به خواست خدا برسان .\r\nو الحمد لله ، و درود بر سرورمان محمّد و آل پاكش باد ! .\r\n","description":"","footnote":"","page_name":" 656 ","page_number":656},
  {"content":"\r\n\r\n« احتجاج شيخ مفيد أبو عبد الله محمّد بن محمّد بن محمّد بن نعمان رضى الله عنه »\r\n361 - اين ماجرا را شيخ أبو علىّ حسن بن معمّر در سال 423 هجرى از شيخ مفيد نقل مىكند كه گفته است : در خواب ديدم كه در راهى گذر مىكردم و مردم بسيارى گرداگرد هم بودند . گفتم اين چيست ؟ گفتند : اين حلقه اى است در گرد مردى كه موعظه مىكند . گفتم : آن مرد كيست ؟ گفتند : عمر بن خطَّاب است .\r\nپيش رفته و مردم را كنار زدم و درون حلقه درآمدم بناگاه مردى را ديدم براى مردم سخنرانى مىكند در بارهء چيزى كه من نفهميدم و سخنش را بريده و گفتم : اى شيخ به من بگو كلمهء : « * ( ثانِيَ اثْنَيْنِ إِذْ هُما فِي الْغارِ ) * » ( 1 ) چه دلالتى به فضيلت أبو بكر دارد ؟\r\nگفت : دلالت آن به فضل أبو بكر از شش راه است :\r\n\r\n","description":"","footnote":"\r\n( 1 ) توبه : 40 .\r\n","page_name":" 657 ","page_number":657},
  {"content":"\r\nأوّل اينكه : خدا پيغمبرش را ياد كرده و أبو بكر را با او آورده و « دوم » او خوانده و فرموده : * ( « ثانِيَ اثْنَيْنِ » ) * ( دوم دو تا ) .\r\nو دوم : شرح داده كه هر دو تن در يك جا بودند و به يك ديگر الفت داشتند كه فرموده :\r\n* ( إِذْ هُما فِي الْغارِ ) * ( وقتى كه هر دو در غار بودند ) .\r\nسوم : او را به پيغمبر بسته كه در صحبت آن حضرت بوده تا آنان را همرتبه كرده باشد كه فرموده : « * ( إِذْ يَقُولُ لِصاحِبِه ) * ( چون كه به همراه خود گفت ) .\r\nچهارم : از اين رو كه گزارش داده از مهرورزى پيغمبر به دو براى موقعيتى كه نزد او داشته و فرموده : * ( لا تَحْزَنْ ) * ( اندوه مخور ) .\r\nپنجم : اعلام به اينكه به دو خبر داده راستش خدا بهمراه ما است ، برابر هم و يار آنان است و دفاع كن از هر دوشان و فرموده : * ( إِنَّ الله مَعَنا ) * ( براستى كه خداوند بهمراه ما است ) .\r\nو ششم : گزارش داده از نزول سكينه بر أبو بكر ، زيرا پيغمبر كه هرگز جدا از سكينه نبوده و فرموده : * ( فَأَنْزَلَ الله سَكِينَتَه عَلَيْه ) * .\r\nو اين شش مقام است در آيه كه دلالت دارند بر فضل أبو بكر در آيهء غار كه تو و ديگران را امكان دست يافتن بدانها نبوده است .\r\n","description":"","footnote":"","page_name":" 658 ","page_number":658},
  {"content":"\r\nشيخ مفيد رحمه الله گفته : من به دو گفتم : سخن خود را پروراندى و شرح آن به نهايت رساندى تا آنجا كه هيچ آفريده اى نتواند حجّت فضل يارت را بر آن افزايد جز اينكه من به يارى خدا و توفيق او آنچه را آوردى چون خاكسترى در برابر باد سخت بر باد خواهم داد .\r\nامّا اينكه گفتى خداوند ذكر پيغمبر نموده و أبو بكر را دومى آن حضرت شمرده هيچ فضلى از آن مستفاد نمىشود زيرا گزارشى است از « شمار » و « تعداد » . بجان خودم سوگند كه آنان با هم دو تا بودند و ما مىدانيم يك مؤمن و يك كافر با هم دو تا باشند چنانچه يك مؤمن و يك مؤمن هم در شمار « دو تا » باشند ، پس در ذكر شماره براى تو فائده اى نباشد كه مورد اعتماد گردد و اثبات فضل نمايد .\r\nو امّا اينكه گفتى آنان را به اجتماع در يك جا وصف كرده ؛ مانند همان جمع در شمار است ، زيرا در يك مكان بسا كه مؤمن و كافر گرد هم آيند چنانچه در شمار ، مؤمن و كافر با هم رده مىشوند و نيز مسجد پيغمبر صلَّى الله عليه و آله شريفتر از غار است و در آن مؤمن و منافق و كافر هم با هم گرد مىآمدند و در اين باره است قول خداى تعالى : « پس كافران ( 1 ) را\r\n\r\n","description":"","footnote":"\r\n( 1 ) گويند : مراد از كافران در آيه مشركانند ، كه گروه گروه و شتابان گرد پيامبر صلَّى اللَّه عليه و آله حلقه مىزدند و سخنان او - بخصوص وعدهء قيامت و بهشت و دوزخ - را مسخره مىكردند و مىگفتند :\r\nاگر اينان - كسانى كه به او ايمان آورده‌اند - به بهشت مىروند ، چنان كه محمّد مىگويد ؛ ما پيش از آنها داخل بهشت مىشويم ، زيرا وضع ما در اين جهان از آنان بهتر است ، پس در آن جهان هم بهتر خواهد بود ، امّا تفسير مجمع البيان بر آنست كه مراد از اين كافران ؛ منافقانند ، و تفسير الميزان هم با اقتفا از مجمع البيان اين نظر را پذيرفته است ، و حال آنكه اين نظر درست نيست ، زيرا اين سوره مكّى است و منافقان پس از هجرت و در مدينه بودند ؛ و كسى ( خصوصاً اين دو مفسّر ) اشاره اى نكرده است كه اين آيات مدنى است ، و مورّخين گفته‌اند كه هر جا كلمهء « كلَّا » در قرآن آمده باشد آن سوره قطعاً مكّى است بويژه كه اين كلمه در همين آيات آمده است .\r\n","page_name":" 659 ","page_number":659},
  {"content":"\r\nچيست كه به تو چشم دوخته و به سويت شتابانند ، . از راست و از چپ گروه گروه - معارج : 36 و 35 » .\r\nو نيز كشتى نوح مجمع پيغمبر و شيطان و چهارپايان بود و روشن است كه اجتماع در يك جا دلالت ندارد بر فضلى كه تو دعوى كردى و اين دو وجه فضيلت باطل شدند .\r\nامّا اينكه گفتى وابستگى أبو بكر را به ذكر صحبت و همدمى با پيغمبر از دو فضل نخست سستتر است ، زيرا صحبت و همدمى هم مىتواند ميان مؤمن و كافر باشد ، و دليل بر آن قول خداوند عزّ و جلّ است : « يارش كه با او گفت و شنود مىكرد گفت : آيا به آن كه تو را از خاك و سپس از نطفه آفريد و آنگاه مردى راست بالا و تمام اندام كرد كافرشده اى ؟ ! - كهف : 36 » .\r\n","description":"","footnote":"","page_name":" 660 ","page_number":660},
  {"content":"\r\nو نيز صاحب و همدم در بارهء همدمى خردمند با چهارپا گفته مىشود و دليلش گفتهء مردم عرب زبانست كه الاغ را صاحب آدمى خواندند و گفتند :\r\nحمار كه با حمار باشد باركش است ، چون تو با او تنها شوى چه بد صاحبى باشد .\r\nو نيز بىجانى را با موجود زنده صاحب ناميده‌اند ، مثلًا قول شاعر در بارهء شمشير :\r\nبديدار هند رفتم پس از كناره گيرى از او ، به همراهم صاحب و يارى بود بىزبان .\r\nمقصودش از صاحب بىزبان شمشير است و چون كه صاحب به همراهى مؤمن و كافر و خردمند و چهار پا و حيوان و جماد گفته شده هيچ حجّتى براى يار تو در آن نباشد .\r\nو امّا اينكه گفتى به او فرموده : « اندوه مخور » اين خود و بال و كاستى او است و دليل بر خطاى او ، زيرا دلالت بر نهى او دارد از اندوه خوردن چون صيغهء نهى آورده كه « لا تفعل » است و اين اندوه خورى أبو بكر يا طاعت بوده يا گناه ، اگر طاعت بوده كه پيغمبر از طاعت نهى نمىكرد بلكه بدان فرمان مىداد و دعوت مىكرد و اگر گناه بوده نهى از آن\r\n","description":"","footnote":"","page_name":" 661 ","page_number":661},
  {"content":"\r\nدرست باشد و آيات و دليلى نيامده كه أبو بكر امتثال كرده باشد و از اندوه خورى كناره كرده باشد .\r\nو امّا اينكه فرمود : « خدا همراه ما است » راستش پيغمبر به او اعلام كرده كه خدا همراه من است و مرا يارى كند و از خودش بلفظ جمع تعبير كرده ؛ چنان كه خدا فرموده :\r\n« ما خودمان فرو فرستاديم ذكر ( قرآن ) را و براستى كه ما برايش نگهبانيم - حجر : 9 » .\r\nو گفته‌اند كه أبو بكر گفته : اى رسول خدا اندوه من براى برادرت علىّ بن أبى طالب است كه چه شود او را ( زيرا در همان شب كه آن حضرت با أبو بكر از مكَّه بيرون رفته و در غار مخفى شدند حضرت أمير عليه السّلام در بستر آن حضرت خوابيده بود كه نقطهء هجوم چندين مرد شمشير زن قريش بود ) و پيغمبر در جوابش فرمود : « براستى كه خدا با ما است » يعنى با من و برادرم علىّ بن أبى طالب عليهما السّلام .\r\nو امّا اينكه گفتى « سكينه بر أبو بكر فرود آمده » اين خلاف قرآنست زيرا آنكه بر او سكينه فرود شده همانست كه خدا او را با لشكريانش تأييد كرده و دنبال « أنزل السّكينة » فرموده : * ( وَأَيَّدَه بِجُنُودٍ لَمْ تَرَوْها ) * و اگر بر أبو بكر سكينه فرود آمده باشد بايد او مؤيّد بلشكريان خدا شده باشد و اين كلمه پيغمبر صلَّى الله عليه و آله را از مقام و جايگاه پيغمبرى بيرون برد و اگر اينجا را به سود صاحبت نگفته مىگذاشتى برايش بهتر بود زيرا\r\n","description":"","footnote":"","page_name":" 662 ","page_number":662},
  {"content":"\r\nخدا در دو جاى قرآن بنزول سكينه بر پيغمبر خود تصريح كرده كه همراهش مؤمنان بودند و آنان را هم با آن حضرت در اين فضيلت شريك كرده و در يكى از آنان فرموده :\r\n« آنگاه خداوند آرامش و سكينهء خود را بر پيامبرش و بر مؤمنان فرو فرستاد و سپاهيانى كه آنان را نمىديدند فرو فرستاد - توبه : 26 » .\r\nو در جاى ديگر فرموده : « پس خداوند سكينه و آرامش خود را بر پيامبرش و بر مؤمنان فرو آورد و سخن پرهيزگارى را با آنان همراه داشت - فتح : 26 » .\r\nو چون آن حضرت در غار بود نزول سكينه را خاصّ او فرمود كه : « پس خداوند سكينه و آرامش خود را بر او فرو فرستاد - الآيه » اگر همراه آن حضرت مؤمنى بود او را هم شريك مىكرد در نزول سكينه ، چنان كه در موارد گذشته مؤمنان را با او شريك كرده براى اينكه همراه او بودند و اخراج أبو بكر از نزول سكينه دليل است بر اخراج او از ايمان و الحمد لله .\r\nشيخ مفيد گفته : عمر بن خطَّاب در پاسخ من حيران ماند و نتوانست جوابى بدهد و مردم پراكنده شدند و من هم از خواب بيدار شدم .\r\n","description":"","footnote":"","page_name":" 663 ","page_number":663},
  {"content":"\r\n\r\n« احتجاج علم الهدى سيّد بزرگوار مرتضى ( 1 ) - رضى الله عنه و أرضاه - »\r\n« بر أبو العلاء المعرّي در پاسخ به پرسشهاى مرموزانهء او »\r\n362 - أبو العلاء المعرّى ( 2 ) بر سيّد مرتضى قدّس سرّه وارد شده و گفت : اى سيّد ! نظر شما در بارهء كلّ چيست ؟ سيّد : نظر شما در بارهء جزء چيست ؟ أبو العلاء : نظر شما در بارهء\r\n\r\n","description":"","footnote":"\r\n( 1 ) وى ذو المجدين أبو القاسم علىّ بن حسين بن موسى بن محمّد بن موسى بن إبراهيم بن - موسى بن جعفر عليهما السّلام ، مشهور به سيّد مرتضى - عليه آلاف و التّحيّة و الثّناء - است ، شخصيت والاى او اظهر من الشّمس است ، وى ملازم شيخ مفيد بوده و استاد شيخ طوسىّ - رحمهما اللَّه - ، در علوم زمانه اش مانند كلام و اصول و منطق و لغت و فقه و تفسير سرآمد بوده ، و در وصف او هر چه از فريقين وارد شده نشان از علوّ درجات وى دارد ، تأليفات او حدوداً به 21 عنوان مىرسد ، در سال 355 تولَّد و در سال 436 وفات يافته است ، جامع نهج البلاغه سيّد رضى برادر آن بزرگوار مىباشد - أعلى اللَّه مقامهما - .\r\n( 2 ) وى أحمد بن عبد اللَّه بن سليمان ، معروف به أبو العلاء المعرّى - به فتح ميم و عين و تشديد راء ، منسوب به معرّة النّعمان يكى از قراى شام - است ، وى در ابتداى تولَّد به مرض آبله نابينا شد ، ولى از شعراء و ادباى مشهور زمان خود گشت ، و به جهت هوش و ذكاوت وافرى كه داشت بمحض ملاقات با سيّد رضى قدّس سرّه او را اعجوبهء دهرش يافته و زان پس پيوسته به محضر سيّد حاضر شده و نزد او تقرّب يافت ، او را تأليفات بسيارى است ، و وفات او سنهء 449 مىباشد .\r\n","page_name":" 664 ","page_number":664},
  {"content":"\r\n« شعرى » ( 1 ) چيست ؟ سيّد : نظر شما در بارهء « تدوير » چيست ؟ أبو العلاء : شما در عدم انتهاء چه عقيده اى داريد ؟ سيّد : نظر شما در بارهء « تحيّز » و « ناعوره » ( 2 ) ( چرخ ) چيست ؟\r\nأبو العلاء : شما در بارهء هفت چه عقيده اى داريد ؟ سيّد : نظر شما در زايد برّىّ ( نموّكنندهء خشكى ) بر هفت چيست ؟ أبو العلاء : نظر شما در بارهء چهار چيست ؟ سيّد : شما در بارهء يك و دو چه عقيده اى داريد ؟ أبو العلاء : شما در بارهء مؤثّر چه نظرى داريد ؟ سيّد : شما در بارهء مؤثّرات چه عقيده اى داريد ؟ أبو العلاء : نظر شما در بارهء دو چيز نحس چيست ؟ سيّد : نظر شما در بارهء دو چيز سعد چيست ؟ با اين جواب أبو العلاء مبهوت شد . راوى گويد : سيّد به او گفت : بدان كه « هر ملحدى ؛ ملهد است » . أبو العلاء گفت : اين را از كجا اخذ كرده اى ؟\r\nسيّد گفت : از اين آيه : « اى پسرك من ، به خدا انباز مگير ، كه انباز گرفتن هر آينه ظلم بزرگى است - لقمان : 13 » .\r\n\r\n","description":"","footnote":"\r\n( 1 ) شعرى - به فتح يا ضمّ يا كسر شين - نام دو ستاره به نامهاى : شعرى العبور و ديگرى شعرى الغميصاء است . و در استعمال فارسى زبانان بر وزن دهلى خوانند و آن ستارهء روشن است كه در ايّام جاهليّت بعضى قريش به خدايى پرستش مىكردند ، هر جا فقط شعرى مذكور شود مراد شعراى عبور باشد كه بغايت روشن است . و امّا تدوير انقلاب و گردش و باصطلاح هيئت فلك كوچكى كه در ميان فلك بزرگتر واقع باشد .\r\n( 2 ) ناعوره دلوها يا كوزه هائى است كه بريسمان دايره مانندى بندند و بدان وسيله آب از چاه كشند ، و مرحوم علَّامهء مجلسىّ در بحار گويد : « ناعوره استعاره براى فلك دوّار است » .\r\n","page_name":" 665 ","page_number":665},
  {"content":"\r\nبا شنيدن اين كلام ؛ أبو العلاء برخاسته و خارج شد ، پس سيّد قدّس سرّه گفت : آن مرد از نزد ما غائب شد و پس از اين ديگر ما را نخواهد ديد .\r\nفردى از سيّد خواستار شرح آن رموز و اشارات شد ، پس سيّد گفت :\r\nاو از من در بارهء كلّ پرسيد ، و به اعتقاد او كلّ قديم است ، و در اين باره اشاره به عالمى بنام « عالم كبير » مىكند ، پس در آن جوياى نظر من شد و خود اراده كرده بود كه آن قديم است .\r\nپس من نيز او را در اين پرسش اين گونه پاسخ دادم كه : نظر تو در بارهء جزء چيست ؟ زيرا نزد ايشان « جزء » محدث و پديده بوده و آن از عالم كبير تولَّد يافته و اين جزء نزد ايشان همان عالم صغير است ، و مراد من از اين پرسش اين بود كه اگر صحّت محدث و پديده بودن اين عالم ثابت شود ، پس اين جواب همان است كه بدان اشاره كرده يعنى اگر محدث باشد آن ( عالم كبير ) نيز محدث خواهد بود ، زيرا اين عالم بنا بر نظر خود او از جنس همان عالم كبير است ، و چيز واحد نمىشود مقدارى از آن قديم باشد و مقدارى از آن جديد ، پس او با اين پرسش من سكوت كرد .\r\nو امّا شعرى ؛ قصد داشت بگويد كه آن از ستارگان سيّاره نيست .\r\n","description":"","footnote":"","page_name":" 666 ","page_number":666},
  {"content":"\r\nپس من پرسيدم : نظر تو در بارهء تدوير چيست ؟ خواستم بفهمانم كه فلك در تدوير و گردش و دوران است ، پس شعرى هيچ قدح و ضررى در اين زمينه ندارد .\r\nو امّا عدم انتهاء ، قصد او اين بود كه بگويد : عالم پايان پذير نيست زيرا قديم است .\r\nپس من به او اعلام نمودم كه تحيّز و تدوير در نزد من صحيح مىباشد و اين هر دو دلالت بر انتهاى عالم دارد .\r\nو امّا هفتى كه أبو العلاء بيان كرده ، قصدش « ستارگان هفتگانهء سيّارات » بود زيرا آنها نزد ايشان احكامى دارد ، پس من گفتم : كلام شما باطل است زيرا كه مدار اينها بر زايد برّى است كه در او تحكَّم است و اين حكم منوط و مربوط است به اين ستارگان سيّارات هفتگانه كه در نزد اينان : زهره و مشترى و مريخ ، و عطارد ، و خورشيد ، و ماه ، و زحل است نيست چنان كه در محلّ و مكان خود مذكور است .\r\nو امّا مراد او از گفتن « چهار » طبايع چهارگانه بود .\r\nپس من در پاسخ او گفتم : نظر تو در بارهء طبيعت واحدهء ناريه چيست كه از آن جاندارى متولَّد گردد كه پوست آن دستهاى مردمان را بدبوى و متعفّن گرداند سپس آن پوست را در آتش اندازند بوى بد و زنندهء آن مىسوزد ، و پوست صحيح و سالم باقى\r\n","description":"","footnote":"","page_name":" 667 ","page_number":667},
  {"content":"\r\nمىماند ، زيرا خداى تعالى جاندار را بر طبيعت آتش آفريده ، و آتش ؛ آتش را نمىسوزاند ، و اين بعيد نيست كه خداوند از برف نيز كرمهاى بسيار خلق و آشكار ساخته و آن بر طبيعتى واحد است ، و آب نيز در دريا بر دو طبيعت است ، از آن موجوداتى مانند ماهى و غورباغه و مار و لاك پشت و غير آن تولَّد مىيابند ، و نزد أبو العلاء حيات و زندگانى تنها در پرتو طبايع چهارگانه بدست مىآيد ، و اين مطالبى كه گفتم ناقض عقيدهء او است .\r\nو امّا با پرسش از « مؤثّر » قصد « زحل » را نموده بود .\r\nپس من پرسيدم : نظر تو در بارهء تمام مؤثّرها چيست ، و قصد من از اين پرسش آن بود كه اگر مىگفت همه - اعمّ از حادث و قديم - مؤثّراتند پس مؤثّر قديم چگونه مؤثّر در امر حادث باشد ؟ ! و امّا قصد او از گفتن : دو نحس ؛ اين بود كه آن دو از ستارگان سيّاره‌اند كه هر گاه با هم اجتماع كنند از ميانشان سعد و خوشبختى رخت بربندد .\r\nپرسيدم : نظر تو در بارهء دو سعد چيست ؟ وقتى اجتماع مىكنند نحس از ميانشان مىرود ، اين حكمى است كه خداوند آن را باطل داشته تا بيننده دريابد كه احكام تعلَّقى به مسخّرات ندارند ، زيرا هر شاهدى گواهى مىدهد كه هر گاه عسل و شكر را با هم\r\n","description":"","footnote":"","page_name":" 668 ","page_number":668},
  {"content":"\r\nآميزند از آن معجون ؛ هرگز دو ميوهء تلخ حاصل نخواهد شد ، و دو ميوهء تلخ نيز در صورت اجتماع تبديل به شكر و شيرهء انگور نخواهد شد ، و اين دليلى بر بطلان عقيدهء ايشان است .\r\nو امّا اينكه گفتم : « هر ملحدى ؛ ملهد است » قصدم گفتن اين جمله بود كه : « هر فرد مشركى ظالم است » ، زيرا در لغت اين گونه آمده است كه : « فرد ملحد كسى است كه از مسائل دينى عدول و كوتاهى كرده باشد » ، و « فرد ملهد همان ستمكار است » ، اين را أبو العلاء نيك دريافت پس پرسيد : بگو ببينم دليل علمى آن چيست ، پس من نيز اين آيه را تلاوت نمودم : « اى پسرك من ، به خدا انباز مگير ، كه انباز گرفتن هر آينه ظلم بزرگى است - لقمان : 13 » .\r\nو نيز گفته شده : أبو العلاء هنگام خروج از عراق در بارهء شخصيت سيّد مرتضى رضى الله سؤال شد ، پس با سرودن اين دو بيت حرف خود را زد :\r\nاى پرسنده اى كه نزد من آمده اى كه از او بپرسى ، اين را بدان كه او مردى عارى از هر عيب است ! اگر نزد او حاضر شوى همهء مردم را در يك مرد ، همهء دهر را در ساعتى ، و همهء زمين را در سرائى خواهى يافت ! .\r\n","description":"","footnote":"","page_name":" 669 ","page_number":669},
  {"content":"\r\n\r\n« احتجاج سيّد رضى الله عنه در تفضيل و تقديم ائمّه عليهم السّلام بر همگان جز پيامبر صلَّى الله عليه و آله »\r\n« به شيوه اى بىسابقه در رساله اى بنام : »\r\n« رسالهء باهره در فضل عترت طاهره »\r\n363 - گويد : و از جمله مطالبى كه مؤيّد تقديم و تفضيل ايشان بر ساير مردمان مىباشد اين است كه : بدرستى خداى تعالى ما را راهنمايى فرموده كه شناخت اينان مانند معرفت به حضرت حقّ است ، چرا كه آن شناخت عبارت از ايمان و اسلام است ، و اينكه جهل بديشان و ترديد در بارهء آنان همچون جهل و ترديد نسبت به حضرت حقّ تعالى است ، چرا كه آن منتهى به كفر و خروج از ايمان مىباشد ، و اين منزلت را هيچ بنى بشرى جز رسول خدا صلَّى الله عليه و آله ندارد ، و پس از آن حضرت ؛ براى أمير المؤمنين و ائمّه از فرزندان او - بر تمامشان سلام باد - مىباشد ، زيرا معرفت به نبوّت انبياى گذشته ؛ از آدم گرفته تا حضرت عيسى عليهما السّلام بر ما واجب نيست ، و به هيچ كدام از تكاليف ما تعلَّق ندارد ، و تنها قرآن به اينكه نام افرادى را با عنوان انبياى گذشته آورده و ما نيز بدانها معرفت يافتيم فقط براى تصديق كتاب خدا بود ، و گر نه هيچ دليلى بر وجوب معرفت ما بديشان\r\n","description":"","footnote":"","page_name":" 670 ","page_number":670},
  {"content":"\r\nنيست ، و به هيچ كدام از تكاليف ما تعلَّق ندارد .\r\nو اين مطلب براى ما باقى مانده كه دلائل اثبات ادّعاى خود را بيان كنيم .\r\nاز دلائلى كه ثابت مىكند معرفت به امامت افرادى كه گفتيم از جملهء ايمان است و اخلال در آن كفر و بازگشت از ايمان ، و اين بدون هيچ اختلافى به اجماع شيعهء اماميّه رسيده ، و اجماع اينان حجّت است ، چرا كه سخنان فردى كه حجّت است و معصوم كه هر عقل و انديشه اى در هر دوره و زمانه اى دلالت بر وجود آن مىكند ، و بر اين طريق در جاى جاى كتاب دليل آورديم ، و پاسخ بدانها را بطور كامل در مجموعهء « پاسخ به مسائل تبانيات » ( 1 ) در كتاب « نصرة ما انفردت به الشّيعة الإماميّة من المسائل الفقهيّة » ( 2 ) بطور مخصوص بيان نموديم ، زيرا اين كتاب مبتنى بر صحّت همين اصل مىباشد .\r\n\r\n","description":"","footnote":"\r\n( 1 ) اين مجموعه اى از سؤالاتى است كه شيخ أبو عبد اللَّه محمّد بن عبد الملك التّبانى از سيّد بزرگوار نموده ، و سؤالات را بر ده فصل تقسيم كرده ، و پاسخ به آنها حدود سه هزار بيت مىباشد اين مجموعه با نامهاى « جوابات المسائل التّبانيات » و « المسائل التّبانيات » در كتاب شريف الذّريعه مذكور است .\r\n( 2 ) ظاهراً نام اين كتاب : « المسائل النّاصريّة في الفقه » يا « ما تفرّد به الإماميّة » باشد .\r\n","page_name":" 671 ","page_number":671},
  {"content":"\r\nو امكان دارد استدلال بر وجوب معرفت به ايشان عليهم السّلام به اجماع امّت ؛ افزون از آنچه ما از اجماع اماميّه نموديم بشود .\r\nو اين بدان خاطر است كه تمام شافعى مذهبان معتقدند كه صلوات فرستادن در تشهّد آخر نماز فريضه اى واجب و يكى از اركان نماز است ، و در صورت هر گونه نقص و اخلال در آن نماز باطل مىشود ، و غالب آنان معتقدند : صلوات فرستادن در اين تشهّد بر آل پيامبر صلَّى الله عليه و آله در وجوب و لزوم و وقوف اجزاء صلوات بر آنان همچون صلوات بر پيامبر است .\r\nو باقى اينان معتقدند كه صلوات بر آل عملى مستحبّى است نه واجب ، پس بنا بر قول نخست بر نمازگزار معرفت بديشان واجب است از آنجا كه صلوات فرستادن بر اينان بر او واجب مىباشد ، زيرا صلوات بر آنان فرع بر معرفت بديشان مىباشد ، و هر كه معتقد به مستحبّى بودنش دارد پس آن از جمله اعمال عبادى است ، هر چند مسنون و مستحبّ باشد ، و رعايت و تعبّد به آن اقتضاى تعبّد به آن چيزى را مىكند كه جز با معرفت و شناخت به كمال نمىرسد .\r\nو غير از شافعى مذهبان هيچ كس منكر اين مطلب نيست كه صلوات بر پيامبر و آل\r\n","description":"","footnote":"","page_name":" 672 ","page_number":672},
  {"content":"\r\nاو در تشهّد مستحبّ است ، با اين حال ديگر جاى چه شبهه و شكَّى مىماند كه اين حضرات صلَّى الله عليه و آله افضل و اجلّ مردمند ، و اينكه ذكر و يادشان در نماز واجب است ، و نزد غالب افراد امّت از شيعيان اماميّه ، و جمهور شافعى مذهبان : نماز با ترك صلوات بر آنان باطل مىشود . و آيا مانند اين فضيلت براى مخلوقى جز آنان هست يا از اينان تعدّى مىكند ؟ !\r\nو از جمله مواردى كه مىشود بر آن استدلال نمود اين است كه خداى تعالى بر تمام قلوب و دلها الهام فرموده و نهال تعظيم شأن و اجلال قدر و مرتبهء آنان را در جان همه - با اختلاف عقيده و كيش و مذهبشان - نشانده ، و آنچه اين گروه بزرگ با داشتن عقيده و مذهب مختلف و گوناگون بر آن متّفق القول شده‌اند همتاى اجماع ايشان بر تعظيم و بزرگداشت همان گروهى است كه ياد كردم ، زيرا بيشترين ايشان قبور مقدّس آن حضرات را زيارت مىكنند و از اقصى نقاط دنيا قصد مشاهد و محلّ دفن آنان را مىكنند ؛ همان مواضعى كه براى نمازگزاردن و حلول در آنجا مشخّص و معيّن شده ، و در اين راه اموال بسيارى را خرج مىكنند ، و عمر زيادى را صرف مىنمايند .\r\nهمچنين تعداد بسيارى كه از شمار خارجند به من خبر داده‌اند كه أهل نيشابور\r\n","description":"","footnote":"","page_name":" 673 ","page_number":673},
  {"content":"\r\nو ديگر مواليان آن حضرات در شهرهاى ديگر ؛\r\nدر هر سال به قصد شهر طوس براى زيارت حضرت رضا عليه السّلام از شهرهاى خود با آنچنان كاروانهاى بزرگى خارج مىشوند كه جز با كاروانهاى سفر به بيت الله الحرام قابل قياس نيست ، اينها همه با توجّه به انحراف و عدولى است كه از أهل خراسان در اين جهت معروف است ، و نيست اين تسخير دلهاى سخت و عطوفت و الفت اين امّت ناپخته جز خارق عادت و معجزه و امرى خارج از امور مألوف ، و گر نه چه چيز اين مخالفينى كه از اينان دورى مىكردند را بدين كيش و آئين حمل مىكند ؟ ! و سرگرم آن شده و بامدادان بدان جا روند و در آن مشاهد از خداى تعالى طلب روزى ، و حلّ مشكلات مىنمايند و به بركات آنجا درخواست حاجت و دفع بليّات مىكنند ، و احوال ظاهر نه دلالتى بر وجوب آن دارد و نه اقتضا مىنمايد و نه نيازى بدان دارد ، و گر نه اين عمل را در بارهء معتقدات خودشان مىكردند ، حال اينكه بيشتر ايشان اعتقاد به امامت و فرض طاعت او دارند ، و اينكه او در ديانت موافق و مساعد ايشان است نه مخالف و معاند ، و از محالات است كه اينان اين كار را براى اعراض دنيايى انجام داده باشند ، زيرا دنيا نزد غير اين طائفه فراهم و موجود ، و نزد اينان\r\n","description":"","footnote":"","page_name":" 674 ","page_number":674},
  {"content":"\r\nمفقود است ،\r\nو اين عمل از ايشان نه براى تقيّه است و نه براى سالم ماندن ، چرا كه عمل تقيّه در مورد اينان است نه خودشان ، و نه براى خوف است و نه به جهت سلطه ، و هر خوف و ترسى تنها از خود آنان است ، در اين ميان هيچ دليلى باقى نمىماند جز داعى دين ( خواننده به سوى دين ) ، و اين امر غريب و شگفتانگيزى است كه در مانند آن هيچ چيزى جز مشيّت و خواست خداوند نفوذ ندارد ، و نيرو و قدرت قادر قهّارى كه هر مشكلى را از ميان بر مىدارد ، و همه سر تعظيم به خواست و فرمان او مىدارند .\r\nو كسى كه متوجّه اين مزيّت نشده يا خود را به نفهمى مىزند يا ديده فرو مىبندد با اينكه آن را مىبيند شايسته نيست بگويد : دليل تعظيم مردم غير شيعى براى اين افراد آن طور نيست كه شما بدان باليده‌ايد و آن را بزرگ داشته و خارق عادت و خروج از مسائل طبيعى مىدانيد ، بلكه مطلب اين است كه چون اين حضرات از عترت پيامبر صلَّى الله عليه و آله هستند و هر كه خود پيامبر را بزرگ مىدارد ناچار بايد عترت و أهل بيت آن حضرت را نيز تعظيم و تكريم نمايد ، و چون زهد و ترك دنيا و عفّت و علم نيز به مسألهء عترت اضافه شود بر اجلال و بزرگداشت اين حضرات به جهت زياد شدن اسباب مىافزايد .\r\nو پاسخ به اين شبههء ضعيف : اين است كه ديگر از اقوام ايشان عليهم السّلام در نسب و\r\n","description":"","footnote":"","page_name":" 675 ","page_number":675},
  {"content":"\r\nحسب\r\nو قرابت به پيامبر صلَّى الله عليه و آله در صفاتى كه بر شمردى با آن حضرات شريك و همتايند و هر كدام خصوصياتى مانند : عبادات ظاهرى و زهد و علائمى زيبا و ويژگيهاى نيك و خوبى دارند ، اعمّ از فرزندان پدرانشان و از فرزندان عمويشان عبّاس ، با اين حال ما هيچ اجماعى در بزرگداشت اينان و زيارت قبورشان و طلب شفاعت از ايشان را نديديم ، و نه درخواست دفع بليّات و بيماريها ، و ما هيچ محلّ زيارتى را در اين اشتراك معاينه نكرديم ، در غير اين صورت كداميك از افراد اين عترت در اعظام و اجلال به پاى شخصيتهايى مانند حضرات باقر و صادق و كاظم و رضا - صلوات الله عليهم أجمعين - مىرسند ، و اينكه جداى جماعتى از صالحان عترت و زاهدانشان كه مورد تعظيم فرقه اى از امّت و مورد اعراض گروهى ديگرند ، همان گروهى كه مورد تعظيم و احترام و تقديم مىباشند هرگز در اعظام و اجلال بپاى آن حضراتى نمىرسند كه در ابتدا يادشان نمودم ، و اگر نبود كه تفصيل اين مطلب ملحوظ و معلوم است حتماً آن را با تمام طول و تفسيرش شرح مىدادم ، و تمام آنان كه به كنايه گفتم نام مىبردم ، بنا بر اين ما ميان هر معظَّم و مقدّمى از عترت را نظر انداختيم ، تا دانسته شود آن مطالبى كه گفتيم تماماً حقّ واضح\r\n","description":"","footnote":"","page_name":" 676 ","page_number":676},
  {"content":"\r\nاست و جز آن همه و همه باطل و معيوب مىباشد .\r\nو بعد ؛ بطور ضرورى پر واضح است كه حضرات باقر و صادق عليهما السّلام و امامان بعدى از فرزندان آن دو عليهم السّلام در ديانت و اعتقاد و فتوا به حلال و حرام دقيقاً خلاف مذاهب مخالف اماميّه بودند ، و اگر شكَّى در هر مورد اين مطالب باشد هيچ شكّ و شبهه اى بر فرد منصف باقى نمىماند كه اينان بر عقيده و مذهب فرقه‌هاى مختلف نبودند همان فرقى كه در تعظيم آن حضرات متّفق القول بودند و بواسطهء آنان به خداوند تقرّب مىجستند ، با اين وجود ديگر چگونه جاى اعتراض شكّ و ترديدى در آنچه گفتيم باقى مىماند ؟ ! و اين مطلب ضرورتاً معلوم است كه مشايخ و بزرگان شيعهء اماميّه و گذشتگانشان در آن دوره از خواصّ و أصحاب حضرات باقر و صادق عليه السّلام و همراه و مصاحب آن دو بودند ، و تمام عقايدشان را از ايشان گرفته و ملازم و متمسّك به آنان بودند ، و تمام عقائد و دين اينان را اظهار مىداشتند كه يا مورد تصحيح آن حضرات قرار مىگرفت يا ردّ مىشد همه و همه را از آن بزرگواران اخذ و دريافت مىداشتند ، پس چنانچه آنان از آن مشايخ راضى نبودند و اقرار بديشان نداشتند بطور قطع نسبت اين مذاهب را بر ايشان ردّ مىكردند ، و از تمامشان اظهار برائت كرده و رهايشان مىساختند ، و هر گونه مواصله و\r\n","description":"","footnote":"","page_name":" 677 ","page_number":677},
  {"content":"\r\nمجالست و ملازمت و موالات و مصافات و مدح و ثنا را ميان خود و ايشان نفى مىفرمودند ، و همه را تبديل به سرزنش و مذمّت و برائت و عداوت مىساختند ، پس چنانچه آن حضرات به اين مذاهب هيچ اعتقاد و رضايتى نداشتند حتماً براى ما بيان داشته و توضيح مىدادند ، و اگر براى اين مطالب همين يك دليل نبود همان بسنده مىكرد و بىنياز مىساخت .\r\nو چگونه دل فرد عاقل به اين مطلب خوش مىشود يا در مسائل دين جايز مىشمرد كه آدمى ديگرى را - كه خود را حقّ و باقى را باطل مىداند - تعظيم داشته و بزرگ بدارد ؛ سپس در تعظيم و احترام پا را فراتر نهاده و آن را به كمال رساند ، و آيا مانند يك همچنين مسأله اى پيش آمده است ؟ يا سنّت و آدابى بر آن گذشته است ؟ آيا نمىبينيد كه شيعيان اماميّه هيچ توجّهى به مخالفين خود از عترت نمىكنند ، و التفاتى به منحرفين از جادّهء ديانت و طريق روشن ولايت نمىدارند ، و ذرّه اى مدح و تعظيم به دو عطا نمىكنند ، تا چه رسد به افراط در تعريف و تعظيم ، بلكه اظهار برائت كرده و با او دشمنى مىكنند ، و كار او را در تمام احكام مطابق با فردى قرار مىدهند كه هيچ نسب و حسب و خويشى و علقه اى ندارد ، و اين مطلب ديده را باز مىسازد كه خداى تعالى در مورد اين جماعت\r\n","description":"","footnote":"","page_name":" 678 ","page_number":678},
  {"content":"\r\nمعجزه و خارق عادتى فرموده و طبيعت و نهاد را تغيير داده تا بزرگى منزلت و شرافت مرتبت ايشان را به خوبى بيان فرمايد ، و اين فضيلتى افزون بر فضائل ديگر ، و زيادتى بر تمام خصائص و مناقب است ، و همين مطلب در بيان برهانى آشكار و ميزانى برتر و بالاتر كفايت مىكند ، * ( وَالْحَمْدُ لِلَّه رَبِّ الْعالَمِينَ ) * .\r\n[ مؤلَّف كتاب رحمه الله گويد : 
  ] اين كتاب را با سخنان سيّد علم الهدى رضى الله عنه به پايان بردم ، * ( وَالْحَمْدُ لِلَّه رَبِّ الْعالَمِينَ ) * ، و صلوات و سلام بر بهترين خلق خدا محمّد و آل پاك و طاهر و معصومش باد ، خدا براى ما كافى و نيكو كارگزار و پشتيبانى است\r\nبا شكر و سپاس از درگاه احديّت ترجمهء اين كتاب شريف را در تاريخ دوازدهم رمضان المبارك 1423 هجرى قمرى مطابق با يك شنبه ، بيست و ششم آذر ماه 1381 شمسى به پايان رساندم ، اميد كه اين آخرين خدمت من نباشد و تا آخرين لحظهء عمر براى آثار أهل بيت عصمت و طهارت - عليهم السّلام - خدمت كنم . آمين يا ربّ العالمين . بهراد جعفرى .\r\n\r\n","description":"","footnote":"","page_name":" 679 ","page_number":679}
  ]