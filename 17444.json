[
  {"content":"\r\n\r\nعرفان مثنوى\r\nعارف بزرگ و حكيم الهى\r\nملا محسن فيض كاشانى\r\n( 1091 م . )\r\nبه كوشش و تصحيح\r\nمهدى انصارى\r\nمؤسسهء انتشارات امير كبير\r\nتهران ، 1379\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nمولوى ، جلال الدين محمد بن محمد ، 604 - 672 ق .\r\n[ مثنوى . برگزيده 
  ]\r\nعرفان مثنوى / [ جلال الدين محمد بن محمد مولوى 
  ] ؛ ملا محسن فيض كاشانى ؛ به كوشش و تصحيح مهدى انصارى . - تهران : اميركبير ، 1379 .\r\n426 ص .\r\nISBN 964 - 00 - 0662 - 9\r\nفهرستنويسى بر اساس اطلاعات فيپا .\r\nچاپ اول : 1379 .\r\n1 . شعر فارسى - قرن 7 ق . الف . فيض كاشانى ، محمد بن شاه مرتضى ، 1006 - 1091 ق .\r\nگردآورنده . ب . انصارى ، مهدى ، 1332 - ، مصحح . ج . عنوان .\r\n1 آ / 5299 PIR\r\n31 / 1 فا 8\r\nج 1379\r\nب / م 849 م\r\nكتابخانه ملى ايران 15587 - 79 م\r\nعرفان مثنوى\r\nتأليف : ملا محسن فيض كاشانى\r\nبه كوشش : مهدى انصارى\r\nچاپ اول : 1379\r\nچاپ و صحافى : چاپخانه سپهر ، تهران\r\nتيراژ : 1500 نسخه\r\nحق چاپ محفوظ است .\r\nشابك 9 - 0662 - 00 - 964\r\nISBN 964 - 00 - 0662 - 9\r\nمؤسسهء انتشارات اميركبير تهران ، ميدان استقلال .\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nتقديم\r\nبه جان عالم هستى ، كه از او عرفان و شور و عشق معرفت خيزد و به عارفان و دل‌سوختگان جان بخشد .\r\nتجسم عينى حق ، انسان كامل ، از انبيا برتر ، كه فرمود « انا عبد من عبيد محمد » نور مصطفى ، جان و نفس و جانشين محمد ( ص ) قرآن ناطق ، امام الكلّ في الكل .\r\nمولاى متقيان امير مؤمنان على عليه السلام\r\n على عالى اعلا كه ز بيم سخطش * روح از كالبد عالم امكان خيزد\r\nگر به خارى نگرد يك نظر از رحمت خويش * از بن خار دوصد روضهء رضوان خيزد \r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n\r\n\r\nفهرست موضوعات\r\nعنوان صفحه\r\nسخن اول 13\r\nجوشش عشق 50\r\nعشق حقيقى را بقاست 52\r\nهشيارى به آثار رحمت خداوند 59\r\nدرختانند همچون خاكيان 60\r\nراه فانىگشته 61\r\nغرقه گشته در جمال 61\r\nشرافت آدمى به روح است 62\r\nجود مىجويد گدايان و ضعاف 63\r\nگدايان آينهء جود حقند 64\r\nاولياء را در درونها نغمه‌هاست 65\r\nگفت پيغمبر كه نفحت‌هاى حق 66\r\nندايى كاصل هر بانگ و نداست 68\r\nلذت الهام و وحى 68\r\nهست به سمع و بصر مهر خدا 69\r\nمناجات 69\r\nعنوان صفحه\r\nرها كن عشقهاى صورتى 70\r\nمن نخواهم بود اينجا مىروم 71\r\nبه لب جو بود ديوارى بلند 73\r\nاى خنك آن را كه او ايام بيش 74\r\nشخصى درشتى كج‌سخن 74\r\nهين مگو فردا كه فرداها گذشت 76\r\nترك شهوتها و لذتها سخاست 77\r\nراه فرار جز به خدا نباشد 78\r\nآدمى چون نور گيرد از خدا 79\r\nروضه جانت گل و سوسن گرفت 80\r\nاز محبت تلخها شيرين شود 81\r\nحاكم است و يفعل اللّه ما يشاء 82\r\nعارف خرسند و مطمئن نوبتگه طبل بلاست 82\r\nدر همان ديار 84\r\nعاشقان را هر زمانى مردنى است 84\r\nعشق ثمره حقيقى يقين به خداوند است 85\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nاز جمادى مردم و نامى شوم 86\r\nچون كراهت رفت مردن رفع شد 87\r\nچه خوش بىعاشقى از هر دوسر بى 87\r\nميل جان در حكمت است و در علوم 88\r\nليك اول آن بقا اندر فناست 89\r\nچون فنا آمد شود جوينده لا 90\r\nهمه چيز از اوست 91\r\nدر معانى قسمت و اعداد نيست 93\r\nنيست كسبى از توكل خوب‌تر 94\r\nتدبير را با تقدير كارى نباشد 94\r\nاز توكل در سبب كاهل مشو 95\r\nكسب كن پس تكيه بر جبّار كن 96\r\nبه هوا تأويل قرآن مىكنى 97\r\nفعل ما آثار حق ايزد است 98\r\nدرفكن تدبير خود را پيش دوست 99\r\nپس بد مطلق نباشد در جهان 100\r\nبا تو ياد هيچ‌كس نبود روا 101\r\nمن گنهكار توام رحم بكن 101\r\nنيكوان رفتند و سنتها بماند 103\r\nدر هواى عشق حق رقصان شوند 104\r\nكم فشار اين پنبه اندر گوش جان 104\r\nصد هزاران دام و دانه است اى خدا 105\r\nهست بيدارى چو دربندان ما 107\r\nمادر بتها بت نفس شماست 107\r\nآب و خاك و باد و آتش بنده‌اند 108\r\nدوزخت اين نفس و دوزخ اژدهاست 109\r\nاين زبان چون سنگ و هم آهن‌وشست 110\r\nكاملى گر خاك گيرد زر شود 111\r\nعلم و حكمت زايد از لقمهء حلال 112\r\nروى در ديوار كن تنها نشين 113\r\nدر پناه لطف حق بايد گريخت 114\r\nخلوت از اغيار بايد نى ز يار 114\r\nاصل جرم و آفت و داغم تويى 115\r\nخلق را بنگر كه چون ظلمانيند 119\r\nدر نماز اين خوش‌اشارتها ببين 119\r\nكسب كردن گنج را مانع كى است 121\r\nمثل 122\r\nتو چه دارى و چه حاصل كرده‌اى 122\r\nبحث كم جويند در ذات خدا 122\r\nتفسير آيهء :  « وَ هُوَ مَعَكُمْ أَيْنَ ما كُنْتُمْ »  124\r\nنردبان خلق اين ما و منى است 125\r\nعلم به جهل و كورى و عيب نفس به معرفت رساند 125\r\nاى مغفّل رشته‌اى بر پاى 127\r\nاين جهان و اهل آن بىحاصلند 128\r\nكل عالم صورت عقل كل است 131\r\nاحمد ار بگشايد آن پرّ جليل 134\r\nبىجهت دان عالم امراى صنم 135\r\nغافلند اين خلق از خود اى پدر 135\r\nدوستان خدا بر باطن خود آگاهند 136\r\nحكايت 136\r\nكين گره كورند و شاهان بىنشان 137\r\nدر بيان قول رسول اللّه ( ص ) 138\r\nراه حس راه خران است اى سوار 138\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nآينه جان نيست الّا روى يار 139\r\nقوت اصلى بشر نور خداست 140\r\nصورتش ديدى ز معنى غافلى 141\r\nصدهزاران ذرهء را داد اتحاد 142\r\nمحبت بالاتر از مرتبهء معرفت است 143\r\nدر بيان فناء و بقاء 144\r\nكيست آن يوسف دل حق‌جو تو 147\r\nفناى در توحيد 148\r\nحكايت 148\r\nرياضت براى درك حقيقت و نيل به مطلوب است 151\r\nچون روى چون نبودت قلبى بصير 152\r\nلاف شيخى در جهان انداخته 154\r\nخانه سر جمله پرسودا بود 154\r\nعاشقى كو در غم معشوق رفت 155\r\nچون ملك تسبيح حق را كن غذا 156\r\nمناجات 157\r\nاين دل سرگشته را تدبير كن 158\r\nغلو در محبت و عشق 159\r\nعشق بشكافد فلك را صد شكاف 160\r\nبندگى كن تا شوى عاشق لعل 161\r\nعاشقان را باده خون‌دل مىكند 163\r\nعشق صورتها بسازد در فراق 164\r\nتمثيل 165\r\nحكايت 166\r\nتو همان كن كه كند خورشيد شرق 170\r\nگفت ادعو اللّه بىزارى مباش 174\r\nتفسير آيه‌اى از قرآن 175\r\nببندى لب ز گفتار شنيع 176\r\nشهوت دنيا مثال گلخن است 177\r\nپستى ثروت و مقام در كنار عنايت خداوند متعال 178\r\nحكايت 183\r\nمثل 185\r\nفعل و قول ما شهود است و بيان 185\r\nاين نماز و روزه و حج و جهاد 186\r\nناله از باطن برآرد كاى خدا 186\r\nفعل و قول آمد گواهان ضمير 188\r\nهريكى در كف عصا كه موسيم 189\r\nبود به مار بد از يار بد 190\r\nنردبانهايى است پنهان در جهان 192\r\nرو به خاك آريم كز وى رسته‌ايم 193\r\nدر بيان حديث رسول : « موتوا قبل ان تموتوا » 195\r\nشرط روز بعث اول مردن است 196\r\nذكر آرد فكر را در اهتزاز 197\r\nاز قدحهاى صور كم باش مست 199\r\nعالم همه مظهر خدا و آيت اوست 201\r\nعاجزانه جنبشى بايد در آن 202\r\nدر تفسير آيه پرندگان چهارگانه 203\r\nمثالى از لطف و قهر حضرت حق 205\r\nحكايت 208\r\nبرمكن پر را و دل بركن از او 211\r\nحكمت فرمان چه بود ؟ 212\r\nمناجات 212\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nهركه سازد زين جهان آب حيات 213\r\nاى خليل از بهر چه كشتى خروس ؟ 214\r\nگر راه روى راه برت بگشايند 215\r\nميل شهوت كر كند دل را و كو 216\r\nجوع را در جان نه و خوارش مبين 217\r\nحكايت 217\r\nاى فرورفته به قبر جهل و 218\r\nحكايت 219\r\nآن يكى اللّه مىگفتى شبى 221\r\nعقل تو مغلوب و دستور و هوا است 222\r\nحكايت 223\r\nستون اين جهان خود غفلت است 224\r\nمناجات 225\r\nگفت در زندان دنيا من خوشم 226\r\nحق همىگويد كه اى مغرور كور 226\r\nمناجات 227\r\nيار شب را روز مهجورى مده 228\r\nتو حياتى مىدهى در هر نفس 229\r\nحكايت 229\r\nسبب تأخير استجابت دعاى مؤمن 229\r\nاى زبان كه جمله را ناصح بدى 230\r\nاى خنك جانى كه عيب خويش ديد 231\r\nجز به اميد خدا زين آب خور 232\r\nهمين‌جا دست و پايت در گزند 233\r\nجمله ذرات عالم در نهان 234\r\nهست بر اسباب اسبابى دگر 235\r\nمثل 236\r\nچشم دريا ديگر است و كف دگر 236\r\nالصلا اى پاكبازان الصلا 238\r\nتو به‌هرحالى كه باشى مى طلب 240\r\nدر بيان حديث رسول 241\r\nدايما صياد ريزد دانه‌ها 242\r\nمرد دنيا مفلس است و ترسناك 244\r\nحيله‌ها و چاره‌ها گر اژدهاست 245\r\nآنچه در فرعون بود اندر تو هست 246\r\nاز كليم حق بياموز اى كريم 246\r\nكار براى خدا باقى و براى غير او فانى است 247\r\nداد او را قابليت شرط نيست 249\r\nصانع خواست ايجاد بشر 250\r\nاشك مىبار و همىسوز از طلب 254\r\nآن طعام اللّه قوت خوشگوار 255\r\nحكايت 256\r\nهيچ مرده نيست پرحسرت ز مرگ 257\r\nعفو مكن از مست خود اى عفومند 258\r\nدر حديث آمد كه روز رستخيز 2598\r\nدر تفسير آيه  « فَلْيَنْظُرِ الْإِنْسانُ مِمَّ خُلِقَ »  262\r\nحكايت 264\r\nدر تفسير آيه :  « سَنُرِيهِمْ آياتِنا فِي الْآفاقِ . . . »  266\r\nخلق را چون آب دان ، صاف و زلال 266\r\nدر بيان حديث رسول 267\r\nاى فغان از يار ناجنس اى فغان 269\r\nديد خود مگذار از ديد خسان 270\r\nآن گداز عاشقان باشد نمو 271\r\nز آتش عاشق ازاين‌رو ، اى صفى 272\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nمنطقى كز وحى نبود از هواست 272\r\nدر تفسير آيه :  « إِنَّ الْإِنْسانَ لَظَلُومٌ كَفَّارٌ »  276\r\nنقض ميثاق و شكست عهدها 279\r\nحرص كور و احمق و نادان كند 279\r\nحرص در پيرى جهودان را مباد 280\r\nدر تفسير آيه  « يَوْمَ لا يَنْفَعُ الظَّالِمِينَ مَعْذِرَتُهُمْ »  281\r\nروح در سير به آخرت است 282\r\nدر تفسير آيه :  « قُلْ بِفَضْلِ اللَّهِ وَ بِرَحْمَتِهِ . . . »  282\r\nدر تفسير آيه :  « يا جِبالُ أَوِّبِي مَعَهُ وَ الطَّيْرَ »  283\r\nقوّت جبرئيل از مطبخ نبود 283\r\nهستى حيوان شد از مرگ نبات 285\r\nمثل 285\r\nدر تفسير آيهء  « وَ لَقَدْ عَلِمْتُمُ النَّشْأَةَ الْأُولى فَلَوْ لا تَذَكَّرُونَ »  287\r\nزرّ كان بود آب و گل 288\r\nتفسير حديث قدسى « كنت كنزا مخفيا . . . 289\r\nغرور آدمى و دورى از علم انبياء 290\r\nاز خيالى گشته شخصى پرشكوه 290\r\nتفسير آيه :  يا حَسْرَةً عَلَى الْعِبادِ  291\r\nصوفى آنكه شد صفوت‌طلب 292\r\nعشق را صد ناز و استكبار هست 292\r\nمناجات و نكوهش حسد 293\r\nگر نبودى گوشهاى غيب‌گير 294\r\nدنيا اگرچه خوش شكفت 294\r\nدر تفسير آيه :  « وَ إِنَّ الدَّارَ الْآخِرَةَ لَهِيَ الْحَيَوانُ »  295\r\nشخصيت پيامبر اسلام 295\r\nمثل 297\r\nتفاوت بين دانش سمعى و علوم حقيقى 299\r\nعشق ارزد صد چو خرقه كالبد 300\r\nعقل دو عقل است 302\r\nعقل بر نفس است 303\r\nكار دوزخ مىكنى در خوردنى 304\r\nچه عجب گر روح موطن‌هاى خويش نيارد ياد 305\r\nدر تفسير آيه :  « يَوْمَ تَشْهَدُ عَلَيْهِمْ أَلْسِنَتُهُمْ وَ أَيْدِيهِمْ وَ أَرْجُلُهُمْ »  306\r\nكاوشى در معنى توبه 307\r\nهمتى مىدار از بهر خدا 311\r\nمناجات 312\r\nذوق توبه نقل هر سرمست نيست 312\r\nكم خور اين نان را 313\r\nتا دلت آيينه گردد پرصور 315\r\nفكرت بد ناخن پرزهر دان 316\r\nهين مشو نوميد نور از آسمان 317\r\nقرب حق از حبس هستى رستن است 317\r\nبه معنى عالم اكبر تويى 318\r\nچنبرهء ديد جهان ادراك توست 318\r\nتفسير آيه :  « وَ ما خَلَقْنَا السَّماواتِ وَ الْأَرْضَ . . . » *  319\r\nحكايت 320\r\nغير معشوق ار تماشايى بود 321\r\nتفسير حديث رسول . . . 322\r\nخدا را غافل مدان از كار كس 322\r\nچند دزدى حرف مردان خدا 323\r\nقطرهء چندى ز اشك 323\r\nتسليم امر خدا بودن و ترك فلسفه‌بافى 324\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nبدن حبس روح است 325\r\nمرا اين صبر بر آتش نشاند 326\r\nتا بدانى عجز خويش و جهل خويش 328\r\nعارفان زانند دايم آمنون 328\r\nحق ستون اين جهان از ترس ساخت 329\r\nنيست مسجد جز درون عارفان 330\r\nفكر آن باشد كه بگشايد رهى 330\r\nدل نگهداريد اى بىحاصلان 330\r\nمار شهوت را بكش در ابتدا 331\r\nمثل 332\r\nشاد از وى مشو از غير وى 333\r\nآنكه جوينده است يابنده بود 334\r\nرياضت را بجان شو مشترى 335\r\nكور را پرهيز نبود از قذر 338\r\nمردم اندر حسرت فهم درست 339\r\nجز نياز و جز تضرع راه نيست 339\r\nدر تفسير آيه :  « كُلٌّ لَهُ قانِتُونَ » *  340\r\nمخلصان باشند دايم در خطر 341\r\nمناجات 341\r\nدست در تسليم زن و اندر رضا 342\r\nجان‌شناسان از عددها فارغند 343\r\nصبر كردن بر غم و سستى و درد 343\r\nاى فلك در فتنهء آخر زمان 344\r\nعلم تقليدى و بال جان ماست 345\r\nمناجات 346\r\nكسب دين عشق است و جذب اندرون 347\r\nتا نباشد راست كى باشد دروغ 348\r\nدر نكوهش حرص 349\r\nدر حديث آمد كه دل همچون پرى است 349\r\nهست زندان صومعه دزد لئيم 350\r\nگفت‌وگوى ز نى مر شوى را 352\r\nكل عالم را سبو دان اى پسر 360\r\nخلق را گويد به حشر 361\r\nعرصه‌اى بس باگشاد و با فضا 362\r\nگفت پيغمبر صباحى زيد را 363\r\nحمله آرند از عدم سوى وجود 365\r\nاز محقق تا مقلد فرقهاست 366\r\nچند بت بشكست احمد در جهان 367\r\nاستن اين عالم اى جهان غفلت است 367\r\nصد هزاران ز اهل تقليد و نشان 368\r\nتقليد چيست 369\r\nالصلا ساده‌دلان پيچ‌پيچ 369\r\nخوى شاهان در رعيت جا كند 370\r\nحكايت 370\r\nبا هوا و آرزو كم باش دوست 371\r\nچنان قادر خدايى كز عدم 372\r\nبىحس و بىگوش و بىفكرت شويد 373\r\nهمنشين اهل معنى باش 374\r\nآدم ننگ دارد از حسد 375\r\nخدا خواهد كه پوشد عيب كس 375\r\nاى خنك چشمى كه آن گريان اوست 376\r\nجمله عالم صورت و جان است علم 376\r\nجان بىمعنيت از صورت نرسد 377\r\nحق آموخت كرم پيله را 377\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nقحط معنى در ميان نامها 378\r\nمعنى همچو جان 378\r\nنور چشم از نور دلها حاصل است 379\r\nهركه را هست از هوسها جان پاك 380\r\nانقطاع از غير حق‌تعالى 381\r\nصبر كن بر درد و نيش 381\r\nنيستى جو گر تو ابله نيستى 382\r\nغرّه مشو بينى مكن 383\r\nما اول فرشته بوده‌ايم 383\r\nعجز بهتر مايهء پرهيزگارى 386\r\nغرقه گشته جانى مىكند 387\r\nچون صفيرى بشنوى از مرغ حق 393\r\nخلق اطفالند جز مست خدا 394\r\nپاك كن خود را ز خود 395\r\nدر وصف اهل معرفت و صفا 395\r\nصوفى سواد و حرف نيست 396\r\nنفس توست آن مادر بدخاصيت 401\r\nسؤال و جواب 401\r\nهركه را باشد طمع الكن شود 402\r\nبه هر دورى وليّى قائم است 403\r\nعلم و معرفت بىقابليت حاصل نگردد 404\r\nنشانه‌هاى قابليت 405\r\nمثل 406\r\nهين چه مىجويى به‌سوى هر دكان 406\r\nجبر و اختيار 407\r\nبشنو اى جبرى 409\r\nدرك وجدانى دليل حس بود 411\r\nحكايت 412\r\nحكايت 413\r\nدر تفسير حديث رسول : ما شاء اللّه كان و ما لم يشأ لم يكن 414\r\nدر تفسير حديث رسول : « جفّ القلم بما هو كائن . » 415\r\nگستاخ‌رو اندر هرى 417\r\nگر نبودى عشق بفسردى جهان 419\r\nخانه عاشق چنين اولىتر است 421\r\nقضا هركو قرارى مىدهد 423\r\nنعمتهاى خدا به عنايت اوست 424\r\n\r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\n\r\nسخن اوّل\r\nاز شيوه‌هاى دانش‌گسترى و پرارزش فيض كاشانى كه خود از فرهيختگان بنام و پرفيض دانش ايران اسلامى است ، گشت‌وگذار و انتخاب و تلخيص و سامان‌دهى و احيانا تهذيب و به سازى كتابهاى دانشمندان ، محدثان و مفسران قرآن و شعرا و عرفا مشهور مىباشد .\r\nاين شيوهء برخورد ، و نقد و بررسى و گاهى تضمين اشعار ديگران ، شايد به ظاهر از دانشمندان سترگ و بنام ، كارى كوچك بنمايد ، اما گوياى دو نكتهء اساسى و مهم در زمينه گسترهء علم و فرهنگ و ارزش دانشهاى متفاوت است . نخست آنكه تواضع علمى و فروتنى دانشمندى را مىرساند كه از مطالعه و اندوخته‌هاى علمى و تحقيقات ديگران خود را بىنياز نمىداند و با گذرى بر ديگر پژوهشها ، آسمان علم و فهم و درك و بينش خود را بالا مىبرد و به اين ارزش گويا ، كه علم از هركس و هرچه براى ديگران نردبانى است رايگان ، بهره مىبرد .\r\nاين برخورد عالمانه با علوم و كتابهاى ديگر دانشمندان سبب عدم جمود فكرى و گسترش انديشه و عبور از مرحله تنگ و تاريك خودبزرگ‌بينى و يا تنها خودنگرى و انحصار بينش و علم به خود مىباشد .\r\nاين رفتار بزرگ‌منشانه و علم‌دوستى و ارزش‌گذارى بر تحقيق و پژوهش دانشمندان در كمتر كسى همچون فيض كاشانى ديده مىشود ، و بخش عمده‌اى از رساله‌ها و كتابهاى اين محقق و حكيم متأله و عارف بزرگ‌انديشمند ، به بررسى و تلخيص و گلچين\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nو گزيده‌نويسى از كتابهاى پرارزش ديگران حتى از دانشمندان غير شيعه اختصاص دارد .\r\nديگر آنكه اين انتخابها به گزينش و تعليق و تحشيه و نقد و كم و يا تكميل‌سازى ، ضمن آنكه اهميت و ارزش كتاب مزبور را بوضوح مىرساند كه شخصيتى همچون فيض كاشانى ، بحرى مواج از فقه ، و حكمت و تفسير و فهم حديث و شعر و امثال آن ، به شرح و توضيح و يا تلخيص كتابى با ديدگاهى جديد در انديشه خود مطرح ساخته است .\r\nو صدالبته نه به عنوان انتشار كتابى به نام خود با بهره‌گيرى از انديشه و تحقيق ديگران كه با شيوه و متد خاص و مفيد گلچين‌سازى چنان كه در اين كتاب انجام داده اقدام مىكند همچنين تلفيق و به سازى احياء العلوم غزالى غير شيعى در محجة البيضاء و يا در تحشيه تفسير كشاف و غير آن به چشم مىخورد .\r\nفيض كاشانى همين غور و بررسى و تعمق را در مجموعهء پرمحتوا و بحر عميق مثنوى مولوى انجام داده و آن را با شيوه‌اى بسيار بديع و ابتكارى گلچين كرده كه خواننده را به شگفت و تقدير وامىدارد .\r\nاما سؤالى كه براى اين نويسنده نيز در اولين برخورد با اين منتخب پيش آمد آنكه ، فيض كاشانى چنان كه اشتهار دارد ، فقيهى محدث و حكيمى متأله و فيلسوفى مفسر و شاعرى چيره‌دست با ذوقى سرشار ، چگونه اقدام به تلخيص و تهذيب و تفريق و جمع‌بندى جديدى از مثنوى نموده است ؟ زيرا اقدامى چنين عالمانه و پژوهشگرانه بر كتابى از شعر عارف نامى ايرانى توسط فقيهى محدث و مفسرى حكيم بعيد به نظر مىآيد ! چگونه اين عالم بزرگوار فرصت و وقتى را به اين كار اختصاص داده است ؟ اما با تتبع در مورد مثنوى و عظمت اشعار پرعمق و محتواى تفسيرى ، و مضامين حديث در قالب شعر و پندها و موعظه‌ها و اسرار اخلاقى و اجتماعى و مراتب عرفان و معرفتى كه در آن و از زبان و قلم ديگران آمده است مىتوان به اين حقيقت و ارزش كار فيض كاشانى پى برد . همچنين به اين نكته مهم كه نامبرده با انتخاب مثنوى عملا درسى اخلاقى و علمى به همكاران خود در حوزه فقاهت و علوم دينى در طول تاريخ مىدهد ، كه بفرمودهء قرآن مجيد   « فَبَشِّرْ عِبادِ الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَهُ »   « 1 » به هر علم و دانشى كه بر\r\n\r\n\r\n","description":"","footnote":"\r\n( 1 ) . سوره الزمر ، آيه 18 .\r\n","page_name":" 14 ","page_number":14},
  {"content":"\r\n\r\nمعرفت آدمى مىافزايد بايد تعظيم كرد . زيرا اساس علم نور است و اين نور و معرفت را مىتوان از جنبه‌هاى مختلف و دانشها و بينشهاى گوناگون به دست آورد .\r\nالبته بايد دانست در مكتب فيض ، عرفان علمى است كه چون از دين و معرفت مايه و ريشه مىگيرد ، عارف را به عالمى وسيع‌تر از همهء عوالم موجود مىبرد كه در آن عالم ، واقعيت اشيا را مىبيند ، يافتن اين‌چنين بينشى در جهان و علمى ديگر ميسر نيست و آن عالم و علم جاى و كار هركسى نيست كه در آن قدم گذارد و حقايق عالم را ببيند . چنين دريافتى نيز به ادعا و لباس نباشد ، بلكه صفا و اخلاص و تعبد و معرفت مىطلبد كه لايق حضور و محو در نور يقين گردد ، و فيض كاشانى بخشى از اين معرفت و عرفان را براى سلوك خود و ديگر سالكان راه حق و حقيقت در اشعار مثنوى مولوى مىيابد .\r\nبه نوشته استاد جلال الدين همائى ، محمد جلال الدين مولوى حدود 68 سال عمر كرد ، ولادتش در بلخ در روز ششم ربيع الاول سال 604 ق . و وفاتش در قونيه از بلاد روم ، پنجم ماه جمادى الآخر سال 672 ق . واقع شد كه مقارن فوت نابغهء فلسفه و رياضى ، خواجه نصير الدين طوسى بود . پدر مولوى ، سلطان العلماء شيخ بهاء الدين محمد ولد فرزند حسين بلخى از بزرگان علما و عرفا عصر خود بود . آباء و اجداد مولوى همه از مردم بلخ بودند كه در آن روزگار از توابع ايالت پهناور خراسان شمرده مىشد . بهاء الدين ولد در حدود 616 ق . كه تازه آوازهء هجوم مغولان به بلاد خوارزم به گوش مىرسيد با فرزندش مولوى كه در آن تاريخ تقريبا 13 ساله بود ، و ديگر اعضاى خانواده به قصد زيارت بيت اللّه از بلخ سفر كرد . در اثناى سفر ، به نيشابور رسيد و با شيخ عطار ديدار كرد .\r\nشيخ اسرارنامه را كه منظومهء عرفانى اخلاقى بود به بهاء الدين هديه كرد .\r\nبهاء الدين بعد از سفر مكه در حوالى سال 617 ق . گذارش به آسياى صغير و كشور روم ( شرقى ) افتاد . در آن تاريخ سلطان علاء الدين كىقباد سلجوقى ( 616 - 634 ) ق .\r\nسلطنت مىكرد و وزيرش معين الدين سليمان ديلمى ( ف . 675 ق . ) بود ، و مقدم بهاء الدين را به ديار خود گرامى داشتند . اتفاقا در آن تاريخ اوضاع ايران و بخصوص نواحى بلخ و بخارا و خوارزم و ديگر بلاد ماوراءالنّهر و خراسان در اثر هجوم شوم مغولان خراب و آشفته و درهم ، به‌ويژه شهر بلخ در همان سال 617 به سبب قتل‌عام و\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nغارت آن طايفهء وحشى خونخوار خالى از سكنه افتاده بود موجب گرديد بهاء الدين و خانواده‌اش در حوالى قونيه يعنى در ابتدا ، مدتى در شهر لارنده و سپس به قونيه كه در حدود 450 كيلومترى جنوب شرقى استانبول است و در آن تاريخ ، پايتخت سلاجقهء روم بوده اقامت گزينند . بهاء الدين در حوالى سال 628 ق . درگذشت و در همان سرزمين به خاك سپرده شد .\r\nخاندان مولوى و مهد تربيت او در خاندانى علمى و عرفانى بود . مولوى از كودكى در خدمت پدر و پس از آن در محضر مشايخ و استادان ديگر ، و مدتى نيز در دمشق كه در آن روزگار مجمع اكابر علما و عرفا و زهاد و عباد بود به تحصيل علوم و معارف معمول زمان خود اشتغال داشت . هنگام وفات پدرش كه حدود 25 سال از عمر او مىگذشت از علوم متداول زمان خود شامل ؛ ادبيات ، فقه ، اصول فقه ، حديث ، تفسير قرآن ، قصص ، تواريخ اسلامى ، اصول عقايد و كلام ، فلسفه و بالجمله در اكثر فنون عقلى و نقلى سرمايهء كافى اندوخته و مخصوصا در فقاهت به مرتبهء اجتهاد رسيده بود .\r\nمولوى پس از وفات پدر ، توسط سيد برهان الدين حسينى ترمدى ( ف . 638 ) كه از مريدان و اصحاب برگزيدهء پدرش بود به وادى سير و سلوك كشيده شد و مدت 9 سال تحت تعليم و تربيت مستقيم سيد برهان الدين و پس از وفات او هم مدت پنج سال به تنهايى با نهايت شوق و علاقه‌مندى سرگرم رياضت و طى مراحل سير و سلوك بود .\r\nمولوى در همان احوال كه به رياضت و عبادت و پيمودن مراحل طريقت اشتغال داشت ، از تتبع و مطالعه كتب و تكميل معلومات عقلى و نقلى غافل نبود ، و چندان در علم و عرفان پيش رفت كه به مقام پيشوايى سالكان و ارباب طريقت رسيد . مولوى در حدود سال 642 ق . با شمس الدين تبريزى آشنا شد و در اثر صحبت و جذبه روحانى او ، به كلى احوال و عقايدش دگرگون شد . « 1 » رابطهء دمشق با تاريخ زندگانى مولوى بسيار است و غزليات و ادبيات او در وصف شام ، مىرساند كه مولوى را با اين ناحيه ، كه تابشگاه جمال شمس تبريزى و اولين نقطه‌اى بوده است كه اين دو يار دمساز با يكديگر ديدار كرده‌اند ، سر و سرّى ديگر است . مولوى در همين شهر به صحبت محى الدين عربى نيز\r\n\r\n\r\n","description":"","footnote":"\r\n( 1 ) . همائى ، جلال الدين ، مولوىنامه ، ص 18 - 23 .\r\n","page_name":" 16 ","page_number":16},
  {"content":"\r\n\r\nنايل آمد ، و پس از چندى اقامت در حلب و شام كه مدت مجموع آن 7 سال بيش نبود به قونيه بازگشت و بر جاى استاد خود سيد برهان الدين بنشست . « 1 »\r\nمولوى با بسيارى از عارفان و عالمان و اديبان كه در قونيه مىزيستند يا بدان شهر آمده بودند صحبت داشته ، و نظر به اشتهار و غرابت طريقه او ، اكثر بزرگان آن عهد نام او را شنيدند و برخى نيز به قصد ديدارش عازم قونيه شدند .\r\nاز اين كسان صدر الدين ابو المعالى محمد بن اسحاق ( ف . 673 ) شاگرد محى الدين عربى است كه آثار و تأليفات او در ميان عرفا و اصحاب تحقيق شهرت بسيار دارد .\r\nديگرى قطب الدين محمود بن مسعود بن مصلح كازرونى شيرازى ( 634 - 710 ) از خاندان علم و دانش بود ، در شهر قونيه او را با مولوى اتفاق ديدار افتاد . ديگرى فخر الدين ابراهيم بن شهريار ( 600 - 688 ) همدانى الاصل و در شعر خود عراقى تخلص مىكرد . در ايام اقامت در قونيه با مولوى ديدار كردند . همچنين شيخ نجم الدين رازى ( ف . 654 ) و بهاء الدين قانعى طوسى و سراج الدين ارموى و صفى الدين هندى ( 644 - 715 ) و سعدى شيرازى ( ف . 694 ) كه ضمن سفرها با مولوى ديدار داشتند . « 2 »\r\nبدين ترتيب محمد جلال الدين مولوى عارف بزرگ و كم‌نظير قرن هفتم پس از گذراندن عمرى حدود هفتاد سال عاقبت روز يكشنبه پنجم ماه جمادى الثانى سال 672 ق . ، از اين جهان فرودين به كارستان غيب نقل مكان كرد .\r\nمولوى در وصيت خود به يارانش گفته بود : أوصيكم بتقوى اللّه في السر و العلانية و بقلّة الطعام و قلّة المنام و قلة الكلام و هجران المعاصى و الانام و مواظبة الصيام و دوام القيام و ترك الشهوات على الدوام و احتمال الجفاء من جميع الايام و ترك مجالسة السفهاء و العوام و مصاحبة الصالحين و الكلام ، فانّ الناس من ينفع الناس و خير الكلام ما قلّ و دلّ و الحمد للّه وحده . « 3 »\r\nمولوى از چهره‌هاى فوق‌العاده‌ايست كه قلمرو دانش و معرفت ، مربوط به اصول\r\n\r\n\r\n","description":"","footnote":"\r\n( 1 ) . فروزانفر ، بديع الزمان ، رساله در تحقيق احوال و زندگانى جلال الدين مولوى ، تهران ، چ مجلس ، بهمن 1315 .\r\n( 2 ) . همان ، ص 126 - 138 .\r\n( 3 ) . فروزانفر ، بديع الزمان ، رساله در تحقيق احوال و زندگانى مولانا جلال الدين محمد ، ص 121 .\r\n","page_name":" 17 ","page_number":17},
  {"content":"\r\n\r\nعاليهء انسانى سراغ دارد . وسعت و عمق ديدگاه جلال الدين در حقايق انسانى ، مخصوصا از نظر رابطه انسان با ماوراى طبيعت ، در حدى است كه گويى موضوعاتى كه دربارهء اين رابطه براى او مطرح مىگردد ، اقيانوسهاى متلاطمى از حقايق و مسائل است ، اگرچه اين موضوعات به جهت قرار گرفتن در روى پردهء جهان هستى و از ديدگاه انسانها بسيار محدود و ناچيز ديده مىشوند ، و به همين جهت نارسايى الفاظ را در نشان دادن آنچه در ذهن خود راجع به موضوعات مىگذرد ، بارها گوشزد مىكند . گويى اين نمودها و موجودات طبيعى را از كالبدهاى محدود آنها درآورده مىخواهد واقعيات آنها را در يك واحد برتر نشان دهد ؛ آن واحد برتر كه بدون درك آن ، نه جهان طبيعت شناخته خواهد شد ، نه قدمى در معرفت الهى مىتوان گذاشت ، با دريافت همين واحد برتر است كه گوش درون انسان مىتواند آهنگ اصلى اين جهان را دريابد . « 1 »\r\nجلال الدين مولوى را علاوه بر آنكه بايد يكى از نوادر بزرگ تاريخ انديشهء بشرى و يكى از بزرگترين عرفا و شعراى همهء اعصار دانست ، يكى از شوريدگان و آلفتگان جامعه بشرى نيز بايد به شمار آورد . خاستگاه خانوادگى او و پدرى كه در تربيت فرزند ، از هيچ كوششى دريغ ندارد و محيط تحصيل دوران كودكى وى و استعداد شگرفى كه خداوند به وى عنايت فرموده است و آن توفيقات غبطه‌انگيز او در تحصيل دانشهاى اسلامى و اشراف به معارف والاى عصر و تيزنگرى عقاب‌وار او به همهء زواياى انديشگى و اشراق و جهش و پرواز روح بلند وى كه هماره از فراسوى ديدنيها ، ناديدنيها را مىكاود و تشنگى هميشگى وى كه آنچه يافت مىنشود ، آنش آرزوست ؛ و سرانجام ، برخورد او با مرشد و مرادى چون « شمس » همه ، نشان تام و تمام عنايت الهى به اين بزرگ‌مرد اعصار تفكر است . « 2 »\r\nبايد خاطرنشان ساخت مولوى از اهالى بلخ خراسان مىباشد كه به سبب مهاجرت از ايران و اقامت در روم ( شرقى ) به عنوان ملاى رومى معروف شده است و در اصل ايرانى خراسانى و يكى از بزرگان ادب و شعر و عرفان فارسى است .\r\n\r\n\r\n","description":"","footnote":"\r\n( 1 ) . جعفرى ، محمد تقى ، تفسير و نقد و تحليل مثنوى ، ج 1 ، ص 5 .\r\n( 2 ) . جعفرى ، محمد تقى ، دريا به دريا ، مقدمه .\r\n","page_name":" 18 ","page_number":18},
  {"content":"\r\n\r\nمولوى پيش از ديدار و پيوستن به شمس تبريزى ، دانشمندى حكيم و فقيهى حنفى مذهب و صوفى متعبد و صاحب منبر و محراب و حلقه درس و بحث بود . اما پس از آنكه به شمس پيوست او را تغيير حالى دست داد كه همهء آن علايق را بگسست . از آن پس ديگر مولوى يك فقيه اصولى پيرو اشعرى و ابو حنيفه نبود ، بلكه خود در مذاهب و مسالك ، مجتهدى صاحب‌نظر و تحقيق بود ، در همهء فرق و مذاهب اسلامى اعم از شيعى و سنى ، معتزلى و اشعرى آنچه را حق مىدانست بدان مىگرويد و باطل را هرچه و از هركس بود به دور مىافكند و مىگفت :\r\n مذهب عاشق ز مذهبها جداست * عاشقان را مذهب و ملت خداست\r\nغير هفتاد و دو ملت كيش او * تخت شاهان تخته‌بندى پيش او « 1 » \r\nو در اعتراض به تأويلهاى نادرست و منحرف از قرآن ، منتقدانه مىگفت :\r\n به هوا تأويل قرآن مىكنى * پست و كج شد از تو معنىّ سنى « 2 » \r\nدر واقع ديدار تاريخى شمس تبريزى و مولوى ، دگرگونى كاملا اساسى در درون مولوى به‌وجود مىآورد و او را به جهان‌بينى عميق و گسترده از ابعاد مختلف هستى وادار مىكند . « 3 » مولوى پس از آن دگرگونى اساسى يقين كرده است كه اعمال و عبادات مذهبى مطلوب ذاتى و حرفه‌اى نبوده ، بلكه مقصود تصفيهء درون و چشيدن طعم تكامل و حركت در مسير كمال و دريافت ارتباط شديد انسانها با يكديگر و اتحاد آنان در مشيت الهى است يعنى همان‌طور كه قرآن مىگويد :  « يا أَيُّهَا الَّذِينَ آمَنُوا اسْتَجِيبُوا لِلَّهِ وَ لِلرَّسُولِ إِذا دَعاكُمْ لِما يُحْيِيكُمْ »  « 4 » يعنى هدف عقايد و اعمال مذهبى ، رسيدن به يك حيات عقلانى و سالم است همچون آيهء روزه ، كه هدف آن تقوا و عبادت است و خويشتن‌دارى از پليديها و خودخواهيها و درندگيها و غوطه‌ور شدن در شهوات حيوانى . نمىتوان از ادبيات مثنوى شاهدى پيدا كرد كه سقوط تكاليف الهى را پس از وصول به حقيقت تجويز نمايد ، و اگر چنين چيزى در آثار مولوى ديده شود بدون ترديد مردود است ، زيرا كيست كه در\r\n\r\n\r\n","description":"","footnote":"\r\n( 1 ) . همائى ، جلال الدين ، تفسير مثنوى ، ص 61 .\r\n( 2 ) . مثنوى ، دفتر اول ، ص 60 .\r\n( 3 ) . جعفرى ، مولوى و جهان‌بينىها در مكتبهاى شرق و غرب ، ص 56 .\r\n( 4 ) . انفال ، آيه 24 .\r\n","page_name":" 19 ","page_number":19},
  {"content":"\r\n\r\nوصول به حقيقت از پيامبر اسلام و على بن ابى طالب عليه السلام پيشتر برود ، در صورتى كه تلاش آن دو بزرگوار تا آخرين نفسها در انجام تكليف ، بر كسى پوشيده نيست . « 1 »\r\nقاضى شوشترى از مولوى به ؛ الشيخ العارف ، المؤيد بالفيض القيومى ، مولانا جلال الدين محمد البلخى الرومى قدس اللّه روحه و زاد في حضائنه القدس أنسه ، تعبير مىكند و مىنويسد : در پنج‌سالگى او را الهام غيبى رسيد و از اشراقات منور بهره‌ور گرديد و در شش سالگى هر سه چهار روز يك‌بار افطار مىكرد ، و آخر در فقر و مسكنت و عرفان ، از اكابر اهل ذوق و وجدان ، در علوم ظاهرى و باطنى وحيد عصر و يگانه دهر گرديد . مشهور است كه قريب به چهارصد طالب علم در حلقهء درس مولوى جمع مىشدند و هركدام به‌قدر استعداد خود افاضهء فيض از او مىنمودند . « 2 »\r\nبه ديدهء قاضى شوشترى در حسن اعتقاد مولوى و شيخ او شمس الدين تبريزى :\r\nارباب تتبع را ترددى نيست و از مؤيدات تشيع او ، آنكه از اولاد جلال الدين بوده كه پدر بر پدر او داعيان اسماعيليه بوده‌اند و جلال الدين محمد از بعضى قبايح عقايد و اعمال كه برخى متأخرين اين طايفه در مذهب اسماعيليه احداث نموده بودند تبرى ، و به اصل مذهب اهل بيت عليهم السلام رجوع نموده است و دفترهاى رسايل ملاحده را بسوخت و شعار اهل ايمان ظاهر ساخت . در ديوانهاى قديم مولوى قصايد مشتمل بر مناقب ائمه اطهار ( ع ) و مثالب اغيار كه در مقطع اكثر آنها چنانچه شيوه او بوده اسم شيخ خود را مذكور نموده است . ليكن ناسخان كتب او از متصوفهء اهل سنت اكثر آنها را از قلم انداخته و رعايت ناموس بزرگان خود را در آن شناخته‌اند و باوجود اين‌همه اهتمام كه در محو آن قسم كلام داشته‌اند ، هنوز سخنان آشنا از خدمت مولوى در ميان است كه گواه انتظام او در سلك فرقه مؤمنان مىباشد . « 3 » سپس اشعارى را به او نسبت مىدهد :\r\n هر آن‌كس را كه مهر اهل بيت است * ور انور ولايت در جبين است\r\nغلام حيدر است مولاى رومى * همين است و همين است و همين است \r\n\r\n\r\n","description":"","footnote":"\r\n( 1 ) . جعفرى ، مولوى و جهان‌بينىها در مكتبهاى شرق و غرب ، ص 56 .\r\n( 2 ) . شوشترى ، قاضى نور اللّه : مجالس المؤمنين ، ص 290 - 291 ، چ سنگى .\r\n( 3 ) . همان .\r\n","page_name":" 20 ","page_number":20},
  {"content":"\r\n\r\n* * *\r\n آفتاب وجود اهل صفا * آن امام امم ولى خدا\r\nآن امامى كه قايم است الحق * زو زمين و زمان و ارض و سماء\r\nذات او هست واجب العصمة * او منزه ز كفر و شرك و ريا\r\nعالم وحدتست و مسكن او * او برون ز صفات ما و شما\r\nرهروان طالبند و او مطلوب * عارفان صامت و على گويا\r\nسرّ او ديدهء سيد مرسل * در شب قدر در مقام دنى « 1 »\r\nاز على مىشنيد نطق على * بد على جز على نبود آنجا\r\nما همه ذره‌ايم و او خورشيد * ما همه قطره‌ايم و او دريا\r\nبىولاى على به حق خدا * ننهد در بهشت آدم پا\r\nگر نهد بال‌وپر فروريزد * جبرئيل امين به حق خدا\r\nمؤمنان جمله رو به او دارند * كو امام امت و هادى اولا\r\nبندهء قنبرش به جان مىباش * تا برندت به جنت المأوى \r\n* * *\r\n نهان از فهم و دور از عقل و برتر از خيال ما * كه گفتن وصف او نتوان على بن ابى طالب\r\nقديم المنّ و الاحسان عظيم الشأن و البرهان * قسيم الجنة و النار على بن ابى طالب\r\nهو الاول هو الآخر هو الظاهر هو الباطن * هو الحنان هو المنان على بن ابى طالب \r\n\r\n\r\n","description":"","footnote":"\r\n( 1 ) . همان .\r\n","page_name":" 21 ","page_number":21},
  {"content":"\r\n\r\n اگر چشم خرد دارى ببين از صورت معنى * به وجه چهرهء خوبان على بن ابى طالب \r\n* * *\r\n تا صورت پيوند جهان بود على بود * تا نقش زمين بود و زمان بود على بود\r\nشاهى كه وصى بود و ولى بود على بود * سلطان سخا و كرم و جود على بود\r\nآن قلعه‌گشايى كه در قلعهء خيبر * بركند به يك حمله و بگشود على بود\r\nزين دو سه بيتى كه بگفتم به حقيقت * باللّه كه مراد من و مقصود على بود\r\nاين كفر نباشد سخن كفر نه اينست * تا هست على باشد و تا بود على بود\r\nآن شاه سرافراز كه اندر ره اسلام * تا كار نشد راست نياسود على بود\r\nفرزند خلف در صدف نكتهء توحيد * كآدم به جمالش نگران بود على بود\r\nصد بار نگه كردم و ديدم به حقيقت * آن عارف و آن عابد و معبود على بود\r\nآن شير ولايت كه ز بهر طمع نفس * در خوان جهان نيالود على بود\r\nهارون ولايت كه پس از موسى عمران * و اللّه كه على بود على بود \r\n\r\n","description":"","footnote":"","page_name":" 22 ","page_number":22},
  {"content":"\r\n\r\n سرّ دو جهان جمله ز پيدا و ز پنهان * شمس الحق تبريز كه بنمود على بود \r\n* * *\r\n بيا كه مير من از بعد مصطفى على است * امام طه و يس و هل اتى على است\r\nامام متقيان و وصى نفس رسول * شهى كه هيچ نيامد خطا ازو على است\r\nكسى بگفت كه تا چند از على گويى * مگر كه درد تو را اى پسر دوا على است\r\nجهانيان همه گر خصم شمس مسكينند * مرا چه غم كه مرا مير و پيشوا على است \r\n* * *\r\n هركه مى مدحت حيدر بچشيد * همچو خضر زندگى از سر گرفت\r\nهركس طالب يارى بود * شمس اعلا دامن حيدر گرفت « 1 » \r\n* * * ناگفته نماند كه در مثنوى و ديوان شمس فعلى نيز فرازهايى از قبيل اشعار مزبور به چشم مىخورد كه واقعيت گفتار قاضى شوشترى را بيشتر به حقيقت نزديك مىكند . همچون :\r\n از على آموز اخلاص عمل * شير حق را دان مطهر از دغل \r\n\r\n\r\n","description":"","footnote":"\r\n( 1 ) . همان .\r\n","page_name":" 23 ","page_number":23},
  {"content":"\r\n\r\n اى على كه جمله عقل و ديده‌اى * شمّه‌اى واگو از آنچه ديده‌اى « 1 »\r\nپس به هر دورى وليّى قايم است * تا قيامت آزمايش دايم است\r\nمهدى و هادى وى است اى راه‌جو * هم نهان و هم نشسته پيش رو \r\n* * *\r\n اى سرور مردان على ، مردان سلامت مىكنند * وى صفدر مردان على ، مردان سلامت مىكنند\r\nبا باد نوروزى بگو ، با بخت فيروزى بگو * با شمس تبريزى بگو ، مستان سلامت مىكنند « 2 » \r\n* * *\r\n روز عاشورا نمىدانى كه هست * ماتم جانى كه از قرنى بهست ؟\r\nپيش مؤمن كى بود اين غصه‌خوار ؟ * قدر عشق گوش عشق گوشوار\r\nپيش مؤمن ، ماتم آن پاك‌روح * شهره‌تر باشد ز صد توفان نوح « 3 » \r\n* * *\r\n ز اين سبب پيغمبر با اجتهاد * نام خود و آن على مولى نهاد\r\nگفت هركس را منم مولى و دوست * ابن عم من على مولاى اوست « 4 » \r\n\r\n\r\n","description":"","footnote":"\r\n( 1 ) . مثنوى ، چ نيكلسون ، ص 162 .\r\n( 2 ) . ديوان شمس تبريزى .\r\n( 3 ) . مثنوى ، دفتر ششم ، ص 843 .\r\n( 4 ) . همان ، دفتر ششم ، ص 660 .\r\n","page_name":" 24 ","page_number":24},
  {"content":"\r\n\r\n* * *\r\n اى على كه جمله عقل و ديده‌اى * شمه‌اى واگو از آنچه ديده‌اى\r\nتيغ حلمت جان ما را چاك كرد * آب علمت خاك ما را پاك كرد\r\nچشم تو ادراك غيب آموخته * چشمهاى حاضران بردوخته\r\nراز بگشا اى على مرتضى * اى پس از سوء القضا حسن القضا « 1 » \r\nدر واقع بايد گفت مولوى در هر مورد از كتاب مثنوى كه على عليه السلام را مطرح مىكند ، گويى كه با يك نور ملكوتى روبه‌رو شده ، هيجانهاى عاشقانه از اعماق روحش سر برمىكشد و در بىنهايت فرومىرود . شايد بتوان گفت در ميان نوابغ و بزرگانى كه براى شناخت على عليه السلام طرح شخصيت او ، در ميان جوامع ، به فعاليت فكرى پرداخته‌اند ، كمتر كسى مانند مولوى ديده مىشود كه ابعاد متنوع و سطوح بسيار باعظمت امير المؤمنين ( ع ) را و هرچند به اجمال ، درك و مطرح كرده باشد . مىتوان گفت :\r\nتنها ، اشعه‌اى از خورشيد شخصيت امير المؤمنين عليه السلام ، در درون مولوىها و ابن‌ابىالحديدها و شبلى شميل‌ها و ميخائيل نعيمه‌ها تاخته ، نه خورشيد آن شخصيت بزرگ الهى ، كه پيامبر اعظم ما ، محمد مصطفى ( ص ) در توصيف او فرموده است :\r\n« اگر كسى بخواهد بنگرد به صورت آدم در علمش و به نوح در تقوايش ، و به ابراهيم ( ع ) در حلمش و به موسى ( ع ) در هيبتش و به عيسى ( ع ) در عبادتش ، بنگرد به صورت على ابن ابى طالب عليه السلام » . « 2 »\r\nهمچنين داستانهايى را كه مولوى در مثنوى آورده ، براى نقل وقايع و حوادث تاريخى ، كه واقعا تحقق يافته باشد نيست ، بلكه منظور وى ، بيان حقايق آموزنده و توضيح عناصر شخصيتهاى پيشتازان بشرى است ، كه براى تفهيم به مردم و تحريك آنان به رشد و كمال ، احتياج به تمثيل و تشبيه دارند . « 3 »\r\n\r\n\r\n","description":"","footnote":"\r\n( 1 ) . مثنوى ، دفتر اول ، ص 172 - 162 .\r\n( 2 ) . جعفرى ، امام على از نگاه مولوى ، ص 9 .\r\n( 3 ) . همان ، ص 10 .\r\n","page_name":" 25 ","page_number":25},
  {"content":"\r\n\r\nمولوى در مثنوى به نكات مهمى از شخصيت بىنظير مولاى متقيان امير مؤمنان عليه السلام مانند « اخلاص عمل » ، « شهود عرفانى » ، « حلم و بردبارى » ، « علم فراگير » ، « آشناى اسرار الهى » ، « تيزپروازى به عرش خدايى » ، « تأدب و تخلق به آداب و اخلاق الهى » ، « رازدانى » ، « تجسم حقيقت درخشان‌شده » ، « شهر علم و حكمت » ، « رحمت خداوندى » ، « بارگاه خداوندى » ، « شجاعت خداوندى » ، « شهادت على از زبان پيامبر » ، « على و زمامدارى » ، « غدير » ، « وصيت رسول خدا به على عليه السلام » ، « على امام كلّ فى الكلّ » و همچنين برخوردهاى اخلاقى و اجتماعى او اشاره‌هاى فراوان و عارفانه و عالمانه و معتقدانه دارد . « 1 »\r\nبه نوشتهء جلال الدين همائى : در مسلك تصوف و آداب ذكر و فكر و خلوت و رياضت و تزهد موروثى مولوى اگر اثرى از عرفان هندى ديده مىشود ، دور نيست كه از بقاياى مواريث زادگاه و موطن اصلى ايشان يعنى بلخ باشد كه از روزگاران قديم مركز طايفه‌اى از بودائيان بوده است . اما در طريقه و مسلك نهايى كه از شمس تبريزى به مولوى رسيد بويى از تعليمات شيعه باطنيه شنيده مىشود ، نه اينكه شمس از پيروان و معتقدان آن طايفه باشد ، بلكه مقصود توافق پاره‌اى از عقايد و افكار است كه بين همهء فرق و طوايف اتفاق مىافتد بدون آنكه با يكديگر پيوستگى و اتحاد مذهب و مسلك داشته باشند . ارتباط عقايد و گفته‌هاى مولوى با روح تشيع به معنى اعم ، قابل ترديد و انكار نيست . « 2 »\r\nاز ميان آثار باقيماندهء مولوى كه ديوان شمس و رباعيات و فيه ما فيه و مكاتيب باشد ، مثنوى معنوى مهم‌ترين و جاودانه‌ترين اثر عرفانى است كه تا امروز در شعر و ادب فارسى از درخشش و جوشش خاصى برخوردار است . مىتوان گفت مثنوى درياى دور ساحلى است ، سرشار از گوهرهاى گرانبها كه هركس به دو اندر شود با تلاشى فراوان به بسيارى مرواريدها دست مىيابد و هم مىتواند دامنى پر كند هديهء احباب را .\r\nبه گفتهء زنده‌ياد استاد محمد تقى جعفرى ، در ميان كتابهايى كه مغزهاى قدرتمند نوع\r\n\r\n\r\n","description":"","footnote":"\r\n( 1 ) . همان ، برداشتى از مجموعه رساله .\r\n( 2 ) . همائى ، جلال الدين ، تفسير مثنوى ، ص 63 .\r\n","page_name":" 26 ","page_number":26},
  {"content":"\r\n\r\nبشر از خود به يادگار گذاشته‌اند ، كتاب مثنوى قطعا يكى از پرمحتواترين و باعظمت‌ترين آنهاست . اين كتاب ، در ابعاد متنوع جهان هستى و سطوح و ابعاد گوناگون انسان و ارتباط اين دو ( جهان هستى و انسان ) با خدا ، هم از راه عقل و حكمت و هم از راه دل و عرفان ، واقعيات فراوانى را مطرح كرده است . به همين علت گذشت زمان و سپرى شدن قرون و اعصار ، نه تنها اين كتاب را كهنه نكرده است بلكه با انكشاف تدريجى اسرار محتويات آن ، و مغزهاى مختلف در دانشهاى متنوع ، فلسفه و طرق گوناگون عرفان ، قلمرو اخلاق ، روان‌شناسى ، تفسير قرآن ، عقايد ، جهان‌شناسى و غير آن از اين كتاب شگفت‌انگيز بهره‌ها مىگيرند و به حقايقى مهم دست مىيابند . « 1 »\r\nاين عظمت شگفت‌انگيز در تفكر و انتقالات ذهنى و برخوردارى از معلومات و هيجانات روحى فوق‌العاده ، پديده‌اى است كه با تصريح و اعترافات ضمنى خود مولوى معلول شناخت و تكيه به اسلام و اعتقاد به اين « دين الهى » مىباشد . استشهاد و تفسير و استدلال به 2200 آيهء قرآن كه كلمه يا جمله‌اى از آن ، يا همهء آيه ، با صراحت در بيت مثنوى آمده است و مضامين كتاب خود را به آن آيات و روايات مستند مىكند ، امر ساده‌اى نيست ، بلكه بر اين حقيقت دلالت دارد كه مولوى همهء سطوح روانى خود را با آيات قرآنى و احاديث ، شكوفا ساخته است . لذا بايد گفت : اين مكتب اسلام با نظام و سيستم باز آن است كه مغز و روان مقتدر مولوى را به فعليت مىرسانده و استعدادها و قوايى كه داشته ، به جريان انداخته است . « 2 »\r\nدر ارزيابى اين كتاب و شخصيت جلال الدين محمد مولوى ، در نظر افراطى و تفريطى ، يك عقيدهء معتدل وجود دارد . نظر افراطى همان كه مىگويد : تاريخ بشرى پس از انبيا ، شخصيتى به عظمت مولوى و كتابى پس از كتب آسمانى به اهميت كتاب مثنوى نديده است ! دارندگان اين نظر بر اثر افراطى كه بدان گرفتارند ، براى مغزهاى بشرى و استعدادها و قواى اولاد آدم ( ع ) حدود معين مىكنند ، و با داشتن اطلاعات ناچيزى از آنچه به دستشان رسيده است ، دربارهء سرگذشت معارف بشرى و ارزيابى شخصيتهاى\r\n\r\n\r\n","description":"","footnote":"\r\n( 1 ) . جعفرى ، محمد تقى ، دريا به دريا ، ص 7 .\r\n( 2 ) . همان .\r\n","page_name":" 27 ","page_number":27},
  {"content":"\r\n\r\nكمال‌يافتهء انسانها به داورى مىنشينند ، نظر تفريطى همان‌كه مىگويد : اين يك شعر است و پر از لاطائلات و مطالب بىاساس و گمراه‌كننده ، عقيده سوم در نهايت اعتدال و مبنى بر اين آيهء شريفه است  « فَبَشِّرْ عِبادِ   الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَهُ . »  بشارت بده آن بندگانم را كه گفتار را مىشنوند و از بهترين آن گفتار پيروى مىكنند . البته بىترديد نقاط ضعف و خطاهايى ديده مىشود كه به گفتهء عارفان به مثنوى ، نمىتوان آنها را به سبب عظمت ديگر مطالب ، ناديده گرفت . « 1 »\r\nمثنوى از همان آغاز تأليف ، مورد توجه ويژهء خواص و خداوندان انديشه و عرفا و متفكران بزرگ بوده است ، تا جايى كه ديگران نيز ، به منابهت و محاكات از خواص ، بدان اقبال و از آن استقبال مىكرده‌اند ، گرچه در اين ميان برخى فرصت‌طلبان نيز كه در هر تنور گرم ، نان خويش مىپزند ، بىآنكه از پوستهء الفاظ آن فروتر رفته و به جايى فراتر دست يافته باشند ، از آن ، دكان « روزى » ساخته‌اند و اين شايد از مواردى است كه بايد آن را از خوشبختيهاى مولوى ، منها كرد ! « 2 »\r\nدر واقع با نظر به مجموع كتاب مثنوى با اطمينان مىتوان گفت كه اين كتاب واقعيات و حقايق زياد و عميقى را در بر دارد ، و جلال الدين توانسته است آنها را با هماهنگى انديشه و هيجان قلب روحانى دريافت كند و در قالب الفاظ شعرى كه گاهى عدم گنجايش آنها كاملا نمودار است بريزد و بپردازد . در اين هماهنگى انديشه و دل ، كه زمينهء اصلى كار اوست اغلب هيجان و انقلاب روحى اين مرد رهنماى انديشهء او شده است و در عالمى از روحانيت غوطه‌ور مىشود كه تا كسى خود گام در آن قلمرو نگذارد ، هرگز نمىتواند حقيقت آن را دريابد . اين حالت هيجان روحى كه گاهى در ابيات مثنوى به اوج نهايىاش مىرسد چنان ارزش معنوى به اين كتاب مىدهد كه در هيچ‌يك از آثار عرفانى شرق و غرب ديده نمىشود . « 3 »\r\nدر اين كتاب جلال الدين ، نه ترك شريعت و تسليم به طامات صوفيه را توصيه مىكند و نه گرايش به فقر و عزلت و رهبانيت را تبليغ . مرد كامل كسى را مىداند كه جامع\r\n\r\n\r\n","description":"","footnote":"\r\n( 1 ) . جعفرى ، محمد تقى ، ص 8 .\r\n( 2 ) . همان .\r\n( 3 ) . جعفرى ، تفسير و نقد و تحليل مثنوى ، ج 1 ، ص 11 .\r\n","page_name":" 28 ","page_number":28},
  {"content":"\r\n\r\nصورت و معنى باشد ، بلكه وجود زن و فرزند را نيز حجاب راه نمىشناسد ، و درست مثل يك متكلم اما به كمك قياسات تمثيلى و تشبيهات شاعرانه در تأييد و اثبات عقايد و مبانى قرآنى و اهل شريعت اهتمام مىورزد ، و قضايايى مانند حقيقت توحيد ، واقعيت روح ، كيفيت حشر و نشر و حدود جبر و اختيار را موافق مذاق اهل شريعت تبيين مىكند .\r\nبا اين همه لبّ و مغز شريعت را عبارت از عشق مىداند .\r\nبر اين اساس مىتوان گفت : جلال الدين از نظر مذهب در كتاب مثنوى ، روى مخالف نشان نمىدهد ، بلكه مىگويد : مذهب در حقيقت عالىترين و منحصرترين راه ملاقات خداونديست ، و انسان بايستى هدف دستورات و فرمانهاى دينى را درك كند تا بتواند از دين بهترين استفاده را داشته باشد . در هيچ‌يك از موارد مثنوى ، نمىتوان ديد كه جلال الدين كوچك‌ترين بىاعتنايى به دين داشته ، آن را به مردم معمولى منحصر نمايد .\r\nالبته گاهى تفسير و تأويلات شخصى ، دربارهء گروهى از مفاهيم دينى دارد كه براى ديگران مورد پذيرش نيست ، ولى سبب نمىشود كه در سطح فرهنگ جهانى و ارزيابى مواريث عمومى اسلام ، عظمت كتاب مثنوى را ناديده گرفت ، يكى از بزرگترين آثار فرهنگ اسلامى را محكوم كنيم .\r\nمثنوى بزرگترين خدمت را به متفكران انجام داده است ، اين خدمت بزرگ عبارت است از ؛ توسعهء ديدگاه انديشمندان و اصول انسانى كه قرنهاى متمادى براى بشريت مطرح بوده است .\r\nمولوى در مثنوى صدها نكته دربارهء معارف عمومى و الهيات و ارزيابى موجوديت انسانى مطرح كرده و در مورد آنها انديشه‌هاى متعدد ابراز كرده و يگانه هدف او ارائهء راههاى تصفيه و تزكيه روح براى به‌سوى خدا رفتن است .\r\nپايهء اصلى مسلك و طريقهء عرفانى مولوى و اساس مكتب او عشق است . غزليات آتشين مولوى كه در ديوان كبير اوست ، يكپارچه عشق و جذبه و حال است . هركجا رشته سخن به اين احوال مىكشد ، مستى و جنون عشق عرفانى به او دست مىدهد ، و چنان روشنى و گرمى و سوز و فروغ در گفته‌هاى او موج مىزند كه خواننده و شنونده را هر قدر هم تاريك و سرد و افسرده باشد بر سر حال مىآورد و او را گرمى و روشنى و\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nنشاط مىبخشد . طبيب همهء علتها و داروى جميع بيماريهاى درونى و روانى بشر كه از شهوت و غضب و نخوت و ناموس توليد مىشود ، در مكتب عرفان مولوى عشق است و بس .\r\nزنهار توهم مكنيد كه مقصود همين عشقهاى مادى صورى است ، مولوى خود همه جا منظور خود را تفسير مىكند كه غرض وى از عشق ، عشق الهى است ، عشق شهوت‌سوز است ، عشق نخوت و هوس‌سوز است ، عشق حقيقى است نه عشق مجازى كه دنبال آب و رنگ مىرود .\r\n عشقهايى كز پى رنگى بود * عشق نبود عاقبت ننگى بود \r\nمقصود و جمال‌پرستى و مستى از بادهء صورت نيست ، او دنبال حقيقت و جان معنى است ، صورت‌پرستى را بت‌پرستى مىداند و مىگويد :\r\n از قدحهاى صور كم باش مست * تا نگردى بت‌تراش و بت‌پرست \r\nبه نظر استاد جلال الدين همائى ، از اين معنى در پاره‌اى مواقع شايد تعريفى باشد به جماعتى از صوفيه مانند شيخ اوحد الدين كرمانى ( ف . 536 ) ق . كه كمال روحانى سالك را در جمال‌پرستى و مشاهدهء زيباييهاى صنع مىدانستند « 1 » بر اين اساس مولوى عاشق را فردى پاك و منزه و عشق را پاك‌كننده مىداند و آن را ستايش مىكند .\r\nمولوى خود عاشق بوده و حالت رؤيايى را كه حس مىكرده به صورتهاى مختلف بيان مىكند ، ولى براى هركسى چون خود او قابل درك نيست . بنابراين تعابير و تفاسيرى كه براى اشعار مولوى مىكنند نمىتوان قطعى تلقى كرد . او در ابياتى درك حال عاشق و معشوق را مستلزم دلى پاك و نيالوده به علايق دنيوى مىداند و توصيه مىكند :\r\n فهم اگر داريد جان را ره دهيد * بعد از آن از شوق پا در ره نهيد \r\nازاين‌رو مولوى به قدرت سازندگى و فكر بشر اعتقاد محكمى دارد . او تصور مىكند انسان قادر است به هرچه دلش مىخواهد دست يابد . به نظر او اگر عاشق با تصور غلطى معشوقه‌اش را بشناسد به او علاقه پيدا كند مىتواند آن را به همان صورت كه خيال مىكرده در بياورد .\r\n\r\n\r\n","description":"","footnote":"\r\n( 1 ) . همائى ، جلال الدين ، مولوىنامه ، ص 11 .\r\n","page_name":" 30 ","page_number":30},
  {"content":"\r\n\r\nمولوى بادهء عاشق را خون دل مىداند كه هيچ هدفى جز رسيدن به منزل ندارد . منزل عاشق را جايى مىداند كه معشوق را در آن مىتوان ديد اما راه رسيدن به اين منزل را بس طولانى و خطرناك مىبيند و در اين راه عقل را راهنماى خوبى براى رسيدن به اين منزل نمىداند و معتقد است هاديان و راهنمايان را كور مىكند و كاروان را به گمراهى مىكشاند و آنها را هلاك مىسازد .\r\n اين سخن آبى است از درياى بىپايان عشق * تا جهان را آب بخشد جسمها را جان كند « 1 » \r\nبنابراين با نظر روش فكرى مولوى كه با يك هيجان فوق‌العادهء روانى درآميخته ، و به طور كلى با نظر به تنوع ابعاد و گسترش استعدادهاى روانى يك مغز رشديافته ، انتظار يك مكتب سيستماتيك فلسفى و جهان‌بينى كلى و همچنين يك نگرش علمى معمولى كاملا بىمورد و بيهوده است . كسانى كه مىخواهند اين كوه آتش‌فشان معرفت را در قالبهاى معمولى فلسفى و علمى مانند مشائى و اشراقى و ايدآليسم و رئاليسم معمولى بگنجانند ، يا از وضع روانى و مغزى مولوى اطلاع كافى ندارند و يا قالب‌گيرى ، به ذهنشان خطور نمىكند . « 2 »\r\nبر اين اساس با نظر به مجموع تحريكاتى كه مولوى دربارهء جهان‌بينى از هر دو راه علمى و شهودى ( به‌وسيلهء عوامل فهم برين ) مىنمايد ، به خوبى ثابت مىشود كه وى گسترش دامنه علوم تحققى و متدهاى گوناگون وصول به جهان عينى را يك ضرورت حياتى مىداند ، بدون اينكه انسان و فعاليتهاى همهء ابعاد و استعدادهاى درك او را در شناخت جهان عينى مختصر نمايد . به همين دليل مولوى با شدت هرچه بسيار تقيد و پايبندى به اصول پيش‌ساخته را مىكوبد و به اندازه‌اى لزوم جوشش نوگرايى در معرفت را گوشزد مىكند كه به‌طور اطمينان مىتوان گفت : وى در اين حالت ، عصيانگرى به اصول پيش‌ساخته ، بىنظير است . مولوى در موارد فراوان از مثنوى و ديوان شمس ، تقليد و قرار گرفتن در جاذبهء عمومى جمودآور شخصيتها را طرد مىكند . « 3 »\r\n\r\n\r\n","description":"","footnote":"\r\n( 1 ) . ديوان شمس تبريزى .\r\n( 2 ) . جعفرى ، محمد تقى ، مولوى و جهان‌بينىها در مكتبهاى شرق و غرب ، ص 22 .\r\n( 3 ) . همان ، ص 35 .\r\n","page_name":" 31 ","page_number":31},
  {"content":"\r\n\r\nهمچنين از احساسهاى شگفت‌انگيزى كه معرفتهاى ابرازشده ، مولوى در درون انسان به‌وجود مىآورد احساس بازگشت به خود است ، اين قدرت تربيتى در مولوى كه آدمى را از ( هستند ) بالاتر برده به ( هستم ) مىرساند ، به‌طور كم‌نظير ديده مىشود .\r\nبنابراين ، معرفتهاى مولوى همگى در مسير عرفان مثبت به‌كارمىروند و همهء معلوماتى را كه از شناخت انسان و جهان به دست مىآورد در استخدام يك معرفت عالى دربارهء دريافت آهنگ ارغنون هستى كه خود موجى از آن قرار خواهد گرفت ، درمىآورد . « 1 » ازاين‌رو نمىتوان شور عرفانى مولوى را از حالات زودگذرى كه در وجد و هيجان به‌وجود مىآيند محسوب كرد . او در برخى از ابيات خود ، اين شورگرايى و هيجان‌طلبى را محكوم كرده ، مىگويد : تو كه از سلوك و عرفان مقصدى جز حال و شور نمىخواهى ، در حقيقت تو حال‌پرستى نه خداپرست . اصالت شور و هيجان مولوى وابسته به ريشه‌هاى عميقى است كه او دربارهء انسان و جهان به دست آورده . « 2 »\r\n ذره‌ها ديدم دهانشان جمله باز * گر بگويم خوردشان گردد دراز\r\nبرگها را برگ از انعام او * رايگان را دايه لطف عام او \r\nبنابراين عرفان مولوى حركت و تحول جهان و انسان را نه با ذوق ادبى محض ، بلكه مستند به ريشه‌هاى اساسى نظم عينى جهان و موجوديت انسان ، مطرح مىكند ، و به گفتهء استاد محمد تقى جعفرى ، يكى از شگفت‌انگيزترين دريافتهاى عرفانى مولوى كه او را كم‌نظير نشان مىدهد ، بيان او در طرح مسائل عالى عرفانى و بلكه در اظهار عموم مسائل عالى جهان‌بينى ، به نحوى است كه گويى يك رياضيدان عالىمقام فرمول رياضى 4 - 2 * 2 را مطرح مىكند . « 3 »\r\nآرى همين طرح مسائل عالى عرفانى و جهان‌بينى و سلوك و معرفت‌شناسى ، همچنين جوشندگى و خروشندگى و خورشيد صفاى باطن و بىآلايشى و نيالودگى مولوى در اشعارش و در پى عشق ، و عاشقى حقيقى و الهى بودنش همه را مجذوب او كرد . هرچند مولوى را نديده‌اند اما شيفتهء گفتار نغز و شعر زيبا و شور پراحساس\r\n\r\n\r\n","description":"","footnote":"\r\n( 1 ) . جعفرى ، محمد تقى ، مولوى و جهان‌بينىها در مكتبهاى شرق و غرب ، ص 45 .\r\n( 2 ) . همان ، ص 46 .\r\n( 3 ) . همان ، ص 51 .\r\n","page_name":" 32 ","page_number":32},
  {"content":"\r\n\r\nعشق‌سوز او هستند . بىجهت نيست كه مثنوى او درحالىكه دشمنان كمى ندارد و احيانا او را به كفر و تصوف و عرفان مادى متهم مىسازند ، صدها شرح و تعليقه و تضمين و تلخيص و گزيده‌نويسى و گلچين و تفسير و نقد و تحليل و بررسى و تحقيق و . . . را به خود اختصاص داده است . همچنين در مغرب‌زمين ، هيچ‌يك از عرفاى اسلامى به‌اندازهء جلال الدين رومى ، شناخته شده نيست . اولين بار در زمان امپراتورى عثمانى بود كه توجه بازديدكنندگان اروپايى را به خود جلب كرد ، و اولين شرق‌شناسانى كه علاقه‌مند به زبان و ادبيات فارسى بودند اشعار وى را براى ترجمه انتخاب كردند . « 1 » ژوزف‌فون همرپور گستال ( 1856 - 1774 م . ) مترجم خستگىناپذير آثار ادبى فارسى ، تركى ، عربى ، در اثر كلاسيك خود تحت عنوان تاريخ هنر زيباى سخنورى در ايران‌زمين ( سال 1818 م . ) صفحات زيادى را به ملاى رومى اختصاص داده است . مطالعه عميق آثار وى از سوى شرق‌شناسان انگليسى بر كتاب مثنوى كه با شرح و ترجمه‌اى كامل از رينولد نيكلسن همراه بود ، در فاصله سالهاى 1925 تا 1940 به اوج خود رسيد . « 2 »\r\nافزون بر آن شخصيتهاى بزرگ و فرهيخته و بنام ادب و شعر فارسى و عرفان و حكمت اسلامى از گذشته تا امروز همچون ، حكيم حاج ملا هادى سبزوارى ، شيخ بهائى و فيض كاشانى و مرحوم محدث قمى « 3 » و جلال الدين همائى و استاد محمد تقى جعفرى و . . . ، و شرق‌شناسانى بنام نتوانسته‌اند از كنار اين دانشگاه بزرگ و عميق و پرشور عرفان حقيقى به سادگى و بىتوجهى بگذرند و ياد و ذكر و غور و بررسى از آن نداشته باشند .\r\nگاهى همينان چون ، حكيم سبزوارى در مورد مولوى چنان اوج مىگيرند كه در هنگام توصيف و تمجيد از كتاب مثنوى آن را تفسير قرآن مىنامد . « 4 » و شيخ بهائى مىسرايد :\r\n من نمىگويم كه آن عالىجناب * هست پيغمبر ، ولى دارد كتاب \r\nيا كه فيض كاشانى مىگويد :\r\n\r\n\r\n","description":"","footnote":"\r\n( 1 ) . آن مارى شيمل ، ابعاد عرفانى اسلام ، ترجمه عبد الرحيم گواهى ، ص 496 .\r\n( 2 ) . همان ، ص 497 .\r\n( 3 ) . در كتاب مفاتيح الجنان مواردى ياد از عارف رومى دارد ، من‌جمله در ذكر فوائد تربت امام حسين ( ع ) ، ص 779 .\r\n( 4 ) . الهى قمشه‌اى ، حسين ، گزيده فيه ما فيه ، ص 40 .\r\n","page_name":" 33 ","page_number":33},
  {"content":"\r\n\r\n كردم از روى بصيرت پيروى * شش كتاب مثنوى معنوى\r\nجمع كردم از براى سالكان * تا كه زاد راه برگيرند از آن \r\nبىترديد نمىتوان نظرات دانشمندانى همچون فيض و شيخ بهائى و امثال ايشان را ناديده گرفت و به اتهامى ، سرسرى از آن گذشت . بىشك شخصيت علمى و ادبى و تفسيرى و فقهى و حديث‌شناسى فيض كاشانى و تبحر او در علوم مختلف اسلامى در طول اين چند سده گذشته مورد توجه خاص و عام بوده است و جاى هيچ‌گونه انكارى نيست و بفرمودهء علامه طباطبائى « فيض كاشانى جامع علوم است و به جامعيت او در عالم اسلام كمتر كسى را سراغ داريم ، در هر علمى استقلال آن را حفظ مىكند و علوم را باهم خلط و مزج نكرده است . در تفسير ، روش روائى و حديث را دارد و ابدا وارد مسائل فلسفى و عرفانى و شهودى نمىگردد ، در اخبارنويسى و كتاب حديث يك اخبارى صرف است و گويى اصلا فلسفه نخوانده ؛ در كتابهاى عرفانى و ذوقى نيز از همان روش تجاوز نمىكند » . « 1 »\r\nفيض كاشانى از بزرگترين و نامورترين علماى اماميه قرن يازدهم هجرى است . وى به سال 1007 ق . در كاشان به دنيا آمد . دوساله بود كه والدش شاه مرتضى از علما و بزرگان كاشان ، صاحب كتابخانهء بزرگ از دنيا رفت . فرزندان شاه مرتضى همه از هوش و ذكاوت بلندى برخوردار بودند ، اما فيض از همه دقيق‌تر و باهوش‌تر مىنموده است . ازاين‌رو در اوان صبا شور تحصيل كمال در سر افكند و درد طلب در دل پديد آورد . مدتى در محضر عم و دايى بزرگوارش - كه ممتاز عصر خود بود - و ديگر اساتيد حوزهء كاشان كه بيشتر علما و خاندان فيض بودند به تحصيل علوم دينى ظاهرى اشتغال داشت و تفسير و حديث و فقه و اصول دين و ادبيات عرب و منطق را چنان كه در رسالهء « الانصافيه » گويد پيش از بلوغ به اتمام رسانيد .\r\nپس از تكميل علوم دينى و كلام ، در بيست سالگى به اتفاق دو برادر خود ، عبد الغفور و ضياء الدين محمد ، به سال 1026 ق . براى ادامه تحصيل به اصفهان رفت . اصفهان كه در آن روزگار پايتخت و مركز تجمع دانشمندان بزرگ و چندين حوزه تدريس بود ،\r\n\r\n\r\n","description":"","footnote":"\r\n( 1 ) . تهرانى ، سيد محمد حسين ، مهر تابان ، ص 26 .\r\n","page_name":" 34 ","page_number":34},
  {"content":"\r\n\r\nازاين‌رو فيض و برادرانش از اين موقعيت نيكو بهره‌بردارى كردند از محضر علمايى چون ميرداماد ، ميرفندرسكى و ملا صدرا و ملا محمد تقى مجلسى و شيخ بهائى و چند تن ديگر فقه و تفسير و رياضى و حديث و فلسفه و كلام را تكميل و از همهء آنان موفق به اخذ اجازه شدند . اما كام تشنهء فيض با اين جامها سيراب نمىشد و به دنبال تحصيل علوم باطنى مىگشت ، اما كسى را در اصفهان نيافت كه از علم باطن خبرى داشته باشد ، بنابراين به قول خودش ، شهر به شهر و ديار به ديار جوياى استادان ديگر بود كه شنيد سيد ماجد بحرانى ( ف . 1028 ق . ) به شيراز آمده است و مقارن همين ايام نيز ملا صدرا از اصفهان به شيراز مراجعت كرده و به افاده مشغول است ، او فرصت را غنيمت شمرد و راهى شيراز شد و 2 سال از محضر آن استاد مسلّم و ملا صدرا بهره برد و از هر دو تن تحصيل اجازه كرد و از تقليد كسان مستغنى شد . فيض پس از آن تاريخ به اصفهان بازگشت و به محضر شيخ بهاء الدين محمد عاملى رسيد و از ايشان اجازهء روايت حديث گرفت ، آنگاه به سال 1029 ق . راه حجاز پيش گرفت و به شرف اداى حج و زيارت سيد الانام و ائمه معصومين ( ع ) مشرف گرديد . در آن سفر به خدمت شيخ محمد بن حسن عاملى محدّث ( ف . 1030 ق . ) رسيد و از وى اجازهء نقل حديث گرفت و به كاشان مراجعت كرد و به تدريس و تأليف اهتمام ورزيد و تا پايان عمر از آن دست برنداشت .\r\nمقارن همين ايام كه ملا صدرا از شيراز به اصفهان و سپس به قم و از آنجا در روستاى « كهك » اقامت گزيد ، فيض به خدمت او كه اهل عرفان و در فنون علم باطن يگانهء دهر و سرآمد عصر بود ، شتافت و رحل اقامت افكند . كهك موقعيتى براى رياضت ملا صدرا در زاويهء تنهايى بود و شاگردانى كه عاشق آن استاد بودند او را رها نكرده و به همراه وى راهى قم و كهك شدند كه در رأس آنان ملا عبد الرزاق لاهيجى و ملا محسن فيض بودند .\r\nفيض مدت 8 سال به رياضت و مجاهده مشغول شد تا بصيرتى در فنون علم باطن يافت ، و آخر به شرف مصاهرت ملا صدرا سرافراز آمد . باز چون ملا صدرا از قم به شيراز رفت ، قريب 2 سال ديگر در خدمت با بركات به سر برد ، و از انفاس طيبه استاد خود بسى استفاده كرد . پس از اين دوران ، مشغول تدريس حديث اهل بيت عصمت ( ع ) و تأليف كتب در رسايل مشتمل بر نصايح و فوائد دينيه و ترويج جمعه و جماعات و سياسات\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nمدنيه كه در آن تأكيد شده ، كرد . گاه با جمعى از خواص در گوشهء قريه « قمصر » از اين قسم عبادات توشه برمىبست و گاه در وسط بلدهء « كاشان » با فرقه‌اى از عوام در اين نمط خدمت به سر مىبرد .\r\nدر بين سالهاى 1046 تا 1051 ق . شاه صفى ميل ملاقات او را مىكند ، و طبيعتا از او مىخواهد كه بيشتر در ارتباط با دربار باشد ، وى مصلحت دين و دنياى خود را در كناره‌گيرى ديد ، مضافا آنكه آزادگى و آسودگى دنيا نيز از دست مىرفت . بنابراين عذر خواست و از خدمت استعفا نمود .\r\nبعد از آن مدتى مديد در سايهء قناعت و آسودگى با برگ بىبرگى و نواى بينوايى احوال گذرانيد و ترويج دين به‌جاى آورد تا آنكه روز به روز به بركت علم و عمل و محبت اهل بيت ( ع ) به فتوحات و فيوضات در علوم دينيه و معارف يقينيه فايز و مستعد گرديد .\r\nبه اين منوال روزى مىگذارند تا اينكه از جانب شاه عباس ثانى در سال 1064 ق ، رقمى رسيد كه متضمن اين امر بود ، به‌سوى اصفهان حركت كند ، اگرچه عنوان مكتوب ، طلب ترويج جمعه و جماعات و نشر علوم دينيه و تعليم شريعت بود اما به نظر وى گرفتار شدن در امور دنيا را در پى داشت . اما چون شاه عباس امر به تعمير مسجد جامع اصفهان كرده بود از او خواست كه امامت جمعه و جماعت آن مسجد را برعهده گيرد . آنگاه در پى فيض خود اقتدا نمود و رسما او را به امامت جامع اصفهان منصوب كرد .\r\nاز اين به بعد به ارج و قرب فيض در ميان تودهء مردم و حكومت افزوده شد . اما برخى بيماردلان و شيطان‌صفتان چون ديدند كه وى در ادب ، حديث ، فقه ، فلسفه ، عرفان ، زهد ، عبادت و تحقيق به درجات بالاى ترقى راه يافته و مراتب كمال را پيموده ، بر وى حسد بردند و بر او به دستاويزهايى چند تاختند ، او را متهم به كفر و الحاد نمودند و كار را به جايى رساندند كه او آهسته‌آهسته گوشهء عزلت برگزيد .\r\nگسترش و دامنهء اتهامات تصوف فيض تا هند نيز راه يافت . احمد بن محمد على بهبهانى چون به لكنهو رسيد ، دريافت كه در آنجا لعن و طعن فيض گفته مىشود . به همين سبب درصدد رفع اتهامات او ، كتاب تنبيه الغافلين را نگاشت و در آن حقايق امور را به وجه\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nاتم بيان كرد . بهبهانى در رسالهء خود بر اين باور است كه برخى تمثيلات فيض و ديگران چون شيخ بهايى و شيخ ميثم بحرانى در باب وجود و شدّت ارتباط خالق به مخلوق از قبيل دريا و قطره ، مداد و كلمات و امثال آنها به وسيلهء گروهى از ناقصان علم ، درست و صحيح مورد مداقّه قرار نگرفته و ايشان ظاهر آن كلمات را در نظر گرفتند و بدون تعمق و تأمل ، فيض و خردورزان ديگر را متهم به تصوف و قول به وحدت وجود كردند .\r\nدر سدهء بعد نيز شيخ يوسف بن احمد بحرانى ( 1107 - 1186 ق . ) فيض را در قول به وحدت وجود مورد حمله و نكوهش قرار مىدهد و رسالهء « نفحات الملكوتية في الرّد على الصوفية » را در رد صوفيه و آراى فيض مىنويسد و اقوال او را در اين رساله متعرض مىشود . « 1 »\r\nدر مسائل فقهى نيز برخى از آرا و نظرات فيض مورد تشكيك قرار گرفت . در مسئلهء غنا ، شيخ على بن محمد بن حسن بن زين الدين شهيد ثانى ( ف . 1104 ق . ) دو رساله دارد به نامهاى ، « رسالة في تحريم الغناء و عمومه من حيث التعلق » و « الرّد على من يبيح الغناء » و در آنها به نظرات فيض در مورد مسئلهء غنا مىپردازد و آنها را در مىكند . « 2 » اين نظر فيض توسط ملا اسماعيل مازندرانى خاجوئى ( ف . 1173 ق ) در رسالهء « في تحريم الغناء و اثمه » نيز نقد و بررسى مىشود . « 3 » اما در حقيقت فيض بزرگتر و بافضيلت‌تر از آن است كه بتوان آرا و انديشه‌هاى فقهى و يا حكمى و عرفانى و تفسيرى او را به سادگى نقد و يا رد كرد ، پيش از آنكه او را بشناسند و از عمق و برداشتهاى فلسفى او آگاهى داشته باشند . او دانشمند فرهيخته و متفكرى پرانديشه است كه بفرمودهء استاد محقق و گرانقدر جعفر سبحانى ، فهم و برداشت و درايت حديثى فيض قابل مقايسه با هيچ‌كدام از دانشمندان معاصرش تاكنون نيز نبوده است . « 4 »\r\nمحدث قمى مىنويسد : نسبت تصوف به فيض افترايى بيش نيست ، و اين نسبت از آنجا مايه مىگيرد كه وى در راه شناخت واقعى غلات و ملحدين و متصوفه با كمال اقتدار\r\n\r\n\r\n","description":"","footnote":"\r\n( 1 ) . لؤلؤة البحرين ، ص 121 .\r\n( 2 ) . آقا بزرگ تهرانى ، الذريعة ، ج 10 ، ص 229 و ج 11 ، ص 139 .\r\n( 3 ) . همان ، ج 11 ، ص 138 .\r\n( 4 ) . در مصاحبه‌اى با نويسنده .\r\n","page_name":" 37 ","page_number":37},
  {"content":"\r\n\r\nبه آنها نزديك ، و از بزرگان مجتهدان ما دور شد ، و به مخالفت اجماع مسلمانان و انكار برخى ضروريات ( ظاهرى ) از دين مبين اعتنا نورزيد و گرنه بين آنچه او مىانديشد و مىگويد و در مورد او مىگويند قطع نظر از اين قدر مشترك فاصلهء فراوانى است . « 1 »\r\nهمچنين ملا محمد طاهر قمى ، كه فيض كاشانى را به علت نظريات خاصش ، بسيار مورد انتقاد قرار مىداد و گمان خوبى به او نداشت ، و فضيلت و كمال و علم و شخصيت او را احترام نمىكرد در پايان عمر از اين رفتار خود پشيمان شد و به كاشان رفت و ( گفت :\r\nيا محسن قد أتاك المسيء ) پوزش طلبيد . « 2 »\r\nپس از فوت شاه عباس دوم در سال 1077 ق . گاهى در قمصر و گاهى در كاشان به درس و بحث و افادات مشغول شد ، در همين دوره بسيارى از كتابهاى فيض كه از پيش و تا پايان عمر بيش از دويست كتاب و رساله بود به رشتهء تحرير درآورد . گستردگى موضوعات و رساله‌ها مىرساند كه پيش از بلوغ ، علوم مقدماتى و حتى فقه و تفسير را خوب فراگرفت و از 18 سالگى نويسندگى را آغاز كرد .\r\nكار مهم وى پس از تأليف صافى و معتصم الشيعة ( كه در 25 - 27 سالگى تأليف كرده ) و منتخب مثنوى ( كه در 26 سالگى تدوين نموده است ) ، مفاتيح الشرائع ، علم اليقين - و عين اليقين كه عمدتا در چهل سال نخست زندگى وى نوشته شده است - كتاب وافى است كه در 1068 هجرى نگاشته است . به دنبال آن ، وى رساله‌هاى كوتاهى از خود بر جاى گذاشته كه ضميمهء برخى از آثار نسبتا بزرگتر او مانند الحقائق است .\r\nفيض در سالهاى آغازين بيشتر به دنبال آثار فقهى بود و پس از آن به سمت عرفان كشيده شد . چنان كه آثارش اين سير فكرى را بوضوح مىرساند . همانند كتاب النخبة « 3 » و التطهير كه نخبه همان النخبة است . هرچه كه جلوتر آمده به‌سوى حديث گرايش بيشترى پيدا مىكند و تأليف وافى در امتداد اين گرايش حديثى او بوده است ، وى بر اثر همين گرايش ، هم تا حدودى از تصوف دور شده و هم بر ضد اجتهاد و دانش اصول شوريده\r\n\r\n\r\n","description":"","footnote":"\r\n( 1 ) . قمى ، عباس ، فوائد الرضوية ، ص 637 .\r\n( 2 ) . روضاتى ، روضات الجنات ، ج 6 ، ص 81 .\r\n( 3 ) . النخبة في الحكمة المتعالية و الاحكام الشرعية ، تحقيق و تصحيح مهدى انصارى قمى ، انتشارات سازمان تبليغات اسلامى ، تهران 1377 .\r\n","page_name":" 38 ","page_number":38},
  {"content":"\r\n\r\nاست . البته عدم سازش وى با اجتهاد و اصول ، از پيش نيز در وى سابقه داشته است ، چرا كه الاصول الأصلية در 1044 تأليف و سفينة النجاة در 1058 ق مىباشد .\r\nاز جمله آخرين آثار وى كه الحقائق مىباشد يك دوره فقه و اخلاق ، با بسيارى از آداب و سنن شرعى است . شايد تلخيص المحجة ، اين كتاب در سال 1090 ه . تأليف شده است .\r\nدر واقع اگر اين تأليف ، ما حصل كار فيض به حساب آيد بايد وى را قبل از آنكه فيلسوف يا فقيه دانست ، يك عارف متمسك به اخبار و آثار اهل بيت ( ع ) به حساب آورد ، عارفى كه كوشيده تا از هر چيزى كه در جهت تهذيب نفس و اصلاح اخلاق به كار مىآيد بهره گيرد ، وى حتى به فقه نيز از زاويه اخلاق نگريسته است .\r\nفيض در تمام رشته‌هاى علمى روزگار خويش از فقه ، اصول فقه ، حديث ، تفسير ، فلسفه و كلام و متنوعات آن و علوم ادبى فارسى و عربى استاد مسلّم و صاحب‌نظر بود و در شعر فارسى و عربى روان و ساده و بىتكلف ، با آنكه طبعى سرشار از لطف و ذوق داشت اما آنچه به نظرش مىرسيد با همان زبان محاوره به قلم مىآورد . ازاين‌رو در شعر به گفتهء خودش متكلّف نيست و گاهى هم خالى از مسامحات نمىباشد ليكن غزليات و مناجاتهاى او سرشار از ذوق شاعرانه و متبلور از عقايد عرفانى است . اما كلمات و عبارات فقهى و اشارات قرآنى و روايات نبوى ( ص ) در اشعار او فراوان ديده مىشود ، زيرا بيش از آنكه فيض شاعر باشد فقيه و محدث و مفسر است و شعر را بايد فرع علوم وى دانست كه به تبعيت از استادان خود بدان روى آورده و تا 20000 بيت مثنوى ، رباعى ، قصيده و غزل سروده است . « 1 »\r\nفيض كاشانى در سن هشتاد و چهار سالگى به سال 1091 ق . در كاشان بدرود حيات گفت . « 2 » ثمرهء زندگانى وى علاوه بر نگاشتن كتابها و رساله‌هاى متعدد و متنوع ، كه به گفتهء\r\n\r\n\r\n","description":"","footnote":"\r\n( 1 ) . اين مجموعه به صورت ( ديوان علامه فيض كاشانى ) به كوشش مصطفى فيض كاشانى ، توسط انتشارات اسوه منتشر گرديده است .\r\n( 2 ) . تاريخ وفات فيض « ختمنا » مىباشد و مقبره‌اش در خارج دروازه فين كاشان ، فين مرجع ارباب نياز است . و تاكنون از نسل آن مرحوم در اين شهر همواره مردم با فضل و علم بوده است . در اطراف مرقد فيض صحن و سرايى وسيع و اموات محترمين را در جوار او خاك مىسپارند و از بلد و بلوك كاشان\r\n","page_name":" 39 ","page_number":39},
  {"content":"\r\n\r\nخودش در هر موضوع پنج كتاب و رساله دارد ، تربيت شاگردان و بسيارى از بزرگان علم و دانش كه در اين دوره از محضر بابركت او بهره برده‌اند . همچنين از او خاندانى بسيار پرفضيلت و اهل قلم و انديشه همچون فرزندش ، علم الهدى ، و برادرزاده‌اش محمد هادى بن مرتضى و افراد ديگرى باقى ماندند .\r\nفيض در يكى از غزلهاى معروف و زيباى خود چنين مىسرايد :\r\n بيا تا مونس هم يار هم ، غمخوار هم باشيم * انيس جان غم فرسودهء بيمار هم باشيم\r\nشب آيد شمع هم گرديم و بهر يكديگر سوزيم * شود چون روز ، دست پاى هم ، در كار هم باشيم\r\nدواى هم ، شفاى هم ، براى هم ، فداى هم * دل هم ، جان هم ، جانان هم ، دلدار هم باشيم\r\nبه هم يكتن شويم و يكدل و يكرنگ و يك‌پيشه * سرى در كار هم آريم و دوش بار هم باشيم\r\nجدايى را نباشد زهره‌اى تا در ميان آيد * به هم آريم سر ، بر گرد هم پرگار هم باشيم\r\nحيات يكديگر باشيم و بهر يكديگر ميريم * گهى خندان ز هم گه خسته و افكار هم باشيم\r\nبه وقت هوشيارى ، عقل كل گرديم بهر هم * چه وقت مستى آيد ساغر سرشار هم باشيم\r\nبه جمعيت پناه آريم از ياد پريشانى * اگر غفلت كند آهنگ ما ، هوشيار هم باشيم\r\nبراى ديده‌بانى خواب را بر يكديگر بنديم * ز بهر پاسبانى ، ديدهء بيدار هم باشيم \r\n\r\n\r\n","description":"","footnote":"\r\n- هركس را حاجت و مهمى باشد نذر كنند كه چند شب جمعه به آن مكان شريف آمده فاتحه بخواند و چراغ روشن نمايد ، البته حاجت او برآورده شود و مقضى المرام گردد . ( تاريخ كاشان ، عبد الرحيم كلانتر ضرابى ( سهيل كاشانى ) به كوشش ايرج افشار ، ص 277 و 435 . )\r\n","page_name":" 40 ","page_number":40},
  {"content":"\r\n\r\n جمال يكديگر گرديم و عيب يكديگر پوشيم * قبا و جبه و پيراهن و دستار هم باشيم\r\nغم هم ، شادى هم ، دين هم ، دنياى هم گرديم * بلاى يكديگر را چاره و ناچار هم باشيم\r\nبلاگردان هم گرديده ، گرد يكديگر گرديم * شده قربان هم از جان و منت‌دار هم باشيم\r\nيكى ديگر در گفتار و در كردار و در رفتار * زبان و دست و پا ، يك كرده ، خدمتكار هم باشيم\r\nنمىبينم بجز تو همدمى اى فيض در عالم * به ياد دمساز هم گنجينهء اسرار هم باشيم « 1 » \r\nبنا بر فهرست خودنوشت فيض كاشانى ، بيش از صد و چهل كتاب و رسالهء كوچك و بزرگ عربى و فارسى را در عمر خود نگاشته و به رشتهء تحرير درآورده و يا تلخيص و سامان‌دهى نموده است .\r\n\r\n[ مصنفات فارسى او از اين قرار است 
  ]\r\nمصنفات فارسى او از اين قرار است :\r\nآيينهء شاهى : در شناخت جان و پروردن آن ، در سال 1066 ه . براى شاه عباس دوم به پارسى درآورد و در دوازده باب تدوين مىكرد .\r\nابواب الجنان : در بيان وجوب عينى نماز جمعه و شرائط و آداب آن در سال 1055 ه .\r\nالاذكار المهمة : خلاصهء الاذكار خويش را به زبان فارسى در سال 1077 تدوين كرده است .\r\nالفت‌نامه : در فوائد الفت دينى و ترغيب مردم به برادرى و يكرنگى مىباشد .\r\nالانصاف : به سال 1083 ه . نگاشته شده و در آن نگاهى نقدگونه بر برخى از نوشته‌هاى پيشين خود دارد .\r\nترجمة الحج : رساله‌اى در احكام فقهى حج ، عمره و آداب آنها و زيارت مشاهد مشرّفه .\r\nترجمه الزكات : رساله‌اى مختصر به زبان فارسى در فضيلت و احكام و آداب زكات .\r\nترجمة الشريعة : در آداب و سنن شرعى و ثواب بعضى اعمال حسنه و كيفر اعمال سيئه .\r\n\r\n\r\n","description":"","footnote":"\r\n( 1 ) . الفت‌نامه ، ده رساله ، ص 218 ، به اهتمام : رسول جعفريان ، اصفهان .\r\n","page_name":" 41 ","page_number":41},
  {"content":"\r\n\r\nترجمة الصلات : در شرح و توضيح و ترجمه سوره‌ها ، اذكار و ادعيه‌اى كه در نماز قرائت مىشود .\r\nترجمهء الصيام : در احكام و آداب روزه و رمضان و اعتكاف .\r\nترجمة الطهارة : در بيان احكام طهارت بنا بر آنچه از آيات و احاديث استفاده مىشود .\r\nترجمة العقائد : در بيان اعتقادات شيعه كه از قرآن و گفته‌هاى اهل بيت در آن استفاده شده است .\r\nراه صواب : در بيان اختلاف مشربهاى فكرى زمان خويش و پاسخ به آنها .\r\nرساله در جواب پرسش اهل مولتان : در بيان حقيقت مذهب اماميه .\r\nرفع الفتنة : در بيان حقيقت عالم و علم و معنى زهد و عبادت .\r\nزاد السالك : در بيان تربيت و تهذيب و رسيدن به حق و مقامات عاليهء عرفانى .\r\nزاد العقبى : در بيان اعمال و دعاهاى كوتاه ماه‌هاى رجب ، شعبان و رمضان .\r\nشرح الصدر : در بيان شرح احوال خودش تا سال 1065 ق .\r\nشوق المهدى : هزار و پانصد غزل به استقبال يا تضمين از حافظ دربارهء امام عصر ( ع ) .\r\nگلزار قدس : شامل غزليات و رباعيات در بيش از 20000 بيت .\r\nلبّ الحسنات : مجموعه دعاهاى كوتاه كه مىتوان در روز ، شب ، هفته ، و ماه از آنها بهره گرفت .\r\nمشواق : در بيان توجيه و تفسير اصطلاحات و عبارات شاعرانه و متفضلانه عرفاست .\r\nمعيار الساعات : رساله‌اى در شناخت اوقات و ساعات خوب و بد با نگرش بر روايات اهل البيت ( ع ) .\r\nمفتاح الخير : در بيان فضيلت نماز و بيان اقسام ، شرائط و اوقات آن .\r\nمنتخب ديوان شمس : گزيده‌اى در سه هزار بيت از ديوان شمس تبريزى .\r\nمنتخب مثنوى : گلچينى از مثنوى مولوى در هشت هزار بيت ( كتاب حاضر ) .\r\nمنشآت : مجموعه‌اى از نامه‌هاى فيض به سلطان ، بزرگان و ياران خود و پاسخهاى ايشان كه حاوى مسائل ادبى ، عرفانى و اجتماعى مىباشد .\r\nيكى از آثار جاودان و گلچين‌شدهء فيض كاشانى كه وى آن را پنج كتاب منتخب از\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nكتابهاى دانشمندان و عارفان و شعرا مىخواند ، همين اثر ارزنده و عرفانى و انتخاب با سليقه و ذوق و هنر خاص وى در مثنوى مولوى است .\r\nفيض از آنجا كه خود شخصيتى علمى ، دينى ، فلسفى و عرفانى است و از شاگردان بنام ملا صدراى شيرازى مىباشد و دريايى از ذوق سرشار و هنر در كتابت و شعر نغز و غزليات و فهم و بينش عميق است نمىتواند آن‌چنان‌كه جاهلان از كنار عالمان مىگذرند و فقط از علم ، ساختمان مدارس و دانشگاهها را مىبينند ، از عرفان عميق و تفسير آيات قرآن عاشق سوخته‌دل و راه‌يافته و درياى مواج اسرارآميز مثنوى شنا نكرده و ناشناخته بگذرد . اين شيوهء رفتار دانش‌پژوهان فرهيخته نيست . فيض كاشانى براى تعالى بينش و كمال درك علمى خود به ديگران كه چه مىانديشند و چه خواهند گفت توجهى ندارد . او مىخواهد هرچه بيشتر بداند و بخواند و آگاهى يابد و راه به كمال و حقيقت ببرد .\r\nازاين‌رو با دقت كامل شش دفتر مثنوى مولوى را غور و بررسى مىكند ، و به يقين بارها آن را مطالعه كرده براى استفاده بيشتر ديگران به ذوق و سليقه خود آن را گلچين مىكند .\r\nفيض هرچند اين نوع برداشت و انتخاب از مثنوى را از استاد فيلسوف خود ملا صدرا كه او نيز منتخب مثنوى « 1 » دارد فراگرفته است ، اما او به حقيقت عشق و شور و حال و هواى مولوى دست مىيابد كه به گلچين كتاب او اقدام مىكند . وى معتقد است اين عرفان و شور از عشق به ولاى اهل بيت عصمت و طهارت مايه مىگيرد . اثر نور و حقيقت آيات قرآن و كلام رسول الله ( ص ) است كه در شعر مولوى جان دميده و چراغ سالكان گرديده است . فيض به خوبى مىداند ، مولوى و امثال او همچون خود فيض چوب و چماق تكفير و تهمت زمانه و انديشه و مذهب و سياست و حكومت ، مردم دوران خود و گاهى بدنامى طول تاريخ را بايد بپذيرد تا ضمن گفتن شتات ، حقيقت را بيان كند .\r\nبه نظر مىآيد فيض در اين گلچين از كتاب مثنوى براى استفاده ديگران به نوعى تهذيب و انتخاب لب لباب با موضوعات و عناوين از پيش تعيين شده كه بسيارى از آنها در مثنوى نيز ديده نمىشود اقدام كرده است . بدين ترتيب كه بسيارى از موارد متشتت و متفرق را\r\n\r\n\r\n","description":"","footnote":"\r\n( 1 ) . الذريعة ، ج 22 ، ص 373 ، ش 7506 .\r\n","page_name":" 43 ","page_number":43},
  {"content":"\r\n\r\nبه تناسب تحت يك عنوان جمع و برخى ديگر را با تناسبى مختلف ارائه مىدهد . « 1 » در شناخت اثر پرارزش فيض همين بس كه اين گلچين كمتر شباهتى به منتخب‌نويسان از مثنوى دارد . زيرا گويا نويسنده ، اشعار مثنوى را از نظم و ترتيب گذشتهء خود برهم ريخته و به ذوق و سليقه و هنر خود با شعر مولوى ديوانى جديد از عرفان مثنوى ترتيب داده است .\r\nحتى به نظر مىرسد آنجا كه شعر و وزن و قافيه را ثقيل و يا محدود به قصه و موردى خاص مىبيند با سبك شاعر از نقاط ديگر مثنوى به اصلاح و يا تكميل آن مىپردازد . البته فيض كاشانى در ديگر موارد تلخيص و منتخب‌نويسى نيز چنين شيوه‌اى را عالمانه و ماهرانه به كار گرفته است .\r\nفيض كاشانى پنج منتخب و گلچين از كتابهاى عرفا و اشعار آنها داشته است : منتخب رسائل اخوان الصفا در دو هزار بيت ، منتخب بعض ابواب فتوحات المكية محى الدين عربى در چهار هزار بيت ، منتخب مكاتيب قطب الدين بن محى در چهار هزار بيت ، منتخب غزليات مثنوى در سه هزار بيت و منتخب مثنوى ملاى رومى در هشت هزار بيت . « 2 »\r\nآخرين كتاب از مجموعهء فوق ، در فهرست مصنفات فيض سراج السالكين ، لب لباب مثنوى و منتخب مثنوى ياد مىشود . « 3 » تاريخ تأليف اين منتخب چنان كه در مقدمه كتاب آمده « شد از آن تاريخ تأليفش غلب » 1032 هجرى مىباشد و فيض در 26 سالگى اقدام به اين انتخاب نموده است .\r\nمتأسفانه بنا بر سهوى كه در كتاب گرانقدر الذريعة پيش آمده ، منتخبى ديگر بدون نام تاريخ و مجهول به شمارهء « 5107 » معرفى شده كه از فيض كاشانى نيست و فهرست‌نويسان ديگر ، در كتاب‌شناسى فيض ، بدون تحقيق به اشتباه از آن نام برده‌اند .\r\nاين تفاوت پس از مقابلهء دو نسخهء موجود آشكار گرديد .\r\nنسخه نفيس اصل عرفان مثنوى كه اين كتاب موجود براساس آن تصحيح و تحقيق شده است را مىتوان تنها نسخه ثمين و منحصربه‌فرد از كتابخانه شخصى سيد محمد صادق\r\n\r\n\r\n","description":"","footnote":"\r\n( 1 ) . عناوين متن اصلى فيض عربى مىباشد كه توسط اين نويسنده ترجمه يا مضمون آن به پيروى از فيض از شعر مثنوى انتخاب گرديده است . م\r\n( 2 ) . فهرست مصنفات فيض .\r\n( 3 ) . همان ، الذريعة ، ج 22 ص 373 ، ج 18 ، ص 290 ، ج 12 ، ص 157 .\r\n","page_name":" 44 ","page_number":44},
  {"content":"\r\n\r\nطباطبائى فرزند مرحوم سيد محمد طباطبائى از رهبران مشروطه دانست كه امروزه در كتابخانهء مجلس شوراى اسلامى ( ش 2 ) تحت شماره ( 30938 ) نگهدارى مىشود . بايد اشاره كرد به علت افتادگى قسمت پايان آن ، فاقد نام چكامه‌نويس و تاريخ نسخ مىباشد و از هشت هزار بيتى كه فيض كاشانى در تعريف اين منتخب در فهرست مصنفات خود ياد مىكند حدود « 7000 » بيت آن در اين نسخه ناقص موجود است . اين مصحح نتوانست نسخهء كامل ديگرى چه نزد خاندان محترم فيض در كاشان و يا در فهرستهاى موجود كتابخانه‌هاى ايران جهت تكميل اين كتاب بيابد . جا دارد از لطف و مرحمت دايمى دانشمند محترم جناب آقاى عبد الحسين حائرى كه اصل نسخه و تصويرى از آن را در اختيارم قرار دادند ، همچنين از دوست گرامى جناب حجة الاسلام آقاى سيد رضا بنى طبا ، مثنوىشناس محترم كه زحمت بازخوانى اين كتاب را پذيرفتند و از انتشارات امير كبير در نشر اين اثر جاودانه تشكر و قدردانى كنم . در پايان اميدوارم خوانندگان محترم و پژوهشگران عاليقدر از راهنماييهاى مفيد خود ما را محروم نفرمايند .\r\nمهدى انصارى ارديبهشت 1379 سال مولاى متقيان امير مؤمنان ( ع )\r\n\r\n","description":"","footnote":"","page_name":" 45 ","page_number":45},
  {"content":"\r\n . \r\n","description":"","footnote":"","page_name":" 46 ","page_number":46},
  {"content":"\r\n\r\n[ تصوير 
  ]\r\n\r\n","description":"","footnote":"","page_name":" 47 ","page_number":47},
  {"content":"\r\n\r\n[ تصوير 
  ]\r\n\r\n","description":"","footnote":"","page_name":" 48 ","page_number":48},
  {"content":"\r\n\r\n\r\n[ منتخب من درر بحر المثنوى 
  ]\r\nبسم اللّه الرحمن الرحيم\r\nحمدا للّه على نواله و صلواته على محمّد و آله امّا بعد ، فهذا منتخب من درر بحر المثنوى للمولوى المعنوى قدّس سرّه قد التقطتها على حسب نظرى القاصر ، جامعا لفريق من شتاتها و مشتّتا لجمع من جماعها ، تحصيلا للتناسب الأشد و الترتيب الأسد ، حسب ما تقتضيه الانتخاب مفصّلا و معنونا بفصول و عنوانات ، اكثرها غير ما فى الكتاب . سائلا من اللّه أن ينفعنى بها و كلّ مريد طالب انّه سميع قريب و لدعوة المضطرّين مجيب و انا أقلّ الورى محمّد بن مرتضى الملقّب من عند ابويه بمحسن و من لدن اخوانه بفيض و هذا مقالى الخاطر ببالى .\r\n كردم از روى بصيرت پيروى * شش كتاب مثنوى معنوى\r\nبرگرفتم زان بحار پردرر * جوهرى چند از فرائد وز غرر « 1 »\r\nجمع كردم از براى سالكان * تا كه زاد راه برگيرند از آن\r\nدادمش ترتيب و نظم تازه‌اى * تا بود نيكو و نيك آوازه‌اى\r\nشب فروزان گوهرى چون شد ثمين * نام او كردم « سراج السالكين »\r\nسالكانش چون در اوراد آورند * شايد اين بيچاره را ياد آورند\r\nنورش افزون گشت بر هر منتخب * شد از آن تاريخ تأليفش غلب \r\n\r\n\r\n","description":"","footnote":"\r\n( 1 ) - غرر : شريف ، مهم .\r\n","page_name":" 49 ","page_number":49},
  {"content":"\r\n\r\n گوش اگر بدهد به پندش جان فيض * فيضها بستاند از سلطان فيض\r\nرزقنا اللّه الانتفاع به * و الاطلاع على اسراره \r\n\r\nجوشش عشق\r\n بشنو از نى چون حكايت مىكند * از جداييها شكايت مىكند\r\nكز نيستان تا مرا ببريده‌اند * از نفيرم مرد و زن ناليده‌اند\r\nهركسى كو دور ماند از اصل خويش * بازجويد روزگار وصل خويش\r\nسينه خواهم شرحه‌شرحه از فراق * تا بگويم شرح درد اشتياق\r\nمن به هر جمعيّتى نالان شدم * جفت بدحالان و خوشحالان شدم\r\nهركسى از ظنّ خود شد يار من * از درون من نجست اسرار من\r\nسر من از نالهء من دور نيست * ليك چشم و گوش را آن نور نيست\r\nتن ز جان و جان ز تن مستور نيست * ليك كس را ديد جان دستور نيست\r\nآتش است اين بانگ ناى و نيست باد * هركه اين آتش ندارد نيست باد\r\nآتش عشق است كاندر نى فتاد * جوشش عشق است كاندر مىفتاد\r\nنى حريف هركه از يارى بريد * پرده‌هايش پرده‌هاى ما دريد\r\nنى حديث راه پرخون مىكند * قصّه‌هاى عشق مجنون مىكند\r\nهمچو نى زهرى و ترياقى كه ديد * همچو نى دمساز و مشتاقى كه ديد ؟\r\nمحرم اين هوش جز بىهوش نيست * مرزبان را مشترى جز گوش نيست\r\nبند بگسل باش آزاد اى پسر * چند باشى بند سيم و بند زر\r\nگر بريزى بحر را در كوزهء * چند گنجد قسمت يك‌روزهء\r\nكوزهء چشم حريصان پر نشد * تا صدف قانع نشد پردر نشد\r\nهركه را جامه ز عشقى چاك شد * او ز حرص و جمله عيبى پاك شد\r\nشاد باش اى عشق خوش‌سوداى ما * اى طبيب جمله علّتهاى ما \r\n\r\n","description":"","footnote":"","page_name":" 50 ","page_number":50},
  {"content":"\r\n\r\n اى دواى نخوت و ناموس ما * اى تو افلاطون و جالينوس ما\r\nجسم خاك از عشق بر افلاك شد * كوه در رقص آمد و چالاك شد\r\nعشق جان طور « 1 » آمد عاشقا * طور مست و خرّ موسى صعقا « 2 »\r\nبا لب دمساز خود گر جفتمى * همچو نى من گفتنىها گفتمى\r\nهركه او از همزبانى شد جدا * بينوا شد گرچه دارد صد نوا\r\nچون‌كه گل رفت و گلستان درگذشت * نشنوى زان پس ز بلبل سرگذشت\r\nجمله معشوق است و عاشق پرده‌اى * زنده معشوق است و عاشق مرده‌اى\r\nچون نباشد عشق را پرواى او * او چو مرغى ماند بىپر ، واى او \r\n\r\nعلت عاشقى ز علتها جداست\r\n عاشقى پيداست از زارى دل * نيست بيمارى چو بيمارى دل\r\nعلت عاشق ز علّتها جداست * عشق اسطرلاب اسرار خداست\r\nعاشقى گر زين سر و گر زان سر است * عاقبت ما را بدان شه رهبر است\r\nهرچه گويم عشق را شرح و بيان * چون به عشق آيم خجل باشم از آن\r\nگرچه گفت اين زبان روشن‌گر است * ليك عشق بىزبان روشن‌تر است\r\nچون قلم اندر نوشتن مىشتافت * چون به عشق آمد قلم بر خود شكافت\r\nعقل در شرحش چو خر در گل به خفت * شرح عشق و عاشقى هم عشق گفت\r\nآفتاب آمد دليل آفتاب * گر دليلت بايد از وى رو متاب « 3 »\r\nاز وى ار سايه نشانى مىدهد * شمس هر دم نور جانى مىدهد\r\nمن چه گويم يك رگم هشيار نيست * شرح آن يارى كه او را يار نيست \r\n\r\n\r\n","description":"","footnote":"\r\n( 1 ) - اشاره به آيه : 143 سوره اعراف .\r\n( 2 ) - طور : نام كوهى كه موسى ( ع ) بر آن مناجات مىكرد .\r\n( 3 ) - ظاهرا مقتبس است از روايت ذيل كه پرسيدند يا امير المؤمنان ، بم عرفت ربّك ؟ فقال : « بما عرّفنى نفسه » .\r\nاصول كافى 41 .\r\n","page_name":" 51 ","page_number":51},
  {"content":"\r\n\r\n شرح اين هجران و اين خون جگر * اين زمان بگذار تا وقت دگر \r\n\r\nعشق حقيقى را بقاست\r\n عشقهايى كز پى رنگى بود * عشق نبود عاقبت ننگى بود\r\nزانكه عشق مردگان پاينده نيست * زانكه مرده ، سوى ما آينده نيست\r\nعشق زنده در درون و در بصر * هر دمى باشد ز غنچه تازه‌تر\r\nعشق آن زنده كزين كو باقى است * كز شراب جان‌فزايت ساقى است\r\nعشق آن بگزين كه جمله انبيا * يافتند از عشق او كار و كيا\r\nتو مگو ما را بدان شه يار نيست * با كريمان كارها دشوار نيست \r\n\r\nخلق مظهر خداوند است\r\n گر به جهل آييم آن زندان اوست * ور به علم آييم ، آن ايوان اوست\r\nور بگرييم ، ابر پرزرق وييم * ور بخنديم ، آن زمان برق وييم « 1 »\r\nور به خشم و جنگ عكس قهر اوست * ور به صلح و عذر عكس مهر اوست\r\nما كه‌ايم اندر جهان پيچ‌پيچ * چون الف او خود چه دارد ؟ هيچ‌هيچ \r\n\r\n\r\n","description":"","footnote":"\r\n( 1 ) - گرفته شده از « يم » : دريا .\r\n","page_name":" 52 ","page_number":52},
  {"content":"\r\n\r\n\r\nبا مقربان و خداوند\r\n ياد آريد اى مهان « 1 » زين مرغ زار * يك صبوحى در ميان مرغزار\r\nياد ياران يار را ميمون بود * خاصّه كان ليلى و اين مجنون بود\r\nاى حريفان بت موزون خود * من قدح‌ها مىخورم پرخون خود\r\nيك قدح مى نوش كن بر ياد من * گر همىخواهى كه بدهى داد من\r\nيا به ياد اين فتادهء خاك‌بيز « 2 » * چون بخوردى ، جرعهء بر خاك ريز\r\nاى عجب آن عهد و آن سوگند كو ؟ * وعده‌هاى آن لب چون قند كو ؟\r\nگر فراق بنده از بد بندگيست * چون تو بايد بد كنى پس فرق چيست ؟\r\nآن بدى كه تو كنى در خشم و جنگ * باطرب‌تر از سماع و بانگ و چنگ\r\nاى حناى تو ز دولت خوب‌تر * و انتقام تو ز جان محبوب‌تر\r\nنار تو اينست نورت چون بود * ماتم اين تا خود كه سورت « 3 » چون بود\r\nآن حلاوتها كه دارد جور تو * در لطافت كس نيابد غور « 4 » تو\r\nنالم و ترسم كه او باور كند * وز ترحّم جور را كمتر كند\r\nعاشقم بر قهر و بر لطفش به جدّ * بوالعجب من عاشق اين هر دو ضدّ\r\nو اللّه ار زين خار در بستان شوم * همچو بلبل زين سبب نالان شوم\r\nاين عجب بلبل كه بگشايد دهان * تا خورد او خار را با گلستان\r\nاين چه بلبل اين نهنگ آتش است * جمله ناخوشها ز عشق او را خوش است\r\nعاشق كل است و خود كل است او * عاشق خويش است و عشق خويش جو \r\n\r\n\r\n","description":"","footnote":"\r\n( 1 ) - مهان : بزرگان .\r\n( 2 ) - خاك‌بيز : باريك‌بينى ، كسى كه براى حصول به مقصود به كارهاى سخت و پست اقدام كند .\r\n( 3 ) - فضل و شرف .\r\n( 4 ) - غور : عمق ، حقيقت چيزى .\r\n","page_name":" 53 ","page_number":53},
  {"content":"\r\n\r\n\r\nدر وصف دوستان خدا\r\n قصّهء طوطى جان زين‌سان بود * كو كسى ، كو محرم مرغان بود\r\nكو يكى مرغى ضعيفى بىگناه * و اندرون او سليمان با سپاه\r\nچون بنالد زار بىشكر و گله * افتد اندر هفت گردون غلغله\r\nهر دمش صد نام و صد پيك از خدا * يار كى زو ، شصت لبّيك از خدا\r\nزلّت « 1 » او به ز طاعت نزد حق * پيش كفرش جمله ايمانها خلق\r\nهر دمى او را يكى معراج خاص * بر سر تاجش نهد صد تاج خاص\r\nصورتش بر خاك و جان در لامكان * لامكانى فوق وهم سالكان\r\nلامكانى نه كه در وهم « 2 » آيدت * هر دمى در وى خيالى زايدت\r\nبل مكان و لامكان در حكم اوست * همچو در حكم بهشتى چاره‌جوست\r\nشرح اين كوته كن و رخ زين بتاب * دم مزن و اللّه اعلم بالصواب \r\n\r\nدر نكوهش غفلت از خداوند و عنايات او\r\n طوطى كآيد ز وحى آواز او * پيش از آغاز وجود آغاز او\r\nاندرون توست آن طوطى نهان * عكس آن را ديده تو بر اين و آن\r\nمىبرد شاديت را ، تو شاد از او * مىپذيرى ظلم را چون داد از او\r\nاى كه جان را بهر تن مىسوختى * سوختى جان را و تن افروختى\r\nسوختم من ، سوخته خواهد كسى * تا ز من آتش زند اندر خسى\r\nسوخته ، چون قابل آتش بود * سوخته بستان ، كه آتش‌كش بود\r\nچون زنم دم ؟ كآتش دل تيز شد * شير هجر آشفته و خونريز شد\r\nآنكه او هشيار خود تند است و مست * چون بود چون او قدح گيرد به دست \r\n\r\n\r\n","description":"","footnote":"\r\n( 1 ) - زلّت : لغزش .\r\n( 2 ) - در نسخهء قونيه : فهم .\r\n","page_name":" 54 ","page_number":54},
  {"content":"\r\n\r\n شير مستى كز صفت بيرون بود * از بسيط مرغزار افزون بود\r\nقافيه‌انديشم و دلدار من * گويدم منديش جز ديدار من\r\nحرف چه بود تا تو انديشى از آن * حرف چه بود چار « 1 » ديوار رزان « 2 »\r\nصوت و حرف و گفت را برهم زنم * تا كه بىاين هر سه با تو دم زنم\r\nآن دمى كز آدمش كردم نهان * با تو گويم اى تو اسرار جهان\r\nآن دمى را كه نگفتم با خليل * و آن غمى را كه نداند جبرئيل\r\nآن دمى كز وى مسيحا دم نزد * حق ز غيرت نيز با « 3 » ما هم نزد\r\nما چه باشد در لغت ؟ اثبات و نفى * من ز اثباتم منم بىذات و نفى\r\nمن كسى در ناكسى دريافتم * از خوشى در ناخوشى « 4 » بشتافتم\r\nجمله شاهان ، بندهء بنده خودند * جمله خلقان ، مردهء مرده خودند\r\nجمله شاهان ، پست پست خويش را * جمله خلقان ، مست مست خويش را\r\nمىشود صيّاد مرغان را شكار * تا كند ناگاه ايشان را شكار\r\nبيدلان را دلبران جسته به جان * جمله معشوقان شكار عاشقان\r\nهركه عاشق ديديش ، معشوق دان * كو به نسبت هست هم اين و هم آن\r\nتشنگان گر آب جويند از جهان * آب هم جويد به عالم تشنگان\r\nچون‌كه عاشق اوست ، تو خاموش باش * او چو گوشت مىكشد ، تو گوش باش\r\nبند كن چون سيل سيلانى كند * ورنه رسوايى و ويرانى كند\r\nمن چه غم دارم كه ويرانى بود * زير ويران گنج سلطانى بود\r\nغرق مىخواهد كه باشد غرق‌تر * همچو موج بحر جان زير و زبر\r\nزير دريا خوش‌تر آيد يا ز بر * تير او دلكش‌تر آيد يا سپر\r\nعاشقان را كار نبود با وجود * عاشقان را هست بىسرمايه سود\r\nپاره كرده وسوسه باشى دلا * گر طرب را باز دانى از بلا\r\nگر مرادت را مذاق شكّرست * بىمرادى نى مراد دلبرست \r\n\r\n\r\n","description":"","footnote":"\r\n( 1 ) - در نسخهء قونيه : خار .\r\n( 2 ) - رزان : مجموعه درخت مو .\r\n( 3 ) - در نسخهء قونيه : بى .\r\n( 4 ) - در نسخهء قونيه : پس كسى در ناكسى دريافتم .\r\n","page_name":" 55 ","page_number":55},
  {"content":"\r\n\r\n هر ستارش خونبهاى صد هلال * خون عالم ريختن ، او را حلال\r\nما بها و خونبها را يافتيم * جانب جان باختن بشتافتيم\r\nاى حيات عاشقان در مردگى * دل نيابى جز كه در دل بردگى\r\nمن دلش جسته ، به صد ناز و دلال « 1 » * او بهانه كرده با من از ملال\r\nگفتم آخر غرق توست اين عقل و جان * گفت رورو ، بر من اين افسون مخوان\r\nمن ندانم آنچه انديشيده‌اى * اى دو ديده ، دوست را چون ديده‌اى\r\nاى گران جان ، خوار ديدستى ورا * زانكه بس ارزان خريدستى ورا\r\nهركه او ارزان خرد ، ارزان دهد * گوهرى ، طفلى به قرص نان دهد\r\nغرق عشقىام كه غرق است اندرين * عشقهاى اولين و آخرين\r\nمجملش گفتم نكردم زان بيان * ورنه هم افهام سوزد هم زبان\r\nمن چو لب گويم ، لب دريا بود * من چو لا گويم مراد الّا بود\r\nمن ز شيرينى نشستم رو ترش * من ز بسيارى گفتارم خمش\r\nتا كه شيرينى ما از دو جهان * در حجاب رو ترش باشد نهان\r\nتا كه در هر گوش نايد اين سخن * يك همىگويم ز صد سرّ لدن \r\n\r\nعشق خلق از عشق خداوند است\r\n جمله عالم زان غيور آمد كه حق * برد از « 2 » غيرت بدين عالم سبق\r\nاو چو جان است و جهان چون كالبد * كالبد از جان پذيرد نيك و بد\r\nغيرت حق ، بر مثل گندم بود * كاه خرمن ، غيرت مردم بود\r\nاصل غيرتها بدانيد از إله * آن خلقان فرع حق بىاشتباه \r\n\r\n\r\n","description":"","footnote":"\r\n( 1 ) - دلال : نوازش .\r\n( 2 ) - در نسخهء قونيه : در .\r\n","page_name":" 56 ","page_number":56},
  {"content":"\r\n\r\n\r\nناله و غم\r\n شرح اين بگذارم و گيرم گله * از جفاى آن نگار ده‌دله\r\nنالم ، ايرا ناله‌ها خوش آيدش * از دو عالم ناله و غم بايدش\r\nچون ننالم تلخ از دستان او * چون نيم در حلقهء مستان او\r\nچون نباشم همچو شب بىروز او * بىوصال روى روزافروز او\r\nناخوش او خوش بود در جان من * جان فداى يار دل‌رنجان من\r\nعاشقم بر رنج خويش و درد خويش * بهر خشنودى شاه فرد خويش\r\nخاك غم را سرمه سازم بهر چشم * تا ز گوهر پر شود دو بحر چشم\r\nاشك ، كان از بهر او بارند خلق * گوهر است و اشك پندارند خلق\r\nاى دريغا اشك من ، دريا بدى * تا نثار دلبر زيبا بدى\r\nمن ز جان جان شكايت مىكنم ؟ * من نيم شاكى ، روايت مىكنم\r\nدل نمىگويد از او رنجيده‌ام * وز نفاق سست مىخنديده‌ام \r\n\r\nراستى و فناء فى اللّه\r\n راستى كن اى تو فخر راستان * اى تو صدر و من درت را آستان\r\nآستان و صدر در معنى كجاست * ما و من كو آن طرف كان يار ماست\r\nاى رهيده جان تو از ما و من * اى لطيفه روح اندر مرد و زن\r\nمرد و زن چون يك شود آن يك تويى * چون‌كه يكها محو شد ، اينك تويى\r\nاين من و ما ، بهر آن برساختى * تا تو با خود نرد خدمت باختى\r\nتا من و توها همه يك جان شوند * عاقبت مستغرق جانان شوند\r\nجسم ، جسمانه تواند ديدنت * در خيال آرد ، غم و خنديدنت\r\nدل كه او بستهء غم و خنديدن است * تو مگو كو لايق آن ديدن است \r\n\r\n","description":"","footnote":"","page_name":" 57 ","page_number":57},
  {"content":"\r\n\r\n آنكه او بستهء غم و خنده بود * اين بدين دو عاريت زنده بود\r\nباغ سبز عشق ، كو بىمنتهاست * جز غم و شادى درو بس ميوه‌هاست\r\nعاشقى زين هر دو حالت برتر است * بىبهار و بىخزان سبز و تر است\r\nده زكات روى خوب ، اى خوب‌رو * شرح جان شرحه‌شرحه « 1 » بازگو\r\nكز كرشمه غمزه و غمازه‌اى * بر دلم بنهاده داغ تازه‌اى\r\nمن حلالش كردم ار خونم بريخت * من همىگفتم حلال ، او مىگريخت\r\nچون گريزانى ز نالهء خاكيان * غم چه ريزى بر دل غمناكيان ؟\r\nاى كه هر صبحى كه از مشرق بتافت * همچو چشمه مشرقت در جوش يافت\r\nچون بهانه دادى اين شيدات را * اى بهانه شكّر لبهات را\r\nاى جهان كهنه را ، تو جان نو * از تن بىجان و دل افغان شنو\r\nشرح گل بگذار از غير خدا * شرح بلبل گو كه شد از گل جدا\r\nاز غم و شادى نباشد جوش ما * با خيال و وهم نبود هوش ما\r\nحالتى ديگر بود كان نادر است * تو مشو منكر كه حق بس قادر است\r\nجور و احسان رنج و شادى حادث است * حادثان ميرند و حقشان وارث است\r\nتو قياس از حالت ايشان « 2 » مكن * منزل اندر جور و در احسان مكن\r\nصبح شد اى صبح را پشت و پناه * عذر مخدومى حسام الدين « 3 » بخواه\r\nعذر خواه عقل كل و جان تويى * جان جان و تابش مرجان تويى\r\nداده‌ى تو چون چنين دارد مرا * باده كبود كه طرب آرد مرا\r\nباده در جوشش گداى جوش ما * چرخ در گردش گداى هوش ما\r\nباده از ما مست شد نى ما ازو * قالب از ما هست شد نى ما ازو\r\nما چو زنبوريم و قالبها چو موم * خانه خانه كرده قالب را چو موم \r\n\r\n\r\n","description":"","footnote":"\r\n( 1 ) - شرحه‌شرحه : قطعه‌قطعه .\r\n( 2 ) - در نسخهء قونيه : انسان .\r\n( 3 ) - حسن بن محمّد بن حسن ، حسام الدين شيخ مولوى ، كه او را در مقدّمهء مثنوى « مفتاح خزائن عرش و امين كنوز فرش و بايزيد وقت و جنيد زمان » مىخواند . ( زندگانى مولانا جلال الدين محمّد ، بديع الزمان فروزان‌فر ، ص 116 ) .\r\n","page_name":" 58 ","page_number":58},
  {"content":"\r\n\r\n\r\nهشيارى به آثار رحمت خداوند\r\n اى به كشته زين طلب از كو بگو * چند گويى كان گلستان كو و كو\r\nپيش از آن كين خار پا بيرون كنى * چشم تاريك است چون جولان كنى\r\nاى برادر ، عقل يك دم با خود آر * دم‌به‌دم در تو خزان است و بهار\r\nباغ دل را سبز و تر و تازه بين * پر ز غنچه ورد و سرو و ياسمين\r\nز انبهى برگ پنهان گشته شاخ * ز انبهى گل نهان صحرا و كاخ\r\nاين سخنهايى كه از عقل كل است * بوى آن گلزار سرو و سنبل است\r\nبوى گل ديدى كه آنجا گل نبود * جوش مل ديدى كه آنجا مل « 1 » نبود\r\nبو ، دواى چشم باشد نورساز * شد ز بويى ديدهء يعقوب باز\r\nبوى بد مر ديده را تارى كند * بوى يوسف ديده را يارى كند\r\nتو كه يوسف نيستى ، يعقوب باش * همچو او با گريه و آشوب باش\r\nبشنو اين پند از حكيم غزنوى * تا بيابى در تن كهنه ، نوى\r\nناز را رويى ببايد همچو ورد * چون ندارى ، گرد بدخويى نگرد\r\nزشت باشد روى نازيبا و ناز * سخت باشد چشم نابينا و درد \r\n\r\n\r\n","description":"","footnote":"\r\n( 1 ) - مل : مى .\r\n","page_name":" 59 ","page_number":59},
  {"content":"\r\n\r\n پيش يوسف نازش و خوبى مكن * جز نياز و آه يعقوبى مكن\r\nمعنى مردن بود در ره ، نياز * در نياز و فقر خود را مرده ساز\r\nتا دم عيسى تو را زنده كند * همچو خويشت خوب و فرخنده كند\r\nاز بهاران كى شود سرسبز سنگ * خاك شو تا گل برويى « 1 » رنگ‌رنگ\r\nسالها تو سنگ بودى دلخراش * آزمون را يك زمانى خاك باش \r\n\r\nدرختانند همچون خاكيان\r\n اين درختانند همچون خاكيان * دستها بركرده‌اند از خاكدان\r\nسوى خلقان صد اشارت مىكنند * وانكه گوشستش « 2 » عبارت مىكنند\r\nبا زبان سبز و با دست دراز * از ضمير خاك مىگويند راز\r\nهمچو بطّان « 3 » سر فروبرده به آب * گشته طاووسان و بوده چون غراب « 4 »\r\nدر زمستانشان اگر محبوس كرد * آن غرابان را خدا طاوس كرد\r\nدر زمستانشان اگرچه داد مرگ * زنده‌شان كرد از بهار و داد برگ\r\nمنكران گويند خود هست اين قديم * اين چرا بنديم بر ربّ كريم\r\nكورى ايشان ، درون دوستان * حق برويانيد باغ و بوستان\r\nهر گلى كاندر درون بويا بود * آن گل از اسرار گل گويا بود\r\nبوى ايشان رغم انف منكران * گرد عالم مىدود پرده‌دران\r\nمنكران همچون جعل « 5 » زان بوى گل * يا چو نازك مغز در بانگ دهل\r\nخويشتن مشغول مىسازند و غرق * چشم مىدوزند زين لمعان برق\r\nچشم مىدوزند و آنجا چشم نى * چشم آن باشد كه ببيند مأمنى \r\n\r\n\r\n","description":"","footnote":"\r\n( 1 ) - در نسخهء قونيه : نمايى .\r\n( 2 ) - گوشستش : براى او گوش شنوا باشد .\r\n( 3 ) - بطّ : اردك .\r\n( 4 ) - غراب : كلاغ .\r\n( 5 ) - جعل : سرگين‌غلطانك ، نوعى سوسك سياه كه در سرگين چهارپايان مىزيد ؛ سرگين‌كش .\r\n","page_name":" 60 ","page_number":60},
  {"content":"\r\n\r\n\r\nراه فانىگشته\r\n راه فانىگشته راه ديگر است * زانكه هشيارى گناه ديگر است\r\nهست هشيارى ز ياد ما مضى * ماضى و مستقبلت پردهء خدا\r\nآتش اندر زن به هر دوتا يكى * پرگره باشى از اين هر دو چو نى\r\nتا گره با نى بود ، همراز نيست * همنشين آن لب و آواز نيست\r\nچون به طرف « 1 » خود به طوفى مرتدى * چون به خانه آمدى هم با خودى\r\nاى خبرهات از خبر ده بىخبر * توبهء تو از گناه تو بتر\r\nاى تو از حال گذشته توبه‌جو * كى كنى توبه از اين توبه بگو \r\n\r\nغرقه گشته در جمال\r\n جست‌وجويى از وراى جستجو * من نمىدانم . تو مىدانى ، بگو\r\nحال و قالى از وراى حال و قال * غرقه گشته در جمال ذو الجلال\r\nغرقه‌اى نى كه خلاصى باشدش * يا به جز دريا ، كسى بشناسدش\r\nعقل جزو از كل گو يا نيستى * گر تقاضا بر تقاضا نيستى\r\nچون تقاضا بر تقاضا مىرسد * موج آن دريا بدينجا مىرسد\r\nاز پى اين عيش و عشرت ساختن * صد هزاران جان ببايد باختن\r\nدر شكار بيشهء جان باز باش * همچو خورشيد جهان جانباز باش\r\nجان فشان اى آفتاب معنوى * مر جهان كهنه را بنما نوى\r\nدر وجود آدمى جان و روان * مىرسد از غيب چون آب روان \r\n\r\n\r\n","description":"","footnote":"\r\n( 1 ) - در نسخهء قونيه : طوفى .\r\n","page_name":" 61 ","page_number":61},
  {"content":"\r\n\r\n\r\nشرافت آدمى به روح است\r\n آن خداى عالم السرّ الخفىّ * آفريد از خاك آدم را صفى\r\nدر سه گز قالب كه دادش وانمود * هرچه در الواح و در ارواح بود\r\nتا ابد هرچه بود ، از پيش پيش * درس كرد از علّم الاسماء « 1 » خويش\r\nتا ملك بىخود شد از تدريس او * قدس ديگر يافت از تقديس او\r\nآن گشاديشان كز آدم رو نمود * در گشاد آسمانهاشان نبود\r\nدر فضاى عرصهء آن پاك جان * تنگ آمد عرصهء هفت آسمان\r\nگفت پيغمبر كه حق فرموده است * من نگنجم هيچ در بالا و پست\r\nدر زمين و آسمان و عرش نيز * من نگنجم اين يقين دان اى عزيز\r\nدر دل مؤمن بگنجم اى عجب * گر مرا جويى در آن دلها طلب\r\nگفت ادخل فى عبادى تلتقى * جنّة من رؤيتى يا متّقى\r\nعرش با آن نور با پهناى خويش * چون بديد آن را برفت از جاى خويش\r\nخود بزرگى عرش باشد بس مديد * ليك ، صورت كيست چون معنى رسيد\r\nهر ملك مىگفت ما را پيش از اين * الفتى مىبود با روى زمين\r\nتخم خدمت در زمين مىكاشتيم * زان تعلّق ما عجب مىداشتيم\r\nكين تعلّق چيست با اين خاكيان * چون سرشت ما بدست از آسمان\r\nالف « 2 » ما انوار با ظلمات چيست * چون تواند نور با ظلمات زيست\r\nآدما اين الف از بوى تو بود * زانكه جسمت را زمين بد تار و پود\r\nجسم پاكت را از اينجا بافتند * نور پاكت را در اينجا يافتند\r\nاينكه جان ما ز روحت يافته‌ست * پيش‌پيش از خاك آن مىتافته است\r\nدر زمين بوديم و غافل از زمين * غافل از گنجى كه بد در وى دفين\r\nچون سفر فرمود ما را ز آن مقام * تلخ شد ما را از آن تحويل ، كام\r\nتا كه حجّت‌ها همىگفتيم ما * كه به جاى ما كه آيد اى خداى \r\n\r\n\r\n","description":"","footnote":"\r\n( 1 ) - اشاره به آيه 32 سوره بقره .\r\n( 2 ) - الف : الفت .\r\n","page_name":" 62 ","page_number":62},
  {"content":"\r\n\r\n نور اين تسبيح و اين تهليل را * مىفروشى بهر قال و قيل را\r\nحكم حق گسترد بهر ما بساط * كه بگويند از طريق انبساط\r\nهرچه آيد بر زبانتان بىحذر * همچو طفلان يگانه با پدر\r\nزانكه اين دمها چه گر نالايق است * رحمت من بر غضب هم سابق است « 1 »\r\nاز پى اظهار اين سبق اى ملك * در تو بنهم اى ملك اشكال و شك\r\nتا به گويى و نگيرم بر تو من * منكر حلمم نيارد دم زدن\r\nصد پدر صد مادر اندر حلم ما * هر نفس زايد ، درافتد در عنا « 2 »\r\nحلم ايشان كفّ بحر حلم ماست * كف رود ، آيد ، ولى دريا به‌جاست \r\n\r\nجود مىجويد گدايان و ضعاف\r\n بانك مىآيد كه اى طالب بيا * جود محتاج گدايان چون گدا\r\nجود مىجويد گدايان و ضعاف * همچو خوبان كآينه جويند صاف\r\nروى خوبان ز آينه زيبا شود * روى احسان از گدا پيدا شود\r\nپس از اين فرمود حق در و الضحى « 3 » * بانگ كم زن اى محمّد بر گدا\r\nچون گدا آيينهء جودست هان * دم بود بر روى آيينه زيان\r\nآن يكى جودش گدا آرد پديد * وان دگر بخشد گدايان را مزيد \r\n\r\n\r\n","description":"","footnote":"\r\n( 1 ) - اشاره به حديث نبوى : « قال اللّه عزّ و جلّ : سبقت رحمتى غضبى » مسند احمد 2 : 242 ، مسلم 8 : 95 ، جامع صغير 1 : 72 ، كنوز الحقائق 89 .\r\n( 2 ) - در نسخهء قونيه : فنا .\r\n( 3 ) - اشاره به سوره    « وَ الضُّحى وَ اللَّيْلِ إِذا سَجى . . . »    ش 93 قرآن كريم .\r\n","page_name":" 63 ","page_number":63},
  {"content":"\r\n\r\n\r\nگدايان آينهء جود حقند\r\n پس گدايان آينهء « 1 » جود حقند * وانكه با حقّند جود مطلقند\r\nو آنكه جز اين دوست او خود مرده‌ايست * او بر اين در نيست نقش پرده‌ايست\r\nنقش درويش است آن ، نى اصل آن * نقش سگ را تو مينداز استخوان\r\nفقر لقمه دارد او نى فقر حق * پيش نقش مرده‌اى كم نه طبق\r\nماهى خاكى بود درويش نان * شكل ماهى ليك از دريا رمان\r\nمرغ خانه است او نه سيمرغ هوا * لوت « 2 » نوشد او ننوشد از خدا\r\nعاشق حق است از بهر نوال « 3 » * نيست جانش عاشق حسن و جمال\r\nگر توهّم مىكند او عشق ذات * ذات نبود وهم اسما و صفات\r\nوهم مخلوق است و مولود آمده است * حق نزاييده است او لم يولد است\r\nعاشق تصوير و وهم خويشتن * كى بود از عاشقان ذو المنن\r\nعاشق آن وهم اگر صادق بود * آن مجاز او حقيقت‌كش شود\r\nشرح مىخواهد بيان اين سخن * ليك مىترسم ز افهام كهن\r\nفهم‌هاى كهنهء كوته‌نظر * صد خيال بد درآرد در فكر\r\nبر سماع راست هركس چير « 4 » نيست * لقمهء هر مرغكى انجير نيست\r\nنقش اگر غمگين نگارى بر ورق * او ندارد از غم و شادى سبق\r\nصورتش غمگين و او فارغ از آن * صورتش خندان و او زان بىنشان\r\nآن غم و شادى كه اندر دل خفى است * پيش آن شادى و غم جز نقش نيست \r\n\r\n\r\n","description":"","footnote":"\r\n( 1 ) - در نسخهء قونيه : آيت .\r\n( 2 ) - لوت : طعام لذيذ .\r\n( 3 ) - نوال : صواب ، درستى .\r\n( 4 ) - چير : مخفّف چيره .\r\n","page_name":" 64 ","page_number":64},
  {"content":"\r\n\r\n\r\nاولياء را در درونها نغمه‌هاست\r\n اوليا « 1 » را در درونها نغمه‌هاست * طالبان را زان حيات بىبهاست\r\nنشنود آن نغمه‌ها را گوش حس * كز ستمها گوش حس بايد نجس\r\nنشنود نغمهء پرى را آدمى * كو بود ز اسرار پريان اعجمى\r\nگرچه هم نغمهء پرى زين عالم است * نغمهء دل برتر از هر دودمست\r\nكه پرى و آدمى زندانىاند * هر دو در زندان اين نادانىاند\r\nمعشر الجن سورهء رحمان بخوان * تستطيعوا ، تنفذوا را بازدان « 2 »\r\nهين ز لاى نفى سرها برزنيد * اين خيال و وهم يك‌سو افكنيد\r\nاى همه پوسيده در كون و فساد * جان باقيتان نروييد و نزاد\r\nگر بگويم شمّه‌اى زان نغمه‌ها * جانها سر برزنند از دخمه‌ها\r\nگوش را نزديك كن كان دور نيست * ليك نقل آن به تو دستور نيست\r\nهين كه اسرافيل وقتند اوليا * مرده را زينشان حيات است و نما\r\nجان هريك مرده‌اى از گور تن * برجهد ز آوازشان اندر كفن\r\nگويد اين آواز ز آواها جداست * زنده كردن كار آواز خداست\r\nما بمرديم و به كلى كاستيم * بانگ حق آمد ، همه برخاستيم\r\nبانگ حق اندر حجاب و بىحجيب * آن دهد كو داد مريم را ز جيب\r\nاى فناتان نيست كرده زيرپوست * بازگرديد از عدم ز آواز دوست\r\nمطلق آن آواز خود از شه بود * گرچه از حلقوم عبد الله بود\r\nگفته او را من زبان و چشم تو * من حواس و من رضا و خشم تو\r\nرو كه بى يسمع و بى يبصر تويى * سر تويى چه جاى صاحب سر تويى\r\nچون شدى من كان للّه از وله * من تو را باشم كه كان اللّه له « 3 » \r\n\r\n\r\n","description":"","footnote":"\r\n( 1 ) - در نسخهء قونيه : انبياء .\r\n( 2 ) - اشاره به :  « يا مَعْشَرَ الْجِنِّ وَ الْإِنْسِ إِنِ اسْتَطَعْتُمْ أَنْ تَنْفُذُوا مِنْ أَقْطارِ السَّماواتِ وَ الْأَرْضِ فَانْفُذُوا لا تَنْفُذُونَ إِلَّا بِسُلْطانٍ »  سوره الرحمن آيه 33 .\r\n( 3 ) - اشاره به حديث نبوى : « من كان للّه كان اللّه له » كشف الاسرار 562 و 371 .\r\n","page_name":" 65 ","page_number":65},
  {"content":"\r\n\r\n گه تويى گويم تو را گاهى منم * هرچه گويم آفتاب روشنم\r\nهر كجا تابم ز مشكات دمى * حل شد آنجا مشكلات عالمى\r\nظلمتى را كآفتابش برنداشت * از دم ما گردد آن ظلمت چو چاشت\r\nآدمى را او به خويش اسما نمود * ديگر آن را ، ز آدم اسما مىگشود\r\nخواه ز آدم گير نورش خواه از او * خواه از خم گير مى خواه از كدو\r\nكين كدو با خم به پيوست است سخت * نى چو تو شادان كدوى نيكبخت\r\nگفت طوبى من رآنى مصطفى * و الذى يبصر لمن وجهى رأى « 1 »\r\nچون چراغى نور شمعى را كشيد * هركه ديد آن را يقين آن شمع ديد\r\nهمچنين تا صد چراغ ار نقل شد * ديدن آخر لقاى اصل شد\r\nخواه از نور پسين بستان توان * هيچ فرقى نيست خواه از شمع جان\r\nخواه بين نور از چراغ آخرين * خواه بين نورش ز شمع عابرين « 2 » \r\n\r\nگفت پيغمبر كه نفحت‌هاى حق « 3 »\r\n گفت پيغمبر كه نفحت‌هاى حق * اندر اين ايّام مىآرد سبق\r\nگوش و هش داريد اين اوقات را * دررباييد اين‌چنين نفحات را\r\nنفحه آمد مر شما را ديد و رفت * هركه را مىخواست جان بخشيد و رفت\r\nنفحهء ديگر رسيد آگاه باش * تا از اين هم وانمانى خواجه تاش\r\nجان آتش يافت زو آتش‌كشى * جان مرده يافت در خود جنبشى\r\nجان نارى يافت از وى انطفا * مرده پوشيد از بقاى او قبا\r\nتازگى و جنبش طوبى است اين * همچو جنبش‌هاى خلقان نيست اين \r\n\r\n\r\n","description":"","footnote":"\r\n( 1 ) - اشاره به حديث نبوى : « طوبى لمن رآني و لمن رأى من رآني و آمن بى طوبى لهم و حسن مآب . » جامع صغير 2 : 54 ، كنوز الحقائق 79 .\r\n( 2 ) - غابرين : گذشتگان .\r\n( 3 ) - اشاره به فرموده پيامبر اسلام : « انّ لربّكم في أيّام دهركم نفحات ألا فتعرضوا لها » حديث نبوى : حلية الاولياء 1 : 221 ، احياء العلوم 1 : 134 ، فتوحات مكية 1 : 24 .\r\n","page_name":" 66 ","page_number":66},
  {"content":"\r\n\r\n گر درافتد در زمين و آسمان * زهره‌هاشان آب گردد در زمان\r\nخود ز بيم اين دم بىمنتها * بازخوان فأبين ان يحملنها « 1 »\r\nورنه خود أشفقن منها چون بدى * گرنه از بيمش دل كه « 2 » خون شدى\r\nاين نه آن جان است كافزايد زنان * يا گهى باشد چنين گاهى چنان\r\nچون تو شيرين از شكر باشى ، بود * كان شكر گاهى ز تو غايب شود\r\nچون شكر كردى ز تأثير وفا * پس شكر كى از شكر باشى جدا\r\nعاشق ، از خود چون غذا يابد رحيق « 3 » * عقل آنجا گم شود گم اى رفيق\r\nعقل جز وى ، عشق را منكر بود * گرچه بنمايد كه صاحب سر بود\r\nزيرك و داناست اما نيست نيست * تا فرشته لا نشد اهريمنى است\r\nاو به قول و فعل ، يار ما بود * چون به حكم حال آيى ، لا بود\r\nجان كمال است و نداى او كمال * مصطفىگويان ارحنا يا بلال « 4 »\r\nاى بلال افراز بانگ سلسلت * زان دمى كاندر دميدم در دلت\r\nزان دمى كآدم از آن مدهوش شد * هوش اهل آسمان بىهوش شد\r\nمصطفى بىخويش شد زان خوب‌صوت * شد نمازش از شب تعريس فوت\r\nسر از آن خواب مبارك برنداشت * تا نماز صبحدم آمد به چاشت \r\n\r\n\r\n","description":"","footnote":"\r\n( 1 ) - قرآن مجيد : سورهء احزاب ، آيهء 72 .\r\n( 2 ) - كه : خرد .\r\n( 3 ) - رحيق : مى ناب ، شراب .\r\n( 4 ) - اشاره به حديث نبوى : « قم يا بلالى فأرحنا بالصلاة » كنوز الحقائق 91 و 106 و 169 ، مسند احمد 5 : 364 و 371 .\r\n","page_name":" 67 ","page_number":67},
  {"content":"\r\n\r\n\r\nندايى كاصل هر بانگ و نداست\r\n آن ندايى كاصل هر بانگ و نداست * خود ندا آن است و آن باقى صداست\r\nترك و كرد و پارسىگو و عرب * فهم كرده آن ندايى گوش و لب\r\nخود چه جاى ترك و تاجيك است و زنگ * فهم كرده آن ندا را چوب و سنگ\r\nهر دمى از وى همىآيد الست * جوهر و اعراض مىگردند هست\r\nگر نمىآيد بلى زيشان ولى * آمدنشان از عدم باشد بلى\r\nمؤمن و ترسا « 1 » جهود و گبر « 2 » و مغ « 3 » * جمله را رو سوى آن سلطان الغ « 4 »\r\nبلكه سنگ و كوه و آب و خاك را * هست واگشت نهانى با خدا \r\n\r\nلذت الهام و وحى\r\n اندرونى كاندرون‌ها مست از اوست * هستيى كاين هستهامان هست از اوست\r\nكهرباى فكر و هر آواز اوست * لذت الهام و وحى و راز اوست\r\nگفت اى جان‌رميده از بلا * وصل را ما درگشاديم ، الصّلا\r\nاى خود ما بىخودى و مستىات * اى ز هستى ما هماره هستىات\r\nبا تو نى لب اين زمان من نو به نو * رازهاى كهنه گويم مىشنو\r\nزانكه آن لبها از اين دم مىرسد * بر لب جوى نهان برمىدمد\r\nگوش بىگوشى در اين دم برگشا * بهر راز يفعل اللّه ما يشاء \r\n\r\n\r\n","description":"","footnote":"\r\n( 1 ) - ترسا : مسيحى .\r\n( 2 ) - گبر : بت‌پرست ، مشرك ، مجوس ، زردشتى .\r\n( 3 ) - مغ : مؤبد زردشت .\r\n( 4 ) - الغ : بزرگ .\r\n","page_name":" 68 ","page_number":68},
  {"content":"\r\n\r\n\r\nهست بر سمع و بصر مهر خدا\r\n هست بر سمع و بصر مهر خدا * در حجب بس صورت است و بس صدا\r\nآنچه او خواهد رساند آن به چشم * از جمال و از كمال و از كرشم « 1 »\r\nو آنچه او خواهد رساند آن به گوش * از سماع و از بشارت وز خروش\r\nكون پرچاره است و هيچت چاره نى * تا كه نگشايد خدايت روزنى\r\nگرچه هستى تو كنون غافل از آن * وقت حاجت حق كند او را عيان\r\nگفت پيغمبر كه يزدان مجيد * از پى هر درد درمان آفريد\r\nليك زان درمان نبينى رنگ و بو * بهر درد خويش بىفرمان او\r\nچشم را اى چاره‌جو در لامكان * هين بنه چون چشم گشته سوى جان\r\nاين جهان از بىجهت پيدا شده است * كه ز بىجايى جهان را جا شده است\r\nبازگرد از هست سوى نيستى * گر تو از جان طالب مولاستى\r\nجاى دخل است اين عدم از وى مرم « 2 » * جاى خرج است اين وجود بيش‌وكم\r\nكارگاه صنع حق چون نيستى است * جز معطّل در جهان هست كيست ؟ \r\n\r\nمناجات\r\n ياد ده ما را سخن‌هاى دقيق * كه تو را رحم آورد آن اى رفيق\r\nهم دعا از تو اجابت هم ز تو * ايمنى از تو مهابت « 3 » هم ز تو\r\nگر خطا گفتيم اصلاحش تو كن * مصلحى تو اى تو سلطان سخن\r\nكيميا دارى كه تبديلش كنى * گرچه جوى خون بود نيلش كنى\r\nاين‌چنين ميناگرىها كار توست * اين‌چنين اكسيرها اسرار توست \r\n\r\n\r\n","description":"","footnote":"\r\n( 1 ) - كرشم : اشاره به چشم و ابرو ، غمزه .\r\n( 2 ) - مرم : از او فرار مكن .\r\n( 3 ) - مهابت : شكوه ، عظمت .\r\n","page_name":" 69 ","page_number":69},
  {"content":"\r\n\r\n آب را و خاك را برهم زدى * ز آب و گل نقش تن آدم زدى\r\nنسبتش دادى و جفت و خال و عم * با هزار انديشهء شادى و غم\r\nباز بعضى را رهايى داده‌اى * زين غم و شادى جدايى داده‌اى\r\nبرده‌اى از خويش و پيوند و سرشت * كرده‌اى در چشم او هر خوب و زشت\r\nهرچه محسوس است او رد مىكند * و آنچه ناپيداست مسند مىكند\r\nعشق او پيدا و معشوقش نهان * يار بيرون ، فتنهء او در جهان \r\n\r\nرها كن عشقهاى صورتى\r\n اين رها كن عشقهاى صورتى * نيست بر صورت نه بر روى ستى\r\nآنچه معشوق است صورت نيست آن * خواه عشق اين جهان خواه آن جهان\r\nآنچه بر صورت تو عاشق گشته‌اى * چون برون شد جان چرايش هشته‌اى « 1 »\r\nصورتش برجاست اين سيرى ز چيست * عاشقا واجو كه معشوق تو كيست\r\nآنچه محسوس است اگر معشوقه است * عاشقستى هركه او را حس هست\r\nچون وفا آن عشق افزون مىكند * كى وفا صورت دگرگون مىكند\r\nپرتو خورشيد بر ديوار تافت * تابش عاريتى ديوار يافت\r\nبر كلوخى دل چه بندى اى سليم * واطلب اصلى كه پايد او مقيم\r\nاى كه تو هم عاشقى بر عقل خويش * خويش بر صورت‌پرستان ديده پيش\r\nپرتو عقل است آن بر حسّ تو * عاريت مىزد ذهب بر مسّ تو\r\nچون زره‌اندود است خوبى در بشر * ورنه چون شد شاهد تو پيره‌خر ؟\r\nچون فرشته بود همچون ديو شد * كان ملاحت اندر او عاريه بد\r\nاندك‌اندك مىستانند از جمال * اندك‌اندك خشك مىگردد نهال \r\n\r\n\r\n","description":"","footnote":"\r\n( 1 ) - هشته‌اى : قرار داده‌اى .\r\n","page_name":" 70 ","page_number":70},
  {"content":"\r\n\r\n رو نعمّره ننكّسه « 1 » بخوان * دل طلب كن ، دل منه بر استخوان\r\nكان جمال دل جمال باقى است * هر سه يك شد چون طلسم خود شكست\r\nآن يكى را تو ندانى از قياس * بندگى كن ژاژ « 2 » كم خا ، ناشناس\r\nمعنى تو صورت است و عاريت * بر مناسب شادى و بر قافيت\r\nمعنى آن باشد كه بستاند تو را * بىنياز از نقش گرداند تو را\r\nمعنى آن نبود كه كور و كر كند * مرد را بر نقش عاشق‌تر كند \r\n\r\nمن نخواهم بود اينجا مىروم\r\n من نخواهم بود اينجا ، مىروم * سوى شاهنشاه ، راجع مىشوم\r\nخويش را مكشيد اى جغدان كه من * نه مقيمم ، مىروم سوى وطن\r\nاين خراب‌آباد در چشم شماست * ورنه ما را ساعد شهباز جاست\r\nچون بپراند مرا شه در روش * مىروم بر اوج دل چون پرتوش\r\nهمچو ماه و آفتابى مىپرم * پرده‌هاى آسمانها مىدرم\r\nروشنى عقل‌ها از فكرتم * انفطار « 3 » آسمان از فطرتم\r\nبازم و حيران شود در من هما * جغد كبود تا بداند سرّ ما ؟\r\nاى خنك جغدى كه در پرواز من * فهم كرد از نيكبختى راز من\r\nدر من آويزيد تا نازان شويد * گرچه جغدانيد شهبازان شويد\r\nآنكه باشد با چنان شاهى حبيب * هر كجا افتد چرا باشد غريب\r\nهركه باشد شاه دردش را دوا * گر چو نى نالد نباشد بينوا\r\nطبل باز من نداى ارجعى « 4 » * حق گواه من بر غم مدّعى\r\nمن نيم جنس شهنشه دور از او * ليك دارم در تجلّى نور از او \r\n\r\n\r\n","description":"","footnote":"\r\n( 1 ) - اشاره به آيهء :  « وَ مَنْ نُعَمِّرْهُ نُنَكِّسْهُ فِي الْخَلْقِ »  قرآن مجيد ، سورهء يس ، آيهء 68 .\r\n( 2 ) - ژاژ : كنايه از مردم لاف‌زن ، بيهوده‌گو ، بيكاره .\r\n( 3 ) - انفطار : شكافته شدن .\r\n( 4 ) - اشاره به آيهء :    « ارْجِعِي إِلى رَبِّكِ راضِيَةً مَرْضِيَّةً فَادْخُلِي فِي عِبادِي وَ ادْخُلِي جَنَّتِي »    ، سورهء فجر ، آيهء 28 .\r\n","page_name":" 71 ","page_number":71},
  {"content":"\r\n\r\n نيست جنسيت ز روى شكل و ذات * آب جنس خاك آمد در ثبات\r\nباد جنس آتش آمد در قوام * طبع را جنس آمده آخر مدام\r\nجنس ما چون نيست جنس شاه ما * ماى ما شد بهر ماى او فنا\r\nچون فنا شد ماى ما او ماند فرد * پيش پاى اسب او گردم چو گرد\r\nخاك شد جان و نشانىهاى او * هست بر خاكش نشان پاى او\r\nخاك پايش شو براى اين نشان * تا شوى تاج سر گردنكشان\r\nتا كه نفريبد شما را شكل من * نقل من نوشيد پيش از نقل من\r\nاى بسا كس را كه صورت راه زد * قصد صورت كرد و بر اللّه زد\r\nآخر اين جان با بدن پيوسته است * هيچ اين جان با بدن مانند هست ؟\r\nتاب نور چشم با پيه است جفت * نور دل در قطرهء خونى نهفت\r\nشادى اندر گرده و غم در جگر * عقل چون شمعى درون مغز سر\r\nاين تعلّقها نه بىكيف است و چون * عقل‌ها در دانش چونى زبون\r\nجان كل با جان جزو آسيب كرد * جان از او دورى ستد در جيب كرد\r\nپس ز جان جان چو حامل گشت جان * از چنين جانى شود حامل جهان\r\nپس جهان زايد جهان ديگرى * اين حشر را وانمايد محشرى\r\nتا قيامت گر بگويم ، بشمرم * من ز شرح اين قيامت قاصرم\r\nاين سخن‌ها خود به معنى ياد نيست * حرفها دام دم شيرين‌لبى است\r\nچون كند تقصير پس چون تن زند ؟ * چون‌كه لبّيكش به يا رب مىرسد\r\nهست لبّيكى كه نتوانى شنيد * ليك سر تا پاى بتوانى چشيد \r\n\r\n","description":"","footnote":"","page_name":" 72 ","page_number":72},
  {"content":"\r\n\r\n\r\nبر لب جو بود ديوارى بلند\r\n بر لب جو بود ديوارى بلند * بر سر ديوار تشنهء دردمند\r\nمانعش از آب آن ديوار بود * از پى آب او چو ماهى زار بود\r\nناگهان انداخت او خشتى در آب * بانگ آب آمد به گوشش چون خطاب\r\nچون خطاب يار شيرين لذيذ * مست كرد ، آن بانگ آبش چون نبيذ « 1 »\r\nاز صفاى بانگ آب آن ممتحن * گشت خشت‌انداز از آنجا خشت‌كن\r\nآب مىزد بانگ يعنى هى تو را * فايده چه زين زدن خشتى مرا\r\nتشنه گفت آبا مراد و فايده است * من از اين صنعت ندارم هيچ دست\r\nفايده اول سماع بانگ آب * كو بود مر تشنگان را چون رباب\r\nبانگ او چون بانگ اسرافيل شد * مرده را زين زندگى تحويل شد\r\nيا چو بانگ رعد ايّام بهار * باغ مىيابد از او چندين نگار\r\nيا چو بر درويش ايّام زكات * يا چو بر محبوس پيغام نجات\r\nچون دم رحمان بود كان از يمن * مىرسد سوى محمّد بىدهن\r\nيا چو بوى احمد مرسل بود * كان به عاصى در شفاعت مىرسد\r\nيا چو بوى يوسف خوب لطيف * مىزند بر جان يعقوب نحيف\r\nفايده ديگر كه هر خشتى كز اين * بركنم آيم سوى ماء معين\r\nكز كمى خشت ديوار بلند * پس‌تر گردد يقين اى هوشمند\r\nپستى ديوار قربى مىشود * فصل او درمان و صلى مىشود\r\nسجده آمد كندن خشت لزب * موجب قربى كه و اسجد و اقترب « 2 »\r\nتا كه اين ديوار غالى كردن است * مانع آن سر فرو آوردن است\r\nسجده نتوان كرد بر آب حيات * تا نيابم زين تن خاكى نجات\r\nبر سر ديوار هركو تشنه‌تر * زودتر برمىكند خشت و مدر\r\nهركه عاشق‌تر بود بر بانگ آب * او كلوخ زفت بركند از حجاب \r\n\r\n\r\n","description":"","footnote":"\r\n( 1 ) - نبيذ : شراب ، مى .\r\n( 2 ) - اشاره به آيهء 19 سورهء علق .\r\n","page_name":" 73 ","page_number":73},
  {"content":"\r\n\r\n او ز بانگ آب بر مى تا عنق * نشنود بيگانه جز بانگ بلق \r\n\r\nاى خنك آن را كه او ايام بيش\r\n اى خنك آن را كه او ايام بيش * مغتنم دارد گذارد وام خويش\r\nاندر آن ايام كش قدرت بود * صحّت و زور دل و قوّت بود\r\nو آن جوابى همچو باغ سبز و تر * مىرساند بىدريغى بار و بر\r\nچشمهاى قوّت و شهوت روان * سبز مىگردد زمين تن بدان\r\nخانه معمور و سقفش بس بلند * معتدل اركان و پى تخليط و بند\r\nپيش از آنكه ايّام پيرى دررسد * گردنت بندد به حبل من مسد « 1 »\r\nخاك شوره گردد و ريزان و سست * هرگز از شوره نبات خوش نرست\r\nآب زور و آب شهوت منقطع * او ز خويش و ديگران نامنتفع\r\nابروان ، چون پال‌دم زير آمده * چشم را ، نم آمده تارى شده\r\nاز تشنّج ، رو چو پشت سوسمار * رفته نطق و طعم و دندان‌ها ز كار\r\nروز بىگه لاشه لنگ و ره دراز * كارگه ويران عمل رفته ز ساز\r\nبيخ‌هاى خوى بد محكم شده * قوّت بركندن آن كم شده \r\n\r\nشخصى درشتى كج‌سخن\r\n همچو آن شخصى درشتى كج‌سخن * در ميان ره نشاند او خار و بن « 2 »\r\nرهگذريانش ملامتگر شدند * بس بگفتندش بكن آن را نكند\r\nهر دمى آن خاربن افزون شدى * پاى خلق از زخم آن پرخون شدى \r\n\r\n\r\n","description":"","footnote":"\r\n( 1 ) - اشاره به آيهء 5 سورهء المسد .\r\n( 2 ) - بن : درخت .\r\n","page_name":" 74 ","page_number":74},
  {"content":"\r\n\r\n جامهاى خلق بدريدى ز خار * پاى درويشان بخستى زارزار\r\nچون بجد حاكم به دو گفت اين مكن * گفت آرى بركنم روزيش من\r\nمدّتى فردا و فردا وعده داد * شد درخت خار او محكم نهاد\r\nگفت روزى خاكش اى وعده كژ * پيش آ در كار ما واپس مغژ « 1 »\r\nگفت الايّام يا عم بيننا * گفت : عجّل ، لا تماطل ديننا\r\nتو كه مىگويى كه فردا اين بدان * كه به هر روزى كه مىآيد زمان\r\nآن درخت بد جوان‌تر مىشود * وين كننده پير و مضطر مىشود\r\nخاربن در قوّت و برخواستن * خاركن در پيرى و در كاستن\r\nخاربن هر روز و هردم سبزتر * خاركن هر روز زار و خشك‌تر\r\nاو جوان‌تر مىشود تو پيرتر * زود باش و روزگار خود مبر\r\nخاربن دان هريكى خوى بدت * بارها در پاى خار آخر زدت\r\nبارها از خوى خود خسته شدى * حس ندارى سخت بىحس آمدى\r\nگر ز خسته گشتن ديگر كسان * گه ز خلق زشت تو هست آن رسان\r\nغافلى بارى ز زخم آگه نه‌اى * تو عذاب خويش و هر بيگانه‌اى\r\nيا تبر برگير و مردانه بزن * تو علىوار اين در خيبر بكن\r\nيا به گلبن وصل كن اين خار را * وصل با يار نور و نار را\r\nتا كه نور او كشد نار تو را * وصل او گلشن كند خار تو را\r\nتو مثال دوزخى او مؤمن است * كشتن آتش ، به مؤمن ممكن است\r\nمصطفى فرمود از گفت جحيم * كو به مؤمن لابه‌گر گردد ز بيم\r\nگويدش بگذر ز من اى شاه زود * هين كه نورت سوز نارم را ربود « 2 »\r\nپس هلاك نار نور مؤمن است * زانكه بىضد دفع ضد لا يمكن است\r\nنار ضد نور باشد روز عدل * كان ز قهر انگيخته شد اين ز فضل\r\nگر همىخواهى تو دفع شرّ نار * آب رحمت بر دل آتش گمار \r\n\r\n\r\n","description":"","footnote":"\r\n( 1 ) - مغژ : ( از مصدر غژيدن ) ، خزيدن ، سريدن ، خود را به جايى كشيدن .\r\n( 2 ) - اشاره به حديث نبوى : « تقول النار للمؤمن جز يا مؤمن فقد أطفأ نورك لهبى » جامع صغير 1 : 132 .\r\n","page_name":" 75 ","page_number":75},
  {"content":"\r\n\r\n چشمهء آن آب رحمت ، مؤمن است * آب حيوان روح پاك محسن است\r\nبس گريزان است نفس تو از او * زانكه تو از آتشى و او ز آب جو\r\nز آب آتش زان گريزان مىشود * كآتشش از آب ويران مىشود\r\nحس تو و فكر تو از آتش است * حس شيخ و فكر او نور خوش است\r\nآب نور او چو بر آتش چكد * چك‌چك از آتش برآيد برجهد\r\nچون كند چك‌چك بگويش مرگ و درد * تا شود اين دوزخ نفس تو سرد\r\nتا نسوزد او گلستان تو را * تا نسوزد عدل و احسان تو را\r\nبعد از آن چيزى كه كارى ، بردهد * لاله و نسرين و سيب تر دهد\r\nباز پهنا مىروم از راه راست * بازگرد اى خواجه راه ما كجاست\r\nاندر آن تقرير بوديم اى حسود * كه خرت لنگست و منزل دور و زود\r\nسال بىگه گشت و وقت گشت نى * جز سيه‌رويى و فعل زشت نى \r\n\r\nهين مگو فردا كه فرداها گذشت\r\n كرم ، در بيخ درخت تن فتاد * بايدش بركند و بر آتش نهاد\r\nهين مگو فردا كه فرداها گذشت * يا به كلّى نگذرد ايّام گشت\r\nهين و هين اى راه رو بىگاه شد * آفتاب عمر سوى چاه شد\r\nاين دو روزك را كه روزت هست زود * پيرافشانى بكن از راه جود\r\nاين قدر تخمى كه ماندستت بباز * تا برويد زين دو دم عمر دراز\r\nتا نمرده است اين چراغ باگهر * هين فتيلش ساز و روغن زودتر \r\n\r\n","description":"","footnote":"","page_name":" 76 ","page_number":76},
  {"content":"\r\n\r\n\r\nترك شهوتها و لذتها سخاست\r\n پند من بشنو كه تن بند قوى است * كهنه بيرون كن گرت ميل نويست\r\nلب ببند و كفّ پرزر برگشا * بخل تن بگذار و پيش آور سخا\r\nترك شهوت‌ها و لذت‌ها سخاست * هركه در شهوت فروشد برنخاست\r\nاين سخا شاخى است از باغ بهشت * و اى او كز كف چنين شاخى بهشت\r\nعروة الوثقى است اين ترك هوا * بركشد اين شاخ جان را بر سما\r\nتا برد شاخ سخا اى خوب‌كيش * مر تو را بالا كشان تا اصل خويش\r\nيوسف حسنى و اين عالم چو چاه * اين رسن صبر است بر امر إله\r\nيوسفا آمد رسن درزن دو دست * از رسن غافل مشو بىگه شده است\r\nحمد للّه كاين رسن آويختند * فضل و رحمت را به هم آميختند\r\nتا ببينى عالم جان جديد * عالمى بس آشكارا نابديد\r\nاين جهان نيست چون هستان شده * وان جهان هست بس پنهان شده\r\nخاك بر باد است بازى مىكند * كج‌نمايى پرده‌سازى مىكند\r\nاينكه بر كارست بىكار است و پوست * وانكه پنهان است مغز و اصل اوست\r\nخاك همچون آلتى در دست باد * باد را دان عالى و عالىنژاد \r\n\r\n","description":"","footnote":"","page_name":" 77 ","page_number":77},
  {"content":"\r\n\r\n چشم خاكى را به خاك افتد نظر * باد بين چشمى بود نوعى دگر\r\nاسب داند اسب را كو هست يار * هم سوارى داند احوال سوار\r\nچشم حس آب است و نور حق سوار * بىسواره اسب خود نايد به كار\r\nپس ادب كن اسب را از خوى بد * ورنه پيش شاه باشد اسب رد\r\nچشم اسب از چشم شه رهبر بود * چشم او بىچشم شه مضطر بود\r\nچشم اسبان جز گياه و جز چرا * هركجا خوانى بگويد نى چرا\r\nنور حق بر نور حس راكب شود * آن گهى جان سوى حق راغب شود\r\nنور حس را نور حق تزيين بود * معنى نور على نور اين بود\r\nنور حسى مىبرد سوى ثرى * نور حقش مىبرد سوى على\r\nزانكه محسوسات دون‌تر عالمى است * نور حق دريا و حس چون شبنمى است\r\nليك پيدا نيست آن راكب بر او * جز به آثار و به گفتار نكو\r\nنور حسّى كو غليظ است و گران * هست پنهان در سياهى ديدگان\r\nچون‌كه نور حس نمىبينى ز چشم * چون به معنى نور آن دينى ز چشم\r\nنور حس با آن غليظى مختفى است * چون نهان نبود ضيائى كان صفى است \r\n\r\nراه فرار جز به خدا نباشد\r\n ما شكاريم اين‌چنين دامى كر است * كوى چوگانيم چوگانى كجاست ؟\r\nمىدرد مىدوزد اين خياط كو * مىدمد مىسوزد اين نقّاط كو ؟\r\nساعتى كافر كند صدّيق را * ساعتى زاهد كند زنديق را\r\nزانكه مخلص ، در خطر باشد ز دام * تا ز خود خالص نگردد او تمام\r\nزانكه در راه است و رهزن بىحد است * آن رهد كو در امان ايزد است\r\nچون‌كه مخلص گشت مخلص باز رست * در مقام امن رفت و برد دست\r\nهيچ آيينه دگر آهن نشد * هيچ نانى گندم خرمن نشد \r\n\r\n","description":"","footnote":"","page_name":" 78 ","page_number":78},
  {"content":"\r\n\r\n هيچ انگورى دگر غوره نشد * هيچ ميوهء پخته با كوره نشد\r\nپخته گرد و از تغيّر دور شو * رو چو برهان محقق نور شو\r\nچون ز خود رستى همه برهان شدى * چون‌كه بنده نيست شد سلطان شدى \r\n\r\nآدمى چون نور گيرد از خدا\r\n صبغة اللّه است رنگ خم هو * پيسها يكرنگ گردد اندر او\r\nچو در آن خم اوفتد گوييش قم * از طرب گويد منم خم لا نلم « 1 »\r\nآن منم خم خود انا الحق گفتن است * رنگ آتش دارد الّا آهن است\r\nرنگ آهن محو رنگ آتش است * ز آتشى مىلافد ار ، خامش‌وشست\r\nچون به سرخى گشت همچون زر كان * پس انا النّار است لافش بىزبان\r\nشد ز رنگ و طبع آتش محتشم * گويد او من آتشم من آتشم\r\nآتشم من گر تو را شك است و ظن * آزمون كن دست را بر من بزن\r\nآتشم من بر تو گر شد مشتبه * روى خود بر روى من يك دم بنه\r\nآدمى چون نور گيرد از خدا * هست مسجود ملايك ز اجتبا « 2 »\r\nنيز مسجود كسى كو چون ملك * رسته باشد جانش از طغيان و شك\r\nآتشى چه آهنى چه لب ببند * ريش تشبيه مشبّه برمخند\r\nپاى در دريا منه كم گوى از آن * بر لب دريا خمش كن لب گران\r\nگرچه صد چون من ندارد تاب بحر * ليك مى نشكيبم از غرقاب بحر\r\nجان و عقل من فداى بحر باد * خونبهاى جان و عقل آن بحر داد\r\nتا كه پايم مىرود رانم در او * چون نماند پا چو بطّانم « 3 » در او \r\n\r\n\r\n","description":"","footnote":"\r\n( 1 ) - مرا ملامت مكن .\r\n( 2 ) - برگزيدگى .\r\n( 3 ) - جمع بطّه : اردك .\r\n","page_name":" 79 ","page_number":79},
  {"content":"\r\n\r\n\r\nروضه جانت گل و سوسن گرفت\r\n بىادب حاضر ز غايب خوش‌تر است * حلقه گرچه كج بود ، نه بر در است ؟\r\nاى تن آلوده به گرد حوض گرد * پاك كى گردد برون حوض مرد\r\nپاك كو از حوض مهجور اوفتاد * او ز پاكى خويش هم دور اوفتاد\r\nپاكى اين حوض بىپايان بود * پاكى اجسام كم‌ميزان بود\r\nزانكه دل حوضى است ليكن از كمين * سوى دريا راه پنهان دارد اين\r\nپاكى محدود تو خواهد مدد * ورنه اندر خرج كم گردد عدد\r\nآب گفت آلوده را ، در من شتاب * گفت آلوده كه دارم شرم از آب\r\nگفت آب اين شرم بىمن كى رود * از من اين آلودگى زائل شود\r\nز آب هر آلوده كو پنهان شود * الحياء يمنع الايمان بود\r\nدل ز پايه حوض تن گلناك شد * تن ز آب حوض دلها پاك شد\r\nگرد پايه حوض دل گرد اى پسر * هان ز پايه حوض تن مىكن حذر\r\nبحر تن بر بحر دل برهم زنان * در ميانشان برزخ لا يبغيان « 1 »\r\nگر تو باشى راست ور باشى تو كژ * بيشتر مىرويد و وابس مغژ « 2 »\r\nپيش شاهان گر خطر باشد به جان * ليك نشكيبند از آن باهمّتان\r\nاى ملامتگر سلامت مر تو را * اى سلامت‌جو رها كن تو مرا\r\nجان من كوره است با آتش خوش است * كوره را اين بس كه خانه آتش است\r\nهمچو كوره عشق را سوزيد نيست * هركه او زين كوره باشد كور نيست\r\nبرگ بىبرگى تو را چون برگ شد * جان باقى يافتى و مرگ ، شد\r\nچون تو را غم شادى افزودن گرفت * روضهء جانت گل و سوسن گرفت\r\nآنچه خون ديگران آن امن توست * بط قوى از بحر و مرغ خانه سست\r\nباز ديوانه شدم من اى طبيب * باز سودايى شدم من اى حبيب \r\n\r\n\r\n","description":"","footnote":"\r\n( 1 ) - اشاره به آيهء :   « مَرَجَ الْبَحْرَيْنِ يَلْتَقِيانِ بَيْنَهُما بَرْزَخٌ لا يَبْغِيانِ »   ، سورة الرحمن ، آيهء 20 .\r\n( 2 ) - مغژ ( از مصدر غژيدن ) : خزيدن ، سريدن ، خود را به جايى كشيدن .\r\n","page_name":" 80 ","page_number":80},
  {"content":"\r\n\r\n حلقه‌هاى سلسلهء تو ذو فنون * هريكى حلقه دهد ديگر جنون\r\nداد هر حلقه فنونى ديگر است * پس مرا هر دم جنونى ديگر است\r\nپس فنون باشد جنون اين شد مثل * خاصه در زنجير اين مير اجل\r\nآن‌چنان ديوانگى بگسست بند * كه همه ديوانگان پندم دهند \r\n\r\nاز محبت تلخها شيرين شود\r\n از محبّت تلخ‌ها شيرين شود * از محبّت مسها زرّين شود\r\nاز محبّت دردها صافى شود * از محبّت دردها شافى شود\r\nاز محبّت مرده زنده مىكنند * از محبّت شاه بنده مىكنند\r\nاين محبّت هم نتيجهء دانش است * كه ؟ گزافه بر چنين تختى نشست ؟\r\nدانش ناقص كجا اين عشق زاد * عشق زايد ناقص امّا بر جماد\r\nبر جمادى رنگ مطلوبى چو ديد * از صفيرى بانگ محبوبى شنيد\r\nدانش ناقص نماند فرق را * لاجرم خورشيد داند برق را\r\nچون‌كه ملعون خواند ناقص را رسول * بود در تأويل نقصان عقول\r\nبرق آفل باشد و بس بىوفا * آفل « 1 » از باقى ندانى بىصفا\r\nنورهاى چرخ ببريده پيست * آن چو لا شرقى و لا غربى كيست ؟\r\nبرق مىخندد چه مىخندد بگو * بر كسى كه دل نهد بر نور او\r\nبرق را خود يخطف « 2 » الابصار دان * نور باقى را همه انصار دان\r\nچون خليل از آسمان هفتمين * بگذر و گو لا احبّ الآفلين « 3 »\r\nاين جهان تن غلطانداز شد * جز مر آن را ، كو ز شهوت باز شد \r\n\r\n\r\n","description":"","footnote":"\r\n( 1 ) - آفل : ناپديدشونده ، غروب‌كننده .\r\n( 2 ) - خيره كردن برق بينايى .\r\n( 3 ) - جمع ، ناپديدشوندگان ؛ چنان‌كه ابراهيم در غروب ماه و ستاره و خورشيد گفت ناپديدشوندگان را دوست ندارم . سوره انعام ، آيه 76 .\r\n","page_name":" 81 ","page_number":81},
  {"content":"\r\n\r\n\r\nحاكم است و يفعل اللّه ما يشاء\r\n خاك از دردى نشيند زير آب * خاك بين كز عرش بگذشت از شتاب\r\nآن لطافت پس بدان كه از آب نيست * جز عطاى مبدع وهّاب « 1 » نيست\r\nگر كند سفلى هوا و نار را * ور ز گل او بگذراند خار را\r\nحاكم است و يفعل اللّه ما يشاء * او ز عين درد انگيزد دوا\r\nگر هوا و نار را سفلى كند * تيرگى و دردى و ثفلى « 2 » كند\r\nور زمين و آب را علوى كند * راه گردون را به پا مطوى « 3 » كند\r\nپس يقين شد كه يعزّ من يشاء « 4 » * خاكيى را گفت پرها برگشا\r\nآتشى را گفت رو ابليس شو * زير هفتم خاك با تلبيس « 5 » شو\r\nآدم خاكى برو تو بر سها « 6 » * اى بليس آتشى رو تا ثرى « 7 »\r\nكار من بىعلّت است و مستقيم * هست تقديرم نه علّت اى سقيم\r\nبحر را گويم كه هين پرنار شو * گويم آتش را بر او گلزار شو\r\nكوه را گويم سبك شو همچو پشم * چرخ را گويم فرود آ پيش چشم \r\n\r\nعارف خرسند و مطمئن نوبتگه طبل بلاست\r\n عاشقم من كشته و قربان لا * جان من نوبتگه طبل بلا\r\nاى حريفان من از آنجا نيستم * كز خيالاتى در اين ره بيستم\r\nاز گمان و از يقين بالاترم * وز ملامت برنمىگردد سرم\r\nچون دهانم خورد از حلواى او * چشم روشن گشتم و بيناى او \r\n\r\n\r\n","description":"","footnote":"\r\n( 1 ) - وهّاب : بسيار بخشنده ، يكى از نامهاى خداوند .\r\n( 2 ) - ثفلى : تفاله .\r\n( 3 ) - مطوى : حلقه و پيچيدگى .\r\n( 4 ) - عزّت دهد آن كس را كه او بخواهد .\r\n( 5 ) - تلبيس : پنهان كردن .\r\n( 6 ) - سها : ستاره‌اى ريز و كم‌نور در دبّ اصغر .\r\n( 7 ) . تا آسمان ، ستارهء پروين .\r\n","page_name":" 82 ","page_number":82},
  {"content":"\r\n\r\n پا نهم گستاخ چون خانه روم * پا نلرزانم نه كورانه روم\r\nآنچه گل را گفت حق خندانش كرد * با دل من گفت صدچندانش كرد\r\nآنچه زد بر سرو قدش راست كرد * و آنچه از وى نرگس و نسرين بخورد\r\nآنچه نى را كرد شيرين جان و دل * و آنچه خاكى يافت زو نقش چگل « 1 »\r\nآنچه ابرو را چنان طرّار ساخت * چهره را گلگونه و گلنار ساخت\r\nمر زبان را داد صد افسونگرى * و آنكه كان را داد زرّ جعفرى\r\nچون در زرّادخانه « 2 » باز شد * غمزه‌هاى چشم تيرانداز شد\r\nبر دلم زد تير و سوداييم كرد * عاشق شكر و شكرخاييم كرد\r\nعاشق آنم كه هر آن آن اوست * عقل و جان جاندار يك مرجان اوست\r\nمن نلافم ور بلافم همچو آب * نيست در آتش‌كشىام اضطراب\r\nچون ندزدم چون حفيظ مخزن اوست * چون نباشم سخت‌رو پشت من اوست\r\nهر زمان گويد بكوشم بخت نو * گر تو را غمگين كنم غمگين مشو\r\nمر تو را غمگين و گريان زان كنم * تا كت از چشم بدان پنهان كنم\r\nتلخ گردانم ز غمها خوى تو * تا بگردد چشم بد از روى تو\r\nبىتو صيّادى و جوياى منى * بنده و افكندهء راى منى\r\nحيله انديشى كه در من دررسى * در فراق و جستن من بىكسى\r\nچاره مىجويد پى من درد تو * مىشنودم دوش ، آه سرد تو\r\nمن توانم هم كه بىاين انتظار * ره دهم بنمايمت راه گذار\r\nتا از اين گرداب دوران وارهى * بر سر گنج وصالم پا نهى\r\nليك شيرينى و لذات مقر * هست بر اندازهء رنج سفر\r\nآنگه از شهر و ز خويشان برخورى * كز غريبى رنج و محنتها برى \r\n\r\n\r\n","description":"","footnote":"\r\n( 1 ) - چگل : لجن ، گل و لاى .\r\n( 2 ) - زرّادخانه : اسلحه‌خانه .\r\n","page_name":" 83 ","page_number":83},
  {"content":"\r\n\r\n\r\nدر همان ديار\r\n هين مرا بگذار اى بگزيده يار * تا رسن‌بازى كنم منصوروار\r\nگر شدى اندر نصيحت جبرئيل * مىنخواهد غوث « 1 » در آتش خليل\r\nجبرئيلا رو كه من افروخته * بهترم چون عود و عنبر سوخته\r\nجبرئيلا گرچه يارى مىكنى * چون برادر پاسدارى مىكنى\r\nاى برادر من بر آذر چابكم * من نه آن جانم كه گردم بيش‌وكم\r\nجان حيوانى فزايد از علف * آتشى بود و چو هيزم شد تلف\r\nباد سوزان است اين آتش بدان * پرتو آتش بود نه عين آن\r\nعين آتش در اثير « 2 » آمد يقين * پرتو و سايه ويست اندر زمين\r\nلاجرم پرتو نپايد ز اضطراب * سوى معدن بازمىگردد شتاب\r\nقامت تو برقرار آمد بساز * سايه‌ات كوته‌دمى گاهى دراز\r\nهين دهان بربند فتنه لب گشاد * عكسها واگشت سوى امّهات\r\nزانكه در پرتو نيابد كس ثبات * خشك ان اللّه اعلم بالرشاد \r\n\r\nعاشقان را هر زمانى مردنى است\r\n سخت‌تر شد بند من از پند تو * عشق را نشناخت دانشمند تو\r\nآن طرف كه عشق مىافزود درد * بو حنيفه و شافعى « 3 » درسى نكرد\r\nتو مكن تهديد از كشتن كه من * تشنهء زارم به خون خويشتن\r\nعاشقان را هر زمانى مردنى است * مردن عشّاق خود يك نوع نيست \r\n\r\n\r\n","description":"","footnote":"\r\n( 1 ) - غوث : يارى .\r\n( 2 ) - كرهء آتش كه بالاى كرهء هواست ، سايلى رقيق و تنگ و بىوزن كه طبق عقيدهء قدما فضاى بالاى هواى كرهء زمين را فراگرفته است .\r\n( 3 ) - ابو حنيفه و شافعى دو فقيه از مذاهب چهارگانهء غير شيعه .\r\n","page_name":" 84 ","page_number":84},
  {"content":"\r\n\r\n او دو صد جان دارد از جان هدى * و آن دو صد را مىكند هر دم فدا\r\nهريكى جان را ستاند صد بها * از نبى خوان عشرة امثالها\r\nگر بريزد خون من آن دوست رو * پاىكوبان جان برافشانم بر او\r\nآزمودم مرگ من در زندگى است * چون رهم زين زندگى پايندگى است\r\nاقتلونى اقتلونى يا ثقات * انّ فى قتلى حيوة فى حيات\r\nيا منير الخد يا روح البقا * اجتذب روحى و جدلى باللقا\r\nلى حبيب حبّه يشوى الحشا * لو مشى يمشى على عينى مشى\r\nپارسى گو گرچه تازى خوش‌تر است * عشق را خود صد زبان ديگر است\r\nبوى آن دلبر چو پران مىشود * آن زبانها جمله حيران مىشود\r\nبس كنم دلبر درآمد در خطاب * گوش شو و اللّه اعلم بالصواب \r\n\r\nعشق ثمره حقيقى يقين به خداوند است\r\n عاشقان را شد مدرّس حسن دوست * دفتر و درس و سبقشان روى اوست\r\nخامشند و نعرهء تكرارشان * مىرود تا عرش و تخت يارشان\r\nدرسشان آشوب و چرخ و زلزله * نه زيادات است و باب سلسله\r\nسلسله اين قوم جعد « 1 » مشكبار * مسألهء دور است ، ليكن دور يار\r\nهركه در خلوت ز بينش يافت راه * او ز دانشها نجويد دستگاه\r\nبا جمال جان چو شد هم‌كاسه‌اى * باشدش ز احبار و دانش تاسه‌اى\r\nديد بر دانش بود غالب فرا * زان همى دنيا بچربد عامه را\r\nزانكه دنيا را همىبينند عين * و آن جهانى را همىدانند دين \r\n\r\n\r\n","description":"","footnote":"\r\n( 1 ) - جعد : پيچيده .\r\n","page_name":" 85 ","page_number":85},
  {"content":"\r\n\r\n\r\nاز جمادى مردم و نامى شدم\r\n گويم افكندم به پيشت جان خويش * زنده كن با سر ببر ما را چو ميش\r\nكشته و مرده به پيشت اى قمر * به كه شاه زندگان جاى دگر\r\nآزمودم من هزاران بار بيش * بىتو شيرين مىنبينم عيش خويش\r\nچون زمين و چون جنين خونخواره‌ام * تا كه عاشق گشته‌ام اين‌كاره‌ام\r\nشب همىجوشم بر آتش همچو ديگ * روز تا شب خون خورم مانند ريگ\r\nگر بريزد خونم آن روح الامين * جرعه‌جرعه خون خورم همچون زمين\r\nيا گرامى اذبحوا هذا البقر * ان اردتم حشر ارواح النظر\r\nاز جمادى مردم و نامى شدم * وز نما مردم به حيوان سرزدم\r\nمردم از حيوانى و آدم شدم * پس چه ترسم كى ز مردن كم شدم\r\nحملهء ديگر بميرم از بشر * تا برآرم از ملايك بال‌وپر\r\nوز ملك هم بايدم جستن ز جو * كلّ شىء هالك الّا وجهه\r\nبار ديگر از ملك پران شوم * آنچه اندر وهم نايد ، آن شوم\r\nپس عدم گردم عدم چون ارغنون « 1 » * گويدم انا اليه راجعون\r\nاى فسرده عاشق ننگين نمد * گو ز بيم جان ز جانان مىرمد\r\nسوى تيغ عشقش اى ننگ زبان * صد هزاران جان نگر دستك زنان\r\nجوى ديدى كوزه اندر جوى ريز * آب را از جوى كى باشد گريز\r\nآب كوزه چون در آب جو شود * محو گردد در وى و جو او شود\r\nوصف او فانى شد و ذاتش بقا * زين سپس نى كم شود نى بدلقا \r\n\r\n\r\n","description":"","footnote":"\r\n( 1 ) - ارغنون : اسب تند و تيز .\r\n","page_name":" 86 ","page_number":86},
  {"content":"\r\n\r\n\r\nچون كراهت رفت مردن دفع شد\r\n كار آن كار است اى مشتاق مست * كاندر آن كار ار رسد مرگت خوش است\r\nشد نشان صدق ايمان اى جوان * آنكه آيد خوش تو را مرگ اندر آن\r\nگر نشد ايمان تو اى جان چنين * نيست كامل رو بجو اكمال دين\r\nهركه اندر كار تو شد مرگ دوست * بر در تو بىكراهت دوست اوست\r\nچون كراهت رفت آن خود مرگ نيست * صورت مرگ است و نقلان كرد نيست\r\nچون كراهت رفت مردن نفع شد * پس درست آمد كه مردن دفع شد \r\n\r\nچه خوش بىعاشقى از هر دوسر بىهيچ\r\n عاشق خود نباشد وصل‌جو * كه نه معشوقش بود جوياى او\r\nليك عشق عاشقان تن زه كند * عشق معشوقان خوش و فربه كند\r\nچون در اين دل برق مهر دوست جست * اندر آن دل دوستى مىدان كه هست\r\nدر دل تو مهر حق چون شد دو تو * هست حق را بىگمانى مهر تو\r\nهيچ بانگ كف زدن نايد به در * از يكى دست تو بىدست دگر\r\nتشنه مىنالد كه آب خوشگوار * آب هم نالد كه كو آن آب‌خوار\r\nجذب آب است اين عطش در جان ما * ما از آن او و او هم آن ما\r\nحكمت حق در قضا و در قدر * كرد ما را عاشقان همدگر\r\nجمله اجزاى جهان زان حكم پيش * جفت‌جفت و عاشقان جفت خويش\r\nهست هر جزوى ز عالم جفت‌خواه * راست همچون كهربا و برگ كاه\r\nآسمان گويد زمين را مرحبا * با توام چون آهن و آهن‌ربا\r\nآسمان مرد و زمين زن در خرد * هرچه آن انداخت اين مىپرورد\r\nچون نماند گرميش بفرستد او * چون نماند تريتى نم بدهد او \r\n\r\n","description":"","footnote":"","page_name":" 87 ","page_number":87},
  {"content":"\r\n\r\n برج خاكى خاك ارضى را مدد * برج آبى تريّش اندر دهد\r\nبرج بادى ابر سوى او برد * تا بخارات وخم « 1 » را بركشد\r\nبرج آتش گرمى خورشيد از او * همچو تابه سرخ ز آتش پشت و رو\r\nهست سرگردان فلك اندر زمن * همچو مردان كرد مكسب بهر زن\r\nوين زمين كدبانويىها مىكند * بر ولادات و رضاعش مىتند\r\nپس زمين و چرخ را دان هوشمند * چون‌كه كار هوشمندان مىكند\r\nگرنه از هم اين دو دلبر مىمزند * پس چرا چون جفت درهم مىخزند \r\n\r\nميل جان در حكمت است و در علوم\r\n خاك گويد خاك تن را باز كرد * ترك جان كن سوى ما آ ، همچو گرد\r\nجنس مايى پيش ما اولىترى * به كه زان تن وارهى و زان ترى\r\nگويد آرى ليك من پا بسته‌ام * گرچه همچون تو ز هجران خسته‌ام\r\nترّى تن زان بجويند آبها * كه ترى بازآ ز غربت سوى ما\r\nگرمى تن را همىخواند اثير * كه ز نارى ، راه اصل خويش گير\r\nهست هفتاد و دو علت در بدن * از كششهاى عناصر بىرسن\r\nعلت آيد تا بدن را بگسلد * تا عناصر همدگر را واهلد « 2 »\r\nچار مرغند اين عناصر بسته‌پا * مرگ و رنجورى و علت پاگشا\r\nپايشان از همدگر چون باز كرد * مرغ هر عنصر يقين پرواز كرد\r\nجذبهء اين اصلها و فرعها * هر دمى رنجى نهد در جسمها\r\nتا كه اين تركيب‌ها را بر درد * مرغ هر جزوى به اصل خود پرد\r\nحكمت حق مانع آيد زين عجل * جمعشان دارد به صحت تا اجل \r\n\r\n\r\n","description":"","footnote":"\r\n( 1 ) - وخم : تعفّن هوا كه باعث بروز امراض وبايى بشود .\r\n( 2 ) - واهلد : واگذارد .\r\n","page_name":" 88 ","page_number":88},
  {"content":"\r\n\r\n گويد اى اجزا اجل مشهود نيست * پر زدن پيش از اجلتان سود نيست\r\nچون‌كه هر جزوى نجويد اتفاق * چون بود جان غريب اندر فراق\r\nگويد اى اجزاى پست ، فرشيم * غربت من تلخ‌تر ، من عرشيم\r\nميل تن در سبزه و آب روان * زان بود كه اصل او آمد از آن\r\nميل جان در حكمت است و در علوم * ميل تن در باغ و راغ است و كروم « 1 »\r\nميل جان اندر ترقّى و شرف * ميل تن در كسب اسباب علف\r\nميل و عشق آن شرف هم سوى جان * زين يحب را و يحبّون را بدان\r\nحاصل آنكه هركه او طالب بود * جان مطلوبش در او راغب بود\r\nگر بگويم شرح اين بىحد شود * مثنوى هفتاد من كاغذ شود\r\nآدمى حيوان نباتى و جماد * هر مرادى عاشق هر بىمراد\r\nبىمرادان بر مرادى مىتنند * و آن مرادان جذب ايشان مىكنند\r\nليك ميل عاشقان لاغر كند * ميل معشوقان خوش و خوش‌فر كند\r\nميل معشوقان دو رخ افروخته * ميل عاشق جان او را سوخته\r\nميل معشوقان نهان است و ستبر * ميل عاشق باد و صد طبل و نفير \r\n\r\nليك اول آن بقا اندر فناست\r\n عاشق حقّى و حق آن است كو * چون بيايد نبود از تو تار مو\r\nصد چو تو فانى است پيش آن نظر * عاشقى بر نفى خود خواجه مگر ؟\r\nسايه‌اى و عاشقى بر آفتاب * شمس آيد سايه لا گردد شتاب \r\n\r\n\r\n","description":"","footnote":"\r\n( 1 ) - كروم : جمع كرم .\r\n","page_name":" 89 ","page_number":89},
  {"content":"\r\n\r\n\r\nچون خدا آمد شود جوينده لا\r\n پشّه آمد از حديقه وز گياه * وز سليمان گشت پشّه دادخواه\r\nكه اى سليمان معدلت مىگسترى * بر شياطين و آدمى زاد و پرى\r\nداد ده ما را كه بس زاديم ما * بىنصيب از باغ و گلزاريم ما\r\nمشكلات هر ضعيفى از تو حل * پشّه باشد در ضعيفى خود مثل\r\nپس سليمان گفت : اى انصاف‌جو * داد و انصاف از كه مىخواهى ؟ بگو\r\nگفت پشّه : داد من از دست باد * كو دو دست ظلم بر ما برگشاد\r\nما ز ظلم او به تنگى اندريم * با لب‌بسته از او خون مىخوريم\r\nپس سليمان گفت : اى زيباروى * امر حق بايد كه از جان بشنوى\r\nحق به من گفته است هان اى دادور * مشنو از خصمى تو بىخصم دگر\r\nتا نيايد هر دو خصم اندر حضور * حق نيايد پيش حاكم در ظهور\r\nگفت : قول توست برهانى درست * خصم من باد است او در حكم توست\r\nبانگ زد آن شه كه اى باد صبا * پشّه افغان كرد از ظلمت بيا\r\nباد چون بشنيد آمد تيزتيز * پشّه بگرفت آن زمان راه گريز\r\nپس سليمان گفت اى پشّه كجا * باش تا بر هر دو رانم من قضا\r\nگفت : اى شه مرگ من از بود اوست * خود سياه اين روز من از دود اوست\r\nاو چو آمد من كجا يابم قرار * كو برآرد از نهاد من دمار\r\nهمچنين جوياى درگاه خدا * چون خدا آمد شود جوينده لا\r\nگرچه آن وصلت بقا اندر بقاست * ليك اول آن بقا اندر فناست \r\n\r\n","description":"","footnote":"","page_name":" 90 ","page_number":90},
  {"content":"\r\n\r\n\r\nهمه چيز از اوست\r\n ديو را نطق تو خامش مىكند * گوش ما را گفت تو هش مىكند\r\nگوش ما هوش است چون گويا تويى * خشك ما بحر است چون دريا تويى\r\nبا تو ما را خاك بهتر از فلك * اى سماك از تو منوّر تا سمك\r\nبىتو ما را بر فلك تاريكى است * با تو اى مه اين فلك بارى ، كى است ؟\r\nما چو چنگيم تو زخمه مىزنى * زارى از ما نى تو زارى مىكنى\r\nما چو ناييم و نوا در ما ز توست * ما چو كوهيم و صدا در ما ز توست\r\nما چه شطرنجيم اندر برد و مات * برد و مات ما ز توست اى خوش‌صفات\r\nما كه باشيم اى تو ما را جان جان * تا كه ما باشيم با تو در ميان\r\nما عدم‌هاييم و هستىهاى ما * تو وجود مطلقى فانىنما\r\nما همه شيران ولى شير علم * حمله‌شان از باد باشد دم‌به‌دم\r\nحمله‌شان پيدا و ناپيداست باد * آنكه ناپيداست هرگز كم مباد\r\nباد ما و بود ما از داد توست * هستى ما جمله از ايجاد توست\r\nلذت هستى نمودى نيست را * عاشق خود كرده بودى نيست را\r\nلذت انعام خود را وامگير * نقل و باده و جام خود را وامگير\r\nور بگيرى كيت جست‌وجو كند * نقش با نقاش چون نيرو كند\r\nمنگر اندر ما مكن در ما نظر * اندر اكرام و سخاى خود نگر\r\nما نبوديم و تقاضامان نبود * لطف تو ناگفته‌اى ما مىشنود\r\nنقش باشد پيش نقاش و قلم * عاجز و بسته چو كودك در شكم\r\nپيش قدرت خلق جمله بار كه * عاجزان چون پيش سوزن كار كه\r\nگاه نقش ديو و گه آدم كند * گاه نقش شادى و گه غم كند\r\nدست نى تا دست افشاند به دفع * نطق نه تا دم زند در ضرّ و نفع\r\nتو ز قرآن بازخوان تفسير بيت * گفت ايزد ما رميت اذ رميت « 1 » \r\n\r\n\r\n","description":"","footnote":"\r\n( 1 ) - اشاره به آيهء 17 سورهء الأنفال :  « ما رَمَيْتَ إِذْ رَمَيْتَ »  .\r\n","page_name":" 91 ","page_number":91},
  {"content":"\r\n\r\n گر بپرّانيم تير آن نى ز ماست * ما كمان و تيراندازش خداست\r\nاين نه جبر اين معنى جبارى است * ذكر جبارى براى زارى است\r\nزارى ما شد دليل اضطرار * خجلت ما شد دليل اختيار\r\nگر نبودى اختيار اين شرم چيست * اين دريغ و خجلت و آزرم چيست ؟\r\nزجر استادان و شاگردان چراست ؟ * خاطر از تدبيرها گردان چراست ؟\r\nور تو گويى غافل است از جبر او * ماه حق پنهان شد اندر ابر او\r\nهست اين را خوش‌جواب ار بشنوى * بگذرى از كفر و در دين بگروى\r\nحسرت و زارى گه بيمارى است * وقت بيمارى همه بيدارى است\r\nآن زمان كه مىشوى بيمار تو * مىكنى از جرم استغفار تو\r\nمىنمايد بر تو زشتى گنه * مىكنى نيّت كه بازآيم به ره\r\nعهد و پيمان مىكنى كه بعد از اين * جز كه طاعت نبودم كار گزين\r\nچون يقين گشت اينكه بيمارى تو را * مىنبخشد هوش و بيدارى تو را\r\nپس بدان اين اصل را اى اصل‌جو * هركه را در دست او بر دست كو\r\nهركه او بيدارتر پردردتر * هركه او آگاه‌تر رخ زردتر\r\nگر ز جبرش آگهى زاريت كو * بينش زنجير جبّاريت كو ؟\r\nبسته در زنجير چون شادى كند * كى اسير حبس آزادى كند ؟\r\nور تو مىبينى كه پايت بسته‌اند * بر تو سرهنگان شه بنشسته‌اند\r\nپس تو سرهنگى مكن با عاجزان * زانكه نبود طبع و خوى عاجزان\r\nچون تو جبر او نمىبينى مگو * ور همىبينى نشان ديد كو ؟\r\nدر هر آن كارى كه ميلت است بدان * قدرت خود را همىبينى عيان\r\nوندر آن كارى كه ميلت نيست و خواست * خويش را جبرى كنى كين از خداست\r\nانبيا در كار دنيا جبرىاند * كافران در كار عقبا جبرىاند\r\nانبيا را كار عقبا اختيار * جاهلان را كار دنيا اختيار\r\nزانكه هر مرغى به سوى جنس خويش * مىپرد او در پس و جان پيش‌پيش\r\nكافران چون جنس سجّين آمدند * سجن دنيا را خوش‌آيين آمدند \r\n\r\n","description":"","footnote":"","page_name":" 92 ","page_number":92},
  {"content":"\r\n\r\n انبيا چون جنس عليين بدند * سوى علّيين جان و دل شدند \r\n\r\nدر معانى قسمت و اعداد نيست\r\n بىدو باشد تا تويى صورت‌پرست * پيش او يك گشت كز صورت برست\r\nچون به صورت بنگرى چشم تو دوست * تو به نورش درنگر كز چشم توست\r\nنور هر دو چشم نتوان فرق كرد * چون‌كه در نورش نظر انداخت مرد\r\nده چراغ ار حاضر آيد در مكان * هريكى باشد به صورت غير آن\r\nفرق نتوان كرد نور هر يكى * چون به نورش روى آرى بىشكى\r\nگر تو صد سيب و صد آبى بشمرى * صد نمايد يك شود چون بفشرى\r\nدر معانى قسمت و اعداد نيست * در معانى تجزيه و افراد نيست\r\nاتحاد يار با ياران خوش است * پاى معنى گير صورت سركش است\r\nصورت سركش‌گدازان كن به رنج * تا ببينى زير آن وحدت چو گنج\r\nور تو نگذارى عنايت‌هاى او * خود گدازد اى دلم مولاى او\r\nاو نمايد هم به دلها خويش را * او بدوزد خرقهء درويش را\r\nمنبسط بوديم يك جوهر همه * بىسر و بىپا بديم آن سر همه\r\nيك گهر بوديم همچون آفتاب * بىگره بوديم و صافى همچو آب\r\nچون به صورت آمد آن نور سره * شد عدد چون سايه‌هاى كنگره\r\nكنگره ويران كنيد از منجنيق * تا رود فرق از ميان اين فريق\r\nشرح اين را گفتمى من از مرى * ليك ترسم تا بلغزد خاطرى\r\nنكته‌ها چون تيغ فولاد است تيز * گر ندارى تو سپر واپس گريز\r\nپيش اين الماس بىاسپر ميا * كز بريدن تيغ را نبود حيا\r\nزين سبب من تيغ كردم در غلاف * تا كه كج‌خوانى نخواند بر خلاف \r\n\r\n","description":"","footnote":"","page_name":" 93 ","page_number":93},
  {"content":"\r\n\r\n\r\nنيست كسبى از توكل خوب‌تر\r\n نيست كسبى از توكّل خوب‌تر * چيست از تسليم خود محبوب‌تر ؟\r\nبس گريزند از بلا سوى بلا * بس جهند از مار سوى اژدها\r\nحيله كرد انسان و حيلش دام بود * آنكه جان پنداشت خون‌آشام بود\r\nدر ببست و دشمن اندر خانه بود * حيلهء فرعون زين افسانه بود\r\nصد هزاران طفل كشت آن كينه‌كش * وانكه او مىجست اندر خانه‌اش\r\nديدهء ما چون بسى علت در اوست * رو فدا كن ديد خود در ديد دوست\r\nديد ما را ديده نعم العوض * يا بى اندر ديد او كل غرض\r\nجان‌هاى خلق پيش از دست و پا * مىپريدند از وفا اندر صفا\r\nچون به امر اهبطوا بندى شدند * حبس خشم و حرص و خورسندى شدند\r\nما عيال حضرتيم و شيرخواه * گفت الخلق عيال للإله « 1 »\r\nآنكه او از آسمان باران دهد * هم تواند كو ز رحمت نان دهد \r\n\r\nتدبير را با تقدير كارى نباشد\r\n رادمردى چاشتگاهى دررسيد * در سرا عدل سليمان دردويد\r\nرويش از غم زرد و هر دو لب كبود * پس سليمان گفت اى خواجه چه بود\r\nگفت : عزرائيل در من اين‌چنين * يك نظر انداخت پر از خشم و كين\r\nگفت هين اكنون چه مىخواهى بخواه * گفت : فرما باد را اى جان‌پناه\r\nتا مرا از اينجا به هندستان برد * بو كه بنده كان طرف شد جان برد\r\nنك ز درويشى گريزانند خلق * لقمهء حرص و امل زانند خلق\r\nترس درويشى مثال آن هراس * حرص و كوشش را تو هندستان شمار \r\n\r\n\r\n","description":"","footnote":"\r\n( 1 ) - اشاره به حديث رسول ( ص ) : « خلايق عيال خدايند » . جامع صغير 2 : 11 ، كنوز الحقائق 62 .\r\n","page_name":" 94 ","page_number":94},
  {"content":"\r\n\r\n باد را فرمود : تا او را شتاب * برد سوى شهر هندستان بر آب\r\nروز ديگر وقت ديوان و لقا * پس سليمان گفت عزرائيل را\r\nكان مسلمان را به خشم از بهر آن * بنگريدى تا شد آواره ز خان\r\nگفت : من از خشم كى كردم نظر * از تعجّب ديدمش در رهگذر\r\nكه مرا فرمود حق كامروز هان * جان او را تو به هندستان ستان\r\nاز عجب گفتم گر او را صد پر است * او به هندستان شدن دور اندر است\r\nتو همه كار جهان را همچنين * كن قياس و چشم بگشا و ببين\r\nاز كه بگريزيم ، از خود اى محال * از كه برتابيم از حق اى و بال . \r\n\r\nاز توكل در سبب كاهل مشو\r\n گفت پيغمبر به آواز بلند * با توكّل زانوى اشتر ببند « 1 »\r\nرمز الكاسب حبيب اللّه شنو * از توكّل در سبب كاهل مشو\r\nپايدارى چون كنى خود را تو لنگ * دست دارى چون كنى پنهان تو چنگ ؟\r\nخواجه چون بيلى به دست بنده داد * بىزبان معلوم شد او را مراد\r\nدست همچون بيل اشارت‌هاى اوست * آخرانديشى عبارت‌هاى اوست\r\nچون اشارت‌هاش را بر جان نهى * در وفاى آن اشارت جان دهى\r\nپس اشارت‌هاى اسرارت دهد * بار بردارد ز تو كارت دهد\r\nحاملى ، محمول گرداند تو را * قابلى مقبول گرداند تو را\r\nقايل امر وى اى قابل شوى * وصل جويى بعد از آن و اصل شوى\r\nسعى شكر نعمت قدرت بود * جبر تو انكار آن نعمت بود\r\nشكر قدرت قدرتت افزون كند * جبر نعمت از كفت بيرون كند \r\n\r\n\r\n","description":"","footnote":"\r\n( 1 ) - برگرفته از مضمون حديث نبوى : « اعقلها و توكل » جامع صغير 1 : 46 ، احياء العلوم 4 : 199 ، رسالهء قشيريه 76 ، تلبيس ابليس 279 ، كنوز الحقائق 92 .\r\n","page_name":" 95 ","page_number":95},
  {"content":"\r\n\r\n جبر تو خفتن بود در ره مخسب * تا نبينى آن در و درگه مخسب\r\nهان مخسب اى جبرى بىاعتبار * جز به زير آن درخت ميوه‌دار\r\nتا كه شاخ افتان كند هر لحظه باد * بر سر خفته بريزد نقل و زاد \r\n\r\nكسب كن پس تكيه بر جبّار كن\r\n گر توكّل مىكنى در كار كن * كسب كن پس تكيه بر جبّار كن\r\nجهد مىكن تا توانى اى كيا * در طريق انبيا و اوليا\r\nبا قضا پنجه زدن نبود جهاد * زانكه اين را هم قضا بر ما نهاد\r\nكافرم من گر زيان كرده است كس * در ره ايمان و طاعت يك نفس\r\nسرشكسته نيستى سر را مبند * يك دو روزى جهد كن باقى بخند\r\nمكرها در كسب دنيا بارد است * مكرها در ترك دنيا وارد است\r\nچيست دنيا از خدا غافل بدن * نى قماش و نقره و فرزند و زن\r\nمال را گر بهر دين باشى حمول * نعم مال صالح خواندش رسول\r\nآب در كشتى هلاك كشتى است * آب اندر زير كشتى پشتى است\r\nچون‌كه مال و ملك را از دل براند * زان سليمان خويش جز مسكين نخواند\r\nكوزهء سربسته اندر آب رفت * از دل پرباد فوق آب رفت\r\nباد درويشى چو در باطن بود * بر سر آب جهان ساكن بود\r\nگرچه جمله اين جهان ملك وى است * ليك در چشم دل او لا شىء است\r\nپس دهان دل ببند و مهر كن * پركنش از باد كبر من لدن\r\nجهد حق است و دوا حق است و درد * منكر اندر نفى جهدش جهد كرد \r\n\r\n","description":"","footnote":"","page_name":" 96 ","page_number":96},
  {"content":"\r\n\r\n\r\nبر هوا تأويل قرآن مىكنى\r\n هركه ماند از كاهلى بىشكر و صبر * او همىداند كه گيرد پاى جبر\r\nهركه جبر آورد خود رنجور كرد * تا همان رنجوريش در گور كرد\r\nگفت پيغمبر كه رنجورى به لاغ * رنج آرد تا بميرد چون چراغ\r\nجبر چه بود بست تن اشكسته را * يا به پيوستن رگ بگسسته را\r\nچون در اين ره پاى خود نشكسته‌اى * بر كه مىخندى چه پا را بسته‌اى\r\nوانكه پايش در ره كوشش شكست * دررسيد او را براق و برنشست\r\nتاكنون فرمان پذيرفتى ز شاه * بعد از اين فرمان رساند بر سپاه\r\nحامل دين بود او محمول شد * قابل فرمان بد او مقبول شد\r\nتاكنون اختر اثر كردى در او * بعد از اين باشد امير اختر او\r\nگر تو را اشكال آيد در نظر * پس تو شك دارى در آن شقّ القمر\r\nتازه كن ايمان نه از گفت زبان * اى هوا را تازه كرده در نهان\r\nتا هوا تازه است ايمان تازه نيست * اين هوا جز قفل اين دروازه نيست\r\nكرده‌اى تأويل حرف بكر را * خويش را تأويل كن نه ذكر را\r\nبر هوا تأويل قرآن مىكنى * پست و كج شد از تو معنىاى سنى \r\n\r\n","description":"","footnote":"","page_name":" 97 ","page_number":97},
  {"content":"\r\n\r\n\r\nفعل ما آثار حق ايزد است\r\n كرد حق و كرد ما هر دو ببين * كرد ما را هست دان پيداست اين\r\nگر نباشد فعل خلق اندر ميان * پس مگو كس را ، چرا كردى چنان ؟\r\nخلق حق افعال ما را موجد است * فعل ما آثار حق ايزد است\r\nحق محيط جمله آمد اى پسر * واندارد كارش از كارى دگر\r\nگفت شيطان كه بما اغويتنى « 1 » * كرد فعل خود نهان ديو دنى\r\nگفت آدم كه ظلمنا نفسنا « 2 » * او ز فعل حق نبد غافل چو ما\r\nدر گنه او از ادب پنهانش كرد * زان گنه بر خود زدن او بربخورد\r\nبعد توبه گفتش اى آدم نه من * آفريدم در تو آن جرم و محن ؟\r\nنه كه تقدير و قضاى من بد آن * چون به وقت عذر آن كردى نهان ؟\r\nهركه آرد حرمت او حرمت برد * هركه آرد قند لوزينه « 3 » خورد\r\nطيّبات « 4 » از بهر كه ، للطيبين « 5 » * يار را خوش كن برنجان و ببين\r\nيك مثال اى دل پى فرقى بيار * تا بدانى جبر را از اختيار\r\nدست كان لرزان بود از ارتعاش * وانكه دستى را تو لرزانى ز جاش\r\nهر دو جنبش آفريده حق‌شناس * ليك نتوان كرد اين با آن قياس\r\nزين پشيمانى كه لرزانيديش * مرتعش را كى پشيمان ديديش ؟\r\nبحث عقل است اين چه عقل ، آن حيله‌گر * تا ضعيفى ره برد آنجا مگر\r\nبحث جان اندر مقامى ديگر است * بادهء جان را قوامى ديگر است\r\nآن زمان كه بحث عقلى ساز بود * اين عمر با بو الحكم همراز بود\r\nچون عمر از عقل آمد سوى جان * بو الحكم بو جهل شد در بحث آن\r\nسوى حس و سوى عقل او كامل است * گرچه خود نسبت به جان او جاهل است\r\nبحث عقل و حس اثر دان يا سبب * بحث جانى يا عجب يا بوالعجب \r\n\r\n\r\n","description":"","footnote":"\r\n( 1 ) - اشاره به آيهء 16 سورهء الأعراف .\r\n( 2 ) - اشاره به آيه 23 سوره اعراف .\r\n( 3 ) - لوزينه : حلوايى از شكر و مغز بادام و مخلوط به گلاب مىسازند .\r\n( 4 ) - طيّبات : خوبيها نيكيها .\r\n( 5 ) - اشاره به آيه  « الطَّيِّباتُ لِلطَّيِّبِينَ »  سوره نور آيه 26 .\r\n","page_name":" 98 ","page_number":98},
  {"content":"\r\n\r\n ضوء جان آمد نماند اى مستضى * لازم و ملزوم و نافى مقتضى\r\nزانكه بينايى كه نورش بازغ « 1 » است * از دليلى چون عصا بس فارغ است \r\n\r\nدرفكن تدبير خود را پيش دوست\r\n آنچه آبستست شب جز آن نزاد * حيله‌ها و مكرها با دست ، باد\r\nكى شود دلخوش به حيلتهاى كش * آنكه بيند حيلت حق بر سرش\r\nكشت نو كارند بر كشت نخست * اين دوم فانى است آن اول درست\r\nدرفكن تدبير خود را پيش دوست * گرچه تدبيرت هم از تدبير اوست\r\nكار آن دارد كه حق افراشته است * آخر آن رويد كه اول كاشته است\r\nگرد نفس دزد و كار او مپيچ * هرچه نى آن كار حق هيچ است هيچ\r\nپيش از آنكه روز دين « 2 » پيدا شود * نزد مالك دزد شب رسوا شود\r\nرخت دزديده به تدبير و فنش * مانده روز داورى بر گردنش\r\nصد هزاران عقل برهم برجهند * تا به غير دام او دامى نهند\r\nدام خود را سخت‌تر يابند و بس * كى نمايد قوّتى با باد خس\r\nگر تو گويى فايدهء هستى چه بود * در سؤالت فايده هست اى عنود « 3 » ؟\r\nگر ندارد اين سؤالت فايده * چه شنويم آن را عبث بىعايده\r\nور سؤالت را بسى فاييده‌هاست * پس جهان بىفايده آخر چراست\r\nور جهان از يك جهت بىفايده است * از جهتهاى ديگر پرعايده است\r\nفايده تو گر مرا فاييده نيست * مر تو را چون فايده است از وى مايست\r\nحسن يوسف عالمى را فايده * گرچه بر اخوان عبث بد زايده\r\nلحن داودى چنان محبوب بود * ليك بر محروم بانگ چوب بود \r\n\r\n\r\n","description":"","footnote":"\r\n( 1 ) - بازغ : شكافنده .\r\n( 2 ) - قيامت را روز دين گويند .\r\n( 3 ) - عنود : لجوج ، ستيزه‌كار .\r\n","page_name":" 99 ","page_number":99},
  {"content":"\r\n\r\n آب نيل از آب حيوان بد فزون * ليك بر محروم و منكر بود خون\r\nهست بر مؤمن شهيدى زندگى * بر منافق مردن است و زندگى « 1 »\r\nچيست در عالم بگو يك نعمتى * كه نه محرومند از وى امّتى ؟ \r\n\r\nپس بد مطلق نباشد در جهان\r\n پس بد مطلق نباشد در جهان * بد به نسبت باشد اين را هم بدان\r\nدر زمانه هيچ زهر و قند نيست * كه يكى را پا ، دگر را بند نيست\r\nمر يكى را پا دگر را پايبند * مر يكى را زهر و بر ديگر چو قند\r\nزهر ماران مار را باشد حيات * نسبتش با آدمى باشد ممات\r\nخلق آبى را بود دريا چو باغ * خلق خاكى را بود آن مرگ و داغ\r\nهمچنين برمىشمر اى مرد كار * نسبت اين از يكى تا صد هزار\r\nگر تو خواهى كو تو را باشد شكر * پس ورا از چشم عشّاقش نگر\r\nمنگر از چشم خودت آن خوب را * بين به چشم طالبان مطلوب را\r\nچشم خود بربند زان خوش چشم تو * عاريت كن چشم از عشّاق او\r\nبلكه زو كن عاريت چشم و نظر * پس ز چشم او به روى او نگر\r\nتا شوى ايمن ز سيرى و ملال * گفت كان اللّه له « 2 » زين ذو الجلال\r\nچشم او من باشم و دست و دلش * تا رهد از مدبرىها مقبلش\r\nهرچه مكروه است چون شد او دليل * سوى محبوبت حبيب است و خليل \r\n\r\n\r\n","description":"","footnote":"\r\n( 1 ) - پوسيدگى ، كهنگى .\r\n( 2 ) - اشاره به حديثى از رسول ( ص ) : « آنكه براى خدا باشد خدا براى اوست » . « من كان للّه كان اللّه له » كشف الاسرار 562 و 371 .\r\n","page_name":" 100 ","page_number":100},
  {"content":"\r\n\r\n\r\nبا تو ياد هيچ‌كس نبود روا\r\n اى خدا اى فضل تو حاجت روا * با تو ياد هيچ كس نبود روا\r\nاين‌قدر ارشاد تو بخشيده‌اى * تا بدين بس عيب ما پوشيده‌اى\r\nقطره‌اى دانش كه بخشيدى ز پيش * متّصل گردان به درياهاى خويش\r\nقطرهء علم است اندر جان من * وارهانش از هوا و خاك تن\r\nپيش از آن كين خاكها خسفش « 1 » كنند * پيش از آن كين بادها نسفش « 2 » كنند\r\nگرچه چون نسفش كند تو قادرى * كش از ايشان واستانى و اخرى\r\nقطره‌اى كه در هوا شد يا كه ريخت * از خزينهء قدرت تو كى گريخت\r\nگر درآيد در عدم يا صد عدم * چون بخوانيش او كند از سر قدم\r\nصد هزاران ضد را ضد مىكشد * بازشان حكم تو بيرون مىكشد\r\nاز عدم‌ها سوى هستى هر زمان * هست يا رب كاروان در كاروان\r\nخاصه هر شب جمله افكار و عقول * نيست گردد غرق در بحر افول\r\nباز وقت صبح آن اللّهيان * برزنند از بحر سر ، چون ماهيان\r\nدر خزان از صد هزاران شاخ و برگ * از هزيمت رفته در درياى مرگ\r\nباغ پوشيده سيه چون نوحه‌گر * در زمستان نوحه كرده بر خضر\r\nباز فرمان آيد از سالار ده * مر عدم را كآنچه خوردى بازده \r\n\r\nمن گنهكار توام رحمى بكن\r\n من گنهكار توام رحمى بكن * برمكن يك‌بارگيم از بيخ و بن\r\nكافر پير ار پشيمان مىشود * چون‌كه عذر آرد مسلمان مىشود\r\nحضرتت پررحمت است و پركرم * عاشق او هم وجود و هم عدم \r\n\r\n\r\n","description":"","footnote":"\r\n( 1 ) - خسف : به زمين فروشدن .\r\n( 2 ) - درهم كوبيدن .\r\n","page_name":" 101 ","page_number":101},
  {"content":"\r\n\r\n كفر و ايمان عاشق آن كبريا * مسّ و نقره بندهء آن كيميا\r\nروز ، موسى پيش حق نالان شده * نيمه‌شب فرعون هم گريان شده\r\nكين چه غل « 1 » است اى خدا بر گردنم * ورنه غل « 2 » باشد كه گويد من منم\r\nزانكه موسى را تو مه منوّر كرده‌اى * تو مرا هم زان مكدّر كرده‌اى\r\nخواجه تاشانيم اما تيشه‌ات * مىشكافد شاخ را در بيشه‌ات\r\nشاخ را بر تيشه دستى هست نى * هيچ شاخ از دست تيشه جست نى ؟\r\nحق آن قدرت كه آن تيشه تو راست * از كرم كن اين كجىها را تو راست\r\nباز با خود گفته فرعون اى عجب * من نه دريا ربّنا ام جمله شب\r\nدر نهان خاكى و موزون مىشوم * چون به موسى مىرسم خون مىشوم\r\nنه كه قلب و قالبم در حكم اوست * لحظه‌اى مغزم كند يك لحظه پوست\r\nسبز گردم چون‌كه گويد كشت باش * زرد كردم چون‌كه گويد زشت باش\r\nلحظهء ما هم كند يك دم سياه * خود چه باشد غير از اين كار إله\r\nپيش چوگانهاى حكم كن فكان * مىدوم اندر مكان و لا مكان\r\nچون‌كه بىرنگى اسير رنگ شد * موسيى با موسيى در جنگ شد\r\nچون به بىرنگى رسى كان داشتى * موسى و فرعون دارند آشتى\r\nپس ز دفع خاطر اهل كمال * جان فرعونان بماند اندر ضلال\r\nپس ز دفع اين جهان و آن جهان * مانده‌اند اين بىرهان بىاين و آن\r\nسركشى از بندگان ذو الجلال * دان كه دارند از وجود تو ملال\r\nكهربا دارند چون پيدا كنند * گاه هستى تو را شيدا كنند \r\n\r\n\r\n","description":"","footnote":"\r\n( 1 ) - غل : بند و زنجير آهنين .\r\n( 2 ) - غل : غش ، آميختگى پست با گرانبها ، كينه .\r\n","page_name":" 102 ","page_number":102},
  {"content":"\r\n\r\n\r\nنيكوان رفتند و سنتها بماند\r\n نيكوان رفتند و سنت‌ها بماند * وز لئيمان « 1 » ظلم و بدعت‌ها بماند\r\nتا قيامت هركه جنس آن بدان * در وجود آيد بود رويش بدان\r\nرگ‌رگ است اين آب شيرين و آب شور * در خلايق مىرود تا نفخ صور\r\nنيكوان را هست ميراث از خوش‌آب * از چه ميراث است اورثنا الكتاب\r\nشد نياز طالبان ار بنگرى * شعله‌ها از گوهر پيغمبرى\r\nشعله‌ها با گوهران گردان بود * شعله آن جانب رود هم كان بود\r\nنور روزن گرد خانه مىدود * زانكه خور برجى به برجى مىرود\r\nهركه را با اخترى پيوستگى است * مر ورا با اختر خود هم تكى است\r\nطالعش گر زهره باشد در طرب * ميل كلى دارد و عيش و طلب\r\nور بود مرّيخى و خون‌ريزخو * جنگ و بهتان و خصومت جويد او\r\nاخترانند از وراى اختران * كاحتراق و نحس نبود اندر آن\r\nسايران در آسمانهاى دگر * غير اين هفت آسمان مشتهر\r\nراسخان در تاب انوار خدا * نى به هم پيوسته نى از هم جدا\r\nهركه باشد طالع او زان نجوم * نفس او كفّار سوزد در رجوم « 2 »\r\nخشم مريخى نباشد خشم او * منقلب او غالب و مغلوب‌خو\r\nنور غالب ايمن از نقص و غسق « 3 » * در ميان اصبعين « 4 » نور حق\r\nحق فشاند آن نور را بر جانها * مقبلان برداشته دامان‌ها\r\nوان نثار نور را او يافته * روى از غير خدا برتافته\r\nهركه را دامان عشقى نابده * زان نثار نور بىبهره شده\r\nجزوها را رويها سوى كل است * بلبلان را عشقبازى با گل است\r\nآنچه از دريا به دريا مىرود * از هم آنجا كامد آنجا مىرود \r\n\r\n\r\n","description":"","footnote":"\r\n( 1 ) - لئيمان : ج ، پست .\r\n( 2 ) - رجوم : ج ، سنگسار شدن .\r\n( 3 ) - غسق : تاريك شدن .\r\n( 4 ) - اصبع : انگشتان .\r\n","page_name":" 103 ","page_number":103},
  {"content":"\r\n\r\n از سر كه « 1 » سيل‌هاى تيزرو * وز تن ما جان عشق‌آميز رو \r\n\r\nدر هواى عشق حق رقصان شوند\r\n جانهاى بسته اندر آب و گل * چون رهند از آب و گلها شاددل\r\nدر هواى عشق حق رقصان شوند * همچو قرص بدر بىنقصان شوند\r\nجسمشان در رقص و جانها خود مپرس * وانكه گردد جان از آنها خود مپرس \r\n\r\nكم فشار اين پنبه اندر گوش جان\r\n گر نخواهى در تردّد هوش جان * كم فشار اين پنبه اندر گوش جان\r\nتا كنى فهم آن معمّاهاش را * تا كنى ادراك رمز و فاش را\r\nپس محلّ وحى گردد گوش جان * وحى چه بود گفتن از حس نهان\r\nگوش جان و چشم جان جز اين حس است * گوش عقل و گوش حس ، زين مفلس است\r\nاين معيّت با حق است و جبر نيست * اين تجلّى مه است اين ابر نيست\r\nور بود اين جبر جبر عامه نيست * جبر آن امّارهء خودكامه نيست\r\nجبر را آنان شناسند اى پسر * كه خدا بگشادشان درد آن بصر\r\nغيب و آينده بر ايشان گشت فاش * ذكر ماضى پيش ايشان گشت لاش « 2 »\r\nاختيار و جبر ايشان ديگر است * قطره‌ها اندر صدفها گوهر است\r\nهست بيرون قطرهء خورد و بزرگ * در صدف درهاى خورد است و سترگ\r\nاختيار و جبر در تو بدخيال * چو در ايشان رفت شد نور جمال\r\nنان چو در سفره است باشد او جماد * در تن مردم شود او روح شاد \r\n\r\n\r\n","description":"","footnote":"\r\n( 1 ) - كه : مخفّف كوه .\r\n( 2 ) - لا شيء : بيهوده ، بىارزش .\r\n","page_name":" 104 ","page_number":104},
  {"content":"\r\n\r\n در دل سفره نگردد مستحيل * مستحيلش جان كند از سلسبيل\r\nقوّت جان است اين اى راست‌خوان * تا چه باشد قوّت آن جان جان\r\nگوشت پارهء آدمى از زور جان * مىشكافد گوهرا با بحر و كان\r\nزور جان كوه‌كن شقّ الحجر * زور جان جان در آن شقّ القمر\r\nگر گشايد دل سر انبان راز * جان به‌سوى عرش تازد تركتاز \r\n\r\nصد هزاران دام و دانه است اى خدا\r\n صد هزاران دام و دانه است اى خدا * ما چو مرغان حريص بينوا\r\nدم‌به‌دم ما بستهء دام توييم * هريكى گر باز و سيمرغى شويم\r\nمىرهانى هر دمى ما را و باز * سوى دامى مىرويم اى بىنياز\r\nما در اين انبار گندم مىكنيم * گندم جمع آمده گم مىكنيم\r\nمىنينديشيم آخر ما به هوش * كاين خلل در گندم است از مكر موش\r\nاول اى جان دفع شرّ موش كن * آن گهان در جمع گندم جوش كن\r\nگرنه موش دزد در انبار ماست * گندم اعمال چل‌ساله كجاست ؟\r\nبشنو از اخبار آن صدر الصدور * لا صلاة تمّ الّا بالحضور « 1 »\r\nريزه‌ريزه صدق هر روزه چرا * جمع مىنايد در اين انبار ما\r\nبس ستارهء آتش از آهن جهيد * وان دل سوزيده پذرفت و كشيد\r\nليك در ظلمت يكى دزد نهان * مىنهد انگشت بر استارگان\r\nمىكشد استارگان را يك‌به‌يك * تا كه نفروزد چراغى از فلك\r\nگر هزاران دام باشد هر قدم * چون تو با مايى نباشد هيچ غم\r\nچون عناياتت بود با ما مقيم * كى بود بيمى از آن دزد لئيم\r\nهر شبى از دام تن ارواح را * مىرهانى مىكنى الواح را \r\n\r\n\r\n","description":"","footnote":"\r\n( 1 ) - اشاره به حديث نبوى : « لا صلاة الا بحضور القلب » احياء العلوم 1 : 110 .\r\n","page_name":" 105 ","page_number":105},
  {"content":"\r\n\r\n مىرهند ارواح هر شب زين قفس * فارغان بىحاكم و محكوم كس\r\nشب ز زندان بىضرر زندانيان * شب ز دولت بىخبر سلطانيان\r\nبىغم و انديشهء سود و زيان * بىخيال اين فلان و آن فلان\r\nحال عارف اين بود بىخواب هم * گفت ايزد هم رقود « 1 » زين مرم\r\nخفته از احوال دنيا روز و شب * چون قلم در پنجهء تقليب رب\r\nآنكه او پنجه نبيند در رقم * فعل پندارد به جنبش از قلم\r\nشمه‌اى زين حال عارف وانمود * خلق را هم خواب حسّى در ربود\r\nرفته در صحراى بىچون جانشان * روحشان آسوده در ابدانشان\r\nوز صفيرى باز دام اندر كشى * جمله را در داد و در داور كشى\r\nچون‌كه نور صبحدم سر برزند * كركس زرّين گردون پر زند\r\nفالق الاصباح اسرافيل‌وار * جمله را در صورت آرد زان ديار\r\nروح‌هاى منبسط را تن كند * هر تنى را باز آبستن كند\r\nاسب جانها را كند عارى ز زين * سرّ النوم اخو الموت « 2 » است اين\r\nليك بهر آنكه روز آيند باز * مىنهد بر پايشان بند دراز\r\nتا كه روزش واكشد زان مرغزار * وز چراگاه آردش در زير دار\r\nكاش چون اصحاب كهف اين روح را * بند كردى ، يا چو كشتى نوح را\r\nتا از اين طوفان بيدارى و هوش * وارهيدى اين ضمير چشم و گوش\r\nاى بسا اصحاب كهف اندر جهان * پهلوى تو پيش تو هست اين زمان\r\nغاربا او يار با او در سرود * مهر بر چشم است و بر گوشت ، چه سود \r\n\r\n\r\n","description":"","footnote":"\r\n( 1 ) - اشاره به آيه :  « وَ تَحْسَبُهُمْ أَيْقاظاً وَ هُمْ رُقُودٌ »  سوره كهف آيه 18 .\r\n( 2 ) - اشاره به حديث نبوى : « النوم أخو الموت و لا يموت اهل الجنة » جامع صغير 2 : 188 .\r\n","page_name":" 106 ","page_number":106},
  {"content":"\r\n\r\n\r\nهست بيدارى چو دربندان ما\r\n گفت ليلى را خليفه كان تويى * كز تو مجنون شد پريشان و غوى « 1 »\r\nاز دگر خوبان تو افزون نيستى * گفت خامش چون تو مجنون نيستى\r\nهركه بيدار است او در خواب‌تر * هست بيداريش از خوابش بتر\r\nچون به حق بيدار نبود جان ما * هست بيدارى چو دربندان ما\r\nجان همه روز از لگدكوب خيال * وز زيان و سود وز خوف زوال\r\nنه صفا مىماندش نه لطف و فر * نه به‌سوى آسمان راه سفر\r\nخفته او باشد كه او از هر خيال * دارد اميد و كند با او مقال\r\nديو را چون حور بيند او به خواب * پس ز شهوت ريزد او با ديو آب\r\nضعف سر بيند از آن و تن پليد * آه از آن نقش بد بد ناپديد\r\nمرغ بر بالا پران و سايه‌اش * مىدود بر خاك پران مرغ‌وش « 2 »\r\nابلهى صيّاد آن سايه شود * مىدود چندان‌كه بىمايه شود\r\nبىخبر كان عكس آن مرغ هواست * بىخبر كه اصل آن سايه كجاست\r\nتير اندازد به‌سوى سايه او * تركشش خالى شود از جست‌وجو\r\nتركش عمرش تهى شد عمر رفت * از دويدن در شكار سايه تفت \r\n\r\nمادر بتها بت نفس شماست\r\n مادر بتها بت نفس شماست * زانكه آن بت مار وين بت اژدهاست\r\nآتش و سنگ است نفس و بت شرار * آن شرار از آب مىگيرد قرار\r\nسنگ و آهن ز آب كى ساكن شود * آدمى بىآن دو كى ايمن شود\r\nبت سياه آب است در كوزه نهان * نفس مر آب سيه را چشمه دان \r\n\r\n\r\n","description":"","footnote":"\r\n( 1 ) - غوى : گمراه ، بيراه .\r\n( 2 ) - مرغ‌وش : شبيه مرغ .\r\n","page_name":" 107 ","page_number":107},
  {"content":"\r\n\r\n آن بت منحوس چون سيل سياه * نفس بت‌گر چشمه‌اى بر آب راه\r\nصد سبو را بشكند يك پاره سنگ * واب چشمه مىرهاند بىدرنگ\r\nبت شكستن سهل باشد نيك سهل * سهل ديدن نفس با جهل است جهل\r\nصورت نفس ار بجويى اى پسر * قصهء دوزخ بخوان با هفت در\r\nهر نفس مكرى و در هر مكر از آن * غرقه صد فرعون با فرعونيان\r\nدر خداى موسى و موسى گريز * آب ايمان را ز فرعونى مريز\r\nدست را اندر احد و احمد بزن * اى برادر واره از بو جهل تن \r\n\r\nآب و خاك و باد و آتش بنده‌اند\r\n آب و خاك و باد و آتش بنده‌اند * با من و تو مرده با حق زنده‌اند\r\nپيش حق آتش هميشه در قيام * همچو عاشق روز و شب بىجان مدام\r\nسنگ بر آهن زنى بيرون جهد * هم به امر حق قدم بيرون نهد\r\nآهن نفس و هوا برهم مزن * كاين دو مىزايند همچون مرد و زن\r\nسنگ و آهن خود سبب آمد و ليك * تو به بالاتر نگر اى مرد نيك\r\nكاين سبب را آن سبب آورد پيش * بىسبب كى شد سبب هرگز ز خويش\r\nوان سبب‌ها كانبيا را رهبرند * آن سبب‌ها زين سبب‌ها برترند\r\nاين سبب را آن سبب عامل كند * باز گاهى بىبر و عاطل كند\r\nاين سبب را محرم آمد عقل‌ها * وان سبب‌ها را است محرم انبيا\r\nاين سبب چبود به نازى كو رسن * اندر اين چه اين رسن آمد بفن\r\nگردش چرخه رسن را علّت است * چرخه گردان را نديدن زلّت است\r\nاين رسن‌هاى سبب‌ها در جهان * هان و هان زين چرخ سرگردان مهان\r\nتا نمانى صفر و سرگردان چو چرخ * تا نسوزى تو ز بىمغزى چو مرخ « 1 » \r\n\r\n\r\n","description":"","footnote":"\r\n( 1 ) - مرخ : درخت بادام تلخ را گويند و در قديم جهت ايجاد آتش از اين گياه در اصطكاك با چوب عقار استفاده\r\n","page_name":" 108 ","page_number":108},
  {"content":"\r\n\r\n باد آتش مىشود از امر حق * هر دو سرمست آمدند از خمر حق\r\nآب حلم و آتش خشم اى پسر * هم ز حق بينى چو بگشايى نظر\r\nگر نبودى واقف از حق جان باد * فرق كى كردى ميان قوم عاد « 1 »\r\nهود گرد مؤمنان خطى كشيد * نرم مىشد باد كآنجا مىرسيد\r\nهركه بيرون بود از خط جمله را * پاره‌پاره مىگسست اندر هوا\r\nهمچنين شبان راعى مىكشيد * گرد بر گرد رمه خطى بديد\r\nچون به جمعه مىشد او وقت نماز * تا نيارد گرگ آنجا ترك‌تاز\r\nهيچ گرگى درنرفتى اندر آن * گوسفندى هم نكشتى زان نشان\r\nباد حرص گرگ و حرص گوسفند * دايره مرد خدا را بود بند\r\nهمچنين باد اجل بر عارفان * نرم و خوش همچون نسيم بوستان\r\nآتش ابراهيم را دندان نزد * چون گزيده حق بود چونش گزد ؟\r\nز آتش شهوت نسوزند اهل دين * باقيان را برده تا قعر زمين\r\nخاك قارون را چو فرمان دررسيد * با زر و تختش به قعر خود كشيد\r\nآب و گل چون از دم عيسى خريد * بال‌وپر بگشاد و مرغى شد پديد\r\nكوه طور از نور موسى شد به رقص * صوفى كامل شد و رست او ز نقص\r\nچه عجب گر كوه صوفى شد عزيز ؟ * جسم موسى از كلوخى بود نيز \r\n\r\nدوزخت اين نفس و دوزخ اژدهاست\r\n دوزخت اين نفس و دوزخ اژدهاست * كو به درياها نگردد كمّ و كاست\r\nهفت دريا را درآشامد هنوز * كم نگردد سوزش اين خلق سوز\r\nسنگ‌ها و كافران سنگ‌دل * اندر آيند اندرو زار و خجل \r\n\r\n\r\n","description":"","footnote":"\r\nمىشد .\r\n( 1 ) - قوم عاد كه بر ايشان هود پيامبر مبعوث گرديد اما به علت نافرمانى به باد صرصر عذاب شدند و همهء افراد عاد جز هود و پيروانش هلاك گرديدند .\r\n","page_name":" 109 ","page_number":109},
  {"content":"\r\n\r\n هم نگردد ساكن از چندين غذا * تا ز حق آيد مر او را اين ندا\r\nسير گشتى سير گويد نى هنوز * اينت آتش اينت تابش اينت سوز\r\nعالمى را لقمه كرد و دركشيد * معده‌اش نعره‌زنان هل من مزيد ؟\r\nحق قدم بر وى نهد از لامكان * آنكه او ساكن شود از كن فكان\r\nچون‌كه جزو دوزخست اين نفس ما * طبع كل دارند دايم جزوها\r\nاين قدم حق را بود كو را كشد * غير حق خود گه كمان او كشد\r\nسهل شيرى دان كه صف‌ها بشكند * شير آن است آنكه خود را بشكند \r\n\r\nاين زبان چون سنگ و هم آهن‌وشست\r\n اين زبان چون سنگ و هم آهن‌وشست * وانچه نجهد از زبان چون آتش است\r\nسنگ و آهن را مزن برهم گزاف * گه زر وى نقل و گه از روى لاف\r\nزانكه تاريك است و هر سو پنبه‌زار * در ميان پنبه چون باشد شرار ؟\r\nظالم آن قومى كه حيتان دوختند * زان سخن‌ها عالمى را سوختند\r\nعالمى را يك سخن ويران كند * روبهان مرده را شيران كند\r\nجانها در اصل خود عيسىدمند * يك زمان زخمند و گاهى مرهمند\r\nگر حجاب از جانها برخواستى * گفت هر جانى مسيح‌آساستى\r\nگر سخن خواهى كه گويى چون شكر * صبر كن از حرص و اين حلوا مخور\r\nصبر باشد مشتهاى زيركان * هست حلوا از روى كودكان\r\nهركه صبر آورد گردون بررود * هركه حلوا خورد واپس‌تر رود \r\n\r\n","description":"","footnote":"","page_name":" 110 ","page_number":110},
  {"content":"\r\n\r\n\r\nكاملى گر خاك گيرد زر شود\r\n صاحب‌دل را ندارد آن زيان * گر خورد او زهر قاتل را عيان\r\nزانكه صحت يافت از پرهيز رست * طالب مسكين ميان تب درست\r\nگفت پيغمبر كه اى طالب حرى « 1 » * هين مكن با هيچ مطلوبى مرى « 2 »\r\nدر تو نمرودى است ، در آتش مرو * رفت خواهى اول ابراهيم شو\r\nچون نيى سيّاح و نى درياييى * درميفكن خويش از خودرأيى\r\nاو ز آتش ورد احمر آورد * از زيانها سود بر سر آورد\r\nكاملى گر خاك گيرد زر شود * ناقص ار زر برد خاكستر شود\r\nچون قبول حق بود آن مرد راست * دست او در كارها دست خداست\r\nدست ناقص دست شيطان است و ديو * زانكه اندر دام تكليف است و ديو\r\nلقمه و نكته است كامل را حلال * تو نهء كامل مخور مىباش لال\r\nچون تو گوشى او زبان نى جنس تو * گوشها را حق بفرمود انصتوا « 3 »\r\nكودك اول چون بزايد شير نوش * مدّتى خامش بود او جمله گوش\r\nمدتى مىبايدش لب دوختن * از سخن تا او سخن آموختن\r\nور ندارد گوش تىتى مىكند * خويشتن را گنگ گيتى مىكند\r\nكرّ اصلى كش نبود آغاز گوش * لال باشد كى كند در نطق كوش\r\nزانكه اول سمع بايد نطق را * سوى منطق از ره سمع اندر آ\r\nادخلوا الابيات من ابوابها * و اطلبوا الاغراض فى اسبابها\r\nنطق كان موقوف راه سمع نيست * جز كه نطق خالق بىطمع نيست\r\nمبدع است او تابع استاد نى * مسند جمله ورا اسناد نى\r\nباقيان هم در حروف و در مقال * تابع استاد و محتاج مثال\r\nزين سخن گر نيستى بيگانه‌اى * دلق و اشكى گير در ويرانه‌اى \r\n\r\n\r\n","description":"","footnote":"\r\n( 1 ) - حرى : لايق ، سزاوار .\r\n( 2 ) - مرى : رياكار .\r\n( 3 ) - أنصتوا : خاموش باشيد .\r\n","page_name":" 111 ","page_number":111},
  {"content":"\r\n\r\n زانكه آدم زان عتاب از اشك رست * اشك تر باشد دم توبه‌پرست\r\nبهر گريه آدم آمد بر زمين * تا بود گريان و نالان و حزين\r\nآدم از فردوس و از بالاى هفت * پاىماچان « 1 » از براى عذر رفت\r\nگر ز پشت آدمى وز صلب او * در طلب مىباش هم در طلب او\r\nز آتش دل و آب ديده نقل ساز * بوستان از ابر و خورشيد است باز\r\nتو چه دانى ذوق آب ديدگان * عاشق نانى تو چون ناديدگان\r\nگر تو اين انبان ز نان خالى كنى * پر ز گوهرهاى اجلالى كنى\r\nطفل جان از شير شيطان باز كن * بعد از آنش با ملك انباز كن\r\nتا تو تاريك و ملول و تيره‌اى * دان كه با ديو لعين همشيره‌اى \r\n\r\nعلم و حكمت زايد از لقمهء حلال\r\n لقمه‌اى كو نور افزود و كمال * آن بود آورده از كسب حلال\r\nعلم و حكمت زايد از لقمهء حلال * عشق و رقّت زايد از لقمهء حلال\r\nروغنى كه آيد چراغ ما كشد * آب دانش چون چراغى را كشد\r\nچون ز لقمهء تو حسد بينى و نام * جهل و غفلت زايد آن را دان حرام\r\nهيچ گندم‌كارى و جو بردهد ؟ * ديده‌اى اسبى كه كرّه‌خر دهد ؟\r\nلقمه تخم است و برش انديشه‌ها * لقمه بحر و گوهرش انديشه‌ها\r\nزايد از لقمهء حلال اندر دهان * ميل خدمت ، عزم رفتن آن جهان \r\n\r\n\r\n","description":"","footnote":"\r\n( 1 ) - ماچان : بوسان .\r\n","page_name":" 112 ","page_number":112},
  {"content":"\r\n\r\n\r\nروى در ديوار كن تنها نشين\r\n روى در ديوار كن تنها نشين * وز وجود خويش هم خلوت گزين\r\nقعر چه بگزيد هركو عاقل است * زانكه در خلوت صفاهاى دلست\r\nظلمت چه به كه ز ظلمت‌هاى خلق * سر نبرد آن كس كه گيرد پاى خلق\r\nآدمىخوارند اغلب مردمان * از سلام‌عليكشان كم جو امان\r\nخانهء ديو است دلهاى همه * كم پذير از ديو مردم دمدمه\r\nتن قفس شكل است و تن شد خارجان * از فريب داخلان و خارجان\r\nاينش گويد من شوم همراز تو * وانش گويد نى منم انباز تو ؟\r\nاينش گويد نيست چون تو در وجود * در جمال و فضل و در احسان و جود\r\nآتش گويد هر دوعالم آن توست * جمله جانهامان طفيل جان توست\r\nاو چو بيند خلق را سرمست خويش * از تكبّر مىدود از دست خويش\r\nاو نداند كه هزاران را چو او * ديو افكنده است اندر آب جو\r\nلطف و سالوس جهان خوش‌لقمه است * كمترش خور كان چو آتش لقمه است\r\nآتشش پنهان و دودش آشكار * دود او ظاهر شود پايان كار\r\nتو مگو آن مدح را من كى خرم * از طمع مىگويد او من بىبرم\r\nمادحت گر هجو گويد برملا * روزها سوزد دلش زان سوزها\r\nگرچه دانى كو ز حرمان گفت آن * كان طمع كه داشت از تو شد فان\r\nآن اثر مىماندت در اندرون * در مديح اين حالتت هست آزمون\r\nاين اثر هم روزها باقى بود * مايهء كبر و خداع جان شود\r\nنيك بنمايد چو شيرين است مدح * بد نمايد زانكه تلخ افتاد قدح\r\nنفس از بس مدح‌ها فرعون شد * كن ذليل النّفس هونا لا تسدّ\r\nتا توانى بنده شو سلطان مباش * زخم كش چون گوى شو چوگان مباش\r\nورنه چون لطفت نماند وان جمال * از تو آيد آن حريفان را ملال\r\nهمچو امرد كه خدا نامش كنند * تا بدين سالوس بدنامش كنند \r\n\r\n","description":"","footnote":"","page_name":" 113 ","page_number":113},
  {"content":"\r\n\r\n ديو سوى آدمى شد بهر شر * سوى تو نايد كه از ديوى بتر ؟\r\nتا تو بودى آدمى ديو از پيت * مىدويد و مىچشانيد او ميت\r\nچون شدى در خوى ديوى استوار * مىگريزد از تو ديو اى نابكار \r\n\r\nدر پناه لطف حق بايد گريخت\r\n هركه داد او حسن خود را در مراد * صد قضاى بد سوى او رو نهاد\r\nچشمها و خشمها و رشكها * بر سرش ريزد چو آب از مشكها\r\nدشمنان او را ز غيرت مىدرند * دوستان هم روزگارش مىبرند\r\nآنكه غافل بود از گشت و بهار * او چه داند قيمت اين روزگار\r\nدر پناه لطف حق بايد گريخت * كو هزاران لطف بر ارواح ريخت \r\n\r\nخلوت از اغيار بايد نى ز يار\r\n گر ز تنهايى چو نوميدى شوى * زير سايه يار خورشيدى شوى\r\nرو بجو يار خدايى را تو زود * چون چنان كردى خدا يار تو بود\r\nآنكه در خلوت نظر بر دوخته است * آخر آن را هم ز يار آموخته است\r\nخلوت از اغيار بايد نى ز يار * پوستين بهر دى آمد نه بهار\r\nعقل با عقل دگر دو تا شود * نورافزون گشت و ره پيدا شود\r\nنفس با نفس دگر خندان شود * ظلمت افزون گشت و ره پيدا شود\r\nيار چشم توست اى مرد شكار * از خس و خاشاك او را پاك دار\r\nهين به جاروب زبان گردى مكن * چشم را از خس ره‌آوردى مكن \r\n\r\n","description":"","footnote":"","page_name":" 114 ","page_number":114},
  {"content":"\r\n\r\n چون‌كه مؤمن آينهء مؤمن بود « 1 » * روى از آلودگى ايمن بود\r\nيار آئينه است جان را در حزن * در رخ آيينه اى جان دم مزن\r\nتا نپوشد روى خود را از دمت * دم فروخوردن ببايد هر دمت \r\n\r\nاصل جرم و آفت و داغم تويى\r\n مسجد است آن دل كه چشمش ساجد است * يار بد خرّوب « 2 » هرجا مسجد است\r\nيار بد چون رست در تو مهر او * هين از او بگريز و كم كن گفتگو\r\nبركن از بيخش كه گر سر برزند * مر تو را و مسجدت را بركند\r\nعاشقا خرّوب تو آمد كجى * همچو طفلان سوى كج چون مىغژى « 3 »\r\nخويش را نادان و مجرم گو مترس * تا ندزدد از تو آن استاد درس\r\nچون بگويم جاهلم تعليم ده * اين‌چنين انصاف از ناموس به\r\nاز پدر آموز اى روشن‌جبين * ربّنا گفت و ظلمنا پيش از اين\r\nنى بهانه كرد و نه تزوير ساخت * نى لواى مكر و حيلت برفراخت\r\nباز آن ابليس بحث آغاز كرد « 4 » * كه بدم من سرخ‌رو كرديم زرد\r\nرنگ‌رنگ توست صبّاغم تويى * اصل جرم و آفت و داغم تويى\r\nهين بخوان ربّ بما اغويتنى * تا نگردى جبرى و كج ، كم‌تنى\r\nبر درخت جبر تا كى برجهى * اختيار خويش را يك‌سو نهى ؟\r\nهمچو آن ابليس و ذريات او * با خدا در جنگ و اندر گفتگو\r\nچون بود اكراه با چندان خوشى * كه تو در عصيان همى دامن كشى ؟\r\nآن‌چنان خوش ، كس رود در گمرهى * كس چنان رقصان رود در مكرهى ؟ \r\n\r\n\r\n","description":"","footnote":"\r\n( 1 ) - چنان‌كه در حديث رسول ( ص ) آمده : « المؤمن مرآة المؤمن » . جامع صغير 2 : 183 ، كنوز الحقائق 136 .\r\n( 2 ) - خرّوب : گياهى كه در ويرانه‌ها رويد و دانه‌هايش چون دانهء لوبيا در غلافى است . آن را خرنوب نيز گويند .\r\n( 3 ) - غژيدن : سريدن ، خزيدن .\r\n( 4 ) - اشاره به گفتهء قرآن از قول شيطان كه گفت : « خدايا مرا از آتش آفريدى و آدم را از خاك » ، سورهء اعراف ، آيهء 12 .\r\n","page_name":" 115 ","page_number":115},
  {"content":"\r\n\r\n بيست مرده جنگ مىكردى در آن * كه همىدادند پند ، آن ديگران\r\nهرچه نفست خواست دارى اختيار * هرچه عقلت خواست دارى اضطرار\r\nداند آنكه نيكبخت و محرم است * زيركى ز ابليس و عشق از آدم است\r\nزيركى سبّاحى آمد در بحار * كم رهد غرق است او پايان كار\r\nهل « 1 » سباحت را رها كن كبر و كين * نيست جيحون ، نيست جو ، دريا است اين\r\nوانگه آن درياى ژرف بىپناه * درربايد هفت دريا را چو كاه\r\nعشق چون كشتى بود بهر خواص * كم بود آفت بود اغلب خلاص\r\nزيركى به فروش و حيرانى بخر * زيركى ظن است و حيرانى نظر\r\nعقل قربان كن به پيش مصطفى * حسبى اللّه گو كه اللّه‌ام كفى\r\nهمچو كنعان سر ز كشتى وامكش * كه غرورش داد نفس زيركش\r\nكه برآيم بر سر كوه مشيد * منّت نوحم چرا بايد كشيد ؟\r\nچون رمى از منّتش اى بىرشد * كه خدا هم منّت او مىكشد ؟\r\nچون نباشد منّتش بر جان ما * چون‌كه شكر و منّتش گويد خدا ؟\r\nتو چه دانى اى غرارهء پرحسد * منّت او را خدا خود مىكشد ؟\r\nكاشكى او آشنا ناموختى * تا طمع در نوح و كشتى دوختى\r\nكاش چون طفل از حيل جاهل بدى * تا چو طفلان چنگ در مادر زدى\r\nيا به علم نقل كم بودى ملى * علم وحى دل ربودى از ولى\r\nبا چنين نورى چو پيش آرى كتاب * جان وحىآساى تو آرد عتاب\r\nچون تيمّم با وجود آب دان * علم نقلى با دم قطب زمان\r\nخويش ابله كن تبع مىرو سپس * رستگى زين ابلهى يا بى و بس\r\nاكثر اهل الجنة البله اى پدر « 2 » * بهر اين گفته است سلطان بشر\r\nزيركى چون كبر و بادانگيز توست * ابلهى شو تا بمانى دل درست\r\nابلهى نه كو به مسخرگى دو توست * ابلهى كو واله و حيران اوست \r\n\r\n\r\n","description":"","footnote":"\r\n( 1 ) - هل : بگذار ، واگذار .\r\n( 2 ) - بنا به روايت نبوى ( ص ) : « اكثر اهل الجنّة البلهاء » ، بيشتر بهشتيان خوش‌دلانند . جامع صغير 1 : 52 ، احياء العلوم 4 : 126 ، كنوز الحقائق 17 .\r\n","page_name":" 116 ","page_number":116},
  {"content":"\r\n\r\n ابلهانند آن زنان دست‌بر « 1 » * از كف ابله وز رخ يوسف نذر\r\nعقل را قربان كن اندر عشق دوست * عقل‌ها بارى از آن سوى است كوست\r\nعقل‌ها آن‌سو فرستاده عقول * مانده اين‌سو كه نه معشوق است گول\r\nزين سر از حيرت گر اين عقلت بود * هر سر مويت سر و عقلى شود\r\nنيست آن‌سو رنج فكرت بر دماغ * كه دماغ و عقل رويد كشت و باغ\r\nسوى دشت از دشت نكته بشنوى * سوى باغ آيى شود نخلت روى « 2 »\r\nاندر اين ره ترك كن طاق و طرنب * تا قلاووزت « 3 » نجنبد تو مجنب\r\nهركه او بىسر بجنبد دم بود * جنبشش چون جنبش كژدم بود\r\nكج‌رو و شب‌كور و زشت و زهرناك * پيشهء او خستن اجسام پاك\r\nسر بكوب آن را كه تيرش اين بود * خلق و خوى مستمرّش اين بود\r\nخود صلاح اوست آن سر كوفتن * تا رهد جان زيره‌اش زان شوم تن\r\nواستان از دست ديوانه سلاح * تا ز تو راضى شود عدل و صلاح\r\nچون سلاحش هست و عقلش نى ببند * دست او را ورنه آرد صد گزند\r\nبدگهر را علم و فن آموختن * دادن تيغى به دست راهزن\r\nعلم و مال و منصب و جاه و قران * فتنه آمد در كف بدگوهران\r\nپس عزا « 4 » زين فرض شد بر مؤمنان * تا ستانند از كف مجنون سنان\r\nجان او مجنون تنش شمشير او * واستان شمشير را زان زشت‌خو\r\nحكم چون در دست گمراهى فتاد * جاه پنداريد در چاهى فتاد\r\nره نمىداند قلاووزى كند * جان زشت او جهان‌سوزى كند\r\nاحمقان سرور شدستند و ز بيم * عاقلان سرها كشيده در گليم\r\nخواند مزمّل نبى را زين سبب « 5 » * كه برون آ از گليم اى بو الهرب\r\nسر مكش اندر گليم و رو مپوش * كه جهان جسمى است سرگردان تو \r\n\r\n\r\n","description":"","footnote":"\r\n( 1 ) - اشاره به زنانى كه در ديدن يوسف دست خود را بريدند .\r\n( 2 ) - روى : دنباله‌رو ، در عقب آينده .\r\n( 3 ) - قلاووزت : پيشاهنگت .\r\n( 4 ) - غزا : جنگ .\r\n( 5 ) - اشاره به آغاز سورهء مزمّل :   « يا أَيُّهَا الْمُزَّمِّلُ    قُمْ فَأَنْذِرْ »  ، سورهء 73 .\r\n","page_name":" 117 ","page_number":117},
  {"content":"\r\n\r\n هين مشو پنهان ز ننگ مدّعى * كه تو دارى شمع وحى شعشعى\r\nهين قم الليل كه شمعى اى همام « 1 » * شمع اندر شب بود اندر قيام\r\nبىفروغت روز روشن هم شب است * بىپناهت شير اسير ارنب است\r\nباش كشتيبان در اين بحر صفا * كه تو نوح ثانيى اى مصطفى\r\nخيز بنگر كاروان ره‌زده * هر طرف غولى است كشتيبان شده\r\nخضر وقتى غوث هر كشتى تويى * همچو روح اللّه مكن تنها روى\r\nپيش اين جمعى چو شمع آسمان * انقطاع و خلوت آرى را بمان\r\nوقت خلوت نيست اندر جمع آى * اى هدا چون كوه قاف و تو هماى\r\nبدر بر صدر فلك شد شب روان * سير را نگذارد از بانگ سگان\r\nطاعنان همچون سگان بر بدر تو * بانگ مىدارند سوى صدر تو\r\nاين سگان كرّند ز امر انصتوا * از سفه وعوع‌كنان بر بدر تو\r\nهين بمگذار اى شفا رنجور را * تو ز خشم كر عصاى كور را\r\nكار هادى اين بود تو هاديى * ماتم آخر زمان را شاديى\r\nهين روان كن اى امام المتّقين * اين خيال‌انديشگان را تا يقين\r\nهركه دل در مكر تو دارد گرو * گردنش را من زنم تو شاد شو\r\nبر سر كوريش كوريها نهم * او شكر پندارد و زهرش دهم\r\nعقل‌ها از نور من افروختند * مكرها از مكر من آموختند\r\nخيز در دم تو به صور سهمناك * تا هزاران مرده برخيزد ز خاك\r\nچون تو اسرافيل وقتى راست خيز * رستخيزى ساز پيش از رستخيز\r\nهركه گويد كو قيامت اى صنم ؟ * خويش بنما كه قيامت نك منم\r\nورنه باشد اهل اين ذكر و قنوت * پس جواب احمق اى سلطان سكوت\r\nز آسمان حق سكوت آيد جواب * چون بود جانا دعانا مستجاب \r\n\r\n\r\n","description":"","footnote":"\r\n( 1 ) - همام : مرد بزرگ ، باهمّت ، دلير .\r\n","page_name":" 118 ","page_number":118},
  {"content":"\r\n\r\n\r\nخلق را بنگر كه چون ظلمانيند\r\n خلق را بنگر كه چون ظلمانيند * در متاع فانيى چون فانيند\r\nاز تكبّر جمله اندر تفرقه * مرده از جان زنده‌اند از مخرقه\r\nاين عجب كه جان به زندان اندر است * وانگهى مفتاح زندانش به دست\r\nپاى تا سر غرق سرگين آن جوان * مىزند بر دامنش جوى روان\r\nنور پنهان است و جستجو گواه * كز گزافه دل نمىجويد پناه\r\nگر نبودى حبس دنيا را مناص « 1 » * نى بدى وحشت نى دل جستى خلاص\r\nوحشت همچون موكل مىكشد * كه بجو اى ضال منهاج رشد\r\nهست منهاج و نهان در مكمن است * يافتش رهن گزافه جستن است\r\nتفرقه‌جويان جمع اندر كمين * تو در اين طالب رخ مطلوب بين\r\nچشم اين زندانيان هر دم به در * كى بدى گر نيستى كس مرده ور\r\nصد هزار آلودگان آب‌جو * كى بدندى گر نبودى آب جو\r\nبر زمين پهلوت را آرام نيست * زانكه در خانه لحاف و بسترى است\r\nبىمقرگاهى نباشد بىقرار * بىخماراشكن نباشد اين خمار\r\nرحمت بىحد روانه هر زمان * خفته‌ايد از درك آن اى مردمان \r\n\r\nدر نماز اين خوش‌اشارتها ببين\r\n معنى تكبير اين است اى أميم « 2 » * كاى خدا پيش تو ما قربان شديم\r\nوقت ذبح ، اللّه اكبر مىكنى * همچنين در ذبح نفس كشتنى\r\nتن چو اسماعيل و جان همچون خليل * كرد جان تكبير بر جسم نبيل\r\nگشت تن كشته ز شهوت‌ها و آز * شد ببسم اللّه بسمل در نماز \r\n\r\n\r\n","description":"","footnote":"\r\n( 1 ) - مناص : گريزگاه ، پناه‌جاى .\r\n( 2 ) - أميم : خوش‌قدوبالا .\r\n","page_name":" 119 ","page_number":119},
  {"content":"\r\n\r\n چون قيامت پيش حق صفها زده * در حساب و در مناجات آمده\r\nايستاده پيش يزدان اشك‌ريز * بر مثال راست‌خيز رستخيز\r\nحق همىگويد چه آوردى مرا * اندر اين مهلت كه من دادم تو را ؟\r\nعمر خود را در چه پايان برده‌اى * قوت و قوّت در چه فانى كرده‌اى ؟\r\nگوهر ديده كجا فرسوده‌اى * پنج حس را در كجا پالوده‌اى ؟\r\nچشم و گوش و هوش و گوهرهاى عرش * خرج كردى چه خريدى تو ز فرش ؟\r\nدست و پا دادت چون بيل و كلنگ * من نبخشيدم ز خود آن كى شدند\r\nهمچنين پيغامهاى درد كين * صد هزاران آيد از حضرت چنين\r\nدر قيام اين گفتها دارد رجوع * از خجالت شد دو تا او در ركوع\r\nقوّت استادن از خجلت نماند * در ركوع از شرم تسبيحى بخواند\r\nباز فرمان مىرسد بردار سر * از ركوع و پاسخ حق برشمر\r\nسر برآرد از ركوع آن شرمسار * باز اندر رو فتد آن خام‌كار\r\nباز فرمان آيدش بردار سر * از سجود و واده از كرده خبر\r\nسر برآرد او دگر ره شرمسار * اندر افتد باز در رو همچو مار\r\nباز گويد سر برآور بازگو * كه بخواهم جست از تو موبه‌مو\r\nقوّت پا ايستادن نبودش * كه خطاب هيبتى بر جان زدش\r\nپس نشيند قعده زان بار گران * حضرتش گويد سخن كو با بيان\r\nنعمتت دادم بگو شكرش چه بود ؟ * دادمت سرمايه هين بنماى سود\r\nچون نه سرمايه بود او را نه سود * شافعى خواهد كه آرد عذر زود\r\nرو به دست راست آرد در سلام * سوى جان انبيا و آن كرام\r\nانبيا را او سلامى مىكند * استعانت را طلب كردن مدد\r\nيعنى اى شاهان شفاعت ، كاين لئيم * سخت در گل ماندش پا و گليم\r\nانبيا گويند روز چاره رفت * چاره آنجا بود دست‌افزار رفت\r\nمرغ بىهنگامى اى بدبخت رو * ترك ما گو خون ما اندر مشو\r\nرو بگرداند به‌سوى دست چپ * در تبار و خويش ، گويندش كه خب \r\n\r\n","description":"","footnote":"","page_name":" 120 ","page_number":120},
  {"content":"\r\n\r\n هين جواب خويش گو با كردگار * ما كه‌ايم اى خواجه دست از ما بدار\r\nنى از اين‌سو ، نى از آن‌سو چاره شد * جان اين بيچاره دل صدپاره شد\r\nاز همه نوميد شد مسكين گدا * پس برآرد هر دودست اندر دعا\r\nكز همه نوميد گشتيم اى خدا * اول و آخر تويى و منتها\r\nدر نماز اين خوش‌اشارتها ببين * تا بدانى كاين بخواهد شد يقين\r\nبچّه بيرون آر از بيضهء نماز * سر مزن چون مرغ بىتعظيم ساز \r\n\r\nكسب كردن گنج را مانع كى است\r\n شد خر اين نفس ، تو بر ميخش ببند * چند بگريزد ز كاروبار ، چند ؟\r\nبار صبر و شكر را او بردنى است * خواه در صد سال خواهى سى و بيست\r\nهيچ وازر وزر غيرى برنداشت « 1 » * هيچ كس ندرود تا چيزى نكاشت\r\nطمع خام است آن مخور خام اى پسر * خام خوردن علّت آرد در بشر\r\nكان فلانى يافت گنجى ناگهان * من همان خواهم مهل كار و دكان\r\nكار بخت است آن و آن هم نادر است * كسب بايد كرد تا تن قادر است « 2 »\r\nكسب كردن گنج را مانع كى است * پا مكش از كاروان خود در پى است\r\nتا نگردى تو گرفتار اگر * كه اگر اين كردمى با آن دگر\r\nكز اگر گفتن رسول باوفاق * منع كرد و گفت هست آن از نفاق\r\nكان منافق در اگر گفتن بمرد * وز اگر گفتن بجز حسرت نبرد \r\n\r\n\r\n","description":"","footnote":"\r\n( 1 ) - هيچ گناهكارى گناه ديگرى برنداشت . اشاره به آيهء قرآن :  « وَ لا تَزِرُ وازِرَةٌ وِزْرَ أُخْرى »  سورهء الاسراء آيهء 15 .\r\n( 2 ) - اشاره به آيهء 39 از سورهء النجم قرآن مجيد :  « لَيْسَ لِلْإِنْسانِ إِلَّا ما سَعى . » \r\n","page_name":" 121 ","page_number":121},
  {"content":"\r\n\r\n\r\nمثل\r\n يك غريبى خانه مىجست از شتاب * دوستى بردش سوى خانه خراب\r\nگفت او اين را اگر سقفى بدى * پهلوى من مر تو را مسكن شدى\r\nهم عيال تو بياسودى اگر * در ميانه داشتى حجرهء دگر\r\nگفت آرى پهلوى ياران خوش است * ليك اى جان در اگر نتوان نشست \r\n\r\nتو چه دارى و چه حاصل كرده‌اى\r\n تو چه دارى و چه حاصل كرده‌اى * از تك درياچه درآورده‌اى\r\nروز مرگ اين حسّ تو باطل شود * نور جان دارى كه يار دل شود ؟\r\nزانكه فصل و وصل نبود در روان * غير فصل و وصل ننديشد گمان\r\nغير فصل و وصل پى بر از دليل * ليك پى بردن به ننشاند غليل\r\nنى پياپى مىبر ار دورى ز اصل * تا رگ مرديت آرد سوى وصل\r\nاين تعلّق را خرد چون ره برد * بسته فصل است و وصل است اين خرد \r\n\r\nبحث كم جوئيد در ذات خدا\r\n زين وصيّت كرد ما را مصطفى * بحث كم جوئيد در ذات خدا\r\nآنكه در ذاتش تفكّركردنى است * در حقيقت آن نظر در ذات نيست\r\nهست آن پندار او زير آبراه * صد هزاران پرده آمد تا إله\r\nهريكى در پردهء موصول جوست * وهم او آن است كان خود غير هوست\r\nپس پيمبر دفع كرد اين وهم از او * تا نباشد در غلط سوداىپز او \r\n\r\n","description":"","footnote":"","page_name":" 122 ","page_number":122},
  {"content":"\r\n\r\n از عجبهايش به فكر اندر رويد * از عظيمى وز مهابت كم شويد\r\nچون ز صنعش ريش و سبلت كم كند * حدّ خود داند ز صانع تن زند\r\nجز كه لا احصى نگويد او ز جان * كز شمار و حد برون است آن بيان\r\nاين عمل وين كسب در راه سداد * كى توان كرد اى پدر بىاوستاد ؟\r\nدون‌ترين كسبى كه در عالم رود * هيچ بىارشاد استادى بود ؟\r\nاولش علم است وانگاهى عمل * نادهد بر بعد مهلت تا اجل\r\nاستعينوا فى الحرف يا ذا النّهى * من كريم صالح من اهلها\r\nاطلب الدّرّ اخى وسط الصدف * و اطلب الفنّ من ارباب الحرف\r\nان رأيتم ناصحين انصفوا * بادروا التعليم لا تستنكفوا « 1 »\r\nدرد باغى گر خلق « 2 » پوشيد مرد * خواجگىّ خواجه را آن كم نكرد\r\nوقت دم آهنگر ار پوشيد دلق « 3 » * احتشام او نشد كم پيش خلق\r\nپس لباس كبر بيرون كن ز تن * ملبس ذل پوش در آموختن\r\nعلم‌آموزى طريقش قوّلى است * حرفه‌آموزى طريقش فعّلى است\r\nفقر خواهى آن به صحبت قايم است * نه زبانت كار مىآيد نه دست\r\nدانش آن را ستاند جان ز جان * نى ز راه دفتر و نى از زبان\r\nدر دل سالك اگر نيست آن رموز * رمزدانى نيست سالك را هنوز\r\nتا دلش را شرح آن سازد صفا * پس أ لم نشرح « 4 » بفرمايد خدا\r\nكاندرون سينه شرحت داده‌ام * شرح اندر سينه‌ات بنهاده‌ام\r\nتو هنوز از خارج آن را طالبى * مطلبى از ديگرى چون طالبى\r\nمنفذى دارى به بحر اى آبگير * ننگ مىدار آب جستن از غدير \r\n\r\n\r\n","description":"","footnote":"\r\n( 1 ) - اى عاقلان در يادگيرى هر فن و حرفه‌اى ، از كريمان و صالحان يارى بجوييد .\r\nاى برادر درّ را در ميان صدف جستجو كن ، و فن را از صاحبان آن .\r\nاگر هدايتگرى يافتيد انصاف دهيد ، تعليم را همت كنيد و ننگ نداشته باشيد .\r\n( 2 ) - خلق : جامهء كهنه .\r\n( 3 ) - دلق : جامهء پشمينه .\r\n( 4 ) - اشاره به سوره 94   « أَ لَمْ نَشْرَحْ لَكَ صَدْرَكَ . »  \r\n","page_name":" 123 ","page_number":123},
  {"content":"\r\n\r\n درنگر در شرح دل در اندرون * تا نيايد نعرهء لا تبصرون « 1 »\r\nيك سبد پرنان تو را بر فرق سر * تو همىخواهى لبى نان دربه‌در \r\n\r\nتفسير آيه : « وَ هُوَ مَعَكُمْ أَيْنَ ما كُنْتُمْ » « 2 »\r\n در سر خود پيچ هل « 3 » خيره‌سرى * رو در دل زن چرا بر هر درى\r\nتا به زانويى ميان آب جو * غافل از خود ، زين و آن تو آب جو\r\nپيش آب و بس هم آب با مدد * چشمها را بين ايدى خلف سد « 4 »\r\nاسب زير ران و فارس اسب‌جو * چيست اين گفت اسب ليكن اسب كو\r\nهين نه اسبست اين به زير تو بديد ؟ * گفت آرى ليك اسب خود كه ديد\r\nچون گهر در بحر گويد بحر كو * وان خيال چون صدف ديوار او\r\nگفتن آن كو ، حجابش مىشود * ابر تاب آفتابش مىشود\r\nبند آن و پيش روى اوست آن * اندر آب و بىخبر ز آب روان\r\nمست چيز و پيش روى اوست چيز * بىخبر زان چيز و سرّ خويش نيز\r\nگر نبودى خصم و دشمن در جهان * پس به مردى خشم اندر مردمان\r\nدوزخ آن خشمست خصمى بايدش * تا ز يد ورنه رحيمى بكشدش \r\n\r\n\r\n","description":"","footnote":"\r\n( 1 ) - اشاره به آيه  « فَأَغْشَيْناهُمْ فَهُمْ لا يُبْصِرُونَ »  سوره يس آيه 9 .\r\n( 2 ) - آيهء 4 سورهء حديد .\r\n( 3 ) - هل : بگذار .\r\n( 4 ) - اشاره به آيهء  « وَ جَعَلْنا مِنْ بَيْنِ أَيْدِيهِمْ سَدًّا وَ مِنْ خَلْفِهِمْ سَدًّا »  سورهء يس ، آيهء 9 .\r\n","page_name":" 124 ","page_number":124},
  {"content":"\r\n\r\n\r\nنردبان خلق اين ما و منى است\r\n نردبان خلق اين ما و منى است * عاقبت زين نردبان افتادنيست\r\nهركه بالاتر رود ابله‌تر است * گردن او خوردتر خواهد شكست\r\nظلّ ذلّت نفسه « 1 » خوش‌مضجعى است * مستعدّ آن صفارا مهجعى است\r\nگر از اين سايه روى سوى منى * زود طاغى كردى و ره گم كنى\r\nپس برو خاموش باش از انقياد * زير ظلّ امر شيخ و اوستاد \r\n\r\nعلم به جهل و كورى و عيب نفس به معرفت رساند\r\n صد هزاران ظلمت است از خشم تو * بر عباد اللّه اندر چشم تو\r\nخشم بفشان چشم بگشا شاد شو * عبرت از ياران بگير استاد شو\r\nكوه در سوراخ سوزن كى رود * جز مگر كان كوه برگ كه « 2 » شود\r\nكوه را كه كن به استغفار خويش * جام مغفوران بگير و خوش بكش \r\n\r\n\r\n","description":"","footnote":"\r\n( 1 ) - ظلّ ذلّت نفسه : در سايه نفس كشى .\r\n( 2 ) - برگ كه : برگ كاه .\r\n","page_name":" 125 ","page_number":125},
  {"content":"\r\n\r\n يا تو پندارى كه تو نان مىخورى ؟ * زهر مار و كاهش جان مىخورى\r\nنان كجا اصلاح از جانى كند ؟ * كو دل از فرمان جان ده بركند\r\nيا تو پندارى كه حرف مثنوى * چون بخوانى رايگانش بشنوى ؟\r\nيا كلام حكمت و سرّ نهان * اندر آيد زغبه « 1 » در گوش و دهان ؟\r\nاندر آيد ليك چون افسانه‌ها * پوست بنمايد نه مغز و دانه‌ها\r\nدر سرور و دركشيده چادرى * رو نهان كرده ز چشمت دلبرى\r\nشاهنامه يا كليله پيش تو * همچنان باشد كه قرآن از عتو « 2 »\r\nفرق آنگه باشد از حق و مجاز * كه كند كحل عنايت چشم باز\r\nورنه پشك « 3 » و مشك پيش اخشمى « 4 » * هر دو يكسان است چون نبود شمى\r\nخويشتن مشغول كردن از ملال * باشدش قصد از كلام ذو الجلال\r\nكآتش وسواس را و غصّه را * زان سخن بنشاند و سازد دوا\r\nبهر اين مقدار آتش شاندن * آب پاك و بول يكسان شد به فن\r\nليك گر واقف شوى زين آب پاك * كه كلام ايزد است و روحناك\r\nنيست گردد وسوسهء كلّى ز جان * دل بيابد ره به‌سوى گلستان\r\nزانكه در باغى و در جويى پرد * هركه از سرّ صحف بويى برد\r\nيا تو پندارى كه روى اوليا * آن‌چنان‌كه هست مىبينيم ما\r\nدر تعجب مانده پيغمبر از آن * چون نمىبينند رويم مؤمنان ؟\r\nچون نمىبينند نور روم خلق ؟ * كه سبق برد است بر خورشيد شرق\r\nور همىبينند اين حيرت چراست ؟ * تا كه وحى آمد كه آن رو در خفاست\r\nسوى تو ماهى است سوى خلق ابر * تا نبيند رايگان روى تو گبر\r\nسوى تو دانه است سوى خلق دام * تا ننوشد زين شراب خاص و عام \r\n\r\n\r\n","description":"","footnote":"\r\n( 1 ) - زغب : پرز ، موهاى ريز .\r\n( 2 ) - عتو : سركشى ، غرور . اشاره به آيات 21 سوره‌هاى فرقان ، ملك .\r\n( 3 ) - پشك : فضلهء گوسفند و بز و شتر و امثال آن ، پشكل .\r\n( 4 ) - اخشمى : آنكه بينى وى گرفته باشد و يا قوهء بويايى ندارد ، و يا بوى بد و خوب را درنمىيابد .\r\n","page_name":" 126 ","page_number":126},
  {"content":"\r\n\r\n گفت يزدان كه تريهم ينظرون * نقش حمّامند هم لا يبصرون « 1 »\r\nمىنمايد صورت صورت‌پرست * كان دو چشم مردهء او ناظر است\r\nپيش چشم نقش مىآرى عجب * گويى چون پيشم نمىدارد ادب ؟\r\nاز چه پس بىپاسخ است اين نقش نيك * كه نمىگويد سلامم را عليك ؟\r\nمىنجنباند سر سبلت به جود * پاس آنكه كردمش من صد سجود\r\nحق اگرچه سر نجنباند برون * پاس آن ذوقى دهد در اندرون\r\nكه دو صد جنبيدن سر ارزد آن * سر چنين جنباند آخر عقل و جان\r\nعقل را خدمت كنى در اجتهاد * پاس عقل آنست كافزايد رشاد\r\nحق همىگويد كه آرى اى نزه « 2 » * ليك بشنو ، صبر آور ، صبر به\r\nصبح نزديك است خامش كم خروش * من همى گوشم پى تو ، تو مكوش \r\n\r\nاى مغفّل رشته‌اى بر پاى\r\n از در دل و اهل دل آب حيات * چند نوشيدى و واشد چشمهات\r\nبس غذاى سكر و وجد و بىخودى * از در اهل دلان بر جان زدى\r\nباز اين در را رها كردى ز حرص * گرد هر دكّان همىگردى چو خرس « 3 »\r\nبر در اين منعمان چرب ديگ * مىدوى بهر ثريد « 4 » مرده‌ريگ « 5 »\r\nچربش آنجا دان كه جان فربه شود * كار نااميد آنجا به شود\r\nاى مغفّل رشته‌اى بر پاى بند * تا ز خود هم كم نگردى اى لوند\r\nناسپاسى و فراموشى تو * ياد نارد آن عسل‌نوشى تو\r\nلاجرم آن راه بر تو بسته شد * چون دل اهل دل از تو خسته شد \r\n\r\n\r\n","description":"","footnote":"\r\n( 1 ) - اشاره به آيهء :  « تَراهُمْ يَنْظُرُونَ إِلَيْكَ وَ هُمْ لا يُبْصِرُونَ »  آيهء 198 سورهء الأعراف .\r\n( 2 ) - نزه : پاك .\r\n( 3 ) - خرس : گنگى .\r\n( 4 ) - ثريد : آبگوشت .\r\n( 5 ) - مرده‌ريگ : ارث ، ميراث ، آنچه كه از مرده براى وارثش بجا بماند .\r\n","page_name":" 127 ","page_number":127},
  {"content":"\r\n\r\n زودشان درياب و استغفار كن * همچو ابرى گريه‌هاى زار كن\r\nهم بر آن در گرد كم از سگ مباش * با سگ كهف ار شدستى خواجه تاش\r\nبر همان در همچو حلقه بسته باش * پاسبان و چابك و برجسته باش\r\nصورت نقض وفاى ما مباش * بىوفايى را مكن بيهوده فاش\r\nمر سگان را چون وفا آمد شعار * رو سگان را ننگ و بدنامى ميار \r\n\r\nاين جهان و اهل او بىحاصلند\r\n اين جهان و اهل او بىحاصلند * هر دو اندر بىوفايى يكدلند\r\nزادهء دنيا چو دنيا بىوفاست * گرچه رو آرد به تو آن رو قفاست\r\nاهل آن عالم چو آن عالم زبر * تا ابد در عهد و پيمان مستمر\r\nخود دو پيغمبر به هم كى ضد شدند * معجزات از همدگر كى بستدند\r\nكى شود پژمرده ميوهء آن جهان * شادى عقلى نگردد اندهان « 1 »\r\nنفس بدعهد است زان‌رو كشتنى است * او دنى و قبله‌گاه او دنى است\r\nنفسها را لايق است اين انجمن * مرده را درخور بود گور و كفن\r\nنفس اگرچه زيرك است و خورده دان * قبله‌اش دنياست او را مرده دان\r\nآب وحى حق بدين مرده رسيد * شد ز خاك مرده‌اى زنده پديد\r\nبانگ و صيتى جو ، كه آن خامل « 2 » نشد * تاب خورشيدى كه آن آفل نشد\r\nآن هنرهاى دقيق و قال و قيل * قوم فرعونند اجل چون آب نيل\r\nرونق و طاق و طرنب سحرشان * گرچه خلقان را كشد گردنكشان\r\nسحرهاى ساحران ، وان جهله را * مرگ چوبى دان كه آن شد اژدها\r\nجادويىها را همه يك لقمه كرد * يك جهان پرشب بدان را صبح خورد\r\nهركسى را دعوى حسن و نمك * سنگ مرگ آمد نمك‌ها را محك \r\n\r\n\r\n","description":"","footnote":"\r\n( 1 ) - اندهان : جمع اندوه .\r\n( 2 ) - خامل : فرومايه ، بىقدر .\r\n","page_name":" 128 ","page_number":128},
  {"content":"\r\n\r\n نور محشر چشمشان بينا كند * چشم‌بندى تو را رسوا كند\r\nصد هزاران خوى بد آموخته * ديده‌هاى عقل دل بردوخته\r\nكمترين خوشان به زشتى آن حسد * آن حسد كه گردن ابليس زد\r\nهركه را ديد او كمال از چپ و راست * از حسد قولنجش آمد درد خواست\r\nزانكه هر بدبخت خرمن‌سوخته * مىنخواهد شمع كس افروخته\r\nهين كمالى دست آور تا تو هم * از كمال ديگران نفتى به غم\r\nاز خدا مىخواه دفع اين حسد * تا خدايت وارهاند از حسد\r\nاو تو را مشغوليى بخشد درون * تا نپردازى از آن سويى برون\r\nجرعهء مى را خدا آن مىدهد * كه به دو مست از دو عالم مىرهد\r\nكرد مجنون را ز عشق پوستى * كو ندانستى عدو از دوستى\r\nصد هزاران اين‌چنين مىدارد او * كه بر ادراكات تو بگمارد او\r\nهست مىهاى شقاوت نفس را * كه ز ره بيرون برد آن نحس را\r\nهست مىهاى سعادت عقل را * كه بيابد منزل بىنقل را\r\nخيمهء گردون ز سرمستى خويش * بركند زان سو بگيرد راه پيش\r\nهين به هر مستى دلا غرّه مشو * هست عيسى مست حق ، خرمست جو\r\nمىشناسا هين بچش با احتياط * تا ميى يا بى منزّه ز اختلاط\r\nهر دو ، مستى مىدهندت ليك اين * مستىات آرد كشان تا ربّ دين\r\nتا رهى از فكر و وسواس و حيل * بىعقال اين عقل در رقص الجمل\r\nسخت مىآيد فراق اين ممرّ * پس فراق آن مقر دان سخت‌تر\r\nچون فراق نقش سخت آيد تو را * تا چه سخت آيد ز نقّاشش جدا\r\nاى كه صبرت نيست از دنياى دون * چونت صبرست از خداى دوست چون ؟\r\nچون‌كه صبرت نيست از آب سياه * چون صبورى دارى از چشمهء إله\r\nچون‌كه پى اين شرب كم دارى سكون * چون ز ابرارى جدا وز يشربون « 1 » \r\n\r\n\r\n","description":"","footnote":"\r\n( 1 ) - اشاره به آيه :  « إِنَّ الْأَبْرارَ يَشْرَبُونَ مِنْ كَأْسٍ كانَ مِزاجُها كافُوراً »  سوره دهر ، آيه 5 .\r\n","page_name":" 129 ","page_number":129},
  {"content":"\r\n\r\n گر ببينى يك نفس حسن ودود « 1 » * اندر آتش افكنى جان و وجود\r\nجيفه « 2 » بينى بعد از آن اين شرب را * چون ببينى كرّ و فرّ قرب را\r\nجهد كن در بىخودى خود را بياب * زودتر و اللّه اعلم بالصواب\r\nهر زمانى هين مشو با خويش جفت * هر زمان چون خر در آب و گل ميفت\r\nاز قصور چشم باشد آن عثار « 3 » * كه نبيند شيب و بالا را جهار\r\nخفته باشى بر لب جو خشك‌لب * مىدوى سوى سراب اندر طلب\r\nدور مىبينى سراب و مىدوى * عاشق آن بينش خود مىشوى\r\nمىزنى در خواب با ياران تو لاف * كه منم بينادل و پرده‌شكاف\r\nنك بدان‌سو آب ديدم هين شتاب * تا رويم آنجا و آن باشد سراب\r\nهر قدم زين آب تازى دور تر * دودوان سوى سراب با غرر\r\nعين آن عزمت حجاب اين شده * كه به تو پيوسته است و آمده\r\nبس كه ساغر مى به جايى مىكند * از مقامى كان غرض در وى بود\r\nديد و لاف خفته مىنايد به كار * جز خيالى نيست دست از وى بدار\r\nخوابناكى ليك هم در راه خسب * اللّه اللّه بر ره اللّه خسب ؟\r\nتا بود كه سالكى بر تو زند * از خيالات نعاست بركند\r\nخفته را گر فكر گردد همچو موى * او از آن دقت نيابد راه كوى\r\nخفته مىبيند عطش‌هاى شديد * آب اقرب منه من حبل الوريد « 4 » \r\n\r\n\r\n","description":"","footnote":"\r\n( 1 ) - ودود : دوست‌داشتنى . يكى از نامهاى خداوند متعال .\r\n( 2 ) - جيفه : مردار ، لاشهء بوگرفته .\r\n( 3 ) - عثار : لغزش .\r\n( 4 ) - حبل الوريد : رگ گردن .\r\n","page_name":" 130 ","page_number":130},
  {"content":"\r\n\r\n\r\nكل عالم صورت عقل كل است\r\n يار فرعون تنيد اى قوم دون * زان نمايد مر شما را نيل خون\r\nيار موسىّ خرد گرديد زود * تا نماند خون و بينيد آب رود\r\nبا پدر از تو جفايى مىرود * آن پدر در چشم تو سگ مىشود\r\nآن پدر سگ نيست تأثير جفاست * كه چنان زحمت پدر را سگ‌نماست\r\nكل عالم صورت عقل كل است * كوست باباى هرآنچه اهل قل است\r\nچون كسى با عقل كل كفران فزود * صورت كل پيش او هم سگ نمود\r\nصلح كن با اين پدر عاقل به دل * تا كه فرش زر نمايد آب و گل\r\nپس قيامت نقد حال تو بود * پيش تو چرخ و زمين مبدل شود\r\nمن كه صلحم دايما با اين پدر * اين جهان چون جنّتستم در نظر\r\nهر زمان نوصورتى و نوجمال * تا ز نو ديدن فروميرد ملال\r\nمن همىبينم جهان را پرنعيم * آبها از چشمه‌ها جوشان مقيم\r\nبانگ آبش مىرسد در گوش من * مست مىگردد ضمير هوش من\r\nشاخه‌ها رقصان شده چون تايبان « 1 » * برگها كف‌زن مثال مطربان\r\nاز هزاران مىنگويم من يكى * زانكه آكندست هر گوش از شكى\r\nپيش وهم اين گفت مژده دادنست * عقل گويد مژده چه ؟ نقد من است\r\nزانكه عاشق در دم نقد است مست * لاجرم از كفر و ايمان برتر است\r\nكفر و ايمان هر دو خود دربان اوست * كوست مغز و كفر و دين او را دو پوست\r\nكفر قشر خشك رو برتافته * باز ايمان قشر لذت يافته\r\nقشرهاى خشك را جا آتش است * قشر پيوسته به مغز جان خوش است\r\nمغز خود از مرتبه خود برتر است * برتر است از خوش كه لذت‌گستر است\r\nدرخور فهم عوام اين گفته شد * از سخن باقى آن بنهفته شد\r\nزرّ عقلت ريزه است اى متّهم * بر قراضهء مهر سكّه چون نهم \r\n\r\n\r\n","description":"","footnote":"\r\n( 1 ) - تايبان : ج تائب ، توبه‌كننده .\r\n","page_name":" 131 ","page_number":131},
  {"content":"\r\n\r\n عقل تو قسمت شده بر صد مهمّ * بر هزاران آرزو و طمّ « 1 » و رم\r\nجمع كن خود را جماعت رحمت است * تا توانم با تو گفتن آنچه هست\r\nزانكه گفتن از براى باور است * جان شرك از باورى حق بريست\r\nاين همىدانم ولى مستىّ تن * مىگشايد بىمراد من دهن\r\nآن‌چنان كز عطسه و از خامياز « 2 » * اين دهان گردد به ناخواه تو باز\r\nپيش‌بينىّ خرد تا گور بود * وان صاحبدل به نفخ صور بود\r\nاين خرد از گور و خاكى نگذرد * وين قدم عرصهء عجايب نپّرد\r\nزين قدم وين عقل رو بيزار شو * جسم غيبى جو و برخوردار شو\r\nهمچو موسى نور كى يابد ز جيب * سخره استاد و شاگرد كتيب\r\nزين نظر وين عقل نايد خردوار * پس نظر بگذار و بگزين انتظار\r\nاز سخن گويى مجوييد ارتفاع * منتظر را به ز گفتن استماع\r\nمنصب تعليم نوعى شهوت است * هر خيال شهوتى در ره بت است\r\nعقل جزوى همچو برق است و درخش * در درخشى كى توان شد سوى وخش « 3 »\r\nنيست نور برق بهر رهبرى * بلكه امر است ابر را كه مىگرى\r\nبرق عقل ما براى گريه است * تا بگريد نيستى در شوق هست\r\nپس برو خاموش باش از انقياد * زير ظل امر شيخ و اوستاد\r\nورنه گرچه مستعد و قابلى * مسخ كردى تو ز كاف كاملى\r\nهم ز استعداد و امانى اگر * سركشى ز استاد راز باخبر\r\nصبر كن در موزه‌دوزى تو هنوز * ور به وى بىصبر كردى پاره‌دوز\r\nكهنه‌دوزان گر بديشان صبر و حلم * جمله نودوزان شدندى هم به علم\r\nپس بكوشى و به آخر از كلال * هم تو گويى خويش كه العقل عقال « 4 »\r\nهمچنان كان مرد مفلس روز مرگ * عقل را مىديد پس بىبال و برگ\r\nبىغرض مىكرد آن دم اعتراف * كز ذكاوت را نديم اسب از گزاف \r\n\r\n\r\n","description":"","footnote":"\r\n( 1 ) - طمّ : انبوه .\r\n( 2 ) - خامياز : خميازه .\r\n( 3 ) - وخش : پست و بيكاره از هر چيز .\r\n( 4 ) - العقل عقال : مثل عربى ، پيوند پا بستگى است .\r\n","page_name":" 132 ","page_number":132},
  {"content":"\r\n\r\n از غرورى سر كشيديم از رجال * آشنا كرديم در بحر خيال\r\nآشنا هيچ است اندر بحر روح * نيست اينجا چاره جز كشتى نوح\r\nاين‌چنين فرمود آن شاه رسل * كه منم كشتى در اين درياى كل\r\nيا كسى كو در بصيرتهاى من * شد خليفه راستى بر جاى من « 1 »\r\nهمچو كنعان « 2 » سوى هر كوهى مرو * از نبى لا عاصم اليوم « 3 » شنو\r\nمىنمايد پست اين كشتى پند * مىنمايد كوه فكرت بس بلند\r\nپست منگر هان و هان اين پست را * بنگر آن فضل به حق پيوست را\r\nدر علوّ كوه فكرت كم نگر * كه يكى موجش كند زير و زبر\r\nگر تو كنعانى ندارى باورم * گر دو صد چندين نصيحت آورم\r\nگوش كنعان كى پذيرد اين كلام * كه بر او مهر خداى است و ختام\r\nليك مىگويم حديث خوش‌پيى * بر اميد آنكه تو كنعان نيى\r\nآخر اين اقرار خواهى كرد اين * هم ز اول روز آخر را ببين\r\nمىتوانى ديد آخر را ، مكن * چشم آخر بينت را كور و كهن\r\nعيب بر خود نه ، نه بر آيات دين * كى رسد بر چرخ دين مرغ گلين ؟\r\nمرغ را جولانگه عالى هواست * زانكه نشو او ز شهوت وز هواست\r\nپس تو حيران باش بىلا و بلى * تا ز رحمت پيشت آيد محملى\r\nچون ز فهم اين عجايب كودنى * گر بلى گويى تكلّف مىكنى\r\nور بگويى نى زند نى گردنت * قهر بندد بدان نى روزنت\r\nپس همين حيران و واله باش و بس * تا درآيد نصر حق از پيش و پس\r\nچون‌كه حيران گشتى و گيج و فنا * با زبان حال گفتى اهدنا \r\n\r\n\r\n","description":"","footnote":"\r\n( 1 ) - اشاره به حديث رسول ( ص ) : « مثل اهل بيت من همچون كشتى نوح است » . مستدرك حاكم 2 : 343 ، حلية الأولياء 4 : 306 ، جامع صغير 2 : 154 ، كنوز الحقائق 119 .\r\n( 2 ) - كنعان نام فرزندخوانده حضرت نوح بود كه در صف كنار قرار گرفت .\r\n( 3 ) - اشاره به آيه 43 سوره هود .\r\n","page_name":" 133 ","page_number":133},
  {"content":"\r\n\r\n\r\nاحمد ار بگشايد آن پرّ جليل\r\n مصطفى مىگفت پيش جبرئيل * كه چنان‌كه صورت توست اى خليل\r\nمر مرا بنما تو محسوس آشكار * تا ببينم من تو را نظاره‌وار\r\nگفت نتوانى و طاقت نبودت * حس ضعيف است و تنك سخت آيدت\r\nگفت بنما تا ببيند اين جسد * تا چه حد حس نازك است و بىمدد\r\nآدمى را هست حس تن سقيم * ليك در باطن يكى خلق عظيم\r\nظاهرش را پشّه‌اى آرد به چرخ * باطنش باشد محيط هفت چرخ\r\nچون‌كه كرد الحاح بنمود اندكى * هيئتى كه « 1 » كه شود زو مندكى\r\nشهپرى بگرفته شرق و غرب را * از مهابت گشت بيهش مصطفى\r\nچون ز بيم و ترس بيهوشش بديد * جبرئيل آمد در آغوشش كشيد\r\nاندر احمد آن حسى كو غارب « 2 » است * خفته اين دم زير خاك يثرب است\r\nوان عظيم الخلق او كان صفدر است * بىتغيّر مقعد صدق « 3 » اندر است\r\nجاى تغييرات اوصاف تن است * روح باقى آفتاب روشن است\r\nنه ز تغييرى كه لا شرقيّة * نه و لا غربيّة از امر كن\r\nآفتاب از ذرّه كى مدهوش شد * شمع از پروانه كى بىهوش شد ؟\r\nجسم احمد را تغيّر بد بدان * اين تغيّر آن تن باشد بدان\r\nهمچو رنجورى و همچون خواب و درد * جان از اين اوصاف باشد پاك و فرد\r\nخود نتانم ور بگويم وصف جان * زلزله افتد در اين كون و مكان\r\nروبهش گر يك‌دمى آشفته بود * شير جان مانا كه آن دم خفته بود\r\nاحمد ار بگشايد آن پرّ جليل * تا ابد بىهوش ماند جبرئيل\r\nچون گذشت احمد ز سدره « 4 » مرصدش * وز مقام جبرئيل و از حدش\r\nگفت او را هين بپر اندر پيم * گفت رورو من حريف تو نيم \r\n\r\n\r\n","description":"","footnote":"\r\n( 1 ) - كه : خرد .\r\n( 2 ) - غارب : غروب‌كننده .\r\n( 3 ) - اشاره به آيهء 55 سوره القمر .\r\n( 4 ) - اشاره به آخرين نقطه اوج معراج رسول اللّه ( ص ) در سدرة المنتهى .\r\n","page_name":" 134 ","page_number":134},
  {"content":"\r\n\r\n باز گفت او را بيا اى پرده‌سوز * من بر اوج خود نرفتستم هنوز\r\nگفت بيرون زين حد اى خوش‌فرّ من * گر زنم پرّى بسوزد پرّ من\r\nحيرت اندر حيرت آمد اين قصص * بيهشىّ خاصگان اندر اخص\r\nبيهشىها جمله اينجا بازى است * چند جان دارى كه جان‌پردازى است \r\n\r\nبىجهت دان عالم امر اى صنم\r\n بىجهت دان عالم امر اى صنم * بىجهت‌تر باشد آمر لاجرم\r\nبىجهت بد عقل و علام البيان * عقل‌تر از عقل جان‌تر هم ز جان\r\nبىتعلّق نيست مخلوقى به دو * آن تعلّق هست بىچون اى عمو\r\nدر لحد اين چشم را خاك آكند * هستت آنچه گور را روشن كند\r\nآن زمان كاين دست و پايت بر درد * پروبالت هست تا جان برپرد\r\nآن زمان كاين جان حيوانى نماند * جان باقى بايدت برجا نشاند \r\n\r\nغافلند اين خلق از خود اى پدر\r\n هر كسى گر عيب خود ديدى ز پيش * كى بدى فارغ وى از اصلاح خويش ؟\r\nغافلند اين خلق از خود اى پدر * لاجرم گويند عيب همدگر\r\nمن نبينم روى خود را اى شمن « 1 » * من ببينم روى تو تو روى من\r\nآن كسى كه او ببيند روى خويش * نور او از نور خلقان است پيش\r\nگر بميرد ديد او باقى بود * زانكه ديدش ديد خلّاقى بود\r\nنور حسّى نبود آن نورى كه او * روى خود محسوس بيند پيش رو \r\n\r\n\r\n","description":"","footnote":"\r\n( 1 ) - شمن : بت‌پرست ، جادوگر قبيله .\r\n","page_name":" 135 ","page_number":135},
  {"content":"\r\n\r\n\r\nدوستان خدا بر باطن خود آگاهند\r\n شاه آن دان كو ز شاهى فارغ است * بىمه و خورشيد نورش بازغ است\r\nمخزن آن دارد كه مخزن ذات اوست * هستى آن دارد كه با هستى عدوست\r\nخواجهء لقمان به ظاهر خواجه‌وش * در حقيقت بنده ، لقمان خواجه‌اش\r\nدر جهان باژگونه اين بسى است * در نظرشان گوهرى كم از خسى است\r\nمر بيابان را مفازه نام شد * نام و رنگى عقلشان را دام شد\r\nيك گره « 1 » را خود معرّف جامه است * در قبا گويند كو از عامه است\r\nيك گره را ظاهرش سالوس و زهد * نور بايد تا بود جاسوس زهد\r\nنور بايد پاك از تقليد و عول « 2 » * تا شناسد مرد را بىفعل و قول\r\nدر رود در قلب او از راه عقل * فقد او بيند نباشد بند نقل\r\nبندگان خاص علّام الغيوب * در جهان جان جواسيس القلوب\r\nدر درون دل درآيد چون خيال * پيش او مكشوف باشد سرّ حال\r\nدر تن گنجشك چبود برگ و ساز * كه بود پوشيده آن بر عقل باز\r\nآنكه واقف گشت بر اسرار هو * سرّ مخلوقات چبود پيش او\r\nآنكه بر افلاك رفتارش بود * بر زمين رفتن چه دشوارش بود\r\nدر كف داود كآهن گشت موم * موم چه بود بر كف او اى ظلوم \r\n\r\nحكايت\r\n بود لقمان بنده شكلى خواجه‌اى * بندگى بر ظاهرش ديباچه‌اى\r\nچون رود خواجه به جايى ناشناس * در غلام خويش پوشاند لباس\r\nاو بپوشد جامه‌هاى آن غلام * مر غلام خويش را سازد امام \r\n\r\n\r\n","description":"","footnote":"\r\n( 1 ) - گره : مخفّف گروه .\r\n( 2 ) - عول : شيون و زارى .\r\n","page_name":" 136 ","page_number":136},
  {"content":"\r\n\r\n در پيش چون بندگان در ره شود * تا نبايد زو كسى آگه شود\r\nگويد اى بنده برو بر صدر شين « 1 » * من بگيرم كفش چون بندهء كمين « 2 »\r\nتو درشتى كن مرا دشنام ده * خود مرا تو هيچ توقيرى منه\r\nخواجگان اين بندگىها كرده‌اند * تا گمان آيد كه ايشان بنده‌اند\r\nچشم پر بودند و سير از خواجگى * كارها را كرده‌اند آمادگى\r\nوين غلامان هوا برعكس آن * خويش را بنموده خواجهء عقل و جان\r\nآيد از خواجه ره افكندگى * نايد از بنده به غير از بندگى \r\n\r\nكين گره كورند و شاهان بىنشان\r\n ديده اين شاهان ز عامه خوف جان * كين گره كورند و شاهان بىنشان\r\nچون‌كه حكم اندر كف رندان بود * لاجرم ذو النون « 3 » در زندان بود\r\nچون قلم در دست غدّارى بود * بىگمان منصور بر دارى بود\r\nچون سفيهان راست اين كار و كيا * لازم آمد يقتلون الانبياء\r\nبند چشم اوست هم چشم خودش * عين رفع سدّ او گشته سدش\r\nبند گوش او شده هم كوش او * هوش با حق دار اى مدهوش او \r\n\r\n\r\n","description":"","footnote":"\r\n( 1 ) - شين : مخفّف نشين .\r\n( 2 ) - كمين : كمترين .\r\n( 3 ) - اشاره به حضرت يونس است كه در شكم ماهى زندان شد چون از قوم خود فرار كرد .\r\n","page_name":" 137 ","page_number":137},
  {"content":"\r\n\r\n\r\nدر بيان قول رسول ( ص ) : « من جعل الهموم همّا واحدا كفاه اللّه سائر همومه و من تفرّقت به الهموم لا يبالى اللّه في أي وارفها أهلكه » « 1 »\r\n هوش را توزيع كردى بر جهات * مىنيرزد ترّهء اين ترّهات\r\nآب هش را مىكشد هر بيخ خار * آب هوشت چون رسد سوى رشاد ؟\r\nهين بزن آن شاخ بد را خو « 2 » كنش * آب ده آن شاخ به را نو كنش\r\nهر دو سبزند اين زمان ، آخر نگر * كاين شود باطل ، از آن رويد ثمر\r\nآب باغ اين را حلال آن را حرام * فرق را آخر ببينى و السلام\r\nنعمت حق را به جان و عقل ده * نى به طبع پر ز حير « 3 » پرگره \r\n\r\nراه حس راه خران است اى سوار\r\n راه حس راه خران است اى سوار * اى خران را تو مزاحم شرم دار\r\nپنج حسّى هست جز اين پنج حس * آن چو زرّ سرخ و اين حسها چو مس\r\nاندر آن بازار كاهل محشرند * حسّ مس را چون حس زر كى خرند ؟\r\nحس ابدان قوت ظلمت مىخورد * حس جان از آفتابى مىچرد\r\nاى ببرده رخت حسها سوى غيب * دست چون موسى برون آور ز جيب\r\nاى صفاتت آفتاب معرفت * و آفتاب چرخ بند يك صفت\r\nگاه خورشيد و گهى دريا شوى * گاه كوه قاف و گه عنقا شوى\r\nتو نه اين باشى نه آن در ذات خويش * اى تو پيش از وهم ما و ز پيش‌پيش\r\nروح با علمست و با عقلست يار * روح را با تازى و با تركى چه كار ؟\r\nاز تو اى بىنقش با چندين صور * هم مشبّه هم موحّد خيره‌سر \r\n\r\n\r\n","description":"","footnote":"\r\n( 1 ) - حديث نبوى . مستدرك حاكم 2 / 443 .\r\n( 2 ) - خو : مخفف خورد .\r\n( 3 ) - زحير : بيمار .\r\n","page_name":" 138 ","page_number":138},
  {"content":"\r\n\r\n گه مشبّه را موحّد مىكند * گه موحّد را صور ره مىزند\r\nچشم حس را هست مذهب اعتزال * ديدهء عقل است سنّى در وصال\r\nسخرهء حسند اهل اعتزال * خويش را سنّى نمايند از ضلال\r\nگر تو كورى ، نيست بر اعمى حرج * ورنه رو كالصّبر مفتاح الفرج\r\nپرده‌هاى ديده را داروى صبر * هم بسوزد هم بسازد شرح صدر\r\nآينهء دل چون شود صافى و پاك * نقشها بينى برون آب و خاك\r\nهم ببينى نقش و هم نقّاش را * فرش دولت را و هم فرّاش را \r\n\r\nآينه جان نيست الّا روى يار\r\n نقش جان خويش مىجستم بسى * هيچ مىننمود نقشم از كسى\r\nگفتم آخر آينه از بهر چيست * تا بداند هركسى كو جنس كيست\r\nآينه آهن براى پوست‌هاست * آينه سيماى جان سنگين‌بهاست\r\nآينه جان نيست الّا روى يار * روى آن يارى كه باشد زان ديار\r\nگفتم اى دل آينهء كلّى بجوى * رو به دريا كار برنايد ز جوى\r\nزين طلب بنده به كوى تو رسيد * درد مريم را به خرما بن كشيد « 1 »\r\nديدهء تو چون دلم را ديده شد * صد دل ناديده غرق ديده شد\r\nآينه كلّى برآوردم به دود * ديدم اندر چشم تو من نقش خود\r\nگفتم آخر خويش را من يافتم * در دو چشمش راه روشن يافتم\r\nگفت : وهمم كان خيال توست هان * ذات خود را از خيال خود بدان\r\nنقش من از چشم تو آواز داد * كه منم تو ، تو منى در اتّحاد\r\nكاندر اين چشم منير بىزوال * از حقايق راه كى يابد خيال ؟\r\nدر دو چشم غير من تو نقش خود * گر ببينى از خيالى دان و رد \r\n\r\n\r\n","description":"","footnote":"\r\n( 1 ) - اشاره به كريمه  « وَ هُزِّي إِلَيْكِ بِجِذْعِ النَّخْلَةِ تُساقِطْ عَلَيْكِ رُطَباً جَنِيًّا »  سوره مريم آيه 25 .\r\n","page_name":" 139 ","page_number":139},
  {"content":"\r\n\r\n زانكه سرمهء نيستى درمىكشد * باده از تصوير شيطان مىچشد\r\nچشمشان خانهء خيال است و عدم * نيست‌ها را هست بيند لاجرم\r\nچشم من چون سرمه ديد از ذو الجلال * خانهء هستى است نى خانهء خيال\r\nتا يكى مو باشد از تو پيش چشم * در خيالت گوهرى باشد چو يشم « 1 »\r\nيشم را آنگه شناسى از گهر * كز خيال خود كنى كلّى عبر \r\n\r\nقوت اصلى بشر نور خداست\r\n قوت اصلىّ بشر نور خداست * قوت حيوانى مر او را ناسزاست\r\nليك از علّت در او افتاد دل * كه خورد او روز و شب زين آب و گل\r\nروى زرد و پاى سست و دل سبك * كو غذاى و السّماء ذات الحبك « 2 »\r\nآن غذاى خاصگان دولت است * خوردن آن بىگلو و آلت است\r\nشد غزاى آفتاب از نور عرش * مر حسود و ديو را از دود فرش\r\nدر شهيدان يرزقون فرمود حق « 3 » * آن غذا را نى دهان بد نى طبق\r\nدل ز هر يارى غذايى مىخورد * دل ز هر علمى صفايى مىبرد\r\nصورت هر آدمى چون كاسه‌اى است * چشم از معنى او حسّاسه‌اى است\r\nاز لقاى هركسى چيزى خورى * وز قران هر قرين چيزى برى \r\n\r\n\r\n","description":"","footnote":"\r\n( 1 ) - يشم : حجر حبشى ، يشب ، سنگ چشم ، سنگ ياسم ، يكى از گونه‌هاى عقيق .\r\n( 2 ) - اشاره به آيهء 7 ، سورهء الذاريات .\r\n( 3 ) - اشاره به آيهء  « وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ ، »  سورهء آل عمران ، آيهء 169 .\r\n","page_name":" 140 ","page_number":140},
  {"content":"\r\n\r\n\r\nصورتش ديدى ز معنى غافلى\r\n پس بدان كه صورت خوب و نكو * با خصال بد نيرزد يك طسو « 1 »\r\nور بود صورت حقير و ناپذير * چون بود خلقش نكو در پاش مير\r\nصورت ظاهر فنا گردد بدان * عالم معنى بماند جاودان\r\nچند بازى عشق با نقش سبو * بگذر از نقش سبو و آب جو\r\nصورتش ديدى ز معنى غافلى * از صدف در را گزين گر عاقلى\r\nاين صدف‌هاى قوالب در جهان * گرچه جمله زنده‌اند از بحر جان\r\nليك اندر هر صدف نبود گهر * چشم بگشا در دل هريك نگر\r\nكان چه دارد وين چه دارد مىگزين * زانكه كمياب است آن درّ ثمين\r\nگر به صورت بنگرى كوهى به شكل * در بزرگى هست صد چندان‌كه لعل\r\nاز يك انديشه كه آيد در درون * صد جهان گردد به يك دم سرنگون\r\nمىنمايد پيش چشمت كه « 2 » بزرگ * هست انديشه چو موش و كوه گرگ\r\nعالم اندر چشم تو هول و عظيم * ز ابر و رعد و چرخ دارى لرز و بيم\r\nوز جهان فكرتى اى كم ز خر * ايمن و غافل چو سنگ بىخبر\r\nزانكه نفسى وز خرد بىبهره‌اى * آدمىخو نيستى خركرّه‌اى\r\nسايه را تو شخص مىبينى ز جهل * شخص از آن شد پيش تو بازى و سهل\r\nباش تا روزى كه آن فكر و خيال * بىحجابى برگشايد پرّوبال\r\nكوه‌ها بينى شده چون پشم نرم * نيست گشته اين زمين سرد و گرم\r\nنى سما بينى نه اختر نى وجود * جز خداى واحد حىّ ودود \r\n\r\n\r\n","description":"","footnote":"\r\n( 1 ) - طسو : وزنى است معادل وزن چهار جو .\r\n( 2 ) - كه : مخفّف كوه .\r\n","page_name":" 141 ","page_number":141},
  {"content":"\r\n\r\n\r\nصد هزاران ذرهء را داد اتحاد\r\n آفرين بر عشق كل اوستاد * صدهزاران ذرّه را داد اتّحاد\r\nهمچو خاك مفترق در رهگذر * يك سبوشان كرد دست كوزه‌گر\r\nكاتّحاد جسمهاى آب و طين * هست ناقص جان نمىماند بدين\r\nگر نظاير گويم اينجا در مثال * فهم را ترسم كه آرد اختلال\r\nهم سليمان هست اكنون ليك ، ما * از نشاط دور بينى در عما\r\nدوربينى كور دارد مرد را * همچو خفته در سرا كور از سرا\r\nمولعيم « 1 » اندر سخنهاى دقيق * در گره‌ها بازكردن ما عشيق\r\nتا گره بنديم و بگشاييم ما * در شكال و در جواب آيين‌فزا\r\nهمچو مرغى كو گشايد بند دام * گاه بندد تا شود در فن تمام\r\nاو بود محروم از صحرا و مرج « 2 » * عمر او اندر گره كارى است خرج\r\nخود زبون او نگردد هيچ دام * ليك پرّش در شكست افتد مدام\r\nبا گره كم كوش تا بال و پرت * نگسلم يك‌يك از اين كرّ و فرت\r\nصد هزاران مرغ پرهاشان شكست * وين كمينگاه عوارض را نبست\r\nحال ايشان از نبئ خوان اى حريص * نقّبوا فيها ببين هل من محيص\r\nكور مرغانيم و بس ناساختيم * كان سليمان را دمى نشناختيم\r\nتا چو جغدان قصد بازان مىكنيم * همچو خادان بر كبوتر مىزنيم\r\nمىكنيم از غايت جهل و عما * قصد آزار عزيزان خدا\r\nجمع مرغان كز سليمان روشنند * پروبالى بىگنه كى بركنند ؟\r\nبلكه سوى عاجزان چينه كشند * بىخلاف و كينه آن مرغان خوشند\r\nتو چه دانى بانگ مرغان را همى ؟ * چون نديدستى سليمان را دمى\r\nآن سليمان پيش جمله حاضر است * ليك غيرت چشم‌بند و ساحر است\r\nتا ز جهل و خوابناكى و فضول * او به پيش ما و ما از وى ملول \r\n\r\n\r\n","description":"","footnote":"\r\n( 1 ) - مولع : حريص .\r\n( 2 ) - مرج : مرز ، سبزه‌زار ، چراگاه ، مرغزار .\r\n","page_name":" 142 ","page_number":142},
  {"content":"\r\n\r\n\r\nمعرفت بالاتر از مرتبهء معرفت است\r\n با دو عالم عشق را بيگانگى است * اندرو هفتاد و دو ديوانگى است\r\nسخت پنهان است و پيدا حيرتش * جان سلطانان جان در حسرتش\r\nغير هفتاد و دو ملّت كيش او * تخت شاهان تخته‌بندى پيش او\r\nمطرب عشق اين زند وقت سماع * بندگى بند و خداوندى صداع « 1 »\r\nپس چه باشد عشق ، درياى عدم * در شكسته عقل را آنجا قدم\r\nبندگى و سلطنت معلوم شد * زين دو پرده عاشقى مكتوم شد\r\nكاشكى هستى زبانى داشتى * تا ز هستان پرده‌ها برداشتى\r\nهرچه گويى اى دم هستى از آن * پرده‌اى ديگر بر او بستى بدان\r\nآفت ادراك آن قال است و حال * خون به خون شستن محال است و محال\r\nمن چو با سوداييانش محرمم * روز و شب اندر قفس در مىدمم\r\nسخت مست و بىخود و آشفته‌اى * دوش اى جان بر چه پهلو خفته‌اى\r\nهان و هان هشدار بر نارى دمى * اولا برجه ، طلب كن محرمى\r\nعاشق و مستى و بگشاده زبان * اللّه اللّه اشترى بر ناودان\r\nچون ز راز و ناز او گويد زبان * يا جميل الستر خواند آسمان\r\nستر چه در پشم و پنبه آذر است * تا همىپوشيش او پيداتر است\r\nچون بكوشم تا سرش پنهان كنم * سر برآرد چون علم كه اينك منم\r\nرغم انفم گيردم او هر دو گوش * كى مدمّغ « 2 » چونش مىپوشى بپوش\r\nگويمش رو گرچه برجوشيده‌اى * همچو جان پيدايى و پوشيده‌اى\r\nعشق جوشد بادهء تحقيق را * او بود ساقى نهان صدّيق را\r\nچون بجويى تو به توفيق حسن * باده آب جان بود ابريق تن\r\nچون بيفزايد مى توفيق را * قوّت مى بشكند ابريق را\r\nآب گردد ساقى و هم مست آب * چون مگو و اللّه اعلم بالصواب \r\n\r\n\r\n","description":"","footnote":"\r\n( 1 ) - صداع : راه و مقصد .\r\n( 2 ) - مدمّغ : احمق ، ابله ، نادان .\r\n","page_name":" 143 ","page_number":143},
  {"content":"\r\n\r\n پرتو ساقى است كاندر شيره رفت * شيره برجوشيد و رقصان گشت و رفت\r\nاندر اين معنى مپرس آن خيره را * كه چنين كى ديده بودى شيره را\r\nبىتفكر پيش هر داننده هست * آنكه با شوريده شوراننده هست \r\n\r\nدر بيان فناء و بقاء\r\n گفت قايل در جهان درويش نيست * ور بود درويش آن درويش نيست\r\nاو سليمان است بىچتر و كلاه * زير حكم او ز ماهى تا به ماه\r\nهست از روى بقاى ذات او * نيست گشته وصف او در وصف هو\r\nچون زبانهء شمع پيش آفتاب * نيست باشد هست باشد در حباب\r\nهست باشد ذات او تا تو اگر * برنهى پنبه بسوزد از شرر\r\nنيست باشد روشنى ندهد تو را * كرده باشد آفتاب او را فنا\r\nدر دو صد من شهد يك اوقيه خل * چون درافكندى و در وى گشت حل\r\nنيست باشد طعم خل چون مىچشى * هست يك وقيه فزون چون بركشى\r\nپيش شيرى آهويى بىهوش شد * هستيش در هست او روپوش شد\r\nاين قياس ناقصان بر كار ربّ * جوشش عشق است نه از ترك ادب\r\nنبض عاشق بىادب برمىجهد * خويش را در كفّهء شه مىنهد\r\nبىادب‌تر نيست زان كس در جهان * باادب‌تر نيست كس زو در نهان\r\nهم به نسبت دان وفاق اى منتجب * اين دو ضد با ادب با بىادب\r\nبىادب باشد چو ظاهر بنگرى * كه بود دعوى عشقش همسرى\r\nچون به باطن بنگرى دعوى كجاست * او و دعوى پيش آن سلطان فناست\r\nمات زيد ، زيد اگر فاعل بود * ليك فاعل نيست ، كو عاطل بود\r\nاو ز روى لفظ نحوى فاعل است * ورنه او مفعول و موتش قاتل است\r\nفاعل چه كو چنان مقهور شد * فاعليها جمله از وى دور شد \r\n\r\n","description":"","footnote":"","page_name":" 144 ","page_number":144},
  {"content":"\r\n\r\n اتصالى بىتكيّف بىقياس * هست رب الناس را با جان ناس\r\nليك گفتم ناس من نسناس « 1 » نى * ناس غير جان جان‌نشناس نى\r\nناس مردم باشد و كو مردمى * تو سر مردم نديدستى دمى\r\nما رميت اذ رميت « 2 » خوانده‌اى * ليك جسمى در تجزّى مانده‌اى\r\nملك جسمت را چو بلقيس اى غنى * ترك كن بهر سليمان نبى\r\nمىكنم لا حول نى از گفت خويش * بلكه از وسواس آن انديشه كيش\r\nكو خيالى مىكند در گفت من * در دل از وسواس و انكارات و ظن\r\nمىكنم لا حول يعنى چاره نيست * چون تو را در دل به ضدّم گفتنى است\r\nچون‌كه گفت من گرفتت در گلو * من خمش كردم تو آن خود بگو\r\nآن يكى نايى كه نى خوش مىزدست * ناگهان از مقعدش بادى بجست\r\nناى را بر كون نهاد او كه ز من * گر تو بهتر مىزنى بستان بزن\r\nاى مسلمان خود ادب اندر طلب * نيست الّا حمل از هر بىادب\r\nهركه را بينى شكايت مىكند * كه فلان كس راست طبع و خوى بد\r\nآن شكايت‌گر ، يقين خويش بد است * كه مر آن بدخوى را بدگو شده است\r\nزانكه خوشخو آن بود كو در خمول * باشد از بدخو و بدطبعان حمول\r\nاى سليمان در ميان زاغ و باز * حلم حق شو با همه مرغان بساز\r\nاى دو صد بلقيس حلمت را زبون * كاهد قومى انّهم لا يعلمون « 3 »\r\nمن عصايم در كف موساى خويش * موسيم پنهان و من پيدا به پيش\r\nبر مسلمانان پل دريا شوم * باز بر فرعون اژدرها شوم\r\nاين عصا را اى پسر تنها مبين * كه عصايى دست حق نبود چنين\r\nموج طوفان هم عصا بد كو ز درد * طنطنهء « 4 » جادوپرستان را بخورد\r\nگر عصاهاى خدا را بشمرم * زرق اين فرعونيان را بردرم \r\n\r\n\r\n","description":"","footnote":"\r\n( 1 ) - نسناس : موجودى افسانه‌اى كه نيمى انسان و نيمى حيوان باشد ، دواليا ، غول ، نوعى از بوزينگان و بنا بر برخى روايات دينى : بشر اوليّه .\r\n( 2 ) - اشاره به آيه 17 سوره الانفال .\r\n( 3 ) - از سخنان پيامبر اسلام ( ص ) : « خدايا امّت را هدايت كن كه ناآگاهند » . احياء العلوم 3 : 201 .\r\n( 4 ) - طنطنه : كرّ و فرّ ، شكوه ، خودنمايى .\r\n","page_name":" 145 ","page_number":145},
  {"content":"\r\n\r\n ليك زين شيرين گياهى زهرمند * ترك كن تا چند روزى مىچرند\r\nگر نباشد جاه فرعون و سرى * از كجا يابد جهنّم بر ورى\r\nفربهش كن آنگهش كش اى قصاب * زانكه بىبر كند در دوزخ كلاب\r\nانبيا را گفت قوم راه گم * از سفه انّا تطيّرنا بكم\r\nجهل ترسا بين امان انگيخته * زان خداوندى كه گشت آويخته\r\nچون به قول اوست مصلوب جهود * پس مر او را امن كى تاند نمود\r\nچون دل آن شاه زيشان خون بود * عصمت او انت فيهم چون بود\r\nزرّ خالص را و زرگر را خطر * باشد از قلاب خائن بيشتر\r\nيوسفان از رشك زشتان مخفىاند * كز عدوخويان در آتش مىزيند\r\nيوسفان از دست اخوان در چهند * كز حسد يوسف به گرگان مىدهند\r\nاز حسد بر يوسف مصرى چه رفت * اين حسد اندر كمين گرگى است زفت « 1 »\r\nلاجرم زين گرگ يعقوب حليم * داشت بر يوسف هميشه خوف و بيم\r\nگرگ ظاهر گرد يوسف خود نگشت * اين حسد در فعل از گرگان گذشت\r\nزخم كرد اين گرگ وز عذر لبق « 2 » * آمده كانّا ذهبنا نستبق « 3 »\r\nصدهزاران گرگ را اين مكر نيست * عاقبت رسوا شود اين گرگ نيست\r\nزانكه حشر حاسدان روز گزند * بىگمان بر صورت گرگان كنند\r\nحشر ، پرحرص خس مردارخوار * صورت خوكى بود روز شمار\r\nزانيان را گنده اندام نهان * خمرخواران را بود گنده دهان\r\nگند مخفى كان به دلها مىرسيد * گشت اندر حشر محسوس و پديد\r\nپيشهء آمد وجود آدمى * برحذر شو زين وجود ارزان دمى\r\nدر وجود ما هزاران گرگ و خوك * صالح و ناصالح و خوب و خشوك\r\nحكم آن خو راست كان غالب‌تر است * چون‌كه زر بيش از مس آمد آن زر است\r\nسيرتى كان در وجودت غالب است * هم بر آن تصوير حسرت واجب است \r\n\r\n\r\n","description":"","footnote":"\r\n( 1 ) - زفت : بزرگ ، سخت ، محكم .\r\n( 2 ) - لبق : ماهر ، چرب‌زبان .\r\n( 3 ) - اشاره به گفتار برادران يوسف كه « ما در پى مسابقهء خود بوديم » . قرآن ، سورهء يوسف آيه 17 .\r\n","page_name":" 146 ","page_number":146},
  {"content":"\r\n\r\n ساعتى گرگى درآيد در بشر * ساعتى يوسف رخى همچون قمر\r\nمىرود از سينه‌ها در سينه‌ها * از ره پنهان صلاح و كينه‌ها\r\nبلكه خود از آدمى در گاو و خر * مىرود دانايى و علم و هنر\r\nاسب سكسك « 1 » مىشود رهوار و رام * خرس بازى مىكند ، بز هم سلام\r\nرفت اندر سگ ز آدميان هوس * پاسبان شد يا شكارى يا حرس\r\nدر سگ اصحاب « 2 » خويى زان رقود « 3 » * رفت تا جويان اللّه گشته بود\r\nهر زمان در سينه نوعى سر كند * گاه ديو و گه ملك گه دام و دد\r\nدزديى كن از در و مرجان جان * اى كم از سگ از درون عارفان\r\nچون‌كه دزدى بارى آن در لطيف * چون‌كه حامل مىشوى بارى شريف \r\n\r\nكيست آن يوسف دل حق‌جوى تو\r\n كيست آن يوسف ؟ دل حق‌جوى تو * چون اسير بسته اندر كوى تو\r\nجبرئيلى را بر استن بسته‌اى * پرّوبالش بالش را به صد جا خسته‌اى\r\nپيش او گوساله بريان آورى * گه گشى او را به كهدان « 4 » آورى\r\nكه بخور ، اين است ما را لوت و پوت * نيست او را جز لقاء اللّه قوت\r\nزين شكنجه و امتحان ، آن مبتلا * مىكند از تو شكايت با خدا\r\nكاى خدا افغان از اين گرگ كهن * گويدش : نك ، وقت آمد ، صبر كن\r\nداد تو واخواهم از هر بىخبر * داد كدهد جز خداى دادگر ؟\r\nاو همىگويد كه : صبرم شد فنا * در فراق روى تو يا ربّنا\r\nاحمدم ، درمانده در دست يهود * صالحم ، افتاده در حبس ثمود\r\nاى سعادت‌بخش جان انبيا * يا بكش ، يا بازخوانم ، يا بيا \r\n\r\n\r\n","description":"","footnote":"\r\n( 1 ) - سكسك : آواز پاى .\r\n( 2 ) - اشاره به سگ اصحاب كهف .\r\n( 3 ) - رقود : خوابيدگان .\r\n( 4 ) - كهدان : كاهدان .\r\n","page_name":" 147 ","page_number":147},
  {"content":"\r\n\r\n با فراقت كافران را نيست تاب * مىگود : يا ليتنى كنت تراب\r\nحال او اين است كو خود زان سواست * چون بود بىتو ، كسى كان تو است\r\nحق بجنباند به ظاهر سر تو را * ليك سازد بر سران سرور تو را\r\nمر تو را چيزى دهد يزدان نهان * كه سجود تو كنند اهل جهان \r\n\r\nفناى در توحيد\r\n اى ضياء الحق حسام الدين بگير * شهد خويش اندر فكن در خوى شير\r\nتا رهد آن شير از تغيير طعم * يابد از بهر مزه تكثير طعم\r\nمتصل گردد بدان بحر الست * چون‌كه شد دريا ، ز هر تغيير رست\r\nمنفذى يابد در آن بحر عسل * آفتى را نبود اندر وى عمل\r\nغرّه‌اى كن شيروار اى شير حق * تا رود آن غرّه بر هفتم طبق\r\nچه خبر جان ملول سير را ؟ * كى شناسد موش غرّهء شير را ؟\r\nبرنويس احوال خود با آب زر * بهر هر دريادلى عالىگهر\r\nآب نيل است اين حديث جان‌فزا * يا ربش در چشم قبطى خون نما \r\n\r\nحكايت\r\n با مريدان آن فقير محتشم * بايزيد آمد كه : نك يزدان منم\r\nگفت مستانه عيان آن ذو فنون : * لا إله الّا انا ها فاعبدون « 1 »\r\nچون گذشت آن حال گفتندش صباح * تو چنين گفتى و نبود اين صلاح\r\nگفت اين بار ار كنم اين مشغله * تيغها « 2 » در من زنيد آن دم هله \r\n\r\n\r\n","description":"","footnote":"\r\n( 1 ) - اشاره به آيه 25 سوره الانبياء .\r\n( 2 ) - در نسخهء قونيه : كاردها .\r\n","page_name":" 148 ","page_number":148},
  {"content":"\r\n\r\n حق منزّه از تن و من با تنم * چون چنين گويم ببايد كشتنم\r\nچون وصيّت كرد آن آزادمرد * هر مريدى كاردى آماده كرد\r\nمست گشت او باز از آن سغراق زفت « 1 » * آن وصيّتهاش از خاطر برفت\r\nعشق آمد عقل او آواره شد * صبح آمد شمع او بيچاره شد\r\nعقل چون شحنه « 2 » است چون سلطان رسيد * شحنهء بيچاره در كنجى خزيد\r\nعقل سايهء حق بود ، حق آفتاب * سايه را با آفتاب او چه تاب ؟\r\nچون پرى غالب شود بر آدمى * گم شود از مرد وصف مردمى\r\nهرچه گويد آن پرى گفته بود * زان سرى ، يا زين سرى گفته بود\r\nچون پرى را اين دم و قانون بود * كردگار آن پرى خود چون بود ؟\r\nاوى او رفته ، پرى خود او شده * ترك ، بىالهام تازىگو شده\r\nچون به خود آيد نداند يك لغت * چون پرى را هست اين ذات و صفت\r\nپس خداوند پرى و آدمى * از پرى كى باشدش آخر كمى ؟\r\nبادهء مى را بود اين شرّ و شور * نور حق را نيست آن فرهنگ و زود ؟\r\nكه تو را از تو به كل خالى كند * تو شوى پست ، او سخن او سخن عالى كند\r\nگرچه قرآن از لب پيغمبر است * هركه گويد : حق نگفت ، او كافر است\r\nچون هماى بىخودى پرواز كرد * آن سخن را بايزيد آغاز كرد\r\nعقل را سيل تحيّر درربود * زان قوىتر گفت كاوّل گفته بود\r\nنيست اندر جبّه‌ام الّا خدا * چند جويى در زمين و بر سما ؟\r\nآن مريدان جمله ديوانه شدند * كاردها در جسم پاكش مىزدند\r\nهركه اندر شيخ تيغى مىخليد * بازگونه از تن خود مىبريد « 3 »\r\nهركه او سوى گلويش زخم برد * حلق خود ببريده ديد و زار مرد\r\nوانكه او را زخم اندر سينه زد * سينه‌اش بشكافت شد مردهء ابد\r\nوانكه آگه بود از آن صاحب‌قران * دل ندادش كه زند زخم گران \r\n\r\n\r\n","description":"","footnote":"\r\n( 1 ) - سغراق ( سقراق ) زفت : ابريق لوله درشت .\r\n( 2 ) - شحنه : نگهبان .\r\n( 3 ) - در نسخهء قونيه : مىدريد .\r\n","page_name":" 149 ","page_number":149},
  {"content":"\r\n\r\n نيم دانش ، دست او را بسته كرد * جان ببرد ، الّا كه خود را خسته كرد\r\nروز گشت و آن مريدان كاسته * نوحه‌ها از خانه‌شان برخواسته\r\nپيش او آمد هزاران مرد و زن * كى دو عالم درج در يك پيرهن\r\nاين تن تو گر تن مردم بدى * چون تن مردم ز خنجر گم شدى\r\nباخودى با بىخودى دوچار زد * با خود اندر ديدهء خود خار زد\r\nاى زده بر بيدلان « 1 » تو ذو الفقار * بر تن خود مىزنى آن ، هوش دار\r\nزانكه بىخود فانى است و ايمن است * تا ابد در ايمنى او ساكن است\r\nنقش او فانى و او شد آينه * غير نقش روى غير آن جاى نه\r\nگر كنى تف ، سوى روى خود كنى * ور زنى بر آينه ، بر خود زنى\r\nور ببينى روى زشت ، آن هم تويى * ور ببينى عيسى و مريم ، تويى\r\nاو نه اين است و نه آن ، او ساده است * نقش تو در پيش تو بنهاده است\r\nچون رسيد اينجا سخن ، لب در ببست * چون رسيد اينجا قلم ، درهم شكست\r\nلب ببند ارچه فصاحت دست داد * دم مزن و اللّه اعلم بالرشاد\r\nبر كنار بامى اى مست مدام * پست بنشين يا فرود آ ، و السلام\r\nهر زمانى كه شدى تو كامران * آن دم خوش را كنار بام دان\r\nبر زمان خوش هراسان باش تو * همچو گنجش خفيه كن نه فاش تو\r\nتا نيايد بر ولا ناگه بلا * ترس‌ترسان رو در آن مكمن « 2 » هلا\r\nترس جان در وقت شادى از زوال * زان كنار بام غيب است ارتحال\r\nگر نمىبينى كنار بام راز * روح مىبيند كه هستش اهتزاز\r\nهر نكالى ناگهان كان آمده است * بر كنار كنگرهء شادى بد است\r\nجز كنار بام خود نبود سقوط * اعتبار از قوم نوح و قوم لوط \r\n\r\n\r\n","description":"","footnote":"\r\n( 1 ) - در نسخهء قونيه : بىخودان .\r\n( 2 ) - مكمن : نهانگاه .\r\n","page_name":" 150 ","page_number":150},
  {"content":"\r\n\r\n\r\nرياضت براى درك حقيقت و نيل به مطلوب است\r\n گفت فرعونى : انا الحق ، گشت پست * گفت منصورى : انا الحق و برست\r\nآن انا را لعنت اللّه در عقب * وين انا را رحمت اللّه اى محب\r\nاين انا هو بود در سرّ ، اى فضول * ز اتّحاد نور نه از راه حلول\r\nزانكه او سنگ سيه بود اين عقيق * آن عدوى نور بود و اين عشيق\r\nجهد كن تا سنگيت كمتر شود * تا به لعلى سنگ تو انور شود\r\nصبر كن اندر جهاد و در عنا * دم‌به‌دم مىبين بقا اندر فنا\r\nوصف سنگى هر زمان كم مىشود * وصف لعلى در تو محكم مىشود\r\nوصف هستى مىرود از پيكرت * وصف مستى مىفزايد در سرت\r\nسمع شو يك‌بارگى تو گوش‌وار * تا ز حلقه لعل يا بى گوشوار\r\nهمچو چه كن خاك مىكن ، گر كسى * زين تن خاكى ، كه در آبى رسى\r\nگر رسد جذبهء خدا ، آب معين * چاه ناكنده بجوشد از زمين\r\nخاك مىكن تو بكوش آن مباش * اندك‌اندك خاك چه « 1 » را مىتراش\r\nهركه رنجى ديد ، گنجى شد پديد * هركه جدّى كرد ، در جدّى رسيد\r\nگفت پيغمبر ركوع است و سجود * بر در حق كوفتن حلقهء وجود\r\nحلقهء آن در هر آن كو مىزند * بهر او دولت سرى بيرون كند\r\nچيست معراج فلك ، اين نيستى * عاشقان را مذهب و دين نيستى\r\nپنج وقت آمد نماز رهنمون * عاشقان را فى صلاة دائمون « 2 »\r\nنه به پنج آرام گيرد آن خمار * كه در آن سرهاست ، نى پانصد هزار\r\nنيست زر غبّا « 3 » وظيفه عاشقان * سخت مستسقى است جان صادقان\r\nنيست زر غبّا وظيفهء ماهيان * زانكه بىدريا ندارند انس جان \r\n\r\n\r\n","description":"","footnote":"\r\n( 1 ) - چه : مخفف چاه .\r\n( 2 ) - عاشقان دايم در نمازند . اشاره به آيه 23 سوره المعارج .\r\n( 3 ) - سر زده و شتابان ديدار كردن . چنان كه در حديث رسول آمده « سر زده ديدار كن به دوستدارانت افزوده شوند » جامع صغير 2 / 26 ، نهاية ابن اثير 1 / 146 .\r\n","page_name":" 151 ","page_number":151},
  {"content":"\r\n\r\n آب اين دريا كه هايل « 1 » بقعه‌اى است * با خمار ماهيان خود جرعه‌اى است\r\nيك دم هجران بر عاشق چو سال * وصل سالى متّصل پيشش خيال\r\nدر دل معشوق جمله عاشق است * در دل عذرا هميشه وامق « 2 » است\r\nدر دل عاشق به جز معشوق نيست * در ميانشان فارق و فاروق نيست\r\nبر يكى اشتر بود اين دود را * پس چه زر غبّا بگنجيد اين دو را\r\nهيچ‌كس با خويش زر غبّا نمود ؟ * هيچ‌كس با خود به نوبت يار بود ؟\r\nآن‌يكيئى كه عقلش فهم كرد * فهم اين موقوف شد بر مرگ مرد\r\nور به عقل ادراك اين ممكن بدى * قهر نفس از بهر چه واجب شدى\r\nبا چنان رحمت كه دارد شاه هش * بىضرورت چون بگويد نفس كش \r\n\r\nچون روى چون نبودت قلبى بصير\r\n جز به تدبير يكى شيخ خبير * چون روى ؟ چون نبودت قلبى بصير\r\nواى آن مرغى كه ناروييده پر * برپرد بر اوج و افتد در خطر\r\nعقل باشد مرد را بال‌وپرى * چون نباشد عقل ، عقل رهبرى\r\nيا مظفّر ، يا مظفّر جوى باش * يا نظرور ، يا نظرورجوى باش\r\nبى ز مفتاح خرد ، اين قرع باب * از هوا باشد ، نه از روى صواب\r\nعالمى در دام مىبين از هوا * وز جراحت‌هاى همرنگ دوا\r\nمصحفى « 3 » بر كف چو زين العابدين * خنجر پرزهر اندر آستين\r\nگويدت خندان كه اى مولاى من * در دل او بابلى پرسحر و فن\r\nزهر قاتل ، صورتش شهد است و شير * هين مرو بىصحبت پير خبير\r\nجمله لذّات هوا مكر است و زرق * سوز و تاريكيست گرد نور برق \r\n\r\n\r\n","description":"","footnote":"\r\n( 1 ) - هايل : عظيم .\r\n( 2 ) - وامق : حريف .\r\n( 3 ) - به كتابهاى آسمانى به‌ويژه قرآن مصحف گويند .\r\n","page_name":" 152 ","page_number":152},
  {"content":"\r\n\r\n برق نور كوته و كذب و مجاز * گرد او ظلمات و راه او در آن\r\nنى به نورش نامه تانى « 1 » خواندن * نى به منزل اسب دانى راندن\r\nليك جرم آنكه باشى رهن برق * از تو رو اندر كشد انوار شرق\r\nمىكشاند فكر « 2 » برقت بىدليل * در مفازه مظلمى شب ميل‌ميل\r\nبر كه « 3 » افتى گاه و در جوى اوفتى * گه بدين‌سو گه بدان سوى اوفتى\r\nخود نبينى تو دليل ، اى راه‌جو « 4 » * ور ببينى رو بگردانى از او\r\nگه سفر كردم در اين ره شصت ميل * مر مرا گمراه گويد اين دليل\r\nگر نهم من گوش سوى او شگفت * ز امر او را هم ز سر بايد گرفت\r\nمن در اين ره عمر خود كردم گرو * هرچه باداباد اى خواجه برو\r\nراه كردى ليك در ظنّ چو برق * عشر آن ره كن ، پى وحى چو شرق\r\n« ظن لا يغنى من الحق « 5 » » خوانده‌اى ؟ * وز چنان برقى ز شرقى مانده‌اى ؟\r\nهى درآ در كشتى ما ، اى نژند « 6 » * يا تو آن كشتى بر اين كشتى ببند\r\nگويد او چون ترك گيرم گيرودار ؟ * چون روم من در طفيلت كوروار ؟\r\nكور با رهبر به از تنها يقين * زان يكى ننگ است و صد ننگ است از اين\r\nشرط تسليم است ، نه كار دراز * سود نبود در ضلالت تركتاز\r\nخيز اى نمرود ، پرجوى از كسان * نردبانى نايدت زين كركسان\r\nعقل جز وى كركس آمد ، اى مقل * پر او با جيفه‌خوارى متّصل\r\nعقل ابدالان چو پرّ جبرئيل * مىپرد تا ظلّ سدره ميل‌ميل\r\nباز سلطانم ، گشم ، نيكوپيم * فارغ از مردارم و كركس نيم\r\nترك كركس كن كه من باشم كست * يك پر من بهتر از صد كركست\r\nچند بر عميا دوانى اسب را ؟ * بايد استا پيشه را و كسب را\r\nگر رود صد سال ، آنكه آگاه نيست * بر عما ، آن از حساب راه نيست \r\n\r\n\r\n","description":"","footnote":"\r\n( 1 ) - در نسخهء قونيه : توانى .\r\n( 2 ) - در نسخهء قونيه : مكر .\r\n( 3 ) - كه : مخفّف كوه .\r\n( 4 ) - در نسخهء قونيه : جاه .\r\n( 5 ) - اشاره به آيهء :  « إِنَّ الظَّنَّ لا يُغْنِي مِنَ الْحَقِّ شَيْئاً »  سورهء يونس ، آيهء 36 .\r\n( 6 ) - نژند : پژمرده .\r\n","page_name":" 153 ","page_number":153},
  {"content":"\r\n\r\n بىسلاحى درمرو در معركه * همچو بىباكان مرو در تهلكه \r\n\r\nلاف شيخى در جهان انداخته\r\n همچو اين خامان با طبل و علم * كه الاغانيم « 1 » در فقر و عدم\r\nلاف شيخى در جهان انداخته * خويشتن را بايزيدى ساخته\r\nهم ز خود سالك شده و اصل شده * محفلى واكرده در دعوىكده\r\nخانهء داماد پرآشوب و شر * قوم دختر را نبوده زين خبر\r\nولوله كه كار نيمى راست شد * شرطهايى كه ز سوى ماست ، شد\r\nخانه‌ها را روفتيم ، آراستيم * زين هوس سرمست و خوش برخواستيم\r\nزان طرف آمد يكى پيغام ؟ نى * مرغى آمد اين طرف زان بام ؟ نى\r\nزين رسالات مزيد اندر مزيد * يك جوابى زان حواليتان رسيد ؟\r\nنى ، و ليكن يار ما زان آگه است * زانكه از دل سوى دل لا بد ره است\r\nپس از آن يارى كه امّيد شماست * از جواب نامه ره خالى چراست ؟\r\nصد نشان است از سرار و از جهار ليك * بس كن ، پرده زين در بر مدار \r\n\r\nخانه سر جمله پرسودا بود\r\n خانه سر جمله پرسودا بود * صدر پروسواس و پرغوغا بود\r\nباقى اعضا ز فكر آسوده‌اند * وان صدور از صادرات فرسوده‌اند\r\nدر خزان باد خوف حق گريز * آن شقايقهاى پارين « 2 » را بريز \r\n\r\n\r\n","description":"","footnote":"\r\n( 1 ) - در نسخهء قونيه : الاقانيم .\r\n( 2 ) - پارين : نسبت .\r\n","page_name":" 154 ","page_number":154},
  {"content":"\r\n\r\n آن شقايق نقد « 1 » نواشكوفه‌هاست * كه درخت دل براى او « 2 » نماست\r\nخويش را در خواب كن زين « 3 » افتكار * سر ز زير خواب در يقظت « 4 » برآر \r\n\r\nعاشقى كو در غم معشوق رفت\r\n عاشقى كو در غم معشوق رفت * گرچه بيرون است ، در صندوق رفت\r\nعمر در صندوق برد از اندهان * جز كه صندوقى نبيند از جهان\r\nآن سرى كه نيست فوق آسمان * از هوس آن را در آن صندوق دان\r\nچون ز صندوق بدن بيرون رود * او ز گورى سوى گورى مىشود\r\nاى خدا بگمار قومى روحمند * تا ز صندوق بدنمان واخرند\r\nخلق را از بند صندوق فسون * كه خرد جز انبيا و مرسلون ؟\r\nاز هزاران يك كسى خوش‌منظر است * كه بداند كو به صندوق اندر است\r\nآن « 5 » جهان را ديده باشد پيش از آن * تا بدان ضد اين ضدش گردد بيان\r\nزين سبب كه علم ضالهء مؤمن است « 6 » * عارف ضالهء خود است و موقن است\r\nآنكه هرگز روز نيكو خود نديد * او در اين ادبار ، كى خواهد طپيد ؟\r\nيا به طفلى در اسيرى اوفتاد * يا خود از اول ز مادر بنده زاد\r\nذوق آزادى نديده جان او * هست صندوق صور ميدان او\r\nدايما محبوس عقلش در صور * از قفس اندر قفس دارد گذر\r\nمنفذش نى از قفس سوى علا * در قفسها مىرود از جابه‌جا\r\nمحترز گشته است زين شش پنج نرد * از شش و از پنج عارف گشت فرد\r\nرست او از پنج حس و شش جهت * از وراى آن همه كرد آگهت \r\n\r\n\r\n","description":"","footnote":"\r\n( 1 ) - در نسخهء قونيه : اين شقايق منع . . .\r\n( 2 ) - در نسخهء قونيه : آن .\r\n( 3 ) - در نسخهء قونيه : زير .\r\n( 4 ) - يقظت : بيدارى .\r\n( 5 ) - در نسخهء قونيه : او جهان . . .\r\n( 6 ) - اشاره به فرمودهء رسول اسلام : « حكمت گمشدهء مؤمن است » . شرح نهج البلاغه 4 : 278 .\r\n","page_name":" 155 ","page_number":155},
  {"content":"\r\n\r\n شد اشاراتش اشارات ازل * جاوز الأوهام طرّا و اعتزل\r\nزين چه شش‌گوشه گر نبود برون * چون برآرد يوسفى را از درون ؟\r\nواردى بالاى چرخ بىستن « 1 » * جسم او چون دلو در چه چاره كن\r\nيوسفان چنگال در ، دلوش زده * رسته از چاه و شه مصرى شده\r\nدلوهاى ديگر از چه آب جو * دلو او فارغ ز آب ، اصحاب جو\r\nدلوها غوّاص آب از بهر قوت * دلو او قوت حيات جان حوت\r\nدلوها وابسته ، چرخ بلند * دلو او در اصبعين زورمند\r\nدلو چه و حبل چه و چرخ چهى * اين مثال بس ركيك است ، اى اخى\r\nاز كجا آرم مثال بىشكست ؟ * كفو او نه آيد و نه آمدست\r\nآفتابى در يكى ذرّه نهان * ناگهان آن ذرّه بگشايد دهان\r\nذرّه‌ذرّه گردد افلاك و زمين * پيش او خورشيد چون جست از كمين\r\nاين‌چنين جانى چه در خورد تن است * هين بشوى اى تن از اين جان هر دودست\r\nاى هزاران جبرئيل اندر بشر * اى مسيحاى نهان در جوف خر\r\nاى هزاران كعبه پيدا در كنيس « 2 » * اى غلطانداز عفريت و بليس\r\nسجده‌گاه لامكانى در مكان * مر بليسان را ز تو ويران دكان\r\nكه چرا من خدمت اين طين كنم ؟ * صورتى را من لقب چون دين كنم ؟\r\nنيست صورت چشم را نيكو بمال * تا ببينى شعشعهء نور جلال \r\n\r\nچون ملك تسبيح حق را كن غذا\r\n ذات ايمان نعمت و لوتى « 3 » است هول * اى قناعت‌كرده از ايمان به قول\r\nگرچه آن مطعوم « 4 » جان است و نظر * جسم را هم زان رياض « 5 » است و صور \r\n\r\n\r\n","description":"","footnote":"\r\n( 1 ) - ستن : مخفف ستون .\r\n( 2 ) - كنيس : مخفّف كنيسه و كليسا .\r\n( 3 ) - لوتى : قلندر .\r\n( 4 ) - مطعوم : بهره و غذا .\r\n( 5 ) - رياض : گلستان .\r\n","page_name":" 156 ","page_number":156},
  {"content":"\r\n\r\n گر نكشتى ديو جسم آن را اكول * اسلم الشيطان « 1 » نفرمودى رسول\r\nديو زان لوتى كه مرده حى شود * تا نياشامد ، مسلمان كى شود ؟\r\nديو بر دنياست ، عاشق كور و كر * عشق را عشق دگر برّد مگر\r\nاز نهان‌خانهء يقين چون مىچشد * اندك‌اندك رخت عشق آنجا كشد\r\nيا حريص البطن عرّج هكذا * انما المنهاج تبديل الغذا\r\nان فى الجوع طعام وافر * افتقدها و ارتجى يا نافر\r\nاغتذ بالنور كن مثل البصر * وافق الاملاك يا خير البشر\r\nچون ملك تسبيح حق را كن غذا * تا رهى همچون ملايك از اذا\r\nجبرئيل ار سوى جيفه كم تند * او به قوّت كى ز كركس كم زند ؟\r\nحبّذا خوانى نهاده در جهان * ليك از چشم خسيسان بس نهان\r\nگر جهان باغى پر از نعمت شود * قسم موش و مار هم خاكى بود\r\nقسمشان خاك است ، گردى ، گر بهار * مير كونى ، خاك چون نوشى چو مار ؟\r\nدر ميان چوب گويد كرم چوب * مر كه را باشد چنين حلواى خوب ؟\r\nكرم سرگين در ميان آن حدث * در جهان نقلى نداند جز خبث \r\n\r\nمناجات\r\n اى خداى بىنظير ايثار كن * گوش را چون حلقه دادى زين سخن\r\nگوش ما گير و بدان مجلس كشان * كز رحيقت « 2 » مىخورند آن سرخوشان\r\nچون به ما بويى رسانيدى از اين * سر مبند آن مشك را اى رب دين\r\nاز تو نوشند ار ذكورند ، ار اناث * بىدريغى در عطايا مستغاث\r\nاى دعا ، ناگفته از تو مستجاب * داده دل را هر دمى صد فتح باب \r\n\r\n\r\n","description":"","footnote":"\r\n( 1 ) - اشاره به سخن رسول اللّه ( ص ) كه چون پرسيدند ، آيا تو را نيز همچون ديگران شيطان است كه بفريبد ، فرمود :\r\nآرى ، اما شيطان من مسلمان شده است . مسند احمد 1 : 257 و 385 و 397 و 460 و جامع صغير 2 : 75 با اختلاف تعبير .\r\n( 2 ) - رحيق : شراب ناب .\r\n","page_name":" 157 ","page_number":157},
  {"content":"\r\n\r\n چند حرفى نقش كردى از رقوم « 1 » * سنگها از عشق او شد همچو موم\r\nنون ابرو ، صاد چشم و ميم « 2 » گوش * برنوشتى ، فتنهء صد عقل و هوش\r\nزان حروفت شد خرد باريك ريس * نسخ مىكن اى اديب خوش‌نويس\r\nدرخور هر فكر بسته بر عدم * دم‌به‌دم نقش خيالى خوش رقم\r\nحرفهاى طرفه بر لوح خيال * برنوشته چشم و ابرو خطّ و خال\r\nبر عدم باشم ، نه بر موجود ، مست * زانكه معشوق عدم وافىتر است\r\nعقل را خطخوان آن اشكال كرد * تا دهد تدبيرها را زان نورد \r\n\r\nاين دل سرگشته را تدبير كن\r\n اين دل سرگشته را تدبير بخش * و اين كمانهاى دو تو را تير بخش\r\nجرعه‌اى برريختى زان خفيه جام * بر زمين خاك ، من كأس الكرام\r\nجست بر زلف و رخ از جرعش نشان * خاك را شاهان همىليسند از آن\r\nجرعهء حسن است بر خاكى كيش * گه همىبوسى و گه مىليسيش « 3 »\r\nجرعه خاك‌آميز چون مجنون كند * مر تو را تا صاف او خود چون كند ؟\r\nجرعه‌اى بر ماه و خورشيد و حمل * جرعه‌اى بر عرش و كرسى و زحل\r\nجرعه‌اى گوييش اى عجب يا كيميا * كه ز آسيبش بود چندين بها\r\nجد طلب آسيب او اى ذو فنون * لا يمسّ ذاك الّا المطهّرون « 4 »\r\nهركسى پيش كلوخى جامه چاك * كان كلوخ از حسن آمد جرعه‌ناك\r\nجرعه‌اى بر زرّ و بر لعل و درر * جرعهء بر خمر و بر نقل و ثمر\r\nجرعه‌اى بر روى خوبان لطاف * تا چگونه باشد آن را راواق صاف\r\nچون همىمالى زبان را اندرين * چون شوى چون بينى آن را بى ز طين \r\n\r\n\r\n","description":"","footnote":"\r\n( 1 ) - رقوم : جمع رقم : عدد .\r\n( 2 ) - در نسخهء قونيه : جيم .\r\n( 3 ) - در نسخهء قونيه :\r\n جرعهء حسنست اندر خاك گش * كه به صد دل روز و شب مىبوسيش \r\n) . ( 4 ) - اشاره به آيه 79 ، سوره الواقعة .\r\n","page_name":" 158 ","page_number":158},
  {"content":"\r\n\r\n چون‌كه وقت مرگ آن جرعه صفا * زين كلوخ تن به مردن شد جدا\r\nآنچه مىماند كنى دفنش تو زود * اين‌چنين زشتى بدان چون گشته بود\r\nجان چو بىآن جيفه بنمايد جمال * من نتانم گفت لطف آن وصال\r\nمه چو بىاين ابر بنمايد ضيا * شرح نتوان كرد زان كار و كيا\r\nحبّذا آن مطبخ پرنوش و قند * كه سلاطين كاسه‌ليسان ويند\r\nحبّذا آن خرمن صحراى دين * كه بود هر خرمن او را خوشه‌چين\r\nحبّذا درياى عمر بىغمى * كه بود زو هفت دريا شبنمى\r\nجرعه‌اى چون ريخت ساقى الست * بر سر اين شوره خاك زيردست\r\nور نبود اين گفتنى نك تن زدم * گر روا بد ناله كردم از عدم \r\n\r\nغلو در محبت و عشق\r\n يك دهان خواهم به پهناى فلك * تا بگويم وصف آن رشك ملك\r\nور دهان يابم چنين و صد چنين * تنگ آيد در فغان اين حنين\r\nاين‌قدر هم گر نگويم ، اى سند * شيشهء دل از ضعيفى بشكند\r\nشيشه دل را چو نازك ديده‌ام * بهر تسكين بس قبا بدريده‌ام\r\nمن سر هر ماه سه روز اى صنم * بىگمان بايد كه ديوانه شوم\r\nهين كه امروز اول سه روزه است * روز فيروز است ، نى فيروزه است\r\nهر دلى كاندر غم شه مىبود * دم‌به‌دم او را سر مه مىبود\r\nذرّه‌اى از عقل و هوش ار با منست * اين چه سودا و پريشان گفتن است ؟\r\nچون‌كه مغز من ز عقل و هش تهى است * بس گناه من در اين تخليط چيست ؟\r\nنى گناه او راست كه عقلم ببرد * عقل جمله عاقلان پيشش بمرد\r\nبادهء او درخور هر هوش نيست * حلقه او سخره هر گوش نيست\r\nبار ديگر آمدم ديوانه‌وار * رورو اى جان زود زنجيرى بيار \r\n\r\n","description":"","footnote":"","page_name":" 159 ","page_number":159},
  {"content":"\r\n\r\n غير آن زنجير زلف دلبرم * گر دو صد زنجير آرى بر درم \r\n\r\nعشق بشكافد فلك را صد شكاف\r\n شرح عشق ار من بگويم بر دوام * صد قيامت بگذر و آن ناتمام\r\nزانكه تاريخ قيامت را حد است * حد كجا آنجا كه وصف ايزد است ؟\r\nعشق را پانصد پر است و هر پرى * از فراز عرش تا تحت الثرى\r\nزاهد با ترس مىتازد به پا * عاشقان پرّان‌تر از برق هوا\r\nكى رسند اين خايفان در گرد عشق ؟ * كآسمان را فرش سازد درد عشق\r\nجز مگر آيد عنايت‌هاى ضوء * كز جهان و اين روش آزاد شو\r\nسير عارف هر دمى تا تخت شاه * سير زاهد هر مهى يك روزه راه\r\nگرچه زاهد روز او باشد شگرف * كى بود يك روز او خمسين الف « 1 »\r\nقدر هر روزى ز عمر مرد كار * باشد از سال جهان پنجه هزار\r\nعقلها زين سر بود بيرون در * زهرهء وهم ار بدرّد گو بدر\r\nترس ، مويى نيست اندر پيش عشق * جمله قربانند اندر كيش عشق\r\nعشق وصف ايزد است امّا كه خوف * وصف بنده مبتلاى فرج و جوف\r\nچون يحبّون را بخواندى در نبى * با يحبّهم قرين در مطلبى\r\nپس محبّت وصف حق دان عشق نيز * خوف نبود وصف يزدان اى عزيز\r\nوصف حق كو وصف مشتى خاك كو ؟ * وصف حادث كو و وصف پاك كو ؟\r\nعشق جوشد بحر را مانند ديگ * عشق سايد كوه را مانند ريگ\r\nعشق بشكافد فلك را صد شكاف * عشق لرزاند زمين را از گزاف\r\nبا محمّد بود عشق پاك جفت * بهر عشق او را خدا لولاك گفت « 2 » \r\n\r\n\r\n","description":"","footnote":"\r\n( 1 ) - اشاره به روز قيامت و آيه 44 سوره المعارج .\r\n( 2 ) - اشاره به حديث قدسى : « لولاك ما خلقت الجنة و لولاك ما خلقت النار ، و لولاك ما خلقت الدنيا ، و لولاك لما خلقت الافلاك و . . . » اللؤلؤ المرصوع 664 و شرح تعرّف 2 : 46 ، بحار الانوار 15 : 28 / 5 و 16 : 15406 و -\r\n","page_name":" 160 ","page_number":160},
  {"content":"\r\n\r\n منتهى در عشق چون او بود فرد * پس مر او را ز انبيا تخصيص كرد\r\nگر نبودى بهر عشق پاك را * كى وجودى دادمى افلاك را ؟\r\nمن بدان افراشتم چرخ سنى * تا بلندى « 1 » عشق را فهمى كنى\r\nمنفعت‌هاى دگر آيد ز چرخ * آن چو بيضه تابع آيد اين چو فرخ « 2 »\r\nخاك را من خوار كردم يك سرى * تا ز ذل عاشقان بويى برى\r\nخاك را داديم سبزى و نوى * تا ز تبديل فقير آگه شوى\r\nبا تو گويند اين جبال راسيات « 3 » * وصف حال عاشقان اندر ثبات\r\nگرچه آن معنى است وين نقش اى پدر « 4 » * تا به فهم تو كند نزديك‌تر\r\nغصه را با خار تشبيهى كنند * آن نباشد ، ليك تنبيهى كنند \r\n\r\nبندگى كن تا شوى عاشق لعل\r\n عاشقى كز عشق يزدان خورد قوت * صد بدن پيشش نيرزد ترّه‌توت\r\nعاشق آن ليلى كور و كبود * ملك عالم پيش او يك ترّه بود\r\nپيش آن « 5 » يكسان شده بد خاك و زر * زر چه باشد ؟ كه نبد جان را خطر\r\nشير و گرگ و دد از او واقف شده * همچو خويشان گرد او گرد آمده\r\nكاين شد است از خوى حيوان پاك‌پاك * پر ز عشق و لحم و شحمش زهرناك\r\nزهر دد باشد شكرريز خرد * زانكه نيك نيك باشد ضد بد\r\nگوشت عاشق را نيارد خورد دد * عشق معروف است پيش نيك و بد\r\nور خورد او زهر خود او بكشدش « 6 » * گوشت عاشق زهر گردد در رگش\r\nهرچه جز عشق است شد مأكول عشق * دو جهان يك دانه پيش نول عشق \r\n\r\n\r\n","description":"","footnote":"\r\n- 57 : 199 / 3 .\r\n( 1 ) - در نسخهء قونيه : در علوّ .\r\n( 2 ) - فرخ : جوجه .\r\n( 3 ) - جبال راسيات : كوههاى استوار .\r\n( 4 ) - در نسخهء قونيه : پسر .\r\n( 5 ) - در نسخهء قونيه : او .\r\n( 6 ) - در نسخهء قونيه : ( ور خورد خود في المثل دام و ددش ) .\r\n","page_name":" 161 ","page_number":161},
  {"content":"\r\n\r\n دانه‌اى مر مرغ را هرگز خورد ؟ * كاهدان مر اسب را هرگز چرد ؟\r\nبندگى كن تا شوى عاشق لعل * بندگى كسب است آيد در عمل\r\nبنده آزادى طمع دارد ز جد * عاشق آزارى نخواهد تا ابد\r\nبنده دايم خلعت و ادرارجوست * خلعت عاشق همه ديدار اوست\r\nمىنگنجد عشق در گفت و شنيد * عشق دريايى است قعرش ناپديد\r\nقطره‌هاى بحر را نتوان شمرد * هفت دريا پيش آن بحر است خورد\r\nتا تو باشى در حجاب بو البشر * سرسرى در عاشقان كمتر نگر\r\nزيركان كه موىها بشكافتند * علم هيئت را به جان دريافتند\r\nعلم نيرنجات « 1 » و سحر و فلسفه * گرچه بشناسند حقّ المعرفه\r\nليك كوشيدند تا امكان خود * برگذشتند از همه اقران خود\r\nعشق غيرت كرد و زيشان دركشيد * شد چنين خورشيد زيشان ناپديد\r\nنور چشمى كو بروز استاره « 2 » ديد * آفتابى چون از او رو دركشيد\r\nزين گذر كن ، بند من بپذير هين * عارفان « 3 » را تو به چشم عشق بين\r\nوقت نازك باشد و جان در رصد * با تو نتوان گفت آنگه « 4 » عذر خود\r\nفهم كن ، موقوف آن گفتن مباش * سينه‌هاى عاشقان را كم خراش\r\nنى گمانى بردهء تو زين نشاط * حزم را مگذار ، مىكن احتياط\r\nواجب است و جائز است و مستحيل * اين وسط را گير در حزم اى دخيل \r\n\r\n\r\n","description":"","footnote":"\r\n( 1 ) - در نسخهء قونيه : نارنجات . نيرنگى .\r\n( 2 ) - استاره : ستاره .\r\n( 3 ) - در نسخهء قونيه : عاشقان .\r\n( 4 ) - در نسخهء قونيه : دم .\r\n","page_name":" 162 ","page_number":162},
  {"content":"\r\n\r\n\r\nعاشقان را باده خون دل بود\r\n عاشقان را باده خون دل بود * چشمشان بر راه و بر منزل بود\r\nدر چنين راه بيابان مخوف * اين قلاووز خرد باشد « 1 » خسوف\r\nخاك در چشم قلاووزان « 2 » زنى * كاروان را هالك و گمره كنى\r\nنان جو ، حقا كه حيف است و فسوس * نفس را در پيش نه نان سبوس\r\nدشمن راه خدا را خوار دار * دزد را منبر منه بردار دار\r\nدزد را تو دست ببريدن پسند * از بريدن عاجزى ، دستش ببند\r\nگر نبندى دست او ، دست تو بست * گر تو پايش نشكنى ، پايت شكست\r\nاى خنك آن كس كه ذات خود شناخت * اندر امن سرمدى قصرى بساخت\r\nكودكى گريد پى جوز و مويز * پيش عاقل باشد آن بس سهل چيز\r\nپيش دل جوز ، و مويز آمد جسد * طفل كى در دانش مردان رسد ؟\r\nهركه محجوب است او خود كودك است * مرد آن باشد كه بيرون از شكست\r\nگر به ريش و خايه مردستى كسى * هر بزى را ريش و مو باشد بسى\r\nهين روش بگزين و ترك ريش گير * ترك اين ما و من تشويش گير \r\n\r\n\r\n","description":"","footnote":"\r\n( 1 ) - در نسخهء قونيه : با صد كسوف .\r\n( 2 ) - قلاووزان : راهبر ، دلالت راه ، خبرگير ، جاسوسان .\r\n","page_name":" 163 ","page_number":163},
  {"content":"\r\n\r\n تا شوى چون بوى گل با عاشقان * پيشوا و رهنماى گلستان\r\nچيست بوى گل دم عقل و خرد * خوش قلاووز ره باغ ابد\r\nعقل كآن باشد ز دوران زحل * پيش عقل ما بود آن بىمحل\r\nاز عطارد وز زحل دانا شد او * ما ز داد كردگار لطف‌خو\r\nعلّم « 1 » الانسان خم طغراى ما * علم عند اللّه مقصدهاى ما\r\nتربيهء آن آفتاب روشنيم * ربى الأعلى ازآن‌رو مىزنيم\r\nاز فدايى مردمان را چاره نيست * هر يكى از ما فداى سيرتى است\r\nاى خنك آنكه فدا كرده است تن * بهر آن كارزد فداى او شدن\r\nعاشق و معشوق و عشقش برده‌ام * در دو عالم بهره‌مند و نيكنام \r\n\r\nعشق صورتها بسازد در فراق\r\n دوستى و وهم صد يوسف تند * اسحر از هاروت و ماروت است خود\r\nصورتى پيدا كند بر ياد او * جذب صوت آردت در گفتگو\r\nراز گويى پيش صوت صد هزار * آن‌چنان كه يار گويد پيش يار\r\nنى بدانجا صورتى ، نى هيكلى * زاده از وى صد الست و صد بلى\r\nآن‌چنان‌كه مادر دل برده‌اى * پيش گور بچّهء نومرده‌اى\r\nرازها گويد بجدّ و اجتهاد * مىنمايد زنده او را آن جماد\r\nحىّ و قايم داند او آن خاك را * چشم و گوشى داند او خاشاك را\r\nپيش او هر ذرهء آن خاك گور * گوش دارد ، هوش دارد ، وقت شور\r\nمستمع داند بجدّ آن خاك را * خوش نگر اين عشق ساحرناك را\r\nآن‌چنان بر خاك گور تازه او * دم‌به‌دم خوش مىنهد با اشك رو\r\nكه به وقت زندگى هرگز چنان * روى ننهاده است بر پور چو جان \r\n\r\n\r\n","description":"","footnote":"\r\n( 1 ) - اشاره به آيه 5 سوره العلق .\r\n","page_name":" 164 ","page_number":164},
  {"content":"\r\n\r\n از عزا چون چند روزى بگذرد * آتش آن عشق او ساكن شود\r\nعشق بر مرده نباشد پايدار * عشق را بر حىّ جان‌افزاى دار\r\nبعد از آن ، زان گور خود خواب آيدش * از جمادى هم جمادى زايدش\r\nزانكه عشق افسون خود بربود و رفت * ماند خاكستر ، بر آتش رفت تفت\r\nآنچه بيند آن جوان در آينه * پير اندر خشت بيند آن همه\r\nپير عشق توست نى ريش سفيد * دستگير صد هزاران نااميد\r\nعشق صورتها بسازد در فراق * تا مصوّر سر كند وقت تلاق\r\nكه منم آن اصل اصل هوش و مست * بر صورها ، عكس حس ما بدست\r\nپرده‌ها را اين زمان برداشتيم * حسن را بىواسطه افراشتيم\r\nزانكه بس با عكس من دربافتى * قوت تجريد ذاتم يافتى\r\nچون از اين‌سو جذبه من شد روان * او كشش را مىنبيند در ميان\r\nمغفرت مىجويد از جرم و خطا * از پس آن پرده از لطف خدا\r\nچون ز سنگى چشمه‌اى جارى شود * سنگ اندر چشمه متوارى شود \r\n\r\nتمثيل\r\n هست هر جسمى چو كاسه كوزه‌اى * اندرو هم قوت و هم دلسوزه‌اى\r\nكاسه پيدا اندر او پنهان رغد * طاعمش داند كزان مى مىخورد\r\nصورت يوسف چو جامى بود خوب * زان پدر مىخورد صد باده طروب\r\nباز اخوان را از آن زهراب بود * كان در ايشان زهر كينه مىفزود\r\nباز از وى مر زليخا را شكر * مىكشيد از عشق افيونى دگر\r\nغير آنچه بود مر يعقوب را * بود از يوسف غذا آن خوب را\r\nگونه‌گونه كوزه و شربت يكى * تا نماند در مى غيبت شكى\r\nباده از غيبست و كوزه زين جهان * كوزه پيدا ، باده در وى بس نهان \r\n\r\n","description":"","footnote":"","page_name":" 165 ","page_number":165},
  {"content":"\r\n\r\n بس نهان از ديدهء نامحرمان * ليك بر محرم هويدا و عيان\r\nيا الهى سكّرت ابصارنا * فاعف عنّا اثقلت اوزارنا\r\nيا خفيّا قد ملأت الخافقين * قد علوت فوق نور المشرقين\r\nانت سر كاشف اسرارنا * انت فجر مفجر انهارنا\r\nيا خفىّ الذات محسوس العطا * انت كالماء و نحن كالرّحا\r\nانت كالريح و نحن كالغبار * يختفى الريح و غبراه جهار\r\nتو چو جانى ، ما مثال دست و پا * قبض و بسط دست از جان شد روا\r\nتو چو عقلى ، ما مثال اين زبان * اين زبان از عقل دارد اين بيان\r\nتو مثال شادى و ما خنده‌ايم * كز نتيجهء شادى فرخنده‌ايم\r\nجنبش ما هر دمى خود اشهد است * كه گواه ذو الجلال سرمد است\r\nگردش سنگ آسيا در اضطراب * اشهد آمد بر وجود جوى آب\r\nاى برون از وهم و قال و قيل من * خاك بر فرق من و تمثيل من\r\nبنده نشكيبد ز تصوير خوشت * هر دمت گويد كه جانم مفرشت \r\n\r\nحكايت\r\n ديد موسى يك شبانى را به راه * كو همىگفت اى خدا و اى إله\r\nتو كجايى تا شوم من چاكرت * چارقت دوزم ، كنم شانه سرت\r\nجامه‌ات دوزم « 1 » ، شپش‌هايت كشم * شير پيشت آورم اى محتشم\r\nدستكت بوسم ، بمالم پايكت * وقت خواب آيد ، بروبم جايكت\r\nاى فداى تو همه بزهاى من * اى به يادت هىهى و هيهاى من\r\nزين نمط بيهوده مىگفت آن شبان * گفت موسى با كيست اين اى فلان ؟\r\nگفت : با آن كس كه ما را آفريد * اين زمين و چرخ را آمد پديد \r\n\r\n\r\n","description":"","footnote":"\r\n( 1 ) - در نسخهء قونيه : شويم .\r\n","page_name":" 166 ","page_number":166},
  {"content":"\r\n\r\n گفت موسى : هاى خيره‌سر شدى * خود مسلمان ناشده كافر شدى\r\nاين چه ژاژست ؟ « 1 » و چه كفر است و فساد * پنبه‌اى اندر دهان خود فشار\r\nگند كفر تو ، جهانى گنده كرد * كفر تو ديباى من را ژنده كرد\r\nچارق و پاتابه لايق مر تو راست * آفتابى را چنين‌ها كى رواست\r\nگر نبندى زين سخن تو حلق را * آتشى آيد ، بسوزد خلق را\r\nآتشى گر نامد است ، اين دود چيست ؟ * جان سيه گشته ، روان مردود چيست ؟\r\nگر همىدانى كه يزدان داور است * ژاژ و گستاخى تو را چون باور است ؟\r\nدوستى بىخرد خود دشمنى است * حق‌تعالى زين چنين خدمت غنيست\r\nبا كه مىگويى تو اين ؟ با عم و خال ؟ * جسم و حاجت ، در صفات ذو الجلال ؟\r\nشير ، او نوشد كه در نشو و نماست * چارق او پوشد كه او محتاج پاست\r\nور براى بندش است اين گفتگو * زانكه حق گفت او من است و من خود او\r\nآنكه گفت انّى مرضت لم تعد * من شدم رنجور او تنها نشد\r\nآنكه بى يسمع و بى يبصر شده است * در حق آن بنده هم اين هم بيهدست\r\nبىادب گفتن سخن با خاص حق * دل بميراند سيه دارد ورق\r\nگر تو مردى را بخوانى : فاطمه ، * گرچه يك جنسند مرد و زن همه\r\nقصد خون تو كند تا ممكن است * گرچه خوش‌خو و حليم و ساكن است\r\nفاطمه مدح است در حق زنان * مرد را گويى كند زخم سنان\r\nدست و پا ، در حق ما استايش است * در حق پاكى حق آلايش است\r\nلم يلد لم يولد او را لايق است * والد و مولود را او خالق است\r\nهرچه جسم آمد ، ولادت وصف اوست * هرچه مولود است او زين سوى جوست\r\nزانكه از كون و فساد است و مهين * حادث است و محدثى خواهد يقين\r\nگفت اى موسى دهانم دوختى * وز پشيمانى تو جانم سوختى\r\nجامه را بدريد و آهى كرد تفت * سر نهاد اندر بيابان و برفت\r\nوحى آمد سوى موسى از خدا * بندهء ما را ز ما كردى جدا \r\n\r\n\r\n","description":"","footnote":"\r\n( 1 ) - ژاژ : كنايه از سخن بيهوده .\r\n","page_name":" 167 ","page_number":167},
  {"content":"\r\n\r\n تو براى وصل كردن آمدى * نى براى فصل كردن آمدى\r\nتا توانى پا منه اندر فراق * أبغض الاشياء عندى الطلاق « 1 »\r\nهركسى را سيرتى بنهاده‌ايم * هريكى را اصطلاحى داده‌ايم\r\nدر حق او مدح و در حق تو ذم * در حق او شهد و در حق تو سمّ\r\nما برى از پاك و ناپاك همه * از گران‌جانى و چالاك همه\r\nمن نكردم امر « 2 » تا سودى كنم * بلكه تا بر بندگان جودى كنم\r\nهندوان را اصطلاح هند ، مدح * سنديان را اصطلاح سند ، مدح\r\nمن نگردم پاك از تسبيحشان * پاك هم ايشان شوند و درفشان\r\nما برون را ننگريم و قال را * ما درون را بنگريم و حال را\r\nناظر قلبيم ، كو خاشع بود * گرچه گفت لفظ ناخاضع رود\r\nزانكه دل جوهر بود ، گفتن عرض * پس طفيل آمد عرض ، جوهر غرض\r\nچند از اين الفاظ و اضمار و مجاز ؟ * سوز خواهم سوز با آن سوز ساز\r\nآتشى از عشق در جان برفروز * سربه‌سر فكر و عبارت را بسوز\r\nموسيا آداب‌دانان ديگرند * سوخته جان و روانان ديگرند\r\nعاشقان را هر نفس سوزيدنى است * برده ويران خراج و عشر نيست\r\nگر خطا گويد ، ورا خاطى مگو * گر بود پرخون شهيد ، او را مشو\r\nدر درون كعبه رسم قبله نيست * چه غم ار غواص را پاچيله « 3 » نيست\r\nتو ز سرمستان قلاووزى مجو * جامه‌چاكان را چه فرمايى رفو ؟\r\nملت عشق از همه دينها جداست * عاشقان را مذهب و ملت خداست\r\nلعل را گر مهر نبود باك نيست * عشق در درياى غم غمناك نيست\r\nبعد از آن در سرّ موسى حق نهفت * رازهايى گفت ، كان نايد به گفت\r\nدر دل موسى سخنها ريختند * ديدن و گفتن به هم آميختند\r\nچند بىخود گشت و چند آمد به خود * چند پريد از ازل سوى ابد \r\n\r\n\r\n","description":"","footnote":"\r\n( 1 ) - اشاره به حديث نبوى : جامع صغير 1 : 4 ، كنوز الحقائق 2 ، مستدرك حاكم 1 : 196 .\r\n( 2 ) - برخى نسخه‌ها : « من نكردم خلق » .\r\n( 3 ) - پاچيله : مصحف پاچيله ، كفش ، پاىافزار .\r\n","page_name":" 168 ","page_number":168},
  {"content":"\r\n\r\n بعد از اين گر شرح گويم ، ابلهى است * زانكه شرح اين وراى آگهى است\r\nور بگويم ، عقلها را بركند * ور نويسم ، بس قلمها بشكند\r\nچون‌كه موسى اين عتاب از حق شنيد * در بيابان از پى چوپان دويد\r\nبر نشان پاى آن سرگشته راند * گرد از پره بيابان برفشاند\r\nگام پاى مردم شوريده ، خود * هم ز كام ديگران پيدا بود\r\nيك قدم چون رخ ز بالا تا نشيب * يك قدم چون فيل رفته بر اريب\r\nگاه چون موجى برافرازان علم * گاه چون ماهى روانه بر شكم\r\nگاه بر خاكى نوشته حال خود * همچو رمّالى كه رملى برزند\r\nعاقبت دريافت او را و بديد * گفت مژده ده كه دستورى رسيد\r\nهيچ آدابى و ترتيبى مجو * هرچه مىخواهد دل تنگت بگو\r\nكفر تو دين است و دينت نور جان * ايمنى ، وز تو جهانى در امان\r\nاى معاف يفعل اللّه ما يشاء * بىمحابا رو زبان را برگشا\r\nگفت : اى موسى از آن بگذشته‌ام * من كنون در خون دل آغشته‌ام\r\nمن ز سدرهء منتها بگذشته‌ام * صد هزاران‌ساله زان سو رفته‌ام\r\nتازيانه برزدى ، اسبم بگشت * گنبدى كرد و ز گردون برگذشت\r\nمحرم ناسوت ما لاهوت باد * آفرين بر دست و بر بازوت باد\r\nحال من اكنون برون از گفتن است * آنچه مىگويم نه احوال من است\r\nنقش مىبينى كه در آيينه‌اى است * نقش توست آن ، نقش آن آيينه نيست\r\nدم ، كه مرد نايى اندر ناى كرد * درخور ناى است نه در خورد مرد\r\nهان و هان گر حمد گويى ور سپاس * همچو نافرجام آن چوپان‌شناس\r\nحمد تو نسبت بدان گر بهتر است * ليك آن نسبت به حق ، هم ابتر است\r\nچند گويى ، چو غطا برداشتند * كه نبودست آنچه مىپنداشتند\r\nاين قبول ذكر تو از رحمت است * چون نماز مستحاضه « 1 » رخصت است\r\nذكر تو آلودهء تشبيه و چون * با نماز او بيالودست خون \r\n\r\n\r\n","description":"","footnote":"\r\n( 1 ) - مستحاضه : به قسمتى از دوران ماهيانه زنان گويند .\r\n","page_name":" 169 ","page_number":169},
  {"content":"\r\n\r\n خون پليد است و به آبى مىرود * ليك باطن را نجاست‌ها بود\r\nكان به غير از آب لطف كردگار * كم نگردد از درون مرد كار\r\nدر سجودت كاش رو گردانيى * معنى سبحان ربى دانيى\r\nكى « 1 » سجودم چون وجودم ناسزا * مر بدى را تو نكويى ده جزا\r\nاين زمين از حلم حق دارد اثر * تا نجاست برد و گلها داد بر\r\nتا بپوشد او پليدىهاى ما * در عوض بررويد از وى غنچه‌ها\r\nپس چو كافر ديد كو در داد و جود * كمتر و بىمايه‌تر از خاك بود\r\nاز وجود او گل و ميوه نرست * جز فساد جمله پاكىها نجست\r\nگفت واپس رفته‌ام من در ذهاب * حسرتا يا ليتنى كنت تراب\r\nكاش از خاكى سفر نگزيدمى * همچو مرغان دانه‌اى مىچيدمى\r\nچون سفر كردم مرا راه آزمود * زين سفر كردن ره‌آوردم چه بود ؟\r\nزان همه ميلش سوى خاك است كو * در سفر هودى « 2 » نينديشيد او\r\nروى واپس كردنش ، آن حرص و آز * روى در ره كردنش صدق و نياز\r\nميل روحت چون سوى بالا بود * در تزايد مرجعت آنجا بود\r\nور نگونسارى سرت روى زمين * آفلى ، حق لا يحبّ الآفلين « 3 » \r\n\r\nتو همان كن كه كند خورشيد شرق\r\n وه كه چون دلدار ما دلسوز شد * خلوت شب درگذشت و روز شد\r\nجز به شب جلوه نباشد ماه را * جز به درد دل مجو دلخواه را\r\nترك عيسى كرده ، خرپرورده‌اى * لاجرم چون خر برون پرده‌اى\r\nطالع عيسى است علم و معرفت * طالع خر نيست اى تو خرصفت \r\n\r\n\r\n","description":"","footnote":"\r\n( 1 ) - كى : مخفّف كه‌اى .\r\n( 2 ) - هودى : بيهوده .\r\n( 3 ) - اشاره به گفته ابراهيم پيامبر در آيه 76 سوره الانعام .\r\n","page_name":" 170 ","page_number":170},
  {"content":"\r\n\r\n نالهء خر بشنوى ، رحم آيدت * پس ندانى خر خرى فرمايدت\r\nرحم بر عيسى كن و بر خر مكن * طبع را بر عقل خود سرور مكن\r\nطبع را هل تا بگريد زارزار * تو از آن بستان و وام جان گذار\r\nسالها خربنده بودى ، بس بود * زانكه خربنده ز خر واپس بود\r\nهم مزاج خر شده است اين عقل پست * فكرش اينكه : چون علف آيد به دست ؟\r\nآن خر عيسى مزاج دل گرفت * در مقام عاقلان منزل گرفت\r\nزانكه غالب عقل بود و خر نحيف * از سوار زفت ، گردد خر ضعيف\r\nوز ضعيفى عقل تو اى خر بها * اين خر پژمرده گشته است اژدها\r\nگر ز عيسى گشته‌اى رنجوردل * هم از او صحّت رسد او را مهل\r\nچونى اى عيسى عيسىدم ز رنج ؟ * كه نباشد در جهان بىمار گنج\r\nچونى اى عيسى ز ديدار جهود ؟ * چونى اى يوسف ز مكار حسود ؟\r\nچونى از صفراييان بىهنر ؟ * چه هنر زايد ز صفرا ؟ درد سر\r\nتو همان كن كه كند خورشيد شرق * ما نفاق و حيله و دزدى و زرق\r\nتو عسل ، ما سركه در دنيا و دين * دفع اين صفرا ، بود اسكنجبين\r\nسركه افزوديم ما قوم زحير « 1 » * تو عسل بفزا ، كرم را وامگير\r\nاى ز تو مر آسمانها را صفا * اى جفاى تو نكوتر از وفا\r\nزانكه از عاقل جفايى گر رود * از وفاى جاهلان ، بهتر بود\r\nگفت پيغمبر عداوت از خرد * بهتر از مهرى كه از جاهل رود \r\n\r\n\r\n","description":"","footnote":"\r\n( 1 ) - زحير : رنج ، مشقّت .\r\n","page_name":" 171 ","page_number":171},
  {"content":"\r\n\r\n\r\nحكايت\r\n عاقلى بر اسب مىآمد سوار * در دهان خفته‌اى مىرفت مار\r\nآن سوار آن را بديد و مىشتافت * تا رماند مار را فرصت نيافت\r\nچون‌كه از عقلش فراوان بد مدد * چند دبّوسى « 1 » قوى بر خفته زد\r\nبرد او را زخم آن دبّوس سخت * زو گريزان ، تا به زير يك درخت\r\nسيب پوسيده بسى بد ريخته * گفت از اين خوارى به درد آويخته\r\nسيب چندان مرد را در خورد داد * كز دهانش باز بيرون مىفتاد\r\nبانگ مىزد كاى امير آخر چرا * قصد من كردى چه كردم من تو را\r\nگر تو را ز اصل است بر خونم ستيز * تيغ زن يك‌باره خونم را بريز\r\nشوم ساعت ، كه شدم بر تو پديد * اى خنك او را كه روى تو نديد\r\nبىجنايت بىگنه بىبيش‌وكم * ملحدان جائز ندارند اين ستم\r\nمىجهد خون از دهانم بىسخن * اى خدا آخر مكافاتش تو كن\r\nهر زمان مىگفت آن نفرين نو * اوش مىزد كه در اين صحرا به دو\r\nزخم دبّوس و سوارى همچو باد * مىدويد و باز در رو مىفتاد\r\nممتلى « 2 » و خوابناك و سست بد * پاى و رويش را هزاران زخم شد\r\nتا شبانگه مىكشيد و مىگشاد * تا ز صفرا قى شدن بر وى فتاد\r\nزو برآمد خورده‌ها زشت و نكو * مار با آن خورده ، بيرون جست از او\r\nچون بديد از خود برون آن مار را * سجده آورد آن نكوكردار را\r\nسهم آن مار سياه زشت زفت * چون بديد ، آن دردها از وى برفت\r\nگفت خود تو جبرئيل رحمتى ؟ * يا خدايى كه ولى نعمتى ؟\r\nاى مبارك ساعتى كه ديديم * مرده بودم ، جان نو بخشيديم\r\nتو مرا جويان مثال مادران * من گريزان از تو مانند خران\r\nخر گريزد از خداوند از خرى * صاحبش در پى ز نيكوگوهرى \r\n\r\n\r\n","description":"","footnote":"\r\n( 1 ) - دبّوس : گرز ، عمود آهنين .\r\n( 2 ) - ممتلى : آكنده ، پر .\r\n","page_name":" 172 ","page_number":172},
  {"content":"\r\n\r\n نز پى سود و زيان مىجويدش * بلكه تا گرگى ندرد يا ددش\r\nاى خنك آن را كه بيند روى تو * يا درافتد ناگهان در كوى تو\r\nاى روان پاك بستوده تو را * چند گفتم ژاژ و بيهوده تو را\r\nاى خداوند شهنشاه و امير * من نگفتم ، جهل من گفت آن مگير\r\nشمه‌اى زين حال اگر دانستمى * گفتن بيهوده نتوانستمى ؟\r\nبس ثنايت گفتمى اى خوش‌خصال * گر مرا يك رمز مىگفتى ز حال\r\nليك خامش كرده مىآشوفتى * خامشانه بر سرم مىكوفتى\r\nشد سرم كاليوه « 1 » ، عقل از سر بجست * خاصه اين سر را كه مغزش كمتر است\r\nعفو كن اى خوب‌روى خوب‌كار * آنچه گفتم از جنون اندر گزار\r\nگفت اگر من گفتمى رمزى از آن * زهرهء تو آب گشتى آن زمان\r\nگر تو را من گفتمى اوصاف مار * ترس از جانت برآوردى دمار\r\nمصطفى فرمود : گر گويم به راست * شرح آن دشمن كه در جان شماست\r\nزهره‌هاى پردلان هم بر درد * نىرود ره ، نى غم كارى خورد\r\nنى دلش را تاب ماند در نياز * نى تنش را قوت روزه و نماز\r\nهمچو موشى پيش گربه لا شود * همچو برهء پيش گرگ از جا رود\r\nاندرو ، نى حيله ماند نى روش * پس كنم ناگفته‌شان من پرورش\r\nهمچو بو بكر ربابى تن زنم * دست چون داود بر آهن زنم\r\nتا محال از دست من حالى شود * مرغ پر بركنده را بالى شود\r\nچون يد اللّه فوق ايديهم بود * دست ما را دست خود فرمود احد\r\nپس مرا دست دراز آمد يقين * برگذشته ز آسمان هفتمين\r\nدست من بنمود بر گردون هنر * مقريا برخوان كه : انشقّ القمر « 2 »\r\nاين صفت هم بهر ضعف عقل‌هاست * با ضعيفان شرح قدرت كى رواست ؟\r\nخود بدانى ، چون برآرى سر ز خواب * ختم شد ، و اللّه اعلم بالصواب\r\nمر تو را نه قوت خوردن بدى * نى ره و پرواى قى كردن بدى \r\n\r\n\r\n","description":"","footnote":"\r\n( 1 ) - كاليوه : گيج و سرگشته .\r\n( 2 ) - اشاره به آيه 1 سوره القمر .\r\n","page_name":" 173 ","page_number":173},
  {"content":"\r\n\r\n مىشنيدم فحش و خر مىراندم * ربّ يسّر زير لب مىخواندم\r\nاز سبب ، گفتن مرا دستور نى * ترك تو گفتم مرا مقدور نى\r\nهر زمان مىگفتم از درد درون * اهد قومى ، انّهم لا يعلمون « 1 »\r\nسجده‌ها مىكرد آن رسته ز رنج * كى سعادت وى مرا اقبال و گنج\r\nاز خدا يا بى جزاها اى شريف * قوّت شكرت ندارد اين ضعيف\r\nشكر ، حق گويد تو را اى پيشوا * آن لب و چانه ندارم وان نوا\r\nدشمنى عاقلان اين‌سان بود * زهر ايشان ابتهاج جان بود \r\n\r\nگفت ادعو اللّه بىزارى مباش\r\n شيرمردانند در عالم مدد * آن زمان كافغان مظلومان رسد\r\nبانگ مظلومان ز هرجا بشنوند * آن طرف چون رحمت حق مىروند\r\nآن ستونهاى خلل‌هاى جهان * آن طبيبان مرض‌هاى نهان\r\nمحض مهر و داورى و رحمتند * همچو حق بىعلت و بىرشوتند\r\nمهربانى شد شكار شيرمرد * در جهان دارو نجويد غير درد\r\nهر كجا دردى ، دوا آنجا رود * هر كجا پستى است ، آب آنجا رود\r\nآب رحمت بايدت ، رو پست شو * وانگهان خور خمر رحمت ، مست شو\r\nچرخ را در زير پاى آر اى شجاع * بشنو از فوق فلك بانگ سماع\r\nپنبهء وسواس بيرون كن ز گوش * تا به گوشت آيد از گردون خروش\r\nپاك كن دو چشم را از موى عيب * تا ببينى باغ و سروستان غيب\r\nدفع كن از مغز و از بينى ، زكام * تا كه ريح اللّه آيد در مشام\r\nهيچ مگذار از تب و صفرا اثر * تا بيابى از جهان طعم شكر \r\n\r\n\r\n","description":"","footnote":"\r\n( 1 ) - دعاى پيامبر بود كه مىفرمود : « خدايا قوم مرا هدايت كن كه ايشان جاهل‌اند » . احياء العلوم 3 : 201 ، مسلم 5 : 176 ، مسند احمد 1 : 380 .\r\n","page_name":" 174 ","page_number":174},
  {"content":"\r\n\r\n داروى مردى كن و عنّين « 1 » مپوى * تا برون آيند صد گون خوبروى\r\nكندهء تن را ز پاى جان بكن * تا كند جولان به گردت انجمن\r\nغل بخل از دست و گردن دور كن * بخت نو درياب در چرخ كهن\r\nور نمىتانى ، به كعبه لطف پر * عرضه كن بيچاره كى بر چاره‌گر\r\nزارى و گريه قوى سرمايه‌اى است * رحمت كلى قوىتر ديه‌اى است\r\nدايه و مادر بهانه‌جو بود * تا به كى « 2 » آن طفل او گريان شود ؟\r\nطفل حاجات شما را آفريد * تا بناليد و شود شيرش پديد\r\nگفت : ادعو اللّه بىزارى مباش * تا بجوشد شيرهاى مهرهاش\r\nهوىهوى باد و شيرافشان ابر * در غم مايند يك ساعت تو صبر\r\nفى السّماء رزقكم نشنيده‌اى * اندر اين پستى چه بر چسبيده‌اى ؟\r\nترس و نوميديت دان آواز غول * مىكشد گوش تو تا قعر سفول\r\nهر ندايى كان تو را بالا كشد * آن ندا مىدان كه از بالا رسد\r\nهر ندايى كه تو را حرص آورد * بانگ گرگى دان كه آن مردم درد\r\nاى خدا اين سنگ‌دل را موم كن * ناله‌اش را تو خوش و مرحوم كن \r\n\r\nتفسير آيهء « وَ أَجْلِبْ عَلَيْهِمْ بِخَيْلِكَ وَ رَجِلِكَ » « 3 »\r\n چون تو عزم دين كنى با اجتهاد * ديو بانگت برزند اندر نهاد\r\nكه مرو زان سو مينديش اى غوى « 4 » * كه اسير رنج و درويشى شوى\r\nبينوا گردى ز ياران و برى * خوار گردى و پشيمانى خورى\r\nتو ز بيم بانگ آن ديو لعين * واگريزى در ضلالت از يقين\r\nكه هلا فردا و پس‌فردا مراست * راه دين پويم كه مهلت پيش ماست \r\n\r\n\r\n","description":"","footnote":"\r\n( 1 ) - عنّين : ناتوان جنسى ، عدم توانايى مقاربت در مرد .\r\n( 2 ) - در نسخهء قونيه : « تا كه كى » .\r\n( 3 ) - آيهء 64 سورهء الإسراء ، ش 17 .\r\n( 4 ) - غوى : گمراه .\r\n","page_name":" 175 ","page_number":175},
  {"content":"\r\n\r\n مرگ بينى بازگو از چپ و راست * مىكشد همسايه را تا بانگ خواست\r\nباز عزم دين كنى از بيم جان * مرد سازى خويشتن را يك زمان\r\nپس سلح بربندى از علم و حكم * كه من از خوفى نيارم پاى كم\r\nباز بانگى بر زند بر تو ز مكر * كه بترس و بازگرد از تيغ فقر\r\nباز بگريزى ز راه روشنى * آن سلاح و علم و فن را بفكنى\r\nسالها او را به بانگى بنده‌اى * در چنين ظلمت نمد افكنده‌اى\r\nهيبت بانگ شياطين خلق را * بند كرده است و گرفته حلق را\r\nتا چنان نوميد شد جانشان ز نور * كه روان كافران ز اهل قبور\r\nاين شكوه بانگ آن ملعون بود * هيبت بانگ خدايى چون بود ؟\r\nبانگ ديوان گلّه‌بان اشقياست * بانگ سلطان پاسبان اولياست\r\nتا نيامرزد به دين دو بانگ دور * قطره‌اى از بحر خوش با بحر شور \r\n\r\nببندى لب ز گفتار شنيع\r\n از پى آن گفت حق خود را سميع * تا ببندى لب ز گفتار شنيع « 1 »\r\nاز پى آن گفت حق خود را بصير * كه بود ديد ويت هر دم نذير\r\nاز پى آن گفت حق خود را عليم * تا نينديشى فسادى تو ، ز بيم\r\nعاشقان از درد زان ناليده‌اند * كه نظر تا جايگه ماليده‌اند\r\nبىشبان دانسته‌اند آن ظبى « 2 » را * رايگان دانسته‌اند آن سبى « 3 » را\r\nتا ز غمزه تير آمد بر جگر * كه منم حارس گزافه كم نگر\r\nكى كم از برّه كم از بزغاله‌ام * كه نباشد حارس از دنباله‌ام\r\nحارسى دارم كه ملكش مىسزد * داند او بادى كه از بر من وزد \r\n\r\n\r\n","description":"","footnote":"\r\n( 1 ) - شنيع : زشت .\r\n( 2 ) - ظبى : آهو .\r\n( 3 ) - سبى : غارت .\r\n","page_name":" 176 ","page_number":176},
  {"content":"\r\n\r\n سرد بود آن باد يا گرم آن عليم * نيست غافل ، نيست غايب اى سقيم \r\n\r\nشهوت دنيا مثال گلخن است\r\n شهوت دنيا مثال گلخن است * كه از او حمّام تقوى روشن است\r\nليك قسم متقى زين تون صفاست * زانكه در گرمابه است و در نقاست\r\nاغنيا مانندهء سرگين‌كشان * بهر آتش كردن گرمابه‌بان\r\nاندر ايشان حرص بنهاده خدا * تا بود گرمابه گرم و بانوا\r\nترك اين تون گوى و در گرمابه ران * ترك تون را عين آن گرمابه دان\r\nهركه در تون « 1 » است او چون خادم است * مر ورا كه صابر است و حازم است\r\nهركه در حمام شد سيماى او * هست پيدا بر رخ زيباى او\r\nتونيان را نيز سيما آشكار * از لباس و از دخان و از غبار\r\nور نبينى روى بويش را بگير * بو عصا آمد براى هر ضرير « 2 »\r\nور ندارى بو ، درآرش در سخن * از حديث نو بدان راز كهن\r\nپس بگويد تو نيى صاحب ذهب * بيست سلّه چرك بردم تا به شب\r\nحرص تو چون آتش است اندر جهان * باز كرده هر زبانه صد دهان\r\nپيش عقل اين زر چو سرگين ناخوش است * گرچه چون سرگين فروغ آتش است\r\nآنكه گويد مال گرد آورده‌ام * چيست ؟ يعنى چرك چندين برده‌ام\r\nاين سخن گرچه كه رسوايىفزاست * در ميان تونيان ، زين فخرهاست\r\nكه : تو شش سلّه كشيدى تا به شب * من كشيدم بيست سلّه بىكرب « 3 »\r\nآنكه در تون زاد و پاكى را نديد * بوى مشك آرد بر او رنجى پديد \r\n\r\n\r\n","description":"","footnote":"\r\n( 1 ) - تون : آتشكده گرمابه .\r\n( 2 ) - ضرير : نابينا .\r\n( 3 ) - كرب : اندوه ، سختى و مشقّت .\r\n","page_name":" 177 ","page_number":177},
  {"content":"\r\n\r\n\r\nپستى ثروت و مقام در كنار عنايت خداوند متعال\r\n فرج استر لايق حلقه زر است * زر عاشق روى زرد اصفر است\r\nكو نظرگاه خداوند است آن * كو نظرانداز خورشيد است كان\r\nكو نظرگاه شعاع آفتاب * كو نظرگاه خداوند لباب\r\nهمره جانت نگردد ملك و زر * زر بده سرمه ستان بهر نظر\r\nتا ببينى كاين جهان چاهى است تنگ * يوسفانه آن رسن آرى به چنگ\r\nتا بگويد چون ز چاه آيى به بام * جان كه يا بشراى هذا لى غلام\r\nهست در چاه انعكاسات نظر * كمترين آن كه نمايد سنگ زر\r\nپادشاهان جهان از بدرگى * بو نبردند از شراب بندگى\r\nورنه ادهم‌وار « 1 » سرگردان و دنگ * ملك را برهم زدندى بىدرنگ\r\nليك حق بهر ثبات اين جهان * مهرشان بنهاد بر چشم و زبان « 2 »\r\nتا شود شيرين بر ايشان تخت و تاج * كه ستانيم از جهان‌داران خراج\r\nپادشاهى نيستت بر ريش خود * پادشاهى چون كنى بر نيك و بد ؟\r\nبىمراد تو شود ريشت سفيد * شرم دار از ريش خود اى كج‌اميد\r\nمالك الملك است هركس سر نهد * بىجهان خاك ، صد ملكش دهد\r\nليك ذوق سجده‌اى پيش خدا * خوش‌تر آيد از دو صد دولت تو را\r\nپس بنالى كه نخواهم ملك‌ها * ملك آن سجده مسلّم كن مرا \r\n\r\n\r\n","description":"","footnote":"\r\n( 1 ) - ابراهيم أدهم : ابو اسحاق بن منصور بن زيد بلخى ، يكى از بزرگان زاهد نيمهء اول قرن دوم هجرى كه گويند شاهزادهء بلخ بود و با شنيدن نداى هاتفى دست از سلطنت شست و به سلك تصوّف درآمد .\r\n( 2 ) - در نسخهء قونيه : دهان .\r\n","page_name":" 178 ","page_number":178},
  {"content":"\r\n\r\n\r\nمثل\r\n ملك را بگذار بلقيس از نخست * چون مرا يا بى همه ملك آن توست\r\nخود بدانى پيش من چون آمدى * كه تو بىمن نقش گرمابه بدى\r\nنقش ، اگر خود نقش سلطان يا غنى است * صورتش از جان خود بىچاشنيست\r\nزينت او از براى ديگران * باز كرده بيهده چشم و دهان\r\nاى تو در پيكار خود را باخته * ديگران را تو ز خود نشناخته\r\nتو به هر صورت كه آيى بيستى * كه منم آن ، و اللّه آن تو نيستى\r\nيك زمان تنها بمانى تو ز خلق * در غم و انديشه مانى تا به حلق\r\nاين ، تو كى باشى ؟ كه تو آن اوحدى * كه خوش و زيبا و سرمست خودى\r\nمرغ خويشى ، صيد خويشى دام خويش * صدر خويشى ، فرش خويشى ، بام خويش\r\nجوهر آن باشد كه قايم با خود است * آن عرض باشد كه فرع او شده است\r\nگر تو آدم‌زاده‌اى ، چون او نشين * جمله ذرّيات را در خود ببين\r\nچيست اندر خم كه اندر نهر نيست ؟ * چيست اندر خانه كاندر شهر نيست ؟\r\nاين جهان خمّست و دل چون جوى آب * اين جهان حجره است و دل شهر عجاب\r\nخيز بلقيسا كه بازارى است تيز * زين خسيسان كسادافكن گريز\r\nخيز بلقيسا كنون با اختيار * پيش از آنكه مرگ آرد گيرودار\r\nزين خران تا چند باشى نعل دزد * گر همىدزدى بيا و لعل دزد\r\nخواهرانت يافته ملك خلود * تو گرفته ملكت گور و كبود\r\nاى خنك آن را كزين ملكت بجست * كه اجل اين ملك را ويرانگرست\r\nخيز بلقيسا بيا ، بارى ببين * ملكت شاهان و سلطانان دين\r\nشسته در باطن ميان بوستان * ظاهرا حادى « 1 » ميان دوستان\r\nبوستان با او روان هرجا رود * ليك آن از خلق پنهان مىشود\r\nميوه‌ها لابه‌كنان كز من بچر * آب حيوان آمده كز من بخور \r\n\r\n\r\n","description":"","footnote":"\r\n( 1 ) - حادى : حدىخوان ، شترران .\r\n","page_name":" 179 ","page_number":179},
  {"content":"\r\n\r\n طوف مىكن بر فلك بىپروبال * همچو خورشيد و چو بدر و چون هلال\r\nچون روان باشى ؟ روان و پاى نى * مىخورى صد لوت و لقمه‌خاى نى\r\nنى نهنگ غم زند بر كشتىات * نى به ديد آيد ز مردن زشتيت\r\nهم تو شاه و هم تو لشكر ، هم تو تخت * هم تو نيكوبخت باشى ، هم تو بخت\r\nچون تو باشى بخت خود اى معنوى * پس تو كه بختى ، ز خود كى كم شوى\r\nتو ز خود كى گم شوى اى خوش‌خصال * چون‌كه عين تو ، تو را شد ملك و مال\r\nچون سليمان شو كه تا ديوان تو * سنگ برّند از پى ايوان تو\r\nچون سليمان باش بىوسواس و ريو * تا تو را فرمان برد جنّى و ديو\r\nخاتم تو اين دل است و هوش دار * تا نگردد ديو را خاتم شكار\r\nپس سليمانى كند بر تو مدام * ديو با خاتم حذر كن و السّلام\r\nآن سليمانى ، دلا منسوخ نيست * در سر و سرت سليمانى كنى است\r\nديو هم وقتى سليمانى كند * ليك هر جولاهه اطلس كى تند\r\nدست جنباند چو دست او ، وليك * در ميان هر دوشان فرقى است نيك\r\nاى بسا مسجد برآورده كرام * ليك نبود مسجد اقصاش « 1 » نام\r\nآن بناى انبيا بىحرص بود * زان چنان پيوسته رونق‌ها نمود\r\nكعبه را گر هر دمى عزى فزود * آن ز اخلاصات ابراهيم بود\r\nفضل آن خانه ز خاك و سنگ نيست * ليك ، در بناش حرص و جنگ نيست\r\nنى كتبشان مثل كتب ديگران * نى مساجدشان نه كسب و خانمان\r\nنى ادبشان ، نى غضبشان ، نى نكال * نى نعاس و نى قياس و نى مقال\r\nهريكيشان را يكى فرّى دگر * مرغ جانشان طاير از پرى دگر\r\nدل همىلرزد ز ذكر حالشان * قبلهء افعال ما افعالشان\r\nمرغشان را بيضه‌ها زرّين بدست * نيم‌شب جانشان سحرگه‌بين شده است\r\nسايهء خود را ز خود دانسته‌اند * چابك و چست و گش « 2 » و برجسته‌اند \r\n\r\n\r\n","description":"","footnote":"\r\n( 1 ) - مسجد اقصى : مسجد بيت المقدس را گويند كه چون از مكه تا فلسطين راه بسيار بود ، به آن مسجد ، اقصى يعنى دور گفته‌اند .\r\n( 2 ) - چست و گش : محكم و خوش .\r\n","page_name":" 180 ","page_number":180},
  {"content":"\r\n\r\n هاون گردون اگر صد بارشان * خرد كو بداند اين گلزارشان\r\nاصل اين تركيب را چون ديده‌اند * از فروغ وهم كم ترسيده‌اند \r\n\r\nدر بيان حديث رسول خدا ( ص ) ، در تقسيم خلايق\r\n در حديث آمد كه يزدان مجيد * خلق عالم را سه‌گونه آفريد\r\nيك گره را جمله عقل و علم و جود * آن فرشته است و نداند جز سجود\r\nنيست اندر عنصرش حرص و هوا * نور مطلق ، زنده از عشق خدا\r\nيك گروه ديگر از دانش تهى * همچو حيوان از علف در فربهى\r\nاو نبيند جز كه اصطبل و علف * از شقاوت غافل است و از شرف\r\nاين سيوم هست آدمىزاد و بشر * نيمهء او از فرشته نيم خر\r\nنيم خر ، خود مايل سفلى بود * نيم ديگر مايل عقلى بود\r\nآن دو قوم آسوده از جنگ و خراب * وين بشر باد و مخالف در عذاب\r\nوين بشر هم ز امتحان قسمت شدند * آدمىشكلند و سه امت شدند\r\nيك گره مستغرق مطلق شده است * همچو عيسى با ملك ملحق شده است\r\nنقش آدم ليك معنى جبرئيل * رسته از خشم و هوا و قال و قيل\r\nاز رياضت رسته و زهد و جهاد * گوييا از آدمى او خود نزاد\r\nقسم ديگر با خران ملحق شدند * خشم محض و شهوت مطلق شدند\r\nوصف جبريلى در ايشان بود رفت * تنگ بود آن خانه و آن وصف زفت\r\nمرده گردد شخص كو بىجان شود * خر شود چون جان او بىآن شود\r\nاو ز حيوانها فزون‌تر جان كند * در جهان باريك‌كارىها كند\r\nمكر و تلبيسى كه او داند تنيد * او ز حيوان دگر نايد پديد\r\nجامه‌هاى زركشى را بافتن * درّها از قعر دريا يافتن\r\nخورده‌كارىهاى علم هندسه * يا نجوم و علم طبّ و فلسفه \r\n\r\n","description":"","footnote":"","page_name":" 181 ","page_number":181},
  {"content":"\r\n\r\n كه تعلق با همين دنييستش * ره به هفتم آسمان بر نيستش\r\nاين همه علم بناى آخرست * كه عماد بود گاو و اشتر است\r\nبهر استبقاى حيوان چند روز * نام او كردند اين گيجان رموز\r\nعلم راه حق و علم منزلش * صاحب دل داند او را يا دلش\r\nپس در اين تركيب حيوان لطيف * آفريد و كرد با دانش اليف\r\nنام كالانعام گردان قوم را * زانكه نسبت كو به يقظه نوم را\r\nروح حيوانى ندارد غير نوم * حسهاى منعكس دارند قوم\r\nيقظه آمد نوم حيوانى نماند * انعكاس حس خود از لوح خواند\r\nلاجرم اسفل بود از سافلين * ترك او كن لا احبّ الآفلين\r\nزانكه استعداد تبديل و نبرد * بودش و از پستى آن را فوت كرد\r\nباز حيوان را چو استعداد نيست * عذر او اندر بهيمى روشنى است\r\nزو چو استعداد شد كان رهبر است * هر غذايى كو خورد مغز خر است\r\nگر بلا در خورد او افيون شود * سكته و بىعقليش افزون شود\r\nماند يك قسم دگر اندر جهاد * نيم حيوان نيم حىّ بارشاد\r\nروز و شب در جنگ و اندر كشمكش * كرده چاليش اولش با آخرش\r\nهمچو مجنونند و چون ناقش يقين * مىكشد آن پيش اين واپس ببين\r\nميل مجنون پيش آن ليلى روان * ميل ناقه از پى كرّه دوان\r\nيك دم ار مجنون ز خود غافل بدى * ناقه گرديدى و واپس آمدى\r\nعشق و سودا ، چون‌كه پر بودش بدن * مىنبودش چاره از بىخود شدن\r\nليك ناقه بس مراقب بود و چست * چون بديدى او مهار خويش سست\r\nفهم كردى زو كه غافل گشت و دنگ * رو سپس كردى به كرّه بىدرنگ\r\nچون به خود بازآمدى ، ديدى ز جا * كو سپس رفته است بس فرسنگها\r\nدر سه روزه ره ، بدين احوال‌ها * ماند مجنون در تردّد سالها\r\nگفت اى ناقه چو هر دو عاشقيم * ما دو ضد پس همره نالايقيم\r\nنيستت بر وفق من مهر و مهار * كرد بايد از تو صحبت اختيار \r\n\r\n","description":"","footnote":"","page_name":" 182 ","page_number":182},
  {"content":"\r\n\r\n اين دو همره يكدگر را راهزن * گمره آن جان كو فرونايد ز تن\r\nجان ز هجر عرش اندر فاقه‌اى * تن ز عشق خاربن چون ناقه‌اى\r\nجان گشايد سوى بالا بالها * در زده تن در زمين چنگالها\r\nتا تو با من باشى اى مردهء وطن * پس ز ليلى دور ماند جان من\r\nروزگارم رفت زين گون حالها * همچو تيه و قوم موسى ، سالها\r\nخطوتينى « 1 » بود اين ره تا وصال * مانده‌ام در ره ز دستت « 2 » شصت سال\r\nراه نزديك و بماندم سخت دير * سير گشتم زين سوارى سير سير\r\nسرنگون خود را ز اشتر درفكند * گفت سوزيدم ز غم ، تا چند ؟ چند ؟\r\nتنگ شد بر وى بيابان فراخ * خويش را افكند اندر سنگلاخ\r\nچون چنان افكند خود را سوى پست * از قضا آن لحظه پايش هم شكست\r\nپاى را بربست گفتا گو شوم * در خم چوگانش غلطان مىروم\r\nزين كند نفرين حكيم خوش‌سخن * بر سوارى كو فرونايد ز تن\r\nعشق مولى كى كم از ليلى بود * گوى گشتن بهر او اولى بود\r\nگوى شو ، مىگرد بر پهلوى صدق * غلطغلطان در خم چوگان عشق\r\nكاين سفر زين پس بود جذب خدا * وان سفر بر ناقه ، باشد سير ما\r\nاين‌چنين جذبى است نى هر جذب عام * كه نهادش فضل احمد ، و السلام \r\n\r\nحكايت\r\n گفت موسى اى خداوند حساب * نقش كردى ، باز چون كردى خراب ؟\r\nنرّ و ماده نقش كردى جان‌فزا * وانگهان ويران كنى آن را چرا ؟\r\nگفت حق : دانم كه اين پرسش تو را * نيست از انكار و غفلت وز هوا\r\nورنه تأديب و عتابت كردمى * بهر اين پرسش تو را آزردمى \r\n\r\n\r\n","description":"","footnote":"\r\n( 1 ) - چند قدم .\r\n( 2 ) - در نسخه قونيه : ( شستت ) .\r\n","page_name":" 183 ","page_number":183},
  {"content":"\r\n\r\n ليك مىخواهى كه در افعال ما * بازجويى حكمت و سرّ بقا\r\nتا از آن واقف كنى مر عام را * پخته گردانى بدين هر خام را\r\nقاصدا سايل شدى در كاشفى * بر عوام ، ارچه كه تو زان واقفى\r\nزانكه نيم علم آمد اين سؤال * هر برونى را نباشد اين مجال\r\nهم سؤال از علم خيزد هم جواب * همچنان‌كه خار و گل از خاك و آب\r\nهم ضلال از علم خيزد هم هدى * همچنان‌كه تلخ و شيرين از ندا\r\nمستفيد اعجمى شد آن كليم * تا عجميان را كند زين سر عليم\r\nما هم از وى اعجمى سازيم خويش * پاسخش آريم چون بيگانه پيش\r\nپس بفرمودش خدا اى ذو لباب * چون بپرسيدى بيا بشنو جواب :\r\nموسيا تخمى به كار اندر زمين * تا تو خود هم وادهى انصاف اين\r\nچون‌كه موسى كشت و شد كشتش تمام * خوشه‌هااش يافت خوبى و نظام\r\nداس بگرفت او و او را مىبريد * پس ندا از غيب در گوشش رسيد\r\nكه : چرا كشتى كنى و پرورى * چون كمالى يافت آن را مىبرى\r\nگفت : يا رب زان كنم ويران و پست * كه در اينجا دانه هست و كاه هست\r\nدانه لايق نيست در انبار كاه * كاه در انبار گندم هم تباه\r\nنيست حكمت اين دو را آميختن * فرق واجب مىكند در بيختن\r\nگفت : اين دانش تو از كى يافتى * كه به دانش بيدرى برساختى ؟\r\nگفت تمييزم تو دادى اى خدا * گفت : پس تمييز چون نبود مرا ؟\r\nدر خلايق روح‌هاى پاك هست * روح‌هاى تيرهء گلناك هست\r\nاين صدف‌ها نيست در يك مرتبه * در يكى درّ است و در ديگر شبه\r\nواجب است اظهار اين نيك و تباه * همچنان كاظهار گندمها ز كاه\r\nبهر اظهار است اين خلق جهان * تا نماند گنج حكمتها نهان\r\nكنت كنزا كنت « 1 » مخفيا شنو * جوهر خود كم مكن اظهار شو \r\n\r\n\r\n","description":"","footnote":"\r\n( 1 ) - اشاره به حديث قدسى معروفى است كه خداوند فرمود : « كنت كنزا مخفيا لا أعرف فأحببت أن أعرف فخلقت خلقا و تعرفت اليهم فبي عرفون » بحار الانوار 87 : 344 / 20 ، 199 / 3 .\r\n","page_name":" 184 ","page_number":184},
  {"content":"\r\n\r\n\r\nمثل\r\n جوهر صدقت خفى شد در دروغ * همچو طعم روغن اندر طعم دوغ\r\nآن دروغت اين تن فانى بود * راستت آن جان ربّانى بود\r\nسالها اين دوغ تن پيدا و فاش * روغن جان اندر او فانى و لاش\r\nتا فرستد حق رسولى ، بنده‌اى * دوغ را در خمره جنباننده‌اى\r\nتا بجنباند به هنجار و به فن * تا بدانم من كه پنهان بود « من »\r\nيا كلام بنده‌اى كان جزو اوست * در رود در گوش او كو وحىجوست\r\nجنبشى بايست اندر اجتهاد * تا كه دوغ آن روغن از دل باز داد\r\nروغن ، اندر دوغ باشد چون عدم * دوغ در هستى برآورده علم\r\nآنكه هستت مىنمايد ، هست پوست * وانكه فانى مىنمايد اصل اوست\r\nدوغ روغن ناگرفته است و كهن * تا بنگزينى بنه خرجش مكن\r\nهين بگردانش به دانش دست‌دست * تا نمايد آنچه پنهان كرده است\r\nزانكه اين فانى دليل باقى است * لابهء مستان دليل ساقى است \r\n\r\nفعل و قول ما شهود است و بيان\r\n ما در اين دهليز قاضى قضا * بهر دعوى الستيم و بلى\r\nكه بلا گفتيم آن را ز امتحان * فعل و قول ما شهود است و بيان\r\nاز چه در دهليز قاضى تن زديم * نى كه ما بهر گواهى آمديم ؟\r\nچند در دهليز قاضى اى گواه * حبس باشى ، ده شهادت از گواه\r\nزان بخواندندت بدين جا تا كه تو * آن گواهى بدهى و نارى عتو\r\nاز لجاج خويشتن بنشسته‌اى * اندر اين تنگى لب و كف‌بسته‌اى\r\nيك زمان كار است بگذار و بتاز * كار كوته را مكن بر خود دراز \r\n\r\n","description":"","footnote":"","page_name":" 185 ","page_number":185},
  {"content":"\r\n\r\n خواه در صد سال ، خواهى يك زمان * اين امانت واگذار و وارهان \r\n\r\nاين نماز و روزه و حج و جهاد\r\n اين نماز و روزه و حجّ و جهاد * چون گواهى دادن است از اعتقاد\r\nاين زكات و هديه و ترك حسد * هم گواهى دادن است از سر خود\r\nروزه گويد كرد تقوا از حلال * در حرامش دان كه نبود اتّصال\r\nوان زكواتش گفت كو از مال خويش * مىدهد پس چون بدزدد اهل كيش ؟\r\nگر به طرّارى كند ، پس دو گواه * جرح شد در محكهء « 1 » عدل إله\r\nهست صيّاد ، ار كند دانه نثار * نى ز رحم و جود ، بل بهر شكار\r\nكرده بدظن زين كجى صد قوم را * كرده بدنام اهل جود و صوم را\r\nفضل حق ، با اينكه او بد « 2 » مىتند * عاقبت زين جمله پاكش مىكند\r\nسبق پرده رحمتش وان غدر را * داده نورى كه نباشد بدر را\r\nكوششش را شسته حق زين اختلاط * غسل داده رحمت او را زين خباط\r\nتا كه غفّارى او ظاهر شود * مغفرى كلّيش را غافر شود\r\nآب بهر اين بباريد از سماك * تا پليدان را كند از خبث پاك \r\n\r\nناله از باطن برآرد كاى خدا\r\n آب چون پيگار كرد و شد نجس * تا چنان شد كآب را رد كرد حس\r\nحق ببردش باز در بحر صواب * تا بشستش از كرم در آب آب\r\nسال ديگر آمد آن دامن‌كشان * هى كجا بودى به درياى خوشان \r\n\r\n\r\n","description":"","footnote":"\r\n( 1 ) - در نسخه قونيه : كژ .\r\n( 2 ) - محكه : مخفف محكمه . دادگاه .\r\n","page_name":" 186 ","page_number":186},
  {"content":"\r\n\r\n من نجس زينجا شدم پاك آمدم * بستدم خلعت ، سوى خاك آمدم\r\nهين بيايد اى پليدان سوى من * كه گرفت از خوى يزدان خوى من\r\nدرپذيرم جملهء زشتيت را * چون ملك پاكى دهم عفريت را\r\nچون شوم آلوده باز آنجا روم * سوى اصل اصل پاكىها روم\r\nدلق چركين بركنم آنجا ز سر * خلعت پاكم دهد بارى دگر\r\nكار او اين است و كار من هم اين * عالم‌آراى است ربّ العالمين\r\nگر نبودى اين پليدىهاى ما * كى بدى اين بار نامه آب را ؟\r\nكيسه‌هاى زر بدزديد از كسى * مىدود هر سو كه هين كو مفلسى ؟\r\nيا بريزد بر گياه رسته‌اى * يا بشويد روى روناشسته‌اى\r\nيا بگيرد بر سر او حمّال‌وار * كشتى بىدست‌وپا را در بحار\r\nصد هزاران دار و اندر وى نهان * زانكه هر دارو برويد زو چنان\r\nجان هر درّى ، دل هر دانه‌اى * مىرود در جو چو داروخانه‌اى\r\nزو يتيمان زمين را پرورش * بستگان خشك را از وى روش\r\nچون نماند مايه‌اش ، تيره شود * همچو ما اندر زمين خيره شود\r\nناله از باطن برآرد كاى خدا * آنچه دادى ، دادم و ماندم جدا « 1 »\r\nريختم سرمايه بر پاك و پليد * اى شه سرمايه ده هل من مزيد ؟\r\nابر را گويد ببر جاى خوشش * هم تو خورشيدا به بالا بركشش\r\nراه‌هاى مختلف مىراندش * تا رساند سوى بحر بىحدش\r\nخود غرض زين آب جان اولياست * كو غسول تيرگىهاى شماست\r\nچون شود تيره ز غدر اهل فرش * بازگردد سوى پاكىبخش عرش\r\nبازآرد زان طرف دامن‌كشان * از طهارات محيط او درسشان\r\nاز تيمم وارهاند جمله را * وز تحرّى طالبان قبله را\r\nز اختلاط خلق يابد اعتلال * آن سفر جويد كه أرحنا يا بلال\r\nاى بلال خوش‌نواى خوش‌صهيل * مئذنه بر رو ، بزن طبل رحيل \r\n\r\n\r\n","description":"","footnote":"\r\n( 1 ) - در نسخه قونيه : گدا .\r\n","page_name":" 187 ","page_number":187},
  {"content":"\r\n\r\n جان سفر رفت و بدن اندر قيام * وقت رجعت زين سبب گويد سلام\r\nاين هنرها آب را هم شاهد است * كاندرونش پر ز نور ايزد است \r\n\r\nفعل و قول آمد گواهان ضمير\r\n فعل و قول آمد گواهان ضمير * زين دو بر باطن تو استدلال گير\r\nچون ندارد سير سرّت در درون * بنگر اندر بول رنجور از برون\r\nفعل و قول آن بول رنجوران بود * كه طبيب جسم را برهان بود\r\nو آن طبيب روح در جانش رود * وز ره جان اندر ايمانش رود\r\nحاجتش نايد به فعل و قول خوب * احذروهم هم جواسيس القلوب\r\nاين گواه فعل و قول از وى مجو * كو به دريا نيست و اصل همچو جو\r\nليك نور عارفى « 1 » كز حد گذشت * نور او پر شد بيابانها و دشت\r\nشاهدىاش فارغ آمد از شهود * وز تكلّفها و جانبازى و جود\r\nنور آن گوهر چو بيرون تافته است * زين تسلسل‌ها فراغت يافته است\r\nپس مجو از وى گواه فعل و گفت * كه ازو هر دوجهان چون گل شكفت\r\nاين گواهى چيست اظهار نهان * خواه قول و خواه فعل و غير آن\r\nجان چنين افعال و اقوالى نمود * بر محكّ امر جوهر را بسود\r\nكاعتقادى راست است اينك گواه * ليك هست اندر گواهان اشتباه\r\nتزكيه بايد گواهان را بدان * تزكيه صدقى كه موقوفى بدان\r\nحفظ لفظ اندر گواه قولى است * حفظ عهد اندر گواه فعلى است\r\nگر گواه قول كج گويد ، بدست « 2 » * ور گواه فعل كج پويد بدست\r\nقول و فعلى بىتناقض بايدت * تا قبول اندر زمان پيش آيدت \r\n\r\n\r\n","description":"","footnote":"\r\n( 1 ) - در نسخه قونيه : سالكى .\r\n( 2 ) - در نسخه قونيه : ردست .\r\n","page_name":" 188 ","page_number":188},
  {"content":"\r\n\r\n سعيكم شتّى « 1 » تناقض بردريد « 2 » * روز مىدوزيد و شب برمىدريد\r\nتا تو بستيزى ستيزند اى حرون * فانتظرنا انّهم منتظرون « 3 » \r\n\r\nهريكى در كف عصا كه موسيم\r\n اى بسا رزاق گول بىوقوف * از ره مردان نديده غير صوف\r\nاى بسا شوخان ز اندك احتراف * از شهان ناموخته جز گفت و لاف\r\nهريكى در كف عصا كه موسيم * مىدمد بر ابلهان كه عيسيم\r\nآه از آن روزى كه صدق صادقان * بازخواهد از تو سنگ امتحان\r\nگفت را آموخت زان مرد هنر * ليك از معنى و سرّش بىخبر\r\nحرف درويشان بسى آموختند * منبر و محفل بدان افروختند\r\nيا به جز آن حرفشان روزى نبود * يا در آخر رحمت‌آموزى نبود « 4 »\r\nاز حريصى وز هواى سرورى * در نظر كند و به لافيدن جرى\r\nماه ناديده نشانها مىدهد * روستايى را بدان كژ مىنهد\r\nاز براى مشترى در وصف ماه * صد نشان ناديده گويد بهر جاه\r\nمشترى كو سود دارد ، خود يكى است * ليك ايشان را در او ريب و شكى است\r\nمشترىّ ماست اللّه اشترى * از غم هر مشترى هين برتر آ\r\nمشتريّى جو كه جويان تو است * عالم آغاز و پايان تو است\r\nهين مكن « 5 » هر مشترى را تو به دست * عشق‌بازى با دو معشوقه بد است\r\nزو نيابى سود و مايه ، گر خرد * نبودش خود قيمت عقل و خرد\r\nنيست او را خود بهاى نيم نعل * تو بر او عرضه كنى ياقوت و لعل ؟\r\nحرص كورت كرد و محرومت كند * ديو همچون خويش مرجومت كند \r\n\r\n\r\n","description":"","footnote":"\r\n( 1 ) - اشاره به آيه 4 سوره الليل .\r\n( 2 ) - در نسخه قونيه : اندريد .\r\n( 3 ) - اشاره به آيه 158 سوره الانعام .\r\n( 4 ) - در نسخه قونيه : رحمت آمد ره نمود .\r\n( 5 ) - در نسخه قونيه : مكش .\r\n","page_name":" 189 ","page_number":189},
  {"content":"\r\n\r\n مشترى را صابران دريافتند * چون سوى هر مشترى نشتافتند \r\n\r\nبود به مار بد از يار بد\r\n حق ذات پاك اللّه الصمد * كه بود به مار بد از يار بد\r\nمار بد جانى ستاند از سليم * يار بد آرد سوى نار مقيم\r\nاز قرين بىقول و گفت‌وگوى او * خو بدزدد دل نهان از خوى او\r\nچون‌كه او افكند بر تو سايه را * دزدد آن بىمايه از تو مايه را\r\nعقل تو گر اژدهايى گشت مست * يار بد او را زمرّد دان كه هست\r\nديدهء عقلت به دو بيرون جهد * طعن اوت اندر كف طاعون نهد\r\nهر زمان خواند تو را تا خرگهى * كو دراندازد تو را اندر چهى\r\nكه فلان جا حوض آب است و عيون * تا دراندازد به حوضت سرنگون\r\nآدمى را با همه وحى و نظر * اندر افكندن لعين بردش ز سر\r\nبىگناهى ، بىگزند سابقى * كه رسيد او را ز آدم ناحقى\r\nغرق گشته عقل‌هاى چون جبال * در بحار و وهم و گرداب خيال\r\nصد هزاران كشتى با هول و سهم * تخته‌تخته گشته در درياى وهم\r\nزين خيال رهزن راه يقين * گشت هفتاد و دو ملت اهل دين\r\nچون تو را وهم تو دارد خيره‌سر * از چه گردى گرد اوهام دگر ؟\r\nعاجزم من از منىّ خويشتن * چه نشستى پر منى تو پيش من ؟\r\nبىمن و مايى همىجويم به جان * تا شوم من گوى آن خوش‌صولجان\r\nهركه بىمن شد ، همه من‌ها از اوست * دوست جمله شد ، چو خود را نيست دوست\r\nرزق از وى جو ، مجو از زيد و عمرو * مستى از وى جو ، مجو از بنگ و خمر\r\nمنعمى زو خواه ، نى از گنج و مال * نصرت از وى جوى نى از عمّ و خال « 1 » \r\n\r\n\r\n","description":"","footnote":"\r\n( 1 ) - عمّ و خال : عمو و دايى .\r\n","page_name":" 190 ","page_number":190},
  {"content":"\r\n\r\n عاقبت زينها بخواهى ماندن * هين كرا خواهى در آن دم خواندن ؟\r\nاين دم او را خوان و باقى را بمان * تا تو باشى وارث ملك جهان\r\nچون يفرّ المرء آيد من اخيه * يهرب المولود يوما من ابيه « 1 »\r\nزان شود هر دوست آن ساعت عدو * كه بت تو بود و از ره مانع او\r\nروى از نقاش رومى تافتى * چون ز نقشى انس دل مىيافتى\r\nاين دم ار يارانت با تو ضد شوند * وز تو برگردند و در خصمى روند\r\nهين بگو كه روز من فيروز شد * آنچه فردا خواست شد ، امروز شد\r\nضدّ من گشتند اهل اين سرا * تا قيامت عين شد پيشين مرا\r\nپيش از آنكه روزگار خود برم * عمر با ايشان به پايان آورم\r\nكاله معيوب بخريده بدم * شكر كز عيبش پگه واقف شدم\r\nپيش از آن كز دست سرمايه شدى * عاقبت معيوب بيرون آمدى\r\nمال رفته عمر رفته ، اى نسيب * مال و جان داده پى كاله معيب\r\nرخت دادم زرّ قلبى « 2 » بستدم * شاد شادان سوى خانه مىشدم\r\nشكر كين زر قلب پيدا شد كنون * پيش از آنكه عمر بگذشتى فزون\r\nقلب ماندى تا ابد در گردنم * حيف بودى عمر ضايع كردنم\r\nچون پگه‌تر قلبى او وانمود * پاى خود زو واكشم من زود زود\r\nيار تو چون دشمنى پيدا كند * گر ز حقد و رشك او بيرون زند\r\nتو از آن اعراض او افغان مكن * خويشتن را ابله و نادان مكن\r\nبلكه شكر حق كن و نان بخش كن * كه نگشتى در جوال او كهن\r\nاز جوالش زود بيرون آمدى * تا بجويى يار صدق سرمدى\r\nنازنين يارى كه بعد از مرگ تو * رشتهء يارى او گردد سه تو\r\nرستى از قلاب و سالوس و دغل * عزّ او ديدى عيان پيش از اجل\r\nاين جفاى خلق با تو در جهان * گر بدانى ، گنج زر آمد نهان \r\n\r\n\r\n","description":"","footnote":"\r\n( 1 ) - اشاره به آيه : « روزى كه آدمى از برادر و مادر و پدرش فرار كند » اشاره به قيامت است . سوره عبس ، آيه 34 .\r\n( 2 ) - قلبى : تقلبى .\r\n","page_name":" 191 ","page_number":191},
  {"content":"\r\n\r\n خلق را با تو از آن بدخو كند * تا تو را ناچار رو آن‌سو كند\r\nاين يقين دان كه در آخر جمله‌شان * خصم گردند و عدو و سركشان\r\nتو بمانى با فغان اندر لحد * لا تذرنى فرد خواهان از احد « 1 »\r\nاى جفايت به ز عهد ديگران * هم ز عهد تست داد ديگران\r\nبشنو از عقل خود اى انباردار * گندم خود را بارض اللّه سپار \r\n\r\nنردبانهايى است پنهان در جهان\r\n نردبانهايى است پنهان در جهان * پايه‌پايه تا عنان آسمان\r\nهر گره را نردبانى ديگر است * هر روش را آسمانى ديگر است\r\nهريكى از حال ديگر بىخبر * ملك با پهنا و بىپايان و سر\r\nاين در آن حيران كه او از چيست خوش ؟ * و آن در اين خيره كه حيرت چيستش ؟\r\nصحن ارض اللّه واسع آمده * هر درختى از زمينى سر زده\r\nبر درختان شكرگويان برگ و شاخ * كه زهى ملك و زهى عرصه فراخ\r\nترك معشوقى كن و كن عاشقى * اى گمان برده كه خوب و فايقى\r\nاى كه در معنى ز شب خامش‌ترى * گفت خود را چند جويى مشترى ؟\r\nسر بجنبانند پيشت بهر تو * رفت در سوداى ايشان دهر تو\r\nتو مرا گويى حسد اندر مپيچ * چه حسد آرد كسى از فوت هيچ ؟\r\nهست تعليم خسان اى چشم شوخ * همچو نقش خورد كردن بر كلوخ\r\nخويش را تعليم كن عشق و نظر * كان بود چون نقش فى جرم الحجر « 2 »\r\nنقش « 3 » تو با توست شاگرد وفا * غير فانى شد ، كجا جويى كجا ؟\r\nتا كنى تو « 4 » غير را حبر و سنى * خويش را بدخو و خالى مىكنى \r\n\r\n\r\n","description":"","footnote":"\r\n( 1 ) - اشاره به آيه قرآنى :  « رَبِّ لا تَذَرْنِي فَرْداً وَ أَنْتَ خَيْرُ الْوارِثِينَ »  سوره انبياء ، آيه 89 .\r\n( 2 ) - جرم الحجر : عمق سنگ .\r\n( 3 ) - در نسخه قونيه : نفس .\r\n( 4 ) - در نسخه قونيه : مر .\r\n","page_name":" 192 ","page_number":192},
  {"content":"\r\n\r\n متّصل چون شد دلت با آن عدن * هين بگو مهراس از خالى شدن\r\nامر قل زين آمدش ، كى راستين * كم نخواهد شد ، بگو درياست اين\r\nانصتوا يعنى كه آبت را بلاغ * هين تلف كم كن ، كه لب خشك است باغ\r\nاين سخن پايان ندارد اى پدر * اين سخن را ترك كن ، پايان نگر\r\nغيرتم نايد « 1 » كه پيشت بيستند * بر تو مىخندند عاشق نيستند\r\nعاشقانت در پس پرده كرم * بهر تو نعره‌زنان بين دم‌به‌دم\r\nعاشق آن عاشقان غيب باش * عاشقان پنج‌روزه كم تراش\r\nكه بخوردندت ز خدعه جذبه‌اى * سالها زيشان نديدى حبّه‌اى\r\nچند هنگامه نهى بر راه عام ؟ * گام جستى « 2 » ، برنيامد هيچ كام\r\nوقت صحّت جمله يارند و حريف * وقت درد و غم ، به جز حق كو اليف ؟\r\nوقت درد چشم و دندان هيچ‌كس * دست تو گيرد به جز فريادرس ؟\r\nپس همان درد و مرض را ياد دار * چون اياز « 3 » از پوستين كن اعتبار\r\nپوستين آن حالت درد تو است * كه گرفته است آن اياز آن را به دست \r\n\r\nرو به خاك آريم كز وى رسته‌ايم\r\n اى به زربفت و كمر آموخته * آخرستت جامهء نادوخته\r\nرو به خاك آريم كز وى رسته‌ايم * دل چرا در بىوفايان بسته‌ايم ؟\r\nجدّ و خويشان قديمى چار طبع * ما به خويشىء عاريت بستيم طمع\r\nسالها هم‌صحبتى و همدمى * با عناصر داشت جسم آدمى\r\nروح او خود از نفوس و از عقول * روح اصول خويش را كرده نكول\r\nاز عقول و از نفوس پرصفا * نامه مىآيد به جان كى بىوفا \r\n\r\n\r\n","description":"","footnote":"\r\n( 1 ) - در نسخه قونيه : آيد .\r\n( 2 ) - در نسخه قونيه : خستى .\r\n( 3 ) - اياز ، غلام محبوب سلطان محمود غزنوى .\r\n","page_name":" 193 ","page_number":193},
  {"content":"\r\n\r\n يار كان پنج‌روزه يافتى * رو ز ياران كهن برتافتى ؟\r\nكودكان گرچه كه در بازى خوشند * شب كسانشان سوى خانه مىكشند\r\nشد برهنه وقت بازى طفل خورد * دزد از ناگه قبا و كفش برد\r\nآن‌چنان گرم او به بازى درفتاد * كان كلاه و پيرهن رفتش ز ياد\r\nشب شد و بازى او شد بىمدد * رو ندارد كو سوى خانه رود\r\nنى شنيدى انما الدنيا لعب « 1 » * باد دادى رخت و گشتى مرتعب « 2 » ؟\r\nپيش از آنكه شب شود ، جامه بجو * روز را ضايع مكن در گفتگو\r\nچون به آخر فرد خواهى ماندن * خو نبايد كرد با هر مرد و زن\r\nرو چو خواهى كرد آخر در لحد * آن به آيد كه كنى خو با احد\r\nچون زنخ « 3 » را بست خواهند اى سنى « 4 » * آن بود به كه ز نخ كمتر زنى\r\nنيم‌عمر از آرزوى دل‌ستان * نيم‌عمر از غصّه‌هاى دشمنان\r\nجبّه را آن برد كله را اين ببرد * غرق بازى گشته ما چون طفل خورد\r\nنك شبانگاه اجل نزديك شد * خلّ هذا اللّب بسّك لا تعد\r\nهين سوار توبه شو ، در دزد رس * جامه را از دزد بستان بازپس\r\nمركب توبه عجايب مركب است * بر فلك تازد به يك پويه « 5 » ز پست\r\nليك مركب‌ران نگه مىدار از آن * كو بدزديد آن قبايت را نهان\r\nتا ندزدد مركبت را نيز هم * پاس دار اين مركبت را دم‌به‌دم \r\n\r\n\r\n","description":"","footnote":"\r\n( 1 ) - تعبيرى از قرآن است ، كه دنيا بازيچه است . آيه‌هاى 32 سوره الانعام ، 64 سوره العنكبوت ، 36 سوره محمد ، 20 سوره الحديد .\r\n( 2 ) - مرتعب : ترسنده ، ترسان .\r\n( 3 ) - زنخ : چانه .\r\n( 4 ) - در نسخه قونيه : صنم .\r\n( 5 ) - پويه : رفتارى متوسط ، زفتى نه بشتاب . در نسخه قونيه : لحظه .\r\n","page_name":" 194 ","page_number":194},
  {"content":"\r\n\r\n\r\nدر بيان حديث رسول : « موتوا قبل أن تموتوا » « 1 »\r\n جان بسى كندى و اندر پرده‌اى * زانكه مردن اصل بد ، ناورده‌اى\r\nتا نميرى نيست جان كندن تمام * بىكمال نردبان نايى به بام\r\nچون ز صد پايه دو پايه كم بود * بام را كوشنده نامحرم بود\r\nچون نمردى ، هست جان كندن دراز * مات شو در صبح ، اى شمع طراز\r\nتا نگشتند اختران ما نهان * دان كه پنهان است خورشيد جهان\r\nبىحجابت بايد آن اى ذو لباب * مرگ را بگزين و بردرّان حجاب\r\nنى چنان مرگى كه در گورى روى * مرگ تبديلى ، كه در نورى روى\r\nمرد بالغ گشت ، و آن بچگى بمرد * روميى شد ، صبغت زنگى ببرد « 2 »\r\nپس محمّد صد قيامت بود نقد * زانكه حل شد در فناى حلّ و عقد\r\nزادهء ثانى است احمد در جهان * صد قيامت بود او اندر عيان « 3 »\r\nزو قيامت را همىپرسيده‌اند * اى قيامت ، تا قيامت راه چند ؟\r\nبا زبان حال مىگفتى بسى * كه ز محشر حشر را پرسد كسى ؟\r\nبهر اين گفت آن رسول خوش‌پيام * رمز موتوا قبل موت يا كرام\r\nهمچنان‌كه مرده‌ام من قبل موت * زان طرف آورده‌ام اين صيت و صوت\r\nپس قيامت شو ، قيامت را ببين * ديدن هر چيز را شرط است اين\r\nتا نگردى او ، ندانىاش تمام * خواه آن انوار باشد يا ظلام\r\nعقل گردى ، عقل را دانى كمال * عشق گردى ، عشق را دانى و بال « 4 »\r\nگفتمى برهان اين دعوى مبين * گر بدى ادراك اندر خورد اين\r\nدر همه عالم اگر مرد و زنند * دم‌به‌دم در نزع و اندر مردنند\r\nآن سخنشان را وصيّت‌ها شمر * كه پدر گويد در آن دم با پسر \r\n\r\n\r\n","description":"","footnote":"\r\n( 1 ) - حديث نبوى . اللؤلؤ المرصوع 94 .\r\n( 2 ) - در نسخه قونيه : سترد .\r\n( 3 ) - اشاره به آيه :  « يَسْئَلُونَكَ عَنِ السَّاعَةِ »  سوره النازعات ، آيه 42 .\r\n( 4 ) - در نسخه قونيه : ذبال .\r\n","page_name":" 195 ","page_number":195},
  {"content":"\r\n\r\n تا برويد غيرت « 1 » و رحمت به دين * تا ببرّد بيخ بغض و شك « 2 » و كين\r\nتو بدان نيّت نگر در اقربا * تا ز نزع او بسوزد دل تو را\r\nكلّ آت آت ، او را نقد دان * دوست را در نزع و اندر فقد دان\r\nور غرضها زين نظر گردد حجيب * آن غرضها را برون افكن ز جيب\r\nسالها اين مرگ طبلك مىزند * گوش تو بىگاه جنبش مىكند\r\nگويد اندر نزع از جان ، آه مرگ * اين زمان كردت ز خود آگاه مرگ\r\nاين گلوى مرگ از نعره گرفت * طبل او بشكافت از ضرب شگفت\r\nدر دقايق خويش را دربافتى * رمز مردن اين زمان دريافتى \r\n\r\nشرط روز بعث اول مردن است\r\n شرط روز بعث « 3 » ، اول مردن است * زانكه بعث از مرده زنده كردن است\r\nجمله عالم زين غلط كردند راه * كز عدم ترسند و آن آمد پناه\r\nاز كجا جوييم علم ؟ از ترك علم * از كجا جوييم سلم ؟ از ترك سلم\r\nاز كجا جوييم هست ؟ از ترك هست * از كجا جوييم سيب ؟ از ترك دست\r\nهم تو تانى كرد يا نعم المعين * ديدهء معدوم بين را هست بين\r\nديده‌اى كو از عدم آمد پديد * ذات هستى را همه معدوم ديد\r\nاين جهان منتظم محشر شود * گر دو ديده مبدل و انور شود\r\nزان نمايد اين حقايق ناتمام * كه برين خامان بود فهمش حرام \r\n\r\n\r\n","description":"","footnote":"\r\n( 1 ) - در نسخه قونيه : عبرت .\r\n( 2 ) - در نسخه قونيه : رشك .\r\n( 3 ) - روز بعث : روز قيامت ، برانگيخته شدن .\r\n","page_name":" 196 ","page_number":196},
  {"content":"\r\n\r\n\r\nذكر آرد فكر را در اهتزاز\r\n آن توكّل كو خليلانه تو را ؟ * آن توكّل كو كليمانه تو را ؟\r\nتا نبرّد تيغت اسماعيل را * تا كنى شه راه قعر نيل را\r\nگر سعيدى از مناره اوفتيد * بادش اندر جامه افتاد و رهيد\r\nچون يقينت نيست آن بخت حسن * پس چرا بر باد دادى خويشتن ؟\r\nزين مناره صد هزاران همچو عاد * درفتادند و سر و سرّ باد داد\r\nسرنگون افتادگان اين منار * مىنگر تو صد هزار اندر هزار\r\nتو رسن‌بازى نمىدانى يقين * شكر پاها گو و مىرو بر زمين\r\nپر مساز آن كاغذ و از كه مپر * كه در اين سودا بسى رفته است سر\r\nحبّذا دو چشم پايان بين راد * كه نگه دارند تن را از فساد\r\nآن ز پايان ديد احمد بود ، كو * ديد دوزخ را هم اينجا موبه‌مو\r\nديد عرش و كرسى و جنات را * تا دريد او پردهء غفلات را\r\nگر همىخواهى سلامت از ضرر * چشم ز اول بند و پايان را نگر\r\nتا عدمها را ببينى جمله هست * هستها را بينى و محسوس پست\r\nاين ببين بارى كه هر كش عقل هست * روز و شب در جستجوى نيست است\r\nدر گدايى طالب جودى كه نيست ؟ * برد كآنها طالب سودى كه نيست ؟\r\nدر مزارع طالب دخلى كه نيست ؟ * در مغارس طالب نخلى كه نيست ؟\r\nدر مدارس طالب علمى كه نيست ؟ * در صوامع طالب حلمى كه نيست ؟\r\nهستها را سوى پس افكنده‌اند * نيستها را طالبند و بنده‌اند\r\nزانكه كان و مخزن صنع خدا * نيست غير نيستى در آن انجلا\r\nجست بنّا موضعى ناساخته * گشته ويران ، سقفها انداخته\r\nجست سقا كوزه‌اى كش آب نيست * وان دروگر ، خانه‌اى كش باب نيست\r\nوقت صيد اندر عدم بد حمله‌شان * از عدم آنكه گريزان جمله‌شان\r\nچون اميدت لاست زو پرهيز چيست ؟ * با انيس طبع خود استيز چيست ؟ \r\n\r\n","description":"","footnote":"","page_name":" 197 ","page_number":197},
  {"content":"\r\n\r\n چون انيس طبع تو آن نيستى است * از فنا و نيست اين پرهيز چيست ؟\r\nگر انيس لانه‌اى اى جان به سر * در كمين لا چرايى منتظر ؟\r\nزانكه دارى جمله دل بركنده‌اى * شست دل در بحر لا افكنده‌اى\r\nاز چه نام برگ را كردى تو مرگ * جادويى بين ، كه نمودت برگ مرگ\r\nهر دو چشمت بست سحر صنعتش * تا كه جان را در چه آمد رغبتش\r\nتا خيال او ز صنع كردگار * جمله صحرا فوق چه زهر است و مار\r\nاز وجودى ترس كاكنون در ويى * آن خيالت لاشىء و تو لاشىء\r\nلاشىء بر لاشىء عاشق شده است * هيچ نى مر هيچ نى را ره ز دست\r\nچون برون شد اين خيالات آن از ميان * گشت نامعقول تو بر تو عيان\r\nآن گروهى كز فقيرى بىبرند * صد جهت زان مردگان فانىترند\r\nمرگ يك قتل است وان سيصد هزار * هريكى را خونبهاى بىشمار\r\nگرچه كشت اين قوم را حق بارها * ريخت بهر خونبها انبارها\r\nهمچو جرجيسند هريك در سرار * كشته گشته ، زنده گشته ، شصت بار\r\nكشته از زخم سنان دادگر * مىبسوزد كه بزن زخمى دگر\r\nو اللّه از عشقت وجود جان پر است * كشته بر قتل دوم عاشق‌تر است\r\nدرگداز اين جمله تن را در بصر * در نظر رو ، در نظر رو ، در نظر\r\nيك نظر دو كز همىبيند ز راه * يك نظر دو كون ديد و روى شاه\r\nدر ميان اين دو فرق بىشمار * سرمه جو ، و اللّه اعلم بالسّرار\r\nچون شنيدى شرح بحر نيستى * كوش دايم تا برين بحر ايستى\r\nچون‌كه اصل كارگاه آن نيستى است * كه خلأ و بىنشان است و تهى است\r\nجمله استادان پى اظهار كار * نيستى جويند و جاى انكسار\r\nلاجرم استاد استادان صمد * كارگاهش نيستى و لا بود\r\nهركجا اين نيستى انبوه‌تر « 1 » * كار حق و كارگاهش بيشتر « 2 »\r\nنيستى چون هست بالايين طبق * بر همه بردند درويشان سبق \r\n\r\n\r\n","description":"","footnote":"\r\n( 1 ) - در نسخه قونيه : افزون‌ترست .\r\n( 2 ) - در نسخه قونيه : آن برست .\r\n","page_name":" 198 ","page_number":198},
  {"content":"\r\n\r\n خاصه درويشى كه شد بىجسم و مال * كار فقر جسم دارد ، نى سؤال\r\nسايل آن باشد كه مال او گداخت * قانع آن باشد كه جسم خويش باخت\r\nپس ز درد اكنون شكايت برمدار * كوست سوى نيست اسبى راهوار\r\nاين‌قدر گفتيم ، باقى فكر كن * فكر اگر جامد بود ، رو ذكر كن\r\nذكر آرد فكر را در اهتزاز * ذكر را خورشيد اين افسرده ساز\r\nاصل خود جذب است ، ليك اى خواجه‌تاش * كار كن ، موقوف آن جذبه مباش\r\nزانكه ترك كار چون نازى بود * نازكى در خورد جانبازى بود ؟\r\nنى قبول انديش ، نه ردّ اى غلام * امر را و نهى را مىبين مدام\r\nمرغ جذبه ناگهان پرّد ز عش « 1 » * چون بديدى صبح ، شمع اكنون بكش \r\n\r\nاز قدحهاى صور كم باش مست\r\n از قدحهاى صور ، كم باش مست * تا نگردى بت‌تراش و بت‌پرست\r\nاز قدحهاى صور بگذر ، ماييست * باده در جامست ، ليك از جام نيست\r\nسوى باده‌بخش بگشا پهن فم * چون رسد باده ، نيايد جام كم\r\nآدما ، معنى دلبندم بجوى * ترك قشر صورت گندم بگوى\r\nچون‌كه ريگى آرد شد بهر خليل * دان كه معزول است گندم ، اى نبيل\r\nصورت از بىصورت آيد در وجود * همچنان كز آتشى زاده است دود\r\nكمترين عيب مصوّر در خصال * چون پياپى بينيش ، آيد ملال\r\nحيرت محض آردت بىصورتى * زاده صد گون آلت از بىآلتى\r\nبى ز دستى دستها بافد همى * جان جان سازد مصوّر آدمى\r\nآن‌چنان كاندر دل از هجر و وصال * مىشود بافيده گوناگون خيال\r\nهيچ ماند آن مؤثر با اثر * هيچ ماند بانگ نوحه با ضرر \r\n\r\n\r\n","description":"","footnote":"\r\n( 1 ) - عش : لانه ، آشيانه .\r\n","page_name":" 199 ","page_number":199},
  {"content":"\r\n\r\n نوحه را صورت ، ضرر بىصورتى است * دست خايند از ضرركش دست نيست\r\nاين مثل نالايق است اى مستدل * قبلهء تفهيم را جهد المقل\r\nفاعل مطلق ، يقين بىصورت است * صورت اندر دست او چون آلت است\r\nگه‌گه آن بىصورت از كتم عدم * مر صور را ره نمايد از كرم\r\nتا مدد گيرد از او هر صورتى * از كمال و از جمال و قدرتى\r\nباز بىصورت چو پنهان كرد رو * آمدند از بهر كد در رنگ و بو\r\nصورتى از صورتى ديگر ، كمال * گر بجويد باشد از عين ضلال\r\nپس چه عرضه مىكنى اى بىهنر « 1 » * احتياج خود به محتاج دگر ؟\r\nچون صور بنده‌ست بر يزدان مگو * ظن مبر صورت ، به تشبيهش مجو\r\nدر تضرّع جوى و در افناى خويش * كز تفكّر جز صور نايد به پيش\r\nور ز غير صورتت نبود فره « 2 » * صورتى كان بىتو زايد در تو ، به\r\nصورت شهرى كه آنجا مىروى * ذوق بىصورت كشيدت ، اى روى\r\nپس به معنى مىروى تا لامكان * كه خوشى غير مكان است و زمان\r\nصورت يارى كه سوى او شوى * از براى مونسىاش مىروى\r\nپس به معنى سوى بىصورت شدى * گرچه زان مقصود غافل آمدى\r\nپس حقيقت ، حق بود معبود كل * كز پى ذوق است سيران سبل\r\nليك بعضى رو سوى دم كرده‌اند * گرچه سر اصل است ، سر گم كرده‌اند\r\nليك آن سر پيش آن ضالان گم * قوم ديگر پا و سر كردند گم\r\nآن ز سر مىبايد آن داد ، اين ز دم * مىدهد داد سرى از راه دم\r\nچون‌كه گم شد جمله ، جمله يافتند * از كم آمد سوى كل بشتافتند \r\n\r\n\r\n","description":"","footnote":"\r\n( 1 ) - در نسخه قونيه : اى بىگهر .\r\n( 2 ) - فره : فراوان ، بسيار .\r\n","page_name":" 200 ","page_number":200},
  {"content":"\r\n\r\n\r\nعالم همه مظهر خدا و آيات اوست\r\n بهر ديده‌روشنان ، يزدان فرد * شش جهت را مظهر آيات كرد\r\nتا به هر حيوان و نامى كه نگرند * از رياض حسن ربّانى چرند « 1 »\r\nبهر اين فرمود با اين اسپه او * حيث ولّيتم فثمّ وجهه\r\nدر قدح گر از عطش آبى خوريد * در درون آب ، حق را ناظريد\r\nآنكه عاشق نيست ، او در آب در * صورت خود بيند ، اى صاحب بصر\r\nصورت عاشق چو فانى شد در او * پس در آب اكنون كه را بيند ؟ بگو\r\nحسن حق بينند اندر روى حور * همچو مه در آب از صنع غيور\r\nغيرتش بر عاشقى و صادقى است * غيرتش بر ديو و بر استور نيست\r\nديو اگر عاشق شود ، هم گوى برد * جبرئيلى گشت و آن ديوى بمرد\r\nاسلم الشيطان « 2 » آنجا شد پديد * كه يزيدى شد ز فضلش بايزيد\r\nحق ندارد خاصّگان را در كمون * از مى ابرار « 3 » جز در يشربون\r\nعرضه مىدارند بر محجوب خام * حس نمىيابد از آن اوجز كلام « 4 »\r\nرو همىگرداند از ارشادشان * كه نمىبيند به ديده دادشان\r\nگر ز گوشش تا به حلقش ره بدى * سرّ نصح اندر درونشان در شدى\r\nچون همه نارست جانش نيست نور * كافكند در نار سوزان جز قشور\r\nنار دوزخ جز كه قشر افشار نيست * مغز را با هيچ نارى كار نيست\r\nور بود بر مغز نارى شعله‌زن * بهر پختن دان ، نه بهر سوختن\r\nدان كه اين اسما و الفاظ حميد * از گل‌آبهء آدمى آمد پديد\r\nعلّم « 5 » الاسماء بد آدم را امام * ليك نى اندر لباس عين و لام \r\n\r\n\r\n","description":"","footnote":"\r\n( 1 ) - اشاره به آيه قرآن :  « فَأَيْنَما تُوَلُّوا فَثَمَّ وَجْهُ اللَّهِ . »  سوره البقره ، آيه 115 .\r\n( 2 ) - اشاره به پاسخ پيامبر در جواب كسانى كه پرسيدند ، آيا تو را نيز شيطان است ، فرمود : آرى ، اما شيطان من مسلمان شده است . ( مسند احمد ، ج 1 ، ص 257 ، 385 ، 397 ، صحيح مسلم 8 ، ص 139 ) .\r\n( 3 ) - در نسخه قونيه : احرار . با اشاره به آيه 5 سوره الانسان .\r\n( 4 ) - در نسخه قونيه : غير كلام .\r\n( 5 ) - اشاره به آيه 31 سوره البقره .\r\n","page_name":" 201 ","page_number":201},
  {"content":"\r\n\r\n چون نهاد از آب و گل بر سر كلاه * گشت آن الفاظ جانى روسياه\r\nكه نقاب حرف و دم در خود كشيد * تا شود بر آب و گل معنى پديد\r\nگرچه از يك وجه منطق كاشف است * ليك از ده وجه پرده و كاسف « 1 » است\r\nبس بلا و رنج بايست و وقوف * تا رهد آن روح صافى از حروف\r\nليك بعضى زين صدا كرتر شدند * باز بعضى صافى و برتر شدند \r\n\r\nعاجزانه جنبشى بايد در آن\r\n گرچه عاجز آمد اين عقل از بيان * عاجزانه جنبشى بايد در آن\r\nانّ شيئا كلّه لا يدرك * اعلموا ان كلّه لا يترك\r\nگر نتانى خورد از طوفان سحاب * كى توان كردن به ترك خورد آب\r\nراز را گر مىنيارى در بيان * دركها را تازه كن از قشر آن\r\nمن بگويم وصف تو تا ره برند * پيش از آن كز فوت آن حسرت خورند\r\nنور حقى و به حق جذاب جان * خلق در ظلمات وهمند و كمان\r\nشرط تعظيم است تا اين نور خوش * گردد اين بىديد كان را سرمه‌كش\r\nنور بايد مستعد تيزگوش * كه نباشد عاشق ظلمت چو موش\r\nسست‌چشمانى كه شب جولان كنند * كى طواف مشعلهء ايمان كنند\r\nنكته‌هاى مشكل باريك شد * بند طبعى كه ز دين تاريك شد\r\nچار وصف است اين بشر را دل فشار * چارميخ عقل كشته اين چهار \r\n\r\n\r\n","description":"","footnote":"\r\n( 1 ) - كاسف : پوشيده ، محجوب ، در نسخهء قونيه مكنف است .\r\n","page_name":" 202 ","page_number":202},
  {"content":"\r\n\r\n\r\nدر تفسير آيه پرندگان چهارگانه « 1 »\r\n تو خليل وقتى اى خورشيد هش * اين چهار اطيار ره زن را بكش\r\nزانكه هر مرغى از اين‌ها زاغ‌وش * هست عقل عاقلان را ديده‌كش\r\nاى خليل اندر خلاص نيك و بد * سر ببرشان تا رهد پاها ز سد\r\nكل تويى و جملگان اجزاى تو * برگشا كه هست پاشان پاى تو\r\nاز تو عالم روح زارى مىشود * پشت صد لشكر سوارى مىشود\r\nزانكه اين تن شد مقام چارخو * نامشان شد چار مرغ فتنه‌جو\r\nخلق را گر زندگى خواهى ابد * سر ببر زين چار مرغ خوى « 2 » بد\r\nبازشان زنده كن از نوعى دگر * كه نباشد بعد از آن زيشان ضرر\r\nچار مرغ معنوى راهزن * كرده‌اند اندر دل خلقان وطن\r\nسر ببر اين چار مرغ زنده را * سرمدى كن خلق ناپاينده را\r\nبطّ و طاوس است و زاغ است و خروس * اين مثال چار خلق اندر نفوس\r\nبطّ حرص است و خروس آن شهوت است * جاه چون طاوس و زاغ و امنيت « 3 » است \r\n\r\n\r\n","description":"","footnote":"\r\n( 1 ) - آيه 260 از سوره بقره در قصه زنده شدن پرندگان .\r\n( 2 ) - در نسخهء قونيه : شوم .\r\n( 3 ) - امنيت : آرزو ، خواهش ، اميد .\r\n","page_name":" 203 ","page_number":203},
  {"content":"\r\n\r\n امنيتش آنكه بود امّيد ساز * طامع تأبيد با عمر دراز\r\nبطّ حرص آمد كه نوكش در زمين * در تر و در خشك مىجويد دفين\r\nيك زمان نبود معطل از گلو * نشنود از حكم جز امر كلوا\r\nهمچو يغما چيست ، خانه مىكند * زودزود انبان خود پر مىكند\r\nاندر انبان مىفشارد نيك و بد * دانه‌هاى درّ و حبّات و نخود\r\nتا مبادا ياغيى آيد دگر * مىفشارد در جوال او خشك و تر\r\nوقت تنگ و فرصت اندك ، او مخوف * در بغل زد هرچه زوتر بىوقوف\r\nاعتمادش نيست بر سلطان خويش * كه نيارد طامعى آمد به پيش\r\nليكن مؤمن ز اعتماد آن حيات * مىكند غارت به مهل و با انات « 1 »\r\nايمن است از فوت و از ياغى كه او * مىشناسد قهر شه را بر عدو\r\nو ايمن است از خواجه تا شان دگر * كه نينديش ، مزاحم ، صرفه‌بر\r\nعدل شه را ديد در ضبط حشم * كه نيارد كرد كس بر كس ستم\r\nپس تأنى دارد و صبر و شكيب * چشم سير و مؤثر است و پاك جيب\r\nكاين تأتى پرتو رحمان بود * وان شتاب از هزهء « 2 » شيطان بود\r\nآمديم اكنون به طاوس دو رنگ * كو كند جلوه براى نام و ننگ\r\nهمت او صيد خلق از خير و شر * وز نتيجهء فايدهء آن بىخبر\r\nبىخبر چون دام مىگيرد شكار * دام را چه علم از مقصود كار ؟\r\nدام را چه نفع و چه ضر از گرفت ؟ * زين گرفت بيهدش دارم شگفت\r\nاى برادر ، دوستان افراشتى * با دو صد دلدار نى بگذاشتى\r\nكارت اين بوده است از وقت ولاد * صيد مردم كردن از دام و داد ؟\r\nزان شكار و انبهى و باد و بود * دست دركن هيچ يا بى تار و پود ؟\r\nبيشتر رفته است و بىگاه است روز * تو بجد در صيد خلقانى هنوز\r\nاين يكى مىگير و آن مىبر ز دام * وين دگر را صيد مىكن در لئام « 3 » \r\n\r\n\r\n","description":"","footnote":"\r\n( 1 ) - انات : توقف ، آهستگى .\r\n( 2 ) - هزّه : لرزش .\r\n( 3 ) - لئام : ( جمع لئيم ) ، فرومايگان .\r\n","page_name":" 204 ","page_number":204},
  {"content":"\r\n\r\n باز اين را سهل و مىجو دگر * اينت لعب كودكان بىخبر\r\nشب شود ، در دام تو يك صيد نى * دام بر تو جز صداع و قيد نى\r\nپس تو خود را صيد مىكردى مدام * كه شدى محبوس و محرومى ز كام\r\nدر زمانه صاحب دامى بود * همچو ما احمق ، كه صيد خود كند ؟\r\nچون شكار خوك آمد صيد عام * رنج بىحد ، لقمه خوردن زو حرام\r\nآنكه ارزد صيد را ، عشق است و بس * ليك او كى گنجد اندر دام كس ؟\r\nتو مگر آيى و صيد او شوى * دام بگذارى ، و قيد او شوى\r\nعشق مىگويد به گوشم پست پست : * صيد بودن بهتر از صيادى است\r\nگول مىكن خويش را و غرّه شو * آفتابى را رها كن ، ذرّه شو\r\nبر درم ساكن شو و بىخانه باش * دعوى شمعى مكن ، پروانه باش\r\nتا ببينى چاشنى زندگى * سلطنت بينى نهان در بندگى\r\nنعل بينى بازگو نه در جهان * تخته‌بند آن را لقب كرده شهان\r\nپس طناب اندر گلو و تاج دار * بر وى انبوهى كه اينك تاجدار\r\nهمچو گور كافران بيرون حلل * اندرون قهر خدا عزّ و جلّ \r\n\r\nمثالى از لطف و قهر حضرت حق\r\n گفت درويشى به درويشى كه تو * چون بديدى حضرت حق را ؟ بگو\r\nگفت بىچون ديدم ، امّا بهر قال * بازگويم مختصر آن را مثال\r\nديدمش سوى چپ او آذرى * سوى دست راستش خوش كوثرى\r\nسوى چپّش بس جهان‌سوز آتشى * سوى دست راستش جوى خوشى\r\nاندر آن آتش گروهى بسته دست * و اندر آن كوثر گروهى شاد و مست\r\nليك لعبى بازگونه بود سخت * پيش پاى هر شقى و نيك‌بخت\r\nهركه در آتش همىرفت و شرر * از ميان آب برمىكرد سر \r\n\r\n","description":"","footnote":"","page_name":" 205 ","page_number":205},
  {"content":"\r\n\r\n هركه سوى راست شد و آب زلال * سر ز آتش برزد از سوى شمال\r\nكم كسى بر سرّ اين مضمر زدى * لاجرم كم كس در آن آذر شدى\r\nجز كسى كو بر سرش اقبال ريخت * او رها كرد آب و در آتش گريخت\r\nجوق‌جوق و صف‌صف از حرص و شتاب * محترز ز آتش ، گريزان سوى آب\r\nلاجرم ز آتش برآوردند سر * اعتبار الاعتبار اى بىخبر\r\nبانگ مىزد آتش اى گيجان غول * من نيم آتش منم چشمهء قبول\r\nچشم‌بندى كرده‌اند اى بىنظر * در من آ و هيچ منديش از شرر\r\nاى خليل اينجا شرار و دود نيست * جز كه سحر و خدعهء نمرود نيست\r\nچون خليل حق اگر فرزانه‌اى * آتش آب توست و تو پروانه‌اى\r\nجان پروانه همىدارد ندى * كى دريغا صد هزارم پر بدى\r\nتا همىسوزيد آتش بىامان * كورى چشم و دل نامحرمان\r\nبر من آرد رحم جاهل از خرى * من بر او رحم آوردم از بينشورى\r\nخاصه اين آتش كه جان آبهاست * كار پروانه به عكس كار ماست\r\nاو نبيند سوز و در نارى رود * دل ببيند نار و در نورى شود\r\nبس نكو گفت آن رسول خوش‌جوان * ذرّه‌اى عقلت به از صوم و نماز\r\nزانكه عقلت جوهر است آن دو عرض * اين دو در تكليف آن شد مفترض\r\nتا جلا باشد مران آيينه را * كه صفا آيد ز طاعت سينه را\r\nليك گر آيينه از بن فاسد است * صيقل او را ديرباز آرد به دست\r\nوانكه زين آيينه او خوش مغرس است * اندكى صيقل‌گرى او را بس است\r\nاين تفاوت عقلها را نيك دان * در مراتب ، از زمين تا آسمان\r\nهست عقلى همچو قرص آفتاب * هست عقلى كمتر از زهره و شهاب\r\nهست عقلى چون چراغ سركشى * هست عقلى چون ستارهء آتشى\r\nعقلهاى خلق عكس عقل او * عقل او مشك است و عقل خلق بو\r\nعقل كل و نفس كل مرد خداست * عرش و كرسى را مدان كز وى جداست\r\nمظهر حق است ذات پاك او * زو بجو حق را و از ديگر مجو \r\n\r\n","description":"","footnote":"","page_name":" 206 ","page_number":206},
  {"content":"\r\n\r\n عقل جزوى عقل را بدنام كرد * كام دنيى مرد را بىكام كرد\r\nآن ز صيدى حسن صيّادى بديد * وين ز صيّادى غم صيدى كشيد\r\nآن ز خدمت ، ناز مخدومى بيافت * وين ز مخدومى ز راه عز بتافت\r\nآن ز فرعونى اسير آب شد * وز اسيرى ، سبط صد سهراب شد\r\nلعب معكوس است و فرزين بند سخت * حيل كم كن ، كار اقبال است و بخت\r\nبر خيال و حيله كم تن تار را * كه غنى ره كى دهد مكّار را\r\nمكر كن در راه نيكوخدمتى * تا نبوّت يا بى اندر امّتى\r\nمكر كن تا وارهى از مكر خود * مكر كن تا فرد گردى از جسد\r\nمكر كن تا كمترين بنده شوى * در كمى افتى ، خداونده شوى\r\nروبهى و خدمت اى گرگ كهن * هيچ بر قصد خداوندى مكن\r\nليك چون پروانه بر آتش بتاز * كيسهء زان برمد و زو پاك‌باز\r\nزور را بگذار و زارى را بگير * رحم سوى زارى آيد اى فقير\r\nمن غلام آنكه نفروشد وجود * جز بدان سلطان با افضال و جود\r\nچون بگريد ، آسمان گريان شود * چون بنالد چرخ يا رب‌خوان شود\r\nمن غلام آن مس همّت‌پرست * كه به غير كيميا نارد شكست\r\nدست اشكسته برآور در دعا * سوى اشكسته بود فضل خدا\r\nگر رهايى بايدت زين چاه تنگ * اى برادر رو بر آذر بىدرنگ\r\nمكر حق را بين و مكر خود بهل * اى ز مكرش مكر مكّاران خجل\r\nپرّ طاوست مبين و پاى بين * تا كه سوء العين نگشايد كمين\r\nحرص بد يكتاست وين پنجاه‌تاست * حرص شهوت مار و منصب اژدهاست\r\nحرص بط از شهوت حلق است و فرج * در رياست بيست چندان است درج\r\nاز الوهيّت زند در جاه لاف * طامع شركت كجا باشد معاف\r\nزلّت آدم ز اشكم بود و باه * و آن ابليس از تكبّر بود و جاه\r\nلاجرم او زود استغفار كرد * و آن لعين از توبه استكبار كرد\r\nحرص حلق و فرج هم از بدرگيست * ليك منصب نيست آن اشكستگيست \r\n\r\n","description":"","footnote":"","page_name":" 207 ","page_number":207},
  {"content":"\r\n\r\n بيخ و شاخ اين رياست را اگر * بازگويم ، دفترى بايد دگر\r\nصد خورنده كنجد اندر گرد خوان * دو رياست‌جو نگنجد در جهان\r\nآن نخواهد كو بود در پشت خاك * تا ملك بكشد پدر را ز اشتراك\r\nآن شنيدستى كه الملك عقيم ؟ * قطع خويشى كرد ملكت‌جو ز بيم\r\nكو عقيم است و ورا فرزند نيست * همچو آتش با كسش پيوند نيست\r\nهرچه يابد او بسوزد ، بردرد * چون نيابد هيچ ، خود را مىخورد\r\nهيچ شو ، واره تو از دندان او * رحم كم جو از دل سندان او\r\nچون‌كه گشتى هيچ ، از سندان مترس * هر صباح از فقر مطلق گير درس\r\nهست الوهيّت رداى ذو الجلال * هركه درپوشد بر او گردد و بال\r\nتاج از آن اوست آن ما كمر * واى آن كز حدّ خود آرد گذر\r\nفتنهء توست اين پر طاوسيت * كاشتراكت بايد و قدّوسيت \r\n\r\nحكايت\r\n پرّ خود مىكند طاوسى به دشت * يك حكيمى رفته بود آنجا به گشت\r\nگفت طاوسا چنين پرّ سنى * بىدريغ از بيخ چون برمىكنى ؟\r\nخود دلت چون مىدهد تا اين حلل * بركنى ، اندازيش اندر وحل ؟ « 1 »\r\nهر پرت را از عزيزى و پسند * حافظان در طى مصحف مىنهند\r\nاين چه ناشكرى و چه بىباكى است ؟ * تو نمىدانى كه نقّاشش كى است ؟\r\nچون شنيد اين حرف ، در وى بنگريست * بعد از آن در نوحه آمد ، مىگريست\r\nنوحه و گريهء دراز و دردمند * هركه آنجا بود در گريه‌اش فكند\r\nوانكه مىپرسيد پركندن ز چيست * بىجوابى شد پشيمان ، مىگريست\r\nكز فضولى من چرا پرسيدمش ؟ * او ز غم پر بود ، شورانيدمش \r\n\r\n\r\n","description":"","footnote":"\r\n( 1 ) - وحل : گل و لاى .\r\n","page_name":" 208 ","page_number":208},
  {"content":"\r\n\r\n مىچكيد از چشم او بر خاك ، آب * اندر آن هر قطره ، مدرج صد جواب\r\nگريهء با صدق بر جانها زند * تا كه چرخ و عرش را گريان كند\r\nعقل و دلها بىگمانى عرشىاند * در حجاب از نور عرشى مىزيند\r\nچون ز گريه فارغ آمد گفت رو * زانكه رنگ و بوى را هستى گرو\r\nآن نمىبينى كه هر سو صد بلا * سوى من آيد پى اين بالها\r\nاى بسا صيّاد بىرحمت مدام * بهر اين پرها نهد هر سوى دام\r\nچند تيرانداز بهر بالها * تير سوى من كشند اندر هوا\r\nچون ندارم زور و ضبط خويشتن * زين قضا و زين بلا و زين فتن\r\nآن به آيد كه شوم زشت و كره * تا بوم ايمن در اين كهسار و ته\r\nاين سلاح عجب من شد اى فتى « 1 » * عجب آرد معجبان را صد بلا\r\nپس هنر آمد هلاكت خام را * كز پى دانه نبيند دام را\r\nاختيار آن را نكو باشد كه او * مالك خود باشد اندر اتّقوا\r\nچون نباشد حفظ تقوا زينهار * دور كن آلت ، بينداز اختيار\r\nجلوه‌گاه و اختيارم اين پر است * بركنم پر را كه در قصد سر است\r\nنيست انگارد پر خود را صبور * تا كه پرّش نفكند در شرّ و شور\r\nپس زيانش نيست پر ، گو برمكن * گر رسد تيرى به پيش آرد مجن « 2 »\r\nليك بر من پرزيبا دشمنى است * چون‌كه از جلوه‌گرى صبريم نيست\r\nهمچو طفلم يا چو مست اندر فتن * نيست لايق تير اندر دست من\r\nگر مرا عقلى بدى و منزجر * تيغ اندر دست من بودى ظفر\r\nعقل بايد نورده چون آفتاب * تا زند تيغى كه نبود جز صواب\r\nچون ندارم زور بازو « 3 » و سند * تيغم او بستاند و بر من زند\r\nرغم اين نفس وقيحه‌خوى را * كه نپوشد رو خراشم روى را\r\nتا شود كم اين جمال و اين كمال * چون نباشد رو كى افتم در و بال \r\n\r\n\r\n","description":"","footnote":"\r\n( 1 ) - فتى : جوان .\r\n( 2 ) - در نسخه قونيه : يارى .\r\n( 3 ) - مجن : سپر .\r\n","page_name":" 209 ","page_number":209},
  {"content":"\r\n\r\n گر دلم خوى صبورى داشتى * روى خوبم جز صفا نفراشتى\r\nچون نديدم روى فرهنگ و صلاح * خصم ديدم زود بشكستم سلاح\r\nتا نگردد تيغ من او را كمال * تا نگردد خنجرم بر من و بال\r\nمىگريزم تا رگم جنبان بود * كى فرار از خويشتن آسان بود ؟\r\nآنكه از غيرى بود او را فرار * چون از او ببريد ، گيرد او قرار\r\nمن كه خصمم هم منم اندر گريز * تا ابد كار من آمد خيزخيز\r\nنى به هندش ايمن و نى در ختن * آنكه خصم اوست سايه خويشتن\r\nچون فناش از فقر پيرايه شود * او محمّدوار بىسايه شود\r\nفقر فخرى را فنا پيرايه شد * چون زبانهء شمع او بىسايه شد\r\nشمع چون گردد زبانه پا و سر * سايه را نبود به گرد او گذر\r\nموم از خويش وز سايه درگريخت * در شعاع از بهر او كه شمع ريخت\r\nگفت او : بهر فنايت ريختم * گفت : من هم در فنا بگريختم\r\nشمع چون در نار شد كلى فنا * نى اثر بينى ز شمع و نه ضيا\r\nپر پى غيرت است و سر از بهر من * خانه سمع و بصر استون تن\r\nجان فدا كردن براى صيد غير * كفر مطلق دان و نوميدى ز خير\r\nهين مشو شكّر به پيش طوطيان * بلكه زهرى شو ، شو ايمن از زيان\r\nيا براى شادباشى در خطاب * خويشتن مردار كن پيش كلاب\r\nپس خضر كشتى براى آن شكست * تا كه آن كشتى ز ظالم بازرست\r\nفقر فخرى بهر آن آمد غنى * تا ز طمّاعان گريزم در عنى\r\nگنجها را در خرابى زان نهند * تا ز حرص اهل عمران وارهند\r\nپر نتانى كند ، رو خلوت گزين * تا نگردى جمله خرج آن و اين \r\n\r\n","description":"","footnote":"","page_name":" 210 ","page_number":210},
  {"content":"\r\n\r\n\r\nبرمكن پر را و دل بركن از او\r\n برمكن پر را و دل بركن از او * زانكه شرط اين جهاد ، آمد عدو\r\nچون عدو نبود ، جهاد آمد محال * شهوتت نبود ، نباشد امتثال\r\nصبر نبود چون نباشد ميل تو * خصم چون نبود ، چه حاجت حيل تو\r\nهين مكن خود را خصى ، رهبان مشو * زانكه عفت ، هست شهوت را گرو\r\nبىهوا ، نهى از هوا ممكن نبود * غازييى بر مرده كان ره نبود\r\nانفقوا گفته است پس كسبى بكن * زانكه نبود خرج بىدخل كهن\r\nگرچه آورد انفقوا را مطلق او * تو بخوان كه اكسبوا ثم انفقوا\r\nهمچنان چون شاه فرمود اصبروا * رغبتى بايد كز آن تابى تو رو\r\nپس كلوا از بهر دام شهوت است * بعد از آن لا تسرفوا آن عفت است\r\nچون‌كه رنج صبر نبود مر تو را * شرط نبود ، پس فرونايد جزا\r\nميلها همچون سگان خفته‌اند * اندر ايشان خير و شر بنهفته‌اند\r\nچون‌كه قدرت نيست ، خفتند اين رده * همچو هيزم پاره‌ها و تن‌زده\r\nتا كه مردارى درآيد در ميان * نفخ صور حرص ، گويد با سگان\r\nچون در آن كوچه خرى مردار شد * صد سگ خفته بدان بيدار شد\r\nحرصهاى خفته اندر كتم غيب * تاختن آورد ، و سر برزد ز جيب\r\nموبه‌موى هر سگى دندان شده * وز براى حيله دم‌جنبان شده\r\nنيم زيرش حيله ، بالا از غضب * چون ضعيف آتش كه يابد او حطب\r\nشعله‌شعله مىرسد از لا مكان * مىرود دود لهب تا آسمان\r\nصد چنين سگ اندر اين ره خفته‌اند * چون شكارى نيستشان بنهفته‌اند\r\nشهوت رنجور ساكن مىبود * خاطر او سوى صحّت مىرود\r\nچون ببيند نان و سيب و خربزه * در مصاف مزه و خوف بزه\r\nگر بود صبّار ديدن سود اوست * آن تهيج طبع شستن را نكوست\r\nور نباشد صبر پس ناديده به * تير دور اولى زمرد بىزره \r\n\r\n","description":"","footnote":"","page_name":" 211 ","page_number":211},
  {"content":"\r\n\r\n\r\nحكمت فرمان چه بود ؟\r\n اين سخن را نيست پايان و فراغ * اى خليل حق چرا كشتى تو زاغ ؟\r\nبهر فرمان ، حكمت فرمان چه بود ؟ * اندكى ز اسرار آن بايد نمود\r\nكاغ‌كاغ و نعرهء زاغ سياه * دايما باشد به دنيا عمرخواه\r\nهمچو ابليس از خداى پاك فرد * تا قيامت عمر خود درخواست كرد\r\nگفت انظرنى الى يوم الجزا « 1 » * كاشكى گفتى كه تبنا ربّنا\r\nزندگى بىتوبه جان فرسودن است * مرگ حاضر ، غايب از حق بودن است\r\nعمر و مرگ اين هر دو با حق خوش بود * بىخدا آب حيات آتش بود\r\nآن هم از تأثير لعنت بود كو * در چنان حضرت همىشد عمر جو\r\nاز خدا غير خدا را خواستن * ظن افزونى است كلى كاستن\r\nخاصه عمرى غرق در بيگانگى * در حضور شير و روبه‌شانگى\r\nعمر بيشم ده كه تا پس‌تر روم * مهلم افزون كن كه تا كمتر شوم\r\nعمر خوش ، در قرب جان پروردن است * عمر زاغ از بهر سرگين خوردن است\r\nعمر بيشم ده كه تا گه مىخورم * دايم اينم ده كه بس بىگوهرم\r\nگرنه گه‌خوار است آن گنده دهان * گويد او كز زاغيم تو وارهان \r\n\r\nمناجات\r\n اى مبدّل كرده خاكى را به زر * خاك ديگر را بكرده بو البشر\r\nكار تو تبديل اعيان و عطا * كار من سهو است و نسيان و خطا\r\nسهو و نسيان را مبدل كن به علم * من همه خلمم « 2 » ، مرا كن جمله حلم \r\n\r\n\r\n","description":"","footnote":"\r\n( 1 ) - اشاره است به : سخن شيطان به خداوند متعال در قرآن :  « أَنْظِرْنِي إِلى يَوْمِ يُبْعَثُونَ »  آيه : 14 ، سوره الاعراف .\r\n( 2 ) - خلم : خلط غليظى كه از بينى آدمى و جانوران ريزد .\r\n","page_name":" 212 ","page_number":212},
  {"content":"\r\n\r\n اى كه خاك شوره را تو جان مىكنى * وى كه نان مرده را جان مىكنى\r\nاى كه جان خيره را رهبر كنى * وى كه بىره را تو پيغمبر كنى « 1 » \r\n\r\nهركه سازد زين جهان آب حيات\r\n هركه سازد زين جهان آب حيات * زودترش از ديگران آيد ممات\r\nديدهء دل كو به گردون بنگريست * ديد كآنجا هردمى ميناگريست\r\nقلب اعيان است و اكسير محيط * ايتلاف خرقهء تن بىمخيط\r\nتو از آن روزى كه در هست آمدى * آتشى يا باد يا خاكى بدى\r\nگر در آن حالت تو را بودى بها « 2 » * كى رسيدى مر تو را اين ارتقا ؟\r\nاز مبدّل ، هستى اوّل نماند * هستى ديگر به جاى آن نشاند\r\nهمچنين تا صد هزاران هستها * بعد يكديگر دويم از ابتدا\r\nآن مبدّل بين ، وسايط را بمان * كز وسايط دور كردى ز اصل آن\r\nواسطهء هر جان فزون شد وصل جست * واسطه كم ، ذوق وصل افزون‌تر است\r\nاز سبب دانى شود كم حيرتت * حيرتى كان ره دهد در حضرتت\r\nآن بقاها از فناها يافتى * از فنا پس رو چرا برتافتى ؟\r\nاز فناها چه زيانت بود تا * بر بقا چسبيده‌اى اى ناسزا\r\nچون دوم از اولينت بهتر است * پس فنا جو و مبدّل را پرست\r\nصد هزاران حشر ديدى اى عنود * تاكنون هر لحظه از به دو وجود\r\nاز جمادى بىخبر سوى نما * وز نما سوى حيات و ابتلا\r\nباز سوى عقل و تمييزات خوش * باز سوى خارج اين پنج و شش\r\nتا لب بحر اين نشان پاىهاست * پس نشان پا درون بحر لاست \r\n\r\n\r\n","description":"","footnote":"\r\n( 1 ) - اشاره به آيه :  « وَ وَجَدَكَ ضَالًّا فَهَدى »  سوره الضحى ، آيه 7 .\r\n( 2 ) - در نسخه قونيه : بقا .\r\n","page_name":" 213 ","page_number":213},
  {"content":"\r\n\r\n زانكه منزل‌هاى خشكى ز احتياط * هست ده‌ها و وطنها و رباط\r\nهست صد چندان ميان منزلين * آن طرف كه از نما تا روح عين\r\nدر فناها اين بقاها ديده‌اى * بر بقاى جسم چون چسبيده‌اى ؟\r\nهين بده اى زاغ اين جان ، باز باش * پيش تبديل خدا جانباز باش\r\nتازه مىگير و كهن را مىسپار * چون هر امسالت فزون است از سه پار\r\nگر نباشى نخل‌وار ايثار كن * كهنه بر كهنه نه و انبار كن\r\nكهنه و گنديده و پوسيده را * تحفه مىبر بهر هر ناديده را\r\nآنكه نو ديد او خريدار تو نيست * صيد حقّ است او گرفتار تو نيست\r\nهر كجا باشند جوقى مرغ كور * بر تو جمع آيند اى سيلاب شور\r\nتا فزايد كورى از شوراب‌ها * زانكه آب شور افزايد عمى\r\nاهل دنيا زين سبب اعمى دلند * شارب شورابهء آب‌وگلند\r\nخور دمى ده كور مىخر در جهان * چون ندارى آب حيوان در نهان \r\n\r\nاى خليل از بهر چه كشتى خروس\r\n چند گويى همچو زاغ پرنحوس * اى خليل از بهر چه كشتى خروس ؟\r\nحكمت كشتن بگو تا چيست آن ؟ * تا مسبّح گردم آن را من به جان\r\nشهوتى است او و بس شهوت‌پرست * زان شراب زهرناك ژاژ مست\r\nگرنه بهر نسل بودى اى وصى * آدم از ننگش بكردى خود خصى\r\nگفت ابليس لعين دادار را * زفت دامى خواهم اين اشكار را\r\nزرّ و سيم و كلّه و اسبش نمود * كه بدين تانى خلايق را ربود\r\nگفت شاباش و تراش آويخت لنج * شد ترنجيده ترش همچون ترنج\r\nپس جواهرها « 1 » ز معدنهاى خوش * كرد آن پس‌مانده را حق پيشكش \r\n\r\n\r\n","description":"","footnote":"\r\n( 1 ) - در نسخه قونيه : زر و گوهر .\r\n","page_name":" 214 ","page_number":214},
  {"content":"\r\n\r\n گير اين دام دگر را اى لعين * گفت زين افزون ده اى نعم المعين\r\nچرب و شيرين و شرابات ثمين * دادش و پس جامهء ابريشمين\r\nگفت يا رب بيش از اين خواهم مدد * تا ببندمشان به حبل من مسد\r\nتا كه مستانت كه نرّ و پردلند * مردوار آن بندها را بگسلند\r\nتا بدين دام و رسنهاى هوا * مرد تو گردد ز نامردان جدا\r\nدام ديگر خواهم اى سلطان تخت * دام مردانداز حيلت‌ساز سخت\r\nخمر و بنگ آورد و پيش او نهاد * نيم‌خنده زد ، بدان شد نيم شاد\r\nسوى اضلال ازل پيغام كرد * كه برار از قعر بحر فتنه گرد\r\nچون‌كه خوبى زنان با او نمود * تا كه عقل و صبر مردان مىربود\r\nپس زد انگشتك به رقص اندر فتاد * كه بده زوتر ، رسيدم در مراد\r\nچون بديد آن چشمهاى پرخمار * كه كند عقل و خرد را بىقرار\r\nو آن صفاى عارض آن دلبران * كه بسوزد چون سپند اين دل بر آن\r\nرو و خال و ابرو و لب چون عقيق * گوييا خور « 1 » تافت از پردهء رقيق\r\nديد چون آن غنج برجست او سبك * چون تجلّى حق از پردهء تنك \r\n\r\nگر راه روى راه برت بگشايند\r\n گر زليخا بست درها هر طرف * يافت يوسف هم ز جنبش منصرف\r\nور ندارى پا بجنبان خويش را * تا ببينى هر كم و هر بيش را\r\nباز شد قفل و در و ره شد پديد * چون توكل كرد يوسف ، برجهيد\r\nگرچه رخنه نيست عالم را پديد * خيره ، يوسف‌وار مىبايد دويد\r\nتا گشايد قفل و در پيدا شود * سوى بىجايى شما را جا شود\r\nآمدى اندر جهان اى ممتحن * هيچ مىبينى طريق آمدن ؟ \r\n\r\n\r\n","description":"","footnote":"\r\n( 1 ) - خور : خورشيد .\r\n","page_name":" 215 ","page_number":215},
  {"content":"\r\n\r\n تو ز جائى آمدى وز موطنى * آمدن را راه دانى هيچ ؟ نى\r\nگر ندانى تا نگويى راه نيست * زين ره بىراهه ما را رفتنى است\r\nمىروى در خواب شاد از چپ و راست * هيچ دانى راه اين ميدان كجاست ؟\r\nتو ببند اين چشم و خود تسليم كن * خويش را بينى در آن شهر كهن\r\nچشم چون بندى كه صد چشم خمار * بند چشم توست هر سو از غرار\r\nچارچشمى تو ز عشق مشترى * بر اميد مهترى و سرورى\r\nور بخسبى مشترى بينى به خواب * جغد بد كى خواب بيند جز خراب ؟\r\nمشترى خواهى به هر دم پيچ‌پيچ * تو چه دارى كه فروشى هيچ‌هيچ\r\nگر تو را نانى بدى تا چاشتى * از خريداران فراغت داشتى \r\n\r\nميل شهوت كر كند دل را و كور\r\n ميل شهوت كر كند دل را و كور * تا نمايد خر چو يوسف ، نار نور\r\nاى بسا سرمست نار و نور جو * خويشتن را نور مطلق داند او\r\nجز مگر بنده خدا ، تا جذب حق * با رهش آرد ، بگرداند ورق\r\nتا بداند آن خيال ناريه * در طريقت نيست الّا عاريه\r\nزشتها را خوب بنمايد شره « 1 » * نيست از شهوت بتر ز آفات ره\r\nصد هزاران نام نيكو كرد ننگ * صد هزاران زيركان را كرد دنگ\r\nبر تو سرگين را فسونش شهد كرد * شهد را خود چون كند وقت نبرد ؟\r\nشهوت از خوردن بود كم كن ز خور * يا نكاحى كن گريزان شو ز شر\r\nچون بخوردى مىكشد سوى حرم * دخل را خرجى بيايد لاجرم\r\nچون حريص خوردنى ، زن خواه زود * ورنه آمد گربه و دنبه ربود\r\nبار سنگين بر خرى كه مىجهد * زود برنه پيش از آن كو برنهد \r\n\r\n\r\n","description":"","footnote":"\r\n( 1 ) - شره : حرص .\r\n","page_name":" 216 ","page_number":216},
  {"content":"\r\n\r\n فعل آتش را نمىدانى تو برد * گرد آتش با چنين دانش مگرد \r\n\r\nجوع را در جان نه و خوارش مبين\r\n جوع ، خود ، سلطان داروهاست هين * جوع را در جان نه و خوارش مبين\r\nجمله ناخوش از مجاعت خوش شده است * جمله خوشه‌ها بىمجاعتها ردست\r\nآن يكى مىخورد نان فخفره * گفت سايل چون بدين استت شره ؟\r\nگفت جوع از صبر چون دو تا شود * نان جو در پيش من حلوا شود\r\nپس توانم كه همه حلوا خورم * چون كنم صبرى ، صبورم لاجرم\r\nجوع مر خاصان حق را داده‌اند * تا شوند از جوع شير و زورمند\r\nجوع هر جلف گدا را كى دهند ؟ * چون علف كم نيست ، پيش او نهند\r\nكه بخور ، كه هم بدين ارزانيى * تو نه‌اى مرغاب ، مرغ نانيى \r\n\r\nحكايت\r\n شيخ مىشد با مريدى بىدرنگ * سوى شهرى ، نان در آنجا بود تنگ\r\nترس جوع و قحط در فكر مريد * هر دمى مىگشت از غفلت پديد\r\nشيخ آگه بود و واقف از ضمير * گفت او را چند باشى در زحير ؟\r\nاز براى غصّهء نان سوختى * ديدهء صبر و توكّل دوختى ؟\r\nتو نه‌اى زان نازنينان عزيز * كه تو را دارند بىجوز و مويز\r\nجوع رزق جان خاصان خداست * كى زبون همچو تو گيج گداست ؟\r\nباش فارغ تو از آنها نيستى * كه در اين مطبخ تو بىنان بيستى « 1 » \r\n\r\n\r\n","description":"","footnote":"\r\n( 1 ) - بيستى : بايستى ، صبر كنى .\r\n","page_name":" 217 ","page_number":217},
  {"content":"\r\n\r\n كاسه بر كاسه است و نان بر نان مدام * از براى اين شكم‌خواران عام\r\nچون بميرد مىرود نان پيش‌پيش * كه ز بيم بينوائى كشته خويش\r\nتو برفتى ، ماند نان ، برخيز گير * اى به كشته خويش را اندر زحير\r\nهين توكّل كن ملرزان پا و دست * رزق تو بر تو ز تو عاشق‌تر است\r\nگر تو را صبرى بدى ، رزق آمدى * خويش را چون عاشقان بر تو زدى\r\nاين تب و لرزه ز خوف جوع چيست ؟ * در توكّل سير مىتانند زيست\r\nتا كنونت فضل بىروزى نداشت * گرچه گه‌گه بر تنت جوعى گماشت\r\nگر نباشد جوع صد رنج دگر * از پى هيضه « 1 » برآرد از تو سر\r\nرنج جوع اولى بود خود زان علل * هم به لطف و هم به خفّت ، هم عمل\r\nرنج جوع از رنجها پاكيزه‌تر * خاصه در جوع است صد نفع و هنر\r\nسالها خوردى و كم نامد ز خور * ترك مستقبل كن و ماضى نگر\r\nلوت و پوت خورده را هم ياد آر * منكر اندر عابر و كم باش زار \r\n\r\nاى فرورفته به قبر جهل و شك\r\n اى فرورفته به قبر جهل و شك * چند جويى لاغ و دستان فلك ؟\r\nتا به كى نوشى تو عشوهء اين جهان ؟ * كه نه عقلت ماند بر قانون نه جان\r\nلاغ اين چرخ نديمى كرد و مرد * آبروى صد هزاران چون تو برد\r\nمىدرد مىدوزد اين درزى عام * جامهء صد سالكان طفل خام\r\nاطلس عمرت به مقراض شهور * برد پاره‌پاره خيّاط غرور\r\nتو تمنّى مىبرى كاختر مدام * لاغ كردى ، سعد بودى بر دوام\r\nسخت مىتولى « 2 » ز تربيعات او * وز دلال و كينه و آفات او\r\nسخت مىرنجى ز خاموشى او * وز نحوس و قبض و كين كوشى او \r\n\r\n\r\n","description":"","footnote":"\r\n( 1 ) - هيضه : اسهال ، شكم‌روش .\r\n( 2 ) - مىتولى : فرار مىكنى ، فرياد مىكنى .\r\n","page_name":" 218 ","page_number":218},
  {"content":"\r\n\r\n كه چرا زهرهء طرب در رقص نيست ؟ * بر صعود و رقص سعد او مايست\r\nاخترت گويد كه گر افزون كنم * لاغ را ، پس كلّيت مغبون كنم\r\nتو مبين قلّابى اين اختران * عشق خود بر قلب زن بين اى مهان\r\nرحمتى دان امتحان تلخ را * نقمتى دان ملك مرو و بلخ را\r\nگر نبودى نفس و شيطان و هوا * ور نبودى زخم و چاليش و دغا\r\nپس به چه نام و لقب خواندى ملك * بندگان خويش را ، اى منتهك ؟\r\nچون بگفتى اى صبور و اى حليم ؟ * چون بگفتى اى شجاع و اى حكيم ؟\r\nصابرين و صادقين و مشفقين * چون بدى بىرهزن ديو لعين ؟\r\nرستم و حمزه و مخنث كى بدى * علم و حكمت باطل و مبدل شدى « 1 »\r\nعلم و حكمت بهر راه و بىرهى است * چون همه ره باشد ، آن حكمت تهى است\r\nبهر اين دكّان طبع شوره آب * هر دوعالم را روا دارى خراب ؟\r\nجور دوران و هر آن رنجى كه هست * سهل‌تر از بعد حق و غفلت است\r\nزانكه اين‌ها بگذرد آن نگذرد * دولت آن دارد كه جان آگه بود \r\n\r\nحكايت\r\n آن يكى زن ، شوى خود را گفت هى * اى مروّت را به يك ره كرده طى\r\nهيچ تيمارم نمىدارى چرا ؟ * تا به كى باشم در اين خارى چرا ؟\r\nگفت شو ، من نفقه چاره مىكنم * گرچه عورم ، دست و پايى مىزنم\r\nآستين پيرهن بنمود زن * بس درشت و پروسخ « 2 » بدپيرهن\r\nگفت از سختى تنم را مىخورد * كس كسى را كسوه « 3 » زين‌سان آورد ؟\r\nگفت اى زن يك سؤالت مىكنم * مرد درويشم ، همين آمد فنم \r\n\r\n\r\n","description":"","footnote":"\r\n( 1 ) - در نسخه قونيه : مندك بدى .\r\n( 2 ) - وسخ : چرك .\r\n( 3 ) - كسوه : پيراهن ، لباس .\r\n","page_name":" 219 ","page_number":219},
  {"content":"\r\n\r\n اين درشت است و غليظ و ناپسند * ليك بنديش اى زن انديشه‌مند\r\nاين درشت و زشت‌تر يا خود طلاق ؟ * اين تو را مكروه‌تر يا خود فراق ؟\r\nهمچنان اى خواجهء تشنيع‌زن * از بلا و رنج و از فقر و محن\r\nلا شك اين ترك هوا تلخىده است * ليك از تلخى بعد حق به است\r\nگر جهاد و صوم سخت است و خشن * ليك اين بهتر ز بعد ممتحن\r\nرنج كى ماند دمى كه ذو المنن * گويدت چونى تو اى رنجور من ؟\r\nور نگويد ، كت نه آن فهم و فن است * ليك آن ذوق تو پرسش كردن است\r\nآن مليحان كه طبيبان دلند * سوى رنجوران به پرسش مايلند\r\nور حذر از ننگ و از نامى كنند * چاره‌اى سازند و پيغامى كنند\r\nورنه در دلشان بود آن مفتكر * نيست معشوقى ز عاشق بىخبر\r\nاى تو جوياى نوادر داستان * هم فسانهء عشقبازان را بخوان\r\nديده‌اى عمرى تو داد و داورى * وانگه از ناديدگان ناشىترى ؟\r\nهركه شاگرديش كرد استاد شد * تو سپس‌تر رفته‌اى اى كور لد\r\nخود نبود از والدينت اعتبار * هم نبودت عبرت از ليل و نهار ؟\r\nتو بر آن رنگى كه اول زاده‌اى * يك قدم زان پيشتر ننهاده‌اى\r\nهمچنان دوغ ترش در معدنى * خود نكردى زو مخلّص روغنى\r\nچون حشيشى پا به گل بربسته‌اى * گرچه از باد هوس سرگشته‌اى\r\nهمچو قوم موسى اندر حرّ تيه * مانده‌اى بر جاى چل سال اى سفيه\r\nمىروى هر روز تا شب هروله * خويش مىبينى در اول مرحله\r\nنگذرى زين بعد سيصدساله تو * تا كه دارى عشق آن گوساله تو\r\nبارى اكنون تو ز هر جزوت بپرس * صد زبان دارند اين اجزاى خرس\r\nذكر نعمت‌هاى رزّاق جهان * كه نهان شد آن در اوراق زمان\r\nروز و شب افسانه‌جويانى تو چست * جزجز و تو فسانه‌گوى توست \r\n\r\n","description":"","footnote":"","page_name":" 220 ","page_number":220},
  {"content":"\r\n\r\n\r\nآن يكى الله مىگفتى شبى\r\n آن يكى اللّه مىگفتى شبى * تا كه شيرين مىشد از ذكرش لبى\r\nگفت شيطان : آخر اى بسيارگو * اين همه اللّه را لبيك كو ؟\r\nمىنيايد يك جواب از پيش تخت * چند اللّه مىزنى با روى سخت ؟\r\nاو شكسته‌دل شد و بنهاد سر * ديد در خواب آن خضر را در خضر\r\nگفت : هين ، از ذكر چون وامانده‌اى * چون پشيمانى از آن كش خوانده‌اى ؟\r\nگفت : لبّيكم نمىآيد جواب * زان همىترسم كه باشم ردّ باب\r\nگفت : آن اللّه تو لبيك ماست * و آن نياز و درد و سوزت پيك ماست\r\nحيله‌ها و چاره‌جويىهاى تو * جذب ما بود و گشاد اين ناى تو\r\nترس و عشق تو كمند لطف ماست * زير هر يا ربّ تو لبّيك‌هاست\r\nجان جاهل زين دعا جز دور نيست * زانكه يا رب گفتنش دستور نيست\r\nبر دهان و بر دلش قفل است بند * تا ننالد با خدا وقت گزند\r\nدرد آمد بهتر از ملك جهان * تا بخوانى مر خدا را در نهان\r\nخواندن بىدرد از افسردگى است * خواندن با درد از دل‌بردگيست\r\nآن كشيدن زير لب آواز را * ياد كردن مبدأ و آغاز را\r\nآن شده آواز صافى و حزين * اى خدا وى مستغاث و اى معين\r\nنالهء سگ در رهش بىجذبه نيست * زانكه هر راغب اسير رهز نيست\r\nاى بسا سگ‌پوست كو را نام نيست * ليك اندر پرده بىآن جام نيست\r\nجان بده از بهر اين جام اى پسر * بىجهاد و صبر ، كى باشد ظفر « 1 »\r\nهر طرف ، غولى همىخواند تو را * كى برادر راه خواهى ؟ هين بيا\r\nره نمايم ، همرهت باشم رفيق * من قلاووزم در اين راه دقيق\r\nنى قلاووز است نه ره داند او * يوسفا كم رو پى آن گرگ‌خو\r\nحزم اين باشد كه نفريبد تو را * چرب و نوش دامهاى اين سرا \r\n\r\n\r\n","description":"","footnote":"\r\n( 1 ) - اشاره به آيه :  « وَ الَّذِينَ جاهَدُوا فِينا لَنَهْدِيَنَّهُمْ سُبُلَنا »  سوره العنكبوت ، آيه 69 .\r\n","page_name":" 221 ","page_number":221},
  {"content":"\r\n\r\n كه نى چربش دارد و نى نوش او * سحر خواند ، مىدمد در گوش او\r\nكه بيا مهمان ما اى روشنى * خانه آن توست و تو آن منى\r\nحزم آن باشد كه گويى تخمه‌ام * يا سقيم و خستهء اين دخمه‌ام\r\nيا سرم درد است درد سر ببر * يا مرا خوانده است آن خالو پسر\r\nزانكه يك نوشت دهد با نيش‌ها * كه بكارد در تو نوشش ريش‌ها\r\nيار تو خرجين توست و كيسه‌ات * گر تو رامينى مجو جز ويسه‌ات\r\nويسه و معشوق تو هم ذات توست * وين برونىها همه آفات توست\r\nحزم آن باشد كه چون دعوت كنند * تو نگويى مست و خواهان منند\r\nدعوت ايشان صفير مرغ دان * كه كند صيّاد در مكمن نهان\r\nمرغ مرده پيش بنهاده كه اين * مىكند بس بانگ و آواز و حنين\r\nمرغ پندارد كه جنس اوست او * جمع آيد بر دردشان پوست ، او\r\nجز مگر مرغى كه حزمش داد حق * تا نگردد گيج آن دانه و ملق \r\n\r\nعقل تو مغلوب دستور و هوا است\r\n عقل تو مغلوب دستور و هواست * در وجودت رهزن راه خداست\r\nناصحى ربّانىّ پندت دهد * آن سخن را او به فن طرحى نهد\r\nكاين نه بر جاى است ، هين از جا مشو * نيست چندان با خود آ ، شيدا مشو\r\nواى آن شه كه وزيرش اين بود * جاى هر دو دوزخ پركين بود\r\nعقل جز وى را وزير خود مگير * عقل كل را ساز اى سلطان وزير\r\nمر هوا را تو وزير خود مساز * كه برآيد جان پاكت از نماز\r\nكين هوا پرحرص و حالى بين بود * عقل را انديشه يوم الدين « 1 » بود \r\n\r\n\r\n","description":"","footnote":"\r\n( 1 ) - يوم الدين : روز قيامت .\r\n","page_name":" 222 ","page_number":222},
  {"content":"\r\n\r\n عقل كل را گفت : ما زاغ البصر « 1 » * عقل جزوى مىكند هر سو نظر\r\nعقل ما زاغ است نور خاصگان * عقل زاغ استاد گور مردگان\r\nجان كه از دنباله زاغان پرد * زاغ او را سوى گورستان برد\r\nهين مدو اندر پى نفس چو زاغ * كو به گورستان برد ، نى سوى باغ\r\nگر روى رو در پى عنقاى دل * سوى قاف و مسجد اقصاى دل\r\nنوگياهى هر دم از سوداى تو * مىدمد در مسجد اقصاى تو\r\nتو سليمان‌وار داد او بده * بىبر از وى پاى رد بر وى منه\r\nزانكه حال اين زمين باثبات * بازگويد با تو انواع نبات\r\nدر زمين گر نيشكر ور خود نيست * ترجمان هر زمين نبت وى است\r\nپس زمين دل كه نبتش فكر بود * فكرها اسرار دل را وانمود\r\nدل ببيند سر بدان چشم صفى * آن حسابش كه شد از عامه خفى \r\n\r\nحكايت\r\n صوفيى در باغ از بهر گشاد * صوفيانه روى بر زانو نهاد\r\nپس فرورفت او به خود اندر نغول * شد ملول از صورت خوابش فضول\r\nكه چه خسبى ؟ آخر اندر زر نگر * اين درختان بين و آثار خضر\r\nامر حق بشنو كه گفته است انظروا * سوى اين آثار رحمت آر رو « 2 »\r\nگفت آثارش دل است اى بو الهوس * اين برون آثار آثار است و بس\r\nباغها و سبزه‌ها در عين جان * بر برون عكسش چو در آب روان\r\nآن خيال باغ باشد اندر آب * كه كند از لطف آب آن اضطراب\r\nباغها و ميوه‌ها اندر دل است * عكس لطف آن برين آب و گل است \r\n\r\n\r\n","description":"","footnote":"\r\n( 1 ) - اشاره به آيه :  « ما زاغَ الْبَصَرُ وَ ما طَغى »  سوره النجم ، آيه 17 .\r\n( 2 ) - اشاره به آيه :  « فَانْظُرْ إِلى آثارِ رَحْمَتِ اللَّهِ »  سوره الروم ، آيه 50 .\r\n","page_name":" 223 ","page_number":223},
  {"content":"\r\n\r\n گر نبودى عكس آن سر و سرور * پس نخواندى ايزدش دار الغرور\r\nجمله مغروران بدين عكس آمده * بر گمانى كين بود جنّت‌كده\r\nمىگريزند از اصول باغها * بر خيالى مىكنند اين لاغها\r\nچون‌كه خواب غفلت آيدشان به سر * راست بينند و چه سود است آن نظر ؟\r\nپس به گورستان غريو افتاده آه * تا قيامت زين غلط ، وا حسرتاه\r\nاى خنك آن را كه پيش از مرگ مرد * يعنى او از اصل اين رز بوى برد \r\n\r\nستون اين جهان خود غفلت است\r\n پس ستون اين جهان خود غفلت است * چيست دولت ؟ كاين دوادو بالتست « 1 »\r\nاولش دودو به آخر لت بخور * جز در اين ويرانه نبود مرگ خر\r\nتو بجد ، كارى كه بگرفتى به دست * عيبش آيندم بر تو پوشيده شده است\r\nزان همىتانى به دادن تن به كار * كه بپوشيد از تو عيبش كردگار\r\nهمچنين هر فكر كه گرمى در آن * عيب آن فكرت شده است از تو نهان\r\nبر تو گر پيدا شدى زو عيب و شين * زو رميدى جانت بعد المشرقين\r\nبس بپوشيد اول آن بر جان ما * تا كنيم آن كار بر وفق قضا\r\nچون قضا آورد حكم خود پديد * چشم وا شد ، تا پشيمانى رسيد\r\nاين پشيمانى قضاى ديگر است * اين پشيمانى بهل ، حق را پرست\r\nور كنى عادت ، پشيمانى خورى * زين پشيمانى پشيمان‌تر شوى\r\nنيم عمرت در پريشانى رود * نيم ديگر در پشيمانى رود\r\nترك اين فكر و پشيمانى بگو * حال و يار و كار نيكوتر بجو\r\nور ندارى كار نيكوتر به دست * پس پشيمانيت بر فوت چه است ؟\r\nگر همىدانى ، ره نيكوپرست * ور ندانى چون بدانى كين بد است ؟ \r\n\r\n\r\n","description":"","footnote":"\r\n( 1 ) - لت : سيلى ، پاره ، چماق .\r\n","page_name":" 224 ","page_number":224},
  {"content":"\r\n\r\n بد ندانى تا ندانى نيك را * ضد را از ضد توان ديد اى فتا\r\nچون ز ترك فكر اين عاجز شدى * از گناه آن‌گاه هم عاجز بدى\r\nچون بدى عاجز پشيمانى ز چيست * عاجزى را بازجو كز جذب كيست ؟\r\nعاجزى بىقادرى اندر جهان * كس نديده است و نباشد ، اين بدان\r\nهمچنين هر آرزو كه مىبرى * تو ز عيب آن حجابى اندرى\r\nور نمودى علت آن آرزو * خود رميدى جان تو ز آن جست‌وجو\r\nوان دگر كارى ، كه هستى زان نفور * زان بود كه عيبش آمد در ظهور \r\n\r\nمناجات\r\n اى خداى رازدان خوش‌سخن * عيب كار بد ز ما پنهان مكن\r\nعيب كار نيك را منما به ما * تا نگرديم از روش سرد و هبا\r\nجز تو پيش كه برآرد بنده دست ؟ * هم دعا و هم اجابت از تو است\r\nهم ز اول تو دهى ميل دعا * تو دهى آخر دعاها را جزا\r\nاول و آخر تويى ما در ميان * هيچ هيچى كه نيايد در بيان\r\nاى دهنده عقلها فريادرس * تا نخواهى تو ، نخواهد هيچ‌كس\r\nهم طلب از توست هم آن نيكويى * ما كه‌ايم ، اول تويى ، آخر تويى\r\nهم بگو تو ، هم تو بشنو ، هم تو باش * ما همه لاشيم با چندين تراش \r\n\r\n","description":"","footnote":"","page_name":" 225 ","page_number":225},
  {"content":"\r\n\r\n\r\nگفت در زندان دنيا من خوشم\r\n استعيذ اللّه من شيطانه * قد هلكنا آه من طغيانه\r\nگفت در زندان دنيا من خوشم * تا كه دشمن‌زادگان را مىكشم\r\nهركه او را قوت ايمانى بود * وز براى زاد ره نانى بود\r\nمىستانم گه به مكر و گه به ريو * تا برآرند از پشيمانى غريو\r\nگه به درويشى كنم تهديدشان * گه به زلف و خال بندم ديدشان\r\nقوت ايمانى در اين زندان كم است * وانكه هست از قصد اين سگ در خم است\r\nاز نماز و صوم و صد بيچارگى * قوت ذوق آيد برد يك‌بارگى\r\nيك سگ است و در هزاران مىرود * هركه در وى رفت او ، او مىشود\r\nهركه سردت كرد ، ميدان كو در اوست * ديو پنهان گشته اندر زيرپوست\r\nچون نيابد صورت آيد در خيال * تا كشاند آن خيالت در و بال\r\nگه خيال فرجه و گاهى دكان * گه خيال علم و گاهى خان‌ومان\r\nهان بگو لا حولها اندر بيان * از زبان تنها نه ، بلك از عين جان \r\n\r\nحق همىگويد كه اى مغرور كور\r\n حق همىگويد كه اى مغرور كور * نى ز نامم پاره گشته كوه طور ؟\r\nكه : لو انزلنا كتابا للجبل * لانصدع ، ثم انقطع ، ثم ارتحل\r\nاز من ار كوه احد واقف بدى * پاره گشتى و دلش پرخون شدى\r\nگر تو بىتقليد از اين واقف شوى * بىنشان از لطف چون هاتف شوى \r\n\r\n","description":"","footnote":"","page_name":" 226 ","page_number":226},
  {"content":"\r\n\r\n\r\nمناجات\r\n يا غياث المستغيثين اهدنا * لا افتخار بالعلوم و الغنى\r\nلا تزغ قلبا هديت بالكرم * و اصرف السوء الذى خط القلم\r\nبگذران از جان ما سوء قضا * وامبر ما را ز اخوان صفا\r\nتلخ‌تر از فرقت تو هيچ نيست * بىپناهت غير پيچاپيچ نيست\r\nرخت ما هم رخت ما را راه زن * جسم ما مرجان ما را جامه كن\r\nدست ما چون پاى ما را مىخورد * بىامان تو كسى جان چون برد ؟\r\nچون تو ندهى راه ، جان خود برده گير * جان كه بىتو زنده باشد ، مرده گير\r\nگر تو طعنه مىزنى بر بندگان * مر تو را آن مىرسد اى كامران\r\nور تو ماه و مهر را گويى جفا * ور تو قد سرو را گويى دوتا\r\nور تو چرخ و عرش را خوانى حقير * ور تو كان و بحر را گويى فقير\r\nآن ، به نسبت با كمال تو رواست * ملك اكمال بقاها مر تو راست\r\nكه تو پاكى از خطر وز نيستى * نيستان آن را موجد و مفنيستى « 1 »\r\nآنكه رويانيد ، داند سوختن * زانكه چون بدريد ، داند دوختن\r\nمىبسوزد هر خزان مر باغ را * باز روياند گل مساغ « 2 » را\r\nكى بسوزيده ، برون آ ، تازه شو * بار ديگر خوب و خوب‌آوازه شو\r\nچشم نرگس كور شد بازش بساخت * حلق نى ببريد و بازش خود نواخت\r\nما چو مصنوعيم و صانع نيستيم * جز زبون و جز كه قانع نيستيم\r\nما همه « نفسى و نفسى » مىزنيم * گر نخواهى ما همه اهرمنيم\r\nز آن ز اهرمن رهيدستيم ما * كه خريدى جان ما را از عمى\r\nتو عصاكش ، هركه را كه زندگى است * بىعصا و بىعصاكش ، كور چيست ؟\r\nغير تو هرچه خوش است و ناخوش است * آدمىسوز است و عين آتش است \r\n\r\n\r\n","description":"","footnote":"\r\n( 1 ) - در نسخه قونيه : مغنيستى .\r\n( 2 ) - مساغ : معبر ، گذرگاه .\r\n","page_name":" 227 ","page_number":227},
  {"content":"\r\n\r\n هركه را آتش پناه و پشت شد * هم مجوسى گشت و هم زردشت « 1 » شد\r\nكل شىء ما خلا اللّه باطل * انّ فضل اللّه غيم هاطل \r\n\r\nيار شب را ، روز مهجورى مده\r\n يا رب اتمم نورنا فى السّاهره * و انجنا من مفضحات قاهرة\r\nيار شب را ، روز مهجورى مده * جان قربت‌ديده را دورى مده\r\nبعد تو مرگى است با درد و نكال * خاصه بعدى كه بود بعد الوصال\r\nآنكه ديدستت مكن ناديده‌اش * آب زن بر سبزهء باليده‌اش\r\nمن نكردم لاابالى در روش * تو مكن هم لاابالى در خلش « 2 »\r\nهين مران از روى خود او را بعيد * آنكه او يك بار آن روى تو ديد\r\nديد روى جز تو شد غلّ گلو * كلّ شىء ما سوى اللّه باطل\r\nباطلند و مىنمايندم رشد * زانكه باطل باطلان را مىكشد\r\nذرّه ذرّه كاندر اين ارض و سماست * جنس خود را هريكى چون كهرباست\r\nمعده نان را مىكشد تا مستقر * مىكشد مر آب را تفّ جگر\r\nچشم جذاب بتان زين كويها * مغز جويان از گلستان بوىها\r\nزانكه حس چشم آمد رنگ‌كش * حس بينى مىكشد بوهاى خوش\r\nزين كشش‌ها اى خداى رازدان * تو به جذب لطف خود ده‌مان امان\r\nغالبى بر جاذبان اى مشترى * شايد از درماندگان را واخرى \r\n\r\n\r\n","description":"","footnote":"\r\n( 1 ) - زردشت و زاردشت و زادهشت و زارهشت و زراپشت و زرادشت و زرهشت و زره‌دشت مجموع نام مردى است كه كيش مغاير انبياء آورده است . ( در حاشيه اصل )\r\n( 2 ) - خلش : خليدن ، درون كردن .\r\n","page_name":" 228 ","page_number":228},
  {"content":"\r\n\r\n\r\nتو حياتى مىدهى در هر نفس\r\n تو حياتى مىدهى در هر نفس * كز نفيسى مىنگنجد در نفس\r\nتو حياتى مىدهى بس پايدار * نقد زرّ بىكساد بىغيار\r\nوارثى نابوده يك خوى تو را * اى فلك سجده‌كنان كوى تو را\r\nخلق را از گرگ غم لطفت شبان * چون كليم اللّه شبان مهربان \r\n\r\nحكايت\r\n گوسفندى از كليم اللّه گريخت * پاى موسى آبله شد ، نعل ريخت\r\nدر پى او تا به شب در جست‌وجو * وان رمه غايب شده از چشم او\r\nگوسفند از ماندگى شد سست و ماند * آن كليم اللّه گرد از وى فشاند\r\nكف همىماليد بر پشت و سرش * مىنواخت از مهر همچون مادرش\r\nنيم‌ذرّه تيرگى و خشم نى * غير مهر و رحم و آب چشم نى\r\nگفت گيرم بر منت رحمى نبود * طبع تو بر تو چرا استم نمود ؟\r\nبا ملايك گفت يزدان آن زمان * كه نبوت را همىزيبد فلان \r\n\r\nسبب تأخير استجابت دعاى مؤمن\r\n اى بسا مخلص كه نالد در دعا * تا رود دود خلوصش بر سما\r\nتا رود بالاى اين سقف برين * بوى مجمر از انين المذنبين\r\nپس ملايك با خدا نالند زار * كى مجيب هر دعا ، وى مستجار\r\nبندهء مؤمن تضرّع مىكند * او نمىداند به جز تو مستند \r\n\r\n","description":"","footnote":"","page_name":" 229 ","page_number":229},
  {"content":"\r\n\r\n تو عطا بيگانگان را مىدهى * از تو دارد آرزو هر مشتهى\r\nحق بفرمايد نه از خوارى اوست * ليك تأخير عطا يارى اوست\r\nحاجت آوردش ز غفلت سوى من * آن كشيدش موكشان در كوى من\r\nگر برآرم حاجتش ، او وارود * هم در آن بازيچه مستغرق شود\r\nگرچه مىنالد به جان يا مستجار * دل شكسته ، سينه خسته ، گو بزار\r\nخوش همىآيد مرا آواز او * وان خدايا گفتن و آن راز او\r\nوانكه اندر لابه و در ماجرا * مىفريباند به هر نوعى مرا\r\nطوطيان و بلبلان را از پسند * از خوش‌آوازى قفس درمىكنند\r\nزاغ را و جغد را اندر قفس * كى كنند ؟ اين خود نيامد در قصص\r\nپيش شاهد باز چون آيد دو تن * آن يكى كمپير و ديگر خوش‌ذقن\r\nهر دو نان خواهند ، او زوتر فطير * آرد و كمپير را گويد بگير\r\nو آن دگر را كه خوش استش قد و خد * كى دهد نان ؟ بلكه تأخير افكند\r\nگويدش بنشين زمانى بىگزند * كه به خانه نان ؟ تازه مىپزند\r\nچون رسد آن نان گرمش بعد كد « 1 » * گويدش بنشين كه حلوا مىرسد\r\nهم برين فن دارد آرش مىكند * وز ره پنهان شكارش مىكند\r\nكه مرا با تو كارى است يك زمان * منتظر مىباش ، اى خوب جهان\r\nبىمرادى مؤمنان از نيك و بد * تو يقين مىدان كه بهر اين بود \r\n\r\nاى زبان كه جمله را ناصح بدى\r\n اى دلى كه جمله را كردى تو گرم * گرم كن خود را و از خود دار شرم\r\nاى زبان كه جمله را ناصح بدى * نوبت تو گشت ، از چه تن زدى ؟\r\nاى خرد ، كو پند شكّرخاى تو ؟ * دور توست اين دم چه شد هى هاى تو ؟ \r\n\r\n\r\n","description":"","footnote":"\r\n( 1 ) - كد : زحمت .\r\n","page_name":" 230 ","page_number":230},
  {"content":"\r\n\r\n اى ز دلها برده صد تشويش را * نوبت تو شد بجنبان ريش را\r\nوقت پند ديگرانى هاىهاى * در غم خود چون زنانى واىواى\r\nچون به درد ديگران درمان بدى * دور درمان تو آمد ، تن زدى ؟\r\nبانگ بر لشكر زدن بد ساز تو * بانگ برزن ، چه گرفت او از تو ؟\r\nآنچه پنجه سال با فيدى به هوش * ز آن نسيج خود بغلتاقى « 1 » بپوش\r\nاز نوايت گوش ياران بود خوش * دست بيرون آر و گوش خود بكش\r\nسر بدى پيوسته ، خود را دم مكن * پا و دست و ريش و سبلت كم مكن\r\nبازى آن توست بر روى بساط * خويش را در طبع آر و در نشاط \r\n\r\nاى خنك جانى كه عيب خويش ديد\r\n اى خنك جانى كه عيب خويش ديد * هركه عيبى گفت ، او بر خود خريد\r\nگر همان عيبت نبود ايمن مباش * بو كه آن عيب از تو گردد نيز فاش\r\nلا تخافوا از خدا نشنيده‌اى ؟ * پس چه خود را ايمن و خوش ديده‌اى ؟\r\nسالها ابليس نيكونام زيست * گشت رسوا ، بين كه او را نام چيست\r\nدر جهان معروف بد علياى او * گشت معروفى به عكس ، اى واى او\r\nتا نه‌اى ايمن ، تو معروفى مجو * رو بشو از خوف ، و پس از امن گو\r\nتا نرويد ريش تو ، اى خوب‌رو * بر دگر ساده زنخ طعنه مگو\r\nاين نگر كه مبتلا شد جان او * در چهى افتاد تا شد بند او\r\nتو نيفتادى كه باشى بند او * زهر او نوشيد ، تو خور قند او\r\nپس كرمهاى الهى بين كه ما * آمديم آخر زمان در انتها\r\nآخرين قرنها پيش از قرون * در حديث است : آخرون السابقون\r\nتا هلاك قوم نوح و قوم هود * نادى رحمت به جان ما نمود \r\n\r\n\r\n","description":"","footnote":"\r\n( 1 ) - غلتاق : چوب‌بندى زين .\r\n","page_name":" 231 ","page_number":231},
  {"content":"\r\n\r\n كشت ايشان را ، كه ما ترسيم از او * ور خودان برعكس كردى ، واى تو\r\nهرچه زيشان گفت از عيب و گناه * وز دل چون سنگ ، و از جان سياه\r\nوز سبك دارى فرمانهاى او * وز فراغت از غم فرداى او\r\nوز هوس ، وز عشق اين دنياى دون * چون زنان مر نفس را بودن زبون\r\nوان نفور از نكته‌هاى ناصحان * وان رميدن از لقاى صالحان\r\nبا دل و با اهل دل بيگانگى * با شهان تزوير و روبه‌شانگى\r\nسير چشمان را گدا پنداشتن * از حسدشان خفيه دشمن داشتن\r\nگر پذيرد خير ، گويى او گداست * ورنه گويى : مكر زرق است و دغاست\r\nگر درآميزد ، تو گويى طامع است * ورنه گويى در تكبّر مولع است\r\nگر تحمّل كرد گويى عاجز است * ور غيور آمد تو گويى گر بز است\r\nيا منافق‌وار عذر آرى كه من * مانده‌ام در نفقهء فرزند و زن\r\nاى فلان ما را به همّت ياد دار * تا شويم از اوليا پايان كار\r\nاين سخن هم نى ز درد و سوز گفت * خوابناك او هرزه گفت و باز خفت\r\nهيچ چاره نيست از قوت عيال * از بن دندان كنم كسب حلال\r\nچه حلالى گشته ز اهل ضلال * غير خون تو نمىبينم حلال\r\nاز خدا چاره استش و از لوت نى * چاره‌ش است از دين و از طاغوت نى \r\n\r\nجز به اميد خدا زين آب‌خور\r\n اى كه صبرت نيست از دنياى دون * صبر چون دارى ز نعم الماهدون ؟\r\nاى كه صبرت نيست از ناز و نعيم * صبر چون دارى از اللّه كريم ؟\r\nاى كه صبرت نيست از پاك و پليد * صبر چون دارى از آن كين آفريد ؟\r\nاى كه صبرت نيست از فرزند و زن * صبر چون دارى ز حى ذو المنن ؟\r\nكو خليلى كو برون آمد ز غار * گفت : هذا ربّ هان كو كردگار \r\n\r\n","description":"","footnote":"","page_name":" 232 ","page_number":232},
  {"content":"\r\n\r\n من نخواهم در دو عالم بنگريست * تا ندانم كاين دو مجلس آن كيست\r\nبىتماشاى صفتهاى خدا * گر خورم نان در گلو گيرد مرا\r\nچون گوارد لقمه بىديدار او * بىتماشاى گل و گلزار او\r\nجز به امّيد خدا زين آب‌خور * كه خورد يك لقمه غير گاو و خر ؟ \r\n\r\nهمين‌جا دست و پايت درگزند\r\n ظلم مستور است در اسرار جان * مىنهد ظالم به پيش مردمان\r\nكه ببينيدم كه دارم شاخها * گاو دوزخ را ببيند از ملا\r\nپس همين‌جا دست و پايت در گزند * بر ضمير تو ، گواهى مىدهند\r\nچون موكّل مىشود بر تو ضمير * كه بگو تو ، اعتقادت وامگير\r\nچون موكل مىشود ظلم و جفا * كه هويدا كن مرا اى دست و پا\r\nخاصه در هنگام خشم و گفتگو * مىكند ظاهر سرت را موبه‌مو\r\nچون همىگيرد گواه سر لگام * خاصه وقت جوش و خشم و انتقام\r\nپس همان كن كين موكّل مىكند * تا لواى راز بر صحرا زند\r\nپس موكّل‌هاى ديگر روز حشر * هم تواند آفريد از بهر نشر\r\nاى به ده دست آمده در ظلم و كين * گوهرت پيداست ، حاجت نيست اين\r\nنيست حاجت شهره گشتن در گزند * بر ضمير آتشيت واقفند\r\nنفس تو هر دم برآرد صد شرار * كه ببينيدم منم ز اصحاب نار\r\nجزو نارم ، سوى كل خود روم * من نه نورم كه سوى حضرت شوم\r\nكافر و فاسق در اين دور گزند * پردهء خود را به خود برمىدرند \r\n\r\n","description":"","footnote":"","page_name":" 233 ","page_number":233},
  {"content":"\r\n\r\n\r\nجمله ذرات عالم در نهان\r\n عالم افسرده است نام او جماد * جامد ، افسرده بود اى اوستاد\r\nباش تا خورشيد حشر آيد عيان * تا ببينى جنبش جسم جهان\r\nچون عصاى موسى اينجا مار شد * عقل را از ساكنان اخبار شد\r\nپارهء خاك تو را چون مرد ساخت * خاك‌ها را جملگى بايد شناخت\r\nمرده زين‌سواند و زان سو زنده‌اند * خامش اينجا ، آن طرف گوينده‌اند\r\nچون از آن‌سوشان فرستد سوى ما * آن عصا گردد سوى ما اژدها\r\nكوهها هم لحن داودى كند * جوهر آهن به كف مومى بود\r\nباد حمّال سليمانى شود * بحر با موسى سخن‌دانى شود\r\nخاك ، قارون را چو مارى دركشد * استن حنانه « 1 » آيد در رشد\r\nسنگ ، بر احمد سلامى مىكند * كوه ، يحيى را پيامى مىكند\r\nجمله ذرات عالم در نهان * با تو مىگويند روزان و شبان\r\nما سميعيم و بصيريم و هشيم * با شما نامحرمان ما خامشيم\r\nچون شما سوى جمادى مىرويد * محرم جان جمادان چون شويد ؟\r\nاز جمادى ، عالم جانها رويد * غلغل اجزاى عالم بشنويد\r\nفاش تسبيح جمادات آيدت * وسوسه تأويلها نربايدت\r\nچون ندارد جان تو قنديلها * بهر بينش ، كرده‌اى تأويلها\r\nكه غرض تسبيح ظاهر كى بود ؟ * دعوى ديدن خيال غى بود\r\nبلكه مر بيننده را ديدار آن * وقت عبرت مىكند تسبيح‌خوان\r\nپس چو از تسبيح يادت مىدهد * آن دلالت همچو گفتن مىبود\r\nاين بود تأويل اهل اعتزال * و آن آن كس كو ندارد نور حال \r\n\r\n\r\n","description":"","footnote":"\r\n( 1 ) - گويا اشاره به ستونى است كه پيامبر پيش از ساخته شدن منبر بدان تكيه مىدادند و مردم را موعظه مىكردند ، كه چون منبر ساخته شد و جاى ديگرى در مسجد قرار دادند آن ستون به ناله و گله آمد كه چرا از فيض حضور و تكيه پيامبر ( ص ) محروم گرديد ، چون حضرت بشنيدند و فرمودند منبر را كنار ستون قرار دادند .\r\nازاين‌رو آن ستون معروف به ( حنّانه ) گرديد .\r\n","page_name":" 234 ","page_number":234},
  {"content":"\r\n\r\n چون ز حسّ بيرون نيايد آدمى * باشد از تصوير غيبى اعجمى \r\n\r\nهست به اسباب اسبابى دگر\r\n چشم بر اسباب از چه دوختيم * كه ز خوش‌چشمان كرشم آموختيم\r\nهست بر اسباب ، اسبابى دگر * در سبب منگر ، برون افكن نظر\r\nانبيا در قطع اسباب آمدند * معجزات خويش بر كيوان زدند\r\nبىسبب مر بحر را بشكافتند * بىزراعت چاش « 1 » گندم يافتند\r\nريگها هم آرد شد از سعيشان * پشم بز ابريشم آمد كشكشان\r\nجمله قرآن هست در قطع سبب * عزّ درويش و هلاك بو لهب\r\nمرغ بابيلى دو سه سنگ افكند * لشكر زفت حبش را بشكند\r\nپيل را سوراخ سوراخ افكند * سنگ مرغى كو به بالا پر زند\r\nدم گام كشته بر مقتول زن * تا شود زنده همان دم در كفن\r\nحلق ببريده جهد از جاى خويش * خون خود جويد ز خون‌پالاى خويش\r\nهمچنين ز آغاز قرآن تا تمام * رفض اسباب است و علت ، و السلام\r\nكشف اين نه از عقل كارافزا شود * بندگى كن تا تو را پيدا شود\r\nبند معقولات آمد ، فلسفى * شهسوار عقل عقل ، آمد صفى\r\nعقل عقلت مغز و عقل توست پوست * معدهء حيوان هميشه پوست جوست\r\nمغز جو از پوست دارد صد ملال * مغز ، نغزان را حلال آمد حلال\r\nچون‌كه قشر عقل صد برهان دهد * عقل كل كى گام بىايقان نهد ؟\r\nعقل دفترها كند يك سر سياه * عقل عقل آفاق دارد پر ز ماه\r\nاز سياهى و سفيدى فارغ است * نور ماهش بر دل و جان بازغ است\r\nاين سياه و اين سفيد ار قدر يافت * زان شب قدر است كاختر نور يافت \r\n\r\n\r\n","description":"","footnote":"\r\n( 1 ) - چاش : تودهء غلهء از كاه پاك‌شده را گويند .\r\n","page_name":" 235 ","page_number":235},
  {"content":"\r\n\r\n قيمت هميان و كيسه از زر است * بىزر آن هميان و كيسه ابتر است\r\nهمچنان‌كه قدر تن از جان بود * قدر جان از پرتو جانان بود\r\nگر بدى جان زنده بىپرتو كنون * هيچ گفتى كافران را ميّتون « 1 » ؟ \r\n\r\nمثل\r\n پيل اندر خانهء تاريك بود * عرضه را آورده بودندش هنود « 2 »\r\nاز براى ديدنش مردم بسى * اندر آن ظلمت هميشه هركسى\r\nديدنش با چشم چون ممكن نبود * اندر آن تاريكيش كف مىبسود\r\nآن يكى را كف به خرطوم اوفتاد * گفت : همچون ناودان است اين نهاد\r\nآن يكى را دست بر گوشش رسيد * اين بر او چون بادبيزن شد پديد\r\nآن يكى را كف چو بر پايش بسود * گفت : شكل پيل ديدم چون عمود\r\nآن يكى بر پشت او بنهاد دست * گفت خود اين پيل چون تختى بدست\r\nهمچنين هريك به جزوى كه رسيد * فهم آن مىكرد هرجا مىشنيد\r\nاز نظرگه گفتشان شد مختلف * آن يكى دالش لقب ، داد آن الف\r\nدر كف هريك اگر شمعى بدى * اختلاف از گفتشان بيرون شدى \r\n\r\nچشم دريا ديگر است و كف دگر\r\n چشم حس همچون كف دست است و بس * نيست كف را بر همه او دسترس\r\nچشم دريا ديگر است و كف دگر * كف بهل ، وز ديده دريا نگر\r\nجنبش كفها ز دريا روز و شب * كف همىبينى و دريا ، نى عجب \r\n\r\n\r\n","description":"","footnote":"\r\n( 1 ) - ميّت : مرده .\r\n( 2 ) - هنود : جمع هذيان .\r\n","page_name":" 236 ","page_number":236},
  {"content":"\r\n\r\n ما چو كشتيها به هم برمىزنيم * تيره‌چشميم و در آب روشنيم\r\nاى تو در كشتى تن رفته به خواب * آب را ديدى ، نگر در آب آب\r\nآب را آبى است كو مىراندش * روح را روحى است كو مىخواندش\r\nموسى و عيسى كجا بد كآفتاب * كشت موجودات را مىداد آب ؟\r\nآدم و حوّا كجا بد آن زمان * كه خدا افكند اين زه در كمان ؟\r\nاين سخن هم ناقص است و ابتر است * آن سخن كان نيست ناقص ، آن سرست\r\nگو بگويد ، زان بلغزد پاى تو * ور نگويد هيچ از آن ، اى واى تو\r\nور بگويد در مثال صورتى * بر همان صورت بچسبى اى فتى\r\nبسته‌پايى چون گياه اندر زمين * سر بجنبانى به بادى بىيقين\r\nليك پايت نيست تا نقلى كنى * يا مگر پا را از اين گل بركنى\r\nچون كنى پا را ؟ حياتت زين گل است * اين حياتت را روش بس مشكل است\r\nچون حيات از حق بگيرى اى روى * پس شوى مستغنى از گل مىروى\r\nشيرخواره چون ز دايه بگسلد * لوت‌خواره شد مر او را مىهلد\r\nبسته شير زمينى چون حبوب * چو فطام خويش از قوت القلوب\r\nحرف حكمت خور ، كه شد نورت ستير * اى تو نور بىحجب را ناپذير\r\nتا پذيرا گردى اى جان نور را * تا ببينى بىحجب مستور را\r\nچون ستاره سير بر گردون كنى * بلكه بىگردون سفر بىچون كنى\r\nآن‌چنان كز نيست در هست آمدى * هين بگو : چون آمدى ؟ مست آمدى\r\nراه‌هاى آمدن يادت نماند * ليك رمزى بر تو برخواهيم خواند\r\nهوش را بگذار وانگه هوش دار * گوش را بربند و وانگه گوش دار\r\nنى نگويم زانكه خامى تو هنوز * در بهارى تو ، نديدستى تموز\r\nاين جهان همچون درختى است اى كرام * ما بر و چون ميوه‌هاى نيم‌خام\r\nسخت گيرد خامها مر شاخ را * زانكه در خامى ، نشايد كاخ را\r\nچون به پخت و گشت شيرين لب‌گزان * سست گيرد شاخها را بعد از آن\r\nچون از آن اقبال شيرين شد دهان * سرد شد بر آدمى ملك جهان \r\n\r\n","description":"","footnote":"","page_name":" 237 ","page_number":237},
  {"content":"\r\n\r\n سخت‌گيرى و تعصّب خامى است * تا جنينى ، كار خون‌آشامى است\r\nچيز ديگر ماند ، امّا گفتنش * با تو ، روح القدس گويد بىمنش\r\nنى تو گويش هم به گوش خويشتن * نى من و نى غير من اى هم تو من\r\nهمچو آن وقتى كه خواب اندر روى * تو ز پيش خود به پيش خود شوى\r\nبشنوى از خويش و پندارى فلان * با تو اندر خواب گفته است آن نهان\r\nتو يكى تو نيستى اى خوش‌رفيق * بلكه گردونى و دريايى عميق\r\nآن تويى زفتت كه آن نهصد تو است * قلزمست و غرقه‌گاه صد تو است\r\nخود چه جاى حد بيدارى است و خواب * دم مزن ، و اللّه اعلم بالصواب \r\n\r\nالصلا اى پاكبازان الصلا\r\n دم مزن تا بشنوى از دم‌زنان * آنچه نايد در زبان و در بيان\r\nدم مزن تا بشنوى زان آفتاب * آنچه نايد در كتاب و در خطاب\r\nدر مزن تا بشنوى زان مه‌لقا * الصلا اى پاكبازان الصّلا\r\nدم مزن تا بشنوى اسرار حال * از زبان بىزبان كه قم تعال\r\nدم مزن تا دم زند بهر تو روح * آشنا بگذار در كشتى نوح\r\nهمچو كنعان كآشنا مىكرد او * كه نخواهم كشتى نوح عدو\r\nهى ، بيا در كشتى بابا نشين * تا نگردى غرق طوفان ، اى مهين\r\nگفت : نه من آشنا آموختم * من به جز شمع تو شمع افروختم\r\nهين مكن ، كين موج طوفان بلاست * دست و پا و آشنا امروز لاست\r\nباد قهر است و بلاى شمع‌كش * جز كه شمع ، حق نمىپابد خمش\r\nگفت نه ، رفتم بدان كوه بلند * عاصم است آنكه مرا از هر گزند « 1 »\r\nهين ، مكن ، كه كوه كاه است اين زمان * جز حبيب خويش را ندهد امان \r\n\r\n\r\n","description":"","footnote":"\r\n( 1 ) - اشاره به آيه :  « سَآوِي إِلى جَبَلٍ يَعْصِمُنِي مِنَ الْماءِ ، »  سوره هود ، آيه 43 .\r\n","page_name":" 238 ","page_number":238},
  {"content":"\r\n\r\n گفت : من كى پند تو بشنوده‌ام ؟ * كه طمع كردى كه من زين دوده‌ام\r\nچند از اين‌ها گفته‌اى با هركسى * تا جواب سرد بشنيدى بسى\r\nاين دم سرد تو در گوشم نرفت * خاصه اكنون كه شدم دانا و زفت\r\nگفت بابا : چه زيان دارد اگر * بشنوى يك بار تو پند پدر ؟\r\nهمچنين مىگفت او پند لطيف * همچنان مىگفت او دفع عنيف\r\nنى پدر از نصح كنعان سير شد * نى دمى در گوش آن ادبير « 1 » شد\r\nاندر اين گفتن بدند و موج تيز * بر سر كنعان زد و شد ريزريز\r\nنوح گفت : اى پادشاه بردبار * مر مرا خر مرد وسيلت بردبار\r\nوعده كردى مر مرا تو بارها * كه بيابد اهلت از طوفان رها\r\nدل نهادم بر اميدت من سليم * پس چرا بربود سيل از من گليم ؟\r\nگفت : او از اهل و خويشانت نبود * خود نديدى تو سفيدى او كبود ؟\r\nچون‌كه دندان تو كرمش درفتاد * نيست دندان ، بركنش اى اوستاد\r\nتا كه باقى تن نگردد زار از او * گرچه بود آن تو شو بيزار از او\r\nگفت بىزارم ز غير ذات تو * غير نبود آنكه او شد مات تو\r\nتو همىدانى كه چونم با تو من * بيست چندانم كه با باران چمن\r\nزنده از تو ، شاد از تو عايلى * مغتذى بىواسطه و بىحايلى\r\nمتّصل نى ، منفصل نى ، اى كمال * بلكه بىچون و چگونه ز اعتلال\r\nماهيانيم و تو درياى حيات * زنده‌ايم از لطفت اى نيكوصفات\r\nتو نگنجى در كنار فكرتى * نى به معلولى قرين چون علّتى\r\nپيش از اين طوفان و بعد اين مرا * تو مخاطب بوده در ماجرا\r\nبا تو مىگفتم ، نه با ايشان ، سخن * اى سخن‌بخش نو و آن كهن\r\nنى كه عاشق روز و شب گويد سخن * گاه با اطلال و گاهى با دمن\r\nروى در اطلال كرده ، ظاهرا * او كه را مىگويد آن مدحت ؟ كرا ؟\r\nشكر ، طوفان را كنون بگماشتى * واسطه اطلال را برداشتى \r\n\r\n\r\n","description":"","footnote":"\r\n( 1 ) - ادبير : ( ممال ادبار ) بدبختى ، نكبت ، بدبخت .\r\n","page_name":" 239 ","page_number":239},
  {"content":"\r\n\r\n زانكه اطلال لئيم بد بدند * نى ندايى ، نى صدايى مىزدند\r\nمن چنان اطلال خواهم در خظاب * كز صدا چون كوه واگويد جواب\r\nتا مثنّى بشنوم من نام تو * عاشقم بر نام جان‌آرام تو\r\nهر نيى زان دوست دارد كوه را * تا مثنّى « 1 » بشنود نام تو را\r\nآنكه پست مثال سنگلاخ * موش را شايد ، نه ما را در مناخ\r\nمن بگويم ، او نگردد يار من * بىصدا ماند دم گفتار من\r\nبا زمين آن به كه هموارش كنى * نيست همدم ، با قدم يارش كنى\r\nگفت : اى نوح ، ار تو خواهى جمله را * حشر گردانم ، برآرم از ثرى\r\nبهر كنعانى دل تو نشكنم * ليكت از احوال گه مىكنم\r\nگفت نه‌نه ، راضيم كه تو مرا * هم كنى غرقه ، اگر بايد تو را\r\nهر زمانى غرقه مىكن من خوشم * حكم تو جان است و چون جان مىكشم\r\nننگرم كس را وگر هم بنگرم * او بهانه باشد و تو منظرم\r\nعاشق صنع توام در شكر و صبر * عاشق مصنوع كى باشم چو گبر ؟\r\nعاشق صنع خدا با فر بود * عاشق مصنوع او كافر بود\r\nمنگر اندر نقش زشت و خوب خويش * بنگر اندر عشق و در مطلوب خويش\r\nمنگر اين را تو حقيرى يا ضعيف * بنگر اندر همّت خود اى شريف \r\n\r\nتو به هر حالى كه باشى مى طلب\r\n تو به هر حالى كه باشى مى طلب * آب مىجو دايما اى خشك‌لب\r\nكاين طلبكارى مبارك جنبشى است * اين طلب در راه حق ، مانع‌كشى است\r\nكان لب خشكت گواهى مىدهد * كو به آخر بر سر منبع رسد\r\nخشكى لب هست پيغامى ز آب * كه به مات آرد « 2 » يقين زين اضطراب \r\n\r\n\r\n","description":"","footnote":"\r\n( 1 ) - مثنّى : دوباره .\r\n( 2 ) - تو را سوى ما آورد .\r\n","page_name":" 240 ","page_number":240},
  {"content":"\r\n\r\n اين طلب مفتاح مطلوبات توست * اين سپاه و نصرت و رايات توست\r\nاين طلب همچون مبشر در صياح * مىزند نعره كه : مىآيد صباح\r\nگرچه آلت نيستت تو مىطلب * نيست آلت حاجت ، اندر راه رب\r\nهركه را بينى طلبكار اى پسر * يار او شو پيش او انداز سر\r\nكز جوار طالبان طالب شوى * وز ظلال غالبان غالب شوى\r\nگر يكى مورى سليمانى بجست * منگر اندر جستن او سست سست\r\nهرچه دارى تو ، ز مال و پيشه‌اى * نى طلب بود اول و انديشه‌اى\r\nهركه چيزى جست بىشك يافت او * چون بجد اندر طلب بشتافت او\r\nچون نهادى در طلب پا اى پسر * يافتى و شد ميسّر بىخطر\r\nهين مباش اى خواجه يك دم بىطلب * تا بيابى هرچه خواهى اى عجب\r\nعاقبت جوينده يابنده بود * چون‌كه در خدمت شتابنده بود\r\nدر طلب چالاك شو زين فتح باب * مىطلب و اللّه اعلم بالصواب \r\n\r\nدر بيان حديث رسول : « اعملوا فكلّ ميسّر لما خلق له » « 1 »\r\n بود درويشى به كهسارى مقيم * خلوت او را بود هم خواب و نديم\r\nچون ز خالق مىرسيد او را شمول * بود از انفاس مرد و زن ملول\r\nهمچنان‌كه سهل شد ما را حضر * سهل شد هم قوم ديگر را سفر\r\nآن‌چنان‌كه ، عاشقى بر سرورى * عاشق است ، آن خواجه بر آهنگرى\r\nهركسى را بهر كارى ساختند * ميل آن در خاطرش انداختند\r\nدست و پا بىميل جنبان كى شود * خار و خس بىباد و آبى كى رود ؟\r\nگر ببينى ميل خود سوى سما * پرّ دولت برگشا همچون هما\r\nور ببينى ميل خود سوى زمين * نوحه مىكن ، هيچ منشين از انين « 2 » \r\n\r\n\r\n","description":"","footnote":"\r\n( 1 ) - تو را سوى ما آورد .\r\n( 2 ) - انين : ناله .\r\n","page_name":" 241 ","page_number":241},
  {"content":"\r\n\r\n عاقلان ، خود نوحه‌ها پيشين كنند * جاهلان ، آخر به سر برمىزنند\r\nز ابتداى كار آخر را ببين * تا نباشى تو پشيمان يوم دين\r\nهركه اول بين بود اعمى بود * هركه آخر بين چه بامعنى بود\r\nهركه اول بنگرد پايان كار * اندر آخر او نگردد شرمسار\r\nحكم چون بر عاقبت‌انديش است * پادشاهى بنده درويش است\r\nعاقبت‌بينان بوند اهل سداد * درنگر و اللّه اعلم بالرشاد \r\n\r\nدايما صياد ريزد دانه‌ها\r\n اى خليفه‌زادگان ، دادى كنيد * حزم بهر روز ميعادى كنيد\r\nآن عدويى كز پدرتان كين كشيد * سوى زندانش ز علّيين كشيد\r\nآن شه شطرنج دل را مات كرد * آن بهشتش سخرهء آفات كرد\r\nچند جا بندش گرفت اندر نبرد * تا بكشتى درفكندش روى زرد\r\nاين‌چنين كرده است با آن پهلوان * سست سستش منگريد اى ديگران\r\nمادر و باباى ما را آن حسود * تاج و پيرايه به چالاكى ربود\r\nكردشان آنجا برهنه خوار و زار * سالها بگريست آدم زارزار\r\nكه ز اشك چشم او روييده نبت « 1 » * كه چرا اندر جريده لاست ثبت ؟\r\nتو قياسى گير طرّاريش را * كه چنان سرور ، كند زو ريش را\r\nالحذر اى گل‌پرستان از شرش * تيغ لاحولى زنيد اندر سرش\r\nكو همين بيند شما را از كمين * كه شما او را نمىبينيد هين\r\nدايما صيّاد ريزد دانه‌ها * دانه پيدا باشد و پنهان دغا\r\nهركجا دانه بديدى ، الحذر * تا نبندد دام بر تو بال‌وپر\r\nچون‌كه ديدى دانه بگذر اى حمام * ورنه چون خوردى درافتادى به دام \r\n\r\n\r\n","description":"","footnote":"\r\n( 1 ) - نبت : گياه .\r\n","page_name":" 242 ","page_number":242},
  {"content":"\r\n\r\n زانكه مرغى كو به ترك دانه گفت * وز رياض قدس بهرش گل شكفت\r\nهم بدان قانع شد و از دام جست * هيچ دامى پرّوبالش بالش را نبست\r\nباز مرغى فوق ديوارى نشست * ديده سوى دانهء دامى ببست\r\nيك نظر او سوى صحرا مىكند * يك نظر حرصش به دانه مىكشد\r\nاين نظر با آن نظر چاليش كرد * ناگهانى از خرد خاليش كرد\r\nباز مرغى كان تردد را گذاشت * زان نظر بركند و بر صحرا گماشت\r\nشاد پروبال او ، بخّا له « 1 » * تا امام جمله آزادان شد او\r\nهركه او را مقتدا سازد ، برست * در مقام امن و آزادى نشست\r\nزانكه شاه حازمان آمد دلش * تا گلستان و چمن شد منزلش\r\nحزم از او راضى و او راضى ز حزم * اين‌چنين كن گر كنى تدبير و عزم\r\nبارها در حرص دام افتاده‌اى * حلق خود را در بريدن داده‌اى\r\nبازت آن توّاب لطف آزاد كرد * توبه پذرفت و شما را شاد كرد\r\nگفت : إن عدتم كذا عدنا كذا * نحن زوّجنا الفعال بالجزاء « 2 »\r\nبار ديگر سوى اين دام آمديد * خاك اندر ديدهء توبه زديد\r\nبازتان توّاب بگشاد آن گره * گفت هين بگريز روى اين‌سو منه\r\nباز چون پروانه نسيان رسيد * جانتان را جانب آتش كشيد\r\nكم كن اى پروانه نسيان و شكى * در پر سوزيده بنگر تو يكى\r\nچون رسيدى ، شكر آن باشد كه هيچ * سوى آن دانه ندارى پيچ‌پيچ\r\nتا تو را چون شكر گويى ، بخشد او * روزيى بىدام و بىخوف عدو\r\nشر آن نعمت كه تان آزاد كرد * نعمت حق را ببايد ياد كرد\r\nچند اندر رنجها و در بلا * گفتى از دامم رها ده اى خدا\r\nتا چنين خدمت كنم ، احسان كنم * خاك اندر ديدهء شيطان زنم\r\nچون خلاصى داد حقّت ز امتحان * همچنان استى كه بودى همچنان \r\n\r\n\r\n","description":"","footnote":"\r\n( 1 ) - بخّا له : آفرين بر او .\r\n( 2 ) - يعنى فرمود : گر به گناه بازگرديد ما نيز عذاب دوچندان كنيم كه ما افعال را با جزايش جمع كرده‌ايم .\r\n","page_name":" 243 ","page_number":243},
  {"content":"\r\n\r\n\r\nمرد دنيا مفلس است و ترسناك\r\n كر امل « 1 » را دان كه مرگ ما شنيد * مرگ خود نشنيد و نقل خود نديد\r\nحرص تا بيناست ، بيند موبه‌مو * عيب خلقان و بگويد كو به كو\r\nعيب خود يك ذره چشم كور او * مىنبيند ، گرچه هست او عيب‌جو\r\nعور مىترسد كه دامانش برند * دامن مرد برهنه كى درند ؟\r\nمرد دنيا مفلس است و ترسناك * هيچ او را نيست ، وز دزدانش باك\r\nاو برهنه آمد و عريان رود * وز غم دزدش جگر خون مىشود\r\nوقت مرگش گر بود صد نوحه بيش * خنده آيد جانش را از ترس خويش\r\nآن زمان داند غنى ، كش نيست زر * هم ز كى داند كه او بد بىهنر\r\nچون كنار كودكى پر از سفال * گو بدان لرزان بود چون رب مال\r\nگر ستانى پاره‌اى گريان شود * پاره گر بازش دهى خندان شود\r\nچون نباشد طفل را دانش دثار * گريه و خنده‌اش ندارد اعتبار\r\nمحتشم ، چون عاريت را ملك ديد * پس بران مال دروغين مىطپيد\r\nخواب مىبيند كه او را هست مال * ترسد از دزدى كه بربايد جوال\r\nچون ز خوابش برجهاند گوش‌كش * پس ز ترس خويش تسخر آيدش\r\nهمچنان لرزانى اين عالمان * كه بودشان عقل و علم اين جهان\r\nاز پى اين عاقلان ذو فنون * گفت يزدان در نبى لا يعلمون\r\nهريكى ترسان ز دزدى كسى * خويشتن را علم پندارد بسى\r\nگويد او كه : روزگارم مىبرند * خود ندارد روزگار سودمند\r\nگويد : از كارم برآوردند خلق * غرق پيكارى است جانش تا به حلق\r\nعور ترسان كه : منم دامن‌كشان * چون رهانم دامن از چنگالشان ؟\r\nصد هزاران فضل داند از علوم * جان خود را مىنداند آن ظلوم\r\nداند او خاصيت هر جوهرى * در بيان جوهر خود چون خرى \r\n\r\n\r\n","description":"","footnote":"\r\n( 1 ) - أمل : آرزو .\r\n","page_name":" 244 ","page_number":244},
  {"content":"\r\n\r\n كه : همىدانم يجوز و لا يجوز * خو « 1 » ندانى تو يجوزى يا عجوز ؟\r\nاين درا و آن ناروا ، دانى و ليك * تو روا يا ناروايى ؟ بين تو نيك\r\nقيمت هر كاله مىدانى كه چيست * قيمت خود را ندانى ، احمقى است\r\nسعدها و نحسها دانسته‌اى * ننگرى سعدى تو يا ناشسته‌اى ؟\r\nجان جمله علمها اين است اين * كه بدانم من كيم در يوم دين\r\nآن اصول دين بدانستى تو ، ليك * بنگر اندر اصل خود كان هست نيك \r\n\r\nحيله‌ها و چاره‌ها گر اژدهاست\r\n اژدها بد مكر فرعون عنود * مكرهاشان اين جهان را خورده بود\r\nاز جنون مىكشت هرجا بد جنين * از حيل ، آن كورچشم دوربين\r\nليك ازو فرعون‌تر آمد پديد * هم ورا هم مكر او را دركشيد\r\nاژدها بود و عصا شد اژدها * اين بخورد او را به توفيق خدا\r\nدست شد بالاى دست ، اين تا كجا ؟ * تا به يزدان ، كه اليه المنتهى\r\nكان يكى درياست بىغور و كران * جمله درياها چو سيلى پيش آن\r\nحيله‌ها و چاره‌ها گر اژدهاست * پيش الّا اللّه آنها جمله « لا » ست\r\nچون رسيد اينجا بيانم ، سر نهاد * محو شد و اللّه اعلم بالرشاد \r\n\r\n\r\n","description":"","footnote":"\r\n( 1 ) - خو : مخفف خود .\r\n","page_name":" 245 ","page_number":245},
  {"content":"\r\n\r\n\r\nآنچه در فرعون بود اندر تو هست\r\n آنچه در فرعون بود ، اندر تو هست * ليك اژدرهات محبوس چه است\r\nاى دريغ اين جمله احوال تو است * تو بر آن فرعون برخواهيش بست\r\nگر ز تو گويند ، وحشت زايدت * ور ز ديگر ، آن فسون بنمايدت\r\nآتشت را هيزم فرعون نيست * زانكه چون فرعون او را عون نيست\r\nگلخن نفس تو را خاشاك نيست * ورنه چون فرعون او شعله‌زنى است\r\nنفست اژدرهاست او كى مرده است ؟ * از غم بىآلتى افسرده است\r\nگر بيابد آلت فرعون ، او * كه به امر او همىرفت آب جو\r\nآنكه او بنياد فرعونى كند * راه صد موسى و صد هارون زند\r\nكرمك است آن اژدها از دست فقر * پشه‌اى گردد ز جاه و مال ، صقر « 1 »\r\nاژدها را دار در برف فراق * هين مكش او را به خورشيد عراق\r\nتا فسرده مىبود آن اژدهات * لقمه اويى چو او يابد نجات\r\nمات كن او را و ايمن شو ز مات * رحم كم كن ، نيست از اهل صلات\r\nكان تف خورشيد شهوت برزند * آن خفاش مرده‌ريگت پر زند\r\nمىكشانش در جهاد و در قتال * مردوار ، اللّه يجزيك الوصال \r\n\r\nاز كليم حق بياموز اى كريم\r\n از كليم حق بياموز اى كريم * بين چه مىگويد ز مشتاقى ، كليم\r\nبا چنين جاه و چنين پيغمبرى * طالب خضرم ، ز خودبينى برى\r\nموسيا تو قوم خود را هشته‌اى * در پى نيكوپيى سرگشته‌اى\r\nكيقبادى رسته از خوف و رجا * چند گردى ، چند جويى تا كجا ؟ \r\n\r\n\r\n","description":"","footnote":"\r\n( 1 ) - صقر : باز شكارى .\r\n","page_name":" 246 ","page_number":246},
  {"content":"\r\n\r\n آن تو با توست و تو واقف بر اين * آسمانا چند پيمايى زمين ؟\r\nگفت موسى : اين ملامت كم كنيد * آفتاب و ماه را كم ره زنيد\r\nمىروم تا مجمع البحرين من * تا شوم مصحوب سلطان زمن\r\nاجعل الخضر لأمرى سببا * ذاك او أمضى و اسرى حقبا\r\nسالها پرّم به پرّوبالها بالها * سالها چبود هزاران سالها\r\nتا ببينم قلزمى در قطره‌اى * آفتابى درج اندر ذرّه‌اى\r\nمىروم يعنى نمىارزد بدان * عشق جانان كم مدان از عشق نان \r\n\r\nكار براى خدا باقى و براى غير او فانى است\r\n هركه او شد آشنا و يار تو * شد حقير و خوار در ديدار تو\r\nهركه او بيگانه باشد با تو هم * پيش تو او بس مه است و محترم\r\nهر خوشى كآيد به تو ، ناخوش شود * آب حيوان گر رسد آتش شود\r\nپس غذايى كه ز وى دل‌زنده شد * چون بيامد در تن تو گنده شد\r\nبس عزيزى كه به ناز اشكار « 1 » شد * چون شكارت شد بر تو خوار شد\r\nآشنايى نفس با هر نفس پست * تو يقين مىدان كه دم‌دم كمتر است\r\nآشنايى عقل با عقل از صفا * چون شود هر دم فزون باشد و لا\r\nزانكه نفسش گرد علّت مىتند * معرفت را زود فاسد مىكند\r\nگر نخواهى دوست را فردا نفير * دوستى با عاقل و با عقل گير\r\nاز سموم نفس چون با علّتى * هرچه گيرى تو ، مرض را آلتى\r\nگر بگيرى گوهرى ، سنگى شود * ور بگيرى مهر دل ، جنگى شود\r\nور بگيرى نكته بكرى لطيف * بعد دركت گشت بىذوق و كثيف\r\nكه من اين را بس شنيدم ، كهنه شد * چيز ديگر گو به جز آن اى عضد \r\n\r\n\r\n","description":"","footnote":"\r\n( 1 ) - اشكار : شكار .\r\n","page_name":" 247 ","page_number":247},
  {"content":"\r\n\r\n چيز ديگر تازه و نو گفته گير * باز فردا زان شوى سير و نفير\r\nدفع علّت كن ، چو علّت خو شود * هر حديث كهنه پيشت نو شود\r\nتا كه از كهنه برآرد برگ نو * بشكفد آن كهنه صد خوشه ز كو\r\nتلخ از شيرين‌لبان خوش مىشود * خار از گلزار دلكش مىشود\r\nاى بسا از نازنينان ، خاركش * بر اميد گل‌عذار ماه‌وش\r\nاى بسا حمال گشته پشت ريش * از براى دلبر مهروى خويش\r\nكرده آهنگر جمال خود سياه * تا كه شب ، آيد ببوسد روى ماه\r\nخواجه تا شب بر دكانى چارميخ * زانكه سروى در دلش كرده است بيخ\r\nتاجرى دريا و خشكى مىرود * او به مهر خانه‌شينى مىدود\r\nهركه را با مرده سودايى بود * بر اميد زنده سيمايى بود\r\nآن دروگر آورده به چوب * بر اميد خدمت مهروى خوب\r\nبر اميد زنده‌اى كن اجتهاد * كو نگردد بعد روزى دو جماد\r\nمونسى مگزين خسى را ، از خسى * عاريت باشد درو آن مونسى\r\nانس تو با مادر و بابا كجاست * گر به جز حق مونسانت را وفاست\r\nانس تو با دايه و لالا چه شد * گر كسى شايد به غير از حق ، عضد\r\nانس تو با شير و با پستان نماند * نفرت تو از دبيرستان نماند\r\nآن شعاعى بود بر ديوارشان * جانب خورشيد وارفت آن نشان\r\nبر هر آن چيزى كه افتد آن شعاع * تو بر آن هم عاشق آيى اى شجاع\r\nعشق تو بر هرچه آن موجود بود * آن ز وصف حق زراندود بود\r\nچون با اصل رفت و مس بماند * وز زرىّ خويشتن مفلس بماند\r\nطبع سير آمد طلاق او براند * پشت بر وى كرد دست از وى فشاند\r\nزر ز روى قلب در كان مىرود * سوى آن كان رو تو هم كان مىرود\r\nنور از ديوار با خور مىرود * تو بدان خور رو كه درخور مىرود\r\nزين سپس بستان تو آب از آسمان * چون نديدى تو وفا از ناودان \r\n\r\n","description":"","footnote":"","page_name":" 248 ","page_number":248},
  {"content":"\r\n\r\n\r\nداد او را قابليت شرط نيست\r\n چاره آن دل عطاى مبدلى است * داد او را قابليت شرط نيست\r\nبلكه شرط قابليّت داد اوست * داد لبّ و قابليّت چيست ، پوست\r\nاينكه موسى را عصا ثعبان شود * همچو خورشيدى كفش رخشان شود\r\nصد هزاران معجزات انبيا * كان نيايد در ضمير و وهم ما\r\nنيست سخره مايه تصريف خداست * نيستها را قابليّت از كجاست ؟\r\nقابلى گر شرط فعل حق بدى * هيچ معدومى به هستى نامدى\r\nسنّتى بنهاد و اسباب و طرق * طالبان را زير ازراقى تتق\r\nبيشتر احوال بر سنّت رود * گاه قدرت خارق سنّت شود\r\nسنّت و عادت نهاده با مزه * باز كرده خرق عادت معجزه\r\nبىسبب گر عزلها موصول نيست * قدرت از عزل سبب معزول نيست\r\nاى گرفتار سبب بيرون مپر * ليك عزل آن مسبّب ظن مبر\r\nهرچه خواهد آن مسبّب ، آورد * قدرت مطلق سببها بردرد\r\nليك اغلب بر سبب راند نفاد * تا بداند طالبى جستن مراد\r\nچون سبب نبود چه ره جويد مريد ؟ * پس سبب در راه مىبايد دريد\r\nاين سببها بر نظرها پرده‌هاست * كه نه هر ديار صنعش را سزاست\r\nديده‌اى بايد سبب سوراخ كن * تا حجب را بركند از بيخ و بن\r\nتا مسبّب بيند اندر لامكان * هرزه داند جهد و اسباب و دكان\r\nاز مسبّب داند او هر خير و شر * نى ز اسباب وسايط اى پدر \r\n\r\n","description":"","footnote":"","page_name":" 249 ","page_number":249},
  {"content":"\r\n\r\n\r\nصانع خواست ايجاد بشر\r\n چون‌كه صانع خواست ايجاد بشر * از براى ابتلاى خير و شر\r\nجبرئيل صدق را فرمود رو * مشت خاكى از زمين بستان گرو\r\nاو ميان بست و بيامد تا زمين * تا گذارد امر ربّ العالمين\r\nدست سوى خاك برد آن مؤتمر * خاك خود را دركشيد و شد حذر\r\nپس زبان بگشاد خاك و لابه كرد * كز براى حرمت خلّاق فرد\r\nترك من گو و برو ، جانم ببخش * رو ، بتاب از من عنان خنك رخش « 1 »\r\nدر كشاكش‌هاى تكليف و خطر * بهر للّه هل مرا ، اندر مبر\r\nبهر آن لطفى كه حقّت برگزيد * كرد بر تو علم لوح كلّ پديد\r\nتا ملايك را معلّم آمدى * دايما با حق مكلّم آمدى\r\nكه سفير انبيا خواهى بدن * تو حيات جان وحيى ، نه بدن\r\nبر سرافيلت فضيلت بود از آن * كو حيات تن بود تو آن جان\r\nبانگ صورش نشأت تنها بود * نفخ تو نشو دل يكتا بود\r\nجان جان تن حيات دل بود * پس ز دادش داد دل فاضل بود\r\nباز ميكائيل رزق تن دهد * سعى تو رزق دل روشن دهد\r\nاو بداد كيل بر كردست ذيل * داد رزق تو نمىگنجد به كيل\r\nهم ز عزرائيل با قهر و عطب * تو بهى ، چون سبق رحمت بر غضب\r\nحامل عرش اين چهارند و تو شاه * بهترين هر چهارى ز انتباه\r\nروز محشر ، هشت بينى حاملانش * هم تو باشى افضل هشت آن زمانش\r\nهمچنين برمىشمرد و مىگريست * بوى مىبرد او كزين مقصود چيست\r\nمعدن شرم و حيا بد جبرئيل * بست اين سوگندها بر وى سبيل\r\nبس كه لابه كردش و سوگند داد * بازگشت و گفت : يا ربّ العباد\r\nكه نبودم من به كارت سرسرى * ليك ز آنچه رفت تو داناترى \r\n\r\n\r\n","description":"","footnote":"\r\n( 1 ) - خنك‌رخش : اسب سفيد .\r\n","page_name":" 250 ","page_number":250},
  {"content":"\r\n\r\n گفت نامى كه ز هولش اى بصير * هفت گردون بازماند از مسير\r\nشرمم آمد ، گشتم از نامت خجل * ورنه آسان است نقل مشت گل\r\nكه تو زورى داده املاك را * كه بدرانند اين افلاك را\r\nگفت ميكائيل را تو رو به زير * مشت خاكى در ربا از وى چو شير\r\nچون‌كه ميكائيل شد تا خاكدان * دست كرد آن تا كه بربايد از آن\r\nخاك لرزيد و درآمد در گريز * گشت او لابه‌كنان و اشك‌ريز\r\nسينه‌سوزان لابه كرد و اجتهاد * با سرشك خونيش سوگند داد\r\nكه به يزدان لطيف بىنديد * كه به كردت حامل عرش مجيد\r\nكيل ارزاق جهان را مشرفى * تشنگان فضل را تو مغرقى\r\nزانكه ميكائيل از كيل اشتقاق * دارد و كيّال شد در ارتزاق\r\nكه امانم ده مرا آزاد كن * بين كه خون‌آلود مىگويم سخن\r\nمعدن رحم إله آمد ملك * گفت چون ريزم بر آن ريش اين نمك ؟\r\nهمچنان‌كه معدن قهر است ديو * كه برآورد از بنىآدم غريو\r\nرفت ميكائيل سوى ربّ دين * خالى از مقصود دست و آستين\r\nگفت اى داناى سرّ و شاه فرد * خاكم از زارى و گريه بسته كرد\r\nآب ديده پيش تو باقدر بود * من نتانستم كه آرم ناشنود\r\nآه و زارى پيش تو بس قدر داشت * من نتانستم حقوق آن گذاشت\r\nپيش تو چون قدر دارد چشم تر * پس چگونه گشتمى استيزه‌گر ؟\r\nگفت اسرافيل را يزدان ما * كه برو زان خاك پر كن كف ، بيا\r\nآمد اسرافيل هم سوى زمين * باز آغازيد خاكستان حنين\r\nكى فرشته صور و اى بحر حيات * كه ز دمهاى تو جان يابد موات\r\nدر دمى در صور يك بانگى عظيم * پر شود محشر خلايق از رميم\r\nدر دمى در صور گويى : الصّلا * برجهيد اى كشتگان كربلا\r\nاى هلاكت‌ديدگان از تيغ مرگ * برزنيد از خاك سر چون شاخ و برگ\r\nرحمت تو و آن دم گيراى تو * پر شود اين عالم از احياى تو \r\n\r\n","description":"","footnote":"","page_name":" 251 ","page_number":251},
  {"content":"\r\n\r\n تو فرشتهء رحمتى ، رحمت نما * حامل عرش و قبلهء دادها\r\nعرش معدنگاه داد و معدلت * چارجو در زير او بر مغفرت\r\nمن از اين تقليب بويى مىبرم * بدگمانى مىدود اندر سرم\r\nاى شفا و رحمت اصحاب درد * تو همان كن ، كان دو نيكوكار كرد\r\nزود اسرافيل بازآمد به شاه * گفت عذر و ماجرا نزد إله\r\nكز برون فرمان بدادى كه بگير * عكس آن الهام دادى كه مگير\r\nامر كردى در گرفتن ، سوى گوش * نهى كردى از قساوت ، سوى هوش\r\nسبق رحمت گشت غالب بر غضب * اى بديع افعال نيكوكار يا رب\r\nگفت يزدان زود عزرائيل را * كه ببين آن خاك پرتخييل را\r\nآن ضعيف زال ظالم را بياب * مشت خاكى زو بياور هين شتاب\r\nرفت عزرائيل سرهنگ قضا * سوى كرهء خاك بهر اقتضا\r\nخاك ، بر قانون ، نفير آغاز كرد * داد سوگندش ، بسى سوگند خورد\r\nكى غلام خاص و اى حمال عرش * اى مطاع الأمر اندر عرش و فرش\r\nرو ، به حق رحمت رحمان فرد * رو به حق آنكه با تو لطف كرد\r\nحق شاهى كه جز او معبود نيست * پيش او زارى كس مردود نيست\r\nگفت نتوانم بدين افسون كه من * سر بتابم ز آمر سرّ و علن\r\nگفت آخر امر فرمود او به حلم * هر دو امرند ، آن بگير از راه علم\r\nگفت آن تأويل باشد يا قياس * در صريح امر ، كم جو التباس\r\nفكر خود را گر كنى تأويل ، به * كه كنى تأويل اين نامشتبه\r\nدل همىسوزد مرا بر لابه‌ات * سينه‌ام پرخون شد از شورابه‌ات\r\nنيستم بىرحم ، بل زان هر سه پاك * رحم بيش استم ز درد دردناك\r\nگر طپانچه مىزنم من بر يتيم * ور دهد حلوا به دستش آن حليم\r\nاين طپانچه خوش‌تر از حلواى او * ور شود غره به حلوا ، واى او\r\nبر نفير تو جگر مىسوزدم * ليك حق لطفى همىآموزدم\r\nلطف مخفى در ميان قهرها * در حدث پنهان ، عقيق بىبهاست \r\n\r\n","description":"","footnote":"","page_name":" 252 ","page_number":252},
  {"content":"\r\n\r\n قهر حق بهتر ز صد حلم من است * منع كردن جان ز حق جان كندن است\r\nبدترين قهرش به از حلم دو كون * نعم ربّ العالمين و نعم عون\r\nلطف‌هاى مضمر اندر قهر او * جان سپردن جان فزايد بهر او\r\nهين رها كن بدگمانى و ضلال * سر قدم كن چون‌كه فرمودت : تعال\r\nآن تعال او تعالىها دهد * مستى و جفت و نهالىها دهد\r\nبارى آن امر سنى را هيچ‌هيچ * من نيارم كرد وهن و پيچ‌پيچ\r\nاين همه بشنيد آن خاك نژند * زان گمان بد ، بدش بر گوش‌بند\r\nباز از نوعى دگر آن خاك پست * لابه و سجده همىكردش چو مست\r\nگفت نى ، برخيز زين نبود زيان * من سر و جان مىنهم رهن و ضمان\r\nلابه منديش و مكن لابه دگر * جز بدان شاه رحيم دادگر\r\nگوش من از گفت غير او كر است * او مرا از جان شيرين جان‌تر است\r\nجان چه باشد كش گزينم بر كريم * كيك كه بود كه بسوزم زو كليم ؟\r\nمن ندانم خير ، الّا خير او * صم بكم عمى من از غير او\r\nگوش من كرّ است از زارىكنان * كه منم در كفّ او همچون سنان\r\nاحمقانه از سنان رحمت مجو * زان شهى جو ، كان بود در دست او\r\nمن چو كلكم در ميان اصبعين * نيستم در صفّ طاعت بين‌بين\r\nخاك را مشغول كرد او در سخن * يك كفى بربود از آن خاك كهن\r\nساحرانه درربود از خاكدان * خاك مشغول سخن چون بىخودان\r\nبرد تا حق تربت بىرأى را * تا به مكتب آن گريزان‌پاى را\r\nگفت يزدان كه : به علم روشنم * كه تو را جلّاد اين خلقان كنم\r\nگفت يا رب دشمنم گيرند خلق * چون فشارم خلق را در مرگ خلق\r\nتو روا دارى خداوند سنى * كه مرا مبغوض و دشمن‌رو كنى ؟\r\nگفت اسبابى پديد آرم عيان * از تب و قولنج و سرسام و سنان\r\nكه بگردانم نظرشان را ز تو * در مرضها و سببهاى سه تو\r\nگفت يا رب بندگان هستند نيز * كه سببها را بدرّند اى عزيز \r\n\r\n","description":"","footnote":"","page_name":" 253 ","page_number":253},
  {"content":"\r\n\r\n چشمشان باشد گذاره از سبب * در گذشته از حجب از فضل رب\r\nسرمهء توحيد از كحّال حال * يافته ، رسته ز علّت و اعتلال\r\nننگرند اندر رتب و قولنج و سل * راه ندهند اين سببها را به دل\r\nزانكه هريك اين مرضها را دواست * چون دوا نپذيرد از فعل خداست\r\nهر مرض دارد دوا ، مىدان يقين * چون دواى رنج سرما پوستين\r\nچون خدا خواهد كه مردى بفسرد * سردى از صد پوستين هم بگذرد\r\nدر وجودش لرزه‌اى بنهد كه آن * نى به جامه به شود ، نى ز آشيان\r\nچون قضا آيد ، طبيب ابله شود * وان روا در نفع هم گمره شود\r\nكى شود محجوب ادراك بصير * زين سببهاى حجاب گول‌گير\r\nگفت يزدان آنكه باشد اصل‌دان * پس تو را كى بيند او اندر ميان ؟\r\nگرچه خويش از عامّه پنهان كرده‌اى * پيش روشن‌ديدگان هم پرده‌اى\r\nوانگه ايشان را شكر باشد اجل * چون نظرشان مست باشد در دول\r\nتلخ نبود پيش ايشان مرگ تن * چون روند از چاه زندان در چمن\r\nوارهيدند از جهان پيچ‌پيچ * كس نگريد بر فوات هيچ ، هيچ\r\nتلخ كى باشد كسى را كش برند * از ميان زهر ماران سوى قند ؟\r\nجان مجرّد گشته از غوغاى تن * مىپرد با پرّ دل بىپاى تن \r\n\r\nاشك مىبار و همىسوز از طلب\r\n مؤمنى آخر ، درآ در صفّ رزم * كه تو را بر آسمان بوده است بزم\r\nبر اميد راه بالا كن قيام * همچو شمعى پيش محراب اى غلام\r\nاشك مىبار و همىسوز از طلب * همچو شمعى سربريده جمله شب\r\nلب فروبند از طعام و از شراب * سوى خوان آسمانى كن شتاب\r\nدم‌به‌دم بر آسمان مىدار اميد * در هواى آسمان رقصان چو بيد \r\n\r\n","description":"","footnote":"","page_name":" 254 ","page_number":254},
  {"content":"\r\n\r\n دم‌به‌دم از آسمان مىآيدت * آب و آتش رزق مىافزايدت\r\nگر تو را آنجا برد نبود عجب * منگر اندر عجز و بنگر در طلب\r\nكاين طلب در تو گروگان خداست * زانكه هر طالب به مطلوبى سزاست\r\nجهد كن تا اين طلب افزون شود * تا دلت زين چاه تن بيرون شود\r\nخلق گويد مرد مسكين از فلان * تو بگويى زنده‌ام اى غافلان\r\nگر تن من همچون تنها خفته است * هشت جنّت بر دلم بشكفته است\r\nجان كه خفته در گل و نسرين بود * چه غم است از تن كه در سرگين بود ؟\r\nجان خفته چه خبر دارد ز تن * كه به گلشن خفته يا در گولخن ؟\r\nمىزند جان در جهان آبگون * نعرهء يا ليت قومى يعلمون « 1 »\r\nگر نخواهد زيست جان بىاين بدن * پس فلك ايوان كه خواهد بدن ؟\r\nگر نخواهد بىبدن جان تو زيست * فى السماء رزقكم روزىّ كيست ؟ « 2 » \r\n\r\nآن طعام الله قوت خوشگوار\r\n وارهى زين روزى ريزه كثيف * در فتى در لوت و در قوت شريف\r\nگر هزاران رطل قوتش مىخورى * مىروى پاك و سبك همچون پرى\r\nكه نه حبس باد و قولنجت كند * چارميخ معده آهنجت « 3 » كند\r\nگر خورى كم ، گرسنه مانى چو زاغ * ور خورى پر گيرد ، آروغت دماغ\r\nكم‌خورى ، خوى بد و خشكى و ذق * پرخورى شد تخمه را تن مستحق\r\nآن طعام اللّه قوت خوشگوار * بر چنان دريا چو كشتى شو سوار\r\nباش در روزه شكيبا و مصر * دم‌به‌دم قوت خدا را منتظر \r\n\r\n\r\n","description":"","footnote":"\r\n( 1 ) - اشاره به آيه :   « قالَ يا لَيْتَ قَوْمِي يَعْلَمُونَ بِما غَفَرَ لِي رَبِّي »   سوره يس آيه 26 .\r\n( 2 ) - اشاره به آيه :  « وَ فِي السَّماءِ رِزْقُكُمْ وَ ما تُوعَدُونَ »  سوره الذاريات آيهء 22 .\r\n( 3 ) - آهنجت : آهنج بر وزن نارنج اسم فاعل از كشيدن باشد ، يعنى كشنده و به معنى امر به كشيدن و به معنى تير انداختن نيز آمده است .\r\n","page_name":" 255 ","page_number":255},
  {"content":"\r\n\r\n كان خداى خوب كار بردبار * هديه‌ها را مىدهد در انتظار\r\nانتظار نان ندارد مرد سير * كه سبك آيد وظيفه ، يا كه دير\r\nبينوا هر دم همىگويد كه كو ؟ * در مجاعت منتظر ، در جست‌وجو\r\nاى پدر الانتظار الانتظار * از براى خوان بالا ، مردوار\r\nهر گرسنه عاقبت قوتى بيافت * آفتاب دولتى بر وى بتافت\r\nضيف با همت چو زاشى « 1 » كم خورد * صاحب خوان آش ديگر آورد\r\nجز كه صاحب خوان درويش لئيم * ظن بد كم بر به رزّاق كريم\r\nسر برآور همچو كوهى اى سند * تا نخستين نور خور بر تو زند\r\nكان سر كوه بلند مستقر * هست خورشيد سحر را منتظر \r\n\r\nحكايت\r\n آن يكى مىگفت خوش بودى جهان * گر نبودى پاى مرگ اندر ميان\r\nآن يكى گفت ار نبودى مرگ هيچ * كه نيرزيدى جهان پيچ‌پيچ\r\nخرمنى بودى به دشت افراشته * مهمل و ناكوفته بگذاشته\r\nعقل كاذب نيست جز معكوس بين * زندگى را مرگ بيند آن غبين « 2 »\r\nاى خدا بنماى تو هر چيز را * آن‌چنان كه هست در خدعه سرا \r\n\r\n\r\n","description":"","footnote":"\r\n( 1 ) - زاشى : آشى ، خورشى .\r\n( 2 ) - غبين : سست‌خرد ، ضعيف‌رأى .\r\n","page_name":" 256 ","page_number":256},
  {"content":"\r\n\r\n\r\nهيچ مرده نيست پرحسرت ز مرگ\r\n هيچ مرده نيست پرحسرت ز مرگ * حسرتش آن است كش كم بود برگ\r\nورنه از چاهى به صحرا اوفتاد * در ميان دولت و عيش و گشاد\r\nزين مقام ماتم و ننگين مناخ * نقل افتادش به صحراى فراخ\r\nمقعد صدقى « 1 » نه ايوانى دروغ * بادهء خاصى ، نه مستيى ز دوغ\r\nمقعد صدقش جليس حق شده * رسته زين آب و گل آتشكده\r\nور نكردى زندگانىّ منير * يك دو دم مانده است ، مردانه بمير\r\nبانگ مىآيد تعالوا از كرم * بعد از آن رجعت نماند آن حرص و غم\r\nبس غريبىها كشيديد از جهان * قدر من دانسته باشيد اى مهان\r\nزير سايهء اين درختم مست ناز * هين بيندازيد پاها را دراز\r\nپاىهاى پرعنا از راه دين * بر كنار و دست حوران خالدين\r\nحوريان گشته مغمّز ، مهربان * كز سفر باز آمدند اين صوفيان\r\nصوفيان صافيان چون نور خور * مدّتى افتاده بر خاك و قذر\r\nبىاثر پاك از قذر بازآمدند * همچون نور خور سوى قرص بلند \r\n\r\n\r\n","description":"","footnote":"\r\n( 1 ) - اشاره به آيه :  « فِي مَقْعَدِ صِدْقٍ عِنْدَ مَلِيكٍ مُقْتَدِرٍ »  سوره القمر ، آيه 55 .\r\n","page_name":" 257 ","page_number":257},
  {"content":"\r\n\r\n اين گروه مجرمان هم اى مجيد * جملهء سرهاشان به ديوارى رسيد\r\nبر خطا و جرم خود واقف شدند * گرچه مات كعبتين شه بدند\r\nرو به تو كردند اكنون اه‌كنان * اى كه لطفت مجرمان را ره‌كنان\r\nراه ده آلودگان را العجل * در فرات عفو و عين « 1 » مغتسل\r\nتا كه غسل آرند زان جرم دراز * در صف پاكان روند اندر نماز\r\nاندر آن صفهاى ز اندازه برون * غرقگان نور نحن الصافّون « 2 »\r\nچون سخن در وصف اين حالت رسيد * هم قلم بشكست و هم كاغذ دريد\r\nگر حجابستت برون رو ، ز احتجاب * تا ببينى پادشاهىّ عجاب \r\n\r\nعفو كن از مست خود اى عفومند\r\n گرچه بشكستند جامت قوم مست * آنكه مست از تو بود عذريش هست\r\nمستى ايشان به اقبال و به مال * نى ، ز باده تست اى شيرن فعال\r\nاى شهنشه ، مست تخصيص تواند * عفو كن از مست خود ، اى عفومند\r\nلذّت تخصيص تو وقت خطاب * آن كند كه نايد از صد خم شراب\r\nچون‌كه مستم كرده‌اى حدّم مزن * شرع مستان را نبيند حد زدن\r\nكوه‌ها چون ذرّه‌ها سرمست تو * نقطه و پرگار و خط در دست تو\r\nفتنه ، كه لرزند ازو ، لرزان توست * هر گران‌قيمت گهر ، ارزان توست\r\nرغبت ما از تقاضاى تو است * جذبهء حق است هم چاره ز دست\r\nاز تقاضاى تو مىخارد سرم * اى به مرده من به پيش آن كرم\r\nپيش آب زندگانى كس نمرد * پيش آبت آب حيوان است درد\r\nمرگ‌آشامان ز عشقت زنده‌اند * دل ز جان و آب جان بركنده‌اند\r\nآب عشق تو چو ما را دست داد * آب حيوان شد به پيش ما كساد \r\n\r\n\r\n","description":"","footnote":"\r\n( 1 ) - عين : چشمه .\r\n( 2 ) - اشاره به آيه 165 ، از سوره الصافات .\r\n","page_name":" 258 ","page_number":258},
  {"content":"\r\n\r\n ز آب حيوان ، هست هر جان را نوى * نيك آب آب حيوانان تويى\r\nهر دمى مرگى و حشرى داديم ؟ * تا بديدم دستبرد آن كرم\r\nهمچو خفتن گشت اين مردن مرا * ز اعتماد بعث كردن ، اى خدا\r\nعقل لرزان از اجل و آن عشق شوخ * سنگ كى ترسد ز باران چون كلوخ ؟\r\nعفو كن اى عفو در صندوق تو * سابق لطفى ، همه مسبوق تو\r\nمن كه باشم كه بوم من با منت ؟ * اى گرفته جمله منها دامنت\r\nمن كى آرم رحم ، خلم اندود را * ره نمايم علم حلم ، اندود را ؟\r\nمن چگونه پيشت اعلامت كنم ؟ * يا كه وا يادت دهم شرط كرم ؟\r\nآنچه معلوم تو نبود چيست آن ؟ * وانچه يادت نيست كو اندر جهان ؟\r\nاى تو پاك از جهل و علمت پاك از آن * كه فراموشى كند بر وى نهان\r\nهيچ‌كس را ، تو كسى انگاشتى * همچو خورشيدش به نور افراشتى\r\nچون كسم كردى ، اگر لابه كنم * مستمع شو لابه‌ام را از كرم\r\nزانكه از نفسم چو بيرون برده‌اى * اين شفاعت هم تو خود را كرده‌اى \r\n\r\nدر حديث آمد كه روز رستخيز\r\n در حديث آمد كه روز رستخيز * امر آيد هريكى تن را كه خيز\r\nنفخ صور امر است از يزدان پاك * كه برآريد اى ذراير سر ز خاك\r\nبازآيد جان هريك در بدن * همچو وقت صبح هوش آيد به تن\r\nجان تن خود را شناسد وقت روز * در خراب خود درآيد چون كنوز\r\nآن‌چنان‌كه جان بپرّد سوى طين * نامه پرّد تا يسار و تا يمين\r\nدر كفش بنهند نامه بخل و جود * فسق و تقوا ، آنچه دى خو كرده بود\r\nگر رياضت داده باشد خوى خويش * وقت بيدارى همان آيد به پيش\r\nور بد او دى خام و زشت و در ضلال * چون عزانامه سيه يابد شمال \r\n\r\n","description":"","footnote":"","page_name":" 259 ","page_number":259},
  {"content":"\r\n\r\n ور بد او دى پاك و باتقوا و دين * چون شود بيدار يابد در يمين « 1 »\r\nهست ما را خواب و بيدارى ما * بر نشان مرگ و محشر دو گوا « 2 »\r\nحشر اصغر حشر اكبر را نمود * مرگ اصغر مرگ اكبر را زدود\r\nليك اين نامه خيال است و نهان * وان شود بر حشر اكبر بس عيان\r\nاين خيال اينجا نهان ، پيدا اثر * زين خيال آنجا بروياند صور\r\nهر خيالى كو كند در دل وطن * روز محشر صورتى خواهد شدن\r\nمخلصم زين هر دو محشر قصّه‌اى است * مؤمنان را در بيانش حصّه‌اى است\r\nچون برآيد آفتاب رستخيز * برجهند از خاك ، زشت و خوب نيز\r\nسوى ديوان قضا پويان شوند * نقد نيك و بد به كوره مىروند\r\nنقد نيكو شادمان و نازناز * نقد قلب اندر زحير و در گداز\r\nلحظه‌لحظه امتحان‌ها مىرسد * سر دلها مىنمايد در جسد\r\nچون ز قنديل آب و روغن گشته فاش * يا چو خاكى كه برويد سرّهاش\r\nاز پياز و زعفران و كوكنار * سرّ دى پيدا كند دست بهار\r\nآن يكى سرسبز نحن المتّقون * وان دگر همچون بنفشه سرنگون\r\nچشمها بيرون جهيده از خطر * گشته ده چشمه ز بيم مستقر\r\nبازمانده ديدها در انتظار * تا كه نايد نامه از سوى يسار\r\nنامه‌اى آيد به دست بنده‌اى * سر سيه ، وز جرم و فسق آكنده‌اى\r\nاندر او يك خير و يك توفيق نى * جز كه آزار دل صدّيق نى\r\nپر ز سر تا پاى ، زشتى و گناه * تسخر و خنبك « 3 » زدن بر اهل راه\r\nآن دغل‌كارى و دزدىهاى او * وان چو فرعونان انا و انّاى او\r\nچون بخواند نامهء خود آن ثقيل * داند او كه سوى زندان شد رحيل\r\nپس روان گردد به زندان سعير * كه نباشد خار را از آتش گريز\r\nچون موكّل آن ملايك پيش و پس * بوده پنهان ، گشته پيدا چون عسس « 4 » \r\n\r\n\r\n","description":"","footnote":"\r\n( 1 ) - در نسخه قونيه : وقت بيدارى برد درّ ثمين .\r\n( 2 ) - دو گوا : دو گواه و شاهد .\r\n( 3 ) - خنبك : تنبك .\r\n( 4 ) - عسس : نگهبان .\r\n","page_name":" 260 ","page_number":260},
  {"content":"\r\n\r\n مىبرندش ، مىسپوزندش به نيش * كه برو اى سگ به كهدانهاى خويش\r\nمىكشد پا بر سر هر راه او * تا بود كه برجهد زان چاه او\r\nمنتظر مىايستد ، تن مىزند * در اميدى روى واپس مىكند\r\nاشك مىبارد چو باران خزان * خشك اميدى ، چه دارد او جز آن ؟\r\nهر زمانى روى واپس مىكند * رو به درگاه مقدس مىكند\r\nپس ز حق امر آيد از اقليم نور * كه بگوييدش كه اى بطّال مور « 1 »\r\nانتظار چيستى ؟ اى كان شر ؟ * رو چه واپس مىكنى ؟ اى خيره‌سر\r\nنامه‌ات آن است كت آمد به دست * اى خداآزار و اى شيطان‌پرست\r\nبيهده چه مول « 2 » مولى مىزنى ؟ * در چنين چه كو اميد روشنى ؟\r\nنى تو را از روى ظاهر طاعتى * نى تو را در سرّ و باطن نيّتى\r\nنى تو را در شب مناجات و قيام * نى تو را در روز پرهيز و صيام\r\nنى تو را حفظ زبان ز آزار كس * نى نظر كردن به عبرت پيش و پس\r\nپيش چبود ياد مرگ و نزع خويش * پس چه باشد مردن ياران ز پيش ؟\r\nنى تو را بر ظلم توبه نى خروش * اى دغا گندم‌نماى جوفروش\r\nچون جزا سايه است ، اى قد تو خم * سايهء تو كج فتد در پيش هم\r\nزين قبيل آيد خطابات درشت * كه شود كه را از آن هم گوژپشت\r\nبنده گويد آنچه فرمودى بيان * صد چنانم ، صد چنانم ، صد چنان\r\nخود تو پوشيدى بترها را به حلم * ورنه مىدانى فضيحت‌ها به علم\r\nليك بيرون از جهاد و فعل خويش * از وراى خير و شر و كفر و كيش\r\nوز نياز عاجزانه خويشتن * وز خيال و وهم من يا صد چو من\r\nبودم اميدى به محض لطف تو * از براى راست باشى اى عفوّ\r\nبخشش محضى ز داد بىعوض * بودم اميد اى كريم بىغرض\r\nرو سپس كردم بدان محض كرم * سوى فعل خويشتن مىننگرم\r\nسوى آن اميد كردم روى خويش * كه وجودم داده‌اى از پيش‌پيش \r\n\r\n\r\n","description":"","footnote":"\r\n( 1 ) - در نسخه قونيه : عور .\r\n( 2 ) - مول : بر وزن غول ، درنگ كردن .\r\n","page_name":" 261 ","page_number":261},
  {"content":"\r\n\r\n خلعت هستى بدادى رايگان * من هميشه معتمد بودم برآن\r\nچون شمارد جرم خود را و خطا * محض بخشايش درآيد در عطا\r\nكى ملايك ، بازآريدش به ما * كه به دستش چشم و دل سوى رجا\r\nلاابالىوار آزادش كنيم * وان خطاها را همه خط برزنيم\r\nآتشى خوش برفروزيم از كرم * تا نماند جرم و زلت ، بيش‌وكم\r\nآتشى كز شعله‌اش كمتر شرار * مىبسوزد جرم جبر و اختيار\r\nشعله در بنگاه انسانى زنيم * خار را گلزار روحانى كنيم\r\nما فرستاديم از چرخ نهم * كيميا ، يصلح لكم اعمالكم\r\nخود چه باشد پيش نور مستقر * كرّ و فرّ اختيار بو البشر ؟\r\nگوشت پاره آلت گوياى او * پيه پاره منظر بيناى او\r\nمسمع او آن دو پاره استخوان * مدركش دو قطره خون ، يعنى جنان\r\nكرمكى و از قذر آكنده‌اى * طمطراقى در جهان افكنده‌اى\r\nاز منى بودى ، منى را واگذار * اى اياز آن پوستين را ياد دار \r\n\r\nدر تفسير آيه « فَلْيَنْظُرِ الْإِنْسانُ مِمَّ خُلِقَ » « 1 »\r\n آن اياز از زيركى انگيخته * پوستين و چارقش آويخته\r\nمىرود هر روز در حجرهء خلا * چارقت اين است منگر در علا\r\nمىرود هر روز در حجرهء برين * تا ببيند چارقى با پوستين\r\nزانكه هستى سخت مستى آورد * عقل از سر ، شرم از دل مىبرد\r\nصد هزاران قرن پيشين را همين * مستى هستى بزد ره زين كمين\r\nشد عزازيلى « 2 » از اين هستى بليس * كه چرا آدم شود بر من رئيس ؟\r\nخواجه‌ام من نيز خواجه‌زاده‌ام * صد هنر را قابل و آماده‌ام \r\n\r\n\r\n","description":"","footnote":"\r\n( 1 ) - سوره : الطارق ، آيه 5 .\r\n( 2 ) - عزازيل : نام پيشين شيطان .\r\n","page_name":" 262 ","page_number":262},
  {"content":"\r\n\r\n در هنر من از كسى كم نيستم * تا به خدمت پيش دشمن بيستم\r\nمن ز آتش زاده‌ام ، او از وحل « 1 » * پيش آتش مر وحل را چه محل ؟\r\nاو كجا بود اندر آن دورى كه من * صدر عالم بودم و فخر زمن ؟\r\nشعله مىزاد آتش جان سفيه * كآتشى بود الولد سرّ ابيه\r\nنى غلط گفتم كه بد قهر خدا * علّتى را پيش آوردن چرا ؟\r\nسرّ آب چبود ؟ اب ما صنع اوست * صنع مغز است و ابِ صورت چو پوست\r\nليك آدم چارق و آن پوستين * پيش مىآورد كه هستم ز طين\r\nچون اياز آن چارقش مورود بود * لاجرم آن عاقبت محمود « 2 » بود\r\nهست مطلق كارساز نيستى است * كارگاه هست كن جز نيست چيست ؟\r\nبرنوشته هيچ بنويسد كسى ؟ * يا نهاله كارد اندر مغرسى « 3 » ؟\r\nكاغذى جويد كه او به نوشته نيست * تخم كارد موضعى كه كشته نيست\r\nتو برادر موضع ناكشته باش * كاغذ اسفيد نابنوشته باش\r\nتا مشرف گردى از نون و القلم * تا بكارد در تو تخم آن ذو الكرم\r\nخود از اين پالوده ناليسيده گير * مطبخى كه ديده‌اى ناديده گير\r\nزانكه زين پالوده مستىها بود * پوستين و چارق از يادت رود\r\nچون درآيد نزع و مرگ آهى كنى * ذكر دلق و چارق آنگاهى كنى\r\nتا نمانى غرق موج و زشتيى * كه نباشد از پناهت پشتيى\r\nياد نارى از سفينهء راستين * ننگرى در چارق و در پوستين\r\nچون‌كه درمانى به غرقاب بلا * پس ظلمنا « 4 » ورد سازى در ولا\r\nديو گويد بنگريد اين خام را * سر بريد اين مرغ بىهنگام را\r\nدور اين خصلت ز فرهنگ اياز * كه پديد آيد نمازش بىنياز\r\nاو خروس آسمان بوده ز پيش * نعره‌هاى او همه در وقت خويش \r\n\r\n\r\n","description":"","footnote":"\r\n( 1 ) - وحل : گل و لاى ، مذبله .\r\n( 2 ) - اشاره به آيه :  « عَسى أَنْ يَبْعَثَكَ رَبُّكَ مَقاماً مَحْمُوداً »  سوره : الاسراء ، آيه 79 .\r\n( 3 ) - مغرس : جاى كاشتن درخت .\r\n( 4 ) - اشاره به آيه :  « رَبَّنا ظَلَمْنا أَنْفُسَنا . . . »  سوره : الأعراف ، آيه 23 .\r\n","page_name":" 263 ","page_number":263},
  {"content":"\r\n\r\n اى خروسان از وى آموزيد بانگ * بانگ بهر حق كند نه بهر دانگ\r\nصبح كاذب آيد و نفريبدش * صبح كاذب ، عالم نيك و بدش\r\nاهل دنيا عقل ناقص داشتند * تا كه صبح صادقش پنداشتند\r\nصبح كاذب ، كاروان‌ها را زده است * كه به بوى روز بيرون آمده است\r\nصبح كاذب خلق را رهبر مباد * كو دهد بس كاروان‌ها را به باد\r\nگفت من دانم عطاى توست اين * ورنه من از چارقم و آن پوستين\r\nبهر اين پيغمبر اين را شرح ساخت * هركه خود بشناخت يزدان را شناخت « 1 »\r\nچارقت نطفه است خونت پوستين * باقى اى خواجه عطاى اوست اين\r\nبهر آن داده است تا جويى دگر * تو مگو كه نيستش جز اين قدر\r\nاى اياز از تو غلامى نور يافت * نورت از پستى سوى گردون شتافت\r\nحسرت آزادگان شد بندگى * بندگى را چون تو دادى زندگى\r\nمؤمن آن باشد كه اندر جزر و مد * كافر از ايمان او حسرت خورد \r\n\r\nحكايت\r\n بود گبرى در زمان بايزيد * گفت او را يك مسلمان سعيد\r\nكه چه باشد گر تو اسلام آورى * تا بيابى صد نجات و سرورى ؟\r\nگفت اين ايمان اگر هست اى مريد * آنكه دارد شيخ عالم بايزيد\r\nمن ندارم طاقت آن تاب آن * كان فزون آمد ز كوششهاى جان\r\nگرچه در ايمان و دين ناموقنم * ليك در ايمان او بس مؤمنم\r\nدارم ايمان كان ز جمله برتر است * بس لطيف و با فروغ و با فر است\r\nمؤمن ايمان اويم در نهان * گرچه مهرم هست محكم بر دهان\r\nباز ايمان خود ، گر ايمان شماست * نى بدان ميل استم و نى مشتهاست \r\n\r\n\r\n","description":"","footnote":"\r\n( 1 ) - اشاره به حديث معروف پيامبر و على ( ع ) : « من عرف نفسه فقد عرف ربّه » . شرح نهج البلاغه 4 : 547 .\r\n","page_name":" 264 ","page_number":264},
  {"content":"\r\n\r\n آنكه صد ميلش سوى ايمان بود * چون شما را ديد ز آن فاتر « 1 » شود\r\nزآن‌كه نامى بيند و معنيش نى * چون بيابان را مفازه گفتنى\r\nعشق او ز آورد ايمان بفسرد * چون به ايمان شما او بنگرد\r\nليك از ايمان و صدق بايزيد * چند حسرت در دل و جانم رسيد\r\nداد جمله داد ايمان بايزيد * آفرينها بر چنين شير فريد\r\nقطره ز ايمانش در بحر ار رود * بحر اندر قطره‌اش غرقه شود\r\nهمچو آتش ذرّه‌اى در بيشه‌ها * اندر آن ذرّه شود بيشه فنا\r\nاين به حيله آب و روغن كردنى است * اين مثلها كفو ذرّه نور نيست\r\nذرّه چبود جزو چيزى منجسم * ذرّه نبود شارق لا ينقسم\r\nگفتن ذرّه مرادى دان خفى * محرم دريا نيى اين دم ، كفى\r\nآفتاب نيّر ايمان شيخ * گر نمايد رخ ز شرق جان شيخ\r\nجمله پستى گنج گردد تا ثرى * جمله بالا خلد گردد اخضرى\r\nاو يكى جان دارد از نور منير * او يكى تن دارد از خاك حقير\r\nاى عجب اين است او يا آن ؟ بگو * كه بماندم اندر اين مشكل عمو\r\nگر وى اين است اين بدن اى دوست چيست * اى عجب زين دو كدامين است و كيست ؟\r\nحيرت اندر حيرت است اى يار من * اين نه كار توست نى هم كار من\r\nهر دو او باشد و ليكن ريع ذرع * دانه باشد اصل وانكه تره فرع\r\nحكمت اين اضداد را باهم چه بست * اى قصاب اين گردران با گردن است\r\nروح بىقالب نداند كاركرد * قالب بىجان فسرده بود و سرد\r\nقالب پيدا و آن جان نهان * راست شد زين هر دو اسباب جهان\r\nحكمتى كه بود حق راز * گشت حاصل از نياز و از لجاج\r\nباشد آنگه از دواجات دگر * لا سمع اذن و لا عين بصر\r\nگر شنيدى اذن كى ماندى اذن ؟ * يا كجا كردى دگر ضبط سخن ؟\r\nگر بديدى برف و يخ خورشيد را * از يخى برداشتى اميد را \r\n\r\n\r\n","description":"","footnote":"\r\n( 1 ) - فاتر : سرد .\r\n","page_name":" 265 ","page_number":265},
  {"content":"\r\n\r\n\r\nدر تفسير آيه : « سَنُرِيهِمْ آياتِنا فِي الْآفاقِ وَ فِي أَنْفُسِهِمْ . »\r\n« 1 »\r\n ما كجا بوديم كان ديّان دين * عقل مىكاريد اندر آب و طين\r\nچون همىكرد از عدم گردون پديد * وين بساط خاك را مىگستريد\r\nز اختران مىساخت او مصباح‌ها * وز طبايع قفل با مفتاح‌ها\r\nاى بسا بنيادها پنهان و فاش * مضمر اين سقف كرد و فراش\r\nآدم اسطرلاب اوصاف علوست * وصف آدم مظهر آيات اوست\r\nهرچه در وى مىنمايد ، عكس اوست * همچو عكس ماه اندر آب جوست\r\nبر سطرلابش نقوش عنكبوت * بهر اوصاف ازل دارد ثبوت\r\nتا ز چرخ غيب و از خورشيد روح * عنكبوتش شرح گويد از شروح\r\nعنكبوت و اين سطرلاب رشاد * بىمنجم در كف عام اوفتاد\r\nانبيا را داد حق تنجيم اين * غيب را چشمى ببايد غيب‌بين\r\nدر چه دنيا فتادند اين قرون * عكس خود را ديد هريك چه درون\r\nعكس آخر چند بايد در نظر ؟ * اصل‌بينى پيشه كن ، اى كج نگر \r\n\r\nخلق را چون آب دان ، صاف و زلال\r\n خلق را چون آب دان ، صاف و زلال * اندر آن تابان صفات ذو الجلال\r\nعلمشان و عدلشان و لطفشان * چون ستارهء چرخ در آب روان\r\nپادشاهان مظهر شاهى حق * فاضلان مرآت آگاهى حق\r\nقرنها بگذشت اين قرن نوى است * ماه آن ماه است ، آب آن آب نيست\r\nعدل آن عدل است و فضل آن فضل هم * ليك مستبدل شد آن قرن و امم\r\nقرنها بر قرنها رفت اى همام * وين معانى برقرار و بردوام \r\n\r\n\r\n","description":"","footnote":"\r\n( 1 ) - آيه : 53 سوره : فصلت .\r\n","page_name":" 266 ","page_number":266},
  {"content":"\r\n\r\n آب مبدل شد در اين جو چند بار * عكس ماه و عكس اختر برقرار\r\nپس بنااش نيست بر آب روان * بلكه بر اقطار عرض آسمان\r\nاين صفتها چون نجوم معنوى است * دان كه بر چرخ معانى مستوى است\r\nخوبرويان آينه خوبى او * عشق ايشان عكس مطلوبى او\r\nهم به اصل خود رود اين خد و خال * دايما بر آب كى ماند خيال ؟\r\nجمله تصويرات عكس آب جوست * چون بمالى چشم خود اين جمله اوست\r\nباز عقلش گفت بگذار اين حول * خل دوشاب است و دوشاب است خل « 1 »\r\nخواجه را چون غير گفتى از قصور * شرم دار اى احول از شاه غيور\r\nخواجه را كو در گذشته است از اثير * جنس اين موشان تاريكى مگير\r\nچون مبدّل گشته‌اند ابدال حق * نيستند از خلق ، برگردان ورق\r\nقبلهء وحدانيت دو چون بود * خاك مسجود ملايك چون شود\r\nطالب است و غالب است آن كردگار * تا ز هستىها برآرد او دمار\r\nدو مگو و دو مخوان و دو مدان * بنده را در خواجهء خود محو دان \r\n\r\nدر بيان حديث رسول ( ص ) : « الشك ريبة و الصدق طمأنينة » .\r\n دل بيارامد به گفتار صواب * آن‌چنان‌كه تشنه آرامد به آب\r\nجز دل محجوب كو را علّتى است * از لبيبش تا غبى تمييز نيست\r\nورنه آن پيغام كز موضع بود * برزند بر مه ، شكافيده شود\r\nمه شكافد ، وان دل محجوب نى * زان كه مردود است ، او محبوب نى\r\nهريكى ز اجزاى عالم يك‌به‌يك * بر غبى بند است و بر استاد فك\r\nبر يكى قند است و بر ديگر چو زهر * بر يكى لطف است و بر ديگر چو قهر\r\nبارها گفتيم اين را ، اى حسن * مىنگردم از بيانش سير من \r\n\r\n\r\n","description":"","footnote":"\r\n( 1 ) - خل : سركه .\r\n","page_name":" 267 ","page_number":267},
  {"content":"\r\n\r\n بارها خوردى تو نان بهر ذبول « 1 » * اين همان نان است ، چون نبوى ملول ؟\r\nدر تو جوعى مىرسد نو ز اعتلال * كه همىسوزد ازو تخم و ملال\r\nلذت از جوع است نه از نقل نو * با مجاعت از شكر به نان جو\r\nپس ز بىجوعى است ، وز تخمه تمام * آن ملالت ، نى ز تكرار كلام\r\nچون ز دكان و مكيس و قيل و قال * در فريب مردمت نايد ملال\r\nچون ز غيبت و اكل لحم مردمان * شصت سالت سيريى نامد از آن ؟\r\nعشوه‌ها در صيد شله گفته تو * بىملولى بارها خوش گفته تو\r\nبار آخر گوييش سوزان و جست * گرم‌تر صد بار از بار نخست\r\nدرد داروى كهن را نو كند * درد هر شاخ ملولى خو كند\r\nكيمياى نو كنندهء ، دردهاست * كو ملولى اين طرف كه درد خواست ؟\r\nهين مزن تو از ملولى آه سرد * درد جو و درد جو و درد ، درد\r\nخادع دردند درمانهاى ژاژ « 2 » * رهزنند و زرستانان ، رسم باز\r\nتن چو شد بيمار دار و جوت كرد * ور قوى شد مر تو را طاغوت كرد\r\nچون ز ره دان اين تن پرحيف را * نى شتا را شايد و نى صيف را\r\nيار بد نيكوست بهر صبر را * كه گشايد صبر كردن صدر را\r\nهركه را بينى يك جامه درست * وانگه او آن را بصبر و كسب جست\r\nهركه را بينى برهنه بينوا * هست بر بىصبرى او آن گوا\r\nهركه مستوحش بود ، پرغصه جان * كرده باشد با دغائى اقتران\r\nصبر اگر كردى و الف باوفا * از فراق او نخوردى آن قفا\r\nخوى با حق ساختى ، چون انگبين * با لبن ، كه لا احبّ الآفلين\r\nلاجرم تنها نماندى همچنان * كآتشى ماند به راه از كاروان\r\nچون ز بىصبرى قرين غير شد * در فراقش پرغم و بىخير شد\r\nصحبتت چون هست زرّ ده دهى * پيش خاين چون امانت مىدهى\r\nخوى با او كن كه خو را آفريد * خويهاى انبيا را پروريد \r\n\r\n\r\n","description":"","footnote":"\r\n( 1 ) - ذبول : پژمردگى ، لاغرى .\r\n( 2 ) - ژاژ : خار و گياهى بىمزه و پرتيغ .\r\n","page_name":" 268 ","page_number":268},
  {"content":"\r\n\r\n خوى با او كن كه امانت‌هاى او * ايمن آيد از افول و از عتو\r\nبرّهء بدهى ، رمه بازت دهد * پرورندهء هر صفت خود رب بود\r\nبرّه پيش گرگ امانت مىدهى * گرگ و يوسف را مفر ما همرهى\r\nگرگ اگر با تو نمايد روبهى * هين مكن باور كه نايد زو بهى\r\nجاهل ار با تو نمايد همدلى * عاقبت زخمت زند از جاهلى\r\nدوستى جاهل شيرين‌سخن * كم شنو ، كان هست چون سم كهن\r\nهر ولى را نوح كشتيبان شناس * صحبت اين خلق را طوفان شناس\r\nكم گريز از شير و اژدرهاى نر * ز آشنايان وز خويشان كن حذر\r\nدر تلاقى روزگارت مىبرند * ياد شاهان غايبىات مىچرند\r\nچون خر تشنه خيال هر يكى * از قف تن فكر را شربت مكى\r\nشبنمى كه دارى از بحر الحيات * نشف كرده استت خيال آن وشات « 1 »\r\nپس نشان نشف « 2 » آب اندر غصون * آن بود كان مىنجنبد در ركون\r\nعضو حر شاخ تر و تازه بود * مىكشى هر سو كشيده مىشود\r\nگر سبد خواهى توانى كردنش * هم توانى كرد چنبر گردنش\r\nچون شد آن ناشف ز نشف بيخ خود * نايد آن سويى كه امرش مىكشد \r\n\r\nاى فغان از يار ناجنس اى فغان\r\n اى فغان از يار ناجنس اى فغان * همنشين نيك جوييد اى مهان\r\nعقل را افغان ز نفس پرعيوب * همچو بينى بدى بر روى خوب\r\nاى خنك چشمى كه عقل استش امير * عاقبت‌بين باشد و حبر « 3 » و قرير\r\nفرق نغز و زشت از عقل آوريد * نى ز چشمى كز سيه گفت و سفيد \r\n\r\n\r\n","description":"","footnote":"\r\n( 1 ) - وشات : دروغ گفتن و سخن دروغ آراستن .\r\n( 2 ) - نشف : خشكى .\r\n( 3 ) - حبر : دانشمند ، عالم ، پيشواى روحانى .\r\n","page_name":" 269 ","page_number":269},
  {"content":"\r\n\r\n هركه خواهد همنشينى با خدا * گو نشين اندر حضور اوليا\r\nاز حضور اوليا گر بگسلى * تو هلاكى ، زانكه جزوى نه كلى\r\nهركه را ديو از كريمان وابرد * بىكسش يابد سرش را واخورد\r\nخاك از همسايگى جان پاك * چون مشرف آمد و اقبال‌ناك\r\nپس تو هم الجار ثمّ الدار گو * گر دلى دارى ، برو دلدار جو\r\nخاك او ، هم سيرت جان مىشود * سرمهء چشم عزيزان مىشود\r\nاى بسا در گور خفته خاك‌وار * به ز صد احيا به نفع و انتشار \r\n\r\nديد خود مگذار از ديد خسان\r\n ديد خود مگذار از ديد خسان * كه به مردارت كشند اين كركسان\r\nچشم چون نرگس فروبندى كه چى ؟ * هين عصايم كش كه كورم ، اى اخى\r\nوان عصاكش كه گزيدى ، در سفر * خود نبينى باشد از تو كورتر ؟\r\nدست كورانه بحبل اللّه زن * جز به امر و نهى يزدانى متن\r\nچيست حبل اللّه ؟ رها كردن هوا * كاين هوا شد صرصرى مر عاد را\r\nخلق در زندان نشسته ، از هواست * مرغ را پرها ببسته ، از هواست\r\nماهى اندر تابه گرم ، از هواست * رفته از مستوريان شرم ، از هواست\r\nخشم شحنه ، شعلهء نار از هواست * چارميخ و هيبت‌دار ، از هواست\r\nشحنهء اجسام ديدى بر زمين ؟ * شحنهء احكام جان را هم ببين\r\nروح را در غيب ، خود اشكنجه‌هاست * ليك تا نجهى ، شكنجه در خفاست\r\nچون رهيدى ، بينى اشكنجه و دمار * زانكه ضد از ضد گردد آشكار\r\nآنكه در چه زاد و در آب سياه * او چه داند لطف حق و رنج شاه\r\nچون رها كردى هوا از بيم حق * دررسد سغراق از تسنيم حق\r\nلا تطرق فى هواك سل سبيل * من جناب اللّه نحو السلسبيل \r\n\r\n","description":"","footnote":"","page_name":" 270 ","page_number":270},
  {"content":"\r\n\r\n لا تكن طوع الهوى مثل الحشيش * انّ ظل العرش اولى من عريش\r\nچون شدى دور از حضور اوليا * در حقيقت گشته‌اى دور از خدا\r\nسايهء شاهان طلب ، هر دم شتاب * تا شوى زان سايه بهتر ز آفتاب\r\nرو بخسب اندر پناه مقبلى * بو كه آزادت كند صاحب‌دلى\r\nگر سفر دارى ، بدين نيّت برو * ور حضر باشد از اين غافل مشو\r\nدربه‌در مىگرد و مير و كو بكو * جستجو كن جستجو كن جستجو\r\nتا توانى ز اوليا رو برمتاب * جهد كن و اللّه اعلم بالصواب \r\n\r\nآن گداز عاشقان باشد نمو\r\n آن گداز عاشقان باشد نمو * همچو مه اندر گدازش تازه‌رو\r\nجمله رنجوران دوا دارند اميد * نالد اين رنجور ، كم افزون كنيد\r\nاين سقام عشق ، جان صحّت است * رنجهااش حسرت هر راحت است\r\nخوش‌تر از اين هم نديدم شربتى * زين مرض بهتر نباشد صحّتى\r\nزين گنه بهتر نباشد طاعتى * سالها ، نسبت بدين دم ، ساعتى\r\nاى تن اكنون دست خود از جان بشو * ور نمىشويى ، جز اين جانى بجو\r\nبا دو پا در عشق نتوان تاختن * با يكى سر عشق نتوان باختن\r\nزين سبب هنگامه‌ها شد كل هدر * هست اين هنگامه هر دم گرمتر\r\nمعدن گرمى است اندر لامكان * هفت دوزخ از شرارش يك دخان \r\n\r\n","description":"","footnote":"","page_name":" 271 ","page_number":271},
  {"content":"\r\n\r\n\r\nز آتش عاشق ازاين‌رو ، اى صفى\r\n ز آتش عاشق ازاين‌رو ، اى صفى * مىشود دوزخ ضعيف و منحنى\r\nگويدش بگذر تو زود اى محتشم * ورنه ز آتشهاى تو مرد آتشم\r\nكفر كه كبريت دوزخ اوست بس * بين كه مىنچساند « 1 » او را اين نفس\r\nزود كبريتت بدين سودا سپار * تا نه دوزخ بر تو نازد نى شرار\r\nگويدش جنّت گذر كن همچو باد * ورنه گردد هرچه من دارم كساد\r\nكه تو صاحب خرمنى ، من خوشه‌چين * من بتىام تو ولايت‌هاى چين\r\nهست لرزان زو جحيم و هم جنان * نى بود آن را نه اين از او امان \r\n\r\nمنطقى كز وحى نبود از هواست\r\n گلشنى كز بقل رويد ، يك دم است * گلشنى كز عقل رويد خرّم است\r\nگلشنى كز گل دمد ، گردد تباه * گلشنى كز دل دمد ، وا فرحتاه\r\nعلمهاى بامزه دانسته‌مان * زان گلستان يك دو سه گلدسته دان\r\nزان زبون اين دو سه گلدسته‌ايم * كه در گلزار بر خود بسته‌ايم\r\nآن‌چنان مفتاحها هر دم نبان * مىفتد اى جان دريغا از بنان\r\nور دمى هم فارغ آرندت ز نان * گرد چادر كردى و عشق زنان\r\nباز استسقات چون شد موج‌زن * ملك و شهرى بايدت پرنان و زن\r\nمار بودى ، اژدها گشتى مگر * يك سرت بود ، اين زمانى هفت سر\r\nاژدهاى هفت‌سر دوزخ بود * حرص تو دانه و دوزخ فخ « 2 » بود\r\nدام را بدران ، بسوزان دانه را * باز كن درهاى نو ، اين خانه را\r\nچون تو عاشق نيستى ، اى نر گدا * همچو كوه بىخبر دارى صدا \r\n\r\n\r\n","description":"","footnote":"\r\n( 1 ) - نچس : پژمرده .\r\n( 2 ) - فخ : دام .\r\n","page_name":" 272 ","page_number":272},
  {"content":"\r\n\r\n كوه را گفتار كى باشد ز خود ؟ * عكس غيرست آن صدا اى معتمد\r\nگفت تو ، زان‌سان كه عكس ديگرى است * جمله احوالت به غير عكس نيست\r\nخشم و ذوقت هر دو عكس ديگران * شادى قواده و خشم عوان « 1 »\r\nآن عوان را آن ضعيف آخر چه كرد * كه دهد او را به كينه زجر و درد\r\nتا به كى عكس خيال لامعه ؟ * جهد كن تا گردى صاحب واقعه\r\nتا كه گفتارت ز حال تو بود * سير تو با پرّوبال تو بود\r\nصيد گيرد تير هم با پر غير * لاجرم بىبهره است از لحم طير\r\nباز « 2 » ، صيد آرد به خود از كوهسار * لاجرم شاهش خوراند كبك و سار\r\nمنطقى كز وحى نبود از هواست * همچو خاكى در هوا و در هباست\r\nگر نمايد خواجه را اين دم غلط * ز اول و النجم « 3 » برخوان چند خط\r\nتا كه ما ينطق محمّد از هوا * انّه الّا بوحى احتوى\r\nاحمدا چون نيستت از وحى ياس * جسميان را ده تحرّى و قياس\r\nكز ضرورت هست مردارى حلال * كه تحرى نيست در كعبه وصال\r\nبىتحرى و اجتهادات هدى * هركه بدعت پيشه گيرد از هوا\r\nهمچو عادش بر برد باد و كشد * نى سليمان است تا تختش كشد\r\nعاديان را باد ز استكبار بود * يار خود پنداشتند ، اغيار بود\r\nچون بگردانيد ناگه پوستين * خردشان بشكست آن بئس القرين\r\nباد را بشكن ، كه بس فتنه است باد * پيش از آن كت بشكند او همچو عاد\r\nچون دم مردان نپذرفتى ز مرد * وحى حق را هين پذيرا شو ز درد\r\nباد گويد پيكم از شاه بشر * گه خبر خير آورم ، گه شور و شر\r\nغير مأمور امير خود نيم * من چو تو غافل ز شاه خود كيم ؟\r\nگر سليمان‌وار بودى حال تو * چون سليمان گشتمى حمّال تو\r\nليك چون تو ياغيى من مستعار * مىكنم خدمت تو را روزى سه چار \r\n\r\n\r\n","description":"","footnote":"\r\n( 1 ) - عوان : دشوار .\r\n( 2 ) - باز : پرنده شكارى .\r\n( 3 ) - اشاره به آيات 1 - 5 از سوره و النجم ش 53 .\r\n","page_name":" 273 ","page_number":273},
  {"content":"\r\n\r\n پس چو عادت سرنگونىها دهم * ز اسپه تو ياغيانه برجهم\r\nتا به غيب ايمان تو محكم شود * آن زمان كه ايمانت مايه غم شود\r\nآن زمان خود جملگان مؤمن شوند * آن زمان خود سركشان بر سر دوند\r\nآن زمان زارى كنند و افتقار * همچو دزد راهزن در زير دار\r\nليك اگر در غيب گردى مستوى * مالك دارين و شحنه خود بوى\r\nشحنگى و پادشاهى مقيم * نى دو روزه مستعار است و سقيم\r\nرستى از پيكار و كار خود كنى * هم تو شاه و هم تو طبل خود زنى\r\nچون گلو تنگ آورد بر ما جهان * خاك خوردى كاشكى حلق و دهان\r\nاين دهان خود خاك‌خوارى آمده است * ليك خاكى را كه آن رنگين شده است\r\nاين شراب و اين كباب و اين شكر * خاك رنگين است و نقشين ، اى پسر\r\nچون‌كه خوردى و شد آنها لحم و پوست * رنگ لحمش داد و آن هم خاك كوست\r\nهم ز خاكى بخيه بر گل مىزند * جمله را هم باز خاكى مىكند\r\nهندو و قبچاق « 1 » و رومى و حبش * جمله يكرنگند اندر گور خوش\r\nتا بدانى كان همه رنگ و نگار * جمله روپوش است و مكر و مستعار\r\nرنگ باقى صبغة اللّه است و بس * غير آن بربسته دان همچون جرس\r\nرنگ صدق و رنگ تقوا و يقين * تا ابد باقى بود در عابدين\r\nرنگ شك و رنگ كفران و نفاق * تا ابد باقى بود در جان عاق\r\nچون سيه‌رويى فرعون دغا * رنگ او باقى و جسم او فنا\r\nبرق و فرّ روى خوب صادقين * تن فنا شد وان به‌جا تا يوم دين\r\nزشت آن زشت است و خوب آن خوب و بس * دايم آن ضحّاك و اين اندر عبس\r\nخاك را رنگ و فن و سنگى دهد * طفل‌خويان را بر آن جنگى دهد\r\nاز خميرى اشتر و شيرى پزند * كودكان از حرص آن كف مىزنند\r\nكودك اندر جهل و پندار و شكى است * شُكرِ بارى ، قوّت آن اندكى است\r\nطفل را استيزه و صد آفت است * شكر اينكه بىفن و بىقوّت است \r\n\r\n\r\n","description":"","footnote":"\r\n( 1 ) - قبچاق : ناحيه‌اى در شمال بحر خزر تا تارستان كه طايفه تركان منسوب بدان را قبچاقى گويند .\r\n","page_name":" 274 ","page_number":274},
  {"content":"\r\n\r\n واى از اين پيران طفل نااديب * گشته از قوّت بلاى هر رقيب\r\nچون سلاح و جهل جمع آيد به هم * گشت فرعون جهانسوز از ستم\r\nشكر كن اى مرد درويش از قصور * كه ز فرعونى رهيدى وز كفور\r\nشكر كن مظلومى و ظالم نه‌اى * ايمن از فرعونى و هر فتنه‌اى\r\nاشكم تى ، لاف اللهى نزد * كآتشش را نيست از هيزم مدد\r\nاشكم خالى بود زندان ديو * كش غم نان مانع است از مكر و ريو\r\nاشكم پرلوت دان بازار ديو * تاجران ديو را در وى غريو\r\nتاجران ساحر لاشىءفروش * عقل‌ها را تيره كرده از خروش\r\nچون بر يشم خاك را برمىتنند * خاك در چشم مميز مىكنند\r\nچندلى را رنگ و عودى مىدهند * بر كلوخيمان حسودى مىدهند\r\nپاك آنكه خاك را رنگى دهد * همچو كودكمان بر آن جنگى دهد\r\nدامن پرخاك ، ما چون طفلكان * در نظرمان خاك همچون زرّ كان\r\nطفل را با بالغان نبود مجال * طفل را حق كى نشاند با رجال ؟\r\nميوه گر كهنه شود ، تا هست خام * پخته نبود ، غوره گويندش به نام\r\nگر شود صدساله آن خام ترش * طفل و غوره است او بر هر تيز هش\r\nگرچه باشد مو و ريش او سفيد * هم در آن طفلى و خوف است و اميد\r\nكه رسم ، يا نارسيده مانده‌ام ؟ * اى عجب با من كند كرم آن كرم ؟\r\nبا چنين ناقابلى و دوريى * بخشد اين غوره مرا انگوريى ؟\r\nنيستم اميدوار از هيچ سو * وان كرم مىگويدم لا تيأسوا « 1 »\r\nدايما خاقان ما كرده است طو * گوش ما را مىكشد لا تقنطوا « 2 »\r\nگرچه ما زين نااميدى درگويم * چون صلا زد دست‌اندازان رويم\r\nدست اندازيم چون اسبان سيس « 3 » * در دويدن سوى مرعاى انيس\r\nگام اندازيم آنجا گام نى * جام پردازيم آنجا جام نى \r\n\r\n\r\n","description":"","footnote":"\r\n( 1 ) - اشاره به آيه 87 از سوره يوسف .\r\n( 2 ) - اشاره به آيه 53 سوره الزمر .\r\n( 3 ) - سيس : اسب تند و تيز .\r\n","page_name":" 275 ","page_number":275},
  {"content":"\r\n\r\n زانكه آنجا جمله اشيا جانى است * معنى اندر معنى اندر معنى است\r\nهست صورت سايه ، معنى آفتاب * نور بىسايه بود اندر خراب\r\nچون‌كه آنجا خشت بر خشتى نماند * نور مه را سايهء زشتى نماند\r\nكوه بهر دفع سايه مندكست * پاره گشتن بهر اين نور اندكست\r\nبر برونِ كُه چو زد نور صمد * پاره شد تا در درونش هم زند\r\nگرسنه چون بر كفش زد قرص نان * واشكافد از هوس چشم و دهان\r\nصد هزاران پاره گشتن ارزد اين * از ميان چرخ برخيز ، اى زمين\r\nاين زمين چون گاهوارهء طفلكان * بالغان را تنگ مىدارد مكان\r\nبهر طفلان حق زمين را مهد خواند * در گواره شير بر طفلان فشاند\r\nخانه تنگ آمد از اين گهواره‌ها * طفلكان را زود بالغ كن شها\r\nمر بشر را خود مبا جامهء درست * چون رهيد از صبر در حين صدر جست\r\nمر بشر را پنجه و ناخن مباد * كه نه دين انديشد آنگه نى سداد\r\nآدمى اندر بلا كشته به است * نفس كافر نعمت است و گمره است \r\n\r\nدر تفسير آيه : « إِنَّ الْإِنْسانَ لَظَلُومٌ كَفَّارٌ » « 1 »\r\n حق به عزرائيل گفتا اى رقيب * بر كه رحم آمد تو را از هر كئيب\r\nگفته بر جمله دلم سوزد به درد * ليك ترسم امر را اهمال كرد\r\nتا بگويم كاشكى يزدان مرا * در عوض قربان كند بهر فنا\r\nگفت بر كه بيشتر رحم آمدت ؟ * از كه دل پرسوز و بريان‌تر شدت ؟\r\nگفت روزى كشتى بر موج تيز * من شكستم ز امر تا شد ريزريز\r\nپس بگفتى قبض كن جان همه * جز زنى و طفلكى اندر رمه\r\nهر دو بر يك تخته‌اى درماندند * تخته را آن موجها مىراندند \r\n\r\n\r\n","description":"","footnote":"\r\n( 1 ) - سوره ابراهيم ، آيه 34 .\r\n","page_name":" 276 ","page_number":276},
  {"content":"\r\n\r\n باز گفتى جان مادر قبض كن * طفل را بگذار تنها ز امر كن\r\nچون ز مادر بگسليدم طفل را * خود تو مىدانى چه تلخ آمد مرا\r\nبس بديدم دود ماتمهاى زفت * تلخى آن طفل از فكرم نرفت\r\nگفت حق آن طفل را از فضل خويش * موج را گفتم فكن در بيشه‌ايش\r\nبيشهء پرسوسن و ريحان و گل * پردرخت ميوه‌دار و پُراكُل\r\nچشمهاى آب شيرين زلال * پروريدم طفل را با صد دلال « 1 »\r\nصد هزاران مرغ مطرب خوش‌صدا * اندر آن روضه فكنده صد نوا\r\nبسترش كردم ز برگ نسترن * كردم او را ايمن از صَدمهء فِتَن\r\nگفته من خورشيد را ، كو را مگز * باد را گفته بر او آهسته وز\r\nابر را گفته بر او باران مريز * برق را گفته بر او مگراى تيز\r\nزين چمن ، اى دَى ، مَبَر آن اعتدال * پنجه‌اى بهمن بر اين روضه ممال\r\nحاصل آن روضه چو باغ عارفان * از سموم و صرصر آمد در امان\r\nيك پلنگى طفلكان نوزاده بود * گفتم او را شير ده ، طاعت نمود\r\nپس بدادش شير و خدمتهاش كرد * تا كه بالغ گشت و زفت شيرمرد\r\nچون فطامش « 2 » شد ، بگفتم با پرى * تا درآموزيد نطق و داورى\r\nپرورش دادم مر او را زان چمن * كه بگفت اندر نگنجد فن من ؟\r\nداده من ايوب را مهر پدر * بهر مهمانى كرمان بىضرر\r\nداده كرمان را بر او مهر ولد * بر پدر من اين است قدرت ، اينت يد\r\nمادران را داب من آموختم * چون بود لطفى كه من افروختم ؟\r\nصد عنايت كردم و صد رابطه * تا ببيند لطف من بىواسطه\r\nتا نباشد از سبب در كشمكش * تا بود هر استعانت از منش\r\nورنه ، تا خود هيچ عذرى نبودش * شكوتى نبود ز هر يار بدش\r\nاين حضانه « 3 » ديد با صد رابطه * كه بپروردم ورا بىواسطه \r\n\r\n\r\n","description":"","footnote":"\r\n( 1 ) - دلال : ناز و كرشمه .\r\n( 2 ) - فطام : سپرى شدن دورهء شيرخوارگى .\r\n( 3 ) - حضانت : مراقبت ، نگهدارى .\r\n","page_name":" 277 ","page_number":277},
  {"content":"\r\n\r\n شكر او آن بود ، اى بنده جليل * كه شد او نمرود و سوزنده خليل\r\nاين زمان كافر شد و ره مىزند * كبر و دعواى خدايى مىكند\r\nرفته سوى آسمان با جلال * با سه كركس تا كند با من قتال\r\nصد هزاران طفل بىتلويم « 1 » را * كشته تا يابد وى ابراهيم را\r\nكه منجّم گفت اندر حكم سال * زاد خواهد دشمنى بهر قتال\r\nهين بكن در دفع دشمن احتياط * هركه مىزاييد ، مىكشت از خباط\r\nكورى او ، رست طفل وحىكش * ماند خونهاى دگر در گردنش\r\nاز پدر يابيد آن ملك عجب * يا غرورش داد ظلمات نسب\r\nديگران را گر امُ و اب شد حجيب * او ز ما يابيد گوهرها به جيب\r\nگُرگِ درّنده است نفس بد يقين * چه بهانه مىنهى بر هر قرين ؟\r\nدر ضلالت هست صد كَل را كُلَه * نفس زشتت كفرناك پرسفه\r\nزين سبب مىگويم ، اى بنده فقير * سلسلَه از گردن سگ برمگير\r\nگر معلَّم گشت اين سگ ، هم سگ است * باش ذلّت نفسه كوبد رگ است\r\nفرض مىآرى به‌جا ، گر طايفى * بر سهيلى ، چون اديم طايفى\r\nتا سهيلت واخرد زين شر پوست * تا شوى چون موزه‌اى بر پاى دوست\r\nجمله قرآن شرح خبث نفسهاست * بنگر اندر مصحف ، آن چشمت كجاست ؟\r\nذكر نفس عاديان كآلت بيافت * در قتال انبيا مو مىشكافت\r\nقرن‌قرن از شوم نفس بىادب * ناگهان اندر جهان مىزد لهب \r\n\r\n\r\n","description":"","footnote":"\r\n( 1 ) - تلويم : بىتقصير و گناه .\r\n","page_name":" 278 ","page_number":278},
  {"content":"\r\n\r\n\r\nنقض ميثاق و شكست عهدها\r\n نقض ميثاق و شكست عهدها « 1 » * موجبِ لعنت بود در انتها\r\nنقض توبه و عهد آن اصحاب سبت * موجب مسخ آمد و اهلاك و مقت\r\nپس خدا آن قوم را بوزينه كرد * چون‌كه عهد حق شكستند از نبرد\r\nچون در اين امّت نبد مسخ بدن * ليك مسخ دل بود اى بو الفطن « 2 »\r\nچون دل بوزينه گردد آن دلش * از دل بوزينه شد خار آن گُلش\r\nمسخ ظاهر بود اهل سبت را * تا ببيند خلق ظاهر كبت « 3 » را\r\nاز ره سِر صد هزاران دگر * گشته از توبه شكستن خوك و خر \r\n\r\nحرص كور و احمق و نادان كند\r\n حرص كور و احمق و نادان كند * مرگ را بر احمقان آسان كند\r\nنيست آسان مرگ بر جان خران * كه ندارند آب جان جاودان\r\nچون ندارد جان جاويد او شقى است * جرأت او بر اجل از احمقى است\r\nجهد كن تا جان مخلّد گرددت * تا به روز مرگ برگى باشدت \r\n\r\n\r\n","description":"","footnote":"\r\n( 1 ) - در نسخه قونيه : توبه‌ها .\r\n( 2 ) - بو الفطن : اى صاحب خرد .\r\n( 3 ) - كبت : بر رو افتادن .\r\n","page_name":" 279 ","page_number":279},
  {"content":"\r\n\r\n\r\nحرص در پيرى جهودان را مباد\r\n حرص در پيرى جهودان را مباد * آن شقيى كه خداش آن حرص داد\r\nريخت دندانهاى سگ چون پير شد * ترك مردم كرد و سرگين‌گير شد\r\nاين سگان شصت‌ساله را نگر * هر دمى دندان سگشان تيزتر\r\nپير سگ را ريخت پشم از پوستين * اين سگان پير اطلس‌پوش بين\r\nعشقشان و حرصشان در فرج و زر * دم‌به‌دم چون نسل سگ بين بيشتر\r\nاين‌چنين عمرى كه مايه دوزخ است * مر قصابان غضب را مسلخ است\r\nچون بگويندش كه عمر تو دراز * مىشود دلخوش ، دهانش از خنده باز\r\nاين‌چنين نفرين دعا پندارد او * چشم نگشايد ، سرى برنارد او\r\nگر بديدى يك سر مو از معاد * اوش گفتى اين‌چنين عمر تو باد ؟\r\nچون مُسِن گشت و در اين ره نيست مرد * تو بنه‌نامش عجوزه سال‌خورد\r\nنى مر او را رأس و مال و پايه‌اى * نى پذيراى قبول مايه‌اى\r\nنى دهنده نى پذيرنده خوشى * نى در او معنى و نه معنى كشى\r\nنى زبان ، نى عقل نى گوش و بصر * نى هش و نى بيهشى و نى فِكَر\r\nنى نياز و نى جمالى بهر ناز * تو به تويش گَنده مانند پياز\r\nنى رهى ببريده او ، نى پاى راه * نى تپش « 1 » آن قحبه را ، نى سوز و آه\r\nچون نيى طاوس با صد نقش‌بند * كه به نقشت چشمها روشن كنند\r\nهم نيى طوطى كه چون قندت دهند * گوش سوى گفت شيرينت كنند\r\nهم نيى بلبل كه عاشق‌وار زاد * خوش بنالى در چمن يا لاله‌زار\r\nهم نيى هدهد كه پيكىها كنى * نى چو لك‌لك كى وطن بالا كنى\r\nدر چه بازارى و بهر چت خرند * تو چه مرغى و تو را با چه خورند ؟\r\nزين دكان بامكيسان بر تو را * تا دكان فضل ، اللّه اشترى\r\nكاله‌اى كه هيچ خلقش ننگريد * از خلاقت آن كريم آن را خريد \r\n\r\n\r\n","description":"","footnote":"\r\n( 1 ) - تپش : تابش ، پرتو .\r\n","page_name":" 280 ","page_number":280},
  {"content":"\r\n\r\n هيچ قلبى پيش او مردود نيست * زانكه قصدش از خريدن سود نيست \r\n\r\nدر تفسير آيه : « يَوْمَ لا يَنْفَعُ الظَّالِمِينَ مَعْذِرَتُهُمْ » « 1 »\r\n اى تو كرده ظلم‌ها چون خوشدلى * از تقاضاى مكافى غافلى ؟\r\nيا فراموشت شده است از كرده‌هات * كه فروآويخت غفلت پرده‌هات\r\nگرنه خصمىهاستى اندر قفات * جِرم گردون رشك بردى بر صفات\r\nليك محبوسى براى آن حقوق * اندك‌اندك عذر مىخواه از عقوق\r\nتا به‌يك‌بارت نگيرد محتسب * آب خود روشن كن اكنون يا محب\r\nگوشت‌هاى بندگان حق خورى * غيبت ايشان كنى كيفر برى\r\nهان كه بوياى دهانتان خالق است * كى برد جان غير آن كو صادق است ؟\r\nواى آن افسوسيى كش بوىگير * باشد اندر گور ، منكر با نكير\r\nنى دهان دزديدن امكان ، زان مهان * نى دهان خوش كردن از داد و دهان\r\nآنكه يابد بوى حق را از يمن * چون نيابد بوى باطل را زمن ؟\r\nمصطفى چون بوى برد از راه دور * چون نيابد از دهان ما بخور ؟\r\nهم بيابد ، ليك پوشاند ز ما * بوى نيك و بد برآيد بر سما\r\nبوى كبر و بوى حرص و بوى آز * در سخن گفتن بيايد چون پياز\r\nگر خورى سوگند من كى خورده‌ام ؟ * از پياز و سير تقوا كرده‌ام\r\nآن دم سوگند غمازى كند * بر دماغ همنشينان برزند\r\nبس دعاها رد شود از بوى آن * آن دل كج مىنمايد در زبان\r\n« اخسئوا » آيد جواب آن دعا * چوب رد باشد جواب هر دغا\r\nگر حديثت كج بود معنى است راست * آن كجى لفظ مقبول خداست \r\n\r\n\r\n","description":"","footnote":"\r\n( 1 ) - سوره : غافر آيه : 52 .\r\n","page_name":" 281 ","page_number":281},
  {"content":"\r\n\r\n\r\nروح در سير به آخرت است\r\n هر زمان نزعى است جزو جانت را * بنگر اندر نزع جان ايمانت را\r\nعمر تو مانند هميان زر است * روز و شب ، مانند ديناراشمُر است\r\nمىشمارد ، مىدهد زر بىوقوف * تا كه خالى آيد و گردد خسوف\r\nگر ز كه بستانى و ننهى به جاى * اندر آيد كوه از آن دادن ز پاى\r\nپس بنه بر جاى هر دم را عوض * تا زو « اسجد و اقترب » يا بى غرض\r\nدر تمامى كارها چندين مكوش * جز به كارى كان بود در دين ، مكوش\r\nعاقبت تو رفت خواهى ناتمام * كارهايت ابتر و نان تو خام\r\nوان عمارت كردن گور و لحد * نى به سنگ است و به چوب و نى لگد\r\nبلكه خود را در صفا كورى كنى * در مناى او ، كنى دفن منى\r\nخاك او گردى و مدفون غمش * تا دمت يابد مددها از دمش \r\n\r\nدر تفسير آيه : « قُلْ بِفَضْلِ اللَّهِ وَ بِرَحْمَتِهِ فَبِذلِكَ فَلْيَفْرَحُوا هُوَ خَيْرٌ مِمَّا يَجْمَعُونَ » « 1 »\r\n موبه‌مو بيند ز صرفه حرص انس * رقص بىمقصود دارد همچو خرس\r\nرقص آنجا كن كه « خود » را بشكنى * پنبه را از ريش شهوت بركنى\r\nرقص و جولان بر سر ميدان كنند * رقص اندر خون خود ، مردان كنند\r\nچون رهند از دست خود دستى زنند * چون جهند از نقص « خود » رقصى كنند\r\nمطربانشان از درون دف مىزنند * بحرها در شورشان كف مىزنند\r\nتو نبينى برگها را كف زدن * گوش دل بايد ، نه اين گوش بدن\r\nگوش سر بربند از هزل و دروغ * تا ببينى شهر جان را بافروغ \r\n\r\n\r\n","description":"","footnote":"\r\n( 1 ) - سوره : يونس آيه : 58 .\r\n","page_name":" 282 ","page_number":282},
  {"content":"\r\n\r\n\r\nدر تفسير آيه : « يا جِبالُ أَوِّبِي مَعَهُ وَ الطَّيْرَ » « 1 »\r\n روى داود از فرش تابان شده * كوه‌ها اندر پيَش نالان شده\r\nگفت : داودا تو هجرت ديده‌اى * بهر من از همدمان ببريده‌اى\r\nمطربان خواهى و قوّال و نديم * كوه‌ها را نيست آرد ، آن قديم\r\nاى غريب فرد بىمونس شده * آتش شوق از دلت شعله زده\r\nكُه به پشت بادپيمايى كند * مطرف و قوّال و سُرنايى كند\r\nتا بدانى ناله چون‌كه را رواست * بىلب و دندان ولى را ناله‌هاست\r\nنغمهء اجزاى آن صافى جسد * هر دمى در گوش حسش مىرسد\r\nهمنشينان نشنوند ، او بشنود * اى خنك جان كو به غيبش بگرود\r\nبنگرد در نفس خود صد گفتگو * همنشين او نبرده هيچ بو\r\nصد سؤال و صد جواب اندر دلت * مىرسد از لامكان تا منزلت\r\nبشنوى تو ، نشنود زان گوشها * گر به نزديك تو آرد گوش را\r\nگيرم اى كَر ، خود تو آن را نشنوى * چون مثالش ديده‌اى چون نگروى ؟ \r\n\r\nقوّت جبرئيل از مطبخ نبود\r\n قوّت جبرئيل از مطبخ نبود * بود از ديدار خلّاق وجود\r\nهمچنان اين قوت ابدال حق * هم ز حق دان نه از طعام و از طبق\r\nجسمشان را هم ز نور اسرشته‌اند * تا ز روح و از ملَك بگذشته‌اند\r\nچون‌كه موصوفى به اوصاف جليل * ز آتش امراض بگذر چون خليل\r\nگردد آتش بر تو هم برد و سلام * اى عناصر مر مزاجت را غلام\r\nاى دريغا عرصهء افهام خلق * سخت تنگ آمد ، ندارد خلق حلق \r\n\r\n\r\n","description":"","footnote":"\r\n( 1 ) - سوره : سبا آيه : 34 .\r\n","page_name":" 283 ","page_number":283},
  {"content":"\r\n\r\n اى ضياء الحق به حذق « 1 » رأى تو * حلق بخشد سنگ را حلواى تو\r\nكوه طور اندر تجلّى حلق يافت * تا كه مَى نوشيد و مَى را برنتافت\r\nلقمه بخشى آيد از هركس به كس * حلق بخشى كار يزدان است و بس\r\nحلق بخشد جسم را و روح را * حلق بخشد بهر هر عضوت جدا\r\nاين گهى بخشد كه اجلالى شود * وز دغا و از دغل خالى شوى\r\nتا نگويى سِرّ سلطان را به كس * تا نريزى قند را پيش مگس\r\nگوش آن كس نوشد اسرار جلال * كو چو سوسن صد زبان افتاد لال\r\nحلق بخشد خاك را لطف خدا * تا خورد آب و برويد صد گيا « 2 »\r\nباز ، حيوان را ببخشد حلق و لب * تا گياهش را خورد اندر طلب\r\nچون گياهش خورد و حيوان ، گشت زفت * گشت حيوان لقمهء انسان و رفت\r\nباز خاك آمد ، شد اكّال « 3 » بشر * چون جدا شد از بشر روح و بصر\r\nذرّه‌ها ديدم ، دهانشان جمله باز * گر بگويم خوردشان ، گردد دراز\r\nبرگها را ، برگ از انعام او * دايگان را ، دايه لطف عام او\r\nرزقها را ، رزقها او مىدهد * زانكه گندم بىغذايى كى زهد\r\nنيست شرح اين سخن را منتها * پاره گفتم ، بدانى پاره‌ها\r\nجمله عالم آكل و ماكول دان * باقيان را مقبل و مقبول دان\r\nاين جهان و ساكنانش منتشر * و آن جهان و سالكانش مستمر\r\nاين جهان و عاشقانش منقطع * اهل آن عالم ، مخلّد مجتمع\r\nپس كريم آن است كو خود را دهد * آب حيوانى كه ماند تا ابد\r\nچون جنين بد آدمى ، بد خون غذا * از نجس پاكى برد مؤمن ، كذا\r\nاز فطام خون ، غذايش شير شد * وز فطام شير ، لقمه‌گير شد\r\nور فطام لقمه لقمانى شود * طالب اشكال پنهانى شود \r\n\r\n\r\n","description":"","footnote":"\r\n( 1 ) - حذق : مهارت .\r\n( 2 ) - گيا : مخفف گياه .\r\n( 3 ) - أكّال : خورنده .\r\n","page_name":" 284 ","page_number":284},
  {"content":"\r\n\r\n\r\nهستى حيوان شد از مرگ نبات\r\n هستى حيوان شد از مرگ نبات * راست آمد « اقتلونى يا ثقات »\r\nچون چنين بُردى است ما را بعد مات * راست آمد « انّ فى قتلى حيات »\r\nفعل و قول صدق شد قوت مَلَك * تا بدين معراج شد سوى فلك\r\nآن‌چنان كان طعمه شد قوت بشر * از جمادى پر شد و شد جانور\r\nاين سخن را ترجمه پهناورى * گفته آيد در مقام ديگرى \r\n\r\nمثل\r\n گر جنين را كس بگفتى در رحم * هست بيرون ، عالمى بس منتظم\r\nيك زمينِ خرّم با عرض و طول * اندر او بس نعمت و چندين اكول\r\nكوه‌ها و بحرها و دشتها * بوستانها ، باغها و كشت‌ها\r\nآسمانى بس بلند و پرضيا * آفتاب و ماهتاب و صد سها\r\nاز جنوب و از شمال و از دبور * باغها دارد عروسىها و سور\r\nدر صفت نايد عجايب‌هاى آن * تو در اين ظلمت چه‌اى در امتحان ؟\r\nخون خورى در چارميخ تنگنا * در ميان حبس و انجاس و عنا\r\nاو به حكم حال خود ، منكر بدى * زين رسالت معرض و كافر شدى\r\nكاين محال است و فريب است و غرور * زانكه تصويرى ندارد و هم كور\r\nجنس چيزى چون نديد ادراك او * نشنود ادراك منكر ناك او\r\nهمچنان‌كه خلق عام ، اندر جهان * زان جهان ، ابدال مىگويندشان\r\nكاين جهان چاه است و بس تاريك و تنگ * هست بيرون ، عالمى بىبو و رنگ\r\nهيچ در گوش كسى ز ايشان نرفت * كاين طمع ، آمد حجابى ژرف و رفت\r\nگوش را بندد طمع ، از استماع * چشم را بندد غرض از اطلاع \r\n\r\n","description":"","footnote":"","page_name":" 285 ","page_number":285},
  {"content":"\r\n\r\n همچنان‌كه آن جنين را طمع خون * كان غذاى اوست در اوطان دون\r\nاز حديث اين جهان محجوب كرد * غير خون او مىنداند چاشت خورد\r\nبنده مىنالد به حق از درد و نيش * صد شكايت مىكند از رنج خويش\r\nحق همىگويد كه آخر رنج و درد * مر تو را لابه‌كنان و راست كرد\r\nاين گله زان نعمتى كن كت زند * از در ما دور و مطرودت كند\r\nدر حقيقت هر عدو داروى توست * دوستار و صادق و دلجوى توست\r\nكه از او اندر گريزى در خلا * استعانت جويى از لطف خدا\r\nدر حقيقت دوستانت دشمنند * كه ز حضرت دور و مشغولت كنند\r\nزين سبب بر انبيا رنج و شكست * از همه خلق جهان افزون‌تر است\r\nتا ز جانها جانشان شد زفت‌تر * كه نديدند آن بلا قومى دگر\r\nپوست از دارو بلاكش مىشود * چون اديم طايفى خوش مىشود\r\nورنه تلخ و تيز ماليد درو * گنده گشتى تا خوش و ناپاك بود\r\nآدمى را پوست نامدبوغ دان * از رطوبتها شده زشت و گران\r\nتلخ و تيز و مالش بسيار ده * تا شود پاك و لطيف و با فره\r\nور نمىتابى رضا ده اى عيار * كه خدا ربحت دهد ، بىاختيار\r\nكه بلاى دوست تطهير شماست * علم او بالاى تدبير شماست\r\nچون صفا بيند ، بلا شيرين شود * خوش شود دارو ، چو صحّت‌بين شود\r\nبُرد بيند خويش را در عين مات * پس بگويد اقتلونى يا ثقات \r\n\r\n","description":"","footnote":"","page_name":" 286 ","page_number":286},
  {"content":"\r\n\r\n\r\nدر تفسير آيه : « وَ لَقَدْ عَلِمْتُمُ النَّشْأَةَ الْأُولى فَلَوْ لا تَذَكَّرُونَ » « 1 »\r\n مرد اول بستهء خواب و خور است * آخرالامر از ملايك برتر است\r\nجسم را نبود از آن عِز بهره‌اى * جسم پيش بحر جان چون قطره‌اى\r\nحدّ جسمت يك دو گز خود بيش نيست * جان تو تا آسمان جولان كنيست\r\nدو درم سنگ است پيه چشمتان * نور روحش تا عنان آسمان\r\nنور ، بىاين چشم ، مىبيند به خواب * چشم بىاين نور چِبود جز خراب ؟\r\nبار نامه جان حيوانى است اين * پيشتر رو ، روح انسانى ببين\r\nبگذر از انسان و هم از قال و قيل * تا لب درياى جانِ جبرئيل\r\nبعد از آنت جان احمد لب گزد * جبرئيل از بيم تو واپس خزد\r\nگويد ار آيم به قدر يك كمان * من به سوى تو بسوزم در زمان\r\nخاك را و نطفه را و مضغه « 2 » را * پيش چشم ما همىدارد خدا\r\nكز كجا آوردمت اى بدنيت * كه از آن آيد همى خفريقيت « 3 »\r\nتو بر آن عاشق بدى در دور آن * منكر اين فضل بودى آن زمان\r\nاين كرم چون دفع آن انكار توست * كه ميان خاك مىگردى نخست\r\nحجّت انكار شد انشار تو * از دوا بدتر شد اين بيمار تو\r\nخاك را تصوير اين كار از كجا ؟ * نطفه را خصمى و انكار از كجا ؟\r\nچون در آن دم بيدل و بىسر بدى * فكرت و انكار را منكر بدى\r\nاز جمادى چون‌كه انكارت برست * هم از اين انكار حشرت شد در است\r\nپس مثال تو چو آن حلقه‌زنى است * كز درونش خواجه گويد : خواجه نيست\r\nحلقه‌زن زين نيست دريابد كه هست * پس ز حلقه برندارد هيچ دست\r\nپس هم انكارت مبيّن مىكند * كز جماد او حشر صد فن مىكند\r\nچند صنعت رفت از انكار تا * آب و گل انكار زاد از هل اتى \r\n\r\n\r\n","description":"","footnote":"\r\n( 1 ) - سوره الواقعة ، آيه 62 .\r\n( 2 ) - مضغه : يكى از مراحل جنين كه به گوشت تبديل شده است .\r\n( 3 ) - خفريق : پليد .\r\n","page_name":" 287 ","page_number":287},
  {"content":"\r\n\r\n آب و گل مىگفت خود انكار نيست * بانگ مىزد بىخبر كاخبار نيست\r\nمن بگويم شرح اين از صد طريق * ليك خاطر لغزد از گفت دقيق \r\n\r\nزرّ كان بود آب و گل\r\n زرّ كان بود آب و گل ، ما زرگريم * كه : گهش خلخال و گه خاتم بريم\r\nگه حمايل‌هاى شمشيرش كنيم * گاه بند گردن شيرش كنيم\r\nگه ترنج تخت برسازيم از او * گاه تاج فرقهاى ملك‌جو\r\nعشقها داريم با اين خاك ما * زانكه افتاده است در قعده رضا\r\nگه چنين شاهى از او پيدا كنيم * گه هم او را پيش شه شيدا كنيم\r\nصد هزاران عاشق و معشوق از او * در فغان و در نفير و جستجو\r\nاين فضيلت خاك را زان‌رو دهم * كه نواله پيش بىبرگان نهيم\r\nزانكه دارد خاك شكل اغبرى * وز درون دارد صفات انورى\r\nظاهرش با باطنش گشته به جنگ * باطنش چون گوهر و ظاهر چو سنگ\r\nزين ترش‌رو خاك صورت‌ها كنيم * خندهء پنهانش را پيدا كنيم\r\nزانكه ظاهر خاك اندوه و بكاست * در درونش صد هزاران خنده‌هاست\r\nكاشف‌السرّيم كار ما همين * كاين نهانها را برآريم از كمين\r\nفضلها دزديده‌اند اين خاك‌ها * ما مُقِر آريمشان از ابتلا \r\n\r\n","description":"","footnote":"","page_name":" 288 ","page_number":288},
  {"content":"\r\n\r\n\r\nتفسير حديث قدسى « كُنت كنزا مخفيا فأحببت أن أعرف » « 1 »\r\n خانه بركن ، كز عقيق اين يمن * صد هزاران خانه شايد ساختن\r\nگنج زير خانه است و چاره نيست * از خرابى خانه‌منديش و مايست\r\nكه هزاران خانه از يك نقد گنج * تان عمارت كرد بىتكليف و رنج\r\nعاقبت اين خانه خود ويران شود * گنج از زيرش يقين عريان شود\r\nليك آنِ تو نباشد ، زانكه روح * مزد ويران كردن استش آن فتوح\r\nچون نكرد آن كار ، مزدش هست لا *  « لَيْسَ لِلْإِنْسانِ إِلَّا ما سَعى »  « 2 »\r\nدست خايى بعد از آن تو ، كاى دريغ * اين‌چنين ماهى بُد اندر زير ميغ ؟\r\nمن نكردم آنچه گفتند از بهى * گنج رفت و خانه و دستم تهى\r\nخانه اجرت گرفتى و كرى « 3 » * نيست ملِك تو ؟ يا شرى « 4 »\r\nاين كرى را مدّت تو تا اجل * تا در اين مدّت كنى در وى عمل\r\nپاره‌دوزى مىكنى اندر دكان * زير اين دكان تو مدفون دو كان\r\nهست اين دكان كِرايى ، زود باش * تيشه بستان و تكش را بتراش\r\nتا كه تيشه ناگهان بر كان نهى * از دكان و پاره‌دوزى وارهى\r\nپاره‌دوزى چيست ؟ خورد آب و نان * مىزنى اين پاره بر دلق گران\r\nهر زمان مىدرّد اين دلق تنت * پاره بر وى مىزنى از خوردنت\r\nپارهء بركن از اين قعر دكان * تا برآرد سر به پيش تو دو كان\r\nپيش از اين كين مهلت خانه كِرى * آخر آيد ، زو نخورده تو برى\r\nپس تو را بيرون كند صاحب دكان * وين دكان بركند از روى كان\r\nتو ز حسرت گاه بر سر مىزنى * گاه ريش خام خود برمىكنى\r\nكى دريغا آن من بود اين دو كان * كور بودم برنخوردم زين مكان\r\nاى دريغا بود ما را برد باد * تا ابد يا حسرتى شد للعباد \r\n\r\n\r\n","description":"","footnote":"\r\n( 1 ) - حديث قدسى .\r\n( 2 ) - اشاره به آيه 39 سوره النجم .\r\n( 3 ) - كِرى : كرايه .\r\n( 4 ) - شرى : خريدن .\r\n","page_name":" 289 ","page_number":289},
  {"content":"\r\n\r\n\r\nغرور آدمى و دورى از علم انبياء\r\n ديدم اندر خانه من نقش و نگار * بودم اندر عشق خانه بىقرار\r\nبودم از گنج نهانى بىخبر * ورنه دستنبوى من بودى تبر\r\nآه اگر داد تبر را دادمى * اين زمان غم را تبرّا دادمى\r\nچشم را بر نقش مىانداختم * همچو طفلان عشق‌ها مىباختم\r\nبس نكو گفت آن حكيم كاميار * كه تو طفلى خانه پرنقش‌ونگار\r\nدر الهىنامه بس اندرز كرد * كه برآر از دودمان خويش كرد\r\nاى بسا كارا كه اول صعب گشت * بعد از آن بگشاده شد سختى گذشت\r\nبعد نوميدى بسى اميدهاست * از پس ظلمت بسى خورشيدهاست \r\n\r\nاز خيالى گشته شخصى پرشكوه\r\n هركسى شد بر خيالى ريش گاو * كشته بر سوداى گنجى گنج‌كاو\r\nاز خيالى گشته شخصى پرشكوه * روى آورده به معدنهاى كوه\r\nوز خيالى آن دگر با جهد مر * رو نهاده سوى دريا بهر دُر\r\nوان دگر بهر ترهّب در كنشت * و آن يكى اندر حريصى بهر كشت\r\nاز خيال آن رهزن رسته شده * وز خيال اين مرهم خسته شده\r\nدر پرىخوانى يكى دل كرده گم * بر نجوم آن ديگرى بنهاده سم\r\nاين روشها مختلف شد در برون * زان خيالات ملوّن اندرون\r\nاين در آن حيران شده ، كان بر چيست ؟ * هر چشنده آن دگر را نافى است\r\nآن خيالات ار نبد نامؤتلف * چون ز بيرون شد روشها مختلف ؟\r\nقبلهء جان را چون پنهان كرده‌اند * هركسى رو جانبى آورده‌اند\r\nهمچو قومى كه تحرى مىكنند * بر خيال قبله سويى مىتنند \r\n\r\n","description":"","footnote":"","page_name":" 290 ","page_number":290},
  {"content":"\r\n\r\n چون‌كه كعبه رو نمايد صبحگاه * كشف گردد كه گه گم كرده است راه\r\nيا چو غواصان به زير قعر آب * هركسى چيزى همىچيند شتاب\r\nبر اميد گوهر در ثمين * توبره پر مىكنند از آن و اين\r\nچون برآيند از تك درياى ژرف * كشف گردد صاحب درّ شگرف\r\nو آن دگر كه برد مرواريد خورد * و آن دگر كه سنگ‌ريزه شبّه برد\r\nهكذا يبلوهم بالساهرة * فتنه ذات افتضاح قاهرة\r\nهمچنين هر قوم چون پروانگان * گرد شمعى پرزنان اندر جهان\r\nخويشتن بر آتشى برمىزنند * گرد شمع خود طوافى مىكنند\r\nچون برآيد صبحدم نور خلود * وانمايد هريكى چه شمع بود\r\nهركه را پر سوخت زان شمع ظفر * بدهدش آن شمع خوش هشتاد پر \r\n\r\nتفسير آيه : « يا حَسْرَةً عَلَى الْعِبادِ » « 1 »\r\n جوق پروانه دو ديده دوخته * مانده زير شمع پرها سوخته\r\nمىطپند اندر پشيمانى و سوز * مىكنند آه از هواى چشم دوز\r\nشمع گويد چون‌كه من خود سوختم * كى تو را برهانم از سوز و ستم ؟\r\nشمع مىگويد كه من سر سوخته * چون كنم مر غير را افروخته\r\nاو همىگويد كه از اشكال تو * غره گشتم ، دير ديدم خال تو\r\nشمع مرده ، باد رفته ، دلربا * غوطه خورد از ننگِ كج‌بينى ما\r\nظلت الأرباح خُسراً مغرماً * تشنگى شكوى الى اللّه العمى\r\nحبّذا ارواح اخوان ثقات * مسلمات مؤمنات قانتات\r\nهركسى رويى به سويى برده‌اند * وان عزيزان رو به بىسو كرده‌اند\r\nهر كبوتر مىپرد در مذهبى * وين كبوتر جانب بىجانبى \r\n\r\n\r\n","description":"","footnote":"\r\n( 1 ) - يس ، آيه 30 .\r\n","page_name":" 291 ","page_number":291},
  {"content":"\r\n\r\n ما نه مرغان هوا نى خانگى * دانهء ما دانهء بىدانگى\r\nز آن فراخ آمد چنين روزىّ ما * كه دريدن شد قبادوزىّ ما \r\n\r\nصوفى آنكه شد صفوت‌طلب\r\n صوفيى بدريد جبّه در حرج * پيشش آمد بعد بدريدن فرج\r\nكرد نام آن دريده فرجى * اين لقب شد فاش ز آن مرد نجى\r\nاين لقب شد فاش و صافش شيخ برد * ماند اندر طبع خلقان حرف درد\r\nروح خواهى ، جبه بشكاف اى پسر * تا از آن صفوت برآرى زود سر\r\nهست صوفى آنكه شد صفوت‌طلب * نه از لباس و صوف و خياطى و دَب\r\nبر خيال آن صفا و نام نيك * رنگ پوشيدن نكو باشد و ليك\r\nصوفيى گشته به پيش اين لئام * الخياطة و اللواطة و السلام \r\n\r\nعشق را صد ناز و استكبار هست\r\n دل مدزد از دلرباى روح‌بخش * كه سوارت مىكند بالاى رخش\r\nسر مدزد از سر فراز تاج ده * كو ز پاى دل گشايد صد گره\r\nبا كه گويم ، در همه ده زنده كو * سوى آب زندگى پوينده كو ؟\r\nتو به يك خارى گريزانى ز عشق * تو به جز نامى نمىدانى ز عشق ؟\r\nعشق را صد ناز و استكبار هست * عشق با صد ناز مىآيد به دست\r\nعشق چون وافى است ، وافى مىخورد * در حريفى بىوفا مىننگرد\r\nچون درخت است آدمى و بيخ عهد * بيخ را تيمار مىبايد به جهد\r\nور ندارد برگ سبز و بيخ هست * عاقبت بيرون كند صد برگ دست \r\n\r\n","description":"","footnote":"","page_name":" 292 ","page_number":292},
  {"content":"\r\n\r\n تو مشو غرّه به علمش ، عهد جو * علم چون قشر است و عهدش مغز او\r\nوافيان را چون ببينى كرده سود * تو چو شيطانى شوى آنجا حسود\r\nهركه را باشد مزاج و طبع سُست * او نخواهد هيچ‌كس را تندرست\r\nگر نمىخواهى تو ديوى ، هين بيا * از در دعوى به درگاه خدا\r\nچون وفايت نيست ، بارى دم مزن * كه سخن دعوى است اغلب ما و من\r\nاين سخن در سينه دخل مغزهاست * در خموشى مغز جان را صدنماست \r\n\r\nمناجات و نكوهش حسد\r\n اى دهنده قوت و تسكين ثبات * خلق را زين بىثباتى ده نجات\r\nاندر آن كارى كه ثابت بود نيست * قايمى ده نفس را كه منثنى است\r\nصبرشان بخش و كفه ميزان گران * وارهانشان از فن صورتگران\r\nوز حسودى بازشان خر اى كريم * تا نباشند از حسد ديو رجيم « 1 »\r\nدر نعيم فانى و مال و جسد * چون همىسوزند عامه از حسد\r\nعاشقان لعبتان پرقذر * كرده قصد خون و جان يكدگر\r\nپادشاهان بين كه لشكر مىكشند * از حسد خويشان خود را مىكشند\r\nويس و رامين ، خسرو و شيرين بخوان * كه چه كردند از حسد آن ابلهان\r\nكه فنا شد عاشق و معشوق نيز * هم نه چيزند و هواشان هم نه چيز\r\nپاك الهى كو عدم برهم زند * مر عدم را بر عدم عاشق كند\r\nدر دل ده دل حسدها سر كند * نيست را هست اين‌چنين مضطر كند\r\nآن زنانى كز همه مشفق‌ترند * از حسد دو ضره خود را مىخورند\r\nتا كه مردانى كه خود سنگين‌دلند * از حسد تا در كدامين منزلند ؟\r\nگر نكردى شرع افسونى لطيف * بردريدى هريكى جسم حريف \r\n\r\n\r\n","description":"","footnote":"\r\n( 1 ) - رجيم : رانده‌شده .\r\n","page_name":" 293 ","page_number":293},
  {"content":"\r\n\r\n شرع بهر دفع شر رأيى زند * ديو را در شيشهء حجّت مىكند \r\n\r\nگر نبودى گوشهاى غيب‌گير\r\n گر نبودى گوشهاى غيب‌گير * وحى ناوردى ز گردون يك بشير\r\nور نبودى ديده‌هاى صنع‌بين * نى فلك گشتى ، نه خنديدى زمين\r\nآن دم لولاك اين باشد كه كار * از براى چشم تيز است و نظار\r\nعامه را از عشق همخوابه و طبق * كى بود پرواى عشق صنع حق ؟ \r\n\r\nدنيا اگرچه خوش شكفت\r\n هان كه اين دنيا اگرچه خوش شكفت * بانگ هم زد بىوفايى خويش گفت\r\nاندر اين كون و فساد اى اوستاد * آن دغل كَون و نصيحت آن فساد\r\nكون مىگويد : بيا ، من خوش‌پيم * وان فسادش گفته رو من لاشيم « 1 »\r\nاى ز خوبى بهاران لب‌گزان * بنگر آن سردى و زردىِّ خزان\r\nروز ديدى طلعت خورشيد خوب * مرگ او را ياد كن وقت غروب\r\nبدر را ديدى بر اين خوش چارطاق * حسرتش را هم ببين اندر محاق\r\nكودكى از حسن شد مولاى خلق * بعد فردا شد خرف ، رسواى خلق\r\nگر تن سيمين‌تنان كردت شكار * بعد پيرى بين تنى چون پنبه زاد\r\nاى به ديده لوتهاى چرب ، خيز * فضله آن را ببين در آب ريز\r\nمر خبث را كو كه : آن خوبيت كو ؟ * برطبق آن ذوق و آن نغزى و بو\r\nگويد او ، آن دانه من ، آن دام او * چون شدى تو صيد ، دانه شد نهان \r\n\r\n\r\n","description":"","footnote":"\r\n( 1 ) - لاشيم : مخفف لاشىءام . چيزى نيستم .\r\n","page_name":" 294 ","page_number":294},
  {"content":"\r\n\r\n بس انامل رشك استادان شده * در صناعت عاقبت لرزان شده\r\nنرگس چشم خمار همچو جان * آخر اعمش بين و آب از وى چكان\r\nهمچنين هر جزو عالم مىشمر * اول و آخر درآرش در نظر\r\nهركه آخربين‌تر ، او مسعودتر * هركه اول‌بين‌تر ، او معبودتر « 1 » \r\n\r\nدر تفسير آيه : « وَ إِنَّ الدَّارَ الْآخِرَةَ لَهِيَ الْحَيَوانُ » « 2 »\r\n آن جهان چون ذرّه‌ذرّه زنده‌اند * نكته‌دانند و سخن‌گوينده‌اند\r\nدر جهان مرده‌شان آرام نيست * كاين علف جز لايق انعام نيست\r\nهركه را گلشن بود بزم و وطن * كى خورد او باده اندر گولخن « 3 » ؟\r\nجاى روح پاك علّيين بود * كِرم باشد كش وطن سرگين بود\r\nبهر مخمور خدا جام طهور * بهر اين مرغان كور اين آب شور\r\nچون ندارند از فتوت زور دست * كودكان را تيغ چوبين بهتر است\r\nكافران قانع به نقش انبيا * كه نكاريده است اندر ديرها\r\nزان مهان ما را چو روز روشن است * همچنان پرواى نقش سايه نيست \r\n\r\nشخصيت پيامبر اسلام\r\n آن يكى نقشش نشسته در جهان * و آن دگر نقشش چو مه بر آسمان\r\nاين دهانش نكته‌گويان با جليس * و آن دگر با حق بگفتا رو انيس\r\nگوش ظاهر قيد اين اخبار كن * گوش جانش جانب اسرار كُن \r\n\r\n\r\n","description":"","footnote":"\r\n( 1 ) - در نسخه قونيه : « هركه آخُربين‌تر ، او مطرودتر » .\r\n( 2 ) - سوره : العنكبوت آيه : 64 .\r\n( 3 ) - گولخن : آتشگام حمام .\r\n","page_name":" 295 ","page_number":295},
  {"content":"\r\n\r\n چشم ظاهر ضابط حليه بشر * چشم سر حيران ما زاغ البصر\r\nپاى ظاهر در صف مسجد صواف * پاى معنى فوق گردون در طواف\r\nجزوجزوش را تو بشمر همچنين * اين درون وقت و آن بيرون چنين\r\nاينكه در وقت است باشد تا اجل * وان دگر يار ابد قِرن ازل\r\nهست يك نامش ولى الدولتين * هست يك نعتش امام القبلتين\r\nخلوت و چله بر او لازم نماند * هيچ غيمى مر ورا غايم نماند\r\nقرص خورشيد است خلوت‌خانه‌اش * كى حجاب آرد شب بيگانه‌اش ؟\r\nعلّت و پرهيز شد ، بحران نماند * كفر او ايمان شد و كفران نماند\r\nچون الف از استقامت شد به پيش * او ندارد هيچ از اوصاف خويش\r\nگشت فرد از كسوت خوهاى خويش * شد برهنه جان به جان‌افزاى خويش\r\nچون برهنه رفته پيش شاه فرد * شاهش از اوصاف قدسى جامه كرد\r\nخلعتى پوشيد از اوصاف شاه * برپريد از چاه بر ايوان جاه\r\nدر بن طشت از چه بود او دُردناك ؟ * شو مى آميزش اجزاى خاك\r\nيار ناخوش پروبالش بسته بود * ورنه او در اصل بس برجسته بود\r\nچون عتاب اهبطوا انگيختند * همچو هاروتش نگون آويختند\r\nبود هاروت از ملاك آسمان * از عتابى شد معلّق همچنان\r\nسرنگون زان شد كه از سِر دور ماند * خويش را سَر ساخت تنها پيش راند\r\nآن سبد خود را چو پر از آب ديد * كرد استغنا و از دريا بريد\r\nبر جگر آبش يكى قطره نماند * بحر رحمت كرد او را بازخواند\r\nرحمتى بىعلّتى ، بىخدمتى * آيد از دريا مبارك ساعتى\r\nاللّه اللّه كرد دريا بار كرد * گرچه باشند اهل دريا روى زرد\r\nتا كه آيد لطف و بخشايش‌گرى * سرخ گردد روى زرد از گوهرى\r\nزردى رو بهترين رنگهاست * زانكه او در انتظار آن لقاست\r\nسرخى رو و رخى كان لامع است * بهر آن آمد كه جانش قانع است\r\nكه طمع لاغر كند زرد و ذليل * نى ز درد و علّت ابدان عليل \r\n\r\n","description":"","footnote":"","page_name":" 296 ","page_number":296},
  {"content":"\r\n\r\n چون ببيند روى زرد بىسقم * خيره گردد عقل جالينوس هم\r\nچون طمع بستى تو در انوار هو * مصطفى گويد كه ذلّت نفسه\r\nنور بىسايه لطيف و عالى است * آن مشبك سايهء غربالى است\r\nعاشقان عريان همىخواهند تن * پيش عنّينان « 1 » چه جامه ، چه بدن\r\nروزه‌داران را بود آن نان و خواب * خرمگس را چه ابا ، چه ديگدان\r\nهست احوال تو از كان نوى * تو بدين احوال كى راضى شوى ؟\r\nخاك باطن گر نمىآيد به گفت * خاك ظاهر گويمت در طاق و جفت\r\nكه ز لطف يار تلخىهاى مات * گشت بر جان خوش‌تر از شكّر نبات\r\nصد هزار احوال آمد همچنين * باز سوى غيب رفتند اى امين\r\nحال امروزى بدى مانند نى * همچو جَو اندر روش ، كش بند نى\r\nشادى هر روز از نوعى دگر * فكرت هر روز را ديگر اثر \r\n\r\nمثل\r\n همچو مهمان‌خانه اين تن اى فلان * هر صباحى ضيف نو آيد در آن\r\nهين مگو كش ماند اندر گردنم * كه هم‌اكنون باز پرّد در عدم\r\nهرچه آيد از جهان غيب‌وش * در دلت ضيف است او را دار خوش\r\nهر دمى فكرى چو مهمان عزيز * آيد اندر سينه‌ات هر روز نيز\r\nفكر را اى جان به جاى شخص دان * زانكه شخص از فكر دارد قدر جان\r\nفكر غم گر راه شادى مىزند * كارسازىهاى شادى مىكند\r\nخانه مىروبد به تندى او ز غير * تا درآيد شادى نو ز اصل خير\r\nمىفشاند برگ زرد از شاخ دل * تا برويد برگ سبز متّصل\r\nمىكَنَد بيخ سرور كهنه را * تا خِرامد ذوق نو از ماورا \r\n\r\n\r\n","description":"","footnote":"\r\n( 1 ) - عنّين : ناتوان جنسى .\r\n","page_name":" 297 ","page_number":297},
  {"content":"\r\n\r\n غم ز دل هرچه بريزد يا برد * در عوض حقا كه بهتر آورد\r\nخاصه آن را كه يقينش باشد اين * كه بود غم بندهء اهل يقين\r\nگر ترش‌رويى نيارد ابر و برق * رز بسوزد از تبسم‌هاى شرق\r\nهفت سال ايوب در صبر و رضا * در بلا خوش بود با ضيف خدا\r\nتا چو واگردد بلاى سخت‌رو * پيش حق گويد به صد كون شكر او\r\nكز محبّت با من محبوب‌كش * رو نكرد ايوب يك لحظه ترش\r\nاز وفا و خجلت علم خدا * بود چون شير و عسل او با بلا\r\nفكر در سينه درآيد نو به نو * خندخندان پيش او تو باز رو\r\nكه اعذنى خالقى من شرّه * لا تحرّمنى بك من برّه\r\nربّ اوزعنى لشُكر ما ارى * لا تعقّب حسرة لى ان مضى\r\nآن ضمير رو ترش را پاس دار * وان ترش را چون شكر شيرين شمار\r\nبو كه آن گوهر به دست او بود * جهد كن تا از تو او راضى رود\r\nور نباشد گوهر و نبود غنى * عادت شيرين شدن افزون كنى\r\nجاى ديگر سود دارد عادتت * ناگهان روزى برآيد حاجتت\r\nفكرتى كز شاديت مانع شود * آن به امر و حكمت صانع شود\r\nتو مگو فرعى است ، او را اصل گير * تا بوى پيوسته بر مقصود چير\r\nور تو آن را فرع گيرى و مضر * چشم تو در اصل باشد منتظر\r\nزهر آمد انتظار اندر چشش * دايما در مرگ باشى زان روش\r\nاصل دان اين را بگيرش در كنار * باز ره دايم ز مرگ انتظار \r\n\r\n","description":"","footnote":"","page_name":" 298 ","page_number":298},
  {"content":"\r\n\r\n\r\nتفاوت بين دانش سمعى و علوم حقيقى\r\n كرد مردى از سخن‌دانى سؤال * حق و باطل چيست اى نيكومقال ؟\r\nگوش را بگرفت و گفت اين باطل است * چشم حق است و يقينش حاصل است\r\nآن به نسبت باطل آمد پيش اين * نسبتت اغلب سخنها اى امين\r\nجهد كن كز گوش در چشمت رود * آنچه او باطل بدست آن حق شود\r\nزان سپس گوشت شود هم طبع چشم * گوهرى گردد دو گوش همچو يشم\r\nبلكه جمله تن چو آيينه شود * جمله چشم و گوهر سينه شود\r\nگوش انگيزد خيال و آن خيال * هست دلال وصال آن جمال\r\nجهد كن تا اين خيال و آن خيال * هست دلال وصال آن جمال\r\nجهد كن تا اين خيال افزون شود * تا دلاله رهبر مجنون شود\r\nهم در اين عالم بدان كه مأمنى است * از منافق كم شنو كو گفت نيست\r\nحجتش اين است ، گويد هر دمى * گر بدى چيزى دگر ، من ديدمى\r\nگر نبيند كودكى احوال عقل * عاقلى هرگز كند از عقل نقل ؟\r\nگر نبيند عاقلى احوال عشق * كم نگردد ماه نيكوفال عشق\r\nحسن يوسف ، ديدهء اخوان نديد * از دل يعقوب كى شد ناپديد ؟\r\nمر عصا را چشم موسى چوب ديد * چشم غيبى افعى و آشوب ديد\r\nچشم سَر با چشم سِر در جنگ بود * غالب آمد چشم سِر ، حجّت نمود\r\nاين سخن پايان ندارد در كمال * پيش هر محروم باشد اين خيال\r\nچون حقيقت پيش او فرج و گلوست * كم بيان كن پيش او اسرار دوست\r\nپيش ما فرج و گلو باشد خيال * لاجرم هر دم نمايد جان جمال\r\nهركه را فرج و گلو آيين و خوست * آن لكم دينكم ولى دين بهر اوست « 1 »\r\nبا چنان انكار كوته كن سخن * احمدا كم گوى با گبر كُهن\r\nهركسى را جفت كرده عدل حق * فيل را با فيل و بق « 2 » را جنس بق \r\n\r\n\r\n","description":"","footnote":"\r\n( 1 ) - اشاره به آيه 6 سوره الكافرون .\r\n( 2 ) - بق : پشه .\r\n","page_name":" 299 ","page_number":299},
  {"content":"\r\n\r\n كعبهء جبريل جانها سدرهء * قبله عبد البطون شد سفرهء\r\nقبلهء عارف بود نور وصال * قبلهء عقل مُفلسف شد خيال\r\nقبلهء معنى و ران صبر و درنگ * قبلهء صورت‌پرستان نقش و رنگ\r\nقبلهء باطن به‌سان ذو المنن * قبلهء ظاهرپرستان روى زن\r\nرزق ما در كأس زرين شد عُقار « 1 » * وان سگان را آب تُتماج و تغار\r\nلايق آنكه به دو خو داده‌ايم * درخور آن رزق بفرستاده‌ايم\r\nخوى آن را عاشق نان كرده‌ايم * خوى اين را مست جانان كرده‌ايم\r\nچون به خوى خود خوشى و خرّمى * پس چه از در خورد خوبت مىرمى ؟\r\nمادگى خوش آمدت ، چادر بگير * رستمى خوش آمدت ، جوشن پذير\r\nجوز پوسيده است دنيا ، اى امين * امتحانش كم كن ، از دورش ببين\r\nاهل دنيا جملگان زندانيند * انتظار برگ دار فانيند\r\nجز مگر نادر يكى فردا نيى * تن به زندان ، جان او كيوانيى\r\nكاروبار انبيا و مرسلون * هست از افلاك و اخترها برون\r\nتو برون رو هم ز افلاك و دَوار * وانگهان نظاره كن آن كار و بار\r\nدر ميان بيضهء چون فرخها * نشنوى تسبيح مرغان هوا \r\n\r\nعشق ارزد صد چو خرقه كالبد\r\n عشق ارزد صد چو خرقه كالبد * كه حياتى دارد و حسّ و خرد\r\nخاصه خرقه ملك دنيا كابتر است * پنج دانگ مستيش دردسر است\r\nملك دنيا تن‌پرستان را حلال * ما غلام ملك عشق بىزوال\r\nحامل عشقم تو معزولم مكن * جز به عشق خويش مشغولم مكن\r\nحبّذا كاريز اصل چيزها * فارغت آرد از اين كاريزها \r\n\r\n\r\n","description":"","footnote":"\r\n( 1 ) - عقار : شراب ، مى .\r\n","page_name":" 300 ","page_number":300},
  {"content":"\r\n\r\n تو ز صد ينبوع شربت مىكشى * هرچه زان صد كم شود ، كاهد خوشى\r\nچون بجوشد از درون چشمه‌اى * ز استراق چشمها كردى غنى\r\nقرةالعينت چو ز آب و گل بود * راتبه اين قرة درد دل بود\r\nقلعه را چون آب آيد از برون * در زمان امن باشد پرفزون\r\nچون‌كه دشمن گرد آن حلقه كند * تا كه اندر خونشان غرقه كند\r\nآب بيرون را ببرند آن سپاه * تا نباشد قلعه را ز آنها پناه\r\nآن زمان يك چاه شورى از درون * به ز صد جيحون شيرين از برون\r\nقاطع الأسباب لشكرهاى مرگ * همچو دى آيد به قطع شاخ و برگ\r\nدر جهان نبود مددشان از بهار * جز مگر در جان بهار روى يار\r\nزان لقب شد خاك را دار الغرور * كه كَشَد پا را سپس يوم العُبور\r\nپيش از آن بر راست بر چپ مىدويد * كه بچينم درد تو ، چيزى نچيد\r\nاو بگفتى مر تو را وقت غمان * دور از تو رنج و ده كه در ميان\r\nچون سپاه ريح آمد ، بست دم * خود نمىگويد تو را من ديده‌ام\r\nحق پى شيطان بدين‌سان زد مثل * كه تو را در رزم آرد با حيل\r\nكه تو را يارى دهم من با توام * در خطرها پيش تو من مىدوم\r\nسپرت باشم گهِ تير خدنگ * مخلص تو باشم اندر وقت تنگ\r\nجان فداى تو كنم در انتعاش * رستمى ، شيرى هلا مردانه باش\r\nسوى كفرش آورد زين عشوه‌ها * آن جوال خدعه و مكر و دها\r\nچون قدم بنهاد ، در خندق فتاد * او به قاهاقاه خنده لب گشاد\r\nهى بيا من طمع‌ها دارم ز تو * گويدش رَورَو كه بىزارم ز تو\r\nتو نترسيدى ز عدل كردگار * من همىترسم ، تو دست از من بدار\r\nگفت حق او خود جدا شد از بهى * تو بدين تزويرها هم كى رهى ؟\r\nفاعل و مفعول در روزشمار * روسياهند و حريف سنگسار\r\nرهزن و رهرو يقين در حكم و داد * در چَهِ بعدند در بئس المهاد\r\nگول را و غول را كو مىفريفت * از خلاص و فوز مىبايد شكيفت \r\n\r\n","description":"","footnote":"","page_name":" 301 ","page_number":301},
  {"content":"\r\n\r\n هم خر و خرگير آنجا در گلند * عاقلند اينجا و آنجا آفلند\r\nجز كسانى را كه واگردند از آن * در بهار فضل آيند از خزان\r\nتوبه آرند و خدا توبه‌پذير * امر او گيرند و او نعم الامير\r\nچون برآرند از پشيمانى انين * عرش لرزد از انين المذنبين\r\nآن‌چنان لرزد كه مادر بر ولد * دستشان گيرد به بالا مىكشد\r\nكى خداتان واخريده از غرور * نك رياض فضل و نك رب غفور\r\nبعد از اينتان برگ و رزق جاودان * از هواى حق بود ، نه از ناودان\r\nچون‌كه دريا بر وسايط رشك كرد * تشنه ، چون ماهى به ترك مشك كرد\r\nمغز علم افزود ، كم شد پوستش * زانكه عاشق را بسوزد دوستش\r\nچون تجلّى كرد اوصاف قديم * پس بسوزد وصف حادث را كليم\r\nاندر استغنا مراعات نياز * جمع ضدّين است چون گرد و دراز\r\nحاصل : اندر وصل چون افتاد مرد * گشت دلاله به پيش مرد سرد\r\nچون به مطلوبت رسيدى اى مليح * شد طلبكارى علم اكنون قبيح\r\nچون شدى بر بامهاى آسمان * سرد باشد جُستجوى نردبان\r\nجز براى يارى و تعليم غير * سرد باشد راه خير از بعد خير\r\nپيش سلطان برنشسته در قبول * زشت باشد جستن نامه و رسول\r\nعكس آن نان است ، كاين نان نان شده است * فيض آن جان است كاين جان جان شده‌ست\r\nچون خورى يك بار از مأكول نور * خاك‌ريزى بر سر نان تنور \r\n\r\nعقل دو عقل است\r\n عقل دو عقل است اول مكسبى * كه درآموزى چو در مكتب صبى\r\nاز كتاب و اوستاد و فكر و ذكر * از معانى وز علوم خوب بكر\r\nعقل تو افزون شود بر ديگران * ليك تو باشى ز حفظ آن گران \r\n\r\n","description":"","footnote":"","page_name":" 302 ","page_number":302},
  {"content":"\r\n\r\n لوح حافظ باشى اندر دور و گشت * لوح محفوظ است كو زين درگذشت\r\nعقل ديگر بخشش يزدان بود * چشمهء آن در ميان جان بود\r\nچون ز سينه آب دانش جوش كرد * نىشود گنده ، نه ديرينه ، نه زرد\r\nور ره نبعش بود بسته ، چه غم * كو همىجوشد ز خانه دم‌به‌دم\r\nراه آبش بسته شد ، شد بينوا * از درون خويشتن جو چشمه را \r\n\r\nعقل بر نفس است\r\n طبع خواهد تا كشد از خصم ، كين * عقل بر نفس است بند آهنين\r\nعقل ايمانى چو شحنه عادل است * پاسبان و حاكم شهر دل است\r\nهمچو گربه باشد او بيدار هوش * دزد در سوراخ ماند همچو موش\r\nگربه چه ، شير شيرافگن بود * عقل ايمانى كه اندر تن بود\r\nغرّه او حاكم درندگان * نعرهء او مانع چرّندگان\r\nشهر پردزد است و پرجامه‌كنى * خواه شحنه باش گو و خواه نى\r\nعقل ضد شهوت است اى پهلوان * آنكه شهوت مىتند عقلش مخوان\r\nوهم خوانش آنكه شهوت را گداست * وهم قلب نقد زرّ عقل‌هاست\r\nبىمحك پيدا نگردد وهم و عقل * هر دو را سوى محك كن زود نقل\r\nاين محك قرآن و خال انبيا * چون محك مر قلب را گويد بيا\r\nتا ببينى خويش را ز آسيب من * كه نيى اهل فراز و شيب من \r\n\r\n","description":"","footnote":"","page_name":" 303 ","page_number":303},
  {"content":"\r\n\r\n\r\nكار دوزخ مىكنى در خوردنى\r\n كار دوزخ مىكنى در خوردنى * بهر او خود را تو فربه مىكنى\r\nكار خود كن روزى حكمت بچر * تا شود فربه دل با كرّ و فر\r\nخوردن تن مانع اين خوردن است * جان چو بازرگان و تن چون رهزن است\r\nشمع تاجر آنگه است افروخته * كه بود رهزن چو هيزم سوخته\r\nكه تو آن هوشى و باقى هوش‌پوش * خويشتن را گم مكن ياوه مگوش\r\nدان كه هر شهوت چو خمر است و چو بنگ * پردهء هوش است و عاقل زوست دنگ\r\nخمر تنها نيست سرمستى هوش * هرچه شهوانى است بندد چشم و گوش\r\nآن بليس از خمر خوردن دور بود * مست بود او از تكبّر وز جحود\r\nنفس ، فرعون است هان سيرش مكن * تا نيارد ياد از آن كفر كُهن\r\nبىتف آتش نگردد نفس خوب * تا نشد آهن چو اخگر هين مكوب\r\nبىمجاعت نيست تن جنبش‌كنان * آهن سرد است مىكوبى بدان\r\nگر بگريد ور بنالد زارزار * او نخواهد شد مسلمان ، هوش دار\r\nاو چو فرعون است در قحط آن‌چنان * پيش موسى سر نهد لابه‌كنان\r\nچون‌كه مستغنى شد او طاغى شود * خر چو بار انداخت ، اسكيزه زند\r\nپس فراموشش شود چون رفت پيش * كار او زان آه و زارىهاى خويش \r\n\r\nچه عجب گر روح موطن‌هاى خويش نيارد ياد\r\n سالها مردى كه در شهرى بود * يك زمان كه چشم در خوابى رود\r\nشهر ديگر بيند او پرنيك و بد * هيچ يادش درنيايد شهر خود\r\nبل چنان داند كه خود پيوسته او * هم در اين شهرش بدست ابداع و خو\r\nچه عجب گر روح ، موطن‌هاى خويش * كه به دستش مسكن و ميلاد بيش \r\n\r\n","description":"","footnote":"","page_name":" 304 ","page_number":304},
  {"content":"\r\n\r\n مىنيارد ياد كاين دنيا چو خواب * مىفروپوشد چو اختر را سحاب\r\nخاصه چندين شهرها را كوفته * گردها از درك او ناروفته\r\nاجتهاد گرم ناكرده ، كه تا * دل شود صاف و ببيند ماجرا\r\nسر برون آرد دلش از بحر راز * اول و آخر ببيند چشم باز\r\nآمده اول به اقليم جماد * وز جمادى در نباتى اوفتاد\r\nسالها اندر نباتى عمر كرد * وز جمادى ياد ناورد از نبرد\r\nوز نباتى چون به حيوانى فتاد * نامدش حال نباتى هيچ ياد\r\nجز همين ميلى كه دارد سوى آن * خاصه در وقت بهار و ضيمران\r\nهمچو ميل كودكان با مادران * سرّ ميل خود نداند در لبان\r\nباز از حيوان سوى انسانيش * مىكشد آن خالقى كه دانيش\r\nهمچنين اقليم نااقليم رفت * تا شد اكنون عاقل و دانا و زفت\r\nعقلهاى اولينش ياد نيست * هم از اين عقلش تحوّل‌كردنى است\r\nتا رهد زين عقل پرحرص و طلب * صد هزاران عقل بيند بوالعجب\r\nگرچه خفته گشت و ناسى شد ز پيش * كى گذارندش در آن نسيان خويش ؟\r\nتا از آن خوابش به بيدارى كشند * كه كند بر حالت خود ريشخند\r\nكه چه غم بود آنكه مىخوردم به خواب * چون فراموشم شد احوال صواب ؟\r\nهمچنان دنيا كه حكم نايم است * خفته پندارد كه اين خود دايم است\r\nتا برآيد ناگهان صبح اجل * وارهد از ظلمت ظنّ و دغل\r\nخنده‌اش گيرد از آن غمهاى خويش * چون ببيند مستقر و جاى خويش\r\nهرچه تو در خواب بينى نيك و بد * روز محشر يك‌به‌يك پيدا شود\r\nآنچه كردى اندر اين خواب جهان * گرددت هنگام بيدارى عيان\r\nتا نپندارى كه اين بدكردنى است * اندر اين خواب و تو را تعبير نيست\r\nبلكه اين خنده بود گريه زفير * روز تعبير اى ستم‌گير اسير\r\nگريه و درد و غم و زارى خود * شادمانى دان به بيدارى خود\r\nاى دريده پوستين يوسفان * گرگ برخيزى از آن خواب گران \r\n\r\n","description":"","footnote":"","page_name":" 305 ","page_number":305},
  {"content":"\r\n\r\n كشته گرگان يك‌به‌يك خوهاى تو * مىدرانند از غضب اعضاى تو\r\nخون نخسبد بعد مرگت در قصاص * تو مگو كه مىرم و يابم خلاص\r\nاين قصاص نقد حيلت‌سازى است * پيش زخم آن قصاص اين بازى است\r\nزان لعب خوانده است دنيا را خدا * كاين جزا لعبى است پيش آن جزا\r\nاين جزا تسكين جنگ و فتنه است * آن جزا اخصاست وين چون ختنه است \r\n\r\nدر تفسير آيه : يَوْمَ تَشْهَدُ عَلَيْهِمْ أَلْسِنَتُهُمْ وَ أَيْدِيهِمْ وَ أَرْجُلُهُمْ « 1 »\r\n روز محشر هر نهان پيدا شود * هم ز خود هر مجرمى رسوا شود\r\nدست و پا بدهد گواهى با بيان * بر فساد او به پيش مستعان\r\nدست گويد : من چنين دزديده‌ام * لب بگويد : من چنين نوشيده‌ام\r\nپاى گويد : من شدستم تا منى * فرج گويد : من بكردستم زنا\r\nچشم گويد : كرده‌ام غمزهء حرام * گوش گويد : چيده‌ام سوء الكلام\r\nپس چنان كن فعل كان خود بىزيان * باشد اشهد گفتن و عين بيان\r\nتا همه تن ، عضو عضوت ، اى پسر * گفته باشد اشهد اندر نفع و ضر\r\nگر سيه كردى تو نامهء عمر خويش * توبه كن ز آنها كه كرده استى تو پيش\r\nعمر اگر بگذشت ، بيخش اين دم است * آب توبه‌اش ده اگر او بىنم است\r\nبيخ عمرت را بده آب حيات * تا درخت عمر گردد با نبات\r\nجمله ماضىها از اين نيكو شوند * زهر پارينه از اين گردد چو قند\r\nسيّئاتت « 2 » را مدل كرد حق * تا همه طاعت شود از ما سبق\r\nخواجه بر توبه نصوحى خوش به تن * كوششى كن ، هم به جان و هم به تن\r\nشرح اين توبه نصوح از من شنو * بگرويدستى ، ولى از نو گرو \r\n\r\n\r\n","description":"","footnote":"\r\n( 1 ) - سوره النور ، آيهء 24 .\r\n( 2 ) - سيئه : گناه .\r\n","page_name":" 306 ","page_number":306},
  {"content":"\r\n\r\n\r\nكاوشى در معنى توبه\r\n بود مردى پيش از اين نامش نصوح * بد ز دلّاكى زن او را فتوح\r\nبود روى او چو رخسار زنان * مردى خود را همىكرد او نهان\r\nاو به حمّام زنان دلّاك بود * در دغا و حيله بس چالاك بود\r\nسالها مىكرد دلّاكى و كس * بو نبرد از حال و سِر آن هوس\r\nزانكه آواز و رخش زن‌وار بود * ليك شهوت كامل و بيدار بود\r\nچادر و سربند پوشيده نياب * مرد شهوانى و در غرّه شباب\r\nدختران خسروان را زين طريق * خوش همىماليد و مىشست آن عشيق\r\nتوبه‌ها مىكرد و پا درمىكشيد * نفس كافر توبه‌اش را مىدريد\r\nرفت پيش عارفى آن زشت‌كار * گفت ما را در دعايى ياد دار\r\nسرّ آن دانست آن آزادمرد * ليك چون حلم خدا پيدا نكرد\r\nبر لبش قفل است و در دل رازها * لب خموش و دل پر از آوازها\r\nعارفان كه جام حق نوشيده‌اند * رازها دانسته و پوشيده‌اند\r\nهركه را اسرار دل آموختند * مهر كردند و دهانش دوختند\r\nسست خنديد و بگفت اى عشوه‌ده * زانكه مىدانى خدايت توبه ده \r\n\r\n","description":"","footnote":"","page_name":" 307 ","page_number":307},
  {"content":"\r\n\r\n آن دعا از هفت گردون درگذشت * كار آن مسكين به آخر خوب گشت\r\nكان دعاى شيخ نى چون هر دعاست * فانى است و گفت او گفته خداست\r\nچون خدا از خود سؤال كد كند * پس دعاى خويش را چون رد كند ؟\r\nيك سبب انگيخت صنع ذو الجلال * كه رهانيدش ز نفرين و و بال\r\nاندر آن حمّام پر مىكرد طشت * گوهرى از دختر شه ياوه گشت\r\nگوهرى از حلقه‌هاى گوش او * ياوه گشت و هر زنى در جستجو\r\nپس در حمّام را بستند سخت * تا بجويند اولش در زير رخت\r\nرختها جستند و آن پيدا نشد * دزد گوهر نيز هم رسوا نشد\r\nپس بجد جُستن گرفتند از گزاف * در دهان و گوش و اندر هر شكاف\r\nبانگ آمد كه همه عريان شويد * هركه هستيد ار عجوز ور نَويد\r\nيك‌به‌يك را حاجبه جستن گرفت * تا پديد آيد گهر دانه شگفت\r\nآن نصوح از ترس شد در خلوتى * روى زرد و لب كبود از وحشتى\r\nپيش چشم خويش او مىديد مرگ * زفت مىلرزيد او مانند برگ\r\nگفت يا رب بارها برگشته‌ام * توبه‌ها و عهدها بشكسته‌ام\r\nكرده‌ام آنها كه از من مىسزيد * تا چنين سيل سياهى دررسيد\r\nنوبت جستن اگر در من رسد * وه كه جان من چه سختىها كشد\r\nدر جگر افتاده‌استم صد شرر * در مناجاتم ببين دود جگر\r\nاين‌چنين اندوه كافر را مباد * دامن رحمت گرفتم ، داد داد\r\nكاشكى مادر نزادى خود مرا * يا مرا شيرى بخوردى در چرا\r\nاى خدا آن كن كه از تو مىسزد * كه ز هر سوراخ مارم مىگزد\r\nجان سنگين دارم و دل آهنين * ورنه خون گشتى در اين رنج و حنين\r\nوقت تنگ آمد مرا و يك نفس * پادشاهى كن مرا فريادرس\r\nگر مرا اين بار ستّارى كنى * توبه كردم من ز هر ناكردنى\r\nتوبه‌ام بپذير اين بار دگر * تا ببندم بهر توبه صد كمر\r\nمن اگر اين بار تقصيرى كنم * پس دگر مشنو دعا و گفتنم \r\n\r\n","description":"","footnote":"","page_name":" 308 ","page_number":308},
  {"content":"\r\n\r\n او همىزاريد و صد قطره روان * كه درافتادم به جلّاد و عوان\r\nتا نميرد هيچ افرنگى چنين * هيچ ملحد را مبادا اين‌چنين\r\nنوحه‌ها مىكرد او بر جان خويش * روزى عزرائيل ديده پيش‌پيش\r\nاى خدا و اى خدا چندان بگفت * كان در و ديوار با او گشت جفت\r\nدر ميان يا رب و يا رب بد او * بانگ آمد در ميان جستجو\r\nجمله را جُستيم ، پيش‌آ اى نصوح * گشت بىهوش آن زمان ، پرّيد روح\r\nهمچو ديوار شكسته درفتاد * هوش و عقلش رفت ، و او شد چون جماد\r\nچون‌كه روحش رفت از تن بىامان * سرّ او با حق بپيوست آن زمان\r\nچون تهى گشت و وجود او نماند * باز جانش را خدا در پيش خواند\r\nچون شكست او كشتى او بىمراد * در كنار رحمت دريا فتاد\r\nجان به حق پيوست چون بىهوش شد * موج رحمت آن زمان در جوش شد\r\nچون‌كه جانش وارهيد از ننگ تن * رفت شادان پيش اصل خويشتن\r\nبانگ آمد ناگهان كه رفت بيم * يافت شد كم گشت آن درّ يتيم\r\nيافت شد و اندر فرج دريافتيم * مژدگانى ده كه گوهر يافتيم\r\nاز غريو و نعره و دستك زدن * پر شد آن حمّام قد زال الحزن\r\nآن نصوح رفته باز آمد به خويش * ديد چشمش تابش صد روز پيش\r\nمى حلالى خواست از وى هركسى * بوسه مىدادند بر رويش بسى\r\nبدگمان بوديم ما را كن حلال * گوشت تو خورديم اندر قيل و قال\r\nزانكه ظن جمله بر وى بيش بود * چون‌كه در قربت ز جمله پيش بود\r\nخاص دلّاكش بد و محرم ، نصوح * بلكه همچون دو تنى يك گشت روح\r\nگوهر ار بُرده‌ست ، او برده‌ست و بس * زو ملازم‌تر به تركان نيست كس\r\nاول او را خواست جستن در نبرد * بهر حرمت داشتش تأخير كرد\r\nتا بود كان را بيندازد به‌جا * اندر اين مهلت رهاند خويش را\r\nاين حلالىها از او مىخواستند * وز براى عذر برمىخواستند\r\nگفت بد فضل خداى دادگر * ورنه ز آن چم گفته شد هستم بَتَر \r\n\r\n","description":"","footnote":"","page_name":" 309 ","page_number":309},
  {"content":"\r\n\r\n چه حلالى خواست مىبايد ز من ؟ * كه منم مجرم‌تر اهل زمن\r\nآنچه گفتيدم ز بد از صد يكى است * بر من اين كشف است اگر كس را شكى است\r\nمن همىدانم و آن ستّار من * جرمها و زشتى كردار من\r\nاول ابليسى مرا استاد بود * بعد از آن ابليس پيشم باد بود\r\nحق بديد آن جمله را ، ناديده كرد * تا نگردم در فضيحت روى زرد\r\nباز ، رحمت پوستين‌دوزيم كرد * توبهء شيرين چو جان روزيم كرد\r\nهرچه كردم ، جمله ناكرده گرفت * طاقت ناكرده ، آورده گرفت\r\nهمچو سرو و سوسنم آزاد كرد * همچو بخت و دولتم دلشاد كرد\r\nنام من در نامهء پاكان نوشت * دوزخى بودم ، ببخشيدم بهشت\r\nآه كردم ، چون رسن شد آه من * گشت آويزان رسن در چاه من\r\nآن رسن بگرفتم و بيرون شدم * شاد و زفت و فربه و گلگون شدم\r\nدر بن چاهى همىبودم زبون * در همه عالم نمىگنجم كنون\r\nآفرين‌ها بر تو بادا اى خدا * ناگهان كردى مرا از غم جدا\r\nمىزنم نعره در اين روضه عيون * خلق را يا ليت قومى يعلمون\r\nگر سر هر موى من گردد زبان * شكرهاى تو نيايد در بيان\r\nبعد از آن آمد كسى كز مرحمت * دختر سلطان ما مىخواندت\r\nجز تو دلّاكى نمىخواهد دلش * كه بمالد يا بشويد با گلش\r\nگفت رورو ، دست من بىكار شد * اى نصوح تو كنون بيمار شد\r\nرو كسى ديگر بجو اشتاب و تفت * كه مرا و اللّه دست از كار رفت\r\nبا دل خود گفت كز حد رفت جرم * از دل من كى رود آن ترس و گُرم ؟\r\nمن بُمردم يكره و باز آمدم * من چشيدم تلخى مرگ و عدم \r\n\r\n","description":"","footnote":"","page_name":" 310 ","page_number":310},
  {"content":"\r\n\r\n\r\nهمتى مىدار از بهر خدا\r\n بينى اندر دلق ، مهترزاده‌اى * سر برهنه در بلا افتاده‌اى\r\nاز هواى نابكارى سوخته * اقمشه و املاك خود بفروخته\r\nخوار گشته در ميان قوم خويش * مرهمش ناياب و دل ريش از مريش « 1 »\r\nخان‌ومان رفته ، شده بدنام و خوار * كم‌دشمن مىرود ادبيروار\r\nزاهدى بيند ، بگويد : اى كيا * همتى مىدار از بهر خدا\r\nكاندر اين ادبار زشت افتاده‌ام * مال و زر و نعمت از كف داده‌ام\r\nهمّتى تا بو كه من زين وارهم * زين گل تيره بود كه برجهم\r\nاين دعا مىخواهد از هر عام و خاص * كالخلاص و الخلاص و الخلاص\r\nدست باز و پاى باز و بند نى * نه موكّل بر سرش ، نه آهنى\r\nاز كدامين بند مىخواهد خلاص ؟ * وز كدامين حبس مىجويد مناص ؟\r\nبند تقدير و قضاى مختفى * كه نبيند آن به جز جان صفى\r\nگرچه پيدا نيست آن در مكمن است * بدتر از زندان و بند آهن است\r\nزانكه آهنگر مر آن را بشكند * حفره‌گر هم خشت زندان بركند\r\nاى عجب اين بند زندان گران * عاجز از تكسير آن آهنگران\r\nبعد درماندن چه افسوس و چه آه ؟ * بيش از آن بايست اين دود سياه\r\nآن زمان كه حرص جنبيد و هوس * آن زمان مىگو كه اى فريادرس\r\nكان زمان پيش از خراب بصره است * بو كه بصره وارهد هم زان شكست\r\nآن زمان كه ديو مىشد راهزن * آن زمان بايست ياسين خواندن\r\nچون‌كه عمرت برد ديو فاضحه * بىنمك باشد اعوذ و فاتحه\r\nگرچه باشد بىنمك اكنون حنين * هست غفلت بىنمك‌تر ز آن ، يقين\r\nهمچنين هم بىنمك مىنال نيز * كه ذليلان را نظر كن اى عزيز\r\nقادرى ، بىگاه باشد يا به گاه * از تو چيزى فوت كى شد اى إله ؟ \r\n\r\n\r\n","description":"","footnote":"\r\n( 1 ) - مريش : مجهول كوشيدن .\r\n","page_name":" 311 ","page_number":311},
  {"content":"\r\n\r\n شاه لا تأسوا على ما فاتكم * كى شود از قدرتش مطلوب گم ؟ \r\n\r\nمناجات\r\n از تناقضهاى دل پشتم شكست * بر سرم جانا بيا مىمال دست\r\nسايهء خود از سر من برمدار * بىقرارم ، بىقرارم ، بىقرار\r\nگر نيم لايق ، چه باشد گر دمى * ناسزايى را بپرسى در غمى ؟\r\nمر عدم را خود چه استحقاق بود * كه برو لطفت چنين درها گشود\r\nتوبه ، بىتوفيقت ، اى نور بلند * چيست جز بر ريش توبه ريشخند ؟\r\nسبلتان توبه يك‌يك بركنى * توبه سايه است و تو ماه روشنى\r\nاى ز تو ويران دكان و منزلى * چون ننالم چون بيفشارى دلم ؟\r\nچون گريزى ؟ زانكه بىتو زنده نيست * بىخداونديت بود بنده نيست\r\nجان من بستان ، تو اى جان را اصول * زانكه بىتو گشته‌ام از جان ملول\r\nعاشقم من بر فن ديوانگى * سيرم از فرهنگى و فرزانگى \r\n\r\nذوق توبه نقل هر سرمست نيست\r\n ندم و استغفار هم در دست نيست * ذوق توبه نَقل هر سرمست نيست\r\nدل به سختى همچو روى و سنگ و خشت * كه شكافد توبه آن را بهر كشت\r\nهر دلى را سجده هم دستور نيست * مزد رحمت ، قسم هر مزدور نيست\r\nهين به پشت آن مكن جرم و گناه * كه : كنم توبه ، درآيم در پناه\r\nمىببايد تاب و آبى توبه را * شرط شد برق و سحابى توبه را\r\nآتش و آبى ببايد ميوه را * شرط باشد ابر و برق اين شيوه را \r\n\r\n","description":"","footnote":"","page_name":" 312 ","page_number":312},
  {"content":"\r\n\r\n تا نباشد برق دل ابر دو چشم * كى نشيند آتش تهديد و خشم\r\nكى برويد سبزهء ذوق وصال ؟ * كى بجوشد چشمه‌ها ز آب زلال ؟\r\nتا نگريد ابر ، كى خندد چمن * تا نگريد طفل ، كى جوشد لبن ؟\r\nطفل يك‌روزه همىداند طريق * كه بگريم تا رسد دايه شفيق\r\nتو نمىدانى كه دايه دايگان * كم دهد بىگريه شير او رايگان ؟\r\nگفت فليبكوا كثيرا گوش دار * تا بريزد شير فضل كردگار\r\nگريهء ابر است و سوز آفتاب * استن دنيا همين دو رشته تاب\r\nگر نبودى سوز مهر و اشك ابر * كى شدى اجسام ما زفت و سطبر ؟\r\nكى بدى معمور اين هر چارفصل * گر نبودى اى تف و اين گريه اصل ؟\r\nسوز مهر و گريهء ابر جهان * چون همىدارد جهان را خوش‌دهان\r\nآفتاب عقل را در سوز دار * چشم را چون ابر اشك‌افروز دار \r\n\r\nكم خور اين نان را\r\n چشم گريان بايدت چون طفل خورد * كم خور اين نان را كه نان آب تو برد\r\nتن چو با برگ است ، روز و شب ز نان * شاخ جان در برگ‌ريز است و خزان\r\nبرگ تن بىبرگى جان است ، زود * اين ببايد كاستن ، آن را فزود\r\nاقرضوا اللّه ، قرض ده زين برگ تن * تا برويد در عوض در دل چمن\r\nقرض ده ، كم كن از اين لقمه تنت * تا نمايد وجه لا عين رأت\r\nهركه اين انبان ز نان خالى كند * پر ز شك و درّ اجلالى كند\r\nزين پليدى برهد و پاكى برد * از يطهّركم تن او برخورد\r\nديو مىترساندت كه هين و هين * زين پشيمان گردى و گردى حزين\r\nگر گدازى زين هوسها تو بدن * بس پشيمان و غمين خواهى شدن\r\nاين بخور كه هست داروى مزاج * وان بياشام از پى نفع و علاج \r\n\r\n","description":"","footnote":"","page_name":" 313 ","page_number":313},
  {"content":"\r\n\r\n هم بدين نيّت كه اين تن مركب است * آنچه خو كرده است ، آتش أصوب است ؟\r\nهين مگردان خو ، كه پيش آيد خلل * در دماغ و دل بزايد صد علل\r\nاين‌چنين تهديدها آن ديو دون * آرد و بر خلق خاند صد فسون\r\nخويش جالينوس سازد در دوا * تا فريبد نفس بيمار تو را\r\nكاين تو را سود است در درد و غمى * گفت آدم را همين ، در گندمى\r\nپيش آرد هىهى و هيهات را * از لويشه پيچد او لبهات را\r\nهمچو لبهاى فرس در وقت نعل * تا نمايد سنگ كمتر را چو لعل\r\nگوشهايت گيرد او چون گوش اسب * مىكشاند سوى حرص و سوى كسب\r\nبرزند بر پات نعلى ز اشتباه * كه بمانى تو ز درد آن ز راه\r\nنعل او هست آن تردّد در دو كار * اين كنم يا آن كنم ؟ اى هوشيار\r\nاين بكن كه هست مختار نبى * آن مكن كه كرد مجنون و صبى\r\nحُفّت « 1 » الجنة ، به چه محفوف گشت ؟ * بالمكاره « 2 » ، كه از او افزود گشت\r\nصد فسون دارد ز حيلت وز دَها * كه كند در سَلّه ، گر هست اژدها\r\nگر بود آب روان ، بربنددش * ور بود حبر زمان ، برخنددش\r\nعقل را با عقل يارى يار كن * امرهم شورى بخوان و كار كن\r\nگر مراقب باشى و بيدار تو * زود بينى پاسخ كردار تو\r\nچون مراقب باشى و گيرى رسن * حاجتت نايد قيامت آمدن\r\nآنكه رمزى را بداند او صحيح * حاجتش نايد كه گويندش صريح\r\nاين بلا از كودنى آيد تو را * كه نكردى فهم نكتهء رمز را\r\nاز بدى چون دل سياه و تيره شد * فهم كن اينجا نشايد خيره شد\r\nورنه خود تيرى شود آن تيرگى * دررسد در تو جزاى خيرگى\r\nور نيايد تير از بخشايش است * نى پى ناديدن آلايش است\r\nهين مراقب باش گر دل بايدت * از پى هر فعل چيزى زايدت\r\nور از اين افزون تو را همّت بود * از مراقب كار بالاتر رود \r\n\r\n\r\n","description":"","footnote":"\r\n( 1 ) - حُفّت الجنة : پيچيده شده است بهشت .\r\n( 2 ) - مكاره : رنج .\r\n","page_name":" 314 ","page_number":314},
  {"content":"\r\n\r\n\r\nتا دلت آيينه گردد پرصور\r\n پس چو آهنگر چه تيره هيكلى * صيقلى كن ، صيقلى كن ، صيقلى\r\nتا دلت آيينه گردد پرصور * اندرو هر سو مسيحى سيم‌بر\r\nآهن ارچه تيره و بىنور بود * صيقلى آن تيرگى از وى زدود\r\nصيقلى ديد آهن و خوش كرد رو * تا كه صورت‌ها توان ديدن در او\r\nگر تن خاكى غليظ و تيره است * صيقلش كن ، زانكه صيقل‌گيره است\r\nتا در او اشكال غيبى رو دهد * عكس حورى و ملك در وى جهد\r\nصيقل عقلت بدان داده است حق * كه به دو روشن شود دل را ورق\r\nصيقلى را بسته‌اى ، اى بىنماز * وان هوا را كرده‌اى دو دست باز\r\nگر هوا را بند بنهاده شود * صيقلى را دست بگشاده شود\r\nآهنى كآيينهء غيبى بدى * جمله صورتها در او مُرسَل شدى\r\nتيره گردى ، زنگ دادى در نهاد * اين بود يسعون فى الارض الفساد\r\nتاكنون كردى چنين ، اكنون مكن * تيره كردى آب را ، افزون مكن\r\nبرمشوران ، تا شود اين آب صاف * وندر او بين ماه و اختر در طواف\r\nزانكه مردم هست همچون آب جو * چون شود تيره ، نبينى قعر او\r\nقعر جو پرگوهر است و پر ز دُر * هين مكن تيره ، كه هست او صاف و حُر\r\nجان مردم هست مانند هوا * چون به گرد آميخت ، شد پردهء سما\r\nمانع آيد او ز ديد آفتاب * چون‌كه گردش رفت ، شد صافى و ناب\r\nهين مكن زين پس فراگير احتراز * كه ز بخشايش در توبه است باز\r\nهست جنّت را ز رحمت هشت در * يك در توبه است از آن هشت اى پسر\r\nآن همه گه باز باشد گه فراز * و آن در توبه نباشد جز كه باز\r\nهين غنيمت دار ، در باز است زود * رخت آنجا كش به كورىّ حسود \r\n\r\n","description":"","footnote":"","page_name":" 315 ","page_number":315},
  {"content":"\r\n\r\n\r\nفكرت بد ناخن پرزهر دان\r\n روى نفس مطمئنّه در جسد * زخم ناخنهاى فكرت مىكشد\r\nفكرت بد ناخن پرزهر دان * مىخراشد در تعمّق روى جان\r\nتا گشايد عقدهء اشكال را * در حدث كرده است زرّين بال را\r\nعقده را بگشاده گير اى منتهى * عقده سخت است بر كيسهء تهى\r\nدر گشاد كيسها گشتى تو چير * عقدهء چند دگر بگشاده گير\r\nعقدهء كان بر گلوى ماست سخت * كه بدانى كه خسى يا نيكبخت\r\nحلّ اين اشكال كن گر آدمى * خرج اين دم كن ، اگر آدم‌دمى\r\nحدّ اعيان و عرض دانسته گير * حدّ خود را دان ، كزين نبود گريز\r\nتا بدانى حدّ از اين حد مىگريز * تا به بىحد دررسى اى خاك‌بيز\r\nعمر در محمول و در موضوع رفت * بىبصيرت ، عمر در مسموع رفت\r\nهر دليلى بىنتيجه بىاثر * باطل آمد ، در نتيجه خود نگر\r\nجز به مصنوعى نديدى صانعى * بر قياس اقترانى قانعى\r\nمىفزايد در وسايط فلسفى * از دلايل ، باز برعكس صفى\r\nاين گريزد از دليل و از حجيب * از پى مدلول سر برده به جيب\r\nاز دخان او را دليل آتش است * بىدخان ما را در اين آتش خوش است\r\nخاصه اين آتش كه از قرب ولا * از دخان نزديك‌تر آمد به ما\r\nپس سيه‌كارى بود رفتن ز جان * بهر تخبيلات جان ، سوى دخان \r\n\r\n","description":"","footnote":"","page_name":" 316 ","page_number":316},
  {"content":"\r\n\r\n\r\nهين مشو نوميد نور از آسمان\r\n هين مشو نوميد ، نور از آسمان * حق چو خواهد مىرسد در يك زمان\r\nچون خدا مر جسم را تبديل كرد * رفتنش بىفرسخ و بىميل كرد\r\nصد اميد است اين زمان ، بردار گام * عاشقانه يافتى خَلّ الكلام\r\nگرچه پيلهء چشم برهم مىزنى * در سفينه خفتهء ، ره مىكنى\r\nتاج كرّمناست بر فرق سرت * طوق اعطيناك آويز برت\r\nجوهر است انسان و چرخ او را مرض * جمله فرع و پايه‌اند و او غرض\r\nاى غلامت عقل و تدبيرات و هوش * چون چنينى خويش را از آن فروش\r\nخدمتت بر جمله هستى مفترض * جوهرى چون سجده خواهد از عرض\r\nعلم جويى از كتبها اى فسوس * ذوق جويى تو ز حلوا اى فسوس\r\nبحر علمى ، در نمى پنهان شده * در سه گز تن عالمى پنهان شده\r\nمَى چه باشد يا سماع و يا جماع * تا بجويى زان نشاط و انتفاع ؟\r\nآفتاب از ذرّهء شد وام‌خواه * زهرهء از خمرهء شد جام‌خواه\r\nجاى بىكيفى شده محبوس كيف * آفتابى حبس عقدهء اينت حيف \r\n\r\nقرب حق از حبس هستى رستن است\r\n گفت پيغمبر كه معراج مرا * نيست بر معراج يونس اجتبا\r\nآن من بر چرخ و آن او نشيب * زانكه قرب حق فزون است از حسيب\r\nقرب ، نى بالا ، و پستى رفتن است * قرب حق از حبس هستى رستن است\r\nنيست را چه جاى بالاى است و زير ؟ * نيست را نى زود و نى دور است و دير \r\n\r\n","description":"","footnote":"","page_name":" 317 ","page_number":317},
  {"content":"\r\n\r\n\r\nبه معنى عالم اكبر تويى\r\n پس به صورت عالم اصغر تويى * پس به معنى عالم اكبر تويى\r\nظاهرا آن شاخ اصل ميوه است * باطنا بهر ثمر شد شاخ هست\r\nمصطفى زين گفت كآدم و انبيا * خلف من باشند در زير لوا\r\nبهر اين فرموده است آن ذو فنون * رمز نحن الآخرون السابقون « 1 »\r\nگر به صورت من ز آدم زاده‌ام * من به معنى جدّ جد افتاده‌ام\r\nكز براى من بُدَش سجدهء ملك * وز پى من رفت بر هفتم فلك\r\nپس ز من زاييد در معنى پدر * پس ز ميوه زاد در معنى شجر\r\nاول فكر آمد آخر در عمل * خاصه فكرى كان بود وصف ازل \r\n\r\nچنبرهء ديد جهان ، ادراك توست\r\n چنبرهء ديد جهان ، ادراك توست * پردهء پاكان ، حِسِ ناپاك توست\r\nمدّتى حس را بشو ز آب عيان * اين‌چنين دان جامه‌شوى صوفيان\r\nچشم بستى ، گوش مىآرى به پيش * تا ببينى زلف و رخسارى به پيش\r\nگوش گويد من به صورت نگروم * صورت ار بانگى زند من بشنوم\r\nعالمم من ، ليك اندر فن خويش * فن من جز حرف و صوتى نيست بيش\r\nهين بيا بينى ببين آن خوب را * نيست درخور بينى اين مطلوب را\r\nگر بود مشك و گلابى بو برم * فن من اين است و علم و مخبرم\r\nباز حسّ كژ نبيند غير كژ * خواه كژغژ بيش او يا راست‌عژ « 2 »\r\nچشم احول از يكى ديدن يقين * ناظر شك است نى توحيد بين \r\n\r\n\r\n","description":"","footnote":"\r\n( 1 ) - اشاره به حديث نبوى ، نجارى 1 : 36 و 103 ، 4 : 195 ، 121 و مسلم 3 : 7 ، 8 و مسند احمد 1 : 282 .\r\n( 2 ) - غژ : زمينگير .\r\n","page_name":" 318 ","page_number":318},
  {"content":"\r\n\r\n تو كه فرعونى همه مكرى و زَرق * مر مرا از خود نمىدانى تو فرق\r\nمنگر از خود در من اى كج‌باز ، تو * تا يكى تو را نبينى تو دو تو\r\nبنگر اندر من ز من يك ساعتى * تا وراى كون بينى ساحتى\r\nوارهى از تنگى و از ننگ و نام * عشق اندر عشق بينى و السلام\r\nپس بدانى چون‌كه رستى از بدن * گوش و بينى چشم مىداند شدن\r\nراست گفته است آن شه شيرين‌زبان * چشم گردد موبه‌موى عارفان\r\nجسم را چشمى نبود اول يقين * در رحم بود او جنين و گوشتين\r\nعلت ديدن مَدان پيه اى پسر * ورنه خواب اندر نديدى كس صُور\r\nآن پرى و ديو مىبيند شبيه * نيست اندر ديدگاه هر دو پيه\r\nنور را با پيه خود نسبت نبود * نسبتش بخشيد خلّاق ودود\r\nآدم است از خاك كى ماند به خاك * جنّى است از نار بىهيچ اشتراك\r\nآدمى چون زادهء خاك هباست * اين پسر را با پدر نسبت كجاست ؟\r\nنسبتى گر هست مخفى از خرد * هست بىچون و خرد كى ره برد ؟ \r\n\r\nتفسير آيه : « وَ ما خَلَقْنَا السَّماواتِ وَ الْأَرْضَ وَ ما بَيْنَهُما إِلَّا بِالْحَقِّ » « 1 »\r\n نقش ظاهر بهر نقش غايب است * و آن براى غايب ديگر ببست\r\nتا سيوم ، چارم ، دَهُم برمىشمر * اين فوائد را به مقدار نظر\r\nاول از بهر دوم باشد چنان * كه روى بر پاىهاى نردبان\r\nو آن دوم بهر سيوم ميدان تمام * تا رسى تو پايه‌پايه تا به بام\r\nشهوت خوردن ز بهر آن منى * آن منى از بهر نسل و روشنى\r\nكُند بينش مىنبيند غير اين * عقل او بىسير چون نبت زمين\r\nوان نظرهايى كه آن افسرده نيست * جز رونده جز درنده پرده نيست \r\n\r\n\r\n","description":"","footnote":"\r\n( 1 ) - آيه : الحجر سوره : 85 .\r\n","page_name":" 319 ","page_number":319},
  {"content":"\r\n\r\n آنچه در ده سال خواهد آمدن * اين زمان بيند به چشم خويشتن\r\nهمچنين هركس به‌اندازهء نظر * غيب و مستقبل ببيند خير و شر\r\nچون‌كه سدّ پيش و صدّ پس نماند * شد گذاره چشم و لوح غيب خواند\r\nچون نظر پس كرد تا به دو وجود * ماجرا و آغاز هستى رو نمود\r\nبحث املاك زمين با كبريا * در خليفه كردن باباى ما\r\nچون نظر در پيش افكند و بديد * آنچه خواهد بود تا محشر پديد\r\nپس ز پس مىبيند او تا اصل اصل * پيش مىبيند عيان تا روز فصل\r\nهركسى اندازهء روشن‌دلى * غيب را بيند به‌قدر صيقلى\r\nهركه صيقل بيش كرد او بيش ديد * بيشتر آمد بر او صورت پديد\r\nگر تو گويى آن صفا فضل خداست * نيز اين توفيق صيقل زان عطاست\r\nقدر همّت باشد آن جهد و دعا * ليس للانسان الّا ما سعى\r\nواهب همّت خداوند است بس * همّت شاهى ندارد هيچ خس\r\nنيست تخصيص خدا كس را به كار * مانع طوع و مراد و اختيار\r\nليك چون رنجى دهد بدبخت را * او گريزاند به كفران رخت را\r\nنيكبختى را چو حق رنجى دهد * رخت را نزديك‌تر وامىنهد \r\n\r\nحكايت\r\n گفت موسى را به وحى دل خدا * كى گزيده ، دوست مىدارم تو را\r\nگفت چه خصلت بود اى ذو الكرم * موجب آن ؟ تا من آن افزون كنم\r\nگفت چون طفلى به پيش والده * وقت قهرش دست هم بر وى زده\r\nخود نداند كه جز او ديّار هست * هم از او مخمور و هم از اوست پست\r\nمادرش گر سيلى بر وى زند * هم به مادر آيد و بر وى تند\r\nاز كسى يارى نخواهد غير او * اوست جمله شرّ او و خير او \r\n\r\n","description":"","footnote":"","page_name":" 320 ","page_number":320},
  {"content":"\r\n\r\n خاطر تو هم ز مادر خير و شر * التفاتت نيست جاهاى دگر\r\nغير من پيشت چو سنگ است و كلوخ * گر صبى و گر جوان و گر شيوخ \r\n\r\nغير معشوق ار تماشايى بود\r\n عاشقان را شادمانى و غم اوست * دستمُزد و اجرتِ خدمت هم اوست\r\nغير معشوق ار تماشايى بود * عشق نبود ، هرزه سودايى بود\r\nعشق آن شعله است ، كو چون برفروخت * هرچه جز معشوق ، آن را جمله سوخت\r\nتيغ لا در قتل غير حق براند * درنگر زان پس كه بعد از لا چه ماند ؟\r\nماند الّا اللّه و باقى جمله رفت * شاد باش اى عشق شركت‌سوز زفت\r\nخود هم او بد اولين و آخرين * شرك جز از ديدهء احول مبين\r\nاى عجب حسنى بود از عكس آن * نيست تن را جنبشى از غير جان\r\nآن تنى را كش بود در جان خلل * خوش نگردد گر بگيرى در عسل\r\nاين كسى داند كه روزى زنده بود * از كف اين جان جان جامى ربود\r\nوانكه چشم او نديده است آن رخان * پيش او جان است اين تفّ دخان\r\nمرغ كو ناخورده است آب زلال * اندر آب شور آرد پروبال\r\nجز به ضد ، ضد را همىنتوان‌شناخت * چون ببيند زخم بشناسد نواخت\r\nلاجرم دنيا مقدّم آمده است * تا بدانى قدر اقليم الست\r\nچون از اينجا وارهى آنجا روى * در شكرخانه ابد ساكن شوى\r\nگويى آنجا خاك را مىبيختم * زين جهان پاك مى بگريختم\r\nاى دريغا پيش از اين بودى اجل * تا غذايم كم بدى اندر وحل \r\n\r\n","description":"","footnote":"","page_name":" 321 ","page_number":321},
  {"content":"\r\n\r\n\r\nتفسير حديث رسول : « ما مات من فات الّا و تمنى أن يموت قبل ما فات » « 1 »\r\n زين بفرموده است آن آگه رسول * كه هر آنكه مرد و كرد از تن نزول\r\nنبود او را حسرت نقلان موت * ليك باشد حسرت تقصير و فوت\r\nهركه ميرد خود تمنّا باشدش * كه بدى زين پيش نَقل مقصدش\r\nگر بُدى بد تا بَدى كمتر بُدى * ور تقى ، تا خانه زوتر آمدى\r\nگويد آن سر بىخبر من بوده‌ام * دم‌به‌دم من پرده مىافزوده‌ام\r\nگر از اين زوتر مرا معبر بدى * اين حجاب و پرده‌ام كمتر بدى \r\n\r\nخدا را غافل مدان از كار كس\r\n شاه « 2 » را غافل مدان از كار كس * مانع اظهار آن حلم است و بس\r\nمن هنا يشفع به پيش علم او * لاابالىوار الّا حلم او\r\nآن گُنَه اول ز حلمش مىجهد * ورنه هيبت آن مجالش كى دهد ؟\r\nخونبهاى جُرم نفس قاتله * هست بر حلمش ديت بر عاقله\r\nمست و بىخود نفس ما زان حلم بود * ديو در مستى كلاه از وى ربود\r\nگرنه ساقى حلم بودى باده‌ريز * ديو با آدم كجا كردى ستيز ؟\r\nگاهِ علم آدم ملايك را كه بود ؟ * اوستاد علم و نقّاد نقود\r\nچون‌كه در جنّت شراب حلم خورد * شد ز يك بازى شيطان روى زرد\r\nآن بَلا دُرهاى تعليم ودود * زيرك و دانا و چستش كرده بود\r\nباز آن افيون حلم سخت او * دزد را آورد سوى رخت او\r\nعقل آيد سوى حلمش مستجير * ساقيم تو بودهء ، دستم تو گير \r\n\r\n\r\n","description":"","footnote":"\r\n( 1 ) - حديث نبوى .\r\n( 2 ) - شاه در اشعار مولوى مقصود خداوند متعال است .\r\n","page_name":" 322 ","page_number":322},
  {"content":"\r\n\r\n\r\nچند دزدى حرف مردان خدا\r\n چند دزدى حرف مردان خدا * مىفروشى و ستانى مرحبا ؟\r\nچون‌كه آيد خيزخيزان رحيل * كم شود زان پس فنون قال و قيل\r\nعالم خاموشى آمد پيش بيست * واى آنكه در درون انسيش نيست\r\nصيقلى كن يك دو روزى سينه را * دفتر خود ساز آن آيينه را\r\nاى رفيقان زين مَقول و زان مقال * اتقوا انّ الهوى حيض الرجال\r\nاهبطوا افكند جان را در مخيض * از نمازش كرد محروم اين محيض \r\n\r\nقطرهء چندى ز اشك\r\n مشترى خواهى كه از وى زر برى * به ز حق كه باشد اى جان مشترى ؟\r\nمىخرد از مالت انبان نجس * مىدهد نور ضمير مقتبس\r\nمىستاند اين يخ جسم فنا * مىدهد ملكى برون از وهم ما\r\nمىستاند قطرهء چندى ز اشك * مىدهد كوثر كه آرد قند رشك\r\nمىستاند آه پرسودا و دود * مىدهد هر آه را صد جاه سود\r\nباد آهى كابر اشك چشم راند * حق خليلى را بدان اوّاه خواند\r\nهين در اين بازار گرم بىنظير * كهنه‌ها به فروش و ملك نقد گير\r\nور تو را شكى و ريبى ره زند * تاجران انبيا را كن سند\r\nبس كه افزود آن شهنشه تختشان * كوه نتواند كشيدن رختشان \r\n\r\n","description":"","footnote":"","page_name":" 323 ","page_number":323},
  {"content":"\r\n\r\n\r\nتسليم امر خدا بودن و ترك فلسفه‌بافى\r\n آنچه حق است اقرب از حبل الوريد * تو فكنده تير فكرت را بعيد\r\nاى كمان و تيرها برساخته * صيد نزديك و تو دور انداخته\r\nهركه دوراندازتر ، او دور تر * وز چنين گنجى است او مهجورتر\r\nفلسفى خود را ز انديشه بكُشت * گو به دو ، كورا سوى گنج است پشت\r\nگو به دو چندان‌كه افزون مىدود * از مراد دل جداتر مىشود\r\nجاهدوا « 1 » فينا بگفت آن شهريار * جاهدوا عنّا نگفت ، اى بىقرار\r\nاى بسا علم و ذكاوات و فطن * كشته رهرو را چو غول و راهزن\r\nبيشتر اصحاب جنّت ابله‌اند « 2 » * كه ز شر فيلسوفى مىرهند\r\nخويش را عريان كن از فضل و فضول * تا كند رحمت تو را هر دم نزول\r\nزيركى ضد شكست است و نياز * زيركى بگذار و با كولى بساز\r\nزيركى دان دام طمع و برد و گاز * تا چه خواهد ، زيركى را پاكباز\r\nزيركان با صنعتى قانع شده * ابلهان از صنع در صانع شده\r\nنيم‌ذرّه زان عنايت به بود * كه تدبير خرد سيصد رصد\r\nترك مكر خويشتن گير ، اى امير * يا بكش پيش عنايت ، خوش بمير\r\nاين به‌قدر حيلهء معدود نيست * زين حيل تا تو نميرى ، سود نيست\r\nغير مردن هيچ فرهنگى دگر * در نگيرد با خدا ، اى حيله‌گر\r\nيك عنايت ، به ز صد گون اجتهاد * جهد را خوف است از صد گون فساد\r\nوان عنايت ، هست موقوف ممات * تجربه كردند اين ره را ثقات\r\nبلكه مرگش ، بىعنايت نيز نيست * بىعنايت هان و هان جايى مايست\r\nذرّهء سايه عنايت بهتر است * از هزاران كوشش طاعت پر است\r\nنوم عالِم از عبادت به بود * آن‌چنان علمى كه مستنبه بود \r\n\r\n\r\n","description":"","footnote":"\r\n( 1 ) - اشاره به آيه :  « الَّذِينَ جاهَدُوا فِينا لَنَهْدِيَنَّهُمْ سُبُلَنا »  سوره العنكبوت آيه 69 .\r\n( 2 ) - اشاره به حديث رسول ( ص ) : « اكثر اهل الجنة البلهاء » ، بيشتر مردم بهشت خوش‌دلانند . جامع صغير 1 : 52 .\r\n","page_name":" 324 ","page_number":324},
  {"content":"\r\n\r\n دست و پا ساكن به آب اندر سباح * به رود از اعجمى با انتطاح « 1 »\r\nاعجمى زد دست و پا و غرق شد * مىرود سبّاح ساكن چون عمد\r\nكان رسول حق بگفت اندر بيان * اينكه منهومان هما لا يشبعان « 2 »\r\nطالب الدنيا و توفيراتها * طالب العلم و تدبيراتها\r\nپس در اين قسمت چو بگمارى نظر * غير دنيا باشد اين علم ، اى پدر\r\nغير دنيا پس چه باشد ؟ آخرت * كت كَنَد زينجا و باشد رهبرت \r\n\r\nبدن حبس روح است\r\n اى عزيز مصر و در پيمان درست * يوسف مظلوم در زندان توست\r\nدر خلاص او يكى خوابى ببين * زود كه اللّه يحبّ المحسنين « 3 »\r\nهفت گاو لاغرىّ پرگزند * هفت گاو فربهش را مىخورند\r\nهفت خوشهء خشك زشت ناپسند * سنبلات تازه‌اش را مىچرند\r\nقحط از مصرش برآمد اى عزيز * هين مباش اى شاه اين را مستجيز\r\nيوسفم در حبس رو اى شه‌نشان * هين ز دستان زنانم وارهان\r\nاز سوى عرشى كه بودم مربط او * شهوت ما درفكندم كاهبطوا\r\nپس فتادم زان كمال مستتم * از فن زالى به زندان رحم\r\nروح را از عرش آرد در حطيم * لاجرم كيد زنان باشد عظيم\r\nاول و آخر هبوط من ز زن * چون‌كه بودم روح چون گشتم بدن\r\nبشنو اين زارى يوسف در عثار * يا بر آن يعقوب بيدل رحم آر\r\nناله از اخوان كنم يا از زنان ؟ * كه فكندندم چو آدم از جنان\r\nزان مثال برگ دَى پژمرده‌ام * كز بهشت وصل گندم خورده‌ام \r\n\r\n\r\n","description":"","footnote":"\r\n( 1 ) - انتطاح : كشمكش ، جنگ .\r\n( 2 ) - اشاره به حديث نبوى : « منهومان لا يشبعان : طالب علم و طالب دنيا » جامع صغير 2 / 183 ، شرح نهج البلاغه ابن ابى الحديد 4 / 504 .\r\n( 3 ) - اشاره به آيه 93 سوره المائدة .\r\n","page_name":" 325 ","page_number":325},
  {"content":"\r\n\r\n چون بديدم لطف و اكرام تو را * وان سلام سلم و پيغام تو را \r\n\r\nمرا اين صبر بر آتش نشاند\r\n لاابالى گشته‌ام ، صبرم نماند * خود مرا اين صبر بر آتش نشاند\r\nطاقت من زين صبورى طاق شد * واقعه من عبرت عشاق شد\r\nمن ز جان سير آمدم اندر فراق * زنده بودن در فراق آمد نفاق\r\nچند درد فرقتش بكشد مرا ؟ * سر ببُر ، تا عشق سر بخشد مرا\r\nدين من از عشق زنده بودن است * زندگى زين جان و سر ننگ من است\r\nتيغ هست از جان عاشق گرد روب * زانكه سيف افتاد امحاء الذّنوب\r\nچون غبار تن بشد ما هم بتافت * ماه و جان من هواى صاف يافت\r\nعمرها بر طبل عشقت اى صنم * انّ فى قتلى حياتى مىزنم\r\nدعوى مرغابىاى كرده است جان * كى ز طوفان بلا دارد فغان ؟\r\nبط را ز اشكستن كشتى چه غم ؟ * كشتىاش بر آب بس باشد قَدَم\r\nزنده زين دعوى بود جان و تنم * من از اين دعوى چگونه تن زنم ؟\r\nخواب مىبينم ، ولى در خواب نى * مدّعى هستم ولى كذّاب نى\r\nگر مرا صد بار تو گردن زنى * همچو شمعى برفروزم روشنى\r\nآتش ار خرمن بگيرد پيش و پس * شيروان را خرمن آن ماه بس\r\nصدر را صبرى بد ، اكنون آن نماند * بر مقام صبر ، عشق آتش نشاند\r\nصبر من مرد آن شبى كه عشق زاد * درگذشت او ، حاضران را عمر باد\r\nاى محدّث از خطاب و از خطوب * درگذشتيم ، آهنى سردى مكوب\r\nسرنگونم ، بين رها كن پاى من * فهم گو در جمله اجزاى من ؟\r\nاشترم من ، تا توانم مىكشم * چون فتادم زار ، با كشتن خوشم\r\nمن نخواهم زد دگر از خوف و بيم * اين‌چنين طبل هوا زير گليم \r\n\r\n","description":"","footnote":"","page_name":" 326 ","page_number":326},
  {"content":"\r\n\r\n من علم اكنون به صحرا مىزنم * با سراندازى و با روى صنم\r\nحلق اگر نبود سزاى آن شراب * آن بريده به‌به شمشير و ضراب\r\nديده كو نبود ز وصلش در فره * آن‌چنان ديده سفيد و كور به\r\nگوش كان نبود سزاى راز او * بركنش ، كه نبود آن بر سر نكو\r\nاندر آن دستى كه نبود آن نصاب * آن شكسته به‌به ساطور قصاب\r\nآن‌چنان پايى كه از رفتار او * جان نپيوندد به نرگس‌زار او\r\nآن‌چنان پا در جديد اولىتر است * كان چنان پا عاقبت درد سرست\r\nيا در اين ره آيدم آن كام من * يا چو بازآيم ز ره سوى وطن\r\nبو كه موقوف است گامم بر سفر * چون سفر كردم بيايم در حضر\r\nيار را چندان بجويم جدّ و چست * كه بدانم كه نمىبايد جُست\r\nآن معيّت كى رود در گوش من * تا نگردم گرد دوران ز من\r\nكى كنم من از معيّت فهم راز ؟ * جز كه از بعد سفرهاى دراز\r\nحق معيّت گفت و دل را مُهر كرد * تا كه عكس آيد به گوش دل ، نه طرد\r\nچون سفرها كرد و داد راه داد * بعد از آن مُهر از دل او برگشاد\r\nبعد از آن گويد اگر دانستمى * اين معيّت را ، كى او را جستمى ؟\r\nدانش او بود موقوف سفر * تا بدان دانش به تيزىّ فكر\r\nبا وصال يار زين سعيم رسد * يا ز راهى خارج از سعى جسد\r\nمن نگويم زين طريق آيد مراد * مىطپم تا از كجا خواهد گشاد ؟\r\nسربريده مرغ هر سو مىفتد * تا كدامين سو رهد جان از جسد\r\nيا مراد من برآيد زين خروج * يا ز برج ديگر از ذات البروج \r\n\r\n","description":"","footnote":"","page_name":" 327 ","page_number":327},
  {"content":"\r\n\r\n\r\nتا بدانى عجز خويش و جهل خويش\r\n در دلت خوف افكند از موضعى * تا نباشد غير آنت مطمعى\r\nدر طمع او فايدهء ديگر نهد * وان مرادت از كسى ديگر دهد\r\nاى طمع در بسته در يك جاى سخت * كآيدم ميوه از آن عالىدرخت\r\nآن طمع زانجا نخواهد شد وفا * بل ز جاى ديگر آيد آن عطا\r\nآن طمع را پس چرا در تو نهاد ؟ * چون نخواستت زان طرف آن چيز زاد\r\nاز براى حكمتى و صنعتى * نيز تا باشد دلت در حيرتى\r\nتا دلت حيران بود اى مستفيد * كه مرادت از كجا خواهد رسيد ؟\r\nتا بدانى عجز خويش و جهل خويش * تا شود ايقانِ تو در غيب بيش\r\nهم دلت حيران بود در منتجع * كه چه روياند مصرّف زين طمع \r\n\r\nعارفان زانند دايم آمنون\r\n گمرهى را منهج ايمان كند * كج‌روى را محصد احسان كند\r\nتا نباشد هيچ مُحسِن بىوجا « 1 » * تا نباشد هيچ خاين بىرجا\r\nاندر آن زهر ، ترياق آن حفى * كرد ، تا گويند ذو اللطف الخفى\r\nنيست تنها در نماز آن مكرمت * در گنه خلعت نهد آن مغفرت\r\nنيست مخفى مزد دادن در تقى * ساحران را اجر بين بعد از خطا\r\nنيست مخفى وصل اندر پرورش * ساحران را وصل داد او در برش\r\nنيست مخفى سير با پاى روا * ساحران را سير بين در قطع پا\r\nعارفان زانند دايم آمنون * كه گذر كردند از درياى خون\r\nامنشان از عين خوف آمد پديد * لاجرم باشد به هر دم در مزيد \r\n\r\n\r\n","description":"","footnote":"\r\n( 1 ) - وجا : بيم ، رجا ، خوف .\r\n","page_name":" 328 ","page_number":328},
  {"content":"\r\n\r\n امن ديدى گشته در خوف خفى * خوف بين هم در اميدى ، اى صفى \r\n\r\nحق ستون اين جهان از ترس ساخت\r\n پادشاهى را خدا كشتى كند * تا به حرص خويش بر صفها زند\r\nقصد شه آن نى كه خلق ايمن شوند * قصد آنكه ملك گردد پايبند\r\nآن خراسى مىدود قصدش خلاص * تا بيابد او ز زخم آن دم مناص\r\nقصد او آن نى كه آبى بركشد * يا كه كنجد را بدان روغن كشد\r\nگاو بشتابد ز بيم زخم سخت * نى براى بردن گردون و رخت\r\nليك دادش حق چنين خوف وجع * تا مصالح حاصل آيد در تبع\r\nهمچنان هر كاسبى اندر دكان * بهر خود كوشد ، نه اصلاح جهان\r\nهريكى بر درد جويد مرهمى * در تبع قايم شده زين عالمى\r\nحق ستون اين جهان از ترس ساخت * هريكى از ترس جان در كار تاخت\r\nحمد ايزد را كه ترسى را چنين * كرد او معمار اصلاح زمين\r\nاين همه ترسنده‌اند از نيك و بد * هيچ ترسنده نترسد او ز خود\r\nبس حقيقت بر همه حاكم كسى است * كه قريب است ، او اگر محسوس نيست\r\nهست او محسوس اندر مكمنى * ليك محسوس حِسِ اين جهان ، او ديگر است\r\nحِسِ حيوان گر بديدى آن صُوَر * بايزيد وقت بودى ، گاو و خر\r\nگر بديدى حسّ حيوان شاه را * هم بديدى گاو و خر اللّه را\r\nصنع بيند مرد محجوب از صفات * در صفات آن است كو گُم كرد ذات\r\nواصلان چون غرق ذاتند اى پسر * كى كند اندر صفات او نظر ؟\r\nچون‌كه اندر قعر جو باشد سرت * كى به رنگ آب افتد منظرت\r\nگر به رنگ آب باز آيى ز قعر * پس پلاسى بستدى ، دادى تو شَعر\r\nطاعت عامه گناه خاصگان * وصلت عامه حجاب خاص دان \r\n\r\n","description":"","footnote":"","page_name":" 329 ","page_number":329},
  {"content":"\r\n\r\n\r\nنيست مسجد جز درون عارفان\r\n ابلهان تعظيم مسجد مىكنند * در جفاى اهل دل جدّ مىكنند\r\nآن مجاز است اين حقيقت ، اى خران * نيست مسجد جز درون عارفان\r\nمسجدى كان اندرون اولياست * سجده‌گاه جمله است ، آنجا خداست\r\nتا دل مرد خدا نامد به درد * هيچ قومى را خدا رُسوا نكرد \r\n\r\nفكر آن باشد كه بگشايد رهى\r\n روبهان زيرك آخر زمان * برفزوده خويش بر پيشينيان\r\nحكمتى كز طبع خيزد در خيال * حكمتى ، بىنور و فيض ذو الجلال\r\nحكمت دُنيى فزايد ظن و شك * حكمت دينى برد فوق فلك\r\nحيله‌آموزان جگرها سوخته * فعلها و مكرها آموخته\r\nصبر و ايثار و سخاى نفس و جود * باد داده ، كان بود اكسير و سود\r\nفكر آن باشد كه بگشايد رهى * راه آن باشد كه پيش آيد شهى\r\nشاه آن باشد كه از خود شه بود * نى به مخزنها و لشكر شه شود\r\nتا نماند شاهى او سرمدى * همچو عزّ و مُلكِ دين احمدى \r\n\r\nدل نگهداريد اى بىحاصلان\r\n دل نگهداريد اى بىحاصلان * در حضور حضرت صاحب‌دلان\r\nپيش اهل تن ادب بر ظاهر است * كه خدا زيشان نهان را ساتر « 1 » است \r\n\r\n\r\n","description":"","footnote":"\r\n( 1 ) - ساتر : پوشنده .\r\n","page_name":" 330 ","page_number":330},
  {"content":"\r\n\r\n پيش اهل دل ادب بر باطن است * زانكه دلشان بر سراير فاطن « 1 » است\r\nتو به عكسى ، پيش كوران بهر جاه * با حضور آيى ، نشينى نابگاه\r\nپيش بينايان ، كنى ترك ادب * نار شهوت را از آن گشتى حطب\r\nعيبها از عيب پيران عيب شد * غيبها از رشك پيران غيب شد\r\nچون‌كه تو دورى ز خدمت يار باش * در ندامت چابك و در كار باش\r\nتا از آن راهت نسيمى مىرسد * آب رحمت را چه بندى از حسد ؟\r\nگرچه دورى دور ، مىجنبان تو دُم * حيثما كنتم فولّوا وَجهَكم « 2 »\r\nچون خرى در گل فتد از گام تيز * دَم‌به‌دَم جنبد براى عزم خيز\r\nجاى را هموار نكند بهر باش * داند او كه نيست آن جاى معاش\r\nحسّ تو از حسّ خر كمتر بُدَست ؟ * كه دل تو زين وَحلها برنجست\r\nدر وحل تأويل و رخصت مىكنى ؟ * چون نمىخواهى كزو دل بركنى ؟\r\nكاين روا باشد مرا ، من مضطرم * حق نگيرد عاجزى را ، از كرم\r\nهان و هان ترك حسد كن با شهان * ورنه ابليسى شوى اندر جهان\r\nكو اگر زهرى خورد ، شهدى شود * تو اگر شهدى خورى ، زهرى بود\r\nكو بَدَل گشت و بدل شد كار او * لطف گشت و نور شد هر نار او \r\n\r\nمار شهوت را بكش در ابتلا\r\n چون خلاف خوى تو گويد كسى * كينه‌ها خيزد تو را با او بسى\r\nكو : مرا از خوى من برمىكَنَد * خويش بر من مير و سرور مىكند\r\nچون نباشد خوى بد سركش در او * كى فروزد از خلاف آتش در او ؟\r\nبا مخالف او مدارايى كند * در دل او خويش را جايى كند\r\nزانكه خوى بد نگشته است استوار * مور شهوت شد ز عادت همچو مار \r\n\r\n\r\n","description":"","footnote":"\r\n( 1 ) - فاطن : زيرك .\r\n( 2 ) - اشاره به آيه 144 و 150 سوره البقره .\r\n","page_name":" 331 ","page_number":331},
  {"content":"\r\n\r\n مار شهوت را بكش در ابتلا * ورنه اينك گشت مارت اژدها\r\nليك هركس مور بيند مار خويش * تو ز صاحبدل كن استغفار خويش\r\nچون نباشد خوى بد محكم شده * كى فروزد از خلاف آتشكده\r\nتا نشد زر ، مس نداند من مسم * تا نشد شه دل نداند مفلسم\r\nخدمتِ اكسير كن مس‌وار تو * جَور مىكَش اى دل از دلدار تو\r\nكيست دلدار ؟ اهل دل نيكو بدان * كه چو روز و شب جهان است از جهان\r\nعيب كم گو بنده اللّه را * متّهم كم كن به دزدى شاه را\r\nچشمها و گوشها را بسته‌اند * جز مگر آنها كه از خود رسته‌اند\r\nجز عنايت كى گشايد چشم را ؟ * جز محبّت چه نشاند خشم را ؟\r\nجهد بىتوفيق خود كس را مباد * در جهان و اللّه اعلم بالسداد\r\nخاك پاكان ليسى و ديوارشان * بهتر از عام و رز و گلزارشان\r\nبندهء يك مرد روشن‌دل شوى * به كه فرقِ سَرِ شاهان روى\r\nاز ملوك خاك جز بانگ دُهل * تو نخواهى يافت اى پيك سبل \r\n\r\nمثل\r\n همچو مجنون ، كو سگى را مىنواخت * بوسه‌اش مىداد و پيشش مىگداخت\r\nگرد او مىگشت خاضع در طواف * همچو حاجى گِرد كعبه بىگزاف\r\nهم سر و پايش همىبوسيد و ناف * هم گلاب و شكرش مىداد صاف\r\nبو الفضولى گفت : اى مجنون خام * اين چه شيد است ، اينكه مىآرى مدام ؟\r\nپوز سگ دايم پليدى مىخورد * مقعد خود را به لب مىاسترد\r\nعيبهاى سگ بسى او برشمرد * عيب‌دان از غيب‌دان بويى نبرد\r\nگفت مجنون : تو همه نقشى و تن * اندر او بنگر تو نيك از چشم من\r\nكاين طلسم بستهء مولاست اين * پاسبان كوچهء ليلاست اين \r\n\r\n","description":"","footnote":"","page_name":" 332 ","page_number":332},
  {"content":"\r\n\r\n همّتش بين و دل و جان شناخت * كو كجا بگزيد مسكن‌گاه ساخت\r\nاو سگ فرخ‌رخ كهف من است * بلكه او همدرد و هم‌لهف من است\r\nآن سگى كو گشت در كويش مقيم * خاك پايش به ز شيران عظيم\r\nآن سگى كو باشد اندر كوى او * من به شيران كى دهم يك موى او ؟\r\nاى كه شيران مر سگانش را غلام * گفت امكان نيست ، خامش و السلام\r\nگر ز صورت بگذريد اى دوستان * جنّت است و گلستان در گلستان\r\nصورت خود چون شكستى ، سوختى * صورت گُل را شكست آموختى\r\nبعد از آن هر صورتى را بشكنى * همچو حيدر باب خيبر بركنى \r\n\r\nشاد از وى شو مشو از غير وى\r\n شاد از وى شو ، مشو از غير وى * او بهار است و دگرها ماه دى\r\nهرچه غير اوست ، استدراج توست * گرچه تخت و ملكت است و تاج توست\r\nشاد از غم شو كه غم دام لقاست * اندر اين ره سوى پستى ارتقاست\r\nغم بلى گنج است و رنج تو چو كان * ليك كى درگيرد اين با كودكان\r\nكودكان چون نام بازى بشنوند * جمله با خر گور هم تك مىدوند\r\nاى خران كور اين سو دامهاست * در كمين اين سوى خون‌آشامهاست\r\nتيرها پنهان نشد ليكن كمان * گشت پنهان از دو چشم مردمان\r\nتيرها پرّان ، كمان پنهان ، ز غيب * بر جوانى مىرسد صد تير شيب\r\nگام در صحراى دل ، بايد نهاد * زانكه در صحراى گل نبود گشاد\r\nايمن‌آباد است دل ، اى مردمان * حصن محكم موضع امن‌وامان\r\nگلشن خرم به كام دوستان * چشمها و گلستان در گلستان\r\nعج الى القلب و سر يا ساريه * فيه اشجار و عين جاريه \r\n\r\n","description":"","footnote":"","page_name":" 333 ","page_number":333},
  {"content":"\r\n\r\n\r\nآنكه جوينده است يابنده بود\r\n گر گِران و گر شتابنده بود * آنكه جوينده است يابنده بود\r\nدر طلب زن دايما تو هر دودست * كه طلب در راه ، نيكورهبر است\r\nلنگ‌ولوك و خفته شكل و بىادب * سوى او مىخيز و او را مىطلب\r\nگه بگفت و گه به خاموشى و گه * بوى كردن گير هر سو بوى شه\r\nگفت آن يعقوب با اولاد خويش * جستن يوسف كنيد از حد بيش\r\nهر حس خود را در اين جستن بجدّ * هر طرف رانيد ، شكل مستعد\r\nگفت از روح خدا لا تيأسوا * همچو گم‌كرده‌پسر ، رو سو به سو\r\nاز ره حسّ دهان پرسان شويد * بوى جانان را به جان جويان شويد\r\nپرس‌پرسان مژدگانى جان دهيد * گوش را بر چارراه آن نهيد\r\nهركجا بوى خوش آيد ، بو بريد * سوى آن سِر ، كآشناى آن سريد\r\nهر كجا لطفى ببينى از كسى * سوى اصل لطف ره يا بى عسى\r\nاين همه جوها ز دريايى است ژرف * جز ورا بگذار و بر كل دار طرف\r\nزشتهاى خلق بهر خوبى است * برگ بىبرگى نشان طوبى است\r\nخشمهاى خلق بهر مِهر خاست * وز جفاى خلق اميد وفاست\r\nجنگهاى خلق بهر آشتى است * دام راحت دايما بىراحتى است\r\nدوستان بهر نوازش مىزنند * هر كِلَه از شكر آگه مىكنند\r\nبوى بر از جزو تا كل اى كريم * بوى بر از ضد تا ضد اى حكيم \r\n\r\n","description":"","footnote":"","page_name":" 334 ","page_number":334},
  {"content":"\r\n\r\n\r\nرياضت را بجان شو مشترى\r\n من عجب دارم ، ز جوياى صفا * كه رمد در وقت صيقل از جفا\r\nعشق چون دعوى ، جفا ديدن گواه * چون گواهت نيست ، شد ، دعوى تباه\r\nچون گواهت خواهد آن قاضى ، مرنج * بوسه ده بر مار ، تا يا بى تو گنج\r\nآن جفا با تو نباشد اى پسر * بلكه با وصف بدى ، اندر تو در\r\nبر نمد ، چوبى كه آن را مرد زد * بر نمد آن را نزد ، بر گرد زد\r\nپس رياضت را به جان شو مشترى * چون سپردى تن به خدمت جان برى\r\nور رياضت آيدت بىاختيار * سر بنه شكرانه ده اى كاميار\r\nچون حقت داد آن رياضت ، شكر كن * تو نگردى او كشيدت ز امر كن\r\nتو نكردى فصد « 1 » و از بينى دويد * خون افزون ، تا ز تب جانت رهيد\r\nمغز هر ميوه به است از پوستش * پوست دان تن را و مغز آن دوستش\r\nمغز نغزى دارد آخر آدمى * يك دمى آن را طلب گر زان دمى\r\nاين رياضت‌هاى درويشان چراست ؟ * كان بلا بر تن ، بقاى جانهاست\r\nتا بقاى خود نبيند سالكى * كى كند تن را سقيم و هالكى ؟\r\nدست كى جنبد به ايثار و عمل ؟ * تا نبيند داده را جانش بدل\r\nآنكه بدهد بىاميد سودها * آن خداى است ، آن خداى است ، آن خدا\r\nيا ولى حق كه خوى حق گرفت * نور گشت و تابش مطلق گرفت\r\nكو غنى است و جز او جمله فقير * كى فقيرى بىعوض گويد : كه گير ؟\r\nتا نبيند كودكى كه سيب هست * او پياز گنده را ندهد ز دست\r\nاين همه بازار بهر اين غرض * بردگان بنشسته بر بوى عوض\r\nصد متاع خوب عرضه مىكنند * وندرون دل عوضها مىتنند\r\nيك سلامى نشنوى اى مرد دين * كه نگيرد آخرت آن آستين\r\nبىطمع نشنيده‌ام از خاص و عام * من سلامى ، اى برادر و السلام \r\n\r\n\r\n","description":"","footnote":"\r\n( 1 ) - فصد : رگ‌زنى ، حجامت .\r\n","page_name":" 335 ","page_number":335},
  {"content":"\r\n\r\n جز سلام حق تو هين آن را بجو * خانه خانه ، جابه‌جا و كو به كو\r\nاز دهان آدمى خوش‌مشام * هم به نام حق شَنُودم ، هم سلام\r\nوين سلام باقيان ، بر بوى آن * من همىنوشم به دل ، خوش تن ز جان\r\nزان سلام او سلام حق شده است * كآتش اندر دودمان خود زده است\r\nمرده است از خود ، شده زنده به رب * زان بود اسرار حقش بر دو لب\r\nمُردنِ تن در رياضت ، زندگى است * رنج اين تن ، روح را پايندگى است\r\nاين نصيب جان بىخويشان بود * چون‌كه با خويشند ، پيدا كى شود ؟\r\nخفتهء بيدار بايد پيش ما * تا به بيدارى ببيند خوابها\r\nدشمن اين خواب خوش شد ، فكر خلق * تا نخسبد فكرتش ، بسته است حلق\r\nحيرتى بايد كه رويد فكر را * خورد حيرت فكر را و ذكر را\r\nهركه كامل‌تر بود او در هنر * او به معنى پس به صورت بيشتر\r\n« راجعون » گفت و رجوع اين‌سان بود * كه كله واگردد و خانه رود\r\nچون‌كه واگرديد كله از ورود * پس فتد آن بز كه پيش‌آهنگ بود\r\nپيش افتد آن بز لنگ پسين * اضحك الرّجعى وجوه العابسين\r\nاز گزافه كى شدند اين قوم لنگ ؟ * فخر را دادند و بخريدند ننگ\r\nپاشكسته مىروند اين قوم حج * از حرج راهى است پنهان تا فرج\r\nدل ز دانشها بشستند اين فريق * زانكه اين دانش نداند اين طريق\r\nدانشى بايد كه اصلش زان سر است * زانكه هر فرعى به اصلش رهبر است\r\nهر پرى بر عرض دريا كى پرد ؟ * تا « لدن » علم لدنى مىبرد\r\nپس چرا علمى بياموزى به مرد * كش ببايد سينه را زان پاك كرد ؟\r\nپس مجو پيشى ، از اين سر لنگ باش * وقت واگشتن تو پيش‌آهنگ باش\r\nآخرون السابقون باش اى ظريف * بر شجر سابق بود ميوهء طريف\r\nگرچه ميوه آخر آمد در وجود * اول است او زانكه او مقصود بود\r\nچون ملايك ، گوى « لا علم لنا » * تا بگيرد دست تو « علّمتنا » « 1 » \r\n\r\n\r\n","description":"","footnote":"\r\n( 1 ) - اشاره به آيه 32 سوره البقره .\r\n","page_name":" 336 ","page_number":336},
  {"content":"\r\n\r\n گر در اين مكتب ندانى تو هجا * همچو احمد پرّى از نورِ حجا\r\nگر نباشى نامدار اندر بلاد * گُم نه‌اى اللّه اعلم بالعباد\r\nاندر آن ويران كه آن معروف نيست * از براى حفظ گنجينه زرى است\r\nموضع معروف كى بنهند گنج ؟ * زين قبَل آمد فرج در زير رنج\r\nخاطر آرد بس شكال اينجا ، و ليك * بسكُلَد « 1 » اشكال را استور نيك\r\nهست عشقش آتشى اشكال سوز * هر خيالى را برو بد نور دوز\r\nهم از آن‌سو جو جواب اى مرتضى * كان سؤال آمد از آن‌سو مر تو را\r\nگوشه‌اى بىتوشه‌اى دل شه رهى است * تاب لا شرقى و لا غرب از مهى است\r\nتو از اين‌سو و از آن‌سو چون گدا * اى كُه معنى چه مىجويى صدا ؟\r\nهم از آن‌سو جو كه وقت درد تو * مىشوى در ذكر يا ربّى دو تو\r\nوقت درد و مرگ آن‌سو مىچمى * چون‌كه دردت رفت ، چونى اعجمى ؟\r\nوقت محنت گشته اللّه گو * چون كه محنت رفت گويى راه كو\r\nاين از آن آمد كه حق را بىگمان * هركه بشناسد بود دايم بر آن\r\nوانكه در عقل و گمان هستش حجب * گاه پوشيده است و گه بدريده جيب\r\nعقل جزئى گاه تيره ، گه نگون * عقل كلى ايمن از ريب المنون\r\nعقل به فروش و هنر ، حيرت بخر * رو به خوارى ، نى به خارا اى پسر\r\nما ، چه خود را در سخن آغشته‌ايم * كز حكايت ، ما حكايت گشته‌ايم\r\nمن عدم و افسانه كردم در حنين * تا تقلب يابم اندر ساجدين\r\nاين حكايت نيست پيش مرد كار * وصف حال است و حضور يار غار\r\nآن اساطير اولين كه گفت عاق * حرف قرآن را بد آثار نفاق\r\nلا مكانى كه در او نور خداست * ماضى و مستقبل و حال از كجاست\r\nماضى و مستقبل‌اش نسبت به توست * هر دو يك چيزند پندارى كه دوست\r\nيك تنى ، او را پسر ما را پدر * بام زير زيد و بر عمرو آن زبر\r\nنسبت زير و زبر ، شد زان دو كس * سقف سوى خويش يك چيز است و بس \r\n\r\n\r\n","description":"","footnote":"\r\n( 1 ) - بسكُلد : نوازش كردن ، در آغوش گرفتن .\r\n","page_name":" 337 ","page_number":337},
  {"content":"\r\n\r\n نيست مثل آن ، مثال است اين سخن * قاصر از معنى نو ، حرف كهن\r\nچون لب جو نيست ، مشكا لب ببند * بىلب و ساحل به دست اين بحر قند\r\nاى بسا بيدار چشم خفته‌دل * خود چه بيند ديد اهل آب و گل ؟\r\nآنكه دل بيدار دارد ، چشم سر * گر بخسبد ، برگشايد صد بصر\r\nگر تو اهل دل نه‌اى ، بيدار باش * طالب دل باش و در پيكار باش\r\nور دلت بيدار شد مىخسب خوش * نيست غايب ناظرت از پنج و شش\r\nگفت پيغمبر كه : خسبد چشم من * ليك كى خسبد دلم اندر وسن « 1 » ؟\r\nشاه بيدار است ، حارس خفته گير * جان فداى خفتگان دل بصير\r\nوصف بيدارى دل اى معنوى * در نگنجد در هزاران مثنوى \r\n\r\nكور را پرهيز نبود از قذر\r\n كور را پرهيز نبود از قذر * چشم باشد اصل پرهيز و حذر\r\nاو پليدى را نبيند در عبور * هيچ مؤمن را مبادا چشم كور\r\nكور ظاهر در نجاسهء ظاهر است * كور باطن در نجاسات سر است\r\nاين نجاست ظاهر از آبى رود * آن نجاست باطن افزون مىشود\r\nجز به آب چشم نتوان شست آن * چون نجاسات بواطن شد عيان\r\nچون نجس خوانده است كافر را خدا * آن نجاست نيست بر ظاهر وِرا\r\nظاهر كافر ملوث نيست ، زين * آن نجاست هست در اخلاق و دين\r\nاين نجاست بويش آيد بيست گام * وان نجاست بويش از رى تا به شام\r\nبلكه بويش آسمانها بررود * بر دماغ حور و رضوان بر شود \r\n\r\n\r\n","description":"","footnote":"\r\n( 1 ) - وَسِن : آلودگى .\r\n","page_name":" 338 ","page_number":338},
  {"content":"\r\n\r\n\r\nمردم اندر حسرت فهم درست\r\n آنچه مىگويم به‌قدر فهم توست * مردم اندر حسرت فهم درست\r\nفهم آب است و وجود تن سبو * چون سبو بشكست ريزد آب از او\r\nاين سبو را پنج سوراخ است ژرف * اندرونى آب ماند خود ، نه برف\r\nامر « غضّوا غضّة ابصاركم » * هم شنيدى راست ننهادى تو سم ؟\r\nاز دهانت نطق ، فهمت را برد * گوش چون ريگ است ، فهمت را خورد\r\nهمچنين سوراخهاى ديگرات * مىكشاند آب فهم مضمرت\r\nگر ز دريا آب را بيرون كنى * بىعوض ، آن بحر را هامون كنى\r\nبى كه است ، ار نى بگويم خاك را * مدخل اعواض را و ابدال را\r\nكان عوضها وان بدلها بحر را * از كجا آيد ز بعد خرجها ؟\r\nصد هزاران جانور زان مىخورند * ابرها هم از برونش مىبرند\r\nباز دريا آن عوضها مىكشد * از كجا و اللّه اعلم بالرشد \r\n\r\nجز نياز و جز تضرع راه نيست\r\n هين بجو ، كه ركن دولت جستن است * هر گشادى ، در دل اندر بستن است\r\nاز همه كار جهان ، پرداخته * كو و كو مىگو به جان ، چون فاخته « 1 »\r\nنيك بنگر اندر اين اى محتجب * كه دعا را بست حق بر استجب\r\nهركه را دل پاك باشد ز اعتلال * آن دعايش مىرود تا ذو الجلال\r\nآن دعاى بىخود آن خود ديگر است * آن دعا زو نيست ، كار داور است\r\nآن دعا حق مىكند ، چون فناست * آن دعا و آن اجابت از خداست\r\nواسطهء مخلوق ، نى اندر ميان * بىخبر زان لابه كردن جسم و جان \r\n\r\n\r\n","description":"","footnote":"\r\n( 1 ) - فاخته : قمرى .\r\n","page_name":" 339 ","page_number":339},
  {"content":"\r\n\r\n بندگان حق ، رحيم و بردبار * خوى حق دارند در اصلاح كار\r\nمهربان بىرشوتان يارىكنان * مشفقان غمخوارگان صاحبدلان\r\nاز ترحّم دستگيران شافعان * در مقام سخت و در روز گران\r\nهين ، بجو اين قوم را اى مبتلا * هين ، غنيمت‌داراشان پيش از بلا\r\nاى بسا دولت كه آيد گاه‌گاه * پيش بىدولت ، بگردد او ز راه\r\nاى بسا معشوق كآيد ناشناخت * پيش بدبختى ، نداند عشق باخت\r\nديدهء دل هست بين اصبعين * چون قلم در دست كاتب اى حسين\r\nاصبع لطف است و قهر اندر ميان * كلك دل ، با قبض و بسطى زين بنان\r\nاى قلم بنگر گر اجلاليستى * كه ميان اصبعين كيستى ؟\r\nجمله قصد و جنبشت زين اصبع است * فوق تو بر چارراه مجمع است\r\nاين حروف حالها از نسخ اوست * عزم و فسخت هم ز عزم و فسخ اوست\r\nجز نياز و جز تضرّع راه نيست * زين تقلّب هم قلم آگاه نيست \r\n\r\nدر تفسير آيه : « كُلٌّ لَهُ قانِتُونَ » « 1 »\r\n چه مه و چه آفتاب و چه فلك * چه عقول و چه نفوس و چه ملك\r\nچه وحوش و چه طيور و چه جماد * چه ملوك و چه گدا چه كيقباد\r\nچه بلاد و چه جبال و چه بهار * چه مه و چه سال چه ليل و نهار\r\nچه تراب و آب و چه باد و چه نار * چه خريف و صيف و چه دى چه بهار\r\nجمله اندر حكم و در فرمان او * همچو كوى اندر خم چوگان او\r\nآفتاب آفتاب آفتاب * اى چه مىگويم ؟ مگر هستم به خواب \r\n\r\n\r\n","description":"","footnote":"\r\n( 1 ) - سوره الروم ، آيه 26 .\r\n","page_name":" 340 ","page_number":340},
  {"content":"\r\n\r\n\r\nمخلصان باشند دايم در خطر\r\n مخلصان باشند دايم در خطر * امتحانها هست در راه اى پسر\r\nعهد را بايد وفا اى جان من * تا نمانى شرمسار و ممتحن\r\nيا مكن نذرى كه نتوانى وفا * بر خطر منشين و بيرون چه هلا\r\nنذر را بايد وفا در راه حق * ليك حق تا خود كه را بدهد سبق\r\nقوّت آن كو كه پايان آوريم * عاجزيم و ناتوان و مضطريم\r\nگرنه فضلت دستگير ما شود * واى بر ما زانكه رسوايى بود\r\nنذر ما را باوفا پيوسته دار * عهد ما را از كرم دار استوار\r\nحزم چِبود ؟ بدگمانى بر جهان * دم‌به‌دم بيند بلاى ناگهان\r\nآن‌چنان‌كه ناگهان شيرى رسيد * مرد را بربود و در بيشه كشيد\r\nاو چه انديشد در آن بيشه ؟ ببين * تو همان انديش اى استاد دين\r\nمىكشد شير قضا در بيشه‌ها * جان ما مشغول كار و پيشه‌ها\r\nآن‌چنان كز فقر مىترسند خلق * زير آب شور رفته تا به حلق\r\nگر بترسيدى از آن فقر آفرين * گنجهاشان كشف گشتى در زمين\r\nجمله‌شان از خوف غم در عين غم * در پى هستى فتاده در عدم \r\n\r\nمناجات\r\n اى كريم و اى رحيم سرمدى * درگذار از بدسگالان اين بدى\r\nاى بداده رايگان صد چشم و گوش * بى ز رشوت پخش كرده عقل و هوش\r\nپيش از استحقاق بخشيده عطا * ديده از ما جمله كفران و خطا\r\nاى عظيم ، از ما گناهان عظيم * هم تو دانى عفو كردن در حريم\r\nما زِ آز و حرص خود را سوختيم * وين دعا را هم ز تو آموختيم \r\n\r\n","description":"","footnote":"","page_name":" 341 ","page_number":341},
  {"content":"\r\n\r\n حرمت آنكه دعا آموختى * در چنين ظلمت چراغ افروختى\r\nدست گير و ره نما توفيق ده * جرم بخش و عفو كن بگشا گره \r\n\r\nدست در تسليم زن و اندر رضا\r\n قفل زفت « 1 » است و گشاينده خدا * دست در تسليم زن و اندر رضا\r\nذرّه‌ذرّه گر شود مفتاح‌ها * اين گشايش نيست جز از كبريا\r\nچون فراموشت شود تدبير خويش * يا بىآن بخت جوان از پير خويش\r\nچون فراموش خودى ، يادت كنند * بنده گشتى ، آنگه آزادت كنند\r\nگر تو خواهى حرّى و دل زندگى * بندگى كن بندگى كن بندگى\r\nاز خودى بگذر كه تا يا بى خدا * فانى حق شو كه تا يا بى بقا\r\nگر تو را بايد وصال راستين * محو شو و اللّه اعلم باليقين\r\nحق‌تعالى گر سماوات آفريد * از براى رفع حاجات آفريد\r\nهركجا دردى ، دوا آنجا رود * هركجا فقرى ، نوا آنجا رود\r\nآب كم جو ، تشنگى آور به دست * تا بجوشد آب از بالا و پست\r\nتا نزارد طفلك نازك گلو * كى روان گردد ز پستان شير او ؟\r\nرو بدين بالا و پستىها بِدَو * تا شوى تشنه حرارت را گِرَو\r\nبعد از آن بانگ زنبور هوا * بانگ آب جو بنوشى اى كيا\r\nحاجت تو كم نباشد از حشيش * آب را گيرى ، سوى او مىكشيش \r\n\r\n\r\n","description":"","footnote":"\r\n( 1 ) - زفت : محكم ، سخت .\r\n","page_name":" 342 ","page_number":342},
  {"content":"\r\n\r\n\r\nجان‌شناسان از عددها فارغند\r\n تن‌شناسان زود ما را گُم كنند * آب‌نوشان ترك مشك و خم كنند\r\nجان‌شناسان از عددها فارغند * غرقهء درياى بىچونند و چند\r\nخويشتن نشناخت مسكين آدمى * از فزونى آمد و شد در كمى\r\nجان شود از راه جان جان را شناس * يار بينش شو نه فرزند قياس\r\nخويشتن را آدمى ارزان فروخت * بود اطلس خويش بر دلقى بدوخت\r\nچون بجد مشغول باشد آدمى * او ز ديد رنج خود باشد عَمى\r\nاز زنان مصر يوسف شد سمر « 1 » * كه ز مشغولى نشد زيشان خبر\r\nپاره‌پاره كرده ساعدهاى خويش * روح واله ، كه نه پس بيند نه پيش\r\nاى بسا مرد شجاع اندر حراب * كه ببرّد دست يا پايش ضراب\r\nاو همان دست آورد در گيرودار * بر گمان اينكه هست آن برقرار\r\nتا بدانى كه تن آمد چون لبيس * رَو بجو لابس لباسى را مليس\r\nروح را توحيد اللّه خوش‌تر است * غير ظاهر ، دست و پايى ديگر است\r\nدست و پا در خواب بينى ايتلاف * آن حقيقت دان ، مدانش از گزاف\r\nآن تويى كه بىبدن دارى بدن * پس مترس از جسم و جان بيرون شدن \r\n\r\nصبر كردن بر غم و سستى و درد\r\n اى برادر موضع تاريك و سرد * صبر كردن بر غم و سستى و درد\r\nچشمهء حيوان و جام مستى است * كان بلندىها همه در پستى است\r\nآن بهاران مضمر است اندر خزان * خود بهار است از خزان ، مگريز از آن\r\nهمره غم باش و با وحشت بساز * مىطلب در مرگ خود ، عمر دراز \r\n\r\n\r\n","description":"","footnote":"\r\n( 1 ) - سمر : قصه ، داستان .\r\n","page_name":" 343 ","page_number":343},
  {"content":"\r\n\r\n و آنچه گويد نفس تو آنجا بدست * مشنوش ، چون كار او ضد آمده است\r\nتو خلافش كن كه از پيغمبران * اين‌چنين آمد وصيّت در جهان\r\nنفس مىخواهد كه تا ويران كند * خلق را گمراه و سرگردان كند\r\nمن ز مكر نفس ديدم چيزها * گو برد از سحر خود تمييزها\r\nوعده‌ها بِدهد تو را تازه به دست * كه هزاران بارها آن را شكست\r\nعمر اگر صد سال خود مهلت دهد * اوت هر روزى بهانهء نو نهد\r\nگرم گويد وعده‌هاى سرد را * جادوى مردى ، ببندد مرد را \r\n\r\nاى فلك در فتنهء آخر زمان\r\n اى فلك در فتنهء آخر زمان * تيز مىگردى ، بده آخر ضمان\r\nخنجر تيزى تو ، اندر قصدِ ما * نيش زهرآلودهء در فصد ما\r\nاى فلك از رحم حق آموز رحم * بر دل موران مزن چون مار زخم\r\nحق آنكه چرخهء چرخ ترا * كرد گردان بر فراز اين سرا\r\nكه دگرگون كردى و رحمت كنى * پيش از آنكه بيخ ما را بركنى\r\nحق آنكه دايگى كردى نخست * تا نهال ما ز آب و خاك رست\r\nحق آن شه كه تو را صاف آفريد * كرد چندين مشعلهء در تو پديد\r\nآن‌چنان معمور و باقى داشتت * تا كه دهرى از ازل پنداشتت\r\nشكر ، دانستيم آغاز تو را * انبيا گفتند آن راز تو را\r\nآدمى داند كه : خانه حادث است * عنكبوتى نى كه در وى عابث « 1 » است\r\nپشه كى داند كه اين باغ از كى است ؟ * گو بهاران زاد و مرگش در دى است\r\nكِرم كاندر چوب زايد سست‌حال * كى بداند چوب را وقت نهال ؟\r\nور بداند كِرم از ماهيّتش * عقل باشد كِرم باشد صورتش \r\n\r\n\r\n","description":"","footnote":"\r\n( 1 ) - عبث : آميختن .\r\n","page_name":" 344 ","page_number":344},
  {"content":"\r\n\r\n گرچه عقلت سوى بالا مىبرد * مرغ تقليدت به پستى مىچرد \r\n\r\nعلم تقليدى و بال جان ماست\r\n علم تقليدى و بال جان ماست * عاريه است و ما نشسته كان ماست\r\nزين خرد جاهل همى بايد شدن * دست در ديوانگى بايد زدن\r\nهرچه بينى سود خود ، زان مىگريز * زهر نوش و آب حيوان را بريز\r\nهركه بستايد تو را ، دشنام ده * سود و سرمايه به مفلس وام ده\r\nايمنى بگذار و جاى خوف باش * بگذر از ناموس و رسوا باش فاش\r\nآزمودم عقل دورانديش را * بعد از اين ديوانه سازم خويش را\r\nاوست ديوانه كه ديوانه نشد * آن عسس « 1 » را ديد و در خانه نشد\r\nعقل من گنج است و من ويرانه‌ام * گنج اگر پيدا كنم ، ديوانه‌ام\r\nدانش من جوهر آمد ، نى عرض * اين لئالى نيست بهر هر غرض\r\nكان قندم ، نيستان شكّرم * هم ز من مىرويد و من مىخورم\r\nعلم تقليدى و تعليمى است آن * كز نفور مستمع دارد فغان\r\nچون پى دانه ، نه بهر روشنى است * همچو طالب علم دنياى دنى است\r\nطالب علم است بهر عام و خاص * نى كه تا يابد از اين عالم خلاص\r\nعلم و گفتارى كه آن بىجان بود * عاشق روى خريداران بود\r\nگرچه باشد وقت بحث علم زفت * چون خريدارش نباشد ، مُرد رفت\r\nمشترى من خداى است ، و مرا * مىكشد بالا ، كه اللّه اشترى « 2 »\r\nخونبهاى من جمال ذو الجلال * خونبهاى خود خورم ، كسب حلال\r\nاين خريداران مفلس را بهل * چه خريدارى كند يك مشت گل ؟ \r\n\r\n\r\n","description":"","footnote":"\r\n( 1 ) - عسس : شبگرد ، پاسبان .\r\n( 2 ) - اشاره به آيه :  « إِنَّ اللَّهَ اشْتَرى مِنَ الْمُؤْمِنِينَ أَنْفُسَهُمْ »  سوره التوبة آيه 111 .\r\n","page_name":" 345 ","page_number":345},
  {"content":"\r\n\r\n گِل مَخَر گل را مَخُور گل را مجو * زانكه گل‌خوار است دايم زردرو\r\nدل بجو تا دايما باشى جوان * اى تجلّى چهره‌ات چون ارغوان \r\n\r\nمناجات\r\n يا رب اين بخشش نه حدّ كار ماست * لطف تو لطف خفى را خود سزاست\r\nدست گير از دست و پا ما را بخر * پرده را بردار و پردهء ما مدر\r\nبازخر ما را از اين نفس پليد * كاردش تا استخوان ما رسيد\r\nاز چو ما بيچارگان اين بند سخت * كه گشايد اى شه با تاج و تخت ؟\r\nاين‌چنين قفل گران را اى ودود * كه تواند جز كه فضل تو گشود ؟\r\nما ز خود سوى تو گردانيم سر * چون‌كه از مايى به ما نزديك‌تر\r\nاين دعا هم بخشش و تعليم توست * ورنه در گلخن گلستان از چه رست ؟\r\nعهد ما بشكست صد بار و هزار * عهد تو چون كوه ثابت ، برقرار\r\nعهد ما كاه و به هر بادى زبون * عهد تو كوه و ز صد كُه هم فزون\r\nحق آن قدرت كه بر تلوين بيا * رحمتى كن اى امير لونها\r\nخويش را ديديم و رسوايى خويش * امتحان ما مكن اى شاه ! بيش\r\nتا فضيحت‌هاى ديگر را نهان * كرده باشى ، اى كريم مستعان\r\nبىحدى تو در جمال و در كمال * در كجى ما بىحديم و در ضلال\r\nبىحدّى خويش بگمار اى كريم * بر كجى بىحدى مشتى لئيم\r\nهين كه از تقطيع ما يك تار ماند * مصر بوديم و يك ديوار ماند\r\nالبقيّة البقيّة اى خديو * تا نگردد شاد كلى جان ديو\r\nبهر ما نى ، بهر آن لطف نخست * كه تو گردى گمرهان را باز جست\r\nچون نمودى قدرتت ، بنماى رحم * اى نهاده رحم‌ها در شحم و لحم\r\nاين دعا گر خشم افزايد تو را * تو دعا تعليم فرما ، مهترا \r\n\r\n","description":"","footnote":"","page_name":" 346 ","page_number":346},
  {"content":"\r\n\r\n\r\nكسب دين عشق است و جذب اندرون\r\n ما اگر قلّاش « 1 » اگر ديوانه‌ايم * مست آن ساقى و آن پيمانه‌ايم\r\nبر خط فرمان او سر مىنهيم * جان شيرين با گروگان مىدهيم\r\nتا خيال دوست در اسرار ماست * چاكرى و جان‌سپارى كار ماست\r\nهركجا شمع بلا افروختند * صد هزاران جان عاشق سوختند\r\nعاشقانى كه درون خانه‌اند * شمع روى يار را پروانه‌اند\r\nاى دل آنجا رو كه با تو روشنند * وز بلاها مر تو را چون جوشنند\r\nدر ميان جان ايشان خانه گير * در فلك خانه كن اى بدر منير\r\nپيش خويشان باش ، چون آواره‌اى * بر مه كامل زن ، ار مهپاره‌اى\r\nجزو را از كلّ خود پرهيز چيست * با مخالف اين همه آميز چيست ؟\r\nتا چو زن عشوه خرى اى بىخِرَد * از دروغ و عشوه‌اى كى يا بى مدد ؟\r\nچاپلوس و لفظ شيرين و فريب * مىستانى مىنهى چون زن به جيب\r\nمر تو را دشنام و سيلى شهان * بهتر آيد از ثناى گمرهان\r\nصَقع « 2 » شاهان خور ، مجو شهد خسان * تا كسى گردى ز اقبال كسان\r\nزان كز ايشان خلعت و دولت رسد * در پناه روح جان گردد جسد\r\nهركجا بينى برهنهء بينوا * دان كه او بگريخته از اوستا\r\nتا چنان گردد كه مىخواهد دلش * آن دلِ كُورِ بدِ بىحاصلش\r\nگر چنان گشتى كه استا خواستى * خويش را و خويش را آراستى\r\nهركه از استا گريزد در جهان * او ز دولت مىگريزد ، اين بدان\r\nپيشه‌اى آموختى در كسب تن * چنگ اندر پيشهء دينى بزن\r\nدر جهان پوشيده گشتى و غنى * چون برون آيى از اينجا چون كنى ؟\r\nپيشه‌اى آموز كاندر آخرت * اندر آيد دخل و كِشت مغفرت \r\n\r\n\r\n","description":"","footnote":"\r\n( 1 ) - قلّاش : كلّاش ، مرد بىنام و ننگ .\r\n( 2 ) - صقع : كتك خوردن .\r\n","page_name":" 347 ","page_number":347},
  {"content":"\r\n\r\n كان جهان شهرى است پربازار و كسب * تا نپندارى كه كسب اينجاست حسب « 1 »\r\nحق تعالى گفت كاين كسب جهان * پيش آن كسب است لعب كودكان\r\nكسب دين عشق است و جذب اندرون * قابليت نور حق را ، اى حرون\r\nكسب فانى خواهدت اين نفس خس * چند كسب خس كنى ؟ بگذار بس\r\nگر بكاوى ، كوشش اهل مجاز * تو به تو گنده بود همچون پياز\r\nهريكى از يكدگر بىمغزتر * صادقان را ، يك ز ديگر نغزتر \r\n\r\nتا نباشد راست ، كى باشد دروغ ؟\r\n گر نبودى در جهان نقد روان * قلب‌ها را خرج كردن كى توان ؟\r\nتا نباشد راست ، كى باشد دروغ ؟ * آن دروغ از راست مىگيرد فروغ\r\nبر اميد راست كج را مىخرند * زهر ، در قندى رود ، آنكه خورند\r\nگر نباشد گندم محبوب نوش * چه پزد گندم‌نماى جوفروش ؟\r\nپس مگو كاين جمله دمها باطلند * باطلان بر بوى حق دام دلند\r\nپس مگو جمله خيال است و ضلال * بىحقيقت نيست در عالم خيال\r\nحق ، شب قدر است در شبها نهان * تا كند جان هر شبى را امتحان\r\nنى همه شبها بود قدر اى جوان * نى همه شبها بود خالى از آن\r\nدر ميان دلق‌پوشان يك فقير * امتحان كن ، وانكه حق است آن بگير\r\nآنكه گويد جمله حق است ، احمقى است * وانكه گويد جمله باطل ، او شقى است\r\nاندر اين گردون مكرّر كن نظر * زانكه حق فرمود : ثمّ ارجع بصر « 2 »\r\nيك نظر قانع مشو زين سقف نور * بارها بنگر ببين هل من فطور « 3 » ؟\r\nچون‌كه گفته است كاندرين سقف نكو * مىنگر هر دم همىجو عيب او \r\n\r\n\r\n","description":"","footnote":"\r\n( 1 ) - حسب : حساب ، نتيجه .\r\n( 2 ) - اشاره به آيه :  « ثُمَّ ارْجِعِ الْبَصَرَ كَرَّتَيْنِ . »  سوره ملك : 4 .\r\n( 3 ) - اشاره به آيه :  « فَارْجِعِ الْبَصَرَ هَلْ تَرى مِنْ فُطُورٍ »  سوره ملك 3 .\r\n","page_name":" 348 ","page_number":348},
  {"content":"\r\n\r\n\r\nدر نكوهش حرص\r\n اى بسا مرغى پريده دانه جو * كه بريده حلق او هم حلق او\r\nاى بسا مرغى ز معده در مغص « 1 » * بر كنار بام ، محبوس قفس\r\nاى بسا ماهى در آب دوردست * گشته از حرص گلو مأخوذ شست\r\nاى بسا مستور در پرده بده * شومى فرج و گلو رسوا شده\r\nاى بسا قاضى حبر نيك‌خو * از گلو و رشوتى او زردرو \r\n\r\nدر حديث آمد كه دل همچون پرى است\r\n در حديث آمد كه دل همچون پرى است * در بيابانى اسير صرصرى است\r\nباد پر را هر طرف راند گزاف * گه چپ و گه راست با صد اختلاف\r\nدر حديث ديگر اين دل دان چنان * كاب جوشان ز آتش اندر قازغان « 2 »\r\nهر زمان دل را دگر رأيى بود * آن نه از وى ، ليك از جايى بود\r\nپس چرا ايمن شوى بر رأى دل * عهد بندى تا شوى آخر خجل ؟\r\nاين هم از تأثير حكمست و قدر * چاه مىبينى و نتوانى حذر\r\nنيست از مرغان پرّان اين عجب * كه نبيند دام و افتد در عطب « 3 »\r\nاين عجب كه دام بيند ، هم وتد * گر بخواهد ور نخواهد ، مىفتد\r\nچشم باز و گوش باز و دام پيش * سوى دامى مىپرد با پرّ خويش\r\nزين بتان خلقان پريشان مىشوند * شهوتى رانده پشيمان مىشوند\r\nزانكه شهوت با خيالى رانده است * وز حقيقت دور تر وامانده است\r\nبا خيالى ميل تو چون پر بود * تا بدان پر بر حقيقت بر شود \r\n\r\n\r\n","description":"","footnote":"\r\n( 1 ) - معض : درد معده .\r\n( 2 ) - قازغان : ديگ بزرگ ، پاتيل .\r\n( 3 ) - عطب : هلاك شدن .\r\n","page_name":" 349 ","page_number":349},
  {"content":"\r\n\r\n چون براندى شهوتى ، پرّت بريخت * لنگ گشتى و آن خيال از تو گريخت\r\nپر نگهدار و چنين شهوت مران * تا پرِ ميلت برد سوى جنان\r\nخلق پندارند عشرت مىكنند * بر خيالى پرّ خود برمىكنند \r\n\r\nهست زندان صومعه دزد لئيم\r\n هست زندان صومعهء دزد لئيم * كاندر او ذاكر شود حق را مقيم\r\nچون عبادت بود مقصود از بشر * شد عبادتگاه گردنكش سقر\r\nآدمى را هست در هر كار دست * ليك از او مقصود اين خدمت بدست\r\nما خلقت الجنّ و الانس ، اين بخوان * جز عبادت نيست مقصود از جهان « 1 »\r\nگرچه مقصود از كتاب آن فن بود * گر تواش بالش كنى ، هم مىشود\r\nليك از آن مقصود اين بالش نبود * علم بود و دانش و ارشاد و سود\r\nگرچه مقصود از بشر علم و هُدى است * ليك هريك آدمى را معبدى است\r\nمعبد مرد كريم اكرمته * معبد مرد لئيم أسقمته\r\nمر لئيمان را بزن تا سر نهند * مر كريمان را بده تا بردهند\r\nلاجرم حق هر دو مسجد آفريد * دوزخ آنها را و اين‌ها را مزيد\r\nساخت موسى قدس ، در باب صغير * تا فرود آرند سر قوم زحير « 2 »\r\nزانكه جبّاران بدند و سرفراز * دوزخ آن باب صغير است و نياز\r\nآن‌چنان كه حق ز گوشت و استخوان * از شهان باب صغيرى ساخت هان\r\nاهل دنيا سجدهء ايشان كنند * چون‌كه سجدهء كبريا را دشمنند\r\nساخت سرگين دانگى محرابشان * نام آن محراب مير و پهلوان\r\nلايق اين حضرت پاكى نيند * نىشكر پاكان ، شهان خالى نيند \r\n\r\n\r\n","description":"","footnote":"\r\n( 1 ) - اشاره به آيه :  « ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ »  سوره الذاريات آيه 56 .\r\n( 2 ) - زحير : بيمار .\r\n","page_name":" 350 ","page_number":350},
  {"content":"\r\n\r\n آن سگان را اين خسان خاضع شوند * شير را عار است كو را بگروند\r\nگربه باشد شحنهء هر موش‌خو * موش كِبوَد تا ز شيران ترسد او ؟\r\nخوف ايشان از كِلاب حق بود * خوفشان كى ز آفتاب حق بود ؟\r\nربّى الاعلى است ورد آن مهان * رب ادنى درخور اين ابلهان\r\nموش كى ترسد ز شيران مصاف * بلكه آن آهو تكان مشك ناف\r\nرو به پيش كاسه‌ليس اى ديگ‌ليس * توش خداوند و ولى نعمت نويس\r\nبس كن ، ار شرحى بگويم دوردست * خشم گيرد مير و هم داند كه هست\r\nحاصل اين آمده كه : بد كن اى كريم * با لئيمان ، تا نهد گردن لئيم\r\nبا لئيم نفس ، چون احسان كند * چون لئيمان نَفسِ بَد كفران كند\r\nزين سبب بد كَاهلِ محنت شاكرند * اهل نعمت طاغيند و ماكرند\r\nهست طاغى بَگلَرِ زرّين‌قبا * هست شاكر خستهء صاحب عبا\r\nنزد عاشق درد و غم حلوا بود * ليك حلوا بر خسان بلوا بود\r\nآنچه يعقوب از رخ يوسف بديد * وانچه او از بوى او اندر كشيد\r\nو آنچه در وى بود و اندر وى بديد * خاصهء او بُد ، به خوان كى رسيد ؟\r\nاين ز عشقش خويش در چه مىكُند * وان به كين از بهر او چه مىكَند\r\nآنكه بستد پيرهن را ، مىشتافت * بوى پيراهان يوسف را نيافت\r\nوانكه صد فرسنگ از آن‌سو بود او * چون‌كه بد يعقوب ، مىبوييد بو\r\nاى بسا عالِم ز دانش بىنصيب * حافظ علم است آن‌كس ، نى حبيب\r\nمستمع از وى همىيابد مشام * گرچه باشد مستمع از جنس عام \r\n\r\n","description":"","footnote":"","page_name":" 351 ","page_number":351},
  {"content":"\r\n\r\n\r\nگفتگوى زنى مر شوى را\r\n يك شب اعرابى زنى مر شوى را * گفت و از حد برد گفتگوى را\r\nكين همه فقر و جفا ما مىكشيم * جمله عالم در خوشى ، ما ناخوشيم\r\nنان‌مان نى ، نان خورشمان درد و رشك * كوزه‌مان نى ، آب‌مان از ديده اشك\r\nجامهء ما روز تاب آفتاب * شب نهالين و لحاف از ماهتاب\r\nقرص مه را قرص نان پنداشته * دست سوى آسمان برداشته\r\nننگ درويشان ز درويشى ما * روز و شب از روزى انديشى ما\r\nخويش و بيگانه شد از ما رمان * بر مثال سامرى از مردمان\r\nمر عرب را فخر غَزو است و عطا * در عرب تو همچو اندر خط خطا\r\nچه غزا ؟ ما بىغزا خود كشته‌ايم * ما به تيغ فقرى بىسر گشته‌ايم\r\nچه عطا ؟ ما بر گدايى مىتنيم * مر مگس را در هوا رگ مىزنيم\r\nگر كسى مهمان رسد ، گر من منم ، * چون نخسبد ، دلقش « 1 » از تن بركنم\r\nشوى گفتش چند جويى دخل و گشت * خود چه ماند از عمر ؟ افزون‌تر گذشت\r\nعاقل اندر پيش و نقصان ننگرد * زانكه هر دو همچو سيلى بگذرد\r\nخواه صاف و خواه سيل تيره‌رو * چون نمىپايد دمى ، از وى مگو\r\nاندر اين عالم هزاران جانور * مىزيد خوش‌عيش بىزير و زبر\r\nتو جوان بودى و قانع‌تر بدى * زر طلب گشتى ، خود اول زر بدى\r\nرَز « 2 » بدى پرميوه چون كاسد شدى * هم به وقت پختنت فاسد شدى ؟\r\nجفت مايى ، جفت بايد در صفت * تا برآيد كارها با مصلحت\r\nجفت بايد بر مثال همدگر * در دو جفتِ كفش و موزه درنگر\r\nمن روم سوى قناعت دل قوى * تو چرا سوى شناعت مىروى ؟\r\nمرد قانع از سر اخلاص و سوز * زين نسق مىگفت با زن تا به روز\r\nزن بر او زد بانگ ، كاى ناموس كيش * من فسون تو نخواهم خورد بيش \r\n\r\n\r\n","description":"","footnote":"\r\n( 1 ) - دلق : جامه پشمينه .\r\n( 2 ) - رز : درخت مو ، تاك .\r\n","page_name":" 352 ","page_number":352},
  {"content":"\r\n\r\n ترّهات از دعوى و دعوت مگو * رو ، سخن از كبر و از نخوت مگو\r\nچند حرف طمطراق و كار و بار ؟ * كار و حال خود ببين و شرم دار\r\nكبر زشت و از گدايان زشت‌تر * روز برف و سرد وانگه جامه تر\r\nچند دعوى و دم و باد و بروت * اى تو را خانه چو بيت العنكبوت « 1 »\r\nاز قناعت كى تو جان افروختى ؟ * از قناعتها ، تو نام آموختى\r\nگفت پيغمبر : قناعت چيست ؟ گنج * گنج را تو وانمىدانى ز رنج\r\nاين قناعت نيست جز گنج روان * تو مزن لاف ، اى غم و رنج روان\r\nتو مخوانم جفت ، كمتر زن بغل * جفت انصافم ، نيم‌جفت دغل\r\nچون قدم با مير و با بگ « 2 » مىزنى * چون ملخ را در هوا رگ مىزنى ؟\r\nبا سگان زين استخوان در چالشى * چون نى اشكم تهى در نالشى\r\nسوى من منگر به خوارى ، سست سست * تا نگويم آنچه در رگهاى توست\r\nعقل خود را از من افزون ديده‌اى * تو مَنِ كم‌عقل را چون ديده‌اى ؟\r\nهمچو گرگ غافل اندر ما مجه * اى ز ننگ عقل تو بىعقل به\r\nچون‌كه عقل تو عقيلهء مردم است * آن نه عقل است آنكه مار و كژدم است\r\nخصم ظلم و مكر تو اللّه باد * مكر عقل تو ، ز ما كوتاه باد\r\nهم تو مارى هم فسونگرى ، اى عجب * مارگير و مارى اى ننگ عرب\r\nزاغ اگر زشتى خود بشناختى * همچو برف از درد و غم بگداختى\r\nزن از اين‌گونه خشن گفتارها * خواند بر شوى خود آن طومارها\r\nمرد گفتا تو زنى يا بو الحزن ؟ * فقر فخر « 3 » آمد مرا بر سر مزن\r\nكار درويشى وراى فهم توست * سوى درويشان بمنگر سست سست\r\nزانكه درويشان وراى ملك و مال * روزيى دارند خاص از ذو الجلال\r\nحق تعالى عادل است و عادلان * كى كنند استمگرى بر بيدلان ؟\r\nآن يكى را نعمت و كالا دهند * وين دگر را بر سر آتش نهند \r\n\r\n\r\n","description":"","footnote":"\r\n( 1 ) - اشاره به سستى خانه دنيا همچون خانه عنكبوت در آيه :  « إِنَّ أَوْهَنَ الْبُيُوتِ لَبَيْتُ الْعَنْكَبُوتِ »  سوره العنكبوت .\r\nآيه 41 .\r\n( 2 ) - بگ ( بك ) : بزرگ ، به يك .\r\n( 3 ) - اشاره به حديث نبوى : « الفقر فخرى » .\r\n","page_name":" 353 ","page_number":353},
  {"content":"\r\n\r\n « فقر فخرى » از گزاف است و مجاز ؟ * نى ، هزاران عزّ پنهان است و ناز\r\nاز غضب بر من لقبها راندى * يار گيرم مار گيرم خواندى\r\nاز طمع هرگز نخوانم من فسون * اين طمع را كرده‌ام من سرنگون\r\nحاش للّه ، طمع من از خلق نيست * از قناعت در دل من عالمى است\r\nاى زن ار طمّاع مىبينى مرا * زين تحرّى زنانه برتر آ\r\nآن طمع را ماند و رحمت بود * كو طمع ، آنجا كه آن نعمت بود ؟\r\nصبر كن با فقر بگذار اين ملال * زانكه در فقر است نور ذو الجلال\r\nسركه مفروش و هزاران جان ببين * از قناعت غرق بحر انگبين\r\nصد هزاران جان تلخى كش نگر * همچو گل آغشته اندر نيشكر\r\nاى دريغا مر تو را كُنجا بدى * تا ز جانم شرح دل پيدا شدى\r\nگر جهان را پُردر مكنون كنم * روزى تو چون نباشد ، چون كنم ؟\r\nترك جنگ و ره زنى اى زن بگو * ور نمىگويى ، به ترك من بگوى\r\nمر مرا چه جاى جنگ و نيك و بد ؟ * كين دلم از صلح‌ها هم مىرمد\r\nگر خمش گردى ، و گرنه آن كنم * كه همين دم ترك خان‌ومان كنم\r\nزن چو ديد او را كه تند و توسن است * گشت گريان ، گريه خود دام زن است\r\nگفت از تو كى چنين پنداشتم ؟ * از تو من امّيد ديگر داشتم\r\nزن درآمد از طريق نيستى * گفت من خاك شمايم ، نى سَتى « 1 »\r\nجسم و جانم هرچه هستم ، آن توست * حكم و فرمان جملگى فرمان توست\r\nگر ز درويشى دلم از صبر خست * بهر خويشم نيست آن ، بهر تو است\r\nتو مرا در دردها بودى دوا * من نمىخواهم كه باشى بينوا\r\nچون تو با من اين‌چنين بودى به ظن * هم ز جان بيزار گشتم ، هم ز تن\r\nكفر گفتم ، نك به ايمان آمدم * پيش حكمت از سر جان آمدم\r\nخوى شاهانهء تو را نشناختم * پيش تو گستاخ خر مىتاختم\r\nچون ز عفو تو چراغى ساختم * توبه كردم ، اعتراض انداختم \r\n\r\n\r\n","description":"","footnote":"\r\n( 1 ) - سَتى : خانم ، بانوى خانه .\r\n","page_name":" 354 ","page_number":354},
  {"content":"\r\n\r\n مىنهم پيش تو شمشير و كفن * مىكشم پيش تو گردن را ، بزن\r\nاز فراق تلخ مىگويى سخن * هرچه خواهى كن ، و ليكن اين مكن\r\nدر تو از من عذرخواهى هست سر * با تو بىمن ، او شفيعى مستمر\r\nعذر خواهم در درونت ، خُلق توست * ز اعتماد او دل من جرم جست\r\nزين نسق مىگفت با لطف و گشاد * در ميانه گريه بر وى اوفتاد\r\nگريه چون از حد گذشت و هاىهاى * زو ، كه بىگريه بد او خد « 1 » دلرباى\r\nشد از آن باران يك برقى بديد * زد شرارى در دل مرد وحيد\r\nآنكه بندهء روى خوبش بود مرد * چون بود چون بندگى آغاز كرد ؟\r\nآنكه از كبرش دلت لرزان بود * چون بود چون پيش تو گريان شود ؟\r\nآنكه از نازش دل و جان خون بود * چون‌كه آمد در نياز ، او چون بود ؟\r\nآنكه در جور و جفايش دام ماست * عذر ما چِبود چو او در عذر خواست ؟\r\n« زيّن للنّاس » « 2 » حق آراسته است * زانكه حق آراست چون دانند جست ؟\r\nچون پى « يسكن اليها » « 3 » ش آفريد * كى تواند آدم از حوّا بريد ؟\r\nرستم زال ار بود ، از حَمزه پيش * هست در فرمان اسير زال خويش\r\nآنكه عالم مستِ گفتش آمدى * « كلّميني يا حميرا » « 4 » مىزدى\r\nآب غالب شد بر آتش از نهيب * آتشش جوشد چو باشد در حجيب\r\nچون‌كه ديگى حايل آمد هر دو را * نيست كرد آن آب را ، گردش هوا\r\nظاهرا بر زن ، چو آب ار غالبى * باطنا مغلوب و زن را طالبى\r\nاين‌چنين خاصيتى در آدمى است * مهر حيوان را كم است ، آن از كمى است\r\nمرد زان گفتن پشيمان شد ، چنان * كز عوانى ، ساعت مردن ، عوان\r\nگفت خصم جان جان چون آمدم ؟ * بر سر جان من لگدها چون زدم ؟\r\nچون قضا آيد ، فروپوشد بصر * تا نداند عقل ما پا را ز سر \r\n\r\n\r\n","description":"","footnote":"\r\n( 1 ) - خد : مخفف خود .\r\n( 2 ) - اشاره به آيه :  « زُيِّنَ لِلنَّاسِ حُبُّ الشَّهَواتِ مِنَ النِّساءِ وَ الْبَنِينَ . . . »  سوره آل عمران ، آيه 14 .\r\n( 3 ) - اشاره به كريمه :  « أَنْ خَلَقَ لَكُمْ مِنْ أَنْفُسِكُمْ أَزْواجاً لِتَسْكُنُوا إِلَيْها »  سوره الروم ، آيه 21 .\r\n( 4 ) - اشاره به سخن گفتن رسول اللّه با همسرش .\r\n","page_name":" 355 ","page_number":355},
  {"content":"\r\n\r\n چون قضا بگذشت ، خود را مىخورد * پرده بدريده گريبان مىدرد\r\nمرد گفت : اى زن پشيمان مىشوم * گر بُدم كافر ، مسلمان مىشوم\r\nمن گنهكار توام : رحمى بكن * برمكن يك‌بارگيم از بيخ و بن\r\nكافر پير ار پشيمان مىشود * چون‌كه عذر آرد ، مسلمان مىشود\r\nحاليا من هم گذشتم از خلاف * حكم دارى ، تيغ بركش از غلاف\r\nهرچه گويى ، من تو را فرمان برم * در بد و نيك آمد آن ننگرم\r\nدر وجود تو شوم من منعدم * چون محبّم ، حب يُعمى و يصم « 1 »\r\nگفت زن : آهنگ بِرّم مىكنى * يا به حيلت كشف سرّم مىكنى ؟\r\nگفت : و اللّه عالم السرّ الخفىّ * كآفريد از خاك آدم را صفى\r\nاز سر مهر و صفا است و خضوع * حق آن كس كه به دو دارم رجوع\r\nگر به پيشت امتحان است اين هوس * امتحان را ، امتحان كن يك نفس\r\nسر مپوشان تا پديد آيد سرم * امر كن تو هرچه بر وى قادرم\r\nدل مپوشان تا پديد آيد دلم * تا قبول آرم هرآنچه قابلم\r\nچون كنم ؟ در دست من چه چاره است ؟ * درنگر تا جان من چه‌كاره است ؟\r\nگفت زن نك آفتابى تافته است * عالمى زو روشنايى يافته است\r\nنايب رحمان خليفهء كردگار * شهر بغداد است از وى چون بهار\r\nگر بپيوندى بدان شه ، شه شوى * سوى هر ادبار تا كى مىروى ؟\r\nهمنشينى مقبلان چون كيمياست * چون نظرشان كيميايى خود كجاست ؟\r\nگفت : من شه را پذيرا كى شوم * بىبهانه ، سوى او من كى روم ؟\r\nنسبتى بايد مرا يا حيلتى * هيچ پيشه راست شد بىآلتى ؟\r\nهمچو مجنونى كه بشنيد از يكى * كه مرض آمد به ليلى اندكى ؟\r\nگفت : آوه بىبهانه چون روم ؟ * ور بمانم از عيادت چون شوم ؟\r\nليتنى كنت طبيبا حاذقا * كنت امشى نحو ليلى سابقا\r\nگفت : چون شاه كرم ميدان رود * عين هر بىآلتى آلت شود \r\n\r\n\r\n","description":"","footnote":"\r\n( 1 ) - اشاره به حديث نبوى : « الحب يعمى و يعم » . مسند احمد 5 : 194 و جامع صغير 1 : 145 .\r\n","page_name":" 356 ","page_number":356},
  {"content":"\r\n\r\n زانكه آلت دعوى است و هستى است * كار ، در بىآلتى و پستى است\r\nگفت : كى بىآلتى سودا كنم * تا كه من بىآلتى پيدا كنم ؟\r\nپس گواهى بايدم بر مفلسى * تا شهى رحمم كند يا مونسى\r\nتو گواهى غير گفتگو و رنگ * وانما ، تا رحم آرد شاه شنگ\r\nكين گواهى كه ز گفت و رنگ بد * نزد آن قاضى القضاة آن جرح شد\r\nصدق مىخواهد گواه حال او * تا بتابد نور او بىگفت‌وگو\r\nگفت زن : صدق آن بود كز بود خويش * پاك برخيزند از مجهود خويش\r\nآب باران است ما را در سبو * ملكت و سرمايه و اسباب تو\r\nاين سبوى آب را بردار و رو * هديه ساز و پيش شاهنشاه شو\r\nگو كه ما را غير اين اسباب نيست * در مغازه هيچ به زين آب نيست\r\nگر خزينه‌ات پرزر است و گوهر است * اين‌چنين آبش نباشد ، نادر است\r\nچيست آن كوزه ؟ تن محصور ما * اندر او آب حواس شور ما\r\nاى خداوند اين خم و كوزهء مرا * درپذير از فضل « اللّه اشترى »\r\nكوزه‌اى با پنج لوله پنج حس * پاك دار اين آب را از هر نجس\r\nتا شود زين كوزه منفذ سوى بحر * تا بگيرد كوزهء من خوى بحر\r\nتا چو هديه پيش سلطانش برى * پاك بيند ، باشدش شه مشترى\r\nبىنهايت گردد آبش بعد از آن * پر شود از كوزهء من صد جهان\r\nلوله‌ها بربند و بردارش ز خم * گفت : « غضّوا عن هوا أبصاركم » « 1 »\r\nريش او بر باد ، كين هديه كراست ؟ * لايق چون او شهى اين است راست\r\nآن نمىدانست كآنجا برگذر * هست جارى دجله‌اى همچون شكر\r\nدر ميان شهر چون دريا روان * پر ز كشتىها و شست و ماهيان\r\nرو بر سلطان و كاروبار بين * حسّ « تجرى تحتها الأنهار بين » « 2 »\r\nاين‌چنين حسها و ادراكات ما * قطره‌اى باشد در آن نهر صفا \r\n\r\n\r\n","description":"","footnote":"\r\n( 1 ) - اشاره به حديث نبوى ، مسند احمد 5 : 322 و جامع صغير 1 : 43 .\r\n( 2 ) - اشاره به آياتى كه در مورد وصف بهشت آمده است .\r\n","page_name":" 357 ","page_number":357},
  {"content":"\r\n\r\n مرد گفت : اكنون سبو را سر ببند * هين كه اين هديه است ما را سودمند\r\nدر نمد در دوز تو اين كوزه را * تا گشايد شه ، به هديه روزه را\r\nكين چنين اندر همه آفاق نيست * جز رحيق و مايهء اذواق نيست\r\nزانكه ايشان ز آبهاى تلخ و شور * دايما پرعلّتند و نيم‌كور\r\nمرغ ، كاب شور باشد مسكنش * او چه داند جاى آب روشنش ؟\r\nاى كه اندر چشمهء شور است جات * تو چه دانى شط و جيحون و فرات ؟\r\nاى تو نارسته از اين فانى رباط * تو چه دانى محو و سكر و انبساط ؟\r\nور بدانى نقلت از ابّ و جد است * پيش تو اين نامها چون ابجد است\r\nابجد و هوّز چه فاش است و پديد * بر همه طفلان و معنى بس بعيد\r\nپس سبو برداشت آن مرد عرب * در سفر شد ، مىكشيدش روز و شب\r\nبر سبو لرزان بد از آفات دهر * هم كشيدش از بيابان تا به شهر\r\nزان مصلى باز كرده از نياز * « رب سلّم » ورد كرده در نماز\r\nكه : نگهدار آب ما را از خسان * يا رب آن گوهر بدان دريا رسان\r\nگرچه شويم آگه است و پرفن است * ليك گوهر را هزاران دشمن است\r\nخود چه باشد گوهر ؟ آب كوثر است * قطره‌اى زين است كاصل گوهر است\r\nاز دعاهاى زن و زارى او * وز غم مرد و گران‌بارىّ او\r\nسالم از دزدان و از آسيب سنگ * برد تا دار الخلافه بىدرنگ\r\nديد درگاهى پر از انعامها * اهل حاجت گستريده دامها\r\nدم‌به‌دم هر سوى صاحب حاجتى * يافته زان در عطا و خلعتى\r\nبهر گبر و مؤمن و زيبا و زشت * همچو خورشيد و مطر ، نى چون بهشت\r\nعام و خاصه ، از سليمان تا به مور * زنده گشته چون جهان از نفخ صور\r\nپس نقيبان پيش او باز آمدند * بس گلاب لطف بر جَيبش زدند\r\nحاجت او فهمشان شد بىمقال * كار ايشان بد عطا پيش از سؤال\r\nپس به دو گفتند : يا وجه العرب * از كجايى ، چونى از راه و تعب ؟\r\nگفت : اين هديه بر سلطان بريد * سايل شه را ز حاجت واخريد \r\n\r\n","description":"","footnote":"","page_name":" 358 ","page_number":358},
  {"content":"\r\n\r\n من غريبم ، از بيابان آمدم * بر اميد لطف سلطان آمدم\r\nبوى لطف او بيابانها گرفت * دُرهاى ريگ هم جانها گرفت\r\nآن سبوى آب را در پيش داشت * تخم خدمت را در آن حضرت بكاشت\r\nآب شيرين و سبوى سبز و نو * ز آب بارانى كه جمع آمد به كوه\r\nخنده مىآمد نقيبان را از آن * ليك پذرفتند آن را همچو جان\r\nزانكه لطف شاه خوب باخبر * كرده بود اندر همه اركان اثر\r\nخوى شاهان در رعيت جا كند * چرخ اخضر خاك را خضرا كند\r\nآن سبوى آب ، دانشهاى ماست * وان خليفه ، دجلهء علم خداست\r\nما سبوها پر به دجله مىبريم * گرنه خَر دانيم ، ما خود را خريم\r\nگر دجله باخبر بودى چو ما * او نَبُردى آن سبو را ، جابه‌جا\r\nبلكه از دجله چو واقف آمدى * آن سبو را بر سر سنگى زدى\r\nآن خليفه ديد و احوالش شنيد * آن سبو را پر ز زر كرد و مزيد\r\nآن عرب را كرد از فاقه خلاص * داد بخششها و خلعت‌هاى خاص\r\nپس نقيبى را بفرمود آن قباد * آن جهان بخشش وان بحر داد\r\nكاين سبو پرزر به دست او دهيد * چون‌كه واگردد سوى دجله‌اش بريد\r\nاز ره خشك آمده است او از سفر * از ره دجله‌اش بود نزديك‌تر\r\nچون به كشتى درنشست و دجله ديد * سجده مىكرد از حبا و مىخميد\r\nكى عجب لطف آن شه وهّاب را * وان عجب‌تر كو ستد آن آب را\r\nچون پذيرفت از من آن درياى خود * آن‌چنان نقد دغل را زود زود ؟ \r\n\r\n","description":"","footnote":"","page_name":" 359 ","page_number":359},
  {"content":"\r\n\r\n\r\nكل عالم را سبو دان اى پسر\r\n كلّ عالم را سبو دان اى پسر * كو بود از علم و خوبى تا به سر\r\nقطره‌اى از دجلهء خوبىّ اوست * كان نمىگنجد ز پرّى زيرپوست\r\nگنج مخفى بد ، ز پُرّى چاك كرد * خاك را تابان‌تر از افلاك كرد\r\nگنج مخفى بد ، ز پرى جوش كرد * خاك را سلطان اطلس‌پوش كرد\r\nور بديدى شاخى « 1 » از دجلهء خدا * آن سبو را او فنا كردى فنا\r\nآنكه ديدندش هميشه بىخودند * بىخودانه بر سبو سنگى زدند\r\nاى ز غيرت بر سبو سنگى زده * و آن شكستت خود درستى آمده\r\nخم شكسته آب ازو ناريخته * صد درستى زين شكست انگيخته\r\nجزوجزو خم به رقص است و به حال * عقل جزوى را نموده اين محال\r\nنه سبو پيدا درين حالت نه آب * خوش ببين ، و اللّه اعلم بالصواب\r\nچون در معنى زنى بازت كنند * پرّ فكرت زن كه شهبازت كنند\r\nپرّ فكرت شد گِل‌آلود و گران * زانكه گِل‌خوارى ، تو را گِل شد چو نان\r\nنان گِل است و گوشت ، كمتر خور از اين * تا نمانى همچو گِل اندر زمين\r\nاين شراب و اين كباب و اين شكر * خاك رنگين است و نقشين اى پسر\r\nچون گرسنه مىشوى ، سگ مىشوى * تند و بدپيوند و بدرگ مىشوى\r\nچون شدى تو سير ، مردارى شدى * بىخبر بر پا چو ديوارى شدى\r\nپس دمى مردار و ديگر دم سگى * چون كنى در راه شيران خوش‌تگى « 2 »\r\nآلت اشكار خود جز سگ مدان * كمترك انداز سگ را استخوان\r\nزانكه سگ چون سير شد ، سركش شود * كى سوى صيد و شكارى خود رود ؟\r\nآن عرب را بينوايى مىكشيد * تا بدان درگاه و آن دولت رسيد\r\nدر حكايت گفته‌ايم احسان شاه * در حق آن بينواى بىپناه \r\n\r\n\r\n","description":"","footnote":"\r\n( 1 ) - شاخ : جوى كوچكى را گويند كه از رودخانه و جوى بزرگ جدا شوند و ظرفى را نيز گويند كه بدان شراب خورند . ( در حاشيه اصل )\r\n( 2 ) - دويدن .\r\n","page_name":" 360 ","page_number":360},
  {"content":"\r\n\r\n هرچه گويد مرد عاشق ، بوى عشق * از دهانش مىجهد در كوى عشق\r\nگر بگويد فقه فقر آيد همه * بوى فقر آيد از آن خوش‌دمدمه\r\nور بگويد كفر ، دارد بوى دين * آيد از گفت شكش بوى يقين\r\nگفت كج ، كز بحر صدقى خواسته است * اصل صاف آن تيره را آراسته است\r\nبت‌پرستى ، چون بمانى در صور * صورتش بگذار و در معنى نگر\r\nآن حكايت گفته شد زير و زبر * همچو فكر عاشقان ، بىپا و سر\r\nسر ندارد چون ز ازل بوده است پيش * پا ندارد ، با ابد بوده است خويش\r\nزانكه صوفى باكر و بافر بود * هرچه آن ماضى است ، لا يذكر بود\r\nهم عرب ما ، هم سبو ما ، هم ملك * جمله ما يؤفك عنه من افك\r\nبلكه چون آب است هر قطره از آن * هم سر است و پا و هم بى هر دو آن\r\nحاش للّه ، اين حكايت نيست هين * نقد حال ما و توست اين خوش ببين\r\nعقل را شو دان و زن اين نفس و طمع * اين دو ظلمانى است منكر ، عقل شمع\r\nزن همىخواهد حويج خانقاه * يعنى آبرو و نان و خوان و جاه\r\nنفس همچون زن پى ، چاره‌گرى * گاه خاكى كاه جويد سرورى\r\nعقل خود زين فكرها آگاه نيست * در دماغش جز غم اللّه نيست \r\n\r\nخلق را گويد به حشر\r\n حق تعالى ، خلق را گويد به حشر * ارمغان كو از براى روز نشر ؟\r\nجئتمونا و فرادى بينوا * هم بدان‌سان كه خلقناكم كذا ؟\r\nهين چه آورديد دست‌آويز را * ارمغان روز رستاخيز را ؟\r\nيا اميد بازگشتنتان نبود ؟ * وعدهء امروز باطلتان نمود ؟\r\nمُنكرى مهمانيش را از خرى * پس ز مطبخ خاك و خاكستر برى\r\nور نه‌اى منكر چنين دست تهى * بر دَرِ آن دوست چون پا مىنهى ؟ \r\n\r\n","description":"","footnote":"","page_name":" 361 ","page_number":361},
  {"content":"\r\n\r\n اندكى صرفه بكن از خواب و خور * ارمغان بهر ملاقاتش ببر\r\nشو قليل النوم ممّا يهجعون * باش در اسحار از يستغفرون\r\nاندكى جنبش بكن همچون جنين * تا ببخشندت حَواسِ نور بين\r\nوز جهانِ چون رَحِم بيرون روى * از زمين در عرصهء واسع شوى\r\nآنكه ارض اللّه واسع گفته‌اند * عرصهء دان كانبيا دررفته‌اند\r\nدل نگردد تنگ زان عرصه فراخ * نخل تر آنجا نگردد خشك شاخ\r\nحاملى تو مر حواست را كنون * كُند و مانده مىشوى و سرنگون\r\nچون‌كه محمولى ، نَه حامل وقت خواب * ماندگى رفت و شدى بىرنج و تاب \r\n\r\nعرصهء بس باگشاد و بافضا\r\n ناطقه ، سوى دهان تعليم راست * ورنه خود آن نطق را جوى جداست\r\nمىرود بىبانگ و بىتكرارها * تحتها الأنهار تا گلزارها\r\nاى خدا جان را تو بنما آن مقام * كه در او بىحرف مىرويد كلام\r\nتا كه سازد جان پاك از سر قدم * سوى عرصه دور پهناى عدم\r\nعرصهء بس باگشاد و بافضا * وين خيال هست يابد ذو نوا\r\nتنگ‌تر آمد خيالات از عدم * زان سبب باشد خيال اسباب غم\r\nباز هستى تنگ‌تر بود از خيال * زان شود در وى قمر همچون هلال\r\nباز هَستىّ جهان حسّ و رنگ * تنگ‌تر آمد كه زندانى است تنگ\r\nعلّت تنگى است تركيب و عدد * جانب تركيب حسها مىكند\r\nزان سوى حس ، عالم توحيد دان * گر يكى خواهى ، بدان جانب بران\r\nامر كن ، يك فعل بود و نون و كاف * در سخن افتاد و معنى بود صاف \r\n\r\n","description":"","footnote":"","page_name":" 362 ","page_number":362},
  {"content":"\r\n\r\n\r\nگفت پيغمبر صباحى زيد را\r\n گفت پيغمبر صباحى زيد را * كيف اصبحت اى رفيق باصفا ؟\r\nگفت : « عبدا مؤمنا » باز اوش گفت * كو نشان از باغ ايمان گر شكفت ؟\r\nگفت : تشنه بوده‌ام من روزها * شب نخفته استم ز عشق و سوزها\r\nتا ز روز و شب گذر كردم چنان * كه ز اسپر بگذرد نوك سنان\r\nگفت : از اين ره كو ره‌آوردى بيار * درخور فهم و عقول اين ديار\r\nگفت : خلقان چون ببينند آسمان * من ببينم عرش را با عرشيان\r\nهشت جنّت ، هفت دوزخ ، پيش من * هست پيدا همچو بت پيش شَمَن « 1 »\r\nيك‌به‌يك وامىشناسم خلق را * همچو گندم من ز جو در آسيا\r\nكه : بهشتى كيست و بيگانه كيست * پيش من پيدا چو مار و ماهى است\r\nجمله را در روز رستاخيز ، من * فاش مىبينم عيان از مرد و زن\r\nپس بگويم يا فروبندم نفس ؟ * لب گزيدش مصطفى ، يعنى كه بس\r\nيا رسول اللّه بگويم سرّ حشر ؟ * در جهان پيدا كنم امروز نشر ؟\r\nهِل مرا تا پرده‌ها را بردرم * تا چو خورشيدى بتابد گوهرم \r\n\r\n\r\n","description":"","footnote":"\r\n( 1 ) - شَمَن : بت‌پرست ، جادوگر قبيله .\r\n","page_name":" 363 ","page_number":363},
  {"content":"\r\n\r\n تا كسوف آيد ز من خورشيد را * تا نمايم نخل را و بيد را\r\nوانمايم راز رستاخيز را * نقد را و نقد قلب‌آميز را\r\nدستها ببريده اصحاب شمال * وانمايم رنگ كفر و رنگ آل\r\nوانمايم هفت سوراخ نفاق * در ضياى ماه بىخسف و محاق\r\nوانمايم من پلاس اشقيا * بشنوانم طبل و كوس اتقيا\r\nدوزخ و جنات و برزخ در ميان * پيش چشم كافران آرم عيان\r\nوانمايم حوض كوثر را به جوش * كاب بر روشان زند ، بانگش به گوش\r\nو آن كسان كه تشنه بر گردش دوان * گشته‌اند اين دم نمايم من عيان\r\nمىبسايد دوششان بر دوش من * نعره‌هاشان مىرسد در گوش من\r\nاهل جنّت پيش چشمم ز اختيار * در كشيده يكدگر را در كنار\r\nدست يكديگر زيارت مىكنند * از لبان هم بوسه غارت مىكنند\r\nكر شد اين گوشم ز بانگ آه‌آه * از خسان و نعرهء وا حسرتاه\r\nاين اشارتهاست گويم از نغول « 1 » * ليك مىترسم ز آزار رسول\r\nهمچنين مىگفت سرمست و خراب * داد پيغمبر گريبانش به تاب\r\nگفت : هين دركش كه اسبت گرم شد * عكس حق لا يستحى زد ، شرم شد\r\nآينه تو جَست بيرون از غلاف * آينه و ميزان كجا گويد خلاف\r\nآينه و ميزان كجا بندد نفس * بهر آزار و حياى هيچ‌كس ؟\r\nچون خدا ما را براى آن فراخت * كه به ما بتوان حقيقت را شناخت\r\nاين نباشد ، ما چه ارزيم اى فلان * كى شويم آيين روى نيكوان ؟\r\nليك دركش در نمد آيينه را * كه تجلّى كرد سينا سينه را\r\nگفت : آخر هيچ گنجد در بغل * آفتاب حق و خورشيد ازل ؟\r\nهم دغل را هم بغل را بردرد * نى جنون ماند به پيشش ، نه خرد\r\nاين سخن پايان ندارد ، خيز زيد * بر براق ناطقه بربند قيد\r\nناطقه چون فاضح آمد عيب را * مىدراند پرده‌هاى غيب را \r\n\r\n\r\n","description":"","footnote":"\r\n( 1 ) - نغول : زنازادگان .\r\n","page_name":" 364 ","page_number":364},
  {"content":"\r\n\r\n غيب مطلوب حق آمد چند گاه * اين دهل زن را بر آن ، بربند راه\r\nتك مران دركش عنان مستور به * هركس آن پندار خود مسرور به\r\nحق همىخواهد كه نوميدان او * زين عبادت هم نگردانند رو\r\nهم به اميدى مشرّف مىشوند * چند روزى در ركابش مىدوند\r\nخواهد آن رحمت بتابد بر همه * بر بد و نيك از عموم مرحمه\r\nحق همىخواهد كه هر مير و اسير * با رجا و خوف باشند و حذير\r\nاين رجا و خوف در پرده بود * تا پس اين پرده پرورده شود\r\nچون دريدى پردهء خوف و رجا * غيب را شد كرّ و فرّى برملا \r\n\r\nحمله آرند از عدم سوى وجود\r\n بىهشان را وادهد حق هوشها * حلقه‌حلقه حلقه‌ها در گوشها\r\nپاىكوبان ، دست‌افشان در ثنا * نازنازان ربّنا احييتنا\r\nآن جلود و آن عظام ريخته * فارسان گشته ، غبار انگيخته\r\nحمله آرند از عدم سوى وجود * در قيامت هم شكور و هم كنود\r\nسر چه مىپيچى ؟ كنى ناديده‌اى * در عدم اول نه سر پيچيده‌اى ؟\r\nدر عدم افشرده بودى پاى خويش * كه مرا كه بركند از جاى خويش\r\nمىنبينى صنع ربانيت را * كه كشيد او موى پيشانيت را\r\nآن عدم او را هَماره بنده است * كار كن ديوا « 1 » سليمان زنده است\r\nديو مىسازد جفان كالجواب * زهره نى تا دفع گويد يا جواب ؟\r\nخويش را بين : چون همىلرزى ز بيم ؟ * مر عدم را نيز لرزان دان مقيم\r\nور تو دست اندر مناصب مىزنى * هم ز ترس است آن ، كه جانى مىكنى\r\nهرچه جز عشق خداى احسن است * گر شكر خوردن بود ، جان كندن است \r\n\r\n\r\n","description":"","footnote":"\r\n( 1 ) - ديوا : اى ديو .\r\n","page_name":" 365 ","page_number":365},
  {"content":"\r\n\r\n چيست جان كندن ؟ سوى مرگ آمدن * دست در آب حياتى نازدن\r\nخلق را دو ديده در خاك ممات * صد گمان دارند در آب حيات\r\nجهد كن تا صد گمان گردد نود * شب برو ، ور تو بخسبى شب رود\r\nدر شب تاريك جوى « 1 » آن روز را * پيش كن آن عقل ظلمت‌سوز را\r\nدر شب تاريك بس نيكى بود * آب حيوان جفت تاريكى بود\r\nسر ز خفتن كى توان برداشتن * با چنين صد تخم غفلت كاشتن \r\n\r\nاز محقق تا مقلد فرقهاست\r\n اين چه چشم است اينكه بيناييش نيست ؟ * ز امتحانها جز كه رسواييش نيست\r\nسهو باشد ظنّها را گاه‌گاه * اين چه ظنّ است اينكه كوراند ز راه\r\nديده را بر ديگران نوحه‌گرى * مدّتى بنشين و بر خود مىگرى\r\nز ابر گريان ، شاخ سبز و تر شود * زانكه شمع از گريه روشن‌تر شود\r\nهركجا نوحه كنند آنجا نشين * زانكه تو اولىترى اندر حنين\r\nزانكه ايشان در فراق فانيند * غافل از عمر و بقاى جانيند\r\nزانكه دل بر نقش تقليد است بند * كَه بود تقليد ، اگر كوه قويست\r\nاز محقق تا مقلد فرقهاست * كاين چو او و دست و آن ديگر صد است\r\nمنبع گفتار اين سوزى بود * و آن مقلّد كهنه‌آموزى بود\r\nهين مشو غرّه بدان گفت حزين * بار بر گاو است و بر گردون حنين\r\nنوحه‌گر باشد مقلّد در حديث * جز طمع نبود مُراد آن خبيث\r\nنوحه‌گر گويد حديث سوزناك * ليك كو سوز دل و دامان چاك ؟\r\nهم مقلّد نيست محروم از ثواب * نوحه‌گر را مزد باشد در حساب\r\nكافر و مؤمن ، خدا گويند ، ليك * در ميان هر دو فرقى هست نيك \r\n\r\n\r\n","description":"","footnote":"\r\n( 1 ) - جوى : بجوى .\r\n","page_name":" 366 ","page_number":366},
  {"content":"\r\n\r\n آن گدا گويد خدا ، از بهر نان * متّقى گويد خدا ، از عين جان\r\nگر بدانستى گدا آن گفت خويش * پيش چشم او نه كم ماندى نه بيش\r\nسالها گويد خدا آن نان‌خواه * همچو خر مصحف كشد از بهر كاه\r\nگر به دل درتافتى گفتِ لبش * ذرّه‌ذرّه گشته بودى قالبش \r\n\r\nچند بت بشكست احمد در جهان\r\n چند بت بشكست احمد در جهان * تا كه يا رب گوى گشتند امّتان\r\nگر نبودى كوشش احمد تو هم * مىپرستيدى چو اجدادت صنم\r\nاين سرت وارست از سجدهء بتان * تا بدانى حقّ او بر امّتان\r\nگر بگويى شكر اين رستن بگو * كز بت باطن هَمَت بِرهاند او\r\nاو سرت را چون رهانيد از بتان * هم بدان قوّت تو دل را وارهان\r\nسر ز شكر دين از آن برتافتى * كز پدر ميراث مُفتش « 1 » يافتى\r\nمرد ميراثى چه داند قدر مال * رستمى جان كَند و مالى يافت زال \r\n\r\nاستن اين عالم اى جان غفلت است\r\n استن اين عالم اى جان غفلت است * هوشيارى اين جهان را آفت است\r\nهوشيارى زان جهان است و چو آن * غالب آيد ، پست گردد اين جهان\r\nهوشيارى آفتاب و حِرص ، يخ * هوشيارى آب و اين عالم وسخ\r\nزان جهان اندك ترشح مىكند * تا نغرّد در جهان حرص و حسد\r\nگر ترشح بيشتر گردد ز غيب * نه هنر ماند در اين عالم نه عيب \r\n\r\n\r\n","description":"","footnote":"\r\n( 1 ) - مفتش : مفت : ارزان .\r\n","page_name":" 367 ","page_number":367},
  {"content":"\r\n\r\n\r\nصد هزاران ز اهل تقليد و نشان\r\n صد هزاران ز اهل تقليد و نشان * افكندشان نيم‌وهمى در گمان\r\nكِه به ظن تقليد و استدلالشان * قايم است و جمله پرّوبالشان بالشان\r\nشبهه انگيزد آن شيطان دون * در فتند آن جمله كوران سرنگون\r\nپاى استدلاليان چوبين بود * پاى چوبين سخت بىتمكين بود\r\nغير آن قطب زمان ديده‌ور * كز ثباتش كوه گردد خيره‌سر\r\nپاى نابينا عصا باشد ، عصا * تا نيفتد سرنگون او بر حصا\r\nآن سوارى كو سپه را شد ظفر * اهل دين گشته است و ارباب بصر\r\nبا عصا ، كوران اگر ره ديده‌اند * در پناه خلق روشن ديده‌اند\r\nگرنه بينايان بُدَندى و شهان * جمله كوران مرده‌اندى در جهان\r\nنى ز كوران كِشت آيد ، نه دُرود * نى عمارت نه تجارت‌ها و سود\r\nگر نگردى رحمت و افضالشان * درشكستى چوب استدلالشان\r\nآن عصا چِبود ؟ قياسات و دليل * آن عصا كه دادشان ؟ بينا جليل\r\nچون عصا شد آلت جنگ و نفير * آن عصا را خورد بشكن اى ضرير\r\nاو عصاتان داد ، تا پيش آمديد * آن عصا از خشم هم بر وى زديد\r\nحلقهء كوران به چه كار اندريد ؟ * ديده‌بان را در ميانه آوريد\r\nدامن او گير كو دادت عصا * درنگر كآدم چه‌ها ديد از عصى\r\nامر حق را بازجو از واصلى * امر حق را درنيابد هر دلى \r\n\r\n","description":"","footnote":"","page_name":" 368 ","page_number":368},
  {"content":"\r\n\r\n\r\nتقليد چيست\r\n عكس كاول زد تو آن تقليد دان * چون پياپى شد ، شود تحقيق آن\r\nتا نشد تحقيق از ياران مبُر * از صدف مگسل نگشت آن قطره دُر \r\n\r\nالصلا ساده‌دلان پيچ‌پيچ\r\n بهر اين گفتند دانايان به فن * ميهمان محسنان بايد شدن\r\nتو مريد و ميهمان آن كسى * كو ستاند حاصلت را از خسى\r\nنيست چيره ، چون تو را چيره كند ؟ * نور ندهد مر تو را تيره كند\r\nچون ورا نورى نبود اندر قران * نور كى يابند از وى ديگران ؟\r\nهمچو اعمش كو كند داروى چشم * چه كشد در چشمها الّا كه پشم ؟\r\nاز خدا بويى نه او را ، نه اثر * دعويش افزون ز شيث و بو البشر\r\nديو ننموده ورا هم نقش خويش * او همىگويد ز ابداليم بيش\r\nحرف درويشان بدزديده بسى * تا گمان آيد كه هست او خود كسى\r\nخورده گيرد در سخن بر بايزيد * ننگ دارد از درون او يزيد\r\nبينوا از نان و خوان آسمان * پيش او ننداخت حق يك استخوان\r\nاو ندا كرده كه خوان بنهاده‌ام * نايب حقم ، خليفه‌زاده‌ام\r\nالصلا ساده‌دلان پيچ‌پيچ * تا خوريد از خوان جودم ، هيچ‌هيچ « 1 »\r\nسالها بر وعده فردا ، كسان * گِرد آن درگشته ، فردا نارسان\r\nدير بايد تا كه سِرّ آدمى * آشكارا گردد از بيش و كمى\r\nزير دوار تنش گنجى است ، يا * خانهء مار است و مور و اژدها ؟\r\nچون‌كه پيدا گشت كو چيزى نبود * عمر طالب رفته ، آگاهى چه سود ؟ \r\n\r\n\r\n","description":"","footnote":"\r\n( 1 ) - در نسخه قونيه : « سير هيچ » .\r\n","page_name":" 369 ","page_number":369},
  {"content":"\r\n\r\n ليك نادر طالب آيد كز فروغ * در حق آن نافع آيد آن دروغ\r\nاو به قصد نيك خود جايى رسد * گرچه جان پنداشت آن آمد جسد\r\nچون تحرّى در دل شب قبله را * قبله‌اى نى و آن نماز او رَوا \r\n\r\nخوى شاهان در رعيت جا كند\r\n خوى شاهان در رعيّت جا كند * چرخ اخضر خاك را خضرا كند\r\nلطف شاهنشاه جان بىوطن * چون اثر كرده است بين در كُلّ تن\r\nلطف عقل خوش نهاد خوش‌نسب * چون همه تن را درآرد در ادب\r\nعشق شنگِ بىقرار بىسكون * چون درآرد كُلّ تن را در جنون ؟\r\nهر هنر كِه استا بدان معروف شد * جان شاگردان بدان موصوف شد\r\nپيش استاد اصولى ، هم اصول * خواند آن شاگرد چُست با حصون\r\nپيش استاد فقيه ، آن فقه‌خوان * فقه خواند نه اصول اندر ميان\r\nپيش استادى كه او نحوى بود * جان شاگردش ازو نحوى شود\r\nباز استادى كه او مَحوِ رَه است * جان شاگردش ازو محو شه است\r\nزين همه انواع دانش ، روز مرگ * دانش فقر است ساز راه و برگ \r\n\r\nحكايت\r\n نحويى روزى به كشتى درنشست * رو به كشتيبان نهاد آن خودپرست\r\nگفت : هيچ از نحو خواندى ؟ گفت : لا * گفت : نيم‌عمر تو شد در فنا\r\nدل‌شكسته گشت كشتيبان ز تاب * ليك آن دم كرد خامش در جواب\r\nباد كشتى را به گردابى فكند * گفت كشتيبان بدان نحوى ، بلند \r\n\r\n","description":"","footnote":"","page_name":" 370 ","page_number":370},
  {"content":"\r\n\r\n هيچ دانى آشنا كردن ؟ بگو * گفت : نه اى خوش‌جواب خوب‌رو\r\nگفت : كُلّ عمرت اى نحوى فناست * زانكه كشتى غرق اين گرداب‌هاست\r\nمحو مىبايد نه نحو اينجا ، بدان * گر تو محوى بىخطر در آب ران\r\nآب دريا مُرده را بر سر نهد * ور بود زنده ، ز دريا كى رهد ؟\r\nچون به مردى تو ز اوصاف بشر * بحر اسرارت نهد بر فرق سر\r\nاى كه خلقان را تو خر مىخوانده‌اى * اين زمان چون خر بر اين يخ مانده‌اى\r\nگر تو علّامهء جهانى در جهان * نك فناى اين جهان بين وين زمان\r\nمرد نحوى را از آن در دوختم * تا شما را نحو محو آموختم\r\nفقه فقه و نحو نحو و صرف صرف * دركم آمد يا بى اى يار شگرف \r\n\r\nبا هوا و آرزو كم باش دوست\r\n با هوا و آرزو كم باش دوست * چون « يضلّك عن سبيل اللّه » « 1 » اوست\r\nاين هوا را نشكند اندر جهان * هيچ‌چيزى همچو سايهء همرهان\r\nگفت پيغمبر على را كاى على * شير حقّى ، پهلوانى پردلى\r\nليك بر شيرى مكن هم اعتماد * اندر آ در سايهء نخل اميد\r\nاندر آ در سايهء آن عاقلى * كش نتاند برد از ره ناقلى\r\nظلّ او اندر زمين چون كوه قاف * روح او سيمرغ بس عالى طواف\r\nگر بگويم تا قيامت نعت او * هيچ او را مقطع و غايت مجو\r\nدر بشر روپوش گشته است آفتاب * فهم كن . و اللّه اعلم بالصواب\r\nيا على از جمله طاعات راه * برگزين تو سايهء خاص إله\r\nهركسى در طاعتى بگريختند * خويشتن را مخلصى انگيختند\r\nتو برو در سايهء عاقل گريز * تا رهى زان دشمن پنهان‌ستيز \r\n\r\n\r\n","description":"","footnote":"\r\n( 1 ) - اشاره به كريمه :  « وَ لا تَتَّبِعِ الْهَوى فَيُضِلَّكَ عَنْ سَبِيلِ اللَّهِ »  سوره ص آيه 26 .\r\n","page_name":" 371 ","page_number":371},
  {"content":"\r\n\r\n از همهء طاعات اينت بهتر است * سبق يا بى بر هر آن سابق كه هست \r\n\r\nچنان قادر خدايى كز عدم\r\n با چنان قادر خدايى كز عدم * صد چو عالم هست گرداند به دَم\r\nصد چو عالم در نظر پيدا كند * چون‌كه چشمت را به خود بينا كند\r\nگر جهان پيشت بزرگ و بانبيست * پيش قدرت ، ذرهء مىدان كه نيست\r\nاين جهان خود حبس جان‌هاى شماست * هين رويد آن‌سو كه صحراى شماست\r\nاين جهان محدود و آن خود بىحد است * نقش و صورت پيش آن معنى سد است\r\nصد هزاران نيزهء فرعون را * درشكست از موسيى با يك عصا\r\nصد هزاران طبّ جالينوس بود * پيش عيسى و دمش افسوس بود\r\nصد هزاران دفتر اشعار بود * پيش حرف امّيىاش عار بود\r\nبا چنين غالب خداوندى كسى * چون نميرد ، گر نباشد او خسى ؟\r\nبس دل چون كوه را انگيخت او * مرغ زيرك با دو پا آويخت او\r\nفهم و خاطر تيز كردن نيست راه * جز شكسته مىنگيرد فضل شاه\r\nاى بسا گنج‌آكنان كنجكاو * كان خيال‌انديش را شد ريش گاو\r\nگاو كه بود كه تو ريش او شوى * خاك كه بود تا حشيش او شوى ؟\r\nچون زنى از فاحشه شد روى زرد * مسخ كرد او را خدا و زُهره كرد\r\nعورتى را زهره كردن مسخ بود * خاك و گِل گشتن ، نه مسخ است اى عنود ؟\r\nزان وجودى كَت بد آن رشك عقول * پس ببين كين مسخ كردن چون بود\r\nروح مىبُردت سوى چرخ برين * سوى آب و گل شدى در اسفلين\r\nخويشتن را مسخ كردى زين سفول * ز آن وجودى كم بُد آن رشك عقول\r\nپس ببين ، كين مسخ كردن چون بود ؟ * پيش آن مسخ اين به غايت دون بود\r\nاسب همّت سوى اختر تاختى * آدم مسجود را نشناختى \r\n\r\n","description":"","footnote":"","page_name":" 372 ","page_number":372},
  {"content":"\r\n\r\n آخر آدم‌زادهء اى ناخلف * چند پندارى تو پستى را شرف\r\nچند گويى من بگيرم عالمى * اين جهان را پر كنم از خود همى ؟\r\nگر جهان پربرف گردد سربه‌سر * تاب خور بگدازدش با يك نظر\r\nوِزرِ او و صد وزير و صد هزار * نيست گرداند خدا از يك شرار\r\nعين آن تخييل را حكمت كند * عين آن زهراب را شربت كند\r\nآن گمان‌انگيز را سازد يقين * مهرها روياند از اسباب كين\r\nپرورد در آتش ابراهيم را * ايمنى روح سازد بيم را\r\nاز سبب‌سوزيش من سوداييم * در خيالاتش چو سوفسطاييم \r\n\r\nبىحس و بىگوش و بىفكرت شويد\r\n هان و هان اى سخرگان گفتگو * وعظ گفتار زبان و گوش جو\r\nپنبه اندر گوش حسّ دون كنيد * موى حس از چشم خود بيرون كنيد\r\nپنبهء آن گوش سِر ، گوش سَر است * تا نگردد اين كر ، آن باطن كر است\r\nبىحس و بىگوش و بىفكرت شويد * تا خطاب ارجعى را بشنويد\r\nتا به گفت‌وگوى بيدارى درى * تو ز گفت خواب ، بويى كى برى ؟\r\nسير بيرونيست قول و فعل ما * سير باطن هست بالاى سما\r\nحس خشكى ديد كز خشكى بزاد * سير جان پا در دل دريا نهاد\r\nچون‌كه عمر اندر ره خشكى گذشت * گاه كوه و گاه صحرا ، گاه دشت\r\nآب حيوان از كجا خواهى تو يافت ؟ * موج دريا را كجا خواهى شكافت ؟\r\nموج خاكى وَهم و فهم و فكر ماست * موج آبى مَحو و سُكر است و فناست\r\nتا در اين سكرى ، از آن سكرى تو دور * تا از اين مستى ، از آن جامى تو كور \r\n\r\n","description":"","footnote":"","page_name":" 373 ","page_number":373},
  {"content":"\r\n\r\n\r\nهمنشين اهل معنى باش\r\n رو به معنى كوش اى صورت‌پرست * زانكه معنى بر تن صورت‌پَرَست\r\nهم‌نشين اهل معنى باش تا * هم عطا يا بى و هم باشى فتى « 1 »\r\nجان بىمعنى در اين تن ، بىخلاف * هست همچون تيغ چوبين در غلاف\r\nتا غلاف اندر بود با حالت است « 2 » * چون برون شد ، سوختن را آلت است\r\nتيغ چوبين را مبَر در كارزار * بنگر اول تا نگردد كارزار\r\nگر بود چوبين ، برو ديگر طلب * ور بود الماس ، پيش‌آ با طرب\r\nتيغ در زرادخانه اولياست * ديدن ايشان شما را كيمياست\r\nجمله دانايان همين گفته ، همين * هست دانا رحمة للعالمين\r\nگر انارى مىخرى ، خندان بخر * تا دهد خنده ز دانهء او خبر\r\nنار خندان ، باغ را خندان كند * صحبت مردانت از مردان كند\r\nگر تو سنگ صخرهء و مرمر شوى * چون به صاحبدل رسى ، گوهر شوى\r\nمهر پاكان در دل و در جان نشان * دل مده الّا به مهر دلخوشان\r\nكوى نوميدى مرو ، اميدهاست * سوى تاريكى مرو ، خورشيدهاست\r\nدل تو را در كوى اهل دل كشد * تن تو را در حبس آب و گل كشد\r\nهين غذاى دل بده از همدلى * رو بجو اقبال را از مقبلى\r\nصاحب ده پادشاه جسم‌هاست * صاحب‌دل شاه دلهاى شماست\r\nفرع ديد آمد عمل ، بىهيچ شك * پس نباشد مردم الّا مردمك\r\nجان نامحرم نبيند روى دوست * جز همان جانى كه او از اصل اوست\r\nسايهء يزدان ، بود بندهء خدا * مردهء اين عالم و زندهء خدا\r\nدامن او گير زوتر ، بىگمان * تا رهى از فتنهء آخر زمان\r\nكيف مدّ الظل نقش اولياست * كو دليل نور خورشيد خداست\r\nاندر اين وادى مرو بىاين دليل * « لا أحبّ الآفلين » گو ، چون خليل \r\n\r\n\r\n","description":"","footnote":"\r\n( 1 ) - فتى : جوانمرد .\r\n( 2 ) - در نسخه قونيه : « بىقيمتست » .\r\n","page_name":" 374 ","page_number":374},
  {"content":"\r\n\r\n رو ، ز سايهء آفتابى را بياب * دامن شه شمس تبريزى بتاب\r\nره ندانى جانب اين سور و عرس * از ضياء الحق حسام الدين بپرس \r\n\r\nآدم ننگ دارد از حسد\r\n ور حسد گيرد تو را ره در گلو * در حسد ابليس را باشد غلُو\r\nگو ز آدم ننگ دارد ، از حسد * با سعادت جنگ دارد ، از حسد\r\nعقبه‌اى زين صعب‌تر در راه نيست * اى خنك آن كش حسد همراه نيست\r\nاين جسد ، خانهء حسد آمد ، بدان * از حسد آلوده گردد خاندان\r\nگر جسد خانهء حسد آمد ، و ليك * اين جسد را پاك كرد اللّه نيك\r\n« طهّرا بيتى » « 1 » نشان پاكى است * گنج نور است ، ار طلسمش خاكى است\r\nچون كنى بر بىحسد مكر و حسد * زان حسد دل را سياهىها رسد\r\nخاك شو مردان حق را زير پا * خاك بر سر كن حسد را همچو ما\r\nشكر كن ، مر كاملان را بنده باش * پيش ايشان مرده شو پاينده باش \r\n\r\nخدا خواهد كه پوشد عيب كس\r\n چون خدا خواهد كه پردهء كس درد * ميلش اندر طعنهء پاكان برد\r\nور خدا خواهد كه پوشد عيب كس * كم زند در عيب معيوبان نفس \r\n\r\n\r\n","description":"","footnote":"\r\n( 1 ) - خانه مرا ( دل ) پاك كنيد . در خطاب خدا به ابراهيم و اسماعيل براى تطهير كعبه از بتان .\r\n","page_name":" 375 ","page_number":375},
  {"content":"\r\n\r\n\r\nاى خنك چشمى كه آن گريان اوست\r\n چون خدا خواهد كه مان يارى كند * ميل ما را جانب زارى كند\r\nاى خنك چشمى كه آن گريان اوست * اى همايون‌دل كه آن بريان اوست\r\nآخر هر گريه آخر خنده‌اى است * مرد آخر بين مبارك بنده‌اى است\r\nهركجا آب روان ، خضرت شود * هركجا اشكى روان ، رحمت شود\r\nچون بگريانم ، بجوشد رحمتم * آن خروشنده بنوشد نعمتم\r\nرحمتم موقوف آن خوش گريه‌هاست * چون گريست از بحر رحمت موج خاست\r\nباش چون دولاب نالان چشم‌تر * تا ز صحن جانت بررويد خضر\r\nاشك خواهى ، رحم كن بر اشك‌بار * رحم خواهى بر ضعيفان رحم آر \r\n\r\nجمله عالم صورت و جان است علم\r\n خاتم ملك سليمان است علم * جمله عالم صورت و جان است علم\r\nآدمى را زين هنر بيچاره گشت * خلق درياها و خلق كوه و دشت\r\nزو پلنگ و شير ، لرزان همچو موش * زو نهنگ و بحر در صفرا و جوش\r\nزو پرى و ديو ساحل‌ها گرفت * هريكى در جاى پنهان جا گرفت\r\nآدمى را دشمن پنهان بسى است * آدمىّ با حذَر عاقل كسى است\r\nبهر غسل ار دَر روى در جويبار * بر تو آسيبى زند در آب ، خار\r\nگرچه پنهان خار در آب است پست * چون‌كه در تو مىخلد ، دانى كه هست\r\nخارخار حسّها و وسوسه * از هزاران كس بود ، نه يك‌كسه\r\nباش ، تا حس‌هاى تو مبدل شود * تا ببينيشان و مشكل حل شود\r\nتا سخن‌هاى كيان رد كرده‌اى * تا كيان را سرور خود كرده‌اى ؟ \r\n\r\n","description":"","footnote":"","page_name":" 376 ","page_number":376},
  {"content":"\r\n\r\n\r\nجان بىمعنيت از صورت نرست\r\n چند صورت آخر اى صورت‌پرست * جان بىمعنيت از صورت نرست ؟\r\nگر به صورت ، آدمى انسان بدى * احمد و بو جهل خود يكسان بدى\r\nنقش بر ديوار مثل آدم است * بنگر ، از آدم چه چيز او كَم است ؟\r\nجان كَم است آن صورت بىتاب را * رو بجو آن گوهر كمياب را\r\nشد سر شيران عالم جمله پست * چون سگ اصحاب را دادند دست\r\nوصف صورت نيست اندر خامه‌ها * عالِم عادِل بود در نامه‌ها\r\nعالم و عادل ، همه معنى است بس * كش نيابى در مكان و پيش و پس \r\n\r\nحق آموخت كرم پيله را\r\n آنچه حق آموخت مر زنبور را * آن نباشد شير را و گور را\r\nخانه‌ها سازد پر از حلواى تر * حق ، بر او آن علم را بگشاد در\r\nآنچه حق آموخت كِرم پيله را * هيچ فيلى داند آن گون حيله را ؟\r\nآدم خاكى ز حق آموخت علم * تا به هفتم آسمان افروختِ علم\r\nنام و ناموس مَلَك را درشِكست * كورى آن‌كس كه از حق ، درشكست\r\nقطره‌اى دل را ، يكى گوهر فتاد * كان به درياها و گردون‌ها نداد \r\n\r\n","description":"","footnote":"","page_name":" 377 ","page_number":377},
  {"content":"\r\n\r\n\r\nقحط معنى در ميان نامها\r\n راه هموار است و زيرش دامها * قحط معنى در ميان نامها\r\nلفظها و نامها چون دامهاست * لفظ شيرين ريگ آب عمر ماست\r\nآن يكى ريگى كه جوشد آب از او * سخت كمياب است ، رو آن را بجو\r\nهست آن ريگ اى پسر مرد خدا * كو به حق پيوست و از خود شد جدا\r\nآب عذب دين همىجوشد از او « 1 » * طالبان را زو حيات است و نمو\r\nغير مرد حق چو ريگ خشك دان * كاب عمرت را خورد او هر زمان\r\nطالب حكمت شو از مرد حكيم * تا از او گردى تو بينا و عليم\r\nمنبع حكمت شود حكمت طلب * فارغ آيد او ز تحصيل و سبب\r\nلوح حافظ ، لوح محفوظى شود * عقل او از روح ، محظوظى شود\r\nچون معلم بود عقلش مرد را * بعد از آن شد عقل شاگردى وِرا\r\nعقل ، چون جبريل گويد : احمدا * گر يكى گامى نهم ، سوزد مرا\r\nتو مرا بگذار ، از اين پس پيش ران * حدّ من اين بود اى سلطان جان \r\n\r\nمعنى همچو جان\r\n اين سخن چون قشر ، معنى مغز آن * اين سخن چون نقش ، معنى همچو جان\r\nپوست ، باشد مغزِ بَد را عيب‌پوش * مغز نيكو را ز غيرت ، غيب‌پوش\r\nچون قلم از باد بُد دفتر ز آب * هرچه بنويسى فنا گردد شتاب\r\nباد در مردم ، هوا و آرزوست * چون هوا بگذاشتى ، پيغام هوست\r\nخوش بود پيغام‌هاى كردگار * كو ز سر تا پاى ، باشد پايدار \r\n\r\n\r\n","description":"","footnote":"\r\n( 1 ) - احتمالا اشاره به آيه شريفه :  « قُلْ أَ رَأَيْتُمْ إِنْ أَصْبَحَ ماؤُكُمْ غَوْراً فَمَنْ يَأْتِيكُمْ بِماءٍ مَعِينٍ »  كه در تفاسير بزرگان شيعه مقصود از « ماء معين » را ولى خدا و امام عليه السلام دانسته‌اند .\r\n","page_name":" 378 ","page_number":378},
  {"content":"\r\n\r\n خطبهء شاهان بگردد و آن كيا * جز كيا و خطبه‌هاى انبيا\r\nزانكه نوش « 1 » پادشاهان از هواست * بارنامهء انبيا از كبرياست\r\nاز درمها نام شاهان بركنند * نام احمد تا ابد برمىزنند\r\nنام احمد نام جمله انبياست * چون‌كه صد آمد نود هم پيش ماست \r\n\r\nنور چشم از نور دلها حاصل است\r\n نورِ نورِ چشم ، از نور دل است * نور چشم از نور دلها حاصل است\r\nباز ، نور نور دل ، نور خداست « 2 » * كو ز نور عقل و حس ، پاك و جداست\r\nشب نبُد نور و نديدى رنگ را * پس به ضدّش نور پيدا شد تو را\r\nديدن نور است ، آنكه ديد رنگ * وين به ضدّ نور دانى بىدرنگ\r\nكت نظر بر نور بود ، آنگه به رنگ * پس به ضدّ ، پيدا بود رومى و زنگ\r\nرنج و غم را حق پى آن آفريد * تا بدين ضدّ ، خوشدلى آيد به ديد\r\nپس نهانىها به ضدّ پيدا شود * چون‌كه حق را نيست ، ضدّ پنهان بُود\r\nپس به ضدّ نور دانستى تو نور * ضدّ ضد را مىنمايد در صدور\r\nنور حق را نيست ضدّى در وجود * تا به ضدّ ، او را توان پيدا نمود\r\nصورت از معنى ، چو شيران بيشه دان * يا چو آواز و سخن ز انديشه دان\r\nاين سخن و آواز ، از انديشه خاست * تو ندانى بحر انديشه كجاست\r\nليك چون موج سخن ديدى لطيف * بحر آن دانى كه باشد هم شريف\r\nچون ز دانش موج انديشه بتاخت * از سخن و آواز او صورت بساخت\r\nاز سخن ، صورت بزاد و باز مرد * موج خود را باز اندر بحر برد\r\nصورت از بىصورتى آمد برون * باز شد كه انّا اليه راجعون \r\n\r\n\r\n","description":"","footnote":"\r\n( 1 ) - در نسخه قونيه : بَوش .\r\n( 2 ) - اشاره  « اللَّهُ نُورُ السَّماواتِ وَ الْأَرْضِ »  آيه : 35 سوره النور .\r\n","page_name":" 379 ","page_number":379},
  {"content":"\r\n\r\n پس تو را هر لحظه مرگ و رجعتى است * مصطفى فرمود : دنيا ساعتى است « 1 »\r\nفكر ما تيرى است از هو در هوا * در هوا كى پايد ؟ آيد تا خدا\r\nهر نفس نو مىشود دنيا و ما * بىخبر از نو شدن اندر بقا\r\nعمر ، همچون جوى ، نونو مىرسد * مستمرى مىنمايد در جسد\r\nآن ز تيرى مستمر شكل آمده است * چون شرر ، كش تيز جنبانى به دست\r\nشاخ آتش را بجنبانى به ساز * در نظر آتش نمايد بس دراز\r\nاين درازى مدّت از تيزى صنع * مىنمايد سرعت‌انگيزى صنع \r\n\r\nهركه را هست از هوسها جان پاك\r\n هركه را هست از هوس‌ها جان پاك * زود بيند حضرت و ايوان پاك\r\nچون محمّد پاك شد از نار و دود * هركجا رو كرد وجه اللّه بود « 2 »\r\nچون رفيقى وسوسهء بدخواه را * كى بدانى ثمّ وجه اللّه را ؟\r\nهركه را باشد زمينهء فتح باب * او ز هر ذرّه ببيند آفتاب\r\nحق پديد است از ميان ديگران * همچو ماه اندر ميان اختران\r\nدو سر انگشت بر دو چشم نه * هيچ بينى از جهان ؟ انصاف ده\r\nگر نبينى اين جهان معدوم نيست * عيب ، جز انگشت نفس شوم نيست\r\nتو ز چشم انگشت را بردار هين * وانگهانى هرچه مىخواهى ببين\r\nآدمى ديد است و باقى پوست است * ديد آن است آنكه ديد دوست است\r\nچون‌كه ديد دوست نبود ، كور به * دوست ، كو باقى نباشد دور به \r\n\r\n\r\n","description":"","footnote":"\r\n( 1 ) - اشاره به حديث نبوى : « الدنيا ساعة فاجعلها طاعة » اللؤلؤ المرصوع 36 .\r\n( 2 ) - اشاره به آيه « أينما تولّوا فثمّ وجه اللّه » آيه : 115 سوره : البقره .\r\n","page_name":" 380 ","page_number":380},
  {"content":"\r\n\r\n\r\nانقطاع از غير حق تعالى\r\n اى خنك آن مرده كز خود رسته شد * در وجود زنده‌اى پيوسته شد\r\nواى آن زنده كه با مرده نشست * مرده گشت و زندگى از وى بجَست\r\nموم و هيزم ، چون نداى ناد شد « 1 » * ذات ظلمانى او انوار شد\r\nسنگ سرمه ، چون‌كه شد در ديدگان * يافت بينايى ، شد آنجا ديده‌بان\r\nچون تو در قرآن حق بگريختى * با روان انبيا آميختى\r\nهست قرآن حال‌هاى انبيا * ماهيان بحر پاك كبريا\r\nور بخوانى و نئى قرآن‌پذير * انبيا و اوليا را ديده گير\r\nور پذيرايى ، چو برخوانى قصص * مرغ جانت تنگ آيد در قفس\r\nمرغ ، كو اندر قفص زندانى است * مىنجويد رستن ، از نادانى است\r\nروح‌هايى كز قفصها رسته‌اند * انبيائى رهبر شايسته‌اند\r\nاز برون آوازشان آيد ز دين * كه ره رستن تو را اين است اين\r\nما بدين رستيم از اين ننگين قفس * جز كه اين ره نيست چارهء اين قفص\r\nخويش را رنجور سازى زارزار * تا تو را بيرون كنند از اشتهار\r\nكاشتهار خلق بند محكم است * در ره ، اين از بند آهن كى كم است ؟ \r\n\r\nصبر كن بر درد و نيش\r\n اى برادر صبر كن بر درد و نيش * تا رهى از نيش نفس كبر خويش\r\nكان گروهى كه رهيدند از وجود * چرخ و مهر و ماهشان آرد سجود\r\nهركه مرد اندر تن او نفس گبر « 2 » * مر ورا فرمان برد خورشيد و ابر \r\n\r\n\r\n","description":"","footnote":"\r\n( 1 ) - اشاره به آيه  « فَلَمَّا أَتاها نُودِيَ مِنْ شاطِئِ الْوادِ الْأَيْمَنِ فِي الْبُقْعَةِ الْمُبارَكَةِ مِنَ الشَّجَرَةِ » .  سوره قصص ، آيه 30 .\r\n( 2 ) - گبر : كافر .\r\n","page_name":" 381 ","page_number":381},
  {"content":"\r\n\r\n چون دلش آموخت شمع افروختن * آفتاب او را نيارد سوختن\r\nخار جمله لطف چون كل مىشود * پيش جزوى ، كو سوى كل مىرود\r\nچيست تعظيم خدا افراشتن ؟ * خويشتن را خوار و خاكى داشتن\r\nچيست توحيد خدا آموختن ؟ * خويشتن را پيش واحد سوختن\r\nگر همىخواهى كه بفروزى چو روز * هستى همچون شب خود را بسوز\r\nهستيت در هست آن هستى نواز * همچو مس در كيميا اندر گداز\r\nدر من و ما سخت كردستى تو دست * هست اين جمله خرابى از دو هست \r\n\r\nنيستى جو گر تو ابله نيستى\r\n آينهء هستى چه باشد ؟ نيستى * نيستى جو ، گر تو ابله نيستى\r\nهستى اندر نيستى بتوان نمود * مال‌داران بر فقير آرند جود\r\nنيستى و نقص ، هر جايى كه خاست * آينه خوبى جمله پيشه‌هاست\r\nچون‌كه جامه چست و دوزيده بود * مظهر فرهنگ درزى چون شود ؟\r\nناتراشيده همىيابد جذوع * تا دروگر « 1 » اصل سازد يا فروع\r\nخواجهء اشكسته‌بند آنجا رود * كه در آنجا پاى اشكسته بود\r\nنقص‌ها آيينهء وصف كمال * و آن حقارت آينه عزّ و جلال\r\nزانكه ضد را ضد كند پيدا يقين * زانكه با سِركه پديد است انگبين\r\nهركه نقص خويش را ديد و شناخت * اندر استكمال خود ده‌اسبه تاخت\r\nزان نمىپرد به‌سوى ذو الجلال * كو گمانى مىبرد خود را كمال\r\nعلّتى بدتر ز پندار كمال * نيست اندر جان تو اى ذو دلال\r\nاز دل و از ديده‌ات بس خون رود * تا ز تو ، اين معجبى بيرون رود \r\n\r\n\r\n","description":"","footnote":"\r\n( 1 ) - دروگر : نجّار .\r\n","page_name":" 382 ","page_number":382},
  {"content":"\r\n\r\n\r\nغرّه مشو بينى مكن\r\n شكر كن غرّه مشو بينى مكن * گوش دار و هيچ خودبينى مكن\r\nمن غلام آنكه او در هر رباط * خويش را و اصل نداند بر سماط\r\nبس رباطى كه ببايد ترك كرد * تا به مسكن دررسد يك روز مرد\r\nگرچه آهن سرخ شد او سرخ نيست * پرتو عاريت آتش‌زنى است\r\nتن همىنازد به خوبى و جمال * روح ، پنهان كرده فر و پرّوبال\r\nگويدش : كاى مزبله تو كيستى ؟ * يك دو روز از پرتو من زيستى\r\nغنج و نازت مىنگنجد در جهان * باش تا كه من شوم از تو جهان\r\nگرم‌دارانت تو را گورى كَنَند * طعمهء ماران و مورانت كنند\r\nبينى از گند تو گيرد آن كسى * كه به پيش تو همىمردى بسى \r\n\r\nما اول فرشته بوده‌ايم\r\n گفت : ما اول فرشته بوده‌ايم * راه طاعت را به جان پيموده‌ايم\r\nسالكان راه را محرم بديم * ساكنان عرش را همدم بديم\r\nپيشهء اول كجا از دل رود ؟ * مهر اول كى ز دل بيرون شود ؟\r\nدر سفر گر روم بينى يا ختن * از دل تو كى رود حبّ الوطن ؟\r\nما هم از مستان اين مى بوده‌ايم * عاشقان درگه وى بوده‌ايم\r\nناف ما بر مهر او ببريده‌اند * عشق او در جان ما كاريده‌اند\r\nروز نيكو ديده‌ايم از روزگار * آب رحمت خورده‌ايم اندر بهار\r\nنى كه ما را دست فضلش كاشته است ؟ * از عدم ما را نه او برداشته است ؟\r\nاى بسا كز وى نوازش ديده‌ايم * در گلستان رضا گرديده‌ايم\r\nبر سر ما دست رحمت مىنهاد * چشمهاى لطف از ما مىگشاد \r\n\r\n","description":"","footnote":"","page_name":" 383 ","page_number":383},
  {"content":"\r\n\r\n وقت طفلىام كه بودم شيرجو * گاهوارم را كه جنبانيد ؟ او\r\nاز كه خوردم شير غير شير او ؟ * كه مرا پرورد جز تدبير او ؟\r\nخوى كآن با شير رفت اندر وجود * كى توان او را ز مردم واگشود ؟\r\nگر عتابى كرد درياى كرم * بسته كى گردند درهاى كرم ؟\r\nاصل نقدش ، لطف و داد و بخشش است * قهر بر وى چون غبارى از غش است\r\nاز براى لطف عالم را بساخت * ذرّه‌ها را آفتاب او نواخت\r\nفرقت ، از قهرش گر آبستن است * بهر قدر وصل او دانستن است\r\nتا دهد جان را فراقش گوشمال * جان بداند قدر ايّام وصال\r\nگفت پيغمبر كه حق فرموده است : * قصد من از خلق ، احسان بوده است\r\nآفريدم تا ز من سودى كنند * تا ز شهدم دست‌آلودى كنند\r\nنز براى آنكه من سودى كنم * وز برهنه من قبايى بركنم\r\nچند روزى كه ز پيشم رانده است * چشم من بر روى خوبش مانده است\r\nكز چنان رويى چنين قهر ، اى عجب * هركسى مشغول گشته در سبب\r\nمن سبب را ننگرم كآن حادث است * زانكه حادث حادثى را باعث است\r\nلطف سابق را نظاره مىكنم * هرچه آن حادث ، دوپاره مىكنم\r\nترك سجده از حسد گيرم كه بود * آن حسد از عشق خيزد ، نه از جحود\r\nهر حسد از دوستى خيزد يقين * گر شود با دوست غيرى همنشين\r\nهست شرط دوستى غيرت‌برى * همچو بعد عطسه ، گفتن : دير زى\r\nچون‌كه بر نطعش جز اين بازى نبود * گفت : بازى كن چه دانم برفزود ؟\r\nآن يكى بازى كه من بد باختم * خويشتن را در بلا انداختم\r\nدر بلا هم مىچشم لذات او * مات اويم ، مات اويم ، مات او\r\nچون رهاند خويشتن را اى سره ؟ * هيچ‌كس در شش جهت زين شش دره ؟\r\nجزو شش از كل شش چون وارهد ؟ * خاصه كه بىچون مر او را كج نهد\r\nخود اگر كفر است اگر ايمان او * دست‌باف حضرت است و آن او\r\nتو ز من با حق چه نالى اى سليم * تو بنال از شر اين نفس لئيم \r\n\r\n","description":"","footnote":"","page_name":" 384 ","page_number":384},
  {"content":"\r\n\r\n تو گنه بر من منه كژمژ مبين * من ز بد بىزارم و از حرص و كين\r\nمن بدى كردم ، پشيمانم هنوز * انتظارم تا دِيَم گردد تموز\r\nمتّهم گشتم ميان خلق من * فعل خود بر من نهد هر مرد و زن\r\nامتحان شير و كلبم كرد حق * امتحان نقد و قلبم كرد حق\r\nقلب را من كى سيه‌رو كرده‌ام ؟ * صيرفىام ، قيمت او كرده‌ام\r\nنيكوان را رهنمايى مىكنم * شاخه‌هاى خشك را برمىكنم\r\nاين علف‌ها مىنهم ، از بهر چيست ؟ * تا پديد آيد كه حيوان جنس كيست\r\nگرگ از آهو چو زايد كودكى * هست در گرگى و آهويى شكى ؟\r\nتو گياه و استخوان پيشش بريز * تا كدامين سو كند او گام تيز\r\nگر به‌سوى استخوان آيد ، سگ است * ور گيا خواهد ، يقين آهورگ است\r\nقهر و لطفى جفت شد با يكدگر * زاد از اين هر دوجهانى ، خير و شر\r\nتو گياه و استخوان را عرضه كن * قوت نفس و قوت جان را عرضه كن\r\nگر غذاى نفس خواهد ، ابتر است * ور غذاى روح خواهد ، سرور است\r\nگر كند او خدمت تن ، هست خر * ور رود در بحر جان ، يابد گهر\r\nگرچه اين دو مختلف خير و شرند * ليك اين هر دو به يك كار اندرند\r\nانبيا طاعات عرضه مىكنند * دشمنان شهوات عرضه مىكنند\r\nنيك را چون بد كنم ؟ يزدان نيم * داعيم من ، خالق ايشان نيم\r\nخوب را من زشت سازم ؟ رب نيم * زشت را و خوب را آيينه‌ام\r\nسوخت هندو آينه از درد را * كين سيه‌رو مىنمايد مرد را\r\nگفت آيينه گناه از من نبود * جرم او را نِه كه روى من زدود\r\nاو مرا غماز كرد اى خوب‌رو * تا بگويم زشت كو و خوب كو ؟\r\nمن گواهم ، برگو آن زندان كجاست ؟ * اهل زندان نيستم ايزد گواست\r\nهركجا بينم نهال ميوه‌دار * تربيت‌ها مىكنم من دايه‌وار\r\nهركجا بينم درخت تلخ و خشك * مىبُرم تا وارهد از پشك مشك\r\nخشك گويد باغبان را كاى فتى * مر مرا چه مىبُرى سر بىخطا ؟ \r\n\r\n","description":"","footnote":"","page_name":" 385 ","page_number":385},
  {"content":"\r\n\r\n باغبان گويد : خمش اى زشت‌خو * بس نباشد خشكى تو جرم تو ؟\r\nخشك گويد راستم من ، كژ نيم * تو چرا بىجرم مىبرّى پيم ؟\r\nباغبان گويد اگر مسعوديى * كاشكى تر بودى ، و كژ بوديى\r\nجاذب آب حياتى گشته‌اى * اندر آب زندگى آغشته‌اى\r\nتخم تو بد بوده است و اصل تو * با درخت خوش نبوده وصل تو \r\n\r\nعجز بهتر مايهء پرهيزگار\r\n نيست قدرت هركسى را سازگار * عجز ، بهتر مايهء پرهيزگار\r\nفقر ازاين‌رو فخر آمد جاودان « 1 » * كه به تقوا ماند دست نارسان\r\nزان عنا « 2 » و زين غنا موجود شد * كِه ز قُدرت ، صبرها بِدرود شد\r\nآدمى را عجز و فقر آمد امان * از بلاى نفس پرحرص و غمان\r\nآن غم آيد ز آرزوهاى فضول * كه بدان خو كرده است آن صيد غول\r\nآرزوى گل بود گِل‌خواره را * گلشكر نگوارد آن بيچاره را\r\nنفس را تسبيح و مصحف در يمين * خنجر و شمشير اندر آستين\r\nمصحف و سالوس او باور مكن * خويش با او هم سِر و هم سر مكن\r\nسوى حوضت آورد بهر وضو * و اندر اندازد تو را در قعر او\r\nدشمن ارچه دوستانه گويدت * دام دان ، گرچه ز دانه گويدت\r\nگر تو را قندى دهد ، آن زهردان * گر به تن لطفى كند ، آن قهر دان\r\nچون قضا آيد ، نبينى غير پوست * دشمنان را بازنشناسى ز دوست\r\nچون چنين شد ، ابتهال آغاز كن * ناله و تسبيح و روزه ساز كن\r\nناله مىكن ، كى تو علّام الغيوب * زير سنگ مكر بد ما را مكوب\r\nگر سگى كرديم ، اى شير آفرين * شير را مگمار بر ما زين كمين \r\n\r\n\r\n","description":"","footnote":"\r\n( 1 ) - در حديث نبوى : « الفقر فخرى » .\r\n( 2 ) - عنا : رنج .\r\n","page_name":" 386 ","page_number":386},
  {"content":"\r\n\r\n آب خوش را صورت آتش مده * اندر آتش صورت آبى منه\r\nاز شراب قهر چون مستى دهى * نيستها را صورت هستى دهى\r\nچيست مستى ؟ بند چشم از ديد چشم * تا نمايد سنگ گوهر ، پشم يشم\r\nچيست مستى ؟ حس‌ها مبدل شدن * چوب گز اندر نظر صندل شدن\r\nچون قضا آيد ، شود دانش به خواب * مه سيه گردد ، بگيرد آفتاب\r\nاز قضا ، اين تعبيه كى نادِرَست ؟ * از قضا دان ، كو قضا را منكر است\r\nاين قضا ابرى بود خورشيدپوش * شير و اژدرها شود زو همچو موش\r\nاى خنك آن كو نكوكارى گرفت * زور را بگذاشت او زارى گرفت\r\nگر قضا پوشد سيه همچون شبت * هم قضا دستت بگيرد عاقبت\r\nگر قضا صد بار قصد جان كند * هم قضا دستت دهد ، درمان كند\r\nاين قضا صد بار اگر راهت زند * بر فراز چرخ ، خرگاهت زند\r\nاز كرم دان اينكه مىترساندت * تا به ملك ايمنى بنشاندت \r\n\r\nغرقه گشته جانى مىكند\r\n مرد غرقه گشته جانى مىكند * دست را در هر گياهى مىزند « 1 »\r\nتا كدامش دست گيرد در خطر * دست و پايى مىزند از بيم سر\r\nدوست دارد دوست ، اين آشفتگى * كوشش بيهوده به از خفتگى\r\nآنكه او شاه است ، او بىكار نيست * ناله ، از وى طرفه ، كو بيمار نيست\r\nبهر اين فرمود رحمان ، اى پسر * « كلّ يوم هو فى شأن » « 2 » اى پسر\r\nاندر اين ره مىتراش و مىخراش * تا دم آخر ، دمى فارغ مباش\r\nتا دم آخر ، دمى آخر بود * كه عنايت با تو صاحب‌سر بود \r\n\r\n\r\n","description":"","footnote":"\r\n( 1 ) - بنا بر مثل معروف « الغريق يتشبّث بكلّ حشيش » .\r\n( 2 ) - اشاره به آيه : 29 سوره : الرحمن .\r\n","page_name":" 387 ","page_number":387},
  {"content":"\r\n\r\n\r\nجان دهى بهر حق جانت دهند\r\n آن درم دادن سخى را لايق است * جان سپردن خود سخاى عاشق است\r\nنان دهى از بهر حق ، نانت دهند * جان دهى از بهر حق ، جانت دهند\r\nگر بريزد برگهاى اين چنار * برگ بىبرگيش بخشد كردگار\r\nگر نماند از جود در دست تو مال * كى كند فضل الهت پايمال ؟\r\nهركه كارد ، گردد انبارش تهى * ليك اندر مزرعه باشد بهى\r\nوانكه در انبار ماند و صرفه كرد * اشپش و موش حوادث پاك خَورد\r\nاين جهان نفى است در اثبات جو * صورتت صفر است ، در معنات جو\r\nجان شور و تلخ پيش تيغ بر * جان چون درياى شيرين را بخر \r\n\r\nهر رنجى ز مردن پاره‌اى است\r\n عاقل اندر بيش و نقصان ننگرد * زانكه هر دو همچو سيلى بگذرد\r\nخواه صاف و خواه سيلى تيره‌رو * چون نمىپايد دمى ، از وى مگو\r\nاندر اين عالم هزاران جانور * مىزيد خوش‌عيش بىزير و زبر\r\nشكر مىگويد خدا را عندليب * كاعتماد رزق بر توست اى مجيب\r\nباز دست شاه را كرده نويد * از همه مردار ببريده اميد\r\nهمچنين از پشه گيرى تا به فيل * شد عيال اللّه حق نعم المعيل\r\nاين همه غم‌ها كه اندر سينه‌هاست * از بخار و گردباد و بود ماست\r\nاين غمان بيخ كن از داس ماست * اين‌چنين شد وان‌چنان وسواس ماست\r\nدان كه هر رنجى ز مردن پاره‌اى است * جزو مرگ از خود بران ، گر چاره‌اى است\r\nچون ز جزو مرگ نتوانى گريخت * دان كه كلش بر سرت خواهند ريخت\r\nجزو مرگ ار گشت شيرين مر تو را * دان كه شيرين مىكند كُل را خدا \r\n\r\n","description":"","footnote":"","page_name":" 388 ","page_number":388},
  {"content":"\r\n\r\n دردها ، از مرگ مىآيد رسول * از رسولش رو مگردان اى فضول\r\nهركه شيرين مىزيد ، او تلخ مرد * هركه او تن را پرستد ، جان نبرد\r\nگوسفندان را ز صحرا مىكشند * آنكه فربه‌تر ، مر او را مىكشند \r\n\r\nامتحان كن فقر را روزى دو تو\r\n مال و زر ، سر را بود همچون كلاه * كَل بود آن گر كله سازد پناه\r\nآنكه زلف و جعد رعنا باشدش * چون كلاهش رفت ، خوش‌تر آيدش\r\nمرد حق باشد به مانند بصر * پس برهنه به كه پوشيده نظر\r\nوقت عرضه كردن ، آن برده‌فروش * بركند از بنده جامهء عيب‌پوش\r\nور بود عيبى برهنه‌ش كى كند ؟ * بل به جامه خدعه‌اى با وى كند\r\nگويد اين ، شرمنده است از نيك و بد * از برهنه كردن ، او از تو رمد\r\nخواجه در عيب است غرقه ، تا به گوش * خواجه را مال است و مالش عيب‌پوش\r\nكز طمع ، عيبش نبيند طامعى * گشت دلها را ، طمع‌ها مانعى\r\nور گدا گويد سخن چون زرّ كان * ره نيابد كالهء او در دكان\r\nكار درويشى وراى فهم توست * سوى درويشان به منگر سست سست\r\nزانكه درويشان وراى ملك و مال * روزنى دارند خاص از ذو الجلال\r\nحق‌تعالى ، عادل است و عادلان * كى كنند استمگرى بر بيدلان ؟\r\nآن يكى را نعمت و كالا دهند * وين دگر را بر سر آتش نهند\r\nآتشش سوزد كه دارد اين گمان * بر خدا و خالق هر دوجهان\r\n« فقر فخرى » از گزاف است و مجاز ؟ * نى ، هزاران عز پنهان است و ناز ؟\r\nامتحان كن فقر را روزى دو تو * تا به فقر اندر ، غنا بينى دو تو\r\nصبر كن با فقر بگذار اين ملال * زانكه در فقر است نور ذو الجلال\r\nسركه مفروش و هزاران جان ببين * از قناعت غرق بحر انگبين \r\n\r\n","description":"","footnote":"","page_name":" 389 ","page_number":389},
  {"content":"\r\n\r\n صد هزاران جان تلخى كش نگر * همچو گل آغشته اندر نيشكر\r\nاى دريغا مر تو را كنجا بدى * تا ز جانم شرح دل پيدا شدى \r\n\r\nبىكشنده خوش نمىگردد روان\r\n اين سخن شير است در پستان جان * بىكشنده خوش نمىگردد روان\r\nمستمع چون تشنه و جوينده شد * واعظ ار مرده بود ، گوينده شد\r\nمستمع چون تازه آمد بىملال * صد زبان گردد به گفتن ، گنگ و لال\r\nچون‌كه نامحرم درآيد از درم * پرده در « 1 » پنهان شوند اهل حرم\r\nور درآيد محرمى ، دور از گزند * برگشايند آن ستيران روىبند\r\nهرچه را خوب و خوش و زيبا كنند * از براى ديدهء بينا كنند\r\nكى بود آواز چنگ و زير و بم * از براى گوش بىحس اصَم ؟\r\nمُشك را بيهوده حق خوش دم نكرد * بهر حس كرد و پى اخشم نكرد\r\nحق ، زمين و آسمان برساخته * در ميان ، بس نار و نور افراخته\r\nاين زمين را از براى خاكيان * آسمان را مسكن افلاكيان\r\nمرد سفلى دشمن بالا بود * مشترى هر مكان پيدا بود\r\nگر جهان را پردُر مكنون كنم * روزى تو چون نباشد ، چون كنم \r\n\r\n\r\n","description":"","footnote":"\r\n( 1 ) - پرده‌در : در پرده پنهان .\r\n","page_name":" 390 ","page_number":390},
  {"content":"\r\n\r\n\r\nزيرك آنكه عاقبت بيند\r\n اى بسا شيرين كه چون شكر بود * ليك زهر اندر شكر مضمر بود\r\nآنكه زيرك‌تر ، به بو بشناسدش * وان دگر ، چون بر لب و دندان زدش\r\nپس لبش ردش كند پيش از گلو * گرچه نعره مىزند شيطان : « كلوا »\r\nو آن دگر را در گلو پيدا كند * و آن دگر را در بدن رسوا كند\r\nو آن دگر را در حدث سوزش دهد * خرج آن از دخل آموزش دهد\r\nو آن دگر را بعد ايّام و شهور * و آن دگر را بعد مرگ از قعر گور\r\nور دهندش مهلت اندر قعر گور * لا بد آن پيدا شود يوم النشور « 1 »\r\nهر نبات و شكّرى را در جهان * مهلتى پيداست از دور زمان\r\nسالها بايد كه اندر آفتاب * لعل يابد رنگ و رخشانى و تاب\r\nباز ترّه در دو ماه اندر رسد * باز تا سالى گل احمر رسد\r\nبهر اين فرمود حق ، عز و جلّ * سورهء انعام در ذكر اجل\r\nاين شنيدى ، موبه‌مويت گوش باد * آب حيوان است ، خوردى نوش باد\r\nآب حيوان خوان ، مخوان آن را سخن * روح نو بين در تن معنى كهن\r\nنكتهء ديگر تو بشنو اى رفيق * همچو جان آن سخت پيدا و دقيق\r\nدر مقامى هست ، اين هم زهر مار * از تصاريف خداى خوشگوار\r\nدر مقامى زهر و در جايى دوا * در مقامى كفر و در جايى روا\r\nگرچه آنجا او گزند جان بود * چون بدين جا دررسد ، درمان بود\r\nآب در غوره ترش باشد و ليك * چون به انگورى رسد ، شيرين و نيك\r\nباز در خُم او شود تلخ و حرام * در مقام سركگى نِعم الادام \r\n\r\n\r\n","description":"","footnote":"\r\n( 1 ) - يوم النشور : روز محشر .\r\n","page_name":" 391 ","page_number":391},
  {"content":"\r\n\r\n\r\nگر ولى زهرى خورد نوشى شود\r\n گر ولى زهرى خورد ، نوشى شود * ور خورد طالب ، سيه هوشى شود\r\n« ربّ هب لى » از سليمان آمده است * كه مده غير مرا اين ملك دست\r\nتو مكن با غير من اين لطف و جود * اين حسد را مانَد ، امّا آن نبود\r\nنكتهء « لا ينبغى » مىخوان به جان * سِرّ « من بعدى » ز بخل آن مدان\r\nبلكه اندر ملك ديد او صد خطر * موبه‌مو ملك جهان بد بيم سر\r\nبيم سر يا بيم سِر يا بيم دين * امتحانى نيست ما را مثل اين\r\nپس سليمان همّتى بايد كه او * بگذرد زين صد هزاران رنگ و بو\r\nبا چنان قوت كه او را بود هم * موج آن ملكش فرومىبست دم\r\nچون برو بنشست زين اندوه گرد * بر همه شاهان عالم رحم كرد\r\nشد شفيع و گفت اين ملك و لوا * با كمالى دَه ، كه تو دادى مرا\r\nهركه را بدهى و بكنى آن كرم * او سليمان است ، آن كس هم منم\r\nاو نباشد بعدى ، او باشد معى * خود معى چبود ؟ منم نى مدّعى \r\n\r\nشاهدت گه راست باشد گه دروغ\r\n هديه‌هاى دوستان با همدگر * نيست اندر دوستى الّا صور\r\nتا گواهى داده باشد هديه‌ها * بر محبّت‌هاى مضمر در خفا\r\nزانكه احسان‌هاى ظاهر شاهدند * بر محبّت‌هاى سِر ، اى ارجمند\r\nشاهدت گه راست باشد گه دروغ * مست گاهى از مى و گاهى ز دوغ\r\nدوغ‌خورده مستيى پيدا كند * هاىوهوى سرگرانيها كند\r\nآن مرائى در صيام و در صلاست * تا گمان آيد كه او مست است ولاست\r\nحاصل ، افعال برونى ديگر است * تا نشان باشد بر آنچه مضمر است \r\n\r\n","description":"","footnote":"","page_name":" 392 ","page_number":392},
  {"content":"\r\n\r\n يا رب اين تمييز ده ما را به خواست * تا شناسيم آن نشان كج ز راست\r\nحس وِرا تمييز ، دانى جو شود * آنكه او ينظر بنور اللّه بود\r\nور اثر نبود ، سبب هم مظهر است * همچو خويشى ، كز محبّت مخبر است\r\nنبود آنكه نور حقّش شد امام * مر اثر را يا سبب‌ها را غلام\r\nتا محبّت در درون شعله زند * زفت كرده وز اثر فارغ كند\r\nحاجتش نبود پى اعلام مهر * چون محبّت نور خود زد بر سپهر\r\nهست تفصيلات تا گردد تمام * اين سخن ، ليكن بجو تو ، و السلام\r\nدر دلالت همچو آبند و درخت * چون به ماهيّت روى ، دورند سخت \r\n\r\nچون صفيرى بشنوى از مرغ حق\r\n چون صفيرى بشنوى از مرغ حق * ظاهرش را يادگيرى چون سبق\r\nوانگهى از خود قياساتى كنى * مر خيال محض را ، ذاتى كنى\r\nاصطلاحاتى است مر ابدال را * كه نباشد زان خبر اقوال را\r\nمنطق‌الطيرى به صوت آموختى * صد قياس و صد هوس اندوختى « 1 »\r\nبس كسان كايشان ز طاعت گمره‌اند * دل به رضوان و ثواب آن دهند\r\nخود ، حقيقت معصيت باشد خفى * بس كَدِر كان را تو پندارى صفى\r\nهين به عكسى يا به ظنّى هم شما * درميفتيد از مقامات سما\r\nبر بدىهاى بدان رحمت كنيد * بر منى و خويش بين لعنت كنيد\r\nهين مبادا غيرت آيد از كمين * سرنگون افتيد در قعر زمين \r\n\r\n\r\n","description":"","footnote":"\r\n( 1 ) - در نسخه قونيه : « افروختى » .\r\n","page_name":" 393 ","page_number":393},
  {"content":"\r\n\r\n\r\nخلق اطفالند جز مست خدا\r\n خلق اطفالند ، جز مست خدا * نيست بالغ ، جزز رهيده از هوا\r\nجنگ خلقان همچو جنگ كودكان * جمله بىمعنى و بىمغز و ميان « 1 »\r\nجمله با شمشير چوبين جنگشان * جمله در لاينفعى آهنگشان\r\nهمچو طفلان جملشان دامن‌سوار * گوشهء دامن گرفته اسب‌وار\r\nجمله‌شان گشته سواره بر نيى * كاين براق ماست يا دلدل‌پيى\r\nحاملند و خود ز جهل افراشته * راكب و محمول ره پنداشته\r\nباش تا روزى كه محمولان حق * اسب‌تازان بگذرند از نه طبق\r\nاز حق « انّ الظنّ لا يغنى » « 2 » رسيد * مركب ظن بر فلك‌ها كى دويد ؟\r\nعلم‌هاى اهل دل حمّالشان * علم‌هاى اهل تن احمالشان\r\nعلم ، چون بر دل زند ، يارى شود * علم چون بر تن زند ، بارى شود\r\nعلم ، كان نبود ز هو بىواسطه * آن نپايد ، همچو رنگ ماشطه\r\nهين مكش بهر هوا آن بار علم * تا ببينى در درون انبار علم\r\nتا كه بر رهوار علم آيى سوار * بعد از آن افتد تو را از دوش بار\r\nاز هواها كى رهى بىجام هو ؟ * اى ز هو قانع شده با نام هُو\r\nاز صفت وز نام چه زايد ؟ خيال * وان خيالش هست دلّال وصال\r\nديده‌اى دلال بىمدلول هيچ ؟ * تا نباشد جاده ، نبود غول هيچ\r\nهيچ نامى بىحقيقت ديده‌اى ؟ * يا ز گاف و لام كل ، گل چيده‌اى ؟ \r\n\r\n\r\n","description":"","footnote":"\r\n( 1 ) - در نسخه قونيه : « مهان » .\r\n( 2 ) - آيه : 36 سوره : يونس .\r\n","page_name":" 394 ","page_number":394},
  {"content":"\r\n\r\n\r\nپاك كن خود را ز خود\r\n گر ز حرف و نام خواهى بگذرى * پاك كن خود را ز خود هين يك سرى\r\nهمچو آهن ز آهنى بىرنگ شو * در رياضت آينهء بىرنگ شو\r\nخويش را صافى كن از اوصاف خود * تا ببينى ذات پاك صاف خود\r\nبينى اندر دل علوم انبيا * بىكتاب و بىمعيد و اوستا\r\nگفت پيغمبر : كه هست از امّتم * كو بود هم گوهر و هم همّتم\r\nمر مرا زان نور بيند جانشان * كه من ايشان را همىبينم بدان\r\nبىصحيحين و احاديث و روات * بلكه اندر مشرب آب حيات \r\n\r\nدر وصف اهل معرفت و صفا\r\n اهل صيقل رسته‌اند از بوى و رنگ * هر دمى بينند خوبى بىدرنگ\r\nنقش و قشر علم را بگذاشتند * رايت عين اليقين افراشتند\r\nرفت فكر و روشنايى يافتند * نحر و بحر آشنايى يافتند\r\nمرگ ، كاين جمله از او در وحشتند * مىكنند اين قوم بر وى ريشخند\r\nكس نيابد بر دل ايشان ظفر * بر صدف آيد ضرر ، نى بر گهر\r\nگرچه نحو و فقه را بگذاشتند * ليك محو و فقر را برداشتند\r\nتا نقوش هشت جنّت تافته است * لوح دلشان را پذيرا يافته است\r\nبرترند از عرش و كرسى و خلا * ساكنان « مقعد صدق « 1 » » خدا \r\n\r\n\r\n","description":"","footnote":"\r\n( 1 ) - اشاره به آيه  « مَقْعَدِ صِدْقٍ عِنْدَ مَلِيكٍ مُقْتَدِرٍ »  سوره القمر ، آيه 55 .\r\n","page_name":" 395 ","page_number":395},
  {"content":"\r\n\r\n\r\nصوفى سواد و حرف نيست\r\n دفتر صوفى سواد و حرف نيست * جز دل اسفيد همچون برف نيست\r\nزاد دانشمند آثار قلم * زاد صوفى چيست ؟ آثار قدم\r\nهمچو صيّادى سوى اشكار شد * گام آهو ديد بر آثار شد\r\nچند گاهش گام آهو درخور است * بعد از آن خود ناف آهو رهبر است\r\nچون‌كه شكر كام كرد و ره بريد * لاجرم زان كام در كامى رسيد\r\nرفتن يك منزلى بر بوى ناف * بهتر از صد منزل گام و طواف\r\nآن دلى كو مطلع مهتاب‌هاست * بهر عارف فتّحت ابواب‌هاست\r\nبا تو ديوار است با ايشان در است * با تو سنگ و با عزيزان گوهر است\r\nآنچه تو در آيينه بينى عيان * پير اندر خشت بيند بيش از آن\r\nپير ايشانند كاين عالم نبود * جان ايشان بود در درياى جود\r\nپيش از اين تن عمرها بگذاشتند * پيشتر از كشت بر برداشتند\r\nپيشتر از نقش جان پذرفته‌اند * پيشتر از بحر ، دُرها سفته‌اند\r\nپيشتر ز افلاك كيوان ديده‌اند * پيشتر از دانه‌ها نان ديده‌اند\r\nبىدماغ و دل پر از فكرت بدند * بىسپاه و جنگ بر نصرت زدند\r\nآن عيان نسبت به ايشان فكرت است * ورنه خود نسبت به دوران رؤيت است\r\nفكرت از ماضى و مستقبل بود * چون‌كه زين دور است ، مشكل حل شود\r\nديدهء خود بىكيف هر باكيف را * ديده پيش از كان صحيح و زيف را\r\nدر دل انگور مى را ديده‌اند * در فناى محض شىء را ديده‌اند\r\nبيشتر از خلقت انگورها * خورده مىها و نموده شورها\r\nدر تموز گرم مىبينند دى * در شعاع شمس مىبينند فى « 1 »\r\nاين فلك در دور ايشان جرعه‌نوش * آفتاب از جودشان زربفت‌پوش\r\nچون از ايشان مجتمع بينى دو يار * هم يكى باشند ، هم ششصد هزار \r\n\r\n\r\n","description":"","footnote":"\r\n( 1 ) - فىء : سايه .\r\n","page_name":" 396 ","page_number":396},
  {"content":"\r\n\r\n بر مثال موج‌ها اعدادشان * در عدد آورده باشد بادشان\r\nمفترق شد آفتاب جانها * در درون روزن ابدان‌ها\r\nچون نظر در قرص دارى ، خود يكى است * و آنكه شد محجوب ابدان ، در شكى است\r\nتفرقه ، در نور حيوانى بود * نفس واحد ، روح انسانى بود\r\nچون‌كه حق « رشّ عليهم نوره » * مفترق هرگز نكرده نور او\r\nيك زمان بگذار اى همره ملال * تا بگويم وصف حالى زان جمال\r\nدر ميان نايد جمال حال او * هر دوعالم چيست ؟ عكس خال او\r\nچون‌كه من از خال خوبش دم زنم * نطق مىخواهد كه بشكافد تنم\r\nهمچو مورى اندر اين خرمن خوشم * تا فزون از خويش بارى مىكشم \r\n\r\nدر متابعت اهل صفا و دورى از اهل جفا\r\n راست كن اجزات را از راستان * سر مكش اى راست رَو زان آستان\r\nهم ترازو را ترازو راست كرد * هم ترازو را ترازو كاست كرد\r\nهركه با ناراستان هم‌سنگ شد * در كجى افتاد و عقلش دنگ شد\r\nرو « اشدّاء على الكفّار « 1 » » باش * خاك بر دلدارى اغيار باش\r\nبر سر اغيار چون شمشير باش * هين مكن روباه‌بازى ، شير باش\r\nتا ز غيرت از تو ياران نگسلند * زانكه آن خاران عدوّ اين گلند\r\nآتش اندر زن به گرگان چون سپند * زانكه اين گرگان عدوّ يوسفند \r\n\r\n\r\n","description":"","footnote":"\r\n( 1 ) - آيه : 29 سوره : الفتح .\r\n","page_name":" 397 ","page_number":397},
  {"content":"\r\n\r\n\r\nعشوه‌هاى يار بد مىنوش هين\r\n عشوه‌هاى يار بد مىنوش هين * دام بين ، ايمن مرو تو بر زمين\r\nدم دهد گويد تو را اى جان دوست * تا چو قصّابى كَشَد از دوست پوست\r\nسر نهد در پاى تو قصّاب‌وار * دم دهد تا خونت ريزد زارزار\r\nهمچو شيرى صيد خود را خويش كن * ترك عشوهء اجنبى و خويش كن\r\nهمچو خادم دان مراعات خسان * بىكسى بهتر ز عشوهء ناكسان\r\nدر زمين مردمان خانه مكن * كار خود كن كار بيگانه مكن\r\nكيست بيگانه ؟ تن خاكى تو * كز براى اوست غمناكىّ تو\r\nتا تو تن را چرب و شيرين مىدهى * جوهر خود را نبينى فربهى\r\nگر ميان مشك تن را جا شود * روز مردن گند او پيدا شود\r\nمشك را بر تن مزن بر دل بمال * مشك چبود ؟ نام پاك ذو الجلال\r\nآن منافق مشك بر تن مىنهد * روح را در قعر گلخن مىنهد\r\nبر زبان نامِ حَق و در جان او * گندها از كفر بر ايمان او \r\n\r\nاصل كينه دوزخ است\r\n كين مدار ، آنها كه از كين گمرهند * گورشان پهلوى گمراهان نهند\r\nاصل كينه دوزخ است و كين تو * جزو آن كلّ است و خصم دين تو\r\nچون تو جزو دوزخى پس هوش دار * جزو سوى كلّ خود گيرد قرار\r\nور تو جزو جنّتى اى نامدار * عيش تو باشد ز جنّت پايدار\r\nتلخ با تلخان يقين ملحق شود * كى دم باطل قرين حق شود ؟\r\nاى برادر تو همين انديشه‌اى * ما بقى تو استخوان و ريشه‌اى\r\nگر گل است انديشهء تو ، گلشنى * ور بود خارى ، تو هيمهء گلخنى \r\n\r\n","description":"","footnote":"","page_name":" 398 ","page_number":398},
  {"content":"\r\n\r\n گر گلابى ، بر سر و جيبت زنند * ور تو چون بولى ، برونت افكنند \r\n\r\nدر نكوهش مقام و ثروت و آنچه در غير راه كمال است\r\n اين همه عالم طلبكار خوشند * وز خوش‌تزوير اندر آتشند\r\nطالب زر گشته جمله پير و خام * ليك قلب از زر نداند چشم عام\r\nپرتوى بر قلب زد ، خالص ببين * بىمحك زر را مكن از ظن گزين\r\nگر محك دارى ، گزين كن ورنه رو * نزد دانا خويشتن را كن گرو\r\nيا محك بايد درون جان خويش * ور ندانى ره ، مرو تنها ز پيش\r\nبانگ غولان هست بانگ آشنا * آشنايى كه كشد سوى فنا\r\nبانگ مىدارد كه هين اى كاروان * سوى من آييد ، نك راه و نشان\r\nنام هريك مىبرد غول : اى فلان * تا كند آن خواجه روا از آفلان\r\nچون بود آن بانگ غول ؟ آخر بگو * مال خواهم ، جاه خواهم آبرو\r\nاز درون خويش اين آوازها * صنع كن تا كشف گردد رازها\r\nذكر حق كن بانگ غولان را بسوز * چشم نرگس را از اين كركس بدوز\r\nتا بود كز ديدگان هفت رنگ * ديده‌اى پيدا كند صبر و درنگ\r\nرنگ‌ها بينى به جز اين رنگ‌ها * گوهر آن بينى به جاى سنگ‌ها\r\nگوهرى چه ، بلكه دريايى شوى * آفتابى چرخ‌پيمايى شوى\r\nكار كن ، در كارگه باشد نهان * تو برو در كارگه بينش عيان\r\nكار ، چون بر كار كن پرده تنيد * خارج آن كار نتوانيش ديد\r\nپس درآ در كارگه ، يعنى عدم * تا ببينى صنع و صانع را به هم\r\nكارگه ، چون جاى روشن‌ديدگيست * پس برون كارگه پوشيد كيست\r\nرو به هستى داشت فرعون عنود * لاجرم از كارگاهش كور بود\r\nلاجرم مىخواست تبديل قدر * تا قضا را بازگرداند ز در \r\n\r\n","description":"","footnote":"","page_name":" 399 ","page_number":399},
  {"content":"\r\n\r\n زان قضا بر سَبلتِ آن حيله‌مند * زير لب مىكرد هر دم ريشخند\r\nصد هزاران طفل كُشت او بىگناه * تا بگردد حكم و تقدير إله\r\nتا كه موسىّ نبى نايد برون * كرد در گردن هزاران ظلم و خون\r\nآن همه خون كرد و موسى زاده شد * وز براى قهر او آماده شد\r\nگر بديدى « 1 » كارگاه لايزال * دست و پايش خشك گشتى از خيال\r\nاندرون خانه‌اش موسى معاف * وز برون مىكُشت طفلان را گزاف\r\nهمچو صاحب نفس كو تن پرورد * بر دگر كس ظنّ حقدى مىبرد\r\nكاين عدو و آن حسود و دشمن است * خود حسود و دشمن او آن تن است\r\nاو چو موسى و تنش فرعون او * او به بيرون مىدود كه كو عدوت ؟\r\nنفس اندر خانهء تن نازنين * بر دگر كس دست مىخايد به كين \r\n\r\nحكايت\r\n آن يكى از خشم مادر را بكُشت * هم ز زخم خنجر و هم زخم مشت\r\nآن يكى گفتش كه : از بدگوهرى * ياد ناوردى تو حق مادرى ؟\r\nهى تو مادر را چرا كشتى بگو * او چه كرد آخر بگو اى زشت‌خو ؟\r\nگفت : كارى كرد كان عارِ وى است * كُشتمش كان خاك ستّار وى است\r\nگفت : آن كس را بكش اى محتشم * گفت : پس هر روز مردى را كشم ؟\r\nكشتم او را ، رستم از خونهاى خلق * ناى او بُرّم ، به است از ناى خلق \r\n\r\n\r\n","description":"","footnote":"\r\n( 1 ) - گر بديدى : اگر او مىديديد .\r\n","page_name":" 400 ","page_number":400},
  {"content":"\r\n\r\n\r\nنفس توست آن مادر بدخاصيت\r\n نفس توست آن مادر بدخاصيت * كه فساد اوست در هر ناحيت\r\nهين بكُش او را كه بهر آن دنى * هر دمى قصد عزيزى مىكنى\r\nاز وى اين دنياى خوش بر توست تنگ * از پى او با حق و با خلق جنگ\r\nنفس كُشتى بازرستى ز اعتذار * كس تو را دشمن نماند در ديار \r\n\r\nسؤال و جواب\r\n گر شكال آرد كسى برگفت ما * از براى انبيا و اوليا\r\nكانبيا را نى كه نفس كشته بود ؟ * پس چراشان دشمنان بود و حسود ؟\r\nگوش نِه تو اى طلبكار صواب * بشنو اين اشكال و شبهت را جواب :\r\nدشمن خود بوده‌اند آن منكران * زخم بر خود مىزدند ايشان چنان\r\nدشمن آن باشد كه قصد جان كند * دشمن آن نبود كه خود جان مىكَنَد\r\nنيست خفّاشك عدوى آفتاب * او عدوى خويش آمد ز احتجاب \r\n\r\n","description":"","footnote":"","page_name":" 401 ","page_number":401},
  {"content":"\r\n\r\n دشمن آن باشد كزو آيد عذاب * مانع آيد لعل را از آفتاب\r\nمانع خويشند جمله كافران * از شعاع جوهر پيغمبران\r\nكى حجاب چشم آن فردند خلق ؟ * چشم خود را كور و كر كردند خلق\r\nگر شود بيمار دشمن با طبيب * ور كند كودك عداوت با اديب\r\nدر حقيقت دشمن جان خودند * راه عقل و جان خود را مىزنند\r\nگر تو را حق آفريند زشت‌رو * هان مشو هم زشت‌رو هم زشت‌خو\r\nتو حسودى ، كز فلان من كمترم * چه فزايد كمترى در اخترم\r\nخود حسد نقصان و عيبى ديگر است * بلكه از جمله كمىها بدتر است\r\nآن بليس از ننگ و عار كمترى * خويش را افكند در صد ابترى\r\nاز حسد ، مىخواست تا بالا بود * خود چه بالا بلكه خون‌پالا بود\r\nآن ابو جهل از محمّد ننگ داشت * از حسد خود را به بالا مىفراشت\r\nبو الحكم نامش بد و بو جهل شد * اى بسا اهل حسد نااهل شد\r\nمن نديدم در جهانِ جست‌وجو * هيچ اهليت به از خوى نكو \r\n\r\nهركه را باشد طمع الكن شود\r\n صاف خواهى چشم عقل و سمع را * بر دران تو پرده‌هاى طمع را\r\nهركه را باشد طمع ، الكن شود * با طمع كى چشم دل روشن شود ؟\r\nپيش چشم او خيال جاه و زر * همچنان باشد كه موى اندر بصر\r\nجز مگر مستى كه از حق پُر بود * گرچه بدهى گنج‌ها ، او حُر بود\r\nهركه از ديدار برخوردار شد * اين جهان در چشم او مردار شد \r\n\r\n","description":"","footnote":"","page_name":" 402 ","page_number":402},
  {"content":"\r\n\r\n\r\nبه هر دورى وليى قائم است\r\n انبيا را واسطه زان كرد حق * تا پديد آيد حسدها در قلق\r\nزانكه كس را از خدا عارى نبود * حاسد حق ، هيچ ديّارى نبود\r\nآن كسى كمتر « 1 » مثل خود پنداشتى * زان سبب با او حسد برداشتى\r\nچون مقرر شد بزرگى رسول * پس حسد نايد كسى را در قبول\r\nپس به هر دورى وليّى قائم است * تا قيامت آزمايش دايم است\r\nهركه را خوى نكو باشد ، برست * هركسى كو شيشه دل باشد ، شكست\r\nپس امامِ حقّ قايم آن ولى است * خواه از نسل عمر ، خواه از على است\r\nمهدى و هادى وى است اى راه‌جو * هم نهان و هم نشسته پيش رو\r\nاو چو نور است و خرد جبريل اوست * آن ولىّ كَم از او ، قنديل اوست\r\nوانكه از قنديل كَم مشكات ماست * نور را در مرتبه ترتيب‌هاست\r\nزانكه هفتصد پرده دارد نور حق * پرده‌هاى نور دان چندين طبق « 2 »\r\nاز پس هر پرده قومى را مقام * صف‌صفند اين پرده‌هاشان تا امام\r\nاهل صف آخرين از ضعف خويش * چشمشان طاقت ندارد نور بيش\r\nوان صف پيش از ضعيفى بصر * تاب نارد او شعاع بيشتر\r\nروشنايى كو حيات اول است * رنج جان و فتنهء اين احول است\r\nاحولىها اندك‌اندك كم شود * چون ز هفتصد بگذرد او يم « 3 » شود\r\nآتشى كاصلاح آهن يا زر است * كى صلاح آبى « 4 » و سيب تر است\r\nسيب و آبى ، خامى دارد خفيف * نى چو آهن تابشى خواهد لطيف\r\nليك آهن را لطيف آن شعله‌هاست * كو جذوب تابش آن اژدهاست\r\nهست آن آهن فقير سخت‌كش * زير پتك و آتش است او سرخ و خوش \r\n\r\n\r\n","description":"","footnote":"\r\n( 1 ) - كش : كه او را .\r\n( 2 ) - اشاره به آيه :  « اللَّهُ نُورُ السَّماواتِ وَ الْأَرْضِ مَثَلُ نُورِهِ كَمِشْكاةٍ فِيها مِصْباحٌ الْمِصْباحُ فِي زُجاجَةٍ . . . »  سوره : نور آيه 35 .\r\n( 3 ) - يم : دريا .\r\n( 4 ) - آبى : گلابى .\r\n","page_name":" 403 ","page_number":403},
  {"content":"\r\n\r\n حاجب آتش بود بىواسطه * در دل آتش رود بىرابطه\r\nبىحجابى آب و فرزندان آب * پختگى ز آتش نيابند و خطاب\r\nواسطه ديگى بود يا تابه‌اى * همچو پا را در روش پاتابه‌اى\r\nپس فقير آن است كو بىواسطه است * شعله‌ها را با وجودش رابطه است\r\nپس دل عالم وى است زيرا كه تن * مىرسد از واسطهء اين دل به فن\r\nدل نباشد تن چه داند گفت‌وگو ؟ * دل نجويد تن چه داند جست‌وجو ؟\r\nپس نظرگاه شعاع آن آهن است * پس نظرگاه خدا دل ، نه تن است\r\nباز اين دلهاى جزوى چون تن است * با دل صاحب‌دلى كو معدن است\r\nبس مثال و شرح خواهد اين كلام * ليك ترسم تا نلغزد وهم عام\r\nتا نگردد نيكويى ما بدى * اينكه گفتم هم نَبُد جز بىخودى\r\nپاى كج را كفش كج بهتر بود * مر گدا را دستكه « 1 » بر در بود \r\n\r\nعلم و معرفت بىقابليت حاصل نگردد\r\n پس كلام پاك در دلهاى كور * مىنتابد مىرود تا اصل نور\r\nوان فسان ديو در دلهاى كج * مىرود چون كفش كج در پاى كج\r\nگرچه حكمت را به تكرار آورى * چون‌كه نااهلى ، شود از تو برى\r\nور چه بنويسى ، نشانش مىكنى * ور چه مىلافى ، بيانش مىكنى\r\nاو ز تو رو دركشد اى پرستيز * بندها را بگسلد بهر گريز\r\nور نخوانى و ببيند سوز تو * علم باشد مرغ دست‌آموز تو \r\n\r\n\r\n","description":"","footnote":"\r\n( 1 ) - دستكه : قدرت و دستارس .\r\n","page_name":" 404 ","page_number":404},
  {"content":"\r\n\r\n\r\nنشانه‌هاى قابليت\r\n نفس تو تا مست نُقل است و نبيد * دان كه روحت خوشهء غيبى نديد\r\nكه علامات است زان ديدار نور * التجافى منگ مِن دار الغرور\r\nمرغ كو بر آب شورى مىتند * آب شيرين را نديده است او مدد\r\nبلكه تقليد است آن ايمان او * روى ايمان را نديده جان او\r\nپس خطر باشد مقلّد را عظيم * از ره و رهزن ، ز شيطان رجيم\r\nچون ببيند نور ، او ايمن شود * در مقام اصل ، او ساكن شود\r\nتا كف دريا نيايد سوى خاك * كاصل او آمد ، بود در اصطكاك\r\nخاكى است آن كف ، غريب است اندر آب * در غربى چاره نبود ز اضطراب\r\nچون‌كه چشمش باز شد وان نقش خواند * ديو را بَر وى دگر دستى نماند\r\nآن مقلّد صد دليل و صد بيان * در زبان دارد ، ندارد هيچ جان\r\nچون‌كه گوينده ندارد جان و فر * گفت او را كى بود جان و ثمر ؟\r\nمىكند گستاخ مردم را به راه * او به جان لرزان‌تر است از برگ كاه\r\nپس حديثش گرچه بس بافر بود * در حديثش لرزه هم مضمر بود\r\nشيخ نورانى ز ره آگه كند * با سخن هم نور را همره كند\r\nجهد كن تا مست و نورانى شوى * تا حديثت را شود نور و روى\r\nهرچه گويى باشد آن هم نور ناك * آسمان هرگز نبارد غير پاك\r\nآسمان شو ، ابر شو ، باران ببار * ناودان بارش كند ، نبود به كار\r\nآب اندر ناودان عاريتى است * آب اندر ابر و دريا فطرتى است\r\nفكر و انديشه است مثل ناودان * وحى و مكشوف است مثل آسمان \r\n\r\n","description":"","footnote":"","page_name":" 405 ","page_number":405},
  {"content":"\r\n\r\n\r\nمثل\r\n در تك آب ار ببينى صورتى * عكس بيرون باشد آن نقش اى فتى\r\nليك تا آب از قذى « 1 » خالى شدن * تنقيه شرط است در جوى بدن\r\nتا نماند تيرگى و خس در او * تا امين گردد ، نمايد عكس رو\r\nجز گل‌آبه در تنت كو اى مقِل ؟ * آب صافى كن ز گل اى خصم دل\r\nتو بر آنى هر دمى كز خواب و خور * خاك‌ريزى اندر اين جو بيشتر\r\nپس تو را باطن مصفى ناشده * خانه پر از ديو و نسناس و دده\r\nكى شناسى گر خيالى سر كند * كز كدامين مكمنى سر برزند ؟\r\nچون نباشد نور دل ، دل نيست آن * چون نباشد روح ، جز گل نيست آن\r\nجو كه آبش هست ، جو خود آن بود * آدمى آن است ، كو را جان بود\r\nاين نه مردانند اين‌ها صورتند * مردهء نانند و كشتهء شهوتند \r\n\r\nهين چه مىجويى به‌سوى هر دكان\r\n آن يكى با شمع برمىگشت روز * گرد بازارى دلش پرعشق و سوز\r\nبو الفضولى گفت او را اى فلان * هين چه مىجويى به‌سوى هر دكان ؟\r\nهين چه مىگردى تو جويان با چراغ * در ميان روز روشن چيست لاغ ؟ « 2 »\r\nگفت مىجويم به هر سو آدمى * كه بود حمّى از حيات آن دمى\r\nگفت مردى با وى : اين بازار پر * مرد مانند آخر اى داناى حر\r\nگفت خواهم مرد ، بر جادهء دو ره * در ره خشم و به هنگام شَرَه\r\nوقت خشم و وقت شهوت مرد كو ؟ * طالب مردى دو آنم كو بكو\r\nكو در اين دو حال مردى در جهان * تا فداى او كنم امروز جان ؟ \r\n\r\n\r\n","description":"","footnote":"\r\n( 1 ) - قذى : آلودگى ، كثافت .\r\n( 2 ) - لاغ : شوخى .\r\n","page_name":" 406 ","page_number":406},
  {"content":"\r\n\r\n گفت : نادر چيز مىجويى و ليك * غافل از حكم قضايى ، بين تو نيك\r\nناظر فرعى ، ز اصلى بىخبر * فرع ماييم ، اصل احكام قدر\r\nچرخ گردان را قضا مكره « 1 » كند * صد عطارد را قضا ابله كند\r\nتنگ گرداند جهان چاره را * آب گرداند حديد و خاره را\r\nاى قرارى داده ره را گام‌گام * خام خامى ، خام خامى ، خام خام\r\nچون بديدى گردش سنگ آسيا * آبِ جو را هم ببين آخر ، شها\r\nخاك را ديدى برآمد بر هوا * در ميان خاك بنگر باد را\r\nگفت حق ايوب را در مكرمت * من به هر موييت صبرى دادمت\r\nهين به صبر خود مكن چندين نظر * صبر ديدى ، صبرگردان را نگر\r\nچند بينى گردش دولاب را ؟ * سر برون كن ، هين ببين تيزاب را\r\nتو همىگويى كه مىبينم و ليك * ديدِ آن را بس علامت‌هاست نيك\r\nگردش كف را چو ديدى مختصر * حيرتت بايد ، به دريا درنگر \r\n\r\nجبر و اختيار\r\n مَر مُغى « 2 » را گفت مردى كاى فلان * هين مسلمان شو ، بباش از مؤمنان\r\nگفت اگر خواهد خدا ، مؤمن شوم * ور فزايد فضل ، هم موقن شوم\r\nگفت مىخواهد خدا ايمان تو * تا رهد از دست دوزخ جان تو\r\nليك نفس نحس وان شيطان زشت * مىكشندت سوى كفران و كنشت « 3 »\r\nگفت اى منصف چو ايشان غالبند * يار او باشم كه باشد زورمند\r\nيار آن تانم بدن كو غالب است * آن طرف افتم كه جاذب غالب است\r\nچون خدا مىخواست از من صدق خفت * صدق او چه سود چون پيشش برفت ؟ \r\n\r\n\r\n","description":"","footnote":"\r\n( 1 ) - در نسخه قونيه : گمره .\r\n( 2 ) - مغ : مؤبد زردشتى .\r\n( 3 ) - كنشت : كنيسه ، عبادتگاه كافران .\r\n","page_name":" 407 ","page_number":407},
  {"content":"\r\n\r\n نفس و شيطان خواست خود را پيش برد * وان عنايت قهر گشت و خورد و مرد\r\nچون‌كه خواستِ نفس آمد مستعان * تسخر آمد ايش شاء اللّه كان\r\nمن اگر ننگ مغان يا كافرم * آن نيم كه بر خدا اين ظن برم\r\nكه كسى ناخواه او وز رغم او * گردد اندر ملكت او حكم جو\r\nملكتِ او را فروگيرد چنين * كه نيارد دم زدن ، دم‌آفرين\r\nدفع او مىخواهد و مىبايدش * ديو هر دم غصه مىافزايدش\r\nبنده اين ديو مىبايد شدن * چون‌كه غالب اوست در هر انجمن\r\nكه مبادا كين كشد شيطان ز من * پس چه دستم گيرد آنجا ذو المنن ؟\r\nآنكه او خواهد مراد او شود * از كه كار من دگر نيكو شود ؟\r\nحاش للّه أيش شاء اللّه كان * حاكم آمد در مكان و لامكان\r\nهيچ‌كس در ملك او بىامر او * در نيفزايد سر يكتاى مو\r\nملك ملك اوست فرمان آن اوست * كمترين سگ بر در آن شيطان اوست\r\nبر در كهف الوهيّت چو سگ * ذرّه‌ذرّه امر جو ، برجسته رگ\r\nاى سگ ديو ، امتحان مىكن كه تا * چون در اين ره مىنهند اين خلق پا\r\nحمله مىكن ، منع مىكن ، مىنگر * تا كه باشد ماده اندر صدق و نر ؟\r\nپس اعوذ از بهر اين باشد ، چو سگ * گشته باشد از ترفّع فوق بك\r\nاين اعوذ است كه ترك خطا * بانگ برزن بر سگت ، ره برگشا\r\nتا بيابم بر در خرگاه تو * حاجتى خواهم ز جود و جاه تو\r\nچون‌كه ترك از سطوت سگ عاجز است * اين اعوذ و اين فغان ناجايز است \r\n\r\n","description":"","footnote":"","page_name":" 408 ","page_number":408},
  {"content":"\r\n\r\n\r\nبشنو اى جبرى\r\n گفت مؤمن بشنو اى جبرى ، خطاب * آن خود گفتى ، نك آوردم جواب\r\nنكته گفتى جبر يا نه در قضا * سِرّ آن بشنو ز من در ماجرا\r\nاختيارى هست ما را بىگمان * حس را مُنكِر نتانى شد عيان\r\nسنگ را هرگز نگويد كس بيا * از كلوخى كس كجا جويد وفا ؟\r\nآدمى را كس نگويد هين بپر * يا بيا اى كور در من درنگر\r\nكس نگويد سنگ را دير آمدى * يا كه چو با ، تو چرا بر من زدى ؟\r\nاين‌چنين واجُست‌ها مجبور را * كس بگويد يا زند معذور را ؟\r\nامر و نهى و خشم و تشريف و عتيب * نيست جز مختار را اى پاك جيب\r\nاختيارى هست در ظلم و ستم * من از اين شيطان و نفس اين خواستم\r\nاختيار اندر درونت ساكن است * تا نديد او يوسفى را كف نخست\r\nسگ بخفته ، اختيارش گشته گم * چون شكنبه ديد ، جُنبانيد دُم\r\nديدن آمد جنبش آن اختيار * همچو نفخى ز آتش انگيزد شرار\r\nچون‌كه مطلوبى بر اين كس عرضه كرد * اختيار خفته بگشايد نورد\r\nوان فرشته ، خيرها بر رغم ديو * عرضه دارد ، مىكند در دل غريو\r\nتا بجنبد اختيار خير تو * زانكه پيش از عرضه ، خفته است اين دو تو\r\nپس فرشته و ديو گشته عرضه‌دار * بهر تحريك عروق اختيار\r\nمىشود ز الهامها و وسوسه * اختيار خير و شرت ده‌كسه « 1 »\r\nوقت تحليل نماز ، اى بانمك * زان سلام آورد بايد بر ملك\r\nكه ز الهام و دعاى خوبتان * اختيار اين نمازم شد روان\r\nباز از بعد گنه لعنت كنى * بر بليس ، اى را كزويى منحنى\r\nچون‌كه پردهء غيب برخيزد ز پيش * تو ببينى روى دلّالان خويش\r\nوان سخنشان واشناسى بىگزند * كان سخن گو در حجاب اين‌ها بدند \r\n\r\n\r\n","description":"","footnote":"\r\n( 1 ) - اشاره به حديث نبوى : « ان للشيطان لمّة بابن آدم و للملك لمة . . . » جامع صغير 1 : 94 .\r\n","page_name":" 409 ","page_number":409},
  {"content":"\r\n\r\n ديو گويد اى اسير طبع و تن * عرضه مىكردم ، نكردم زور من\r\nوان فرشته گويدت من گفتمت * كه از اين شادى فزون گردد غمت\r\nاين فلان روزت نگفتم من چنان * كه از آن سوى است ره سوى جنان ؟\r\nما محبّ جان و روح‌افزاى تو * ساجدان مُخلِصِ باباى تو\r\nاين زمانت خدمتى هم مىكنيم * سوى مخدومى صلابت مىزنيم\r\nآن گره بابات را بوده عِدا * در خطاب اسجدوا ، كرده ابا\r\nآن گرفتى ، آن ما انداختى * حق خدمت‌هاى ما نشناختى\r\nاين زمان ما را و ايشان را عيان * درنگر ، بشناس از لحن و بيان\r\nنيمه شب چون بشنوى رازى ز دوست * چون سخن گويد سحر ، دانى كه اوست\r\nور دو كس در شب خبر آرد تو را * روز از گفتن شناسى هر دو را\r\nمخلص اينكه ديو و روح عرضه‌دار * هر دو هستند از تتمه اختيار\r\nاختيارى هست در ما ناپديد * چون دو مطلب ديد ، آيد در مزيد\r\nاوستادان كودكان را مىزنند * آن ادب سنگ سيه را كى كنند ؟\r\nدر خرد جبر از قدر رسواتر است * زانكه جبرى حس خود را منكر است\r\nمُنكِر حِس نيست آن مَردِ قَدَر * فعل حق حسّى نباشد اى پسر\r\nمُنكِرَ فعل خداوند جليل * هست در انكار مدلولِ دليل\r\nآن بگويد دود هست و نار نى * نور شمعى ، بى ز شمع روشنى\r\nوين همىبيند معيّن نار را * نيست مىگويد پى انكار را\r\nجامه‌اش سوزد ، و گويد نار نيست * جامه‌اش دوزد ، و گويد تار نيست\r\nپس تَسَفسُط آمد اين معنىّ جَبر * لاجرم بدتر بود زين روزِ گبر « 1 »\r\nگبر گويد هست عالم ، نيست رب * يا ربى گويد كه نبود مستجَب\r\nاين همىگويد جهان خود نيست هيچ * هست سوفسطايى اندر پيچ‌پيچ\r\nجملهء عالم مقر در اختيار * امر و نهى و اين ميار و آن بيار\r\nاو همىگويد كه امر و نهى لاست * اختيارى نيست ، اين جمله خطاست \r\n\r\n\r\n","description":"","footnote":"\r\n( 1 ) - اشاره به حديث : « القدرية مجوس هذه الأمّة » جامع صغير 2 : 88 .\r\n","page_name":" 410 ","page_number":410},
  {"content":"\r\n\r\n حس را حيوان مُقِرّ است اى رفيق * ليك ادراك دليل آمد دقيق \r\n\r\nدرك و جدايى دليل حس بود\r\n درك وجدانى دليل حس بود * هر دو در يك جدول اى عم مىرود\r\nنغز مىآيد بَرو كُن يا مَكُن * امر و نهى و ماجراها و سخُن\r\nاينكه فردا اين كنم يا آن كنم * اين دليل اختيار است اى صنم\r\nوان پشيمانى كه خوردى زان بدى * ز اعتماد خويش گشتى معتدى « 1 »\r\nجمله قرآن امر و نهى است و وعيد * امر كردن سنگ مرمر را كه ديد ؟\r\nهيچ دانا ، هيچ غافل اين كند * بر كلوخ و سنگ خشم و كين كند ؟\r\nكه بگفتم كه چنين كن يا چنان * چون نگرديد اى موات و عاجزان ؟\r\nوى غلامِ بسته دست ، اشكسته‌پا * نيزه‌اى برگير و بيا سوى وغا\r\nخالقى كِه اختر و گردون كند * امر و نهى جاهلانه چون كند ؟\r\nاحتمال عجز از حق راندى * جاهل و گيج و سفيهش خواندى\r\nعجز نبود آن قدر ، ور گر بود * جاهلى از عاجزى بدتر بود\r\nتُرك مىگويد قُنُق « 2 » را از كرم * بىسگ و بىدلق آ ، سوى درم\r\nوز فلان سو اندرآ هين باادب * تا سگم بندد ز تو دندان و لب\r\nتو به عكس آن كنى ، بر در روى * لاجرم از زخم سگ خسته شوى\r\nآن‌چنان رو كه غلامان رفته‌اند * تا سگش گردد حليم و مهرمند\r\nغير حق را گر نباشد اختيار * خشم چون مىآيدت بر جُرم دار ؟\r\nچون همىخواهى تو دندان بر عدو * چون همىبينى گناه و جُرم از او ؟\r\nگر ز سقف خانه چوبى بشكند * بر تو افتد ، سخت مجروحت كند\r\nهيچ خصمى آيدت بر چوب سقف * هيچ اندر كين او باشى تو وقف ؟ \r\n\r\n\r\n","description":"","footnote":"\r\n( 1 ) - در نسخه قونيه : مهتدى .\r\n( 2 ) - قنق : ( تركى ) مهمان .\r\n","page_name":" 411 ","page_number":411},
  {"content":"\r\n\r\n كه چرا بر من ز دو دستم شكست * او عدو و خصم جان ما بُدَست ؟\r\nكودكان خورد را چون مىزنى * چون بزرگان را منزّه مىكنى ؟\r\nآنكه دزدد مال تو ، گويى بگير * دست و پايش را ببُر ، اندر نكير\r\nوانكه قصد عورت تو مىكند * صد هزاران خشم از تو مىدمد\r\nگر بيايد سيل و رختِ تو برد * هيچ با سيل آورد كينى خرد ؟\r\nخِشم در تو شد بيان اختيار * تا نگويى جبر يا نه اعتذار\r\nگر شتربان اشترى را مىزند * آن شتر قصد زننده مىكند\r\nخِشم اشتر نيست با آن چوب او * پس ز مختارى شُتُر بر دست بو\r\nهمچنان سگ ، گر برو سنگى زنى * بر تو آرد حمله ، گردد منتهى\r\nسنگ را گر گيرد ، از خشم تو است * كه تو دورى و ندارد بر تو دست\r\nعقل حيوانى چو دانست اختيار * اين مگو اى عقل انسان ، شرم دار\r\nروشن است اين ، ليك از طمع سحور * آن خورنده چشم مىبندد ز نور\r\nچون‌كه كُلّى ميل او نان خوردن است * رو به تاريكى كند كه روز نيست\r\nحرص چون خورشيد را پنهان كند * چه عجب گر پشت بَر بُرهان كند ؟ \r\n\r\nحكايت\r\n گفت دزدى شحنه « 1 » را كاى پادشاه * آنچه كردم بود آن حكم إله\r\nگفت شحنه آنچه من هم مىكنم * حكم حق است اى دو چشم روشنم\r\nاز دكانى گر كسى تُربى برد * كاين ز حكم ايزد است ، اى باخرد\r\nبر سرش كوبى دو سه مشت گره * حكم حقّ است اينكه اينجا باز نه\r\nدر يكى ترّه چو اين عذر اى فضول * مىنيايد پيش بقّالى قبول\r\nتو بدين عذر اعتمادى مىكنى * بر حوالى اژدهايى مىتنى ؟ \r\n\r\n\r\n","description":"","footnote":"\r\n( 1 ) - شحنه : داروغه .\r\n","page_name":" 412 ","page_number":412},
  {"content":"\r\n\r\n از چنين عذر اى سليم با نبيل * خون و مال و زن همه كردى سبيل\r\nهركسى پس سبلت تو بركند * عذر آرد خويش را مضطر كند\r\nحكم حق گر عذر مىشايد تو را * پس بياموز و بده فتوى مرا\r\nكه مرا صد آرزو و شهوت است * دست من بسته ز بيم و هيبت است\r\nپس كرم كن ، عذر را تعليم ده * برگشا از دست و پاى من گره\r\nاختيارى كرده‌اى تو پيشه‌اى * كاختيارى دارم و انديشه‌اى\r\nورنه چون بگزيده‌اى آن پيشه را * از ميان پيشه‌ها اى كدخدا ؟\r\nچون‌كه آيد نوبت نفس و هوا * بيست مَرده اختيار آيد تو را\r\nچون بيايد نوبت شكر نعم * اختيارت نيست وز سنگى تو كم\r\nدوزخت را عذر اين باشد يقين * كاندر اين سوزش مرا معذور بين\r\nپس بدين حجّت چو معذورت نداشت * وز كف جلّاد اين دورت نداشت\r\nچون بدين داور جهان منظوم شد * حال اين عالم همَت معلوم شد \r\n\r\nحكايت\r\n آن يكى بر رفت بالاى درخت * مىفشاند آن ميوه را دزدانه سخت\r\nصاحب باغ آمد و گفت اى دنى * از خدا شرميت كو ، چه مىكنى ؟\r\nگفت از باغ خدا بندهء خدا * گر خورد ميوه كه حق كردش عطا\r\nعاميانه چه ملامت مىكنى * بخل بر خوان خداوند غنى\r\nگفت اى ايبك بياور آن رسن * تا بگويم من جواب بو الحسن\r\nپس ببستش سخت آن دم بر درخت * مىزد او بر پشت و ساقش چوب سخت\r\nگفت : آخر از خدا شرمى بدار * مىكشى اين بىگنه را زارزار\r\nگفت اگر چوب خدا اين بنده‌اش * مىزند بر پشت ديگر بنده خوش\r\nچوب حق و پشت و پهلو آن او * من غلام و آلت فرمان هو \r\n\r\n","description":"","footnote":"","page_name":" 413 ","page_number":413},
  {"content":"\r\n\r\n گفت : توبه كردم از جبر اى عيار * اختيار است ، اختيار است ، اختيار\r\nاختيارت ، اختيارش هست كرد * اختيارش چون سوارى زير كرد\r\nاختيارش اختيار ما كند * امر شد بر اختيار اى مستند\r\nقدرت تو بر جمادات از نبرد * كى جمادى را از آنها نفى كرد ؟\r\nقدرتش بر اختيارات آن‌چنان * نفى نكند اختيارى را از آن\r\nنادر اين باشد كه چندين اختيار * ساجد اندر اختيارش بنده‌وار\r\nخواستش مىگوى بر وجه كمال * كه نباشد نسبت جبر و ضلال\r\nچون‌كه گفتى كفر من خواست ويست * خواست خود را نيز هم مىدان كه هست\r\nزانكه بىخواه تو خود كفر تو نيست * كفر با جبرش تناقض گفتنى است\r\nچون نه‌اى رنجور ، سر را برمبند * اختيارت هست ، سلبت برمخند\r\nجهد كن كز جام حق يا بى نوى * بىخود و بىاختيار آنگه شوى\r\nآنگه آن مى را بود كل اختيار * تو شوى معذور مطلق مست‌وار\r\nهرچه كوبى گفته مىباشد آن * هرچه گيرى كرده مىباشد آن\r\nكى كند آن مست جز مرگ و صواب * كه ز جام حق چشيده است او شراب \r\n\r\nدر تفسير حديث رسول : « ما شاء اللّه كان و ما لم يشأ لم يكن » « 1 »\r\n قول بنده ، ايش شاء اللّه كان * بهر آن نبود كه منبل « 2 » كن روان\r\nبلكه تحريص است بر اخلاص و جدّ * كه در آن خدمت فزون شو مستعِد\r\nگر بگويند آنچه مىخواهى تو راد * كارگاه توست برحسب مراد\r\nآنگهان تنبل كنى جائز بود * كآنچه خواهى و آنچه گويى آن شود\r\nچون بگويند أيش شاء اللّه كان * حكم حكم اوست مطلق ، جاودان \r\n\r\n\r\n","description":"","footnote":"\r\n( 1 ) - حديث نبوى : مستدرك حاكم 1 : 516 ، مسند احمده : 191 .\r\n( 2 ) - منبل : تنبل ، كاهل .\r\n","page_name":" 414 ","page_number":414},
  {"content":"\r\n\r\n پس چرا صد مرده اندر ورد او * برنگردى بندگانه گرد او ؟\r\nگر بگويند آنچه مىخواهد وزير * خواست آن اوست اندر دار و گير\r\nگرد او گردون شوى صد مرده زود * تا بريزد بر سرت احسان و جود\r\nيا گريزى از وزير و قصر او * اين نباشد جست‌وجوى نصر او\r\nباز گونه زين سخن كاهل شدى * منعكس ادراك و خاطر آمدى\r\nامر امر آن فلان خواجه است هين * چيست ؟ يعنى با جز او كمتر نشين\r\nگرد خواجه گرد ، چون امر آن اوست * كو كُشد دشمن ، رهاند جان دوست\r\nهرچه او خواهد همان يا بى يقين * ياوه كم‌رو ، خدمت او برگزين\r\nيا چو حاكم اوست ، گرد او مگرد * تا شوى نامه سياه و روى زرد\r\nحق بود تأويل كان گرمت كند * پُراميد و چُست و باشرمت كند\r\nور كند سستت ، حقيقت اين بدان * هست تبديل و نه تأويل است آن\r\nاين براى گرم كردن آمده است * تا بگيرد نااميدان را دو دست\r\nمعنى قرآن ز قرآن پرس و بس * وز كسى كانش زده است اندر هوس\r\nپيش قرآن گشت قربانى و پست * تا كه عين روح او قرآن شده است\r\nروغنى كو شد فداى گُل به كُل * خواه روغن بوى كن خواهى تو گل \r\n\r\nدر تفسير حديث رسول : « جفّ القلم بما هو كائن » « 1 »\r\n همچنين تأويل قد جفّ القلم * بهر تحريض است اين اى جان عم\r\nكه قلم بنوشت كِه هر كار را * لايق آن هست تأثير و جزا\r\nكج روى ، جف القلم كج آيدت * راستى آرى ، سعادت زايدت\r\nظلم آرى ، بد برى ، جفّ القلم * عدل آرى ، برخورى ، جفّ القلم\r\nچون بدزدى ، دست شد جفّ القلم * باده‌نوشى ، مست شد ، جفّ القلم \r\n\r\n\r\n","description":"","footnote":"\r\n( 1 ) - حديث نبوى : مسند احمد 1 : 307 ، 2 : 197 .\r\n","page_name":" 415 ","page_number":415},
  {"content":"\r\n\r\n تو روا دارى ، روا باشد كه حق * همچو معزول آيد از حكم سبق ؟\r\nكه ز دست من برون رفته است كار * پيش من چندين ميا ، چندين مزار\r\nبلكه معنى آن بود جفّ القلم * نيست يكسان نزد من عدل و ستم\r\nفرق بنهادم ميان خير و شر * فرق بنهادم ز بد هم از بتر\r\nذرّه‌اى گر در تو افزونى ادب * باشد از يادت ، بداند فضل رب\r\nقدر آن ذرّه تو را افزون دهد * ذرّه چون كوهى قدم بيرون نهد\r\nآنكه مىلرزد ز بيم ردّ او * وانكه طعنه مىزند در جدّ او\r\nفرق نبود ، هر دو يك باشد برش * شاه نبود ، خاك تيره بر سرش\r\nذرّه‌اى گر جدّ تو افزون بود * در ترازوى خدا موزون بود\r\nپيش آن شاهان هماره جان كنى * بىخبر ايشان ز غدر و روشنى\r\nگفتِ غمّازى كه بد گويد تو را * ضايع آيد خدمت تو سالها\r\nپيش شاهى كه سميع است و بصير * گفتِ غمازى نباشد جاىگير\r\nجمله غمّازان از آن شه آيسند * سوى ما آيند و در ما مىرسند\r\nبد همىگويند شه را پيش ما * كه برو ، جفّ القلم ، كم كن وفا\r\nمعنى جفّ القلم كى آن بود * كه وفاها با جفا يكسان بود « 1 » ؟\r\nبل جفا را هم جفا ، جفّ القلم * وان وفا را هم وفا ، جفّ القلم\r\nعفو باشد ، ليك كو فرّ اميد * كه بود بنده ز تقوا روسفيد ؟\r\nدزد را گر عفو باشد جان برد * كى وزير و خازن سلطان شود\r\nاى امين الدين ربّانى ، بيا * كز امانت هست هر تاج و لوا\r\nپور سلطان گر بد و خائن شود * آن سرش از تن بدان به اين شود\r\nور غلام هند وى آرد وفا * دولت او را مىزند طال بقا\r\nچه غلام ، ار بر درى سگ باوفاست * در دل سالار او را صد رضاست\r\nجز مگر دزدى كه خدمت‌ها كند * صدق او بيخ جفا را بركند\r\nچون فضيل راهزن كور است باخت * زانكه ده‌مرده به‌سوى توبه تاخت \r\n\r\n\r\n","description":"","footnote":"\r\n( 1 ) - اشاره به حديث رسول ( ص ) با ابو هريره : « جفّ القلم بما أنت لاق » . بخارى 4 : 92 و با تفصيل بيشتر 3 : 154 .\r\n","page_name":" 416 ","page_number":416},
  {"content":"\r\n\r\n وان‌چنان‌كه ساحران فرعون را * روسيه كردند از صبر و وفا\r\nدست و پا دادند در جرم قود * آن به صدساله عبادت كى شود ؟\r\nتو كه پنجه‌ساله خدمت كرده‌اى * كى چنين صدقى به دست آورده‌اى ؟ \r\n\r\nگستاخ‌رو اندر هرى\r\n آن يكى گستاخ‌رو اندر هِرى * چون بديدى او غلام مهترى\r\nجامه اطلس ، كمر زرّين روان * روى كردى سوى قبله آسمان\r\nكى خدا زين خواجهء صاحب منن * چون نياموزى تو بنده داشتن ؟\r\nبنده پروردن بياموز اى خدا * زين رئيس و اختيار شهر ما\r\nبود محتاج و برهنه بينوا * در زمستان لرزلرزان از هوا\r\nانبساطى كرد او با داورى * جرأتى مىكرد او از لم ترى\r\nاعتمادش بر هزاران موهبت * كه نديم حق شد اهل معرفت\r\nگر نديم شاه گستاخى كند * تو مكن ، كه آن ندارى آن سند\r\nحق ميان داد و ميان به از كمر * گر كسى تاجى دهد ، او داد سر\r\nتا به كى روزى كه شاه آن خواجه را * متّهم كرد و ببستش دست و پا\r\nآن غلامان را شكنجه مىنمود * كه دفينهء خواجه بنماييد زود\r\nسرّ او با من بگوييد اى خسان * ورنه برّم از شما حلق و لسان\r\nمدّت يك ماهشان تعذيب كرد * روز و شب اشكنجه و افشار و درد\r\nپاره‌پاره كردشان و يك غلام * راز خواجه وانگفت از اهتمام\r\nگفتش اندر خواب هاتف ، كى كيا * بنده بودن هم بياموز و بيا\r\nاى دريده پوستين يوسفان * گر بدرّد گرگت ، آن از خويش دان\r\nزانكه مىبافى ، همه‌ساله بپوش * زانكه مىكارى ، همه‌ساله بنوش\r\nفعل توست اين غصّه‌هاى دم‌به‌دم * اين بود معنى قد جفّ القلم \r\n\r\n","description":"","footnote":"","page_name":" 417 ","page_number":417},
  {"content":"\r\n\r\n كه نگردد سنّت ما از رشد * نيك را نيكى و بد را بد رسد\r\nكار كن هين كه سليمان زنده است * تا تو ديوى ، تيغ او برنده است\r\nچون فرشته گشت ، از تيغ ايمنى است * از سليمان هيچ او را خوف نيست\r\nحكم او بر ديو باشد نى ملك * رنج در جوف است ، نى فوق فلك\r\nترك كن اين جبر را كه بس تهى است * تا بدانى سرّ هر چيزى كه چيست\r\nترك كن اين جبر جمع منبلان « 1 » * تا خبر يا بى از آن جبرى چو جان\r\nترك معشوقى كن و كن عاشقى * اى گمان برده كه خوب و فايقى \r\n\r\nجبرى جواب آغاز كرد\r\n كافر جبرى جواب آغاز كرد * كه از آن حيران شد آن منطيق مرد\r\nليك اگر من آن جوابات و سؤال * جمله واگويم بمانم زين مقال\r\nزان مهم‌تر گفتنىها هستمان * كه بدان فهم تو ، به بايد نشان\r\nاندكى گفتيم زان بحث عُتُل « 2 » * ز اندكى پيدا شود قانون كل\r\nهمچنين بحث است تا حشر بشر * در ميان جبرى و اهل قدر\r\nگر فروماندى ز دفع خصم خويش * مذهب ايشان برافتادى و پيش\r\nچون‌كه مقضى بد دوام آن روش * مىدهدشان از دلايل پرورش\r\nتا كه اين هفتاد و دو ملّت دوام * در جهان ماند الى يوم القيام\r\nچون جهان ظلمت است و عيب اين * از براى سايه مىبايد زمين\r\nعزت مخزن بود اندر بها * كه برو بسيار باشد قفل‌ها\r\nعزت مقصود بود اى ممتحن * پيچ‌پيچ راه و عقبه و راهزن \r\n\r\n\r\n","description":"","footnote":"\r\n( 1 ) - منبل : بىاعتقاد .\r\n( 2 ) - عتل : درشت‌گوى .\r\n","page_name":" 418 ","page_number":418},
  {"content":"\r\n\r\n\r\nپوزبند وسوسه عشق است و بس\r\n پوزبند وسوسه عشق است و بس * ورنه كى وسواس را بسته است كس ؟\r\nعاشقى شو ، شاهدى خوبى بجو * صيد مرغابى همىكن جو به جو\r\nغير اين معقول‌ها ، معقول‌ها * يا بى اندر عشق با فرّ و بها\r\nغير اين عقل تو حق را عقل‌هاست * كه بدان تدبير اسباب سماست\r\nچون به بازى عقل در عشق صمد « 1 » * عشر امثالت دهد تا هفتصد\r\nآن زنان چون عقل‌ها درباختند * بر رواق عشق يوسف تاختند\r\nعقلشان يك دم ستد ساقىّ عمر * سير گشتند از خود و باقىّ عمر\r\nحسن صد يوسف جمال ذو الجلال * اى كم از زن ، شو فداى آن جمال\r\nعشق برّد بحث را اى جان و بس * كو ز گفت و كو شود فريادرس\r\nحيرتى آيد ز عشق آن نطق را * زهره نبود كه كند او ماجرا\r\nكه بترسد ، گر جوابى وادهد * گوهرى از لنج او بيرون او جهد\r\nلب ببندد محكم او از خير و شر * تا نبايد كز دهان افتد گهر \r\n\r\nگر نبودى عشق ، بفسردى جهان\r\n عشق بحرى ، آسمان بر وى كفى * چون زليخا در هواى يوسفى\r\nدور گردون‌ها ز موج عشق دان * گر نبودى عشق ، بفسردى جهان\r\nكى جمادى محو گشتى در نبات ؟ * كى فداى روح گشتى ناميات ؟\r\nروح كى گشتى فداى آن دمى * كز نسيمش حامله شد مريمى ؟\r\nهريكى بر جا ترنجيدى چو يخ * كى بدى پرّان و جويان چون ملخ ؟\r\nذرّه‌ذرّه عاشقان آن جمال * مىشتابد در علو همچون نهال \r\n\r\n\r\n","description":"","footnote":"\r\n( 1 ) - صمد : خداوند بىنياز .\r\n","page_name":" 419 ","page_number":419},
  {"content":"\r\n\r\n سبح للّه هست اشتابشان * تنقيهء تن مىكنند از بهر جان\r\nآنكه او را چشم و دل شد ديده‌بان * ديد خواهد چشم او عين العيان\r\nبا تواتر نيست قانع جان او * بل ز چشم دل رسد ايقان او\r\nرحم كن بر وى كه او روى تو ديد * فرقت تلخ تو چون خواهد كشيد ؟\r\nاز فراق و هجر مىگويى سخن * هرچه خواهى كن و ليكن آن مكن\r\nتلخى هجر از ذكور و از اناث * دور دار اى مجرمان را مستغاث\r\nبر اميد وصل تو مردن خوش است * تلخى هجر تو فوق آتش است\r\nگبر مىگويد ميان آن سقر * چه غمم بودى گرم كردى نظر ؟\r\nكان نظر شيرين‌كننده رنجهاست * ساحران را خونبهاى دست و پاست\r\nنعرهء لاضير بشنيد آسمان * چرخ ، گويى شد پى آن صولجان « 1 »\r\nضربت فرعون ما را نيست ضير « 2 » * لطف حق غالب بود بر قهر غير\r\nگر بدانى سرّ ما را اى مضل * مىرهانيمان ز رنج ، اى كوردل\r\nهين نيازى شو ببين كانى ارغنون * مىزند يا ليت قومى يعلمون\r\nداد ما را فضل حق فرعونيى * نى چو فرعونيت ملك قانيى\r\nسر برآر و ملك بين زنده خليل * اى شده غرّه به مصر و رود نيل\r\nهين بدار از مصر اى فرعون دست * در ميان قصر جان صد مصر هست\r\nتو انا ربّكم همىگويى به عام * غافل از ماهيت اين هر دو نام\r\nربّ بر مربوب كى لرزان بود ؟ * كى انا دان بند جسم و جان بود ؟\r\nنك انا ماييم رسته از انا * از اناى پربلاى پرعنا\r\nشكر آن كز دار فانى مىرهيم * بر سر اين دار پندت مىدهيم\r\nدار قتل ما براق رحلت است * دار ملك تو و غفلت است\r\nاين حيات خفيه در نقش ممات * وان ممات خفيه در قشر حيات\r\nمىنمايد نور نار و نار نور * ورنه دنيا كى بدى دار الغرور ؟\r\nهين مكن تعجيل ، اول نيست شو * چون غروف آرى ، برآ از شرق ضوء \r\n\r\n\r\n","description":"","footnote":"\r\n( 1 ) - صولجان : عصاى شاهى .\r\n( 2 ) - ضير : پرضرر .\r\n","page_name":" 420 ","page_number":420},
  {"content":"\r\n\r\n از انايى ازل دل دنگ شد * اين انايى سرد گشت و ننگ شد\r\nاز انا چون رست اكنون شد انا * آفرين‌ها بر اناى بىعنا\r\nاو گريزان و انايى در پيش * مىدود چون ديد ويرانى ويش\r\nطالب اويى ، نگرد طالبت * چون به مردى طالبت شد مطلبت\r\nزنده‌اى كى مرده‌شو شويد تو را ؟ * طالبى ، كى مطلبت جويد تو را ؟\r\nاندر اين راه ار خرد ره بين بدى * فخر رازيى رازدار دين بدى\r\nليك چون من لم يذق لم يدر بود * عقل و تخييلات او حيرت فزود\r\nكى شود كشف از تفكّر اين انا ؟ * اين انا مكشوف شد بعد الفنا\r\nمىفتد اين عقل‌ها در افتقاد * در مغاكى « 1 » حلول و اتّحاد \r\n\r\nخانه عاشق چنين اولىتر است\r\n عاذلا « 2 » چند اين صلاى ماجرا ؟ * پند كم ده بعد از اين ديوانه را\r\nمن نخواهم عشوهء هجران شنود * آزمودم ، چند خواهم آزمود ؟\r\nهرچه غير شورش و ديوانگى است * اندر اين ره دورى و بيگانگى است\r\nهين بنه بر پايم آن زنجير را * كه دريدم سلسلهء تدبير را\r\nوقت آن آمد كه من عريان شوم * نقش بگذارم ، سراسر جان شوم\r\nاى عدوى شرم و انديشه بيا * كه دريدم پردهء شرم و حيا\r\nهين گلوى صبر گير و مىفشار * تا خنك گردد دل عشق اى سوار\r\nتا نسوزم ، كى خنك گردد دلش * اى دل ما خاندان و منزلش\r\nخانهء خود را همىسوزى ، بسوز * كيست آن كس كه بگويد لايجوز ؟\r\nخوش بسوز اين خانه را اى شير مست * خانهء عاشق چنين اولىتر است\r\nبعد از آن اين سوز را قبله كنم * زانكه شمعم من ، بسوزش روشنم \r\n\r\n\r\n","description":"","footnote":"\r\n( 1 ) - مغاك : عمق ، ژرف .\r\n( 2 ) - عاذل : ملامت‌كننده .\r\n","page_name":" 421 ","page_number":421},
  {"content":"\r\n\r\n خواب را بگذار امشب اى پدر * يك شبى بر كوى بىخوابان گذر\r\nبنگر آنها را كه مجنون گشته‌اند * همچو پروانه به وصلت كُشته‌اند\r\nبنگر اين كشتى خلقان غرق عشق * اژدهايى گشت گويى حلق عشق\r\nاژدهاى ناپديد دلربا * عقلِ همچون كوه را او كهربا\r\nعقل هر عطار كآگه شد از او * طبل‌ها را ريخت اندر آب جو\r\nاى مزوّر « 1 » ، چشم بگشا و ببين * چند گويى مىندانم آن و اين ؟\r\nاز وباى زرق « 2 » و محرومى برآ * در جهان حىّ و قيّومى درآ\r\nتا نمىدانم همه دانم شود * وين ندانم‌هات ، مىدانم شود\r\nبگذر از مستى و مستىبخش باش * زين تلوّن نقل كن در استواش\r\nچند نازى تو بدين مستى پست * بر سر هر كوى چندين مست هست\r\nمست را چون دل فراخ انديشه شد * اين ندانم و آن ندانم پيشه شد\r\nاين ندانم و آن ندانم بهر چيست ؟ * تا بگويى آنكه مىدانيم كيست\r\nنفى بهر ثبت باشد در سخن * نفى بگذار و ز ثبت آغاز كن\r\nنيست اين و نيست آن هين واگذار * آنكه آن هستت ، آن را پيش آر\r\nدامن فضلش به كف كن كوروار * قبض اعمى اين بود اى شهريار\r\nدامن او ، امر و فرمان وى است * نيكبختى كه تُقى جان وى است\r\nآن يكى در مرغزار و جوى آب * وان يكى پهلوى او اندر عذاب\r\nاو عجب مانده كه ذوق او ز چيست ؟ * وان عجب مانده كه : اين در حبس كيست ؟\r\nهين چرا خشكى كه اينجا چشمه‌هاست * هين چرا دَردى كه اينجا صد دواست\r\nهم‌نشينا ، هين درآ اندر چمن * گويد : اى جان ، من نيارم آمدن\r\nهين بيا جانا كه پايت بسته نيست * گويدش نى نى نتانم تو مايست \r\n\r\n\r\n","description":"","footnote":"\r\n( 1 ) - مزوّر : رياكار ، متقلب .\r\n( 2 ) - زرق : ريا ، فريب‌كارى .\r\n","page_name":" 422 ","page_number":422},
  {"content":"\r\n\r\n\r\nقضا هركو قرارى مىدهد\r\n با قضا هركو قرارى مىدهد * ريشخند سبلت خود مىكند\r\nكاه برگى پيش باد ، آنگه قرار ؟ * رستخيزى وانگهانى عزم كار ؟\r\nگر به در انبانم اندر دست عشق * يك دمى بالا و يك دم پست عشق\r\nاو همىگرداندم بر گرد سر * نى به زير آرام دارم ، نه زبر\r\nعاشقان بر نيل تند افتاده‌اند * بر قضاى عشق دل بنهاده‌اند\r\nهمچو سنگ آسيا اندر مدار * روز و شب نالان و گردان ، بىقرار\r\nچون قرارى نيست گردون را از او * اى دل ، اختروار ، آرامى مجو\r\nگر نمىبينى تو تدوير قدر * در عناصر جوشش و گردش نگر\r\nباد سرگردان ببين اندر خروش * پيش امرش موج دريا بين به جوش\r\nآفتاب و ماه دو گاو حراس « 1 » * گرد مىگردند و مىدادند پاس\r\nاختران هم خانه خانه مىدوند * مركب هر سعد و نحسش مىشوند\r\nاختران چرخ‌گر دورند ، هى * وين حواست كاهلند و سست پى\r\nاختران چشم و گوش و هوش ما * شب كجايند و به بيدارى كجا ؟\r\nگاه در سعد و وصال و دل‌خوشى * گاه در نحس و فراق و بيهشى\r\nماه گردون چون در اين گرديدن است * گاه تاريك و زمانى روشن است\r\nگه بهار و صيف همچون شهد و شير * گه سياست‌گاه برف و زمهرير\r\nچون‌كه كليات پيش او چو گوست * سخره و سجده كن چوگان اوست\r\nتو كه يك جزوى دلا زين صد هزار * چون نباشى پيش حكمش بىقرار ؟\r\nچون ستورى باش در حكم امير * گه در آخر حبس ، و گاهى در مسير\r\nچون بر ميخت ببندد ، بسته باش * چون‌كه بگشايد ، بر او ، برجسته باش\r\nآفتاب ار در فلك كج مىجهد * در سيه‌رويى كسوفش مىدهد\r\nكز ذنب پرهيز كن ، هين هوشيار * تا نگردى تو سيه‌رو ديگ‌وار \r\n\r\n\r\n","description":"","footnote":"\r\n( 1 ) - حراس : نگاهبانان .\r\n","page_name":" 423 ","page_number":423},
  {"content":"\r\n\r\n ابر را هم تازيانه آتشين * مىزنندش كان چنان رو ، نى چنين\r\nبر فلان وادى ببار ، اين‌سو مبار * گوش‌مالش مىدهد كه گوش دار\r\nعقل تو از آفتابى بيش نيست * اندر آن فكرى كه نهى آمد مايست\r\nكج منه اى عقل تو هم گام خويش * تا نيايد آن كسوف رو به پيش\r\nچون گنه كمتر بود ، نيم‌آفتاب * منكسف بينى و نيمى نور تاب\r\nكه به قدر جرم مىگيرم تو را * اين بود تقدير در داد و جزا\r\nخواه نيك و خواه بد ، باش و ستير « 1 » * بر همه اشيا سميعيم و بصير \r\n\r\nنعمتهاى خدا به عنايت اوست\r\n در كفش آن مستحق و مستحق * معتقان رحمتند از بند رق\r\nدر عدم ما مستحقّان كى بديم * كه بر اين جان و بر اين دانش زديم ؟\r\nخاك ما را ثانيا فاليز « 2 » كن * هيچ نى را بار ديگر چيز كن\r\nاين دعا تو امر كردى ز ابتدا * ورنه خاكى را چه زهره اين ندى ؟\r\nچون دعامان امر كردى ، اى عجاب * اين دعاى خويش را كن مستجاب\r\nگر به خوشيم هيچ رأى و فن بدى * رأى و تدبيرم به حكم من بدى\r\nشب نرفتى هوش بىفرمان من * زير دام من بدى مرغان من\r\nبودمى آگه ز منزل‌هاى جان * وقت خواب و بيهشى و امتحان\r\nچون كفم از حلّ و عقد او تهى است * اى عجب اين معجبىّ من ز كيست ؟\r\nديده را ناديده خود انگاشتم * باز زنبيل دعا برداشتم\r\nچون الف چترى ندارم اى كريم * جز دلى كه تنگ‌تر از چشم ميم\r\nاين الف و اين ميم امّ بود ماست * ميم ام تنگ است ، الف زو نر گداست\r\nآن الف چيزى ندارد ، غافلى است * ميم دلتنگ آن زمان عاقلى است \r\n\r\n\r\n","description":"","footnote":"\r\n( 1 ) - ستير : پرده ، حجاب .\r\n( 2 ) - پاليز : كشتزار .\r\n","page_name":" 424 ","page_number":424},
  {"content":"\r\n\r\n در زمان بيهشى ، خود هيچ من * در زمان هوش ، بىجا هيچ من\r\nهيچ ديگر بر چنين هيچى منه * نام دولت بر چنين پيچى منه\r\nخود ندارم هيچ ، به سازد مرا * كه ز وهم دارم است اين صد عنا\r\nدر ندارم هم تو داراييم كن * رنج ديدم ، راحت‌افزاييم كن\r\nهم در آب ديده عريان بايستم * بر در تو چون‌كه ديده نيستم\r\nآب ديدهء بندهء بىديده را * سبزهء بخش و نباتى زين چرا\r\nور نماند آب ، آبم ده ز عين * همچون عينين نبى هطّالتين « 1 »\r\nاو چو آب ديده جست از جود حق * با چنان اجلال و اقبال و سبق\r\nچون نباشم ز اشك خون باريك ريس * من تهىدست قصور كاسه‌ليس ؟\r\nچون چنان چشم اشك را مفتون بود * اشك من بايد كه صد جيحون بود\r\nقطره زان زين دو صد جيحون به است * كه بدان يك قطره جن انس رست\r\nچون‌كه باران جست آن روضه بهشت * خود نجويد آب ، شوره خاك رشت\r\nاى اخى دست از دعا كردن مدار * با اجابت يا رد اويت چه كار ؟\r\nنان كه سد و مانع اين آب بود * دست از آن نان مىبايد شست زود\r\nخويش را موزون و چست و سُخته « 2 » كن * ز آب ديده نان خود را پخته كن\r\nنور روى يوسفى وقت عبور * مىفتادى در شباك هر قصور\r\nپس بگفتندى درون خانه در * يوسف است اين سو به سيران درگذر\r\nزانكه بر ديوار ديدندى شعاع * فهم كردندى پس اصحاب بقاع\r\nخانهء راكش دريچه است از طرف * دارد از سيران آن يوسف شرف\r\nهين دريچه سوى يوسف باز كن * در شكافش فرجه‌اى آغاز كن\r\nعشق‌ورزى آن دريچه كردن است * كز جمال دوست سينه روشن است\r\nپس هماره روى معشوقه نگر * اين به دست توست بشنو اى پدر\r\nراه كن در اندرونها خويش را * دور كن ادراك غيرانديش را\r\nكيميا دارى ، دواى پوست كن * دشمنان را زين صناعت دوست كن \r\n\r\n\r\n","description":"","footnote":"\r\n( 1 ) - هطّال : پراشك .\r\n( 2 ) - سنجيده .\r\n","page_name":" 425 ","page_number":425},
  {"content":"\r\n\r\n چون شدى زيبا ، بدان زيبا رسى * كه رهاند روح را از بىكسى\r\nپرورش مر باغ جانها را نَمَش * زنده كرده مددهء غم را دمش\r\nنه همه ملك جهان دون دهد * صدهزاران ملك گوناگون دهد\r\nبر سر ملك جمالش داد حق * ملك تعبير بىدرس و سبق\r\nملكتِ حسنش سوى زندان كشيد * ملكت علمش سوى كيوان كشيد\r\nشه غلام او شد از علم و هنر * ملك علم از ملك حسن استوده‌تر \r\nپايان\r\n\r\n\r\n","description":"","footnote":"","page_name":" 426 ","page_number":426}
  ]