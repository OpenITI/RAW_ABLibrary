[
  {"content":"\r\n\r\nجلد بيستم\r\nتفسير نمونه سوره‌هاى مؤمن - فصلت - شورى\r\n\r\n‹ 40 › سوره مؤمن در مكه نازل شده و داراى 85 آيه است\r\nجزء 24 قرآن مجيد شروع 4 ذى الحجه 1404 9 : 6 : 1363\r\n","description":"","footnote":"","page_name":" 1 ","page_number":1},
  {"content":"\r\n","description":"","footnote":"","page_name":" 2 ","page_number":2},
  {"content":"\r\n\r\nمحتواى سوره مؤمن\r\nسوره مؤمن نخستين سوره از « حواميم » است ( حواميم هفت سوره از قرآن است كه با « حم » شروع مىشود و پشت سر هم قرار گرفته و همه از سوره‌هاى مكى است ) .\r\nطبيعت اين سوره همانند ساير سوره‌هاى مكى بحث از مسائل مختلف اعتقادى و مبانى و اصول دين است ، چرا كه نياز مسلمانان در آن دوران بيش از همه تقويت پايه‌هاى عقيدتى بود .\r\nمحتواى اين سوره مجموعه اى است از « قهر » و « لطف » ، « انذار » و « بشارت » مبارزه منطقى قاطع و كوبنده با جباران و مستكبران ، و لطف و مرحمت به مؤمنان حق طلب و حق جو .\r\nويژگى اين سوره فرازى است از داستان موسى ع و فرعون مربوط به « مؤمن آل فرعون » كه تنها در همين سوره مطرح شده و در جاى ديگر قرآن نيست ، داستان همان مرد با ايمان و بسيار هوشيار و مدبرى كه در زمره شخصيتهاى فرعونى بود ، ولى در باطن به موسى ع ايمان آورده ، و سنگر مطمئنى براى دفاع از موسى ع و آئينش بود و بطورى كه خواهيم ديد در آن لحظاتى كه موسى ع در خطر مرگ قرار گرفت او با روشى بسيار زيركانه و ظريف به يارى او شتافت و او را از مرگ نجات داد ! .\r\nنامگذارى اين سوره به سوره « مؤمن » نيز به خاطر همين است كه شرح مجاهدتهاى او ، بيش از « 20 آيه » از اين سوره ، يعنى حدود يك چهارم از مجموع آيات اين سوره را فرا گرفته است .\r\n","description":"","footnote":"","page_name":" 3 ","page_number":3},
  {"content":"\r\nبه نظر مىرسد بيان حال مؤمن آل فرعون در اين سوره يك برنامه آموزشى حساب شده براى گروهى از مسلمانان مكه بوده است كه در عين ايمان آوردن به پيامبر ص روابط دوستانه خود را ظاهرا با دشمنان سرسخت و لجوج حفظ مىكردند تا سنگرى باشند براى روز خطر ، و مىگويند ابو طالب عموى پيامبر در همين زمره بود ، چنان كه در روايات اسلامى همين معنى از امير مؤمنان على ع روايت شده است ( 1 ) .\r\nبه هر حال محتواى اين سوره را مىتوان در شش بخش خلاصه كرد :\r\nبخش اول كه آغاز سوره را تشكيل مىدهد توجهى است به خداوند و قسمتى از اسماء حسناى او ، مخصوصا آنچه خوف و رجاء را در دلها برمىانگيزد مانند « غافر الذنب و شديد العقاب » .\r\nبخش دوم تهديدهايى است نسبت به كافران جبار پيرامون عذابهاى اين جهان همانند آنچه اقوام سركش پيشين به آن گرفتار شدند ، و عذابهاى قيامت با ذكر خصوصيات و جزئيات آن .\r\nبخش سوم پس از مطرح كردن داستان موسى ع و فرعون سخن را به مؤمن آل فرعون سوق مىدهد و بخش وسيعى از سوره را به شرح گفتگوهاى اين مرد هوشمند شجاع با فرعونيان اختصاص مىدهد .\r\nبخش چهارم باز مطلب را به صحنه هايى از قيامت مىكشاند تا دلهاى خفتگان را بيدار كند .\r\nدر بخش پنجم مساله توحيد و شرك را كه مهمترين مساله زندگى انسان است به ميان آورده ، و قسمتى از نشانه‌هاى توحيد و دلائل بطلان شرك را مطرح مىكند .\r\nدر بخش ششم كه آخرين بخش اين سوره است ضمن دعوت پيامبر به صبر\r\n\r\n","description":"","footnote":"\r\n( 1 ) الغدير جلد 8 صفحه 388 .\r\n","page_name":" 4 ","page_number":4},
  {"content":"\r\nو شكيبايى خلاصه اى از آنچه در بخشهاى ديگر اين سوره گذشت از مسائل مربوط به مبدء و معاد و عبرت گرفتن از سرنوشت پيشينيان و تهديد مشركان لجوج و ذكر گوشه اى از نعمتهاى الهى را بيان داشته و سوره را پايان مىدهد .\r\nگفتيم نامگذارى سوره به « مؤمن » بخاطر بخشى است كه در باره مؤمن آل فرعون بيان مىكند ، همانطور كه نامگذارى آن به « غافر » بخاطر آغاز سومين آيه آن است .\r\n\r\nفضيلت تلاوت اين سوره\r\nدر روايات اسلامى كه از پيغمبر اكرم ص و ائمه اهل بيت ع نقل شده فضائل بسيارى براى همه سوره‌هاى « حم » عموما و سوره « مؤمن » خصوصا وارد شده است .\r\nدر قسمت اول از پيامبر ص نقل شده كه فرمود : الحواميم تاج القرآن :\r\n« سوره‌هاى ( هفتگانه ) حم تاج قرآن است » ! ( 1 ) .\r\n« ابن عباس » نيز سخنى دارد كه احتمالا آن را از پيامبر ص يا على ع شنيده ، مىگويد : لكل شىء لباب و لباب القرآن الحواميم : « هر چيزى مغزى دارد و مغز قرآن سوره‌هاى حاميم است » ( 2 ) .\r\nو در حديثى از امام صادق ع مىخوانيم : « الحواميم ريحان القرآن ، فاحمدوا اللَّه و اشكروه ، بحفظها و تلاوتها ، و ان العبد ليقوم يقرأ الحواميم فيخرج من فيه اطيب من المسك الاذفر و العنبر و ان اللَّه ليرحم تاليها و قارئها ، و يرحم جيرانه و اصدقائه و معارفه و كل حميم او قريب له ، و انه فى القيامة يستغفر له العرش و الكرسى و ملائكة اللَّه المقربون :\r\n\r\n","description":"","footnote":"\r\n( 1 و 2 ) مجمع البيان آغاز سوره مؤمن ( در بعضى از نسخ « تاج » و در بعضى از نسخ « ديباج » آمده است .\r\n","page_name":" 5 ","page_number":5},
  {"content":"\r\n« سوره‌هاى حاميم گلهاى قرآن است ، خدا را سپاس گوئيد و با حفظ و تلاوت اين سوره‌ها او را شكر گذاريد ، هر بنده اى كه از خواب برخيزد و سوره‌هاى حاميم بخواند از دهانش ( در قيامت ) بوى عطر دلانگيزى بهتر از مشك و عنبر خارج مىشود ، و خداوند خواننده اين سوره‌ها را رحمت مىكند و نيز همسايگان و دوستان و آشنايان و تمام ياران نزديك و دور او را مشمول رحمت خويش قرار مىدهد ، و در قيامت عرش و كرسى و فرشتگان مقرب خدا براى او استغفار مىكنند » ( 1 ) .\r\nدر حديث ديگرى از پيامبر ص مىخوانيم :\r\nالحواميم سبع و ابواب جهنم سبع ، تجىء كل حاميم منها فتقف على باب من هذه الأبواب تقول اللهم لا تدخل من هذا الباب من كان يؤمن بى و يقرانى\r\n« سوره‌هاى حاميم هفت سوره‌اند و درهاى جهنم نيز هفت در است ، هر يك از حاميمها مىآيد و در مقابل يكى از اين درها مىايستد و مىگويد خداوندا كسى را كه به من ايمان آورده و مرا خوانده از اين در وارد مكن ! ( 2 ) .\r\nو در قسمت دوم در حديثى از پيامبر مىخوانيم :\r\nمن قرء سوره حاميم المؤمن لم يبق تجىء كل حاميم منها فتقف على باب من هذه الأبواب تقول اللهم لا تدخل من هذا الباب من كان يؤمن بى و يقرانى روح نبى و لا صديق و لا مؤمن الا صلوا عليه و استغفروا له :\r\n« هر كس سوره حاميم مؤمن را بخواند همه ارواح انبيا و صديقان و مؤمنان بر او درود مىفرستند و براى او استغفار مىكنند » ( 3 ) .\r\nروشن است اين فضائل بزرگ پيوندى با آن محتواى برجسته دارد ، محتوايى كه هر گاه در زندگى انسان در بعد « اعتقادى » و « عملى » او پياده شود بدون\r\n\r\n","description":"","footnote":"\r\n( 1 ، 3 ) همان مدرك .\r\n( 2 ) « بيهقى » طبق نقل « روح المعانى » جلد 24 صفحه 36 .\r\n","page_name":" 6 ","page_number":6},
  {"content":"\r\nشك مستحق اين فضائل عظيم است ، و اگر در اين روايات سخن از تلاوت به ميان آمده ، منظور تلاوتى است كه مقدمه اى براى ايمان و عمل باشد .\r\nتعبير پر معنى كه در يكى از روايات نبوى وارد شده و مىگويد هر كس « حم » را بخواند و به آن ايمان داشته باشد ، شاهد گوياى اين گفتار است .\r\n","description":"","footnote":"","page_name":" 7 ","page_number":7},
  {"content":"\r\n\r\n[ سوره غافر ‹ 40 › : آيات 1 تا 3 
  ]\r\nبِسْمِ اللَّه الرَّحْمنِ الرَّحِيمِ\r\nحم ‹ 1 › تَنْزِيلُ الْكِتابِ مِنَ اللَّه الْعَزِيزِ الْعَلِيمِ ‹ 2 › غافِرِ الذَّنْبِ وَقابِلِ التَّوْبِ شَدِيدِ الْعِقابِ ذِي الطَّوْلِ لا إِله إِلَّا هُوَ إِلَيْه الْمَصِيرُ ‹ 3 ›\r\n\r\nترجمه :\r\nبنام خداوند بخشايشگر 1 - حم .\r\n2 - اين كتابى است كه از سوى خداوند قادر و دانا نازل شده است .\r\n3 - خداوندى كه آمرزنده گناه ، و پذيرنده توبه و شديد العقاب ، و صاحب نعمت فراوان است ، هيچ معبودى جز او نيست ، و بازگشت ( همه شما ) به سوى او است .\r\n\r\nتفسير :\r\n\r\nاوصافى اميد بخش !\r\nدر آغاز اين سوره نيز به « حروف مقطعه » برخورد مىكنيم كه در اينجا\r\n","description":"","footnote":"","page_name":" 8 ","page_number":8},
  {"content":"\r\nاز نوع تازه اى از آن است : « حاء » و « ميم » .\r\nدر زمينه تفسير اين حروف بحثهاى فراوانى در آغاز سوره‌هاى « بقره » « آل عمران » و « اعراف » و بعضى ديگر از سوره‌ها داشته‌ايم ، چيزى كه در اينجا بايد بر آن افزود اين است كه در بعضى از روايات ، و همچنين در بسيارى از كلمات مفسران دو حرف آغاز اين سوره به نامهاى خدا كه با اين دو حرف آغاز مىشود تفسير شده است ، چنان كه در حديثى از امام صادق ع به « حميد » و « مجيد » تفسير گرديده ( 1 ) .\r\nبعضى نيز « ح » را به نامهايى مانند « حميد » و « حليم » و « حنان » و « م » به نامهايى مانند « ملك » و « مالك » و « مجيد » تفسير كرده‌اند .\r\nاين احتمال نيز وجود دارد كه « ح » اشاره به حاكميت و « م » اشاره به « مالكيت » خداوند بوده باشد .\r\nاز ابن عباس نيز نقل شده كه « حم » از اسمهاى اعظم خدا است ( 2 ) .\r\nروشن است كه اين تفسيرها با هم منافاتى ندارد و ممكن است همه در معنى آيه جمع باشد .\r\nدر آيه بعد همانگونه كه روش قرآن است بعد از ذكر « حروف مقطعة » سخن از عظمت مقام « قرآن » به ميان مىآورد ، اشاره به اينكه اين كتاب با اينهمه عظمت از حروف ساده الفبا تركيب يافته ، بنائى چنان عظيم از مصالحى چنين كوچك ، و اين خود دليل بر اعجاز آن است .\r\nمىفرمايد : « اين كتابى است كه از سوى خداوند قادر دانا نازل شده است »\r\n\r\n","description":"","footnote":"\r\n( 1 ) « معانى الاخبار » صدوق صفحه 22 ( باب معنى الحروف المقطعة فى اوائل السور ) .\r\n( 2 ) « تفسير قرطبى » ذيل آيات مورد بحث .\r\n","page_name":" 9 ","page_number":9},
  {"content":"\r\n( * ( تَنْزِيلُ الْكِتابِ مِنَ اللَّه الْعَزِيزِ الْعَلِيمِ ) * ) .\r\nعزت و قدرتش موجب شده كه احدى نتواند با آن برابرى كند ، و علمش سبب گرديده كه محتواى آن در اعلى درجه كمال ، و فراگير همه نيازهاى انسانها در طريق تكامل باشد .\r\nآيه بعد خدا را به پنج وصف ديگر از صفات بزرگش كه بعضى اميد آفرين و بعضى خوف آفرين است توصيف كرده ، مىگويد : « خداوندى كه گناهان را مىآمرزد ( * ( غافِرِ الذَّنْبِ ) * ) .\r\n« توبه‌ها را مىپذيرد » ( * ( قابِلِ التَّوْبِ ) * ) ( 1 ) .\r\n« مجازاتش شديد است » ( * ( شَدِيدِ الْعِقابِ ) * ) .\r\n« نعمتش فراوان است » ( * ( ذِي الطَّوْلِ ) * ) ( 2 ) .\r\n« خداوندى كه معبودى جز او نيست » ( * ( لا إِله إِلَّا هُوَ ) * ) .\r\n« و بازگشت همه شما به سوى او است » ( * ( إِلَيْه الْمَصِيرُ ) * ) .\r\nآرى كسى كه واجد اين اوصاف است فقط او شايسته عبوديت است و مالك پاداش و كيفر .\r\n\r\nنكته‌ها :\r\n1 - در دو آيه فوق ( آيه 2 و 3 ) بعد از ذكر نام « اللَّه » و قبل از ذكر « معاد »\r\n\r\n","description":"","footnote":"\r\n( 1 ) « توب » ممكن است جمع « توبه » و يا مصدر بوده باشد ( مجمع البيان ) .\r\n( 2 ) « طول » ( بر وزن قول ) به معنى نعمت و فضل است ، و به معنى توانايى و رسايى و امكانات و مانند آن نيز آمده است ، بعضى از مفسران گفته‌اند « ذى الطول » به كسى گفته مىشود كه نعمتى طولانى به ديگرى مىبخشد ، بنا بر اين معنى آن اخص از معنى « منعم » است ( مجمع البيان ) .\r\n","page_name":" 10 ","page_number":10},
  {"content":"\r\n( * ( إِلَيْه الْمَصِيرُ ) * ) هفت وصف از اوصاف الهى بيان شده است كه بعضى از « صفات ذات » و بعضى از « صفات فعل » است و مجموعه اى از توحيد و علم و قدرت و رحمت و غضب را بيان مىدارد ، و « عزيز » و « عليم » پايه اى است براى نزول اين كتاب آسمانى ، و « غفران ذنوب » و « قبول توبه » و « شدت عقاب » و « بخشش نعمتها » مقدمه اى است براى تربيت نفوس و پرستش خداوند يگانه اى كه هيچ معبودى جز او نيست .\r\n2 - در ميان اين اوصاف « غافر الذنب » مقدم داشته شده و « ذى الطول ( صاحب نعمت و فضل ) نيز در آخر آمده ، و در اين ميان » شديد العقاب « است .\r\nدر حقيقت غضبش در ميان دو رحمت قرار گرفته ! ، و از اين گذشته در كنار اين وصف كه حاكى از غضب خداوند است سه وصف از اوصافش كه از رحمت او حكايت دارد بيان شده ، و همه اينها دليل بر اين است كه « رحمتش بر غضبش پيشى گرفته » است ( يا من سبقت رحمته غضبه ) .\r\n3 - جمله « * ( إِلَيْه الْمَصِيرُ ) * » نه تنها اشاره به اين است كه بازگشت همه در قيامت به سوى او است ، بلكه مطلق بودن آن از اين حكايت مىكند كه بازگشت همه امور در اين جهان و آن جهان به سوى او و سلسله همه موجودات به دست او است .\r\n4 - قابل توجه اينكه جمله « لا * ( إِله إِلَّا هُوَ ) * » كه به عنوان آخرين وصف آمده و حكايت از مقام « توحيد عبوديت » و عدم شايستگى غير او براى پرستش مىكند به عنوان آخرين صفت و نتيجه نهايى بيان شده ، و لذا در حديثى از ابن عباس آمده است كه مىگويد : او « غافر الذنب » است براى كسى كه « لا إله الا\r\n","description":"","footnote":"","page_name":" 11 ","page_number":11},
  {"content":"\r\nاللَّه « بگويد ، » قابل التوب « است براى كسى كه » لا إله الا الله « بگويد » شديد العقاب « است براى كسى كه » لا إله الا اللَّه « نگويد ، » ذى الطول « و غنى و بى نياز است از كسى كه » لا إله الا اللَّه « نگويد .\r\nبنا بر اين محور همه اين صفات كسانى هستند كه مؤمن به توحيد باشند و در گفتار و عمل از اين خط اصيل الهى منحرف نشوند .\r\n\r\n5 - اسباب آمرزش در قرآن مجيد\r\nدر قرآن مجيد امور زيادى به عنوان اسباب مغفرت و از بين رفتن گناهان معرفى شده است كه به قسمتهايى از آن ذيلا اشاره مىشود :\r\n1 - « توبه » : يا أَيُّهَا الَّذِينَ آمَنُوا تُوبُوا إِلَى اللَّه تَوْبَةً نَصُوحاً عَسى رَبُّكُمْ أَنْ يُكَفِّرَ عَنْكُمْ سَيِّئاتِكُمْ : « اى كسانى كه ايمان آورده‌ايد به سوى خدا باز گرديد و توبه خالص كنيد اميد است خداوند گناهان شما را ببخشد » ( تحريم - 8 ) .\r\n2 - ايمان و عمل صالح : و الَّذِينَ آمَنُوا وَعَمِلُوا الصَّالِحاتِ وَآمَنُوا بِما نُزِّلَ عَلى مُحَمَّدٍ وَهُوَ الْحَقُّ مِنْ رَبِّهِمْ كَفَّرَ عَنْهُمْ سَيِّئاتِهِمْ : « كسانى كه ايمان آوردند و عمل صالح انجام دادند و نيز به آنچه بر محمد ص نازل شده است ايمان آوردند آياتى كه حق است و از سوى پروردگارشان مىباشد خداوند گناهان آنها را مىبخشد » ( محمد - 2 ) .\r\n3 - تقوى : إِنْ تَتَّقُوا اللَّه يَجْعَلْ لَكُمْ فُرْقاناً وَيُكَفِّرْ عَنْكُمْ سَيِّئاتِكُمْ :\r\n« اگر تقواى الهى پيشه كنيد خداوند براى تشخيص حق از باطل به شما روشن بينى مىدهد ، و گناهانتان را مىبخشد » ( انفال - 29 ) .\r\n4 - هجرت و جهاد و شهادت : فَالَّذِينَ هاجَرُوا وَأُخْرِجُوا مِنْ دِيارِهِمْ وَأُوذُوا فِي سَبِيلِي وَقاتَلُوا وَقُتِلُوا لأُكَفِّرَنَّ عَنْهُمْ سَيِّئاتِهِمْ : « كسانى كه هجرت كنند و از خانه و وطن خود رانده شوند و در راه من آزار بينند و پيكار كنند\r\n","description":"","footnote":"","page_name":" 12 ","page_number":12},
  {"content":"\r\nو مقتول گردند گناهانشان را مىبخشم « ( آل عمران - 195 ) .\r\n5 - انفاق مخفى : إِنْ تُبْدُوا الصَّدَقاتِ فَنِعِمَّا هِيَ وَإِنْ تُخْفُوها وَتُؤْتُوهَا الْفُقَراءَ فَهُوَ خَيْرٌ لَكُمْ وَيُكَفِّرُ عَنْكُمْ مِنْ سَيِّئاتِكُمْ : « اگر انفاقهاى خود را در راه خدا آشكار سازيد خوب است و اگر آن را پنهان داريد و به فقرا بدهيد به سود شما است و از گناهانتان مىبخشد » ( بقره - 271 ) .\r\n6 - دادن قرض الحسنة : إِنْ تُقْرِضُوا اللَّه قَرْضاً حَسَناً يُضاعِفْه لَكُمْ وَيَغْفِرْ لَكُمْ : « اگر به خداوند قرض الحسنه دهيد آن را براى شما مضاعف مىكند و شما را مىآمرزد » ( تغابن - 17 ) .\r\n7 - پرهيز از گناهان كبيره كه موجب آمرزش گناهان صغيره است :\r\nإِنْ تَجْتَنِبُوا كَبائِرَ ما تُنْهَوْنَ عَنْه نُكَفِّرْ عَنْكُمْ سَيِّئاتِكُمْ : « اگر از گناهان كبيره كه از آن نهى شده‌ايد اجتناب كنيد گناهان صغيره شما را خواهيم بخشيد » ( نساء - 31 ) .\r\nبه اين ترتيب درهاى مغفرت الهى از هر سو به روى بندگان باز است كه هفت در آن در بالا به استناد هفت آيه قرآن ذكر شد ، تا از كدامين در وارد شويم و چه خوبتر كه از هر در وارد شويم .\r\n","description":"","footnote":"","page_name":" 13 ","page_number":13},
  {"content":"\r\n\r\n[ سوره غافر ‹ 40 › : آيات 4 تا 6 
  ]\r\nما يُجادِلُ فِي آياتِ اللَّه إِلَّا الَّذِينَ كَفَرُوا فَلا يَغْرُرْكَ تَقَلُّبُهُمْ فِي الْبِلادِ ‹ 4 › كَذَّبَتْ قَبْلَهُمْ قَوْمُ نُوحٍ وَالأَحْزابُ مِنْ بَعْدِهِمْ وَهَمَّتْ كُلُّ أُمَّةٍ بِرَسُولِهِمْ لِيَأْخُذُوه وَجادَلُوا بِالْباطِلِ لِيُدْحِضُوا بِه الْحَقَّ فَأَخَذْتُهُمْ فَكَيْفَ كانَ عِقابِ ‹ 5 › وَكَذلِكَ حَقَّتْ كَلِمَةُ رَبِّكَ عَلَى الَّذِينَ كَفَرُوا أَنَّهُمْ أَصْحابُ النَّارِ ‹ 6 ›\r\n\r\nترجمه :\r\n4 - تنها كسانى در آيات ما مجادله مىكنند كه ( از روى عناد ) كافر شده‌اند ، مبادا قدرت نمايى آنها تو را بفريبد ! 5 - پيش از آنها قوم نوح و اقوامى كه بعد از آنها آمدند ( پيامبرانشان را ) تكذيب كردند ، و هر امتى توطئه اى چيد كه پيامبرش را بگيرد ( و آزار دهد ) و براى محو حق به مجادله باطل دست زدند ، اما من آنها را گرفتم ( و سخت مجازات كردم ) ببين عذاب الهى چگونه بود ؟ ! 6 - اين گونه فرمان پروردگارت در مورد كسانى كه كافر شدند مسلم شده كه آنها همه اهل دوزخند .\r\n","description":"","footnote":"","page_name":" 14 ","page_number":14},
  {"content":"\r\n\r\nتفسير : فرمان قطعى پروردگار !\r\nبعد از ذكر نزول قرآن از سوى خداوند و توصيف او به صفاتى كه انگيزه خوف و رجاء است سخن از گروهى به ميان مىآورد كه در برابر اين آيات الهى به مجادله و پرخاشگرى برمىخيزند ، و سرنوشت اين گروه را ضمن جمله هايى كوتاه و كوبنده روشن مىسازد ، مىفرمايد : « تنها كسانى در آيات الهى مجادله مىكنند كه از روى عناد و لجاج كافر شده‌اند » ( * ( ما يُجادِلُ فِي آياتِ اللَّه إِلَّا الَّذِينَ كَفَرُوا ) * ) .\r\nدرست است كه اين گروه احيانا نيرو و جمعيت و قدرتى دارند ، ولى « مبادا رفت و آمدهاى آنها در شهرهاى مختلف و قدرت نمائيهايشان تو را بفريبد » ! ( * ( فَلا يَغْرُرْكَ تَقَلُّبُهُمْ فِي الْبِلادِ ) * ) .\r\nچند روزى كر و فر و هياهويى دارند ، اما به زودى چون حبابهاى روى آب محو و نابود مىگردند و يا همچون خاكسترى در برابر تند باد متلاشى مىشوند .\r\n« يجادل » از ماده « جدل » در اصل به معنى تابيدن طناب و محكم كردن آن است ، سپس در مورد ساختمانها و زره ، و مانند آن به كار رفته و به همين جهت به عمل كسانى كه در مقابل هم مىايستند و مناظره مىكنند و هر كدام مىخواهد پايه‌هاى سخن خود را محكم كرده ، بر ديگرى غلبه نمايد « مجادله » گفته مىشود .\r\nولى بايد توجه داشت كه « مجادله » از نظر محتواى لغت عرب هميشه مذموم نيست ( هر چند در فارسى روزمره به ما اين معنى را مىبخشد ) بلكه اگر در مسير حق و متكى به منطق و براى تبيين واقعيتها و ارشاد افراد بى خبر بوده باشد ممدوح\r\n","description":"","footnote":"","page_name":" 15 ","page_number":15},
  {"content":"\r\nاست ، و اگر متكى به دلائل واهى ، و ناشى از تعصب و جهل و غرور ، و به منظور اغفال اين و آن صورت گيرد مذموم است ، و اتفاقا در قرآن مجيد در هر دو مورد به كار رفته است .\r\nدر يك جا مىخوانيم : وَجادِلْهُمْ بِالَّتِي هِيَ أَحْسَنُ : « با آنها به روشى كه پسنديده تر است بحث و مجادله كن » ( نحل - 125 ) .\r\nولى در موارد ديگرى مانند آيه فوق و آيه بعد از آن به معنى مجادله مذموم آمده است .\r\nدر زمينه « جدال و مجادله » بحثى داريم كه در نكات مىخوانيد .\r\n« تقلب » از ماده « قلب » به معنى دگرگون كردن است ، و « تقلب » در اينجا به معنى تصرف و سلطه بر مناطق و بلاد مختلف و حكومت و سيطره بر آنها ، و به معنى رفت و آمد در آنها مىباشد .\r\nهدف آيه فوق اين است كه به پيامبر ص و مؤمنان آغاز اسلام كه غالبا از قشر محروم بودند گوشزد كند مبادا امكانات مالى ، و قدرت سياسى و اجتماعى كافران جبار را دليلى بر حقانيت ، و يا قدرت واقعى آنها بدانند ، دنيا اين گونه اشخاص را زياد به خاطر دارد ، و تاريخ نشان مىدهد كه تا چه اندازه در برابر مجازاتهاى الهى ضعيف و ناتوان بودند ، همانند برگهاى پژمرده پائيزى در برابر تند باد خزان .\r\nهمانگونه كه امروز هم كفار مستكبر و ظالم براى اظهار وجود ، يا مرعوب ساختن مستضعفان و محرومان جهان دست به يك سلسله تلاشها و تبليغات و كنفراسها و ديد و بازديدهاى سياسى و مانورهاى نظامى و عقد قراردادها و پيمانها ، با هم مسلكانشان ، مىزنند ، تا جو مساعدى براى پيشبرد اهداف شوم خود فراهم سازند ، اما مؤمنان بايد بيدار باشند و فريب اين صحنه سازيهاى كهنه را نخورند ، و هرگز مرعوب و مفتون نشوند .\r\n","description":"","footnote":"","page_name":" 16 ","page_number":16},
  {"content":"\r\nلذا در آيه بعد سرنوشت بعضى از اقوام گمراه و سركش پيشين را در عباراتى كوتاه و كوبنده به اين گونه بيان مىكند : « پيش از آنها قوم نوح و اقوامى كه بعد از آنها آمدند پيامبرشان را تكذيب كردند » ( * ( كَذَّبَتْ قَبْلَهُمْ قَوْمُ نُوحٍ وَالأَحْزابُ مِنْ بَعْدِهِمْ ) * ) .\r\nمنظور از « احزاب » ، قوم عاد ، ثمود ، حزب فرعونيان و لوط و مانند آنها است كه در آيه 12 و 13 سوره ص به عنوان « احزاب » به آنها اشاره شده ، آنجا كه مىگويد : كَذَّبَتْ قَبْلَهُمْ قَوْمُ نُوحٍ وَعادٌ وَفِرْعَوْنُ ذُو الأَوْتادِ وَثَمُودُ وَقَوْمُ لُوطٍ وَأَصْحابُ الأَيْكَةِ أُولئِكَ الأَحْزابُ :\r\nآرى آنها احزابى بودند كه دست به دست هم دادند و به تكذيب پيامبران الهى كه دعوتشان با منافع نامشروع و هوا و هوسهاى آنها هماهنگ نبود برخاستند .\r\nسپس مىافزايد به اين مقدار نيز قناعت نكردند ، بلكه « هر امتى از آنان توطئه اى چيدند كه پيامبرشان را بگيرند و آزار دهند و به زندان بيفكنند و يا به قتل برسانند » ( * ( وَهَمَّتْ كُلُّ أُمَّةٍ بِرَسُولِهِمْ لِيَأْخُذُوه ) * ) .\r\nباز به اينهم اكتفاء نكردند « و براى محو و نابودى حق به سخنان باطل دست زدند و براى گمراه ساختن مردم اصرار ورزيدند » ( * ( وَجادَلُوا بِالْباطِلِ لِيُدْحِضُوا بِه الْحَقَّ ) * ) ( 1 ) .\r\nاما اين امور براى هميشه ادامه نيافت و به موقع « من آنها را گرفتم ، و سخت مجازات كردم ، ببين عذاب الهى چگونه بود » ؟ ! ( * ( فَأَخَذْتُهُمْ فَكَيْفَ كانَ عِقابِ ) * ) .\r\nويرانه‌هاى شهرهاى آنها در مسير مسافرتهاى شما به چشم مىخورد ، و سرنوشت شوم و عاقبت سياه و تاريكشان بر صفحات تاريخ و سينه‌هاى صاحبدلان ثبت است ، بنگريد و عبرت گيريد .\r\n\r\n","description":"","footnote":"\r\n( 1 ) « ليدحضوا » از سه ماده « ادحاض » به معنى زايل كردن و ابطال است .\r\n","page_name":" 17 ","page_number":17},
  {"content":"\r\nاين كفار سركش مكه و مشركان ظالم عرب نيز سرانجامى بهتر از آنها نخواهند داشت ، مگر اينكه به خود آيند و در كار خويش تجديد نظر كنند .\r\nآيه فوق برنامه احزاب طغيانگر را در سه قسمت خلاصه مىكند : « تكذيب و انكار » و « توطئه براى نابود كردن مردان حق » و « تبليغات مستمر براى گمراه ساختن توده‌هاى مردم » .\r\nمشركان عرب نيز تمام اين برنامه‌ها را در برابر پيامبر اسلام ص تكرار كردند ، بنا بر اين چه جاى تعجب كه قرآن آنها را به همان سرنوشت اقوام پيشين تهديد كند .\r\nآخرين آيه مورد بحث علاوه بر مجازات دنيوى ، به مجازات آنها در سراى ديگر اشاره كرده مىگويد : « اين گونه فرمان پروردگارت در مورد كسانى كه كافر شدند مسلم شده كه آنها اهل آتشند » ( * ( كَذلِكَ حَقَّتْ كَلِمَةُ رَبِّكَ عَلَى الَّذِينَ كَفَرُوا أَنَّهُمْ أَصْحابُ النَّارِ ) * ) .\r\nظاهر معنى آيه وسيع و گسترده است و كافران لجوج را از همه اقوام شامل مىشود ، و مخصوص كفار مكه - آن چنان كه بعضى از مفسران پنداشته‌اند - نيست .\r\nبديهى است مسلم شدن فرمان پروردگار در باره اين قوم به دنبال گناهان مستمر و اعمال خلافى است كه با اراده خود انجام دادند ، و عجب اينكه بعضى از مفسران - همانند فخر رازى - پنداشته‌اند كه اين آيه از دلائل وجود سرنوشت جبرى و الزامى براى اقوام مختلف و سلب اراده و اختيار از آنها است ، در حالى كه اگر تعصبهاى فرقه اى اجازه مىداد با كمى دقت در خود اين آيات مطلب بر آنها روشن مىشد كه اين سرنوشت شوم را خداوند وقتى براى آنها مقرر مىدارد كه راههاى ظلم و جنايت را با پاى خود پيمودند .\r\n","description":"","footnote":"","page_name":" 18 ","page_number":18},
  {"content":"\r\n\r\nنكته‌ها :\r\n\r\n1 - قدرت نمايى ظاهرى كافران\r\nكرارا در آيات قرآن با اين سخن روبرو مىشويم كه مؤمنان محروم هرگز تصور نكنند امكانات وسيعى كه گاهى در اختيار افراد يا جمعيتهاى ظالم و ستمگر و بىايمان قرار دارد دليل بر سعادت و خوشبختى آنها ، و يا نشانه پيروزيشان در پايان كار است .\r\nمخصوصا قرآن براى ابطال اين پندار كه معمولا براى افراد كوته بينان فكر پيدا مىشود و امكانات مادى افراد را احيانا دليل بر حقانيت معنوى آنها مىگيرند تاريخ اقوام پيشين را در برابر افكار مؤمنان و رق مىزند ، و انگشت روى نمونه‌هاى واضحى مىگذارد ، همچون قدرتمندان فرعونى در مصر ، و نمروديان در بابل ، و قوم نوح و عاد و ثمود در عراق و حجاز و شامات ، مبادا مؤمنانى كه تهى دست و محرومند احساس كمبود و ضعف كنند و از « كر » و « فر » ظالمان بىايمان مرعوب يا سست شوند .\r\nالبته قانون خداوند اين نيست كه هر كس را كار خلافى كرد فورا به سزايش برساند ، همانگونه كه در آيه 59 كهف مىخوانيم وَجَعَلْنا لِمَهْلِكِهِمْ مَوْعِداً :\r\n« ما براى نابودى آنها موعدى مقرر داشتيم » .\r\nدر جاى ديگر مىفرمايد : فَمَهِّلِ الْكافِرِينَ أَمْهِلْهُمْ رُوَيْداً : « اندكى به كافران مهلت ده تا سرانجام كارشان روشن شود » ( سوره طارق آيه 17 ) و در جاى ديگر آمده است : إِنَّما نُمْلِي لَهُمْ لِيَزْدادُوا إِثْماً : « ما به آنها مهلت مىدهيم تا بر گناهانشان افزوده شود » ! ( آل عمران 178 ) .\r\nخلاصه هدف از اين مهلتها يا اتمام حجت بر كافران است ، يا آزمايش\r\n","description":"","footnote":"","page_name":" 19 ","page_number":19},
  {"content":"\r\nمؤمنان ، و يا افزايش گناهان كسانى كه تمام راههاى بازگشت را به روى خود بسته‌اند .\r\nنظير اين احساس حقارت در برابر كشورهاى قدرتمند مادى ظالم در مورد بعضى از اقوام مؤمن كه از نظر مادى عقب افتاده‌اند پيدا مىشود كه بايد با همان منطق قرآنى بالا با آن به شدت مبارزه كرد .\r\nافزون بر اين ، بايد به آنها حالى نمود كه اين محروميت و عقب افتادگى شما در درجه اول معلول ظلم آن ستمگران است ، و اگر زنجيرهاى ظلم و اسارت را پاره كنيد با تلاش و كوشش مستمر مىتوانيد عقبماندگيها را جبران نمائيد .\r\n\r\n2 - مجادله در قرآن مجيد\r\nدر اين سوره پنج بار سخن از « مجادله » به ميان آمده است كه تمام اين موارد ناظر به « مجادله باطل » است ( آيات 4 و 5 و 35 و 56 و 69 ) به همين مناسبت سزاوار است بحثى پيرامون جدال از ديدگاه قرآن مجيد مطرح شود .\r\n« جدال » و « مراء » دو عنوان است كه هم در آيات قرآن ، و هم در روايات اسلامى زياد روى آن بحث شده ، و در اين زمينه « اولا » بايد مفهوم اين دو كلمه روشن شود ، سپس اقسام جدال ( جدال به حق و جدال به باطل و نشانه‌هاى هر كدام تبيين گردد ، و سرانجام ضررهاى جدال به باطل و نيز عوامل پيروزى در مجادله به حق توضيح و تشريح گردد .\r\n\r\nالف - مفهوم « جدال » و « مراء » :\r\n« جدال » و « مراء » و « مخاصمه » سه لفظ است كه مفاهيمى نزديك به هم دارد ، در عين حال تفاوتهايى در ميان آنها موجود است ( 1 ) .\r\n« جدال » در اصل به معنى پيچانيدن طناب است سپس به پيچانيدن طرف\r\n\r\n","description":"","footnote":"\r\n( 1 ) اين هر سه لفظ مصدر « باب مفاعله » است .\r\n","page_name":" 20 ","page_number":20},
  {"content":"\r\nمقابل و گفتگو براى غلبه بر او به كار رفته .\r\n« مراء » ( بر وزن حجاب ) به معنى گفتگو كردن در چيزى است كه در آن « مريه » ( شك ) وجود دارد .\r\nو « خصومت » و « مخاصمه » در اصل به معنى گلاويز شدن دو نفر به يكديگر كه هر كدام پهلوى ديگرى را بگيرد آمده سپس به گفتگوها و مشاجرات لفظى اطلاق گرديده است .\r\nبه گفته مرحوم علامه مجلسى در « بحار الانوار » « جدال » و « مراء » بيشتر در مسائل علمى به كار مىرود در حالى كه « مخاصمه » در امور دنيوى است .\r\nو نيز گاهى تفاوت ميان جدال و مراء را چنين مىگذارند كه در « مراء » هدف اظهار فضل و كمال است ، و در « جدال » تحقير و عاجز كردن طرف مقابل .\r\nگاه گفته‌اند : « جدال » در مسائل علمى است و « مراء » اعم از آن است .\r\nو گاه گفته‌اند : « مراء » جنبه دفاعى در مقابل حملات خصم دارد ولى « جدال » اعم از دفاعى و تهاجمى است ( 1 ) .\r\n\r\nب - جدال حق و باطل\r\nگفتيم از موارد استعمال اين لفظ مخصوصا در قرآن مجيد به خوبى استفاده مىشود كه جدال مفهوم وسيعى دارد ، و هر نوع بحث و گفتگوى طرفين را شامل مىشود ، خواه به حق باشد يا به باطل ، در آيه 125 سوره نحل مىخوانيم كه خداوند به پيامبر اسلام دستور مىدهد : وَجادِلْهُمْ بِالَّتِي هِيَ أَحْسَنُ : « با آنها به روشى كه نيكوتر است مجادله و گفتگو كن » و در مورد ابراهيم در آيه 74 هود مىخوانيم : فَلَمَّا ذَهَبَ عَنْ إِبْراهِيمَ الرَّوْعُ وَجاءَتْه الْبُشْرى يُجادِلُنا فِي قَوْمِ لُوطٍ : « هنگامى كه وحشت ابراهيم زائل شد و بشارت تولد فرزند به او رسيد براى تاخير مجازات قوم لوط با ما به گفتگو و مجادله پرداخت » اينها از\r\n\r\n","description":"","footnote":"\r\n( 1 ) بحار الانوار جلد 73 صفحه 399 .\r\n","page_name":" 21 ","page_number":21},
  {"content":"\r\nنوع مجادله به حق است .\r\nولى در غالب موارد در قرآن كريم اين واژه در مجادله به باطل استعمال شده است ، چنان كه در همين سوره مؤمن پنج بار اين كلمه در همين معنى به كار رفته .\r\nبه هر حال بحث و گفتگو و استدلال و مناقشه در گفتار ديگران اگر به منظور روشن شدن حق ، نشان دادن راه ، و ارشاد جاهل بوده باشد عملى است پسنديده و شايسته تقدير ، بلكه در بسيارى از موارد واجب است قرآن هرگز با بحث و گفتگوى روشنگرانه و استدلال براى تبيين حق مخالفت نكرده ، بلكه در آيات زيادى آن را عملا تثبيت نموده است .\r\nدر بسيارى از موارد از مخالفين مطالبه برهان و دليل مىكند ، و مىگويد هاتوا برهانكم « استدلال خود را بياوريد » ( 1 ) .\r\nو در بسيارى از موارد در مقابل تقاضاى برهان ، به اقامه دلائل مختلف پرداخته است ، چنان كه در آخر سوره يس خوانديم كه در برابر آن مرد عرب كه استخوان پوسيده اى را به دست گرفته بود از پيامبر ص مىپرسيد مَنْ يُحْيِ الْعِظامَ وَهِيَ رَمِيمٌ : « چه كسى مىتواند اين استخوانهاى پوسيده را از نو زنده كند » ( يس - 78 ) چندين دليل بر مساله معاد و قدرت خداوند بر احياى مردگان اقامه مىكند .\r\nو نيز در آيه 258 سوره بقره گفتگوهاى ابراهيم ع و دلائل دندان شكن او را در برابر نمرود ، و در آيات 47 تا 54 سوره طه احتجاج موسى را در برابر فرعون منعكس ساخته كه نمونه روشنى از مجادله شايسته است ، همچنين قرآن پر است از دلائل مختلفى كه پيامبر ص در مقابل بت پرستان و مشركان و بهانه جويان اقامه مىكرد .\r\nاما در برابر آن موارد زيادى را نقل مىكند كه طرفداران باطل براى\r\n\r\n","description":"","footnote":"\r\n( 1 ) بقره 111 ، انبياء 24 ، نمل 64 ، قصص 75 .\r\n","page_name":" 22 ","page_number":22},
  {"content":"\r\nبه كرسى نشاندن سخنان بىاساس خود دست به مجادلات زشتى مىزدند و با انواع سفسطه‌ها و بهانه جوئيها تلاش براى ابطال حق و اغواى مردم ساده دل داشته‌اند ، سخريه و استهزاء تهديد و افترا و انكار بدون دليل از روشهاى معمولى اقوام گمراه و سركش در مقابل پيامبران بود ، و استدلال منطقى و آميخته با مهر و محبت روش پيامبران الهى .\r\nدر روايات اسلامى نيز بحثهاى زيادى پيرامون مناظرات پيغمبر اكرم ص يا ائمه اهل بيت ع در برابر مخالفان ديده مىشود كه اگر اين بحث و مناظرات جمع آورى گردد كتاب بسيار قطورى را تشكيل مىدهد ( البته قسمتهايى از آنها جمعآورى شده ) .\r\nنه تنها پيشوايان معصوم كه اصحاب و ياران آنها نيز به تشويق آنها مناظرات و مجادلاتى با مخالفان داشته‌اند ، ولى اجازه اين كار را به كسانى مىدادند كه به قدر كافى توانايى و قدرت منطق داشته باشند ، چه در غير اين صورت بجاى اينكه جبه حق تقويت شود تضعيف مىگردد ، و مخالفان جسورتر و سرسختتر مىشوند .\r\nلذا در حديثى مىخوانيم يكى از دوستان امام صادق ع بنام « طيار » ( حمزة بن محمد ) مىگويد به امام عرض كردم بلغنى انك كرهت مناظرة الناس :\r\n« به من خبر رسيده كه شما از مناظره كردن با مخالفان ناخشنود هستيد » .\r\nامام ع در پاسخ فرمود :\r\nاما مثلك فلا يكره ، من اذا طار يحسن ان يقع و ان وقع يحسن ان يطير ، فمن كان هذا لا نكرهه\r\n: « اما كسى كه چون تو باشد عيبى ندارد ، از كسانى كه وقتى پرواز مىكنند و اوج مىگيرند به خوبى مىتوانند بنشينند ، و هنگامى كه مىنشينند به خوبى مىتوانند پرواز كنند و اوج گيرند ، كسى كه چنين باشد ما از مناظره او ناخشنود نيستيم » ! ( 1 ) .\r\n\r\n","description":"","footnote":"\r\n( 1 ) رجال « كشى » صفحه 298 .\r\n","page_name":" 23 ","page_number":23},
  {"content":"\r\nاين تعبير زيبا كه اشاره روشنى به قدرت اوجگيرى در استدلال ، و سپس جمع و جور كردن و پايان دادن به بحث مىباشد نشان مىدهد كه بايد افرادى در اين ميدانها حضور يابند كه از تسلط كافى بر بحثهاى استدلالى برخوردار باشند ، مبادا ضعف منطق آنها به حساب ضعف مكتب آنها گذارده شود .\r\n\r\nج - آثار شوم مجادله باطل\r\nدرست است كه بحث و گفتگو كليد حل مشكلات مىباشد ، اما اين در صورتى است كه دو طرف بحث طالب حق و در جستجوى راه باشند ، و يا حد اقل اگر يك طرف از طريق لجاجت وارد مىشود طرف مقابل در فكر احقاق حق و رسيدن به واقع باشد ، اما هر گاه گفتگو در ميان كسانى روى دهد كه هر كدام براى خودخواهى و اظهار تفوق بر ديگرى ، و به كرسى نشاندن حرف خويش به ستيزه و جنجال برخيزد نتيجه اى جز دور شدن از حق ، تاريكى دل ، ريشه دار شدن خصومتها و كينه‌ها نخواهد داشت .\r\nو به همين دليل در روايات اسلامى از مراء و مجادله به باطل نهى شده است ، و اشارات پر معنايى به ضررهاى اين نوع مجادلات در اين روايات وارد شده .\r\nدر حديثى از امير مؤمنان على ع مىخوانيم :\r\nمن ضن بعرضه فليدع المراء :\r\n« هر كس به آبروى خويش علاقمند است مجادله و ستيزه جويى را ترك كند » ( 1 ) .\r\nزيرا در اين گونه مباحثات كار تدريجا به بىحرمتى و توهين و حتى دشنام و انواع سخنان زشت و ركيك و نسبتهاى ناروا مىرسد .\r\nدر حديث ديگرى از همان امام ع مىخوانيم :\r\nاياكم و المراء و الخصومه فانهما يمرضان القلوب على الاخوان ، و ينبت عليهما النفاق ! :\r\n« از مجادله\r\n\r\n","description":"","footnote":"\r\n( 1 ) « نهج البلاغه » كلمات قصار كلمه 362 .\r\n","page_name":" 24 ","page_number":24},
  {"content":"\r\nو ستيز در گفتگو بپرهيزيد ، زيرا اين دو دلهاى برادران دينى را نسبت به يكديگر بيمار و مكدر مىكند ، و بذر نفاق را پرورش مىدهد » ( 1 ) .\r\nچرا كه اين گونه پرخاشگريها كه غالبا عارى از اصول صحيح بحث و استدلال است روح لجاجت و تعصب را در افراد تقويت مىكند تا آنجا كه هر كدام مىخواهد براى غلبه بر ديگرى از هر وسيله حتى دروغ و تهمت و بىحرمتى استفاده كند ، و اين كار نتيجه اى جز كينه توزى و پرورش بذرهاى نفاق در دلها نخواهد داشت .\r\nيكى ديگر از مفاسد بزرگ « جدال به باطل » اين است كه طرفين در انحراف و اشتباه خود سختتر و راسختر مىشوند ، زيرا هر كدام تلاش مىكند براى اثبات مقصود خود به هر دليل باطل متشبث شود و تا آنجا كه مىتواند سخنان حق طرف را ناديده بگيرد ، و يا با ديده عدم رضا و قبول بنگرد و اين خود موجب تقويت اشتباه و كجروى است .\r\n\r\nد - روش مجادله به احسن\r\nدر جدال حق ، هدف تحقير طرف ، و اثبات تفوق و پيروزى بر او نيست ، بلكه هدف نفوذ در افكار و اعماق روح او است ، به همين دليل روش مجادله به احسن با جدال باطل در همه چيز متفاوت است .\r\nدر اينجا شخص جدالگر براى نفوذ معنوى در طرف از وسائل زير بايد استفاده كند كه در قرآن مجيد اشارات جالبى به آنها شده است :\r\n1 - نبايد اصرار داشته باشد كه مطلب حق را به عنوان گفته او بپذيرد بلكه اگر بتواند چنان كند كه طرف مقابل آن مطلب را نتيجه فكر خود بينديشد بسيار مؤثرتر خواهد بود ، و به تعبير ديگر طرف فكر كند اين انديشه از درون وجود خودش جوشيده ، و فرزند روح او است تا به آن علاقه مند شود ! .\r\n\r\n","description":"","footnote":"\r\n( 1 ) « اصول كافى » جلد دوم « باب المراء و الخصومه » حديث 1 .\r\n","page_name":" 25 ","page_number":25},
  {"content":"\r\nسر اينكه قرآن مجيد بسيارى از حقايق مهم را از توحيد و نفى شرك گرفته تا مسائل ديگر در لباس استفهام در مىآورد و مثلا بعد از ذكر دلائل توحيد مىگويد : أَ إِله مَعَ اللَّه « آيا معبودى با خدا همراه است ؟ » ( نمل - 60 ) شايد همين امر باشد .\r\n2 - از هر چيزى كه حس لجاجت طرف مقابل را برمىانگيزد بايد خوددارى نمود قرآن مجيد مىگويد : وَلا تَسُبُّوا الَّذِينَ يَدْعُونَ مِنْ دُونِ اللَّه : « معبودهايى را كه غير از خدا مىخوانند ناسزا و دشنام نگوئيد » ( انعام - 108 ) مبادا آنها روى دنده لجاجت بيفتند و به خداوند بزرگ اهانت كنند .\r\n3 - در بحثها بايد در مقابل هر كس و هر گروه نهايت انصاف را رعايت كرد تا طرف حس كند گوينده به راستى در صدد روشن كردن واقعيات است ، فى المثل هنگامى كه قرآن سخن از زيانهاى شراب و قمار مىگويد منافع جزئى مادى و اقتصادى آن را كه براى گروهى حاصل مىشود ناديده نمىگيرد ، مىفرمايد :\r\nقُلْ فِيهِما إِثْمٌ كَبِيرٌ وَمَنافِعُ لِلنَّاسِ وَإِثْمُهُما أَكْبَرُ مِنْ نَفْعِهِما : « بگو در شراب و قمار گناه عظيمى است و منافع جزئى براى مردم ، اما گناه آنها از سودشان بيشتر است » .\r\nاين طرز سخن مسلما در شنونده تاثير عميقترى مىبخشد .\r\n4 - بايد در برابر بديها و كينه توزيهاى مقابله به مثل نكند ، بلكه طريق محبت و رافت و گذشت را پيش گيرد كه اين « مقابله به ضد » در اين گونه موارد تاثير فوق العاده اى در نرم كردن قلب دشمنان لجوج دارد ، چنان كه قرآن مجيد مىگويد : ادْفَعْ بِالَّتِي هِيَ أَحْسَنُ فَإِذَا الَّذِي بَيْنَكَ وَبَيْنَه عَداوَةٌ كَأَنَّه وَلِيٌّ حَمِيمٌ : « با روشى كه نيكوتر است بديها را دفع كن ، در اين حال كسى كه ميان تو و او دشمنى است آن چنان نرم مىشود كه گويى دوست گرم و صميمى است » ! ( فصلت - 34 ) .\r\n","description":"","footnote":"","page_name":" 26 ","page_number":26},
  {"content":"\r\nخلاصه هر گاه گفتگوهاى پيامبران را با دشمنان جبار و سرسخت كه در قرآن منعكس است ، و گفتگوهاى پيامبر ص و ائمه معصومين ع را در برخورد با دشمنان به هنگام بحثهاى عقيدتى دقيقا بررسى كنيم ، درسهاى آموزنده در اين زمينه مىيابيم كه بيانگر دقيقترين مسائل روانى است كه راه نفوذ در ديگران را صاف و هموار مىسازد .\r\nمخصوصا مرحوم علامه مجلسى حديث مفصلى از پيغمبر گرامى اسلام ص در اين زمينه نقل مىكند كه ضمن آن مناظره طولانى پيامبر ص با پنج گروه يهود و نصارا و دهريين و ثنويين ( دوگانه پرستان ) و مشركان عرب مطرح شده كه با لحنى جذاب و گيرا آنها را به قبول و تسليم وا مىدارد ، مناظره آموزنده اى كه مىتواند الگويى براى مناظرات ما بوده باشد ( 1 ) .\r\n\r\n","description":"","footnote":"\r\n( 1 ) « بحار الانوار » جلد 9 صفحه 257 به بعد .\r\n","page_name":" 27 ","page_number":27},
  {"content":"\r\n\r\n[ سوره غافر ‹ 40 › : آيات 7 تا 9 
  ]\r\nالَّذِينَ يَحْمِلُونَ الْعَرْشَ وَمَنْ حَوْلَه يُسَبِّحُونَ بِحَمْدِ رَبِّهِمْ وَيُؤْمِنُونَ بِه وَيَسْتَغْفِرُونَ لِلَّذِينَ آمَنُوا رَبَّنا وَسِعْتَ كُلَّ شَيْءٍ رَحْمَةً وَعِلْماً فَاغْفِرْ لِلَّذِينَ تابُوا وَاتَّبَعُوا سَبِيلَكَ وَقِهِمْ عَذابَ الْجَحِيمِ ‹ 7 › رَبَّنا وَأَدْخِلْهُمْ جَنَّاتِ عَدْنٍ الَّتِي وَعَدْتَهُمْ وَمَنْ صَلَحَ مِنْ آبائِهِمْ وَأَزْواجِهِمْ وَذُرِّيَّاتِهِمْ إِنَّكَ أَنْتَ الْعَزِيزُ الْحَكِيمُ ‹ 8 › وَقِهِمُ السَّيِّئاتِ وَمَنْ تَقِ السَّيِّئاتِ يَوْمَئِذٍ فَقَدْ رَحِمْتَه وَذلِكَ هُوَ الْفَوْزُ الْعَظِيمُ ‹ 9 ›\r\n\r\nترجمه :\r\n7 - فرشتگانى كه حاملان عرشند و آنها كه گرداگرد آن ( طواف مىكنند ) تسبيح و حمد خدا مىگويند و به او ايمان دارند و براى مؤمنان استغفار مىنمايند .\r\n8 - ( عرضه مىدارند ) پروردگارا ! آنها را در باغهاى جاويدان بهشت كه به آنها وعده فرموده اى وارد كن ، همچنين صالحان از پدران و همسران و فرزندان آنها را كه تو توانا و حكيمى .\r\n","description":"","footnote":"","page_name":" 28 ","page_number":28},
  {"content":"\r\n9 - و آنها را از بديها نگاهدار ، و هر كس را در آن روز از بديها نگاهدارى مشمول رحمتت ساخته اى و اين است رستگارى بزرگ .\r\n\r\nتفسير :\r\n\r\nحاملان عرش الهى پيوسته به اهل ايمان دعا مىكنند\r\nلحن آيات پيشين نشان مىداد كه اين آيات هنگامى نازل شده كه مسلمانان در اقليت و محروميت بودند ، و دشمنان در اوج قدرت و داراى سلطه و امكانات فراوان .\r\nو به دنبال آن آيات مورد بحث در حقيقت براى اين نازل شده كه به مؤمنان راستين بشارت دهد كه شما هرگز تنها نيستيد ، هرگز احساس غربت نكنيد ، حاملان عرش الهى و مقربترين و بزرگترين فرشتگان او با شما همصدا و دوستدار و طرفداران شما هستند ، آنها پيوسته براى شما دعا مىكنند و پيروزيتان را در اين عالم و عالم ديگر از خدا مىطلبند ، و اين بزرگترين وسيله دلگرمى است براى مؤمنان امروز و آن روز و فردا .\r\nمىفرمايد : « فرشتگانى كه حاملان عرشند و فرشتگانى كه در گرداگرد عرش پروردگار قرار دارند تسبيح و حمد خدا مىگويند ، به او ايمان دارند و براى مؤمنان استغفار مىكنند » ( * ( الَّذِينَ يَحْمِلُونَ الْعَرْشَ وَمَنْ حَوْلَه يُسَبِّحُونَ بِحَمْدِ رَبِّهِمْ وَيُؤْمِنُونَ بِه وَيَسْتَغْفِرُونَ لِلَّذِينَ آمَنُوا ) * ) .\r\nگفتار آنها اين است كه مىگويند : « پروردگارا رحمت و علم تو همه چيز را فرا گرفته ( تو از گناهان بندگانت با خبرى و نسبت به آنها رحيمى ) خداوندا ! آنها را كه توبه كرده‌اند و از راه تو مىروند ببخش و بيامرز و آنها را از عذاب دوزخ نگاه دار ( * ( رَبَّنا وَسِعْتَ كُلَّ شَيْءٍ رَحْمَةً وَعِلْماً فَاغْفِرْ لِلَّذِينَ تابُوا وَاتَّبَعُوا سَبِيلَكَ وَقِهِمْ عَذابَ الْجَحِيمِ ) * ) .\r\nاين سخن از يك سو به مؤمنان مىگويد تنها شما نيستيد كه عبادت خداوند\r\n","description":"","footnote":"","page_name":" 29 ","page_number":29},
  {"content":"\r\nمىكنيد ، و تسبيح و حمد او را مىگوئيد ، قبل از شما مقربترين فرشتگان خداوند و حاملان و طواف كنندگان عرش خدا حمد و تسبيحش مىگويند .\r\nاز سوى ديگر به كفار هشدار مىدهد كه ايمان آوردن يا نياوردن شما مهم نيست ، خدا نيازى به ايمان كسى ندارد آن قدر فرشتگان او حمد و تسبيحش مىگويند كه به تصور نمىگنجد ، تازه به حمد و تسبيح آنها نيز احتياجى ندارد .\r\nو از سوى سوم به مؤمنان آگاهى مىدهد كه شما در اين جهان تنها نيستيد - هر چند در محيط زندگى خود در اقليت باشيد - نيرومندترين قدرتهاى غيبى عالم و حاملان عرش پروردگار پشتيبان شما و دعاگوى شما هستند ، پيوسته از خداوند بزرگ مىخواهند شما را مشمول عفو و رحمت گسترده اش قرار دهد ، از خطاهايتان در گذرد ، و از عذاب دوزخ نگاهتان دارد .\r\nباز در اين آيه به موضوع « عرش » برخورد مىكنيم كه از حاملان و فرشتگانى كه آن را احاطه كرده‌اند نيز سخن به ميان آمده ، گرچه در تفسير سوره‌هاى مختلف تا كنون در اين باره سخن گفته‌ايم ( 1 ) ولى باز شرحى در اين زمينه در نكات خواهيم داشت .\r\nدر آيه بعد در ادامه دعاهاى حاملان عرش در باره مؤمنان مىافزايد :\r\n« پروردگارا ! آنها را در باغهاى جاويدان بهشت كه به آنها وعده فرموده اى داخل كن » ( * ( رَبَّنا وَأَدْخِلْهُمْ جَنَّاتِ عَدْنٍ الَّتِي وَعَدْتَهُمْ ) * ) .\r\n« و همچنين صالحان از پدران و همسران و فرزندان آنها را » ( * ( وَمَنْ صَلَحَ مِنْ آبائِهِمْ وَأَزْواجِهِمْ وَذُرِّيَّاتِهِمْ ) * ) ( 2 ) .\r\n\r\n","description":"","footnote":"\r\n( 1 ) از جمله در جلد ششم صفحه 204 ( ذيل آيه 54 سوره اعراف ) و جلد نهم صفحه 25 ( ذيل آيه 7 سوره هود ) و جلد دوم صفحه 200 ( ذيل آيه 255 سوره بقره ) .\r\n( 2 ) جمله « و من صلح » معطوف است بر ضمير در جمله « و ادخلهم » .\r\n","page_name":" 30 ","page_number":30},
  {"content":"\r\n« چرا كه تو بر هر چيز توانايى و نسبت به همه چيز دانايى » ( * ( إِنَّكَ أَنْتَ الْعَزِيزُ الْحَكِيمُ ) * ) .\r\nاين آيه كه با « ربنا » شروع شده تقاضاى ملتمسانه حاملان عرش و فرشتگان مقرب خدا است كه براى جلب لطف او بار ديگر روى مقام ربوبيتش تكيه مىكنند ، و نه تنها نجات از دوزخ را براى مؤمنان خواهانند ، بلكه ورود در باغهاى جاويدان بهشت را نيز براى آنها مىخواهند ، نه تنها براى خودشان بلكه براى پدران و همسران و فرزندانشان كه در خط مكتب آنها بوده‌اند نيز تقاضا مىكنند ، و از صفات عزت و قدرت او يارى مىطلبند .\r\nوعده الهى كه در اين آيات به آن اشاره شده همان وعده اى است كه بارها خداوند به وسيله پيامبران به مردم داده است .\r\nتقسيم مؤمنان به دو گروه بيانگر اين واقعيت است كه گروهى در رديف اول قرار دارند ، و در پيروى اوامر خداوند كاملا كوشا هستند ، اما گروه ديگرى در اين حد نيستند اما به خاطر پيروى نسبى از گروه اول و انتسابشان به آنها نيز مشمول دعاى فرشتگانند .\r\nسپس آنها در چهارمين دعايشان در حق مؤمنان چنين مىگويند : « آنها را از بديها نگاهدار كه هر كس را در آن روز از بديها نگاهدارى مشمول رحمتت ساخته اى » ( * ( وَقِهِمُ السَّيِّئاتِ وَمَنْ تَقِ السَّيِّئاتِ يَوْمَئِذٍ فَقَدْ رَحِمْتَه ) * ) .\r\nو بالآخره دعاى خود را با اين جمله پر معنى پايان مىدهند : « اين است رستگارى بزرگ » ( * ( وَذلِكَ هُوَ الْفَوْزُ الْعَظِيمُ ) * ) .\r\nچه فوز و نجاتى از اين برتر كه گناهان انسان بخشوده شود ، عذاب و بديها از او دور گردد ، مشمول رحمت الهى شود ، و در بهشت جاويدانش قدم بگذارد و بستگان مورد علاقه اش نيز به او ملحق گردند .\r\n","description":"","footnote":"","page_name":" 31 ","page_number":31},
  {"content":"\r\n\r\nنكته‌ها :\r\n\r\n1 - دعاهاى چهار گانه حاملان عرش\r\nدر اينجا سؤالى پيش مىآيد كه در ميان اين دعاهاى چهارگانه چه تفاوتى است ؟ آيا بعضى از آنها تكرارى نيست ؟\r\nاما با كمى دقت روشن مىشود كه هر كدام ناظر به مطلب جداگانه اى است .\r\nنخست آنها تقاضاى غفران و شستشوى مؤمنان از آثار گناه مىكنند ، اين امر علاوه بر اينكه مقدمه براى وصول به هر نعمت بزرگ است خود مطلوب بالذات است ، چه موهبتى از اين بالاتر كه انسان احساس كند پاك و پاكيزه شده ، خدايش از او راضى است او نيز از خدايش راضى ؟ آرى قطع نظر از مساله بهشت و دوزخ اين احساس براى بندگان خدا پرافتخارترين و باشكوهترين احساس است .\r\nدر مرحله دوم تقاضاى دور داشتن آنها از عذاب جهنم مىكنند كه اين خود مهمترين وسيله آرامش روان آنها است .\r\nدر مرحله سوم تقاضاى بهشت مىكنند نه تنها براى خودشان بلكه براى بستگانشان كه وجود آنها در كنارشان مايه آرامش روح و نشاط قلب آنها است .\r\nو از آنجا كه غير از دوزخ در صحنه قيامت ناراحتيهاى ديگرى نيز وجود دارد كه مهم و قابل ملاحظه است مانند هول محشر ، رسوايى در برابر خلايق ، طول حساب ، و امثال آن در دعاى ديگرشان از خدا مىخواهند كه مؤمنان را از هر گونه بدى و مكروه در آن روز دور دارد تا با فراغت خاطر و احترام و تكريم وارد بهشت جاويدان شوند .\r\n","description":"","footnote":"","page_name":" 32 ","page_number":32},
  {"content":"\r\n\r\n2 - آداب دعا كردن\r\nدر اين آيات حاملان عرش الهى راه و رسم دعا را به مؤمنان مىآموزند .\r\nنخست تمسك به ذيل نام پروردگار ( ربنا ) .\r\nسپس او را به صفات جمال و جلالش ستودن و از مقام رحمت و علم بىپايانش مدد خواستن ( * ( وَسِعْتَ كُلَّ شَيْءٍ رَحْمَةً وَعِلْماً ) * ) .\r\nسرانجام وارد در دعا شدن ، و مسائل را به ترتيب اهميت خواستن و با شرائطى كه زمينه استجابت را فراهم مىسازد مقرون ساختن ( * ( فَاغْفِرْ لِلَّذِينَ تابُوا وَاتَّبَعُوا سَبِيلَكَ ) * ) .\r\nسپس دعا را با ذكر اوصاف جمال و جلال او و توسل مجدد به ذيل رحمتش پايان دادن .\r\nجالب توجه اينكه حاملان عرش در اين دعا روى پنج وصف از مهمترين اوصاف الهى تكيه مىكنند ربوبيت ، رحمت ، قدرت ، علم و حكمت او .\r\n\r\n3 - چرا دعاها با « ربنا » شروع مىشود ؟\r\nمطالعه آيات قرآن مجيد نشان مىدهد كه « اولياء اللَّه » اعم از پيامبران و فرشتگان و بندگان صالح به هنگام دعا سخن خود را با « ربنا » يا « ربى » شروع مىكردند .\r\nآدم مىگويد : رَبَّنا ظَلَمْنا أَنْفُسَنا : « پروردگارا ! من و همسرم بر خود ستم كرديم » .\r\nنوح عرض مىكند : رَبِّ اغْفِرْ لِي وَلِوالِدَيَّ : « پروردگار من و پدر و مادرم را بيامرز » .\r\nابراهيم مىگويد : رَبَّنَا اغْفِرْ لِي وَلِوالِدَيَّ وَلِلْمُؤْمِنِينَ يَوْمَ يَقُومُ الْحِسابُ :\r\n","description":"","footnote":"","page_name":" 33 ","page_number":33},
  {"content":"\r\n« پروردگارا من و پدر و مادرم و همه مؤمنان را در روزى كه حساب بر پا مىشود ببخش » .\r\nيوسف ع مىگويد : رَبِّ قَدْ آتَيْتَنِي مِنَ الْمُلْكِ : « پروردگارا بهره اى از حكومت به من رحمت فرموده اى » .\r\nو موسى ع مىگويد : رَبِّ بِما أَنْعَمْتَ عَلَيَّ فَلَنْ أَكُونَ ظَهِيراً لِلْمُجْرِمِينَ :\r\n« پروردگارا به خاطر نعمتى كه به من داده اى پشتيبان مجرمان نخواهم بود » .\r\nسليمان ع مىگويد : هَبْ لِي مُلْكاً لا يَنْبَغِي لأَحَدٍ مِنْ بَعْدِي :\r\n« خداوندا حكومتى به من ببخش كه شايسته كسى بعد از من نباشد » .\r\nعيسى ع عرض مىكند : رَبَّنا أَنْزِلْ عَلَيْنا مائِدَةً مِنَ السَّماءِ : « پروردگارا ! بر ما مائده اى از آسمان فرو فرست » ( مائده - 114 ) .\r\nو پيامبر بزرگ اسلام ص عرضه مىدارد : رَبِّ أَعُوذُ بِكَ مِنْ هَمَزاتِ الشَّياطِينِ « پروردگارا من از وسوسه‌هاى شياطين به تو پناه مىبرم » ( مؤمنون - 97 ) .\r\nو مؤمنان طبق آيات آخر سوره آل عمران چندين بار اين تعبير را تكرار مىكنند از جمله مىگويند رَبَّنا ما خَلَقْتَ هذا باطِلًا : « پروردگارا اين آسمانها و زمين پهناور را بيهوده نيافريده اى » ! از اين تعبيرات به خوبى استفاده مىشود كه بهترين دعا آن است كه از مساله ربوبيت پروردگار آغاز شود ، درست است كه نام مبارك « اللَّه » جامعترين نامهاى خدا است ولى از آنجا كه تقاضا از محضر پر لطف او تناسب با مساله ربوبيت دارد ، ربوبيتى كه از ناحيه خداوند از نخستين لحظات وجود انسان آغاز مىشود و تا آخر عمر او و بعد از آن ادامه دارد ، و انسان را غرق الطاف الهى مىكند ، خواندن خداوند به اين نام در آغاز دعاها از هر نام ديگر مناسبتر و شايسته تر است ( 1 ) .\r\n\r\n","description":"","footnote":"\r\n( 1 ) « تفسير كبير فخر رازى » ذيل آيات مورد بحث .\r\n","page_name":" 34 ","page_number":34},
  {"content":"\r\n\r\n4 - عرش خدا چيست ؟\r\nبارها گفته‌ايم الفاظ ما كه براى بيان مشخصات زندگى محدود و ناچيز ما وضع شده نمىتواند به درستى بيانگر عظمت خداوند و حتى عظمت مخلوقات بزرگ او باشد ، به همين دليل با استفاده از معانى كنايى اين الفاظ شبحى از آن همه عظمت را ترسيم مىكنيم .\r\nو از جمله الفاظى كه اين سرنوشت را پيدا كرده است كلمه « عرش » است كه در لغت به معنى « سقف » يا « تخت پايه بلند » در مقابل كرسى كه به معنى تخت پايه كوتاه است آمده ، سپس اين كلمه در مورد تخت قدرت خداوند به عنوان عرش پروردگار به كار رفته است .\r\nدر اينكه منظور از عرش خدا چيست و اين كلمه كنايه از چه معنايى مىباشد ؟\r\nمفسران و محدثان و فلاسفه سخن بسيار گفته‌اند .\r\nگاهى عرش را به معنى « علم بى پايان پروردگار » تفسير كرده‌اند .\r\nو گاه به معنى « مالكيت و حاكميت خدا » .\r\nو گاه به معنى هر يك از صفات كماليه و جلاليه او ، چرا كه هر يك از اين اوصاف بيانگر عظمت مقام او مىباشد ، همانگونه كه تخت سلاطين نشانه عظمت آنها است .\r\nآرى خداوند داراى عرش علم ، و عرش قدرت ، و عرش رحمانيت و عرش رحيميت است .\r\nطبق اين تفسيرهاى سه گانه مفهوم « عرش » بازگشت به صفات ذات پاك پروردگار مىكند ، نه يك وجود خارجى ديگر .\r\nبعضى از رواياتى كه از طرق اهل بيت ع رسيده نيز همين معنى را تاييد مىنمايد ، مانند حديثى كه « حفص بن غياث » از امام صادق ع نقل مىكند كه\r\n","description":"","footnote":"","page_name":" 35 ","page_number":35},
  {"content":"\r\nاز امام ع در باره تفسير « وَسِعَ كُرْسِيُّه السَّماواتِ وَالأَرْضَ » سؤال كردند ، فرمود : « منظور علم او است » ( 1 ) .\r\nو در حديث ديگرى از همان امام ع « عرش » را به معنى علمى كه انبيا را بر آن واقف كرده ، و « كرسى » را به معنى علمى كه هيچكس را از آن آگاه نكرده است تفسير فرموده ( 2 ) .\r\nدر حالى كه بعضى ديگر از مفسران با الهام گرفتن از روايات ديگرى « عرش » و « كرسى » را به دو موجود عظيم از مخلوقات پروردگار تفسير كرده‌اند .\r\nاز جمله بعضى گفته‌اند : منظور از عرش مجموعه عالم هستى است .\r\nو گاه گفته‌اند مجموعه اين زمين و آسمان در درون كرسى قرار دارد ، بلكه آسمان و زمين در برابر كرسى همچون حلقه انگشترى است در يك بيابان پهناور ، و كرسى در برابر عرش نيز همچون حلقه انگشترى است در يك بيابان وسيع .\r\nو گاه « عرش » را بر قلب انبيا و اوصيا و مؤمنان كامل اطلاق كرده‌اند ، چنان كه در حديث آمده است : ان قلب المؤمن عرش الرحمن : « قلب مؤمن عرش بزرگ خدا است » ! ( 3 ) و نيز در حديث قدسى نقل شده است :\r\nلم يسعنى سمائى و لا ارضى و وسعنى قلب عبدى المؤمن :\r\n« آسمان و زمين من وسعت وجود مرا ندارد ولى قلب بنده مؤمن من جايگاه من است » ! ( 4 ) .\r\nاما براى درك حقيقت معنى عرش - البته تا آنجا كه قدرت تشخيص انسان اجازه مىدهد - بهترين راه اين است كه موارد استعمال آن را در قرآن مجيد دقيقا مورد بررسى قرار دهيم :\r\nدر آيات زيادى از قرآن اين تعبير به چشم مىخورد :\r\n\r\n","description":"","footnote":"\r\n( 1 و 2 ) بحار الانوار جلد 58 صفحه 28 ( حديث 46 و 47 ) .\r\n( 3 و 4 ) بحار الانوار جلد 58 صفحه 39 .\r\n","page_name":" 36 ","page_number":36},
  {"content":"\r\nثُمَّ اسْتَوى عَلَى الْعَرْشِ « خداوند ( بعد از پايان گرفتن خلقت جهان ) بر عرش تسلط يافت » ( 1 ) .\r\nو در بعضى از آيات پشت سر اين تعبير جمله « يدبر الامر » و يا تعبيراتى كه حاكى از علم و تدبير پروردگار است ديده مىشود .\r\nدر بعضى ديگر از آيات قرآن توصيفهايى براى عرش ديده مىشود مانند توصيف به « عظيم » آنجا كه مىفرمايد : وَهُوَ رَبُّ الْعَرْشِ الْعَظِيمِ ( توبه - 129 ) .\r\nگاه سخن از حاملان عرش است مانند آيه مورد بحث .\r\nو گاه سخن از ملائكه اى است كه گرداگرد عرش را گرفته‌اند وَتَرَى الْمَلائِكَةَ حَافِّينَ مِنْ حَوْلِ الْعَرْشِ ( زمر - 75 ) .\r\nو گاه مىگويد « عرش خدا روى آب قرار گرفته » وَكانَ عَرْشُه عَلَى الْماءِ .\r\nاز مجموع اين تعبيرات و تعبيرات ديگرى كه در روايات اسلامى وارد شده به خوبى مىتوان نتيجه گرفت كه عرش بر معانى مختلفى اطلاق شده هر چند ريشه مشتركى دارد .\r\nيكى از معانى عرش همان مقام « حكومت و مالكيت و تدبير عالم هستى » است ، چرا كه حتى در اطلاقات معمولى كلمه عرش به عنوان كنايه از تسلط يك زمامدار بر امور كشور خويش به كار مىرود ، مىگوئيم : « فلان ثل عرشه » كنايه از اينكه قدرتش فرو ريخت ، و در فارسى نيز مىگوئيم : « پايه‌هاى تخت او در هم شكست » .\r\nديگر از معانى عرش « مجموعه عالم هستى » است ، چرا كه همگى نشانه عظمت او است و گاه « عرش » به معنى « عالم بالا » و « كرسى » به معنى عالم پائين به كار مىرود .\r\nو گاه « عرش » به معنى « عالم ما وراء طبيعت » و كرسى به معنى مجموع\r\n\r\n","description":"","footnote":"\r\n( 1 ) اعراف 54 - يونس 3 - رعد 2 - فرقان 59 - سجده 4 - حديد 4 .\r\n","page_name":" 37 ","page_number":37},
  {"content":"\r\nعالم ماده اعم از زمين و آسمان استعمال مىشود چنان كه در آية الكرسى آمده است وسع كرسيه السماوات و الارض .\r\nو از آنجا كه مخلوقات و معلومات خداوند از ذات پاك او جدا نيستند گاهى عرش بر « علم خدا » اطلاق شده است .\r\nو اگر به قلب پاك بندگان با ايمان « عرش الرحمن » گفته شده به خاطر اين است كه جايگاه معرفت ذات پاك او و نشانه اى از نشانه‌هاى عظمت و قدرت او است .\r\nبنا بر اين در هر مورد بايد از قرائن فهميد كه منظور از عرش كداميك از معانى آن است ، ولى در هر حال همگى در اين امر مشتركند كه عرش بيانگر بزرگى و عظمت خداوند است .\r\nدر آيه مورد بحث كه سخن از حاملان عرش الهى مىگويد ممكن است منظور از عرش همان حكومت خداوند و تدبيرش در عالم هستى باشد و حاملان عرش اجرا كنندگان حاكميت و تدبير او هستند .\r\nو نيز ممكن است به معنى مجموعه عالم هستى و يا عالم ما وراء طبيعت باشد و حاملان آن فرشتگانى هستند كه پايه‌هاى تدبير اين جهان به فرمان خدا بر دوش آنها است .\r\n","description":"","footnote":"","page_name":" 38 ","page_number":38},
  {"content":"\r\n\r\n[ سوره غافر ‹ 40 › : آيات 10 تا 12 
  ]\r\nإِنَّ الَّذِينَ كَفَرُوا يُنادَوْنَ لَمَقْتُ اللَّه أَكْبَرُ مِنْ مَقْتِكُمْ أَنْفُسَكُمْ إِذْ تُدْعَوْنَ إِلَى الإِيمانِ فَتَكْفُرُونَ ‹ 10 › قالُوا رَبَّنا أَمَتَّنَا اثْنَتَيْنِ وَأَحْيَيْتَنَا اثْنَتَيْنِ فَاعْتَرَفْنا بِذُنُوبِنا فَهَلْ إِلى خُرُوجٍ مِنْ سَبِيلٍ ‹ 11 › ذلِكُمْ بِأَنَّه إِذا دُعِيَ اللَّه وَحْدَه كَفَرْتُمْ وَإِنْ يُشْرَكْ بِه تُؤْمِنُوا فَالْحُكْمُ لِلَّه الْعَلِيِّ الْكَبِيرِ ‹ 12 ›\r\n\r\nترجمه :\r\n10 - كسانى را كه كافر شدند روز قيامت صدا مىزنند كه عداوت و خشم پروردگار نسبت به شما از عداوت و خشم خودتان نسبت به خودتان بيشتر است ، چرا كه دعوت به سوى ايمان مىشديد ولى انكار مىكرديد .\r\n11 - آنها مىگويند : پروردگارا ! ما را دو بار ميراندى و دو بار زنده كردى ، اكنون به گناهان خود معترفيم ، آيا راهى براى خارج شدن ( از دوزخ ) وجود دارد ؟ ! 12 - اين بخاطر آن است كه وقتى خداوند به يگانگى خوانده مىشد انكار مىكرديد ، و اگر كسانى براى او شريك قائل مىشدند ايمان مىآورديد ، هم اكنون داورى مخصوص خداوند بلند مرتبه و بزرگ است ( و شما را به حكمت خود كيفر مىدهد ) .\r\n\r\nتفسير :\r\n\r\nما به گناه خود معترفيم آيا راه جبرانى هست ؟ !\r\nدر آيات گذشته سخن از شمول « رحمت » الهى نسبت به مؤمنان بود ، و در\r\n","description":"","footnote":"","page_name":" 39 ","page_number":39},
  {"content":"\r\nآيات مورد بحث سخن از چگونگى « غضب » پروردگار بر افراد بىايمان است ، تا با قرينه مقابله هر دو بحث روشنتر گردد .\r\nنخست مىفرمايد : « كسانى را كه كافر شدند روز قيامت صدا مىزنند كه عداوت و خشم پروردگار نسبت به شما از عداوت و خشم شما به خودتان بيشتر است چرا كه دعوت به سوى ايمان مىشديد ولى راه كفر را پيش مىگرفتيد » ( * ( إِنَّ الَّذِينَ كَفَرُوا يُنادَوْنَ لَمَقْتُ اللَّه أَكْبَرُ مِنْ مَقْتِكُمْ أَنْفُسَكُمْ إِذْ تُدْعَوْنَ إِلَى الإِيمانِ فَتَكْفُرُونَ ) * ) .\r\nچه كسى آنها را چنين ندا مىكند ؟ ظاهر اين است كه فرشتگان عذاب براى ملامت و سرزنش و رسوا كردن آنها چنين ندايى سر مىدهند ، در حالى كه فرشتگان رحمت همواره آماده اكرام و احترام مردم با ايمان و صالح مىباشند .\r\nاين احتمال نيز داده شده است كه اين ندا از ناحيه بعضى از كفار نسبت به بعضى ديگر است ، اما معنى اول مناسبتر به نظر مىرسد ، و به هر حال اين ندايى است كه در روز قيامت داده مىشود و آيات بعد گواه روشنى بر اين معنى است .\r\n« مقت » در لغت به معنى بغض و عداوت شديد است ، اين آيه نشان مىدهد كه افراد بىايمان هر چند نسبت به خود عداوت شديد پيدا مىكنند خشم خداوند نسبت به آنها از آن هم شديدتر است .\r\nاما اينكه منظور از خشم و عداوت كفار نسبت به خودشان چيست ؟ در اينجا دو تفسير وجود دارد :\r\nنخست اينكه آنها بزرگترين دشمنى را در حق خود در دنيا انجام داده‌اند ، چرا كه دست رد بر سينه مناديان توحيد زدند ، نه تنها از چراغهاى هدايت الهى روى برتافتند بلكه آنها را در هم شكستند ، آيا دشمنى با خويشتن از اين شديدتر مىشود كه انسان به خاطر پيروى هواى نفس و بهره گيرى از متاع چند روزه\r\n","description":"","footnote":"","page_name":" 40 ","page_number":40},
  {"content":"\r\nدنيا راه سعادت جاويدان را به روى خويش ببندد و درهاى عذاب ابدى را بگشايد .\r\nمطابق اين تفسير جمله « * ( إِذْ تُدْعَوْنَ إِلَى الإِيمانِ فَتَكْفُرُونَ ) * » ( در آن زمان كه به ايمان دعوت مىشديد و شما كفر مىورزيديد ) در واقع بيان كيفيت خشم و عداوت آنها با خودشان است .\r\nتفسير ديگر اينكه مراد دشمنى و خشم آنها بر خويشتن در قيامت است ، چرا كه وقتى نتيجه كار خود را در آنجا مشاهده مىكنند سخت پشيمان و ناراحت مىشوند ، ناله و نعره آنها بلند مىشود ، از شدت ناراحتى دو دست خود را گاز مىگيرند : « وَيَوْمَ يَعَضُّ الظَّالِمُ عَلى يَدَيْه » ( فرقان - 27 ) .\r\nآرزو مىكنند اى كاش خاك بودند : يَقُولُ الْكافِرُ يا لَيْتَنِي كُنْتُ تُراباً ( نبا - 40 ) .\r\nو از شدت ناراحتى به خود مىپيچد ، و چون چشم بينا به مقتضاى فَبَصَرُكَ الْيَوْمَ حَدِيدٌ ( ق - 22 ) پيدا كرده‌اند ، و همه حقايق و اسرار درون به مقتضاى « يَوْمَ تُبْلَى السَّرائِرُ » ( الطارق - 9 ) آشكار گرديده ، و پرونده‌هاى اعمال به مقتضاى « وَإِذَا الصُّحُفُ نُشِرَتْ » ( التكوير - 10 ) گشوده شده است ، و به مقتضاى « كَفى بِنَفْسِكَ الْيَوْمَ عَلَيْكَ حَسِيباً » ( اسراء - 14 ) از خودش براى حسابرسى خودش دعوت گرديده ، سخت خود را محكوم مىكنند و با تمام وجود از خود متنفر مىشوند و مىگريزند .\r\nاينجاست كه ندا داده مىشود : « دشمنى و خشم خدا بر شما از اين هم بيشتر است ، چرا كه داعيان حق و فرستادگان خدا شما را به ايمان دعوت كردند و شما راه كفر پيش گرفتيد و به آن ادامه داديد » .\r\nمطابق اين تفسير جمله « * ( إِذْ تُدْعَوْنَ إِلَى الإِيمانِ فَتَكْفُرُونَ ) * » بيان دليل\r\n","description":"","footnote":"","page_name":" 41 ","page_number":41},
  {"content":"\r\nعظمت خشم خدا نسبت به آنان است ( 1 ) .\r\nهر دو تفسير مناسب است اما تفسير اول از جهاتى مناسبتر به نظر مىرسد .\r\nبه هر حال مجرمان با مشاهده اوضاع و احوال قيامت و آگاهى بر خشم خداوند نسبت به آنها از خواب غفلت طولانى خويش بيدار مىشوند و در فكر چاره مىافتند ، و « مىگويند : پروردگارا ! ما را دو بار ميراندى و دو بار زنده كردى و ما در اين مرگ و حياتها همه چيز را فهميديم ، اكنون به گناهان خود اعتراف مىكنيم ، آيا راهى براى خارج شدن از دوزخ ( و بازگشت به دنيا و جبران ما فات ) وجود دارد » ؟ ! ( * ( قالُوا رَبَّنا أَمَتَّنَا اثْنَتَيْنِ وَأَحْيَيْتَنَا اثْنَتَيْنِ فَاعْتَرَفْنا بِذُنُوبِنا فَهَلْ إِلى خُرُوجٍ مِنْ سَبِيلٍ ) * ) .\r\nآرى در آنجا پرده‌هاى غرور و غفلت كنار مىرود ، و چشم حقيقت بين انسان باز مىشود ، لذا چاره اى جز اعتراف به گناه ندارد .\r\nآنها در اين جهان اصرار به انكار معاد داشتند ، و پيامبران را در اين زمينه به باد استهزاء مىگرفتند ، اما هنگامى كه مرگ و حيات متوالى خود را مىبينند جايى براى انكار باقى نمىماند ، تكيه كردن آنها روى تكرار مرگ و حيات شايد از اين نظر است كه مىخواهند بگويند : اى خداوندى كه مالك مرگ\r\n\r\n","description":"","footnote":"\r\n( 1 ) طبق تفسير اول « اذ » « ظرفيه » است و متعلق به « مقتكم انفسكم » مىباشد .\r\nو طبق تفسير دوم « تعليليه » است ، و متعلق به مقت اللَّه مىباشد - قابل توجه اينكه در باره دو « مقت » كه در آيه فوق است چهار احتمال وجود دارد كه هر يك از مفسران يكى از آنها را برگزيده است : نخست اينكه ظرف هر دو قيامت بوده باشد ، ديگر اينكه ظرف هر دو دنيا باشد سوم اينكه ظرف مقت اول دنيا و مقت دوم آخرت باشد ، و چهارم عكس آن است ، ولى از همه بهتر طبق تفسير فوق اين است كه اولى مربوط به آخرت و دومى مربوط به دنيا و يا هر دو مربوط به آخرت باشد ( دقت كنيد ) .\r\n","page_name":" 42 ","page_number":42},
  {"content":"\r\nو حياتى ، توانايى اين را دارى كه بار ديگر ما را به دنيا بازگردانى تا در مقام جبران برآئيم .\r\n\r\nدو مرگ و دو حيات\r\nدر اينكه منظور از « دو بار ميراندن » و « دو بار زنده كردن » چيست ؟\r\nمفسران چندين تفسير ذكر كرده‌اند كه از ميان همه آنها سه احتمال قابل ذكر است .\r\n1 - منظور از دو بار ميراندن ، مرگ در پايان عمر و مرگ در پايان برزخ است ، و منظور از دو مرتبه احيا ، احياى برزخى و احياى در قيامت است .\r\nتوضيح اينكه هنگامى كه انسان مىميرد نوع ديگرى از حيات به عنوان حيات برزخى پيدا مىكند ، همان حياتى كه شهدا به مقتضاى « بَلْ أَحْياءٌ عِنْدَ رَبِّهِمْ يُرْزَقُونَ » ( آل عمران - 169 ) دارند ، همان حياتى كه پيامبر ص و امامان ع دارند ، سلام ما را مىشنوند و پاسخ مىگويند ، و نيز همان حياتى كه سركشان و طاغيانى همچون آل فرعون دارند و صبح و شام به مقتضاى « النَّارُ يُعْرَضُونَ عَلَيْها غُدُوًّا وَعَشِيًّا » ( غافر - 46 ) مجازات مىشوند .\r\nاز سوى ديگر مىدانيم در پايان اين جهان در نخستين نفخه صور نه تنها انسانها كه همه فرشتگان و ارواح مردگان كه در قالبهاى مثالى هستند به مقتضاى فَصَعِقَ مَنْ فِي السَّماواتِ وَمَنْ فِي الأَرْضِ : ( زمر - 68 ) مىميرند ، و كسى جز ذات پاك خداوند باقى نمىماند ( البته مرگ و حيات فرشتگان و ارواح همانند مرگ و حيات ما انسانها نيست همانطور كه شرح آن را در ذيل آيه 86 سوره زمر داديم ) .\r\nبه اين ترتيب ما يك حيات جسمانى داريم و يك حيات برزخى ، در پايان\r\n","description":"","footnote":"","page_name":" 43 ","page_number":43},
  {"content":"\r\nعمر از حيات جسمانى مىميريم ، و در پايان اين جهان از حيات برزخى و نيز داراى دو حيات به دنبال اين دو مرگ هستيم : حيات برزخى ، و حيات روز قيامت .\r\nدر اينجا اين سؤال پيش مىآيد كه ما غير از اين دو حيات حيات سومى هم در اين دنيا داريم و مرگى هم قبل از ورود در اين دنيا داشتيم چرا كه قبلا موجود مرده اى بوديم ، به اين ترتيب سه حيات و مرگ مىشود .\r\nپاسخ اين سؤال با دقت در خود آيه روشن مىشود ، زيرا مرگ قبل از حيات دنيا ( در آن حال كه خاك بوديم ) « موت » است نه « اماته » يعنى « ميراندن » و اما حيات در اين دنيا گرچه مصداق احياء است ولى قرآن در آيه فوق به اين جهت به آن اشاره نكرده است كه اين احيا چندان مايه عبرت براى كافران نبوده ، آنچه كه باعث بيدارى و اعتراف آنها به گناه شده نخست حيات برزخى است و سپس حيات در رستاخيز ( دقت كنيد ) .\r\n2 - منظور از دو حيات زنده شدن در قبر براى پاره اى از سؤالات است ، و زنده شدن در قيامت ، و منظور از دو مرگ مرگ در پايان عمر و مرگ در قبر مىباشد .\r\nلذا جمعى از مفسران اين آيه را دليل بر حيات موقت در قبر دانسته‌اند .\r\nدر اينكه حيات در قبر چگونه است ؟ آيا جسمانى است ، يا برزخى ، يا نيمه جسمانى ؟ بحثهايى است كه اينجا جاى آن نيست .\r\n3 - منظور از مرگ نخستين ، مرگ قبل از وجود انسان در دنيا است ، چرا كه قبلا خاك بود ، بنا بر اين زندگى اول نيز زندگى اين دنيا مىشود ، و مرگ دوم در پايان اين جهان است ، و حيات دوم در رستاخيز .\r\nكسانى كه اين تفسير را برگزيده‌اند به آيه 28 سوره بقره نيز استدلال كرده‌اند كه مىگويد : كَيْفَ تَكْفُرُونَ بِاللَّه وَكُنْتُمْ أَمْواتاً فَأَحْياكُمْ ثُمَّ يُمِيتُكُمْ ثُمَّ يُحْيِيكُمْ ثُمَّ إِلَيْه تُرْجَعُونَ : « چگونه به خدا كافر مىشويد در حالى كه شما\r\n","description":"","footnote":"","page_name":" 44 ","page_number":44},
  {"content":"\r\nمرده بوديد او شما را زنده كرد ، سپس مىميراند ، بار ديگر زنده مىكند ، سپس به سوى او باز مىگرديد » .\r\nولى آيه مورد بحث سخن از دو « اماته » « ميراندن » مىگويد در حالى كه در آيه سوره بقره يك « موت » است و يك « اماته » ( 1 ) .\r\nاز ميان اين تفسيرها تفسير اول مناسبتر به نظر مىرسد .\r\nاين نكته نيز قابل توجه است كه بعضى از طرفداران تناسخ خواسته‌اند از اين آيه براى زندگى و مرگ تكرارى انسانها و بازگشت ارواح به بدنهاى جديد در اين دنيا استدلال كنند ، در حالى كه آيه فوق يكى از دلائل زنده نفى تناسخ است ، زيرا مرگ و حيات را منحصر در دو قسمت مىكند ، ولى طرفداران عقيده تناسخ خبر از مرگ و حياتهاى متعدد و متوالى مىدهند و معتقدند روح يك انسان ممكن است چند بار در كالبدهاى جديد و نطفه‌هاى تازه حلول كند و به اين دنيا باز گردد .\r\nبه هر حال ناگفته پيداست كه پاسخ اين تقاضاى كافران كه از دوزخ بيرون آيند و به دنيا برگردند تا به گمان خود گذشته تاريك را جبران نمايند منفى است و منفى بودن آن به قدرى روشن است كه حتى در آيات مورد بحث سخنى از آن به ميان نيامده ، تنها در آيه بعد مطلبى ذكر مىكند كه به منزله دليل آن است ، مىفرمايد : « اين به خاطر آن است كه وقتى خداوند به يگانگى خوانده مىشد راه انكار پيش مىگرفتيد و كفر مىورزيديد ، ولى هر گاه كسانى به او شرك مىآوردند در برابر آنها تسليم بوديد و ايمان مىآورديد »\r\n\r\n","description":"","footnote":"\r\n( 1 ) بعضى از مفسران اين احتمال را نيز داده‌اند كه آيه فوق ناظر به « رجعت » باشد ، اما با توجه به عموميت آيه فوق در باره همه كافران و عدم ثبوت عموميت رجعت نسبت به همه آنها اين تفسير قابل گفتگو است .\r\n","page_name":" 45 ","page_number":45},
  {"content":"\r\n( * ( ذلِكُمْ بِأَنَّه إِذا دُعِيَ اللَّه وَحْدَه كَفَرْتُمْ وَإِنْ يُشْرَكْ بِه تُؤْمِنُوا ) * ) .\r\nآرى هر جا سخن از توحيد و پاكى و تقوا و فرمان حق بود چهره در هم مىكشيديد ، و هر جا از كفر و نفاق و شرك و آلودگى سخن به ميان مىآمد خوشحال و شادان مىشديد ، و به همين دليل سرنوشتى غير از اين نداريد .\r\nدر اينجا اين سؤال پيش مىآيد كه اين پاسخ چگونه با در خواست بازگشت به دنيا ارتباط پيدا مىكند ؟\r\nولى تعبيرات آيه بيانگر اين واقعيت است كه اين گونه اعمال آنها مقطعى و موقتى نبود بلكه دائما چنين بودند ، لذا اگر باز گردند همين برنامه را ادامه خواهند داد و اين ايمان و تسليم در قيامت جنبه اضطرارى دارد نه واقعى ، بعلاوه اعتقاد و اعمال و نيات گذشته آنها ايجاب مىكند به طور مخلد در دوزخ باشند ، با اين حال بازگشت به دنيا امكان پذير نيست .\r\nبه هر حال اين وضع مخصوص كسانى است كه كفر و شرك و گناه در وجود آنها ريشه دوانده ، همانها كه به گفته قرآن از شنيدن نام خداى يگانه مشمئز مىشدند ، و از شنيدن نام بتها شادمان ، « وَإِذا ذُكِرَ اللَّه وَحْدَه اشْمَأَزَّتْ قُلُوبُ الَّذِينَ لا يُؤْمِنُونَ بِالآخِرَةِ وَإِذا ذُكِرَ الَّذِينَ مِنْ دُونِه إِذا هُمْ يَسْتَبْشِرُونَ ( زمر - آيه 45 ) .\r\nاين اختصاص به عصر پيامبر ص ندارد در زمان ما نيز كوردلانى هستند كه از ايمان و توحيد و تقوا گريزانند و هر جا بوى كفر و نفاق و فساد به مشام برسد به آنجا رو مىآورند .\r\nلذا در بعضى از روايات اهل بيت ع اين آيه به مساله « ولايت » تفسير شده كه بعضى از شنيدن آن ناراحت مىشوند ، و از شنيدن نام مخالفان آنها شاد ( روشن است كه اين تفسير از قبيل تطبيق كلى بر مصداق است نه انحصار تمام مفهوم آيه در اين مصداق ) .\r\n","description":"","footnote":"","page_name":" 46 ","page_number":46},
  {"content":"\r\nدر پايان آيه براى آنكه اين تاريكدلان مشرك را براى هميشه مايوس كند مىافزايد : « حاكميت و داورى مخصوص خداوند بلند مقام و بزرگ است » ( * ( فَالْحُكْمُ لِلَّه الْعَلِيِّ الْكَبِيرِ ) * ) .\r\nجز او قاضى و داد خواه و دادرسى در اين محكمه نيست ، و چون او على و كبير است نه مغلوب كسى مىگردد ، نه توصيه اى در او مؤثر مىشود ، و نمىتوان از طريق فداء و غرامت و يارى اين و آن بر حكم او غلبه كرد ، حاكم مطلق او است ، و همه سر بر فرمان اويند ، و هيچ راه فرارى در برابر حكمش وجود ندارد .\r\n\r\nنكته : دعاى دور از حاجت !\r\nاين نخستين بار نيست كه در آيات قرآن به تقاضاى دوزخيان يا كفار مبنى بر بازگشت مجدد به اين جهان بر خورد مىكنيم كه با پاسخ منفى روبرو مىشوند ، بارها در آيات قرآن مجيد اين موضوع مطرح شده است .\r\nدر سوره شورى آيه 44 مىخوانيم : ظالمان بعد از مشاهده عذاب مىگويند « هَلْ إِلى مَرَدٍّ مِنْ سَبِيلٍ » : « آيا راهى به سوى بازگشت وجود دارد » ؟\r\nو در سوره زمر آيه 58 در باره انسانهاى گنهكار و بىايمان آمده است :\r\nهنگامى كه آنها عذاب الهى را مىبينند مىگويند : اگر بار ديگر به دنيا باز گرديم از نيكوكاران خواهيم بود « أَوْ تَقُولَ حِينَ تَرَى الْعَذابَ لَوْ أَنَّ لِي كَرَّةً فَأَكُونَ مِنَ الْمُحْسِنِينَ » .\r\nو در مؤمنون آيه 107 از قول همين اشخاص آمده است : رَبَّنا أَخْرِجْنا مِنْها فَإِنْ عُدْنا فَإِنَّا ظالِمُونَ : « پروردگارا ما را از دوزخ بيرون فرست ، اگر بار ديگر بازگشت كرديم ما مسلما ظالم و ستمگريم » !\r\n","description":"","footnote":"","page_name":" 47 ","page_number":47},
  {"content":"\r\nگروهى نيز به هنگامى كه فرشتگان مرگ را مىبينند چنين تقاضايى از خدا مىكنند و مىگويند : رَبِّ ارْجِعُونِ لَعَلِّي أَعْمَلُ صالِحاً فِيما تَرَكْتُ :\r\n« پروردگارا مرا باز گردانيد ، شايد در آنچه كوتاهى نمودم و ترك گفتم عمل صالحى انجام دهم » ( مؤمنون 99 - 100 ) .\r\nاما در همه جا با « كلا » ( چنين چيزى ممكن نيست ) و يا تعبيرات مشابهى رو به رو مىشوند .\r\nو به اين ترتيب قرآن مىگويد : زندگى اين جهان تجربه اى است كه هرگز براى يك نفر تكرار نمىشود ، پس اين خيال خام را بايد از سر بيرون كرد كه اگر بعد از مرگ با واكنشى شديد رو به رو شديم راه بازگشت و جبران باز است ، نه هرگز چنين نيست .\r\nدليل آن روشن است ، در قانون تكامل و روند آن ، ارتجاع و بازگشت ممكن نيست ، همانگونه كه محال است از نظر اين قانون نوزادى به شكم مادر باز گردد ، خواه دوران تكاملى خود را در رحم مادر به پايان رسانده باشد و يا ناقص سقط گردد ، بازگشت امكان پذير نيست ، مرگ نيز همچون تولد ثانوى است ، و انتقال از چنين عالم دنيا به عالم ديگر ، در آنجا نيز چنين بازگشتى محال است .\r\nاز اين گذشته بيداريهاى اضطرارى هرگز دليل بر بيدارى واقعى نيست و به هنگام فرونشستن عوامل آن ، فراموشكارى باز مىگردد و همان اعمال تكرار مىشود ، چنان كه در زندگى همين دنيا در مورد بسيارى از مردم اين معنى را آزمايش كرده‌ايم كه در تنگناهاى زندگى دست به دامن لطف خدا مىزنند از در توبه وارد مىشوند اما همين كه طوفان فرو نشست همه چيز به دست فراموشى سپرده مىشود .\r\n","description":"","footnote":"","page_name":" 48 ","page_number":48},
  {"content":"\r\n\r\n[ سوره غافر ‹ 40 › : آيات 13 تا 15 
  ]\r\nهُوَ الَّذِي يُرِيكُمْ آياتِه وَيُنَزِّلُ لَكُمْ مِنَ السَّماءِ رِزْقاً وَما يَتَذَكَّرُ إِلَّا مَنْ يُنِيبُ ‹ 13 › فَادْعُوا اللَّه مُخْلِصِينَ لَه الدِّينَ وَلَوْ كَرِه الْكافِرُونَ ‹ 14 › رَفِيعُ الدَّرَجاتِ ذُو الْعَرْشِ يُلْقِي الرُّوحَ مِنْ أَمْرِه عَلى مَنْ يَشاءُ مِنْ عِبادِه لِيُنْذِرَ يَوْمَ التَّلاقِ ‹ 15 ›\r\n\r\nترجمه :\r\n13 - او كسى است كه آيات خود را به شما نشان مىدهد ، و از آسمان براى شما روزى با ارزشى مىفرستد ، تنها كسانى متذكر اين حقايق مىشوند كه به سوى خدا باز گردند .\r\n14 - ( تنها ) خدا را بخوانيد و دين خود را براى او خالص كنيد ، هر چند كافران ناخشنود باشند .\r\n15 - او درجات بندگان صالح را بالا مىبرد ، او صاحب عرش است ، روح را به فرمانش بر هر كس از بندگانش كه بخواهد القاء مىكند ، تا مردم را از روز ملاقات بيم دهد .\r\n\r\nتفسير : تنها خدا را بخوانيد هر چند كافران نپسندند\r\nاين آيات در حقيقت استدلالى است بر مسائلى كه به صورت اندرز و نصيحت و تهديد و انذار در آيات پيشين گذشت ، استدلالى است بر توحيد و وحدانيت خداوند و ربوبيت او ، و نفى شرك و بت پرستى .\r\n","description":"","footnote":"","page_name":" 49 ","page_number":49},
  {"content":"\r\nنخست مىگويد : « او كسى است كه آياتش را به شما نشان مىدهد » ( * ( هُوَ الَّذِي يُرِيكُمْ آياتِه ) * ) .\r\nهمان آيات و نشانه‌هاى آفاقى و انفسى كه تمام عالم هستى را پر كرده است ، و نقشهاى عجيبى كه بر در و ديوار وجود نمايان است نقشهايى كه هر كه فكرت نكند نقش بود بر ديوار ! سپس به بيان يكى از اين آيات پرداخته مىافزايد : « او از آسمان براى شما روزى پر ارزشى مىفرستد » ( * ( وَيُنَزِّلُ لَكُمْ مِنَ السَّماءِ رِزْقاً ) * ) .\r\nدانه‌هاى حياتبخش باران ، نور آفتاب كه زنده كننده تمام موجودات است ، و هوايى كه مايه حيات همه حيوانات و گياهان مىباشد همه از آسمان نازل مىشود و مىدانيم اين سه امر مهمترين وسيله زندگى و حيات است و بقيه فرع بر آن مىباشد .\r\nبعضى از مفسران آسمان را به معنى « عالم غيب » و زمين را به معنى « عالم شهود » تفسير كرده‌اند و نزول رزق الهى را از آسمان به زمين به معنى ظهور از عالم غيب به عالم شهود دانسته‌اند ، اما علاوه بر اينكه اين تفسير مخالف ظاهر آيه است هيچ الزامى نيز بر آن وجود ندارد .\r\nدرست است كه وحى و آيات فراوانى كه غذاى روح است از آسمان غيب و معنى نازل مىشود ، و باران و نور آفتاب كه غذاى جسم است از آسمان ظاهر است ، و اين هر دو با يكديگر هماهنگ است ، ولى نبايد تصور كرد كه تعبير به آيات ، در آيات مورد بحث اشاره به مفهومى اعم يا مخصوصا اشاره به آيات تشريعى است ، چرا كه تعبير « يريكم آياته » : ( آياتش را به شما ارائه مىدهد ) مكرر در قرآن مجيد بر آيات توحيدى عالم هستى اطلاق شده است ، از جمله در اواخر همين سوره مؤمن بعد از ذكر نعمتهاى خداوند از قبيل چهار پايان و كشتيها مىفرمايد :\r\nيُرِيكُمْ آياتِه فَأَيَّ آياتِ اللَّه تُنْكِرُونَ : « او آياتش را به شما نشان مىدهد ،\r\n","description":"","footnote":"","page_name":" 50 ","page_number":50},
  {"content":"\r\nكداميك از آيات الهى را انكار مىكنيد ( مؤمن - 81 ) و همچنين آيات ديگر .\r\nاصولا تعبير به « يريكم » ( به شما ارائه مىدهد ) متناسب با آيات تكوينى است ، اما در مورد آيات تشريعى معمولا تعبيرهاى ديگرى مانند « وحى فرستاد » و « به سراغ شما آمد » ديده مىشود .\r\nبه هر حال اينكه بعضى از مفسران پيشين و بعضى از بزرگان مفسران معاصر آيات را در اينجا به معنى « آيات تشريعى » يا اعم از تشريعى و تكوينى گرفته‌اند دليل ندارد .\r\nاين نكته نيز قابل توجه است كه قرآن در اينجا از ميان آيات عظيمى كه در آسمان و زمين و وجود انسان قرار دارد تنها روى مساله رزق و روزى انسان انگشت گذارده ، چرا كه بيشترين مشغوليات فكرى او را همين امر تشكيل مىدهد ، و گاه براى افزايش روزى و نجات از تنگناهاى رزق دست به دامن بتها مىزند ، قرآن مجيد مىگويد : همه روزيها به دست خداوند است ، و از بتها كارى ساخته نيست .\r\nو در پايان آيه مىافزايد : با وجود اينهمه آيات در پهنه جهان هستى چشمهاى نابينا و قلوبى كه حجاب بر آنها افكنده شده چيزى نمىبينند « تنها كسانى متذكر مىشوند كه به سوى خدا باز گردند » و قلب و جان خود را از آلودگيها بشويند .\r\n( * ( وَما يَتَذَكَّرُ إِلَّا مَنْ يُنِيبُ ) * ) .\r\nدر آيه بعد چنين نتيجه گيرى مىكند : « اكنون كه چنين است خدا را بخوانيد و دين خود را براى او خالص كنيد » ( * ( فَادْعُوا اللَّه مُخْلِصِينَ لَه الدِّينَ ) * ) .\r\nبر خيزيد و با تيشه ايمان به جان بتهاى مشركان بيفتيد ، و همه را از صفحه فكر و فرهنگ و اجتماع خود محو كنيد .\r\nالبته اين كار شما كافران لجوج و متعصب را سخت ناراحت مىكند ولى ترس\r\n","description":"","footnote":"","page_name":" 51 ","page_number":51},
  {"content":"\r\nو هراسى به خود راه ندهيد ، آئين خود را خالص كنيد « هر چند كافران ناخشنود باشند » ( * ( وَلَوْ كَرِه الْكافِرُونَ ) * ) .\r\nدر محيطى كه اكثريت آن را بتپرستان گمراه تشكيل مىدهند توحيد در آغاز كار براى آنها چهره وحشتناكى دارد ، همانگونه كه طلوع آفتاب در ميان جمع خفاشان ، ولى اعتنا به اين عكس العملهاى جاهلانه و زودگذر نكنيد ، قاطعانه پيش برويد ، و پرچم توحيد و اخلاص را همه جا به اهتزاز در آوريد .\r\nآيه بعد خدا را با چند وصف مهم از اوصافش توصيف كرده مىگويد :\r\n« او رفيع الدرجات است » ( * ( رَفِيعُ الدَّرَجاتِ ) * ) .\r\nدرجات بندگان صالح را بالا مىبرد ، چنان كه در آيه 11 سوره مجادله نيز آمده است يَرْفَعِ اللَّه الَّذِينَ آمَنُوا مِنْكُمْ وَالَّذِينَ أُوتُوا الْعِلْمَ دَرَجاتٍ : « خداوند درجات مؤمنان و عالمان را بالا مىبرد » .\r\nاو حتى در ميان پيامبران ، آنها كه از عهده امتحانات بيشترى بر آمدند و مقام اخلاص را به مرز بالاترى رساندند فضيلت و برترى داده است تِلْكَ الرُّسُلُ فَضَّلْنا بَعْضَهُمْ عَلى بَعْضٍ ( بقره - 235 ) .\r\nاو انسانها را جانشينان و نمايندگان خود در زمين قرار داده ، و بر طبق شايستگيها بعضى را بر بعضى برترى بخشيده است « وَهُوَ الَّذِي جَعَلَكُمْ خَلائِفَ الأَرْضِ وَرَفَعَ بَعْضَكُمْ فَوْقَ بَعْضٍ دَرَجاتٍ » ( انعام - 165 ) .\r\nاگر در آيه گذشته دعوت به اخلاص در دين شده در اينجا مىگويد خداوند درجات شما را به ميزان اخلاصتان بالا مىبرد ، آرى او « رفيع الدرجات » است .\r\nاينها همه در صورتى است كه « رفيع » را به معنى رافع و بالا برنده تفسير كنيم ، ولى بعضى گفته‌اند « رفيع » در اينجا را به معنى « مرتفع » است ، بنا بر اين رفيع الدرجات اشاره به اوصاف بلند و عالى خدا است : او در علمش بلند مرتبه\r\n","description":"","footnote":"","page_name":" 52 ","page_number":52},
  {"content":"\r\nاست ، و در قدرتش نيز بلند مرتبه ، تمام اوصاف كمال و جمالش آن قدر مرتفع و بالا است كه هماى بلند پرواز عقل و دانش بشرى هرگز به اوج آن نمىرسد .\r\nو از آنجا كه « رفيع » در لغت به هر دو معنى آمده است آيه فوق به هر يك از دو معنى ممكن است تفسير شود ، ولى از آنجا كه تناسب بحث در آيات با مساله پاداش به اعطاى درجات عالى به بندگان صالح است معنى اول مناسبتر به نظر مىرسد هر چند به عقيده ما كه استعمال لفظ را در بيش از يك معنى جايز مىدانيم جمع ميان هر دو تفسير بىمانع است ، مخصوصا در مورد آيات قرآن كه الفاظ آن مفاهيم وسيع و گسترده اى دارد .\r\nسپس مىافزايد : « او صاحب عرش است » ( * ( ذُو الْعَرْشِ ) * ) .\r\nسرتاسر عالم هستى تحت قدرت و حكومت او است ، و حكومتش بلامنازع است ، و اين خود دليلى است بر اينكه تعيين درجات بندگان بر حسب شايستگيها به دست قدرت او است .\r\nو چون در آيه قبل پيرامون « عرش » مشروحا سخن گفتيم ، در اينجا نيازى به تكرار نمىبينيم .\r\nدر سومين توصيف مىگويد : « او كسى است كه روح را به فرمانش بر هر كسى از بندگانش بخواهد القا مىكند » ( * ( يُلْقِي الرُّوحَ مِنْ أَمْرِه عَلى مَنْ يَشاءُ مِنْ عِبادِه ) * ) .\r\nاين روح همان قرآن و مقام نبوت و وحى است كه مايه حيات دلها و همانند روح در پيكر انسانى است .\r\nقدرت او از يك سو ، و رفيع الدرجات بودنش از سوى ديگر ، ايجاب مىكند كه برنامه تشريح و تكليف را از طريق وحى اعلام دارد ، و چه تعبير جالبى از آن كرده است : تعبير به روح ، روحى كه مايه حيات و حركت و جنبش و جهاد و پيشرفت است .\r\nگرچه مفسران در توضيح معنى « روح » در اينجا احتمالات مختلفى داده‌اند ،\r\n","description":"","footnote":"","page_name":" 53 ","page_number":53},
  {"content":"\r\nاما قرائن موجود در آيه ، و همچنين آيه 2 سوره نحل كه مىفرمايد : يُنَزِّلُ الْمَلائِكَةَ بِالرُّوحِ مِنْ أَمْرِه عَلى مَنْ يَشاءُ مِنْ عِبادِه أَنْ أَنْذِرُوا أَنَّه لا إِله إِلَّا أَنَا فَاتَّقُونِ ، و همچنين آيه 52 شورى كه پيامبر اسلام را مخاطب ساخته و نزول قرآن و ايمان و روح را بر او بيان مىكند وَكَذلِكَ أَوْحَيْنا إِلَيْكَ رُوحاً مِنْ أَمْرِنا ما كُنْتَ تَدْرِي مَا الْكِتابُ وَلَا الإِيمانُ همگى دليل بر اين است كه روح در اين گونه موارد به معنى وحى و قرآن و تكاليف الهى است .\r\nتعبير به « من امره » ( به فرمان او ) اشاره به اين است كه اگر فرشته وحى مامور ابلاغ اين روح است او نيز از ناحيه خدا سخن مىگويد نه از ناحيه خودش .\r\nو تعبير به « * ( عَلى مَنْ يَشاءُ مِنْ عِبادِه ) * » ( بر هر كس از بندگانش بخواهد ) نه به معنى اين است كه بىحساب موهبت وحى را به كسى مىدهد ، چرا كه مشيت او عين حكمت او است ، هر كس را شايسته اين مقام ببيند مشمول اين فرمان مىسازد ، همانگونه كه در آيه 124 سوره انعام مىخوانيم : اللَّه أَعْلَمُ حَيْثُ يَجْعَلُ رِسالَتَه : « خداوند آگاهتر است كه رسالت خود را در كجا قرار دهد » .\r\nو اگر مىبينيم در بعضى از روايات كه از طرق اهل بيت ع رسيده ، « روح » در آيه فوق به « روح القدس » تفسير شده و ويژه پيامبر و امامان معصوم معرفى گرديده منافات با آنچه گفتيم ندارد ، چرا كه « روح القدس » همان روح مقدس و مقام معنوى والايى است كه به صورت كامل در پيامبران و امامان معصوم قرار دارد و بسيار مىشود كه پرتوى از آن در وجود افراد ديگر تجلى مىكند ، و « فيض روح القدس » هر گاه به آنها كمك نمايد ، كلمات فوق العاده و يا كارهاى مهم الهى انجام مىدهند ( 1 ) .\r\nجالب اينكه در آيات پيشين سخن از نزول باران و ارزاق جسمانى در ميان\r\n\r\n","description":"","footnote":"\r\n( 1 ) براى توضيح بيشتر به جلد اول ذيل آيه 87 سوره بقره مراجعه فرمائيد .\r\n","page_name":" 54 ","page_number":54},
  {"content":"\r\nبود و در اينجا سخن از نزول وحى و رزق روحانى است .\r\nاكنون ببينيم هدف از القاى روح القدس بر پيامبران چيست ؟ و آنها اين راه پر نشيب و فراز و طولانى و پرمشقت را براى چه هدفى تعقيب مىكنند ؟\r\nدر آخرين جمله آيه فوق به اين سؤال پاسخ داده شده مىگويد : « هدف اين است كه مردم را از روز ملاقات انذار كنند » ( * ( لِيُنْذِرَ يَوْمَ التَّلاقِ ) * ) .\r\nروزى كه بندگان با پروردگارشان از طريق شهود باطنى ملاقات مىكنند .\r\nروزى كه گذشتگان و آيندگان همه با هم تلاقى دارند .\r\nروز ملاقات پيشوايان حق و باطل با پيروانشان .\r\nروز لقاى مستضعفين و مستكبرين .\r\nروز ملاقات ظالم و مظلوم .\r\nروز ديدار انسانها و فرشتگان .\r\nو بالآخره روز تلاقى انسان با اعمال و گفتار و كردارش و با دادگاه عدل خداوند .\r\nآرى هدف از همه كتب آسمانى و برنامه‌هاى الهى اين است كه بندگان را از « روز تلاقى بزرگ » بيم دهند ، و چه اسم عجيبى براى قيامت در اين آيه انتخاب شده است « يوم التلاق » .\r\n","description":"","footnote":"","page_name":" 55 ","page_number":55},
  {"content":"\r\n\r\n[ سوره غافر ‹ 40 › : آيات 16 تا 17 
  ]\r\nيَوْمَ هُمْ بارِزُونَ لا يَخْفى عَلَى اللَّه مِنْهُمْ شَيْءٌ لِمَنِ الْمُلْكُ الْيَوْمَ لِلَّه الْواحِدِ الْقَهَّارِ ‹ 16 › الْيَوْمَ تُجْزى كُلُّ نَفْسٍ بِما كَسَبَتْ لا ظُلْمَ الْيَوْمَ إِنَّ اللَّه سَرِيعُ الْحِسابِ ‹ 17 ›\r\n\r\nترجمه :\r\n16 - روز تلاقى روزى است كه همه آنها آشكار مىشوند و چيزى از آنها بر خدا مخفى نخواهد ماند ، حكومت امروز براى كيست ؟ ! براى خداوند يكتاى قهار است .\r\n17 - امروز هر كس در برابر كارى كه انجام داده جزا داده مىشود ، هيچ ظلمى امروز وجود ندارد ، خداوند سريع الحساب است .\r\n\r\nتفسير : روز تلاقى !\r\nاين آيات و چند آيه بعد از آن توضيح و تفسيرى است براى « يوم التلاق » كه از نامهاى قيامت است ، و در آخرين آيات گذشته به آن اشاره شد .\r\nدر اين دو آيه چند قسمت از ويژگيهاى قيامت بيان شده كه هر كدام از ديگرى تكان دهنده تر است .\r\nنخست مىفرمايد « روز تلاقى روزى است كه همه بارز و ظاهر مىشوند » ( * ( يَوْمَ هُمْ بارِزُونَ ) * ) .\r\nروزى است كه تمام پرده‌ها و حجابها كنار مىرود .\r\n","description":"","footnote":"","page_name":" 56 ","page_number":56},
  {"content":"\r\nاز يك سو موانع مادى همچون كوه‌ها برچيده مىشود ، و به گفته قرآن زمين به صورت قاعاً صَفْصَفاً ( همواره و بدون پستى و بلندى ) در مىآيد ( طه - 106 ) .\r\nاز سوى ديگر همه انسانها از درون قبرها سر برمىدارند و خارج مىشوند .\r\nاز سوى سوم اسرار درون همگان آشكار مىگردد : يَوْمَ تُبْلَى السَّرائِرُ ( طارق - 9 ) .\r\nو زمين آنچه را در درون دارد بيرون مىفرستد : وَأَخْرَجَتِ الأَرْضُ أَثْقالَها ( زلزال - 2 ) .\r\nاز سوى چهارم نامه‌هاى اعمال گشوده مىشود و محتواى آن آشكار مىگردد :\r\n( وَإِذَا الصُّحُفُ نُشِرَتْ ( تكوير - 10 ) .\r\nاز سوى پنجم اعمالى كه انسان از پيش فرستاده در برابر او مجسم مىشود :\r\nمَ يَنْظُرُ الْمَرْءُ ما قَدَّمَتْ يَداه ( نبا - 40 ) .\r\nو از سوى ششم مسائلى را كه انسان اصرار در اخفاى آنها داشت ظاهر مىگردد :\r\nبَلْ بَدا لَهُمْ ما كانُوا يُخْفُونَ مِنْ قَبْلُ ( انعام - 28 ) .\r\nاز سوى هفتم اعضاى پيكر انسان و حتى زمينى كه روى آن اعمالى انجام داده به افشاگرى برمىخيزند و حقايق را بازگو مىكنند : يَوْمَئِذٍ تُحَدِّثُ أَخْبارَها ( زلزال - 4 ) .\r\nخلاصه انسانها با تمام وجود و تمام هستى و هويت خويش در آن صحنه عظيم ظاهر مىشوند ، و هيچ چيزى مكتوم نمىماند : وَبَرَزُوا لِلَّه جَمِيعاً ( ابراهيم - 21 ) .\r\nچه صحنه عجيب و وحشتناكى است ؟ ! براى اينكه بدانيم در آنجا چه غوغايى بر پا مىشود كافى است فكر كنيم كه يك لحظه در اين دنيا چنين صحنه اى بر پا شود و درون و برون و خلوت و جلوت همه انسانها يكى گردد ، چه ولوله اى در ميان خلق ايجاد خواهد شد ؟ و چگونه رشته‌هاى پيوند مردم از هم گسسته مىشود ؟ !\r\n","description":"","footnote":"","page_name":" 57 ","page_number":57},
  {"content":"\r\nآرى طبيعت آن جهان همين است و بايد آن چنان بود كه انسان از ظاهر شدن پنهانيها وحشتى نداشته باشد ، اعمال و رفتارش را آن چنان انجام دهد كه هم امروز اگر در ملاء عام نمايان گردد از آن نگران نباشد .\r\nدر دومين توصيف از آن روز مىافزايد : « چيزى از مردم بر خدا مخفى نخواهد بود » ( * ( لا يَخْفى عَلَى اللَّه مِنْهُمْ شَيْءٌ ) * ) .\r\nدر اين جهان و امروز نيز چيزى بر خداوند عالم و قادر مخفى نيست ، و اصولا كسى كه وجودش بى پايان است و هيچگونه محدوديتى در ذات پاكش راه ندارد آشكار و مخفى و غيب و شهود براى او يكسان است .\r\nپس چرا قرآن جمله فوق را به عنوان توضيح و تفسيرى براى جمله « * ( يَوْمَ هُمْ بارِزُونَ ) * » ذكر مىكند ؟\r\nدليل آن روشن است زيرا ظهور اشياء در آن روز از تاكيد بيشترى برخوردار است ، جايى كه ديگران نيز از اسرار هم آگاه شوند در مورد خداوند مساله نياز به بحث و گفتگو ندارد .\r\nسومين ويژگى آن روز حاكميت مطلقه پروردگار است ، چنان كه در دنباله همين آيه مىفرمايد : « در آن روز گفته مىشود حكومت و ملك امروز براى كيست » ؟\r\n( * ( لِمَنِ الْمُلْكُ الْيَوْمَ ) * ) .\r\nو در پاسخ مىگويند : « از آن خداوند واحد قهار است » ( * ( لِلَّه الْواحِدِ الْقَهَّارِ ) * ) .\r\nاين سؤال را چه كسى مطرح مىكند ؟ و آن جواب را چه كسانى مىگويند ؟\r\nدر آيه سخنى از آن به ميان نيامده است .\r\nبعضى گفته‌اند سؤال از ناحيه پروردگار مطرح مىشود ، و جواب را همه مؤمنان و كافران مىگويند ( 1 ) .\r\n\r\n","description":"","footnote":"\r\n( 1 ) « مجمع البيان » ذيل آيات مورد بحث .\r\n","page_name":" 58 ","page_number":58},
  {"content":"\r\nبعضى نيز گفته‌اند : سؤال و جواب هر دو از ناحيه خداست ( 1 ) .\r\nو بعضى معتقدند منادى الهى اين سؤال را آشكارا مطرح مىكند و خود او نيز پاسخ مىگويد .\r\nولى ظاهر اين است كه اين سؤال و جواب از سوى فرد خاصى عنوان نمىشود سؤالى است كه از سوى خالق و مخلوق ، فرشته و انسان ، مؤمن و كافر و از تمام ذرات وجود و در و ديوار عالم هستى بدون استثنا مطرح است ، و همگى نيز با زبان حال به آن پاسخ مىگويند ، يعنى به هر جا بنگرى آثار حاكميت او نمايان است و بر هر چه نگاه كنى نشانه‌هاى قاهريت او در آن ظاهر است .\r\nبه زمزمه هر ذره‌اى گوش فرا دهى « * ( لِمَنِ الْمُلْكُ ) * » مىگويد ، و در پاسخ * ( لِلَّه الْواحِدِ الْقَهَّارِ ) * از آن مىشنوى .\r\nنمونه بسيار كوچك آن را در همين دنيا مىبينيم كه گاه به هنگام ورود در يك خانه يا يك شهر و يك كشور ظهور و حضور و قدرت فرد معينى را در همه جا احساس مىكنيم ، گويى همه مىگويند مالك و حاكم در اينجا فلان شخص است ، در و ديوار نيز به اين امر گواهى مىدهد .\r\nالبته امروز نيز مالكيت خداوند در سراسر عالم حاكم است ، اما در قيامت ظهور و بروز تازه اى پيدا مىكند ، در آنجا نه خبرى از حكومت جباران است ، و نه از نعره‌هاى مستانه طاغوتيان .\r\nنه خبرى از نيروهاى اهريمنى به گوش مىرسد ، و نه از قدرتنمايى ظاهرى شيطان و لشكريانش اثرى به چشم مىخورد .\r\nويژگى چهارم آن روز اين است كه روز پاداش و كيفر است ، چنان كه در آيه بعد مىفرمايد : « امروز هر كسى در برابر كارى كه انجام داده جزا داده مىشود » .\r\n\r\n","description":"","footnote":"\r\n( 1 ) « الميزان » ذيل آيات مورد بحث .\r\n","page_name":" 59 ","page_number":59},
  {"content":"\r\n( * ( الْيَوْمَ تُجْزى كُلُّ نَفْسٍ بِما كَسَبَتْ ) * ) .\r\nآرى آن ظهور و بروز و آن احاطه علمى خداوند و حاكميت و مالكيت و قهاريت او همه دليلى است روشن بر اين حقيقت بزرگ و اميد بخش و بيم آفرين .\r\nويژگى پنجم همان است كه در جمله بعد مىافزايد : « امروز هيچ ظلم و ستمى بر هيچكس نخواهد بود » ( * ( لا ظُلْمَ الْيَوْمَ ) * ) .\r\nچگونه ممكن است ظلم و ستمى تحقق يابد در حالى كه ظلم يا به خاطر جهل است كه او بر همه چيز احاطه علمى دارد .\r\nيا به خاطر عجز است كه او قاهر و مالك و حاكم بر همه چيز است ، پس چگونه ممكن است ظلم و ستمى در محضر الهى در آن روز انجام گيرد ، به خصوص اينكه آن روز ، روز داورى خدا است نه آزادى مردم براى آزمون .\r\nششمين و آخرين ويژگى سرعت محاسبه اعمال بندگان است ، چنان كه در پايان آيه مىفرمايد : « خداوند سريع الحساب است » ( * ( إِنَّ اللَّه سَرِيعُ الْحِسابِ ) * ) .\r\nسرعت حسابش در آنجا به قدرى است كه در حديث آمده است :\r\nان اللَّه تعالى يحاسب الخلائق كلهم فى مقدار لمح البصر :\r\n« خداوند حساب همه بندگان را در يك چشم بر هم زدن مىرسد » ! .\r\nاصولا با قبول تجسم اعمال و بقاء آثار خير و شر ، مساله حساب مساله اى حل شده است ، آيا دستگاه هايى كه در دنيا همراه كار كردن نمره مىاندازد نيازى به زمان براى حسابرسى دارد ؟\r\nتكرار تعبير « سريع الحساب » در آيات مختلف قرآن شايد به اين منظور است كه بعضى شيطانصفتان ، افراد ساده لوح را وسوسه نكنند كه مگر حسابرسى خلايق در برابر اعمالى كه در طول هزاران سال انجام داده‌اند به اين آسانى ممكن است ؟\r\n\r\n","description":"","footnote":"\r\n( 1 ) مجمع البيان ذيل آيه 202 سوره بقره .\r\n","page_name":" 60 ","page_number":60},
  {"content":"\r\nاز اين گذشته اين تعبير هشدارى است به همه انسانها كه در آن روز مهلتى به مجرمان داده نمىشود ، مانند مهلتى كه در اين دنيا به يك مجرم و قاتل براى رسيدگى چند ماه يا چند سال به پرونده اش مىدهند .\r\n","description":"","footnote":"","page_name":" 61 ","page_number":61},
  {"content":"\r\n\r\n[ سوره غافر ‹ 40 › : آيات 18 تا 20 
  ]\r\nوَ أَنْذِرْهُمْ يَوْمَ الآزِفَةِ إِذِ الْقُلُوبُ لَدَى الْحَناجِرِ كاظِمِينَ ما لِلظَّالِمِينَ مِنْ حَمِيمٍ وَلا شَفِيعٍ يُطاعُ ‹ 18 › يَعْلَمُ خائِنَةَ الأَعْيُنِ وَما تُخْفِي الصُّدُورُ ‹ 19 › وَاللَّه يَقْضِي بِالْحَقِّ وَالَّذِينَ يَدْعُونَ مِنْ دُونِه لا يَقْضُونَ بِشَيْءٍ إِنَّ اللَّه هُوَ السَّمِيعُ الْبَصِيرُ ‹ 20 ›\r\n\r\nترجمه :\r\n18 - آنها را از روز نزديك بترسان ، روزى كه از شدت وحشت دلها به گلوگاه مىرسد ، و تمامى وجود آنها مملو از اندوه مىگردد ، براى ستمكاران دوستى وجود ندارد و نه شفاعت كننده اى كه شفاعتش پذيرفته شود .\r\n19 - او چشمهايى را كه به خيانت گردش مىكند مىداند ، و از آنچه در سينه‌ها پنهان است با خبر است .\r\n20 - خداوند به حق داورى مىكند ، و معبودهايى را كه غير از او مىخوانند هيچگونه داورى ندارند ، خداوند شنوا و بينا است .\r\n\r\nتفسير :\r\n\r\nروزى كه جانها به لب مىرسد !\r\nاين آيات هم چنان ادامه توصيف قيامت است و در حقيقت در اين آيات هفت ويژگى ديگر از ويژگيهاى قيامت و حوادث هولانگيز و دهشتزاى آن كه هر انسان مؤمنى را عميقا در فكر فرو مىبرد بيان شده است :\r\n","description":"","footnote":"","page_name":" 62 ","page_number":62},
  {"content":"\r\nنخست مىگويد : « آنها را از روز نزديك بترسان » ( * ( وَأَنْذِرْهُمْ يَوْمَ الآزِفَةِ ) * ) .\r\n« آزفة » در لغت به معنى « نزديك » است ، و چه نامگذارى عجيبى است كه به جاى « يوم القيامة » « يوم الازفة » بيان شده ، تا بيخبران نگويند : هنوز تا قيامت زمان بسيار زيادى است ، فكر خود را مشغول قيامت نكنيد كه وعده اى است نسيه ! و اگر درست بنگريم مجموعه عمر دنيا در برابر عمر قيامت لحظه زود گذرى بيش نيست ، و چون هيچ تاريخى از سوى خداوند براى آن به كسى حتى به پيامبران اعلام نشده است بايد هميشه آماده استقبال از آن بود .\r\nدومين توصيف اينكه : « در آن روز از شدت هول و ترس دلها به گلوگاه مىرسد » ! ( * ( إِذِ الْقُلُوبُ لَدَى الْحَناجِرِ ) * ) .\r\nبه هنگامى كه انسان در تنگناهاى سخت قرار مىگيرد احساس مىكند كه گويى قلبش دارد از جا كنده مىشود ، گويى مىخواهد از حنجره اش بيرون پرد ، عرب از اين حالت تعبير به « بلغت القلوب الحناجر » مىكند ، و شايد معادل آن در فارسى اين باشد كه مىگوئيم « جانش به لب رسيد » ، و گرنه روشن است كه قلب به معنى مركز پخش خون هرگز از جاى خود حركت نمىكند و به گلوگاه نمىرسد .\r\nو نيز ممكن است « قلب » كنايه از « جان » باشد ، يعنى جانش به گلوگاه رسيده بود ، گويى روح از بدنش تدريجا خارج شده ، و تنها كمى از آن باقيمانده است .\r\nبه هر حال چنان هول و اضطرابى از حساب و كتاب دقيق الهى ، و بيم از رسوايى در حضور جميع خلايق ، و گرفتارى در عذاب دردناكى كه خلاصى از آن ممكن نيست ، به انسان دست مىدهد كه با هيچ بيانى قابل شرح نيست .\r\n","description":"","footnote":"","page_name":" 63 ","page_number":63},
  {"content":"\r\nدر توصيف سوم مىگويد : « وجود آنها مملو از غم و اندوه مىشود اما توانايى اظهار آن را ندارند » ( كاظمين ) .\r\n« كاظم » از ماده « كظم » در اصل به معنى بستن دهان مشكى است كه پر از آب باشد سپس در مورد كسانى كه از خشم و غضب پر مىشوند اما به دلائل مختلفى آن را اظهار نمىدارند اطلاق شده است .\r\nاگر انسان گرفتار اندوه و غم جانكاهى شود اما بتواند فرياد كند ممكن است كمى آرام گيرد ، اما افسوس كه در آنجا حتى جاى فرياد و نعره زدن نيست ، آنجا صحنه بروز همه اسرار نهان و پيشگاه داورى حق و محضر عدل پروردگار ، و حضور جمع خلايق است ، فرياد چه سودى دارد ؟ ! چهارمين توصيف اينكه : « براى ستمكاران دوستى وجود ندارد » ( * ( ما لِلظَّالِمِينَ مِنْ حَمِيمٍ ) * ) .\r\nآن گروه از دغل دوستان كه همچون مگسان گرد شيرينى به هنگام قدرت اطراف آنها را گرفته بودند ، و با تملق و چاپلوسى خود را يارانى وفادار و جاننثار ، و يا غلامانى خانه زاد ، معرفى مىكردند ، همه گرفتار كار خويشند ، و به ديگرى نمىپردازند ، آرى در آن روز نه دوستى براى انسان وجود دارد و نه غمخوارى براى درد دل كردن .\r\nدر پنجمين توصيف مىفرمايد : « و نه شفاعت كننده اى كه شفاعتش پذيرفته شود » ( * ( وَلا شَفِيعٍ يُطاعُ ) * ) .\r\nچرا كه شفاعت شافعان راستين مانند انبيا و اولياء نيز به اذن پروردگار است ، و به اين ترتيب قلم بطلان بر پندار بت پرستان كه بتها را شفعاى خود در پيشگاه خدا مىدانستند مىكشد .\r\nدر ششمين مرحله يكى از اوصاف خدا را بيان مىكند كه در ضمن توصيفى\r\n","description":"","footnote":"","page_name":" 64 ","page_number":64},
  {"content":"\r\nبراى چگونگى قيامت است ، مىگويد : « خدا چشمهايى را كه به خيانت گردش مىكند مىداند ، و از آنچه در سينه‌ها پنهان است با خبر است » ( * ( يَعْلَمُ خائِنَةَ الأَعْيُنِ وَما تُخْفِي الصُّدُورُ ) * ) ( 1 ) .\r\nآرى خدايى كه از حركات مخفيانه چشمها و اسرار درون سينه‌ها آگاه است در آن روز در باره خلايق دادرسى و قضاوت مىكند ، و با اين علم و آگاهى دقيق او روز گنهكاران سياه و تاريك است .\r\nدر حديثى از امام صادق ع مىخوانيم : هنگامى كه از معنى اين آيه از آن حضرت سؤال كردند ، فرمود :\r\nا لم تر الى الرجل ينظر الى الشيء و كانه لا ينظر اليه ، فذلك خائنة الاعين :\r\n« آيا نديده اى گاه انسان به چيزى نگاه مىكند اما چنين وانمود مىكند كه به آن نگاه نمىكند ؟ اين نگاههاى خيانتآلود است » ! ( 2 ) .\r\nآرى اين نگاهها خواه به نواميس مردم باشد و يا امور ديگرى كه نگاه كردن به آن ممنوع است بر خداوندى كه ذره‌اى از آنچه در آسمانها و زمين است از علم او مخفى نيست پنهان نمىماند ، « لا يَعْزُبُ عَنْه مِثْقالُ ذَرَّةٍ فِي السَّماواتِ وَلا فِي الأَرْضِ » ( سبا - 3 ) .\r\nدر حديث ديگرى آمده است : يكى از ياران پيامبر در كنار يكى از مخالفان سرسخت اسلام در محضر پيامبر ص نشسته بود ، بعد از آنكه آن مرد مخالف از محضر پيامبر ص امان گرفت و بيرون رفت عرض كرد : چرا اشاره اى نفرموديد\r\n\r\n","description":"","footnote":"\r\n( 1 ) در جمله « * ( يَعْلَمُ خائِنَةَ الأَعْيُنِ ) * » از نظر تركيب نحوى دو احتمال وجود دارد : نخست اينكه « خائنة » معنى مصدرى دارد و به معنى « خيانت » است ، ( مانند كاذبة و لاغية كه به معنى كذب و لغو است ) اين احتمال نيز داده شده است كه از قبيل تقديم صفت باشد و در اصل « الاعين الخائنة » بوده كه به اين ترتيب « اسم فاعل » مىباشد .\r\n( 2 ) « تفسير صافى » ذيل آيه مورد بحث .\r\n","page_name":" 65 ","page_number":65},
  {"content":"\r\nتا بر خيزيم و گردنش را بزنيم پيش از آنكه از شما امان بگيرد ؟ ! رسول خدا فرمود :\r\nان النبى لا تكون له خائنة الاعين :\r\n« پيامبران نگاه مخفيانه و خائنانه ندارند » ! ( 1 ) .\r\nالبته خيانت چشمها اشكال مختلفى دارد : گاه به صورت نگاههاى دزدكى و استراق بصر نسبت به زنان بيگانه است ، و گاه به صورت اشاراتى با چشم به منظور تحقير يا عيبجويى از ديگران ، و يا اشاراتى كه مقدمه توطئه‌ها و نقشه‌هاى شيطانى است .\r\nراستى اگر انسان به يك چنين حسابرسى دقيقى در قيامت مؤمن باشد كه حتى نگاهها ، و انديشه‌ها ، با انگيزه هايى كه دارند همگى زير سؤال مىروند ، و دقيقا بررسى مىشوند ، حد اعلاى تقوى در وجود او زنده خواهد شد ، و چه اثرى دارد اين ايمان به معاد و مراقبت الهى و حسابرسى قيامت در تربيت نفوس انسانها ؟ ! مىگويند : يكى از علماى بزرگ پس از پايان تحصيلات خود در حوزه علميه نجف هنگامى كه مىخواست به كشورش باز گردد ضمن خدا حافظى با استادش از او تقاضاى پند و موعظه اى كرد ، او گفت : بعد از تمام اين زحمتها آخرين اندرزم كلام خدا است ، اين آيه را هرگز فراموش مكن أَ لَمْ يَعْلَمْ بِأَنَّ اللَّه يَرى : « آيا انسان نمىدانست كه خدا همه چيز را مىبيند » ( علق - 14 ) .\r\nآرى از ديدگاه يك فرد مؤمن واقعى ، تمام عالم محضر خدا است ، و همه كارها در حضور او انجام مىگيرد ، همين شرم و حضور براى دورى از گناهان كافى است .\r\n\r\n","description":"","footnote":"\r\n( 1 ) « تفسير قرطبى » جلد 8 صفحه 47 - 57 ( با كمى تلخيص ) .\r\n","page_name":" 66 ","page_number":66},
  {"content":"\r\nدر هفتمين توصيف از قيامت كه آن نيز به صورت توصيف خداوند مطرح شده مىفرمايد : « خداوند به حق داورى مىكند » ( * ( وَاللَّه يَقْضِي بِالْحَقِّ ) * ) .\r\n« و معبودهايى را كه غير از او مىخوانند هيچگونه قضاوت و داورى ندارند » ( * ( وَالَّذِينَ يَدْعُونَ مِنْ دُونِه لا يَقْضُونَ بِشَيْءٍ ) * ) .\r\nآرى آن روز مقام داورى مخصوص به خدا است ، و او هم جز به حق داورى نمىكند ، چرا كه داورى به ظلم يا از جهل و عدم آگاهى ناشى مىشود كه او بر همه چيز حتى اسرار ضمائر احاطه دارد ، و يا از عجز و نياز است كه همه اينها از ساحت مقدسش دور مىشد .\r\nضمنا اين جمله دليلى است بر توحيد معبود ، زيرا كسى شايستگى عبوديت دارد كه سرانجام داورى به دست او است ، اما بتهايى كه نه در اين جهان خاصيتى دارند و نه در قيامت مرجع داورى هستند چگونه ممكن است شايسته عبوديت باشند ؟\r\nاين نكته نيز قابل توجه است كه داورى به حق از ناحيه خداوند معنى گسترده اى دارد كه هم عالم تكوين را شامل مىشود ، و هم جهان تشريع را ، همانگونه كه تعبير « قضا » در آيات قرآن نيز در هر دو مورد به كار رفته است ، در يك جا مىخوانيم : وَقَضى رَبُّكَ أَلَّا تَعْبُدُوا إِلَّا إِيَّاه : « پروردگارت حكم كرده كه جز او را پرستش نكنيد » ( اسراء - 23 ) اين قضاوت تشريعى او است .\r\nو در جاى ديگر مىفرمايد : « إِذا قَضى أَمْراً فَإِنَّما يَقُولُ لَه كُنْ فَيَكُونُ » :\r\n« هنگامى كه حكم در باره چيزى صادر كند به آن مىگويد : موجود باش ! بلافاصله موجود مىشود » ! ( آل عمران - 47 ) .\r\nسرانجام به عنوان تاكيد بر آنچه در اين آيات گذشت سخن را با اين جمله پايان مىدهد : « خداوند شنوا و بينا است » ( * ( إِنَّ اللَّه هُوَ السَّمِيعُ الْبَصِيرُ ) * ) .\r\n","description":"","footnote":"","page_name":" 67 ","page_number":67},
  {"content":"\r\nبلكه بينايى و شنوايى به معنى واقعى كلمه ، يعنى حضور همه مسموعات و مبصرات و تمام شنيدنيها و ديدنيها نزد او منحصر به ذات پاك خدا است ، و اين تاكيدى است بر علم و آگاهى او بر همه چيز ، و داورى او به حق چرا كه تا كسى سميع و بصير مطلق نباشد داور حق نخواهد بود .\r\n","description":"","footnote":"","page_name":" 68 ","page_number":68},
  {"content":"\r\n\r\n[ سوره غافر ‹ 40 › : آيات 21 تا 22 
  ]\r\nأَ وَلَمْ يَسِيرُوا فِي الأَرْضِ فَيَنْظُرُوا كَيْفَ كانَ عاقِبَةُ الَّذِينَ كانُوا مِنْ قَبْلِهِمْ كانُوا هُمْ أَشَدَّ مِنْهُمْ قُوَّةً وَآثاراً فِي الأَرْضِ فَأَخَذَهُمُ اللَّه بِذُنُوبِهِمْ وَما كانَ لَهُمْ مِنَ اللَّه مِنْ واقٍ ‹ 21 › ذلِكَ بِأَنَّهُمْ كانَتْ تَأْتِيهِمْ رُسُلُهُمْ بِالْبَيِّناتِ فَكَفَرُوا فَأَخَذَهُمُ اللَّه إِنَّه قَوِيٌّ شَدِيدُ الْعِقابِ ‹ 22 ›\r\n\r\nترجمه :\r\n21 - آيا آنها روى زمين سير نكردند تا ببينند عاقبت كسانى كه پيش از آنان بودند چگونه بود ؟ آنها از نظر قدرت و ايجاد آثار مهمى در زمين از اينها برتر بودند ، ولى خداوند آنها را به گناهانشان گرفت ، و در برابر عذاب او مدافعى نداشتند .\r\n22 - اين بخاطر آن بود كه فرستادگان آنان پيوسته با دلائل روشن به سراغشان مىآمدند ولى آنها همه را انكار مىكردند ، لذا خداوند آنها را گرفت ( و كيفر داد ) كه او قوى و شديد العقاب است .\r\n\r\nتفسير : عاقبت دردناك پيشينيان ستمگر را بنگريد !\r\nاز آنجا كه روش قرآن در بسيارى از آيات اين است كه بعد از ذكر\r\n","description":"","footnote":"","page_name":" 69 ","page_number":69},
  {"content":"\r\nكليات در مورد مسائل حساس و اصولى آن را با مسائل جزئى و محسوس مىآميزد ، و دست انسانها را گرفته و براى پىجويى اين مسائل به تماشاى حوادث گذشته و حال مىبرد ، آيات مورد بحث نيز بعد از گفتگوهاى گذشته پيرامون مبدء و معاد و حسابرسى دقيق اعمال و عواقب شوم طغيان و گناه ، مردم را به مطالعه حالات پيشينيان و از جمله وضع فرعون و فرعونيان دعوت مىكند .\r\nنخست مىفرمايد : « آيا آنها روى زمين سير نكردند تا ببينند عاقبت كسانى كه پيش از آنان بودند چگونه بود » ؟ ! ( * ( أَ وَلَمْ يَسِيرُوا فِي الأَرْضِ فَيَنْظُرُوا كَيْفَ كانَ عاقِبَةُ الَّذِينَ كانُوا مِنْ قَبْلِهِمْ ) * ) .\r\nاين تاريخ مدون نيست كه در اصالت و صحت آن ترديد شود ، اين تاريخ زنده اى است كه با زبان بىزبانى فرياد مىكشد ، ويرانه‌هاى قصرهاى تبهكاران ، شهرهاى بلا ديده سركشان ، استخوانهاى پوسيده خفتگان در دل خاك ، و كاخهاى مدفون شده در زمين ، جمله‌هاى كوبنده اى هستند كه تاريخ واقعى را بى كم و كاست شرح مىدهند ! سپس مىافزايد : « آنها كسانى بودند كه در قوت و قدرت و به وجود آوردن آثار مهمى در زمين از اينها نيرومندتر بودند « ( * ( كانُوا هُمْ أَشَدَّ مِنْهُمْ قُوَّةً وَآثاراً فِي الأَرْضِ ) * » .\r\nآن چنان حكومت قوى و لشكريان عظيم و تمدن مادى درخشان داشتند كه زندگى مشركان مكه در برابر آنها بازيچه اى بيش نيست ! تعبير به « * ( أَشَدَّ مِنْهُمْ قُوَّةً ) * » هم قدرت سياسى و نظامى آنها را بازگو مىكند و هم قدرت اقتصادى و احيانا قدرت علمى را .\r\nتعبير به « * ( آثاراً فِي الأَرْضِ ) * » ممكن است اشاره به پيشرفت عظيم كشاورزى آنها باشد همانگونه كه در آيه 9 سوره روم آمده : أَ وَلَمْ يَسِيرُوا فِي الأَرْضِ فَيَنْظُرُوا كَيْفَ كانَ عاقِبَةُ الَّذِينَ مِنْ قَبْلِهِمْ كانُوا أَشَدَّ مِنْهُمْ قُوَّةً وَأَثارُوا الأَرْضَ\r\n","description":"","footnote":"","page_name":" 70 ","page_number":70},
  {"content":"\r\nوَ عَمَرُوها أَكْثَرَ مِمَّا عَمَرُوها : « آيا در زمين سير نكردند ، تا ببينند عاقبت كسانى كه قبل از آنها بودند چه شد ؟ آنها بسيار نيرومندتر بودند ، و زمين را ( براى زراعت ) دگرگون ساختند و بيش از آنچه اينها آباد كردند عمران نمودند » .\r\nو ممكن است اشاره به ساختمانها و بناهاى محكمى باشد كه بعضى از اقوام پيشين در دل كوه‌ها ، و در ميان دشتها بنا مىكردند ، چنان كه قرآن در باره قوم « عاد » مىگويد : أَ تَبْنُونَ بِكُلِّ رِيعٍ آيَةً تَعْبَثُونَ وَتَتَّخِذُونَ مَصانِعَ لَعَلَّكُمْ تَخْلُدُونَ : « آيا شما بر هر مكان مرتفعى نشانه اى از روى هوى و هوس مىسازيد ؟\r\nو قصرها و قلعه‌هاى زيبا و محكم بنا مىكنيد ؟ گويى در جهان جاويدان خواهيد ماند « ؟ ! ( شعراء - 128 - 129 ) .\r\nو در پايان آيه سرنوشت اين اقوام سركش را در يك جمله كوتاه چنين بازگو مىكند : « خداوند آنها را به گناهانشان گرفت ، و كسى نبود كه از آنها در برابر خداوند دفاع كند و از عذاب الهى باز دارد » : ( * ( فَأَخَذَهُمُ اللَّه بِذُنُوبِهِمْ وَما كانَ لَهُمْ مِنَ اللَّه مِنْ واقٍ ) * ) .\r\nنه كثرت نفرات آنها مانع از عذاب الهى شد ، و نه قدرت و شوكت و مال و ثروت بيحسابشان .\r\nكرارا در آيات قرآن « اخذ » ( گرفتن ) به معنى مجازات كردن آمده است ، اين به خاطر آنست كه براى انجام يك مجازات سنگين نخست طرف را بازداشت مىكنند و سپس كيفر مىدهند .\r\nدر آيه بعد آنچه را به طور اجمال قبلا گفته است شرح مىدهد و مىفرمايد :\r\n« اين مجازات دردناك الهى به خاطر اين بود كه فرستادگان آن پيوسته با دلائل روشن به سراغشان مىآمدند و آنها همه را انكار مىكردند » ( * ( ذلِكَ بِأَنَّهُمْ كانَتْ تَأْتِيهِمْ رُسُلُهُمْ بِالْبَيِّناتِ فَكَفَرُوا ) * ) .\r\n","description":"","footnote":"","page_name":" 71 ","page_number":71},
  {"content":"\r\nچنان نبود كه آنها غافل و بى خبر باشند ، و يا كفر و گناهشان ناشى از عدم اتمام حجت گردد ، نه رسولان آنها پى در پى مىآمدند ( چنان كه از تعبير « كانت تاتيهم » استفاده مىشود ) اما آنها هرگز در برابر اوامر الهى تسليم نشدند ، چراغهاى هدايت را مىشكستند ، و به رسولان دلسوز خود پشت مىكردند و گاه آنها را مىكشتند .\r\n« اينجا بود كه خداوند آنها را گرفت و كيفر داد » ( * ( فَأَخَذَهُمُ اللَّه ) * ) .\r\n« زيرا او قوى و شديد العقاب است » ( * ( إِنَّه قَوِيٌّ شَدِيدُ الْعِقابِ ) * ) .\r\nدر جاى رحمت « ارحم الراحمين » است ، و در جاى خشم و غضب « اشد المعاقبين » .\r\n","description":"","footnote":"","page_name":" 72 ","page_number":72},
  {"content":"\r\n\r\n[ سوره غافر ‹ 40 › : آيات 23 تا 27 
  ]\r\nوَ لَقَدْ أَرْسَلْنا مُوسى بِآياتِنا وَسُلْطانٍ مُبِينٍ ‹ 23 › إِلى فِرْعَوْنَ وَهامانَ وَقارُونَ فَقالُوا ساحِرٌ كَذَّابٌ ‹ 24 › فَلَمَّا جاءَهُمْ بِالْحَقِّ مِنْ عِنْدِنا قالُوا اقْتُلُوا أَبْناءَ الَّذِينَ آمَنُوا مَعَه وَاسْتَحْيُوا نِساءَهُمْ وَما كَيْدُ الْكافِرِينَ إِلَّا فِي ضَلالٍ ‹ 25 › وَقالَ فِرْعَوْنُ ذَرُونِي أَقْتُلْ مُوسى وَلْيَدْعُ رَبَّه إِنِّي أَخافُ أَنْ يُبَدِّلَ دِينَكُمْ أَوْ أَنْ يُظْهِرَ فِي الأَرْضِ الْفَسادَ ‹ 26 › وَقالَ مُوسى إِنِّي عُذْتُ بِرَبِّي وَرَبِّكُمْ مِنْ كُلِّ مُتَكَبِّرٍ لا يُؤْمِنُ بِيَوْمِ الْحِسابِ ‹ 27 ›\r\n\r\nترجمه :\r\n23 - ما موسى را با آيات خود و دليل روشن فرستاديم .\r\n24 - به سوى * ( فِرْعَوْنَ وَهامانَ وَقارُونَ ) * ، ولى آنها گفتند او ساحر بسيار دروغگوى است .\r\n25 - هنگامى كه حق از سوى ما براى آنها آمد گفتند : پسران كسانى را كه با موسى ايمان آورده‌اند به قتل برسانيد ، و زنانشان را ( براى اسارت و خدمت ) زنده بگذاريد ، اما نقشه كافران جزء در گمراهى نيست ( و نقش بر آب مىشود ) .\r\n26 - و فرعون گفت : بگذاريد من موسى را بكشم و او پروردگارش را بخواند ( تا نجاتش دهد ) ! من از اين مىترسم كه آئين شما را دگرگون سازد و يا در اين زمين فساد بر پا كند !\r\n","description":"","footnote":"","page_name":" 73 ","page_number":73},
  {"content":"\r\n27 - موسى گفت : من به پروردگارم و پروردگار شما پناه مىبرم و از هر متكبرى كه به روز حساب ايمان نمىآورد .\r\n\r\nتفسير : بگذاريد موسى را بكشم ! !\r\nبه دنبال اشاره اى كه در آيات قبل پيرامون سرنوشت دردناك اقوام پيشين آمده بود در اين آيات به شرح يكى از اين ماجراها پرداخته ، و انگشت روى داستان موسى و فرعون و هامان و قارون مىگذارد .\r\nدرست است كه داستان موسى و فرعون در بسيارى از سوره‌هاى قرآن تكرار شده ، ولى بررسى آن نشان مىدهد كه هرگز جنبه تكرارى ندارد ، بلكه در هر مورد از زاويه خاصى به آنها نگاه شده است ، چنانچه در مورد بحث منظور بيش از همه پيش كشيدن ماجراى مؤمن آل فرعون است و بقيه بيان زمينه اى است براى اين ماجراى مهم .\r\nنخست مىفرمايد : « ما موسى را با » آيات « خود » و سلطان مبين « فرستاديم ( * ( وَلَقَدْ أَرْسَلْنا مُوسى بِآياتِنا وَسُلْطانٍ مُبِينٍ ) * ) .\r\n« به سوى فرعون و هامان و قارون ، اما آنها گفتند : او ساحر بسيار دروغگويى است » ! ( * ( إِلى فِرْعَوْنَ وَهامانَ وَقارُونَ فَقالُوا ساحِرٌ كَذَّابٌ ) * ) .\r\nدر اينكه ميان « آيات » و « سلطان مبين » چه تفاوتى است ؟ تفسيرهاى مختلفى از سوى مفسران بيان شده است :\r\nبعضى آيات را اشاره به دلائل روشن ، و سلطان مبين را اشاره به معجزات مىدانند .\r\nدر حالى كه بعضى ديگر آيات را اشاره به آيات تورات و سلطان مبين را اشاره به معجزات شمرده‌اند .\r\n","description":"","footnote":"","page_name":" 74 ","page_number":74},
  {"content":"\r\nبعضى نيز احتمال داده‌اند كه « آيات » همه انواع معجزات موسى را شامل مىشود ، اما « سلطان مبين » معجزات برجسته او همچون معجزه عصا و يد بيضا است كه موجب سلطه آشكار او بر فرعون شد .\r\nبعضى ديگر « آيات » را به معنى معجزات و « سلطان مبين » را به معنى سلطه قاهره و نفوذ الهى موسى دانسته‌اند كه مانع از قتل او و خاموش ساختن دعوتش گرديد .\r\nهيچيك از اين تفسيرها مدرك روشنى ندارد ، آنچه از آيات ديگر قرآن استفاده مىشود اين است كه « سلطان مبين » معمولا به معنى دليل روشن و محكمى است كه باعث سلطه آشكار مىگردد ، چنان كه در آيه 21 سوره نمل در داستان سليمان و هدهد مىخوانيم : سليمان مىگويد : « هدهد را نمىبينم ، او چرا غائب شده ؟\r\nمن او را كيفر سختى خواهم داد ، يا او را ذبح مىكنم و يا « * ( سُلْطانٍ مُبِينٍ ) * » ( دليل روشن ) براى غيبت خود بياورد » .\r\nو در آيه 15 سوره كهف مىخوانيم « لَوْ لا يَأْتُونَ عَلَيْهِمْ بِسُلْطانٍ مبين » « چرا آنها براى معبودهاى خود دليل روشنى نمىآورند » ؟ ! « آيات » نيز كرارا در قرآن به معنى معجزات آمده است .\r\nبنا بر اين تعبير به « آيات » اشاره به « معجزات موسى » و « سلطان مبين » به معنى منطق نيرومند و دلائل دندانشكنى است كه موسى در برابر فرعونيان داشت .\r\nبه هر حال « موسى » هم مجهز به منطق عقل بود ، و هم كارهاى خارق العاده اى كه نشانه ارتباط او با عالم ما وراء طبيعت بود انجام مىداد ، ولى موضعگيرى سركشان فرعونى در مقابل او چيزى جز اين نبود كه او را متهم به سحر و كذب مىكردند .\r\nاتهام سحر در برابر آيات و معجزات بود ، و تكذيب در برابر استدلالات منطقى ، و اين خود شاهد ديگرى است براى تفسيرى كه در مورد اين دو تعبير\r\n","description":"","footnote":"","page_name":" 75 ","page_number":75},
  {"content":"\r\nبرگزيديم .\r\nآرى هميشه سردمداران كفر براى خنثى كردن دلائل صدق مردان حق بر چسبهاى دروغين از اين قبيل پيدا مىكردند كه امروز هم نمونه‌هاى فراوانى از آن با چشم خود مىبينيم .\r\nقابل توجه اينكه نام سه كس در اين آيه آمده است كه هر كدام مظهر و سمبل چيزى بودند :\r\n« فرعون » سمبل طغيان و سركشى و حاكميت ظلم و جور .\r\n« هامان » مظهر شيطنت و طرحهاى شيطانى .\r\nو « قارون » مظهر ثروتمند ياغى و استثمارگر كه براى حفظ ثروت خويش از هيچ كارى ابا نداشت .\r\nبه اين ترتيب موسى ع مامور بود به ظلم حاكمان بيدادگر ، و شيطنت سياستمداران خائن ، و تعدى ثروتمندان مستكبر پايان دهد و جامعه اى بر اساس عدالت و داد از نظر سياسى و فرهنگى و اقتصادى بسازد ، اما آنها كه منافع نامشروعشان در خطر بود سخت به مقاومت برخاستند .\r\nآيه بعد بخشى از طرحهاى شيطانى آنها را بازگو كرده ، مىگويد :\r\n« هنگامى كه حق از نزد ما به سراغ آنها آمد بجاى اينكه آن را مغتنم بشمرند به مقابله برخاستند ، و گفتند : پسران كسانى را كه با موسى ايمان آورده‌اند به قتل برسانيد ، و زنانشان را ( براى اسارت و خدمت ) زنده بگذاريد » ! ( * ( فَلَمَّا جاءَهُمْ بِالْحَقِّ مِنْ عِنْدِنا قالُوا اقْتُلُوا أَبْناءَ الَّذِينَ آمَنُوا مَعَه وَاسْتَحْيُوا نِساءَهُمْ ) * ) .\r\nاين تعبير نشان مىدهد كه مساله قتل فرزندان پسر و زنده نگهداشتن دختران تنها در دوران قبل از تولد موسى ع نبوده ، بلكه بعد از قيام و نبوت او نيز\r\n","description":"","footnote":"","page_name":" 76 ","page_number":76},
  {"content":"\r\nاين كار تكرار شد ، « آيه 129 سوره اعراف » نيز شاهد اين مدعا است كه بنى اسرائيل به موسى ع گفتند : أُوذِينا مِنْ قَبْلِ أَنْ تَأْتِيَنا وَمِنْ بَعْدِ ما جِئْتَنا : « پيش از آنكه بيايى و بعد از آنكه آمدى در هر دو زمان ما را آزار كرده و مىكنند » .\r\nاين سخن را بنى اسرائيل بعد از مساله توطئه قتل فرزندان مؤمنان از سوى فرعونيان بيان كردند .\r\nبه هر حال اين يك نقشه شوم و مستمر حكومتهاى شيطانى است كه نيروهاى فعال را به نابودى مىكشانند و نيروهاى غير فعال را براى بهره كشى زنده نگه مىدارند ، و چه جاى تعجب كه اين نقشه هم قبل از تولد موسى در ميان بنى اسرائيل كه به صورت بردگانى در دست فرعونيان بودند عملى شده باشد و چه بعد از قيام موسى ع اين يك حركت ضد انقلابى بود تا نيروهاى بنى اسرائيل را شديدا سركوب كند و هرگز نتوانند قد علم نمايند .\r\nاما قرآن در پايان آيه مىافزايد « نقشه‌هاى كافران جز در ضلالت و گمراهى نيست » - تيرهايى است كه در تاريكى جهل و ضلال پرتاب مىكنند و به سنگ مىخورد ( * ( وَما كَيْدُ الْكافِرِينَ إِلَّا فِي ضَلالٍ ) * ) .\r\nو از آنجايى كه هرگز باور ندارند فاجعه‌ها دامنگيرشان مىشود ، اين مشيت الهى است كه نيروهاى حق سرانجام بر نيروى باطل غلبه كنند .\r\nدرگيرى و نزاع ميان موسى ع و پيروانش از يك سو ، و فرعون و طرفدارانش از سوى ديگر بالا گرفت ، و حوادث بسيارى در اين ميان واقع شد كه قرآن در اين مقطع از بحث از ذكر آنها صرفنظر مىكند ، و براى رسيدن به هدف خاصى كه بعدا خواهيم دانست به سراغ اين نكته مىرود كه وقتى كار بجاى باريكى كشيد فرعون براى جلوگيرى از پيشرفت حركت انقلابى موسى ع تصميم بر قتل او گرفت ، ولى گويا مشاوران و ملاء او مخالفت مىكردند .\r\n","description":"","footnote":"","page_name":" 77 ","page_number":77},
  {"content":"\r\nقرآن مىگويد : « فرعون گفت : بگذاريد من موسى را به قتل برسانم و او پروردگارش را بخواند تا نجاتش دهد » ! ( * ( وَقالَ فِرْعَوْنُ ذَرُونِي أَقْتُلْ مُوسى وَلْيَدْعُ رَبَّه ) * ) .\r\nاز اين تعبير استفاده مىشود كه اكثريت مشاوران كه مانع قتل موسى بودند يا لا اقل بعضى از آنان به اين امر استدلال مىكردند كه با توجه به كارهاى خارق العاده موسى ممكن است نفرينى كند و خدايش عذاب بر ما نازل كند ، اما فرعون مغرور مىگويد : من او را مىكشم هر آنچه باداباد ! البته معلوم نيست انگيزه واقعى اطرافيان و مشاوران در اين ممانعت چه بود ؟ در اينجا احتمالات زيادى وجود دارد كه ممكن است همه آنها با هم صحيح باشد .\r\nنخست ترس از عذاب احتمالى پروردگار .\r\nدوم ترس از اينكه موسى بعد از كشته شدن به عنوان يك شهيد و قهرمان در هاله ى از قدس فرو رود و آئين او مؤمنان و هواخواهان بسيارى پيدا كند ، مخصوصا اگر اين ماجرا بعد از داستان مبارزه موسى با ساحران و غلبه عجيب و خارق العاده او بر آنان رخ داده باشد ، و ظاهرا چنين است زيرا موسى در نخستين برخورد با فرعون دو معجزه بزرگ خود ( معجزه عصا و يد بيضاء ) را نشان داده بود ، و همين امر سبب شد كه فرعون او را ساحر بخواند ، و دعوت براى مبارزه با جمع ساحران بنمايد ، و اميدوار بود از اين طريق بتواند بر موسى غلبه كند لذا در انتظار روز موعود به سر مىبرد .\r\nبا اين حال دليلى ندارد كه فرعون در اين فاصله زمانى تصميم قتل موسى را گرفته باشد ، يا از تبديل دين و آئين مردم مصر در وحشت فرو رود ( 1 ) .\r\n\r\n","description":"","footnote":"\r\n( 1 ) در تفسير « الميزان » آمده است كه آيه 36 سوره شعراء « * ( قالُوا أَرْجِه وَأَخاه ) * » ( او و برادرش را نگاه دار ) دليل بر اين است كه گروهى بودند كه فرعون را از قتل موسى مانع مىشدند - ولى بررسى آيات مربوط به داستان موسى نشان مىدهد كه در آن وقت تصميم قتل او در كار نبود ، تنها هدف اين بود كه به اصطلاح صدق و كذب آنها روشن گردد و تصميم قتل بعد از ماجراى ساحران و نفوذ موسى در اعماق قلوب گروهى از مردم مصر بود كه فرعون را در وحشت سختى فرو برد .\r\n","page_name":" 78 ","page_number":78},
  {"content":"\r\nخلاصه اينكه آنها معتقد بودند موسى شخصا يك « حادثه » است ، اما اگر در آن شرايط كشته شود تبديل به يك « جريان » خواهد شد ، جريانى بزرگ و پر شور كه كنترل آن بسيار مشكل خواهد بود .\r\nبعضى ديگر از اطرافيان فرعون كه دل خوشى از او نداشتند مايل بودند موسى زنده بماند و فكر فرعون را به خود مشغول دارد ، تا آنها آسوده خاطر زندگى كنند و دور از چشم فرعون به سوء استفاده مشغول باشند ، چرا كه اين يك برنامه هميشگى است كه اطرافيان شاهان مايلند هميشه فكر آنها مشغول كارى باشد و آنها آسوده خاطر به تامين منافع نامشروع خود بپردازند ، لذا گاهى دشمنان خارجى را تحريك مىكردند تا از شر فراغت « شاه » در امان بمانند ! سپس فرعون براى توجيه تصميم قتل موسى دو دليل براى اطرافيانش ذكر مىكند : يكى جنبه به اصطلاح دينى و معنوى دارد ، و ديگر جنبه دنيوى و مادى مىگويد : « من از اين مىترسم كه آئين شما را عوض كند ! و دين نياكانتان را بر هم زند » ! ( * ( إِنِّي أَخافُ أَنْ يُبَدِّلَ دِينَكُمْ ) * ) .\r\n« يا اينكه فسادى بر روى زمين آشكار سازد » ( * ( أَوْ أَنْ يُظْهِرَ فِي الأَرْضِ الْفَسادَ ) * ) اگر سكوت كنم آئين موسى به سرعت در اعماق قلوب مردم مصر نفوذ مىكند ، و آئين مقدس بت پرستى كه حافظ قوميت و منافع شما است جاى خود را به يك آئين توحيدى بر ضد شما مىدهد ! و اگر امروز سكوت كنم و بعد از مدتى اقدام به مبارزه با موسى نمايم\r\n","description":"","footnote":"","page_name":" 79 ","page_number":79},
  {"content":"\r\nهواخواهان بسيارى پيدا مىكند و درگيرى شديدى به وجود مىآيد كه مايه خونريزى و فساد و ناآرامى در سطح كشور خواهد بود ، بنا بر اين مصلحت اين است كه هر چه زودتر او را به قتل برسانم .\r\nالبته « دين » از دريچه فكر « فرعون » چيزى جز پرستش او و يا بتهاى ديگر نبود ، آئينى در مسير تخدير و تحميق مردم ، و وسيله اى براى مقدس شمردن سلطه جابرانه آن مرد خونخوار ! و « فساد » نيز از نظر او به وجود آمدن يك انقلاب ضد استكبارى براى آزاد ساختن توده‌هاى اسير و در بند و محو آثار بت پرستى و احياى توحيد بود .\r\nو هميشه جباران و مفسدان براى توجيه جنايات خود و مبارزه با مردان خدا به اين دو بهانه دروغين دست زده‌اند كه هم امروز نيز نمونه هايش را در گوشه و كنار دنيا با چشم خود مىبينيم .\r\nاكنون ببينيم موسى ع كه ظاهرا در آن مجلس حضور داشت چه عكس العملى نشان داد ؟ قرآن در آيه بعد مىگويد :\r\n« موسى گفت : من به پروردگارم و پروردگار شما پناه مىبرم از هر متكبرى كه به روز حساب ايمان نمىآورد » ! ( * ( وَقالَ مُوسى إِنِّي عُذْتُ بِرَبِّي وَرَبِّكُمْ مِنْ كُلِّ مُتَكَبِّرٍ لا يُؤْمِنُ بِيَوْمِ الْحِسابِ ) * ) .\r\nموسى اين سخن را با قاطعيت و اطمينانى كه مولود از ايمان نيرومند و اتكاى او بر ذات پاك پروردگار بود بيان كرد و نشان داد كه از چنين تهديدى ترسى به خود راه نداده است .\r\nاين گفتار موسى ع به خوبى نشان مىدهد افرادى كه داراى اين دو ويژگى باشند آدمهاى خطرناكى محسوب مىشوند : « تكبر » و « عدم ايمان به روز قيامت » و بايد از چنين افرادى به خدا پناه برد !\r\n","description":"","footnote":"","page_name":" 80 ","page_number":80},
  {"content":"\r\n« تكبر » سبب مىشود كه انسان جز خود و افكار خودش را نبيند ، آيات و معجزات خدا را سحر بخواند ، مصلحان را مفسد ، و اندرز دوستان و اطرافيان را محافظه كارى و ضعف نفس بشمرد ! و « عدم ايمان به روز حساب » سبب مىشود كه هيچ حسابى در برنامه و كار او نباشد ، و حتى در برابر قدرت نامحدود پروردگار ، با قدرت بسيار ناچيزش به مبارزه برخيزد ، و به جنگ پيامبران او برود ، چرا كه حسابى در كار نيست .\r\nاكنون ببينيم سرانجام اين تهديد فرعون به كجا منتهى شد ؟ آيات بعد پرده از روى اين مساله بر مىدارد و چگونگى نجات موسى را از چنگال آن مرد مغرور متكبر روشن مىسازد .\r\n","description":"","footnote":"","page_name":" 81 ","page_number":81},
  {"content":"\r\n\r\n[ سوره غافر ‹ 40 › : آيات 28 تا 29 
  ]\r\nوَ قالَ رَجُلٌ مُؤْمِنٌ مِنْ آلِ فِرْعَوْنَ يَكْتُمُ إِيمانَه أَ تَقْتُلُونَ رَجُلًا أَنْ يَقُولَ رَبِّيَ اللَّه وَقَدْ جاءَكُمْ بِالْبَيِّناتِ مِنْ رَبِّكُمْ وَإِنْ يَكُ كاذِباً فَعَلَيْه كَذِبُه وَإِنْ يَكُ صادِقاً يُصِبْكُمْ بَعْضُ الَّذِي يَعِدُكُمْ إِنَّ اللَّه لا يَهْدِي مَنْ هُوَ مُسْرِفٌ كَذَّابٌ ‹ 28 › يا قَوْمِ لَكُمُ الْمُلْكُ الْيَوْمَ ظاهِرِينَ فِي الأَرْضِ فَمَنْ يَنْصُرُنا مِنْ بَأْسِ اللَّه إِنْ جاءَنا قالَ فِرْعَوْنُ ما أُرِيكُمْ إِلَّا ما أَرى وَما أَهْدِيكُمْ إِلَّا سَبِيلَ الرَّشادِ ‹ 29 ›\r\n\r\nترجمه :\r\n28 - مرد مؤمنى از آل فرعون كه ايمان خود را پنهان مىداشت گفت ، آيا مىخواهيد كسى را به قتل برسانيد بخاطر اينكه مىگويد پروردگار من اللَّه است در حالى كه دلائل روشنى از سوى پروردگارتان آورده ، اگر دروغگو باشد دروغش دامن خود او را خواهد گرفت ، و اگر راستگو باشد ( لا اقل ) بعضى از عذابهايى را كه وعده مىدهد به شما خواهد رسيد ، خداوند كسى را كه اسرافكار و بسيار دروغگو است هدايت نمىكند .\r\n29 - اى قوم من ! امروز حكومت از آن شماست ، و در اين سرزمين پيروزيد ، اگر عذاب الهى به سراغ ما آيد ، چه كسى ما را يارى خواهد كرد ؟ ! فرعون گفت : من\r\n","description":"","footnote":"","page_name":" 82 ","page_number":82},
  {"content":"\r\nجز آنچه را معتقدم به شما ارائه نمىدهم ، و شما را جز به طريق حق و پيروزى دعوت نمىكنم ( دستور همان قتل موسى است ) .\r\n\r\nتفسير : آيا كسى را به خاطر دعوت به سوى خدا مىكشند ؟ !\r\nاز اينجا فراز ديگرى از تاريخ موسى ع و فرعون شروع مىشود كه در قرآن مجيد تنها در اين سوره مطرح شده است و آن داستان « مؤمن آل فرعون » است ، كه از نزديكان فرعون بود دعوت موسى ع را به توحيد پذيرفت ولى ايمان خود را آشكار نمىكرد ، زيرا خود را موظف به حمايت حساب شده از موسى ع مىديد ، هنگامى كه مشاهده كرد با خشم شديد فرعون جان موسى ع به خطر افتاده مردانه قدم پيش نهاد و با بيانات مؤثر خود توطئه قتل او را بر هم زد .\r\nدر نخستين آيه مىفرمايد : « مرد مؤمنى از آل فرعون كه ايمان خود را كتمان مىكرد گفت : آيا مىخواهيد كسى را به قتل برسانيد بخاطر اين كه مىگويد پروردگار من » اللَّه « است » ؟ ! ( * ( وَقالَ رَجُلٌ مُؤْمِنٌ مِنْ آلِ فِرْعَوْنَ يَكْتُمُ إِيمانَه أَ تَقْتُلُونَ رَجُلًا أَنْ يَقُولَ رَبِّيَ اللَّه ) * ) .\r\n« در حالى كه معجزات و دلائل روشنى از سوى پروردگارتان با خود آورده است » ( * ( وَقَدْ جاءَكُمْ بِالْبَيِّناتِ مِنْ رَبِّكُمْ ) * ) .\r\nآيا شما مىتوانيد معجزات او را مانند معجزه عصا و يد بيضا انكار كنيد ؟ آيا همه با چشم خود غلبه او را بر ساحران نديديد تا آنجا كه ساحران در برابر او تسليم شدند ، و به تهديدهاى ما گوش ندادند ، و جان خود را بر سر ايمانشان به خداى موسى ع نهادند ؟ آيا به راستى چنين كسى را مىتوان ساحر خواند ؟ ! خوب فكر كنيد ، دست به كار عجولانه و شتابزده اى نزنيد ، و در عاقبت كار\r\n","description":"","footnote":"","page_name":" 83 ","page_number":83},
  {"content":"\r\nخود درست بينديشيد و گرنه پشيمان خواهيد شد .\r\nاز همه اينها گذشته از دو حال خارج نيست : « اگر او دروغگو باشد دروغش دامن خود او را خواهد گرفت ، و اگر راستگو باشد لا اقل بعضى از عذابهايى را كه وعده مىدهد دامن شما را خواهد گرفت » ( * ( وَإِنْ يَكُ كاذِباً فَعَلَيْه كَذِبُه وَإِنْ يَكُ صادِقاً يُصِبْكُمْ بَعْضُ الَّذِي يَعِدُكُمْ ) * ) .\r\nخلاصه اگر او دروغگو است دروغ فروغى ندارد ، سرانجام مشت او باز مىشود و رسوا مىگردد ، و به كيفر دروغ خود گرفتار خواهد شد ، اما اين احتمال نيز وجود دارد كه راستگو باشد و از سوى اللَّه ماموريت دارد ، بنا بر اين وعده‌هاى عذاب او خواه ناخواه به وقوع مىپيوندد ، با اين حال كشتن او از عقل و درايت دور است .\r\nسپس افزود : « خداوند كسى را كه اسرافكار و بسيار دروغگو است هدايت نمىكند » ( * ( إِنَّ اللَّه لا يَهْدِي مَنْ هُوَ مُسْرِفٌ كَذَّابٌ ) * ) .\r\nاگر موسى راه تجاوز و اسراف و دروغ را پيش گرفته باشد مسلما مشمول هدايت الهى نخواهد شد ، و اگر شما چنين باشيد شما نيز از هدايتش محروم خواهيد گشت .\r\nاين عبارت اخير گرچه دو پهلو است ، اما پيدا است كه نظر مؤمن آل فرعون بيان حال فرعونيان بوده ، ولى به هر حال تكيه او بر ربوبيت « اللَّه » در اين عبارت و عبارت بعد بيانگر اين واقعيت است كه فرعون يا لا اقل گروهى از فرعونيان بطور اجمال اعتقادى به « اللَّه » داشته‌اند ، و گرنه اين تعبيرات نشانه ايمان او به خداى موسى و همكارى با بنى اسرائيل محسوب مىشد و با اصول « تقيه تاكتيكى » كه او در پيش گرفته بود سازگار نبود .\r\nدر اينجا دو سؤال از سوى بعضى از مفسران مطرح شده است :\r\nنخست اينكه اگر موسى ع دروغگو باشد دروغش تنها به زيان خود او\r\n","description":"","footnote":"","page_name":" 84 ","page_number":84},
  {"content":"\r\nتمام نمىشود بلكه دامان جامعه را نيز مىگيرد زيرا باعث انحراف آنها است .\r\nديگر اين كه اگر راستگو باشد تمام تهديدهاى او تحقق خواهد يافت نه پاره اى از آنها .\r\nدر پاسخ سؤال نخست مىتوان گفت كه منظور فقط مجازات دروغ است كه تنها دامن دروغگو را مىگيرد ، و عذاب الهى براى دفع شر او كافى است ، چگونه ممكن است كسى بر خدا دروغ ببندد و خدا او را به حال خود واگذارد تا مايه گمراهى مردم شود ؟ ! و در پاسخ سؤال دوم مىتوان گفت : منظور اين است كه او شما را تهديد به عذابهاى دنيا و آخرت مىكند بنا بر اين اگر راستگو باشد قسمتى از آن كه مربوط به دنيا است هم اكنون دامن شما را خواهد گرفت ، يا اين كه منظور بيان حد اقل است كه اگر همه سخنان او را باور نكنيد لا اقل ممكن است بخشى از آن صدق باشد .\r\nبه هر حال مؤمن آل فرعون ضمن اين سخنان از چند طريق براى نفوذ در فرعون و اطرافيان او وارد شد :\r\nنخست اين كه عمل موسى ع درخور چنين عكس العمل شديدى نيست .\r\nديگر اين كه فراموش نكنيد او با خود دلائلى دارد كه ظاهر آن موجه به نظر مىرسد ، و مبارزه با چنين مردى خطرناك است .\r\nسوم اينكه نيازى به اقدام شما نيست ، چرا كه اگر دروغگو باشد خدا كار او را مىسازد ، اما اين احتمال را هم بدهيد كه راست بگويد و خدا كار ما را بسازد ! مؤمن آل فرعون به اين مقدار هم قناعت نكرد و باز ادامه داد ، با لحنى\r\n","description":"","footnote":"","page_name":" 85 ","page_number":85},
  {"content":"\r\nدوستانه و خيرخواهانه آنها را مخاطب ساخته ، چنين گفت : « اى قوم من ! امروز حكومت در اين سرزمين پهناور مصر به دست شما است ، و از هر نظر غالب و پيروزيد ، اين نعمتهاى فراوان را كفران نكنيد ، اگر عذاب الهى به سراغ ما آيد چه كسى ما را يارى خواهد كرد » ؟ ! ( * ( يا قَوْمِ لَكُمُ الْمُلْكُ الْيَوْمَ ظاهِرِينَ فِي الأَرْضِ فَمَنْ يَنْصُرُنا مِنْ بَأْسِ اللَّه إِنْ جاءَنا ) * ) .\r\nاين احتمال نيز وجود دارد كه منظور وى اين بوده : شما امروز همه گونه قدرت در دست داريد و هر تصميمى بخواهيد در باره موسى ع مىگيريد ، ولى مغرور اين قدرت نشويد ، و پيامدهاى احتمالى آن را فراموش نكنيد .\r\nاين سخنان ظاهرا در « اطرافيان فرعون » بىاثر نبود ، آنها را ملايم ساخت ، و از خشمشان فرو كاست .\r\nولى فرعون در اينجا سكوت را براى خود جايز نديد كلام او را قطع كرده چنين گفت : « مطلب همان است كه گفتم » من جز آنچه را كه معتقدم به شما دستور نمىدهم به آن معتقدم كه موسى حتما بايد كشته شود و راهى غير از اين نيست « ! ( * ( قالَ فِرْعَوْنُ ما أُرِيكُمْ إِلَّا ما أَرى ) * ) .\r\n« و بدانيد من شما را جز به طريق حق و پيروزى دعوت نمىكنم » ! ( * ( وَما أَهْدِيكُمْ إِلَّا سَبِيلَ الرَّشادِ ) * ) .\r\nو چنين است حال همه جباران و طاغوتها در طول تاريخ ، و در گذشته و امروز كه هميشه راى صواب را راى خود مىپندارند و به احدى اجازه اظهار نظر در برابر راى خود نمىدهند ، آنها به پندارشان عقل كل هستند ، و ديگران مطلقا عقل و دانشى ندارند ! و اين نهايت جهل و حماقت است .\r\n","description":"","footnote":"","page_name":" 86 ","page_number":86},
  {"content":"\r\n\r\nنكته‌ها :\r\n\r\n1 - مؤمن آل فرعون كه بود ؟\r\nاز آيات قرآن همين قدر استفاده مىشود كه او مردى بود از فرعونيان كه به موسى ايمان آورده بود اما ايمان خود را مكتوم مىداشت ، در دل به موسى عشق مىورزيد و خود را موظف به دفاع از او مىديد .\r\nاو مردى بود هوشيار و دقيق و وقت شناس و از نظر منطق بسيار نيرومند و قوى كه در لحظات حساس به يارى موسى شتافت ، و چنان كه در دنباله اين آيات خواهد آمد او را از يك توطئه خطرناك قتل رهايى بخشيد .\r\nاما در روايات اسلامى و سخنان مفسران توصيفات بيشترى در باره او آمده است .\r\nاز جمله اينكه بعضى گفته‌اند : او پسر عمو يا پسر خاله فرعون بود ، و تعبير به « آل فرعون » را نيز شاهد بر اين معنى دانسته‌اند زيرا تعبير به آل معمولا در مورد خويشاوندان به كار مىرود هر چند در مورد دوستان و اطرافيان نيز گفته مىشود .\r\nبعضى ديگر او را يكى از پيامبران خدا بنام « حزبيل » يا « حزقيل » مىدانند ( 1 ) .\r\nبعضى روايت كرده‌اند كه او خازن ( سرپرست خزائن و گنجينه‌هاى ) فرعون بوده است ( 2 ) .\r\nاز ابن عباس نقل شده كه در ميان فرعونيان تنها سه كس به موسى ايمان\r\n\r\n","description":"","footnote":"\r\n( 1 ) اين معنى در روايتى از پيغمبر گرامى اسلام نقل شده است ( امالى صدوق طبق نقل تفسير نور الثقلين جلد 4 صفحه 519 ) اما با توجه به اينكه حزقيل از پيامبران بنى اسرائيل است اين احتمال بعيد به نظر مىرسد و روايت فوق نيز از نظر سند ضعيف است مگر اينكه حزقيل معروف بنى اسرائيل نباشد بلكه شخص ديگرى بوده به اين نام .\r\n( 2 ) اين معنى در تفسير على بن ابراهيم نيز آمده است ( نور الثقلين جلد 4 صفحه 518 ) .\r\n","page_name":" 87 ","page_number":87},
  {"content":"\r\nآوردند : مؤمن آل فرعون ، و همسر فرعون و آن مردى كه قبل از نبوت موسى به او خبر داد كه فرعونيان تصميم دارند تو را به خاطر قتل يكى از اتباعشان به قتل برسانند و هر چه زودتر از مصر بيرون رو ( قصص - 20 ) .\r\nولى قرائتى در دست است كه نشان مىدهد بعد از ماجراى موسى با ساحران گروه قابل ملاحظه اى به موسى ايمان آوردند و ظاهر اين است كه ماجراى مؤمن آل فرعون بعد از جريان ساحران بود .\r\nبعضى نيز احتمال داده‌اند كه او از بنى اسرائيل بوده كه در ميان فرعونيان مىزيسته و مورد اعتمادشان بوده است ، ولى اين احتمال بسيار ضعيف به نظر مىرسد چرا كه با تعبير « آل فرعون » ، و همچنين « يا قوم » ( اى قوم من ) سازگار نيست ، ولى به هر حال نقش مؤثر او در تاريخ موسى و بنى اسرائيل كاملا روشن است ، هر چند تمام خصوصيات زندگى او امروز براى ما روشن نيست .\r\n\r\n2 - تقيه يك وسيله مؤثر مبارزه\r\n« تقيه » يا « كتمان عقيده باطنى » بر خلاف آنچه بعضى مىپندارند به معنى ضعف و ترس و محافظه كارى نيست ، بلكه غالبا به عنوان يك وسيله مؤثر براى مبارزه با زورمندان و جباران و ظالمان مورد استفاده قرار مىگيرد ، كشف اسرار دشمن جز از طريق افرادى كه از روش تقيه استفاده مىكنند ممكن نيست .\r\nضربات غافلگيرانه بر پيكره دشمن جز از طريق تقيه و كتمان نقشه‌ها و طرحهاى مبارزه صورت نمىگيرد .\r\nو مؤمن آل فرعون نيز تقيه اش براى خدمت به آئين موسى ع و دفاع از حيات او در لحظات سخت و بحرانى بود ، چه چيز از اين بهتر كه انسان فرد مؤمنى در دستگاه دشمن داشته باشد كه تا اعماق تشكيلات او نفوذ كند ، و از همه چيز با خبر گردد و به موقع دوستان را در جريان بگذارد ، و حتى در موقع لزوم\r\n","description":"","footnote":"","page_name":" 88 ","page_number":88},
  {"content":"\r\nدر فكر جباران نفوذ كند و نقشه‌هاى آنها را دگرگون سازد ؟ ! آيا اگر مؤمن آل فرعون از روش تقيه استفاده نمىكرد هرگز توانايى انجام اين خدمات را داشت ؟\r\nلذا در حديثى از امام صادق ع آمده است :\r\nالتقية ديني و دين آبائي ، و لا دين لمن لا تقية له ، و التقية ترس اللَّه فى الأرض ، لأن مؤمن آل فرعون لو أظهر الإسلام لقتل :\r\n« تقيه دين من و دين پدران من است ، كسى كه تقيه ندارد دين ندارد ، تقيه سپر خداوند در روى زمين است ، چرا كه اگر مؤمن آل فرعون ايمان خود را اظهار داشته بود كشته مىشد » ( 1 ) .\r\nمخصوصا در زمانى كه جمعيت مؤمنان در منطقه اى در اقليت باشند و در چنگال اكثريتى بىمنطق و بيرحم گرفتار شوند هيچ عقلى اجازه نمىدهد كه با اظهار ايمان جز در مورد ضرورت نيروهاى فعال خود را به هدر دهند ، بلكه بايد در اين مقطع خاص با كتمان عقيده نيروها را متشكل و متمركز و براى قيام نهايى آماده سازند .\r\nشخص پيامبر اسلام ع در آغاز قيامش در مدت چند سال دعوت پنهانى داشت و از همين روش استفاده مىكرد ، و بعد از مدتى كه يارانش فزونى گرفتند و هسته بندى اصلى محكم شد اسلام را رسما اعلام نمود .\r\nدر ميان پيامبران ديگر ابراهيم ع با تمام شجاعت و قهرمانى كه داشت به هنگام تصميم بر شكستن بتها از روش تقيه استفاده كرد و برنامه خود را از بت پرستان كتمان نمود ، و گرنه هرگز موفق نمىشد .\r\nابو طالب عموى پيامبر اسلام ص شايد تا آخر عمر روش تقيه را از دست نداد ، تنها در مقطعهاى خاصى ايمان خود را آشكار ساخت ، ولى در مواقع ديگر صريحا چيزى نمىگفت تا بتواند نقش مؤثر خود را در حفظ جان پيامبران ص\r\n\r\n","description":"","footnote":"\r\n( 1 ) « مجمع البيان » جلد 8 صفحه 521 ( ذيل آيات مورد بحث ) .\r\n","page_name":" 89 ","page_number":89},
  {"content":"\r\nدر مقابل بت پرستان لجوج و بيرحم و كينه توز ايفا كند .\r\nبه هر حال آنچه بعضى از جاهلان و ناآگاهان پنداشته‌اند كه تقيه مخصوص مذهب شيعه است ، يا تقيه نشانه ضعف و زبونى است ، كاملا بىاساس و دور از منطق است ، تقيه در تمام مكتبها بدون استثنا وجود دارد .\r\nبراى توضيح بيشتر به جلد دوم همين تفسير صفحه 373 ( ذيل آيه 28 آل عمران ) و جلد يازدهم صفحه 423 ( ذيل آيه 106 سوره نحل ) مراجعه فرمائيد .\r\n\r\n3 - صديقون كيانند ؟\r\nدر بعضى از روايات از پيغمبر گرامى اسلام نقل شده :\r\nالصديقون ثلاثه « حبيب النجار » مؤمن آل يس الذى يقول « فاتبعوا المرسلين اتبعوا من لا يسالكم اجرا » و « حزقيل » مؤمن آل فرعون و « على بن ابى طالب » ( ع ) و هو افضلهم :\r\n« نخستين تصديق كنندگان ( پيامبران بزرگ ) سه كس بودند : حبيب نجار ، مؤمن آل يس همان كسى كه به مردم ( انطاكيه ) مىگفت از فرستادگان خدا پيروى كنيد ، از كسانى پيروى كنيد كه پاداشى از شما نمىخواهند و خود هدايت يافته‌اند ، و حزقيل مؤمن آل فرعون ، و على بن ابى طالب ع و او از همه برتر است » .\r\nاين حديث هم در منابع شيعه و هم در منابع اهل سنت به چشم مىخورد » ( 1 ) .\r\nو به راستى اين هر سه در بحرانىترين لحظات به پيامبران الهى ايمان آوردند و پيشگام و پيش قدم بودند و شايسته نام صديقند ، آنها در راس كسانى قرار دارند كه پيامبران الهى را تصديق كردند ، مخصوصا على ع كه از آغاز عمر تا پايان همواره يار و ياور پيامبر اسلام ص بود ، و در حيات پيامبر و حتى بعد از رحلت او فداكارى و ايثارگرى را به آخرين حد ابراز داشت .\r\n\r\n","description":"","footnote":"\r\n( 1 ) « صدوق » در « امالى » و « ابن حجر » نيز آن را در فصل ثانى از باب 9 از « صواعق » آورده است .\r\n","page_name":" 90 ","page_number":90},
  {"content":"\r\n\r\n[ سوره غافر ‹ 40 › : آيات 30 تا 33 
  ]\r\nوَ قالَ الَّذِي آمَنَ يا قَوْمِ إِنِّي أَخافُ عَلَيْكُمْ مِثْلَ يَوْمِ الأَحْزابِ ‹ 30 › مِثْلَ دَأْبِ قَوْمِ نُوحٍ وَعادٍ وَثَمُودَ وَالَّذِينَ مِنْ بَعْدِهِمْ وَمَا اللَّه يُرِيدُ ظُلْماً لِلْعِبادِ ‹ 31 › وَيا قَوْمِ إِنِّي أَخافُ عَلَيْكُمْ يَوْمَ التَّنادِ ‹ 32 › يَوْمَ تُوَلُّونَ مُدْبِرِينَ ما لَكُمْ مِنَ اللَّه مِنْ عاصِمٍ وَمَنْ يُضْلِلِ اللَّه فَما لَه مِنْ هادٍ ‹ 33 ›\r\n\r\nترجمه :\r\n30 - آن مرد با ايمان گفت : اى قوم من ، من بر شما از روزى همانند روز ( عذاب ) اقوام پيشين خائفم ! .\r\n31 - از عادتى همچون عادت قوم نوح و عاد و ثمود و كسانى كه بعد از آنها بودند ( از شرك و كفر و طغيان ) مىترسم و خداوند ظلم و ستمى بر بندگانش نمىخواهد .\r\n32 - اى قوم ! من بر شما از روزى كه مردم يكديگر را صدا مىزنند ( و از هم يارى مىطلبند و صدايشان به جايى نمىرسد ) بيمناكم ! 33 - همان روز كه روى مىگردانيد و فرار مىكنيد ، اما هيچ پناهگاهى در برابر عذاب\r\n","description":"","footnote":"","page_name":" 91 ","page_number":91},
  {"content":"\r\nخداوند براى شما وجود ندارد ، و هر كس را خداوند ( بخاطر اعمالش ) گمراه سازد ، هدايت كننده اى براى او نيست .\r\n\r\nتفسير : من به شما اخطار مىكنم !\r\nمردم مصر به حكم اينكه در آن زمان نيز نسبتا متمدن و با سواد بودند گفتگوهاى مورخان را در باره اقوام پيشين ، اقوامى همچون قوم نوح و عاد و ثمود كه سرزمين آنها غالبا فاصله زيادى از آنها نداشت شنيده بودند ، و از سرنوشت دردناك آنها كم و بيش خبر داشتند .\r\nلذا مؤمن آل فرعون بعد از آنكه با نقشه قتل موسى به مخالفت پرداخت و با مقاومت سرسختانه فرعون روبرو شد كه دستور قتل را مجددا تاييد كرد دست از تلاش و كوشش خود بر نداشت ، و نمىبايست بردارد ، لذا به اين فكر افتاد كه اين بار دست اين قوم سركش را گرفته و به اعماق تاريخ پيشينيان ببرد ، و آنها را از تكرار چنان مصائبى در مورد خودشان بيم دهد ، شايد بيدار شوند و در تصميم خود تجديد نظر كنند ، سخن خود را از اينجا شروع كرد « و گفت : اى قوم من ! من بر شما از روزى همانند روز مجازات اقوام پيشين مىترسم » ( * ( وَقالَ الَّذِي آمَنَ يا قَوْمِ إِنِّي أَخافُ عَلَيْكُمْ مِثْلَ يَوْمِ الأَحْزابِ ) * ) .\r\nسپس به شرح اين سخن پرداخت و گفت « من از عادت شومى همانند عادت قوم نوح و عاد و ثمود و كسانى كه بعد از آنها بودند بيمناكم » ( * ( مِثْلَ دَأْبِ قَوْمِ نُوحٍ وَعادٍ وَثَمُودَ وَالَّذِينَ مِنْ بَعْدِهِمْ ) * ) ( 1 ) .\r\n\r\n","description":"","footnote":"\r\n( 1 ) داب ( بر وزن ضرب ) در اصل به معنى ادامه سير است و دائب به موجودى گفته مىشود كه به سير خود ادامه مىدهد سپس به هر عادت مستمرى اطلاق شده و منظور در اينجا از * ( دَأْبِ قَوْمِ نُوحٍ ) * . . . . عادت مستمرى است كه آنها داشتند و آن استمرار بر شرك و طغيان و ظلم و كفران بود .\r\n","page_name":" 92 ","page_number":92},
  {"content":"\r\nاين اقوام عادتشان شرك و كفر و طغيان بود ، و ديديم به چه سرنوشتى گرفتار شدند ؟ گروهى با طوفان كوبنده نابود گشتند ، گروهى با تند باد وحشتناك ، جمعى با صاعقه‌هاى آسمانى ، و عده اى با زمين لرزه‌هاى ويرانگر ! آيا احتمال نمىدهيد كه شما هم با اين اصرارى كه بر كفر و طغيان داريد گرفتار يكى از اين بلاهاى عظيم الهى شويد ؟ ! پس به من اجازه دهيد كه بگويم من از چنين آينده شومى در مورد شما خائفم ! آيا دليلى داريد كه شما تافته جدا بافته‌ايد ؟ و اين گونه عذابهاى الهى دامانتان را نخواهد گرفت ؟ مگر آنها چه كرده بودند كه آن چنان گرفتار شدند ؟\r\nجز اينكه در برابر دعوت پيامبران الهى ايستادند و گاهى پيامبران را كشتند ، و يا تكذيب كردند ؟\r\nولى بدانيد هر چه بر سر شما آيد از ناحيه خود شما است « چرا كه خداوند ظلم و ستمى بر بندگانش نمىخواهد » ( * ( وَمَا اللَّه يُرِيدُ ظُلْماً لِلْعِبادِ ) * ) .\r\nآنها را به فضل و كرمش آفريده ، و نعمتهاى بيشمار به آنها بخشيده ، و پيامبرانش را براى هدايت آنها فرستاده است ، مخالفت و طغيان بندگان است كه موجب آن عذابهاى دردناك مىشود .\r\nسپس افزود : « اى قوم ! من بر شما از روزى مىترسم كه مردم يكديگر را صدا مىزنند » از هم يارى مىطلبند و صدايشان به جايى نمىرسد ! ( * ( وَيا قَوْمِ إِنِّي أَخافُ عَلَيْكُمْ يَوْمَ التَّنادِ ) * ) .\r\n« التناد » ( در اصل « التنادى » بوده كه ياى آن حذف شده و كسره دال كه دليل بر آن است بر جاى مانده ) از ماده « ندا » به معنى صدا زدن است .\r\nمشهور و معروف در ميان مفسران اين است كه « يوم التناد » از اسامى قيامت است ، و هر يك براى نامگذارى قيامت به اين نام توجهى ذكر كرده ، كه با هم\r\n","description":"","footnote":"","page_name":" 93 ","page_number":93},
  {"content":"\r\nشباهت زيادى دارند .\r\nيكى مىگويد : به خاطر صدا زدن دوزخيان نسبت به بهشتيان است چنان كه قرآن مىگويد وَنادى أَصْحابُ النَّارِ أَصْحابَ الْجَنَّةِ أَنْ أَفِيضُوا عَلَيْنا مِنَ الْماءِ أَوْ مِمَّا رَزَقَكُمُ اللَّه : « دوزخيان ، بهشتيان را صدا مىزنند كه مقدارى از آب و روزيهايى كه خدا به شما داده است به ما ببخشيد » ، آنها نيز در پاسخ مىگويند :\r\nإِنَّ اللَّه حَرَّمَهُما عَلَى الْكافِرِينَ : « خداوند اينها را بر كافران تحريم كرده است » ( اعراف - 50 ) ( 1 ) و يا به خاطر اينكه مردم يكديگر را صدا مىزنند و به هم پناه مىبرند و از هم كمك مىخواهند .\r\nو يا اينكه فرشتگان آنها را براى حساب صدا مىزنند و آنها نيز از فرشتگان استمداد مىكنند .\r\nو يا اينكه مناديان محشر ندا مىدهند أَلا لَعْنَةُ اللَّه عَلَى الظَّالِمِينَ : « لعنت خدا بر ظالمان است » ( هود - 18 ) .\r\nيا اينكه مؤمن هنگامى كه نامه اعمال خود را مىبيند از روى شوق فرياد مىزند : هاؤُمُ اقْرَؤُا كِتابِيَه : « اين نامه اعمال من است ، بياييد اى مردم و آن را بخوانيد » ! ( حاقه - 19 ) .\r\nو كافر در همين هنگام از وحشت فرياد مىكشد : يا لَيْتَنِي لَمْ أُوتَ كِتابِيَه :\r\n« اى كاش نامه اعمال ما به دست ما داده نمىشد » ! ( حاقه - 25 ) .\r\nولى مىتوان براى اين آيه معنى وسيعترى را در نظر گرفت كه « يوم التناد » اين دنيا را نيز شامل شود ، چرا كه « يوم التناد » مفهومش تنها « روز ندا دادن يكديگر » است ، و اين تعبير نشانه نهايت عجز و بيچارگى است در زمانى كه كارد\r\n\r\n","description":"","footnote":"\r\n( 1 ) همين معنى در حديثى در « معانى الاخبار » صدوق از « امام صادق » ( ع ) نقل شده است .\r\n","page_name":" 94 ","page_number":94},
  {"content":"\r\nبه استخوان مىرسد ، و افرادى كه دستشان از همه جا بريده يكديگر را صدا مىكنند و فريادشان بجايى نمىرسد .\r\nدر اين جهان نيز « يوم التناد » فراوان است ، روزهايى كه عذاب الهى نازل مىشود ، روزهايى كه جامعه‌ها بر اثر گناهان و خطاهايشان به بن بست كشيده مىشوند ، روزهايى كه بحرانها و حوادث سخت همه را تحت فشار قرار مىدهد ، فرار مىكنند و پناهگاهى مىجويند اما پناهگاهى وجود ندارد ، و همه فرياد مىكشند ! آيه بعد در تفسير يوم التناد مىگويد : « روزى كه روى مىگردانيد و فرار مىكنيد ، اما هيچ پناهگاه و نگهدارنده اى در برابر عذاب الهى براى شما نيست » ( * ( يَوْمَ تُوَلُّونَ مُدْبِرِينَ ما لَكُمْ مِنَ اللَّه مِنْ عاصِمٍ ) * ) .\r\nآرى كسى را كه خدا ( بر اثر اعمالش ) گمراه ساخته هدايت كننده اى براى او نيست « ( * ( وَمَنْ يُضْلِلِ اللَّه فَما لَه مِنْ هادٍ ) * ) .\r\nآنها در اين دنيا از طريق هدايت گمراه مىشوند و در حجابى از جهل و ضلالت فرو مىروند ، و در آخرت از طريق بهشت و نعمتهاى الهى گمراه خواهند شد .\r\nتعبير فوق ممكن است تلويحا اشاره اى به گفتار فرعون باشد كه مىگفت :\r\n* ( ما أَهْدِيكُمْ إِلَّا سَبِيلَ الرَّشادِ ) * : « من شما را جز به راه هدايت و راستى دعوت نمىكنم » ( همين سوره سه آيه قبل ) .\r\n","description":"","footnote":"","page_name":" 95 ","page_number":95},
  {"content":"\r\n\r\n[ سوره غافر ‹ 40 › : آيات 34 تا 35 
  ]\r\nوَ لَقَدْ جاءَكُمْ يُوسُفُ مِنْ قَبْلُ بِالْبَيِّناتِ فَما زِلْتُمْ فِي شَكٍّ مِمَّا جاءَكُمْ بِه حَتَّى إِذا هَلَكَ قُلْتُمْ لَنْ يَبْعَثَ اللَّه مِنْ بَعْدِه رَسُولًا كَذلِكَ يُضِلُّ اللَّه مَنْ هُوَ مُسْرِفٌ مُرْتابٌ ‹ 34 › الَّذِينَ يُجادِلُونَ فِي آياتِ اللَّه بِغَيْرِ سُلْطانٍ أَتاهُمْ كَبُرَ مَقْتاً عِنْدَ اللَّه وَعِنْدَ الَّذِينَ آمَنُوا كَذلِكَ يَطْبَعُ اللَّه عَلى كُلِّ قَلْبِ مُتَكَبِّرٍ جَبَّارٍ ‹ 35 ›\r\n\r\nترجمه :\r\n34 - پيش از اين يوسف با دلائل روشن به سراغ شما آمد ، ولى شما هم چنان در آنچه او آورده بود ترديد داشتيد ، تا زمانى كه از دنيا رفت ، گفتيد : هرگز خداوند بعد از او رسولى مبعوث نخواهد كرد ، اين گونه خداوند هر اسرافكار ترديد كننده اى را گمراه مىسازد .\r\n35 - همانها كه در آيات الهى بىآنكه براى آنها آمده باشد به مجادله برمىخيزند ، كارى كه خشم عظيمى نزد خداوند و نزد كسانى كه ايمان آورده‌اند بار مىآورد ، اين گونه خداوند بر قلب هر متكبر جبارى مهر مىنهد .\r\n","description":"","footnote":"","page_name":" 96 ","page_number":96},
  {"content":"\r\n\r\nتفسير : متكبران جبار از درك صحيح محرومند\r\nدر اين آيات هم چنان سخنان مؤمن آل فرعون ادامه مىيابد :\r\nدر يك بررسى اجمالى در آيات گذشته و آينده و آيات مورد بحث چنين به نظر مىرسد كه « مؤمن آل فرعون » براى نفوذ در قلب تيره فرعون و فرعونيان و زدودن زنگار كبر و كفر از آنها سخنان خود را در پنج شكل و مقطع مطرح كرد :\r\n« مقطع اول » سخنان دو جانبه و احتياط آميز و دعوت آن قوم كافر طغيانگر به پرهيز از ضرر محتمل بود دائر بر اينكه « اگر موسى دروغ بگويد دامن خودش را مىگيرد ، و اگر راست بگويد دامان ما را مىگيرد ، بترسيد و احتياط را از دست ندهيد » .\r\nدر « مقطع دوم » آنها را به سير و مطالعه در احوال اقوام پيشين دعوت مىكند ، و از اينكه آنها نيز گرفتار چنان سرنوشت شومى شوند آنها را بر حذر مىدارند .\r\nدر « مقطع سوم » كه در آيات مورد بحث مطرح شده قسمتى از تاريخ خودشان را متذكر مىشود ، تاريخى كه چندان فاصله از آنها ندارد و روابط و پيوندهاى آن به هم نخورده است ، و آن مساله نبوت « يوسف » است كه از اجداد موسى بود ، و طرز برخورد آنها با دعوت او را مطرح مىكند .\r\nدر آيه اول مىگويد : « پيش از اين ، يوسف با دلائل روشن براى هدايت شما آمد » ( * ( وَلَقَدْ جاءَكُمْ يُوسُفُ مِنْ قَبْلُ بِالْبَيِّناتِ ) * ) ( 1 ) .\r\n« اما شما هم چنان در دعوت او شك و ترديد داشتيد » ( * ( فَما زِلْتُمْ فِي شَكٍّ مِمَّا جاءَكُمْ بِه ) * ) .\r\n\r\n","description":"","footnote":"\r\n( 1 ) تنها موردى كه در قرآن دلالت بر نبوت « يوسف » دارد اين آيه است هر چند در سوره يوسف نيز اشاراتى به اين معنى هست اما صراحتى ندارد .\r\n","page_name":" 97 ","page_number":97},
  {"content":"\r\nنه از اين جهت كه دعوت او پيچيدگى داشت ، و نشانه‌ها و دلائل او كافى نبود ، بلكه به خاطر ادامه خودكامگيها ، سرسختى نشان داديد ، و پيوسته اظهار شك و ترديد نموديد .\r\nسپس براى اينكه خود را از هر گونه تعهد و مسئوليت خلاص كنيد و به خودكامگى و هوسرانى خويش ادامه دهيد « هنگامى كه يوسف از دنيا رفت گفتيد هرگز خداوند بعد از او رسولى مبعوث نخواهد كرد » ( * ( حَتَّى إِذا هَلَكَ قُلْتُمْ لَنْ يَبْعَثَ اللَّه مِنْ بَعْدِه رَسُولًا ) * ) .\r\nو به خاطر اين روش نادرستتان مشمول هدايت الهى نشديد ، آرى « اين گونه خداوند هر اسرافكار ترديد كننده وسوسه گر را گمراه مىكند » ( * ( كَذلِكَ يُضِلُّ اللَّه مَنْ هُوَ مُسْرِفٌ مُرْتابٌ ) * ) .\r\nشما از يك سو راه اسراف و تجاوز از حدود الهى را پيش گرفتيد ، و از سوى ديگر در همه چيز شك و ترديد و وسوسه نموديد ، و اين دو كار سبب شد كه خداوند دامنه لطفش را از شما بر گيرد ، و شما را در وادى ضلالت رها سازد ، و جز اين سرنوشتى در انتظارتان نبود .\r\nاكنون هم اگر در برابر دعوت موسى همان روش را پيش گيريد و به بحث و تحقيق نپردازيد ، ممكن است او پيامبرى باشد از سوى خدا اما نور هدايتش هرگز بر قلوب مستور و محجوب شما نتابد .\r\nآيه بعد به معرفى « مسرفان مرتاب » پرداخته مىگويد : « آنها كسانى هستند كه در آيات الهى بدون اينكه دليلى براى آنها آمده باشد به مجادله برمىخيزند » ( * ( الَّذِينَ يُجادِلُونَ فِي آياتِ اللَّه بِغَيْرِ سُلْطانٍ أَتاهُمْ ) * ) ( 1 ) .\r\n\r\n","description":"","footnote":"\r\n( 1 ) با اينكه « الذين » بدل از « مسرف مرتاب » است و « مبدل منه » مفرد مىباشد بدل آن جمع آمده ، زيرا نظر به فرد مشخص نيست ، بلكه جنس است .\r\n","page_name":" 98 ","page_number":98},
  {"content":"\r\nبى آنكه هيچ دليل روشنى از عقل و نقل براى سخنان خود داشته باشند ، در برابر آيات بينات الهى موضعگيرى مىكنند ، و با احتمالات نيش غولى و وسوسه‌هاى بىاساس و بهانه جوئيها به مخالفت خود ادامه مىدهند .\r\nسپس براى نشان دادن زشتى اين عمل مىافزايد : « اين گونه جدال بىاساس در مقابل حق خشم عظيمى نزد خداوند و نزد كسانى كه ايمان آورده‌اند برمىانگيزد » ( * ( كَبُرَ مَقْتاً عِنْدَ اللَّه وَعِنْدَ الَّذِينَ آمَنُوا ) * ) ( 1 ) .\r\nچرا كه « جدال به باطل » و موضعگيرى بى دليل و بى منطق در برابر آيات الهى هم مايه گمراهى مجادله كنندگان ، و هم اسباب ضلالت ديگران است ، نور حق را در محيط خاموش مىكند و پايه‌هاى حاكميت باطل را محكم مىسازد .\r\nو در پايان آيه به دليل عدم تسليم آنها در مقابل حق اشاره كرده مىفرمايد « اين گونه خداوند بر قلب هر متكبر جبارى مهر مىنهد » ! ( * ( كَذلِكَ يَطْبَعُ اللَّه عَلى كُلِّ قَلْبِ مُتَكَبِّرٍ جَبَّارٍ ) * ) ( 2 ) .\r\nلجاجتها و عناد در برابر حق پرده اى ظلمانى بر فكر انسان مىاندازد و حس تشخيص را از او مىگيرد ، كار به جايى مىرسد كه قلب او همچون يك ظرف در بسته مهر شده مىگردد كه نه محتواى فاسد آن بيرون مىآيد و نه محتواى صحيح و جانپرورى وارد آن مىشود .\r\n\r\n","description":"","footnote":"\r\n( 1 ) فاعل « كبر » « الجدال » است كه از جمله قبلى استفاده مىشود ، « مقتا » تميز مىباشد ، بعضى از مفسران نيز احتمال داده‌اند كه فاعل آن « مسرف مرتاب » بوده باشد ، ولى معنى اول بهتر به نظر مىرسد .\r\n( 2 ) قابل توجه اينكه در اين آيه « متكبر و جبار » به عنوان توصيف قلب ذكر شده ( هر چند به صورت اضافه است ) نه به عنوان توصيف شخص اشاره به اينكه اصل كبر و جباريت از قلب است ، و از آنجاست كه به سراسر وجود انسان سرايت مىكند و تمام اعضا به رنگ تكبر و جباريت در مىآيد .\r\n","page_name":" 99 ","page_number":99},
  {"content":"\r\nآرى كسانى كه به خاطر داشتن اين دو صفت زشت « تكبر و جباريت » تصميم گرفته‌اند در مقابل حق بايستند و هيچ واقعيتى را پذيرا نشوند خداوند روح حق طلبى را از آنها مىگيرد ، آن چنان كه حق در ذائقه آنها تلخ ، و باطل شيرين مىآيد .\r\nمؤمن آل فرعون با اين بيانات كار خود را كرد ، و چنان كه از آيات بعد نيز استفاده مىشود تصميم فرعون را دائر بر قتل « موسى » ع متزلزل ساخت ، و يا حد اقل آن را به تاخير انداخت ، همان تاخيرى كه سرانجام خطر را از موسى بر طرف ساخت و اين رسالت بزرگى بود كه اين مرد هوشيار و شجاع در اين مرحله حساس انجام داد ، و چنان كه بعدا خواهيم ديد احتمالا جان خود را بر سر اين كار نهاد .\r\n","description":"","footnote":"","page_name":" 100 ","page_number":100},
  {"content":"\r\n\r\n[ سوره غافر ‹ 40 › : آيات 36 تا 37 
  ]\r\nوَ قالَ فِرْعَوْنُ يا هامانُ ابْنِ لِي صَرْحاً لَعَلِّي أَبْلُغُ الأَسْبابَ ‹ 36 › أَسْبابَ السَّماواتِ فَأَطَّلِعَ إِلى إِله مُوسى وَإِنِّي لأَظُنُّه كاذِباً وَكَذلِكَ زُيِّنَ لِفِرْعَوْنَ سُوءُ عَمَلِه وَصُدَّ عَنِ السَّبِيلِ وَما كَيْدُ فِرْعَوْنَ إِلَّا فِي تَبابٍ ‹ 37 ›\r\n\r\nترجمه :\r\n36 - فرعون گفت : اى هامان ! براى من بناى مرتفعى بساز شايد به وسائلى رسم .\r\n37 - وسائل ( صعود به ) آسمانها ، تا از خداى موسى آگاه شوم ، هر چند گمان مىكنم او دروغگو باشد ، اينچنين اعمال بد فرعون در نظرش زينت داده شده بود ، و او را از راه حق باز داشت ، و توطئه فرعون ( و فرعونصفتان ) جز به نابودى نمىانجامد .\r\n\r\nتفسير : مىخواهم به آسمان روم تا از خداى موسى خبر گيرم ! !\r\nگرچه سخنان « مؤمن آل فرعون » اين اثر را گذاشت كه فرعون را از تصميم قتل موسى باز داشت ، ولى نتوانست فرعون را از مركب غرور پائين آورد و از شيطنت باز دارد ، و در مقابل حق به تسليم وادار كند ، چرا كه فرعون شايستگى و لياقت آن را نداشت ، لذا در ادامه اعمال شيطنتآميز خود به كار تازه اى دست\r\n","description":"","footnote":"","page_name":" 101 ","page_number":101},
  {"content":"\r\nزد و آن مساله ساختن برج بلند براى صعود به آسمانها و آگاهى از خداى موسى بود ! چنان كه در آيات مورد بحث مىخوانيم :\r\n« فرعون گفت : اى هامان ! براى من بناى مرتفعى بساز شايد با وسائل و اسبابى مجهز شوم » ( * ( وَقالَ فِرْعَوْنُ يا هامانُ ابْنِ لِي صَرْحاً لَعَلِّي أَبْلُغُ الأَسْبابَ ) * ) .\r\n« اسبابى كه مرا به آسمانها برساند تا از خداى موسى آگاه شوم ، هر چند گمان مىكنم او دروغگو باشد » ( * ( أَسْبابَ السَّماواتِ فَأَطَّلِعَ إِلى إِله مُوسى وَإِنِّي لأَظُنُّه كاذِباً ) * ) .\r\nآرى « اين چنين اعمال بد فرعون در نظرش زينت داده شده بود و او را از راه حق باز داشت » ( * ( كَذلِكَ زُيِّنَ لِفِرْعَوْنَ سُوءُ عَمَلِه وَصُدَّ عَنِ السَّبِيلِ ) * ) .\r\n« اما توطئه و مكر فرعون جز به زيان و نابودى نمىانجامد » ( * ( وَما كَيْدُ فِرْعَوْنَ إِلَّا فِي تَبابٍ ) * ) .\r\n« صرح » در اصل به معنى وضوح و روشنى و « تصريح » به معنى آشكار نمودن ، سپس به بناهاى بلند و به قصرهاى زيبا و مرتفع اين كلمه اطلاق شده ، چرا كه كاملا واضح و روشن و آشكار است ، بسيارى از مفسران و ارباب لغت به اين معنى تصريح كرده‌اند .\r\nو « تباب » به معنى خسارت و هلاكت است .\r\nنخستين چيزى كه در اينجا به نظر مىرسد اين است كه هدف فرعون از اين كار چه بود ؟\r\nآيا او واقعا در اين حد از حماقت بود كه فكر مىكرد خداى موسى ع در آسمان است و به فرض كه در آسمان باشد با ساختن يك بناى بلند كه در مقابل كوه‌هاى سطح زمين ارتفاع بسيار ناچيزى دارد مىتواند به آسمان برود ؟ ! اين مساله بسيار بعيد به نظر مىرسد ، چرا كه فرعون با تمام غرور و تكبرى\r\n","description":"","footnote":"","page_name":" 102 ","page_number":102},
  {"content":"\r\nكه داشته مرد هوشيار و سياستمدارى بود كه ساليان دراز ملت عظيمى را در بند نگه داشته بود و با قدرت بر آنها حكومت مىكرد ، و در مورد چنين اشخاصى هر حركتى جنبه شيطانى دارد ، بايد قبل از هر چيز به سراغ تحليل انگيزه سياست شيطانى اين امر رفت .\r\nظاهر اين است فرعون به عنوان چند هدف دست به چنين كارى زد :\r\n1 - او مىخواست وسيله اى براى اشتغال فكرى مردم و انصراف ذهن آنها از مساله نبوت موسى ع و قيام بنى اسرائيل فراهم آورد ، و مساله ساختن اين بناى مرتفع كه به گفته بعضى از مفسران در زمينى بسيار وسيع با پنجاه هزار مرد بنا و معمار ، و كارگران زياد براى فراهم آوردن وسائل ساخته مىشد مىتوانست مسائل ديگر را تحت الشعاع قرار دهد ، و هر چه بنا بالاتر مىرود توجه مردم را بيشتر به خود جلب كند ، و نقل همه محافل و خبر روز همين موضوع باشد و مساله پيروزى موسى را بر ساحران كه ضربه عظيمى بر پيكر قدرت فرعونيان وارد ساخت موقتا به طاق نسيان زند .\r\n2 - او مىخواست از اين طريق كمك مادى و اقتصادى به توده‌هاى زحمتكش كند ، و كارى هر چند موقت براى بيكاران فراهم سازد تا كمى مظالم او را فراموش كنند و وابستگى مردم از نظر اقتصادى به خزينه او بيشتر گردد .\r\n3 - برنامه اين بود كه بعد از پايان بنا بر فراز آن رود و نگاهى به آسمان كند و احتمالا تيرى در كمان گذارد و پرتاب كند و باز گردد ، و براى تحميق مردم بگويد : خداى موسى هر چه بود تمام شد ! به سراغ كار خود برويد ، و فكرتان راحت باشد ! و گرنه براى فرعون روشن بود بناى عظيم او كه از چند صد متر تجاوز نمىكرد سهل است از فراز كوه‌هاى بسيار مرتفع نيز اگر به آسمان نگاه شود منظره آن همان است كه از روى زمين صاف ديده مىشود بدون كمترين تغيير .\r\n","description":"","footnote":"","page_name":" 103 ","page_number":103},
  {"content":"\r\nقابل توجه اين كه فرعون در برابر موسى ع با گفتن اين سخنان و بيان اين دستور يك گام عقبنشينى مىكند و مىگويد : من مىخواهم در باره خداى موسى تحقيق كنم « * ( فَأَطَّلِعَ إِلى إِله مُوسى ) * » و مىافزايد : « هر چند او را دروغگو گمان مىكنم » و به اين ترتيب از مرحله يقين به خلاف مرحله گمان و شك تنزل مىكند .\r\nو نيز قابل توجه اينكه قرآن با جمله « * ( كَذلِكَ زُيِّنَ لِفِرْعَوْنَ سُوءُ عَمَلِه وَصُدَّ عَنِ السَّبِيلِ وَما كَيْدُ فِرْعَوْنَ إِلَّا فِي تَبابٍ ) * » نخست ريشه اصلى انحراف فرعون را كه همان زينت يافتن اعمال زشتش در نظرش به خاطر كبر و غرور و خود خواهى بيان مىدارد ، سپس نتيجه آن را كه گمراهى از طريق حق است ، و در مرحله سوم شكست نهايى نقشه‌هاى او را اعلام مىكند ، سه جمله كوتاه با سه محتواى غنى .\r\nمسلما اين بازيهاى سياسى براى مدت كوتاهى مىتواند مؤثر واقع شود ، ولى در دراز مدت قطعا با شكست روبرو خواهد شد .\r\nدر بعضى از روايات آمده است كه « هامان » بناى برج فرعونى را آن قدر بالا برد كه ديگر تند بادها اجازه ادامه كار به بناها نمىدادند ، نزد فرعون آمد و به او گفت : ديگر ما قادر نيستيم بر ارتفاع بنا بيفزائيم ، و چيزى نگذشت كه تند باد سهمگينى وزيد و بنا را واژگون كرد ( 1 ) .\r\nو معلوم شد تمام قدرتنمايى فرعون به يك باد بند است !\r\n\r\n","description":"","footnote":"\r\n( 1 ) « بحار الانوار » جلد 13 صفحه 125 ( نقل از تفسير على بن ابراهيم ) .\r\n","page_name":" 104 ","page_number":104},
  {"content":"\r\n\r\n[ سوره غافر ‹ 40 › : آيات 38 تا 40 
  ]\r\nوَ قالَ الَّذِي آمَنَ يا قَوْمِ اتَّبِعُونِ أَهْدِكُمْ سَبِيلَ الرَّشادِ ‹ 38 › يا قَوْمِ إِنَّما هذِه الْحَياةُ الدُّنْيا مَتاعٌ وَإِنَّ الآخِرَةَ هِيَ دارُ الْقَرارِ ‹ 39 › مَنْ عَمِلَ سَيِّئَةً فَلا يُجْزى إِلَّا مِثْلَها وَمَنْ عَمِلَ صالِحاً مِنْ ذَكَرٍ أَوْ أُنْثى وَهُوَ مُؤْمِنٌ فَأُولئِكَ يَدْخُلُونَ الْجَنَّةَ يُرْزَقُونَ فِيها بِغَيْرِ حِسابٍ ‹ 40 ›\r\n\r\nترجمه :\r\n38 - كسى كه ( از قوم فرعون ) ايمان آورده بود گفت : اى قوم ! از من پيروى كنيد تا شما را به راه صحيح هدايت كنم .\r\n39 - اى قوم من ! اين زندگى دنيا متاع زودگذرى است ، و آخرت سراى هميشگى است .\r\n40 - هر كس عمل بدى انجام دهد جز به مانند آن كيفر داده نمىشود ، ولى كسى كه عمل صالحى انجام دهد ، خواه مرد يا زن ، در حالى كه مؤمن باشد وارد بهشت مىشود و روزى بيحسابى به او داده خواهد شد .\r\n\r\nتفسير : از من پيروى كنيد تا راه راست را به شما نشان دهم\r\nگفتيم « مؤمن آل فرعون » سخنان خود را در چند مقطع بيان كرد ، در اين\r\n","description":"","footnote":"","page_name":" 105 ","page_number":105},
  {"content":"\r\nآيات كه چهارمين مقطع از سخنان او آمده است كه مقصود خود را از طريق ديگرى دنبال مىكند ، و آن توجه دادن به « ناپايدارى زندگى دنيا » و « مساله معاد و حشر و نشر » است و توجه به آنها بدون شك تاثير عميقى در تربيت انسانها دارد .\r\nنخست مىگويد : « كسى كه ايمان آورده بود صدا زد اى قوم من ! از من پيروى كنيد تا من شما را به راه حق ارشاد كنم » ( * ( وَقالَ الَّذِي آمَنَ يا قَوْمِ اتَّبِعُونِ أَهْدِكُمْ سَبِيلَ الرَّشادِ ) * ) .\r\nدر چند آيه قبل از اين خوانديم كه فرعون مىگفت : آنچه من مىگويم راه رشد و صلاح است ، مؤمن آل فرعون با اين سخنش به مقابله و تكذيب فرعون پرداخته ، و به جمعيت مىفهماند كه فريب سخنان وسوسه انگيز فرعون را نخوريد كه برنامه‌هاى او به شكست و بدبختى مىانجامد ، راه اين است كه من مىگويم ، راه تقوا و خدا پرستى .\r\nسپس افزود : « اى قوم من ! به اين دنيا دل نبنديد كه اين زندگى دنيا متاع زودگذرى است ، و آخرت سراى هميشگى و ابدى شما است » ( * ( يا قَوْمِ إِنَّما هذِه الْحَياةُ الدُّنْيا مَتاعٌ وَإِنَّ الآخِرَةَ هِيَ دارُ الْقَرارِ ) * ) .\r\nگيرم كه با هزار مكر و فسون ما پيروز شويم و حق را پشت سر اندازيم ، دست به انواع ظلم و ستم دراز كنيم ، و دامان ما به خونهاى بيگناهان آغشته شود ، مگر عمر ما در اين جهان چه اندازه خواهد بود ؟ اين چند روز عمر به سرعت مىگذرد ، و چنگال مرگ گريبان همه را مىگيرد ، و از فراز قصرهاى با شكوه به زير خاك مىكشاند ، قرارگاه زندگى ما جاى ديگرى است .\r\nمساله تنها فانى بودن اين دنيا و باقى بودن سراى آخرت نيست ، مساله مهم مساله حساب و جزاست : « هر كس عمل بدى انجام دهد فقط به اندازه آن به او\r\n","description":"","footnote":"","page_name":" 106 ","page_number":106},
  {"content":"\r\nكيفر داده مىشود ، اما كسى كه عمل صالحى انجام دهد خواه مرد باشد يا زن در حالى كه مؤمن باشد وارد بهشت مىشود و روزى بيحسابى به او داده خواهد شد « ( * ( مَنْ عَمِلَ سَيِّئَةً فَلا يُجْزى إِلَّا مِثْلَها وَمَنْ عَمِلَ صالِحاً مِنْ ذَكَرٍ أَوْ أُنْثى وَهُوَ مُؤْمِنٌ فَأُولئِكَ يَدْخُلُونَ الْجَنَّةَ يُرْزَقُونَ فِيها بِغَيْرِ حِسابٍ ) * ) .\r\nاو در اين سخنان حساب شده اش از يك سو اشاره به عدالت خداوند در مورد مجرمان مىكند كه تنها به مقدار جرمشان جريمه مىشوند .\r\nو از سوى ديگر اشاره به فضل بىانتهاى او كه در مقابل يك عمل صالح پاداش بيحساب به مؤمنان داده مىشود و هيچگونه موازنه اى در آن رعايت نخواهد شد ، پاداشى كه هيچ چشمى نديده و هيچ گوشى نشنيده و حتى به فكر انسانى خطور نكرده است .\r\nو از سوى سوم لزوم توام بودن ايمان و عمل صالح را ياد آور مىشود .\r\nو از سوى چهارم مساوات مرد و زن در پيشگاه خداوند و در ارزشهاى انسانى .\r\nبه هر حال او با اين سخن كوتاه خود اين واقعيت را بيان مىكند كه متاع اين جهان گرچه ناچيز است و ناپايدار ، ولى مىتواند وسيله رسيدن به پاداش بيحساب گردد ، چه معامله اى از اين پرسودتر ؟ ! ضمنا تعبير به « مثلها » اشاره به اين است كه مجازاتهاى عالم ديگر شبيه همان كارى است كه انسان در اين دنيا انجام داده است ، شباهتى كامل و تمام عيار .\r\nتعبير به « غير حساب » ممكن است اشاره به اين مطلب باشد كه نگاهداشتن حساب عطايا مخصوص كسانى است كه مواهب محدودى دارند و مىترسند اگر حساب را نگه ندارند گرفتار كمبود شوند ، اما كسى كه خزائن نعمتهاى او نامحدود و بىپايان است و هر قدر ببخشد كاستى در آن پيدا نمىشود ( زيرا هر قدر از بىنهايت بر دارند باز هم بىنهايت است ! ) نياز به حسابگرى ندارد .\r\n","description":"","footnote":"","page_name":" 107 ","page_number":107},
  {"content":"\r\nدر اينجا اين سؤال پيش مىآيد كه آيا اين آيه با آيه اى كه مىگويد :\r\n« هر كس كار نيكى انجام دهد ده برابر پاداش به او عطا مىشود » منافات ندارد ؟\r\n« مَنْ جاءَ بِالْحَسَنَةِ فَلَه عَشْرُ أَمْثالِها » ( انعام 160 ) .\r\nدر پاسخ بايد به اين نكته توجه كرد كه ده برابر حد اقل پاداش الهى است و لذا در مورد انفاق به هفتصد برابر و بيشتر ارتقا مىيابد ، و سرانجام به مرحله پاداش بيحساب مىرسد كه هيچكس جز خدا حد آن را نمىداند .\r\n","description":"","footnote":"","page_name":" 108 ","page_number":108},
  {"content":"\r\n\r\n[ سوره غافر ‹ 40 › : آيات 41 تا 46 
  ]\r\nوَ يا قَوْمِ ما لِي أَدْعُوكُمْ إِلَى النَّجاةِ وَتَدْعُونَنِي إِلَى النَّارِ ‹ 41 › تَدْعُونَنِي لأَكْفُرَ بِاللَّه وَأُشْرِكَ بِه ما لَيْسَ لِي بِه عِلْمٌ وَأَنَا أَدْعُوكُمْ إِلَى الْعَزِيزِ الْغَفَّارِ ‹ 42 › لا جَرَمَ أَنَّما تَدْعُونَنِي إِلَيْه لَيْسَ لَه دَعْوَةٌ فِي الدُّنْيا وَلا فِي الآخِرَةِ وَأَنَّ مَرَدَّنا إِلَى اللَّه وَأَنَّ الْمُسْرِفِينَ هُمْ أَصْحابُ النَّارِ ‹ 43 › فَسَتَذْكُرُونَ ما أَقُولُ لَكُمْ وَأُفَوِّضُ أَمْرِي إِلَى اللَّه إِنَّ اللَّه بَصِيرٌ بِالْعِبادِ ‹ 44 › فَوَقاه اللَّه سَيِّئاتِ ما مَكَرُوا وَحاقَ بِآلِ فِرْعَوْنَ سُوءُ الْعَذابِ ‹ 45 ›\r\nالنَّارُ يُعْرَضُونَ عَلَيْها غُدُوًّا وَعَشِيًّا وَيَوْمَ تَقُومُ السَّاعَةُ أَدْخِلُوا آلَ فِرْعَوْنَ أَشَدَّ الْعَذابِ ‹ 46 ›\r\n","description":"","footnote":"","page_name":" 109 ","page_number":109},
  {"content":"\r\n\r\nترجمه :\r\n41 - اى قوم ! چرا من شما را به سوى نجات دعوت مىكنم ، اما شما مرا به سوى آتش مىخوانيد ؟ ! 42 - مرا دعوت مىكنيد كه به خداى يگانه كافر شوم ، و شريكهايى كه به آن علم ندارم براى او قرار دهم ، در حالى كه من شما را به سوى خداوند عزيز غفار دعوت مىكنم .\r\n43 - قطعا آنچه مرا به سوى آن مىخوانيد نه دعوت ( و حاكميتى ) در دنيا دارند و نه در آخرت ، و تنها بازگشت ما در قيامت به سوى خدا است ، و مسرفان اهل دوزخند .\r\n44 - و به زودى آنچه را مىگويم به خاطر خواهيد آورد ، من كار خود را به خداوند يكتا واگذار مىكنم كه او نسبت به بندگانش بيناست .\r\n45 - خداوند او را از نقشه‌هاى سوء آنها نگهداشت ، و عذابهاى شديد بر آل فرعون نازل گرديد .\r\n46 - عذاب آنها آتش است كه هر صبح و شام بر آن عرضه مىشوند ، و روزى كه قيامت بر پا مىشود دستور مىدهد آل فرعون را در سختترين عذابها وارد كنيد .\r\n\r\nتفسير : آخرين سخن !\r\nدر پنجمين و آخرين مرحله ، « مؤمن آل فرعون » پرده‌ها را كنار زد ، و بيش از آن نتوانست ايمان خود را مكتوم دارد ، آنچه گفتنى بود گفت ، و آنها نيز - چنان كه خواهيم ديد - تصميم خطرناكى در باره او گرفتند .\r\nاز قرائن بر مىآيد كه آن قوم لجوج و مغرور و خودخواه در برابر سخنان اين مرد شجاع و با ايمان سكوت نكردند ، و متقابلا از مزاياى شرك سخن گفتند ، و او را به بت پرستى دعوت نمودند .\r\n","description":"","footnote":"","page_name":" 110 ","page_number":110},
  {"content":"\r\nلذا او فرياد زد و گفت : « اى قوم ! چرا من شما را به سوى نجات دعوت مىكنم اما شما مرا به سوى آتش مىخوانيد » ؟ ! ( * ( وَيا قَوْمِ ما لِي أَدْعُوكُمْ إِلَى النَّجاةِ وَتَدْعُونَنِي إِلَى النَّارِ ) * ) .\r\nمن سعادت شما را مىطلبم ، و شما بدبختى مرا ، من شما را به شاهراه هدايت مىخوانم و شما مرا به بيراهه مىخوانيد .\r\nآرى « شما مرا دعوت مىكنيد كه به خداى يگانه كافر شوم و شريكهايى كه به آن علم ندارم براى او قرار دهم ، در حالى كه من شما را به سوى خداوند عزيز غفار دعوت مىكنم » ( * ( تَدْعُونَنِي لأَكْفُرَ بِاللَّه وَأُشْرِكَ بِه ما لَيْسَ لِي بِه عِلْمٌ وَأَنَا أَدْعُوكُمْ إِلَى الْعَزِيزِ الْغَفَّارِ ) * ) .\r\nاز آيات مختلف قرآن و نيز تاريخ مردم مصر به خوبى استفاده مىشود كه آنها علاوه بر پرستش فراعنه بتهاى فراوانى نيز داشتند ، چنان كه در آيه 127 سوره اعراف مىخوانيم كه اطرافيان فرعون به او گفتند : « أَ تَذَرُ مُوسى وَقَوْمَه لِيُفْسِدُوا فِي الأَرْضِ وَيَذَرَكَ وَآلِهَتَكَ » : « آيا اجازه مىدهى كه موسى و قومش در زمين فساد كنند و تو و خدايانت را ترك گويند » ؟ ! يوسف نيز در زندان فراعنه به هم بندهاى خود گفت : « أَ أَرْبابٌ مُتَفَرِّقُونَ خَيْرٌ أَمِ اللَّه الْواحِدُ الْقَهَّارُ » : « آيا معبودهاى پراكنده بهترند يا خداوند يگانه قهار » ؟ ! ( يوسف آيه 39 ) .\r\nبه هر حال مؤمن آل فرعون در يك مقايسه روشن به آنها ياد آورى كرد كه دعوت شما دعوت به سوى شرك است ، چيزى كه حد اقل دليلى بر آن وجود ندارد ، و راهى است تاريك و خطرناك ، اما من شما را به راهى روشن ، راه خداوند عزيز و توانا ، راه خداوند غفار و بخشنده دعوت مىكنم .\r\nتعبير به « عزيز » و « غفار » از يك سو اشاره به اين مبدء بزرگ بيم و اميد\r\n","description":"","footnote":"","page_name":" 111 ","page_number":111},
  {"content":"\r\nاست و از سوى ديگر اشاره اى به نفى الوهيت بتها و فراعنه كه نه عزتى در آنان است و نه عفو و گذشتى ! سپس افزود : « قطعا آنچه مرا به سوى آن مىخوانيد نه دعوتى در دنيا دارد و نه در آخرت ( اين بتها هرگز رسولانى به سوى مردم نفرستاده‌اند تا آنها را به سوى خود دعوت كنند و نه در آخرت مىتوانند حاكميت بر چيزى داشته باشند » ( * ( لا جَرَمَ أَنَّما تَدْعُونَنِي إِلَيْه لَيْسَ لَه دَعْوَةٌ فِي الدُّنْيا وَلا فِي ) * الآخرة ) ( 1 ) .\r\nاين موجودات بى حس و شعور ، هرگز مبدء حركتى نبوده‌اند و نخواهند بود ، نه سخنى مىگويند ، نه رسولانى دارند و نه دادگاه و محكمه اى ، خلاصه نه گرهى از كار كسى مىگشايند نه مىتوانند گرهى در كار كسى بزنند .\r\nو به همين دليل ، بايد بدانيد « تنها بازگشت ما در قيامت به سوى خدا است » ( * ( وَأَنَّ مَرَدَّنا إِلَى اللَّه ) * ) .\r\nاو است كه رسولان خود را براى هدايت انسانها فرستاده ، و او است كه آنها را در برابر اعمالشان پاداش و كيفر مىدهد .\r\nو نيز بايد بدانيد كه « اسرافكاران و متجاوزان اهل دوزخند » ( * ( وَأَنَّ الْمُسْرِفِينَ هُمْ أَصْحابُ النَّارِ ) * ) .\r\nبه اين ترتيب « مؤمن آل فرعون » سرانجام ايمان خود را آشكار ساخت ، و خط توحيدى خويش را از خط شركآلود آن قوم جدا كرد ، دست رد بر سينه آن نامحرمان زد و يك تنه با منطق گويايش در برابر همه آنها ايستاد .\r\n\r\n","description":"","footnote":"\r\n( 1 ) « لا جرم » چنان كه قبلا هم گفته‌ايم تركيبى است از كلمه « لا » و « جرم » بر وزن حرم ) كه در اصل به معنى قطع كردن و چيدن ميوه است ، اين تركيب مفهومش اين است كه چيزى نمىتواند اين كار را قطع كند و مانع از آن شود ، لذا رويهمرفته به معنى « قطعا » و « ناچار » و گاه به معنى سوگند به كار مىرود .\r\n","page_name":" 112 ","page_number":112},
  {"content":"\r\nو در آخرين سخنش با تهديدى پر معنى گفت : « به زودى آنچه را من امروز به شما مىگويم به خاطر خواهيد آورد ، و هنگامى كه آتش خشم و غضب الهى دامانتان را در اين جهان و آن جهان مىگيرد به صدق گفتار من پى مىبريد » ( * ( فَسَتَذْكُرُونَ ما أَقُولُ لَكُمْ ) * ) .\r\nاما افسوس كه آن زمان دير است ، اگر در آخرت باشد راه بازگشت وجود ندارد ، و اگر در دنيا باشد به هنگام نزول عذاب تمام درهاى توبه بسته مىشود .\r\nسپس افزود : « من تمام كارهاى خود را به خداوند يگانه يكتا واگذار مىكنم كه او نسبت به بندگانش بينا است » ( * ( وَأُفَوِّضُ أَمْرِي إِلَى اللَّه إِنَّ اللَّه بَصِيرٌ بِالْعِبادِ ) * ) .\r\nو به همين دليل نه از تهديدهاى شما مىترسم ، و نه كثرت و قدرت شما و تنهايى من مرا به وحشت مىافكند ، چرا كه سرتاپا خود را به كسى سپرده‌ام كه قدرتش بىانتها است و از حال بندگانش به خوبى آگاه است .\r\nاين تعبير ضمنا دعاى مؤدبانه اى بود از اين مرد با ايمان كه در چنگال قومى زورمند و بيرحم گرفتار بود ، تقاضايى بود مؤدبانه از پيشگاه پروردگار كه در اين شرائط او را در كنف حمايت خويش قرار دهد .\r\nخداوند هم اين بنده مؤمن مجاهد را تنها نگذاشت ، و چنان كه در آيه بعد مىخوانيم : « خداوند او را از نقشه‌هاى شوم و سوء آنها نگه داشت » ( * ( فَوَقاه اللَّه سَيِّئاتِ ما مَكَرُوا ) * ) .\r\nتعبير به « سيئات ما مكروا » نشان مىدهد كه اجمالا توطئه‌هاى مختلفى بر ضد او چيدند ، اما اين توطئه‌ها چه بود ؟ قرآن سر بسته بيان كرده است ، طبعا انواع مجازاتها و شكنجه‌ها و سرانجام قتل و اعدام بوده است ، اما لطف الهى همه آنها را خنثى كرد .\r\n","description":"","footnote":"","page_name":" 113 ","page_number":113},
  {"content":"\r\nدر بعضى از تفاسير آمده است كه او با استفاده از يك فرصت مناسب خود را به موسى رسانيد ، و همراه بنى اسرائيل از دريا عبور كرد و نيز گفته شده است كه وقتى تصميم بر قتل او گرفتند او به كوهى متوارى شد و از نظرها پنهان گشت ( 1 ) .\r\nاين دو منافاتى با هم ندارند ممكن است نخست در بيرون شهر مخفى شده باشد ، تا بعدا به بنى اسرائيل ملحق گردد .\r\nجزئى از اين توطئه‌ها ممكن است توطئه تحميل بت پرستى و بيرون كردن او از خط توحيد بوده كه خداوند اين را هم از او بر طرف ساخت ، و او را در مسير ايمان و توحيد و تقوا راسخ قدم كرد .\r\nولى در مقابل « عذابهاى شديدى بر آل فرعون نازل گرديد » ( * ( وَحاقَ بِآلِ فِرْعَوْنَ سُوءُ الْعَذابِ ) * ) ( 2 ) .\r\nعذاب و مجازات الهى همه اش دردناك است ، اما تعبير به « سوء العذاب » نشان مىدهد كه خداوند عذاب دردناكترى براى اين گروه انتخاب فرمود اين همان چيزى است كه در آيه بعد به آن اشاره مىكند .\r\nو مىفرمايد « مجازات دردناك آنها همان آتش است كه هر صبح و شام بر آن عرضه مىشوند » ( * ( النَّارُ يُعْرَضُونَ عَلَيْها غُدُوًّا وَعَشِيًّا ) * ) ( 3 ) .\r\n« و روزى كه قيامت برپا مىگردد دستور مىدهد آل فرعون را در اشد عذاب وارد كنيد » ( * ( وَيَوْمَ تَقُومُ السَّاعَةُ أَدْخِلُوا آلَ فِرْعَوْنَ أَشَدَّ الْعَذابِ ) * ) .\r\n\r\n","description":"","footnote":"\r\n( 1 ) « مجمع البيان » ذيل آيه مورد بحث .\r\n( 2 ) « حاق » به معنى اصابت كرد و نازل شد تفسير شده است ولى اين احتمال را نيز داده‌اند كه اصل آن « حق » بوده كه يك قاف آن تبديل به الف شده و حاق شده ( مفردات راغب ماده حاق ) ضمنا « سوء العذاب » از قبيل اضافه صفت به موصوف است ، و در اصل « العذاب السوء » بوده است .\r\n( 3 ) « النار » بدل از « سوء العذاب » است .\r\n","page_name":" 114 ","page_number":114},
  {"content":"\r\nقابل توجه اين كه اولا تعبير به آل فرعون مىكند كه اشاره به خاندان و اطرافيان و اصحاب گمراه او است ، جايى كه آنها گرفتار چنين سرنوشتى شوند تكليف خود فرعون روشن است .\r\nثانيا : مىگويد آنها صبح و شام بر آتش عرضه مىشوند اما در قيامت آنها را وارد اشد عذاب مىكند ، اين به خوبى دلالت دارد كه عذاب اول عذاب برزخى است كه بعد از اين دنيا و قبل از قيام قيامت است و كيفيت آن عرضه و نزديكى به آتش دوزخ است ، عرضه اى كه هم روح و جان را به لرزه در مىآورد و هم جسم را تحت تاثير قرار مىدهد .\r\nثالثا : تعبير به « غدو » و « عشى » ( صبح و شام ) يا اشاره به دوام اين عذاب است چنان كه مىگوئيم فلان كس صبح و شام مزاحم ما است ، يعنى همواره و هميشه ، و يا اشاره به انقطاع عذاب برزخى است كه تنها در مواقع صبح و شام كه مواقع قدرتنمايى فراعنه و عيش و نوش آنها بوده به آن گرفتار مىشوند .\r\nاز تعبير « غدو » و « عشى » ( صبح و شام ) نيز نبايد تعجب كرد كه مگر در عالم برزخ چنين امورى هست ؟ زيرا از آيات قرآن استفاده مىشود كه حتى در قيامت صبح و شام نيز وجود دارد ، چنان كه در آيه 62 سوره مريم مىخوانيم :\r\nوَ لَهُمْ رِزْقُهُمْ فِيها بُكْرَةً وَعَشِيًّا : « براى آنها ( بهشتيان ) صبح و شام روزهاى مخصوصى است » .\r\nاين منافات با دائمى بودن نعمتهاى بهشتى ندارد ، چنان كه در آيه 35 سوره رعد آمده است « أُكُلُها دائِمٌ وَظِلُّها » ، زيرا ممكن است در عين دوام نعمت روزيها و الطاف مخصوصى در اين دو وقت نصيب بهشتيان گردد .\r\n","description":"","footnote":"","page_name":" 115 ","page_number":115},
  {"content":"\r\n\r\nنكته‌ها :\r\n\r\n1 - سرگذشت مؤمن آل فرعون يك درس بزرگ مبارزه با طاغوتها\r\nاديان الهى و مكتبهاى آسمانى كه در برابر طاغوتها و جباران ظاهر شدند در آغاز بوسيله گروه اندكى عرضه شد آنها اگر مىخواستند از كمى نفرات وحشت كنند و كثرت مخالفان را دليل بر حقانيت آنها بشمرند هرگز اين مكتبها رشد نمىكرد .\r\nاصل اساسى كه بر تمام برنامه‌هاى آنها حاكم بود همان است كه امير مؤمنان على ع در گفتار پرمحتوايش بيان فرموده :\r\nايها الناس لا تستوحشوا فى طريق الهدى لقلة اهله :\r\n« اى مردم در طريق هدايت از كمى نفرات هرگز وحشت نكنيد » ( 1 ) .\r\nمؤمن آل فرعون سمبلى بود از اين مكتب ، و رهروى بود از پيشقدمان اين راه ، و نشان داد كه يك انسان با عزم و اراده راسخ ناشى از ايمان مىتواند حتى در اراده فراعنه جبار اثر بگذارد و پيامبر بزرگى را از خطر برهاند .\r\nتاريخ زندگى اين مرد شجاع و هوشيار نشان مىدهد كه هميشه بايد حركات طرفداران حق حساب شده باشد ، گاه بايد ايمان را اظهار كرد و فرياد كشيد ، گاه بايد براى هدفهاى « كوتاه مدت » و « دراز مدت » ايمان را مكتوم داشت .\r\nو تقيه چيزى جز اين نيست كه انسان به خاطر هدفهاى مقدسش اعتقاد خود را در مقطع خاصى مكتوم دارد .\r\nهمانگونه كه مجهز بودن به سلاح ظاهرى براى درهم كوبيدن دشمن لازم است سلاح برنده منطق نيز ضرورى است كه تاثيرش از سلاح ظاهر به مراتب بيشتر است : لذا كارى را كه مؤمن آل فرعون با منطق خود انجام داد در آن شرائط خاص از هيچ سلاحى ساخته نبود .\r\n\r\n","description":"","footnote":"\r\n( 1 ) « نهج البلاغه » خطبه 201 .\r\n","page_name":" 116 ","page_number":116},
  {"content":"\r\nو بالآخره داستان مؤمن آل فرعون نشان مىدهد كه خدا اين گونه افراد با ايمان را تنها نمىگذارد و در برابر خطرات در پناه لطف خودش قرار مىدهد .\r\nاين نكته نيز قابل توجه است كه « مؤمن آل فرعون » طبق بعضى از روايات سرانجام به شهادت رسيد ، و اينكه قرآن مىگويد خداوند او را از توطئه‌هاى شوم فرعونيان رهايى بخشيد ، منظور اين است كه او را از انحراف عقيده و تحميل كفر و شرك بر او حفظ كرد ( 1 ) .\r\n\r\n2 - تفويض كار به خدا\r\nدر باره اهميت واگذارى كار خويش به خدا و توكل بر پروردگار همين بس كه در حديثى از امير مؤمنان على ع آمده است :\r\nالايمان له اربعة اركان التوكل على اللَّه و تفويض الامر الى اللَّه عز و جل و الرضا بقضاء اللَّه و التسليم لامر اللَّه\r\n: ايمان چهار ركن دارد : توكل بر خدا ، واگذارى كار خويش به او و راضى بودن به قضاى الهى و تسليم در برابر فرمان خداوند » ( 2 ) .\r\nامام صادق ع فرمود : « المفوض امره الى اللَّه فى راحة الابد ، و العيش الدائم الرغد ، و المفوض حقا هو العالى عن كل همة دون اللَّه :\r\n« كسى كه كار خود را به خدا واگذارد در راحت ابدى و زندگى جاودانه پر بركت است ، و كسى كه حقيقتا كار خود را به خدا واگذارد برتر از آن است كه به غير او بينديشد » ( 3 ) .\r\n« تفويض » چنان كه راغب در مفردات مىگويد : به معنى « رد كردن »\r\n\r\n","description":"","footnote":"\r\n( 1 ) در كتاب « محاسن برقى » آمده است كه از « امام صادق » ( ع ) در باره تفسير « * ( فَوَقاه اللَّه سَيِّئاتِ ما مَكَرُوا ) * » سؤال كردند ، فرمود : اما لقد سطوا عليه و قتلوه و لكن ا تدرون ما وقاه ؟ ، وقاه ان يفتنوه فى دينه ( نور الثقلين جلد 4 صفحه 521 ) .\r\n( 2 ) بحار جلد 68 صفحه 341 .\r\n( 3 ) سفينة البحار جلد 2 صفحه 387 ماده « فوض » .\r\n","page_name":" 117 ","page_number":117},
  {"content":"\r\nاست ، بنا بر اين « تفويض امر به خدا » به معنى واگذار نمودن كار خويش به او است ، نه به اين معنى كه انسان دست از تلاش و كوشش بردارد كه اين بطور مسلم تحريفى است در معنى « تفويض » بلكه به اين معنى است كه نهايت كوشش و تلاش و جهاد را به كار گيرد ، و هنگامى كه در برابر موانع سخت قرار گرفت وحشت نكند دستپاچه نشود و دلسرد نگردد بلكه كار خود را به خدا واگذارد ، و با عزمى راسخ به جهاد و تلاش ادامه دهد .\r\n« تفويض » گرچه از نظر مفهوم با « توكل » شباهت زيادى دارد ولى مرحله اى برتر از آن است ، چرا كه « حقيقت توكل » خدا را وكيل خويش دانستن است ، ولى تفويض مفهومش واگذارى مطلق به او است ، زيرا بسيار مىشود كه انسان وكيلى انتخاب مىكند ولى به نظارت خويش نيز ادامه مىدهد ، اما در مقام تفويض هيچ نظرى از خود ندارد .\r\n\r\n3 - عالم برزخ\r\n« برزخ » چنان كه از نامش پيدا است عالمى است واسطه در ميان اين جهان و جهان ديگر ، در قرآن مجيد به همان اندازه كه در باره عالم قيامت فراوان صحبت شده در باره برزخ بحث كمى ديده مىشود ، به همين دليل هاله اى از ابهام آن را فرا گرفته ، و خصوصيات و جزئيات آن چندان روشن نيست . حقيقت اين است كه آگاهى بر خصوصيات برزخ تاثير زيادى بر مسائل اعتقادى نمىگذارد و شايد به همين جهت كمتر در باره آن در كتاب اللَّه بحث شده است ، ولى اين نكته را نبايد فراموش كرد كه قرآن اصل وجود عالم برزخ را با صراحت بيان داشته است .\r\nاز جمله آياتى كه به وضوح از وجود چنين عالمى خبر مىدهد آيات مورد بحث است آنجا كه مىگويد : « آل فرعون قبل از قيام قيامت هر صبح و شام از طريق عرضه شدن بر آتش مجازات مىشوند » اين چيزى جز « عذاب برزخى »\r\n","description":"","footnote":"","page_name":" 118 ","page_number":118},
  {"content":"\r\nنيست .\r\nاز سوى ديگر آياتى كه در باره حيات جاويدان شهيدان بعد از مرگ سخن مىگويد ، و از پاداشهاى فوق العاده آنها بحث مىكند گواه بر وجود « نعمتهاى برزخى » است .\r\nقابل توجه اينكه در حديثى از پيامبر گرامى اسلام ص مىخوانيم كه فرمود :\r\nان احدكم اذا مات عرض عليه مقعده بالغداة و العشى ، ان كان من اهل الجنة فمن الجنة ، و ان كان من اهل النار فمن النار ، يقال هذا مقعدك حيث يبعثك اللَّه يوم القيامة ! :\r\n« هنگامى كه يكى از شما از دنيا مىرود جايگاه او را هر صبح و شام به او نشان مىدهند ، اگر بهشتى باشد جايگاهش را در بهشت ، و اگر دوزخى باشد جايگاهش را در آتش ، و به او مىگويند : اين جايگاه تو در روز قيامت است » ( و همين امر باعث شادى يا عذاب روح او مىشود ) ( 1 ) .\r\nامام صادق ع مىفرمايد :\r\nذلك فى الدنيا قبل يوم القيامة لان فى نار القيامه لا يكون غدو و عشى ، ثم قال ان كانوا يعذبون فى النار غدوا و عشيا ففيها بين ذلك هم من السعداء ، لا و لكن هذا فى البرزخ قبل يوم القيامة ا لم تسمع قوله عز و جل : * ( وَيَوْمَ تَقُومُ السَّاعَةُ أَدْخِلُوا آلَ فِرْعَوْنَ أَشَدَّ الْعَذابِ ) *\r\n: « اين در دنيا قبل از روز قيامت است ، زيرا آتش قيامت صبح و شام ندارد سپس فرمود : اگر آنها در قيامت تنها صبح و شام در آتش دوزخ عذاب شوند در ميان اين دو بايد سعادتمند باشند ، چنين نيست ، اين مربوط به برزخ است پيش از روز\r\n\r\n","description":"","footnote":"\r\n( 1 ) اين روايت را « بخارى » و « مسلم » در صحيح خود نقل كرده‌اند ( طبق نقل طبرسى و در المنثور و قرطبى ذيل آيات مورد بحث ) در « صحيح مسلم » بابى براى اين موضوع منعقد شده و در آن روايات متعددى آمده است به جلد چهار صحيح مسلم صفحه 2199 مراجعه شود .\r\n","page_name":" 119 ","page_number":119},
  {"content":"\r\nقيامت ، آيا سخن خدا را ( بعد از اين جمله ) نشنيده اى كه مىفرمايد : « هنگامى كه قيامت برپا مىگردد فرمان داده مىشود آل فرعون را در اشد عذاب وارد كنيد » ( 1 ) .\r\nامام نمىفرمايد : در قيامت صبح و شام نيست ، بلكه مىفرمايد آتش دوزخ جاودانه است و صبح و شام ندارد ، آنچه مجازاتش صبح و شام دارد عالم برزخ است ، سپس به جمله بعد كه سخن از قيامت مىگويد به عنوان قرينه اى بر اينكه جمله قبل مربوط به برزخ است استدلال مىفرمايد .\r\nدر باره برزخ و دلائل آن در جلد 14 صفحه 314 به بعد ( ذيل آيه 100 سوره مؤمنون ) به طور مشروح بحث كرده‌ايم .\r\n\r\n","description":"","footnote":"\r\n( 1 ) « مجمع البيان » جلد 8 صفحه 526 .\r\n","page_name":" 120 ","page_number":120},
  {"content":"\r\n\r\n[ سوره غافر ‹ 40 › : آيات 47 تا 50 
  ]\r\nوَ إِذْ يَتَحاجُّونَ فِي النَّارِ فَيَقُولُ الضُّعَفاءُ لِلَّذِينَ اسْتَكْبَرُوا إِنَّا كُنَّا لَكُمْ تَبَعاً فَهَلْ أَنْتُمْ مُغْنُونَ عَنَّا نَصِيباً مِنَ النَّارِ ‹ 47 › قالَ الَّذِينَ اسْتَكْبَرُوا إِنَّا كُلٌّ فِيها إِنَّ اللَّه قَدْ حَكَمَ بَيْنَ الْعِبادِ ‹ 48 › وَقالَ الَّذِينَ فِي النَّارِ لِخَزَنَةِ جَهَنَّمَ ادْعُوا رَبَّكُمْ يُخَفِّفْ عَنَّا يَوْماً مِنَ الْعَذابِ ‹ 49 › قالُوا أَ وَلَمْ تَكُ تَأْتِيكُمْ رُسُلُكُمْ بِالْبَيِّناتِ قالُوا بَلى قالُوا فَادْعُوا وَما دُعاءُ الْكافِرِينَ إِلَّا فِي ضَلالٍ ‹ 50 ›\r\n\r\nترجمه :\r\n47 - به خاطر بياور هنگامى را كه در آتش دوزخ با هم محاجه مىكنند ، ضعفا به مستكبران مىگويند : ما پيرو شما بوديم آيا ( امروز ) سهمى از آتش را بجاى ما پذيرا\r\n","description":"","footnote":"","page_name":" 121 ","page_number":121},
  {"content":"\r\nمىشويد ؟ ! 48 - مستكبران مىگويند : ما همگى در آن هستيم ، خداوند در ميان بندگانش ( به عدالت ) حكم كرده است .\r\n49 - و آنها كه در آتشند به خازنان جهنم مىگويند : از پروردگارتان بخواهيد يك روز عذاب را از ما بردارد .\r\n50 - آنها مىگويند : آيا پيامبران شما با دلائل روشن به سراغتان نيامدند ؟ مىگويند : آرى آنها مىگويند : پس هر چه مىخواهيد دعا كنيد ، ولى دعاى كافران ( به جايى نمىرسد و ) جز در ضلالت نيست .\r\n\r\nتفسير : محاجه ضعفا و مستكبران در دوزخ !\r\nاز آنجا كه مؤمن آل فرعون در پايان سخنانش جمعيت فرعونيان را به مساله قيامت و عذاب دوزخ توجه داد ، آيات مورد بحث رشته سخن را در همين زمينه به دست گرفته و دنبال مىكند ، و صحنه هايى از گفتگوى پرخاشگرانه دوزخيان را در دل آتش منعكس مىسازد .\r\nنخست مىفرمايد : « بخاطر بياور هنگامى را كه آنها در آتش دوزخ محاجه و گفتگو مىكنند ، » ضعفا « به » مستكبران « مىگويند : ما پيروان شما بوديم ، آيا اكنون سهمى از عذاب و نصيبى از آتش دوزخ را بجاى ما پذيرا مىشويد » ؟\r\n( * ( وَإِذْ يَتَحاجُّونَ فِي النَّارِ فَيَقُولُ الضُّعَفاءُ لِلَّذِينَ اسْتَكْبَرُوا إِنَّا كُنَّا لَكُمْ تَبَعاً فَهَلْ أَنْتُمْ مُغْنُونَ عَنَّا نَصِيباً مِنَ النَّارِ ) * ) ( 1 ) .\r\nمنظور از « ضعفا » كسانى هستند كه علم كافى و استقلال فكرى نداشتند ، چشم و گوش بسته به دنبال سردمداران كفر حركت مىكردند كه قرآن از آنها\r\n\r\n","description":"","footnote":"\r\n( 1 ) بعضى تصور كرده‌اند كه مرجع ضمير در « يتحاجون » آل فرعون مىباشد ، ولى قرائن موجود در اين آيات نشان مىدهد كه آيه مفهوم وسيعى دارد و همه كفار را شامل مىشود .\r\n","page_name":" 122 ","page_number":122},
  {"content":"\r\nبه عنوان مستكبران ياد كرده است :\r\nبدون شك اين پيروان در آنجا مىدانند كه رهبران آنها نيز خود گرفتار عذابند ، و كمترين توانايى براى دفاع از آنها ندارند اما چرا اين پيروان به آنها پناه مىبرند و تقاضا مىكنند سهمى از عذابشان را بپذيرند ؟ ! بعضى گفته‌اند اين به خاطر آن است كه در اين جهان عادت كرده بودند در حوادث سخت به آنها پناه برند ، در آنجا نيز ناخودآگاه به سوى اين امر كشيده مىشوند .\r\nولى بهتر اين است كه گفته شود اين يك نوع سخريه و ملامت و سرزنش نسبت به آنها است ، تا معلوم شود تمام ادعاهاى آنها پوشالى و خالى از حقيقت بوده است ( 1 ) .\r\nقابل توجه اين كه از امير مؤمنان على ع نقل شده در يكى از روزهاى « غدير » خطبه اى خواند و ضمن دعوت مردم به توحيد الهى آنها را به طاعت كسانى كه خداوند امر به اطاعت آنها كرده است توجه داد و آيه فوق را يادآور شد ، سپس افزود :\r\nا فتدرون الاستكبار ما هو ؟ هو ترك الطاعة لمن امروا بطاعته ، و الترفع على من ندبوا الى متابعته ، و القرآن ينطق من هذا كثيرا ، ان تدبره متدبر زجره ، و وعظه ! :\r\n« آيا مىدانيد استكبار چيست ؟ ترك اطاعت كسانى كه مامور به اطاعت آنها هستيد و خود برتربينى نسبت به آنها ، قرآن از اين مقوله سخن بسيار مىگويد ، به گونه اى كه اگر انسان در آن بينديشد او را اندرز مىدهد و از خلاف باز مىدارد » ( در حقيقت امام ع با اين تعبيرات زنده و روشن مىخواهد راه عذر را بر كسانى كه وصاياى پيامبر ص را در روز غدير فراموش كردند و دنبال دگران رفتند\r\n\r\n","description":"","footnote":"\r\n( 1 ) « تبعا » جمع تابع است ، و بعضى احتمال داده‌اند كه مصدر باشد و اطلاق مصدر بر اشخاصى كه موصوف به صفتى هستند معمول است يعنى ما عين تبعيت براى شما بوديم ! .\r\n","page_name":" 123 ","page_number":123},
  {"content":"\r\nهشدار دهد ) ( 1 ) .\r\nبه هر حال مستكبران در پاسخ اين سخن سكوت نمىكنند اما جوابى مىگويند كه از نهايت ضعف و زبونى آنها حكايت دارد ، چنان كه قرآن در آيه بعد به آن اشاره كرده مىفرمايد : « مستكبران مىگويند : ما و شما همگى در اين آتش دوزخيم ، و سرنوشت مشتركى داريم ، خداوند در ميان بندگانش به عدالت حكم كرده است » ! ( * ( قالَ الَّذِينَ اسْتَكْبَرُوا إِنَّا كُلٌّ فِيها إِنَّ اللَّه قَدْ حَكَمَ بَيْنَ الْعِبادِ ) * ) .\r\nاگر مىتوانستيم مشكلى را از شما حل كنيم از خودمان حل مىكرديم ، هيچ كارى از ما در اينجا ساخته نيست ، نه دفع عذاب از شما و نه از خودمان ، و نه حتى پذيرش بخشى از مجازات شما .\r\nقابل توجه اينكه در آيه 21 سوره ابراهيم همين پيشنهاد ضعفا در برابر مستكبران مطرح شده و در آنجا مىخوانيم : مستكبران در جواب مىگويند :\r\nلَوْ هَدانَا اللَّه لَهَدَيْناكُمْ سَواءٌ عَلَيْنا أَ جَزِعْنا أَمْ صَبَرْنا ما لَنا مِنْ مَحِيصٍ :\r\n« اگر خدا ما را ( به سوى راه رهايى از عذاب ) هدايت كرده بود ما نيز شما را هدايت مىكرديم ( كار از اينها گذشته است ) چه بيتابى كنيم و چه شكيبايى تفاوتى ندارد » ! پيدا است كه اين دو جواب منافاتى با هم ندارد و مكمل يكديگر است .\r\nاينجا كه دست آنها از هر وسيله اى كوتاه مىشود رو به سوى خازنان دوزخ و ماموران عذاب مىكنند « و اين دوزخيان به خازنان جهنم مىگويند شما از پروردگارتان بخواهيد يك روز عذاب را از ما بر دارد » ( * ( وَقالَ الَّذِينَ فِي النَّارِ لِخَزَنَةِ جَهَنَّمَ ادْعُوا رَبَّكُمْ يُخَفِّفْ عَنَّا يَوْماً مِنَ الْعَذابِ ) * ) ( 2 ) .\r\n\r\n","description":"","footnote":"\r\n( 1 ) « مصباح شيخ » ( طبق نقل تفسير نور الثقلين جلد 4 صفحه 526 ) .\r\n( 2 ) « خزنه » جمع خازن به معنى محافظ و نگاهبان است .\r\n","page_name":" 124 ","page_number":124},
  {"content":"\r\nآنها مىدانند كه مجازات الهى بر طرف شدنى نيست ، تنها تقاضايشان اين است كه يك روز عذاب الهى از آنان برداشته شود يك روز تخفيف بگيرند نفسى تازه كنند ، و اندكى بياسايند ، و به همين قانع هستند ! ولى مراقبان دوزخ « مىگويند : آيا پيامبران شما با دلائل روشن به سراغتان نيامدند » ؟ و آيا به قدر كافى براى شما اتمام حجت نشد ؟ ( * ( قالُوا أَ وَلَمْ تَكُ تَأْتِيكُمْ رُسُلُكُمْ بِالْبَيِّناتِ ) * ) .\r\nدر پاسخ « مىگويند : آرى » ( * ( قالُوا بَلى ) * ) .\r\nولى خازنان دوزخ به آنان « مىگويند : حال كه چنين است هر چه مىخواهيد دعا كنيد ، اما بدانيد دعاى كافران بجايى نمىرسد و ضايع و نابود مىشود » ! ( * ( قالُوا فَادْعُوا وَما دُعاءُ الْكافِرِينَ إِلَّا فِي ضَلالٍ ) * ) .\r\nشما خود معترفيد كه پيامبران الهى با دلائل روشن آمدند ، اما به آنها اعتنا نكرديد و كافر شديد ، بنا بر اين هر چه دعا كنيد سودى ندارد ، چرا كه خدا دعاى كافران را نمىپذيرد .\r\nجمعى از مفسران در تفسير جمله اخير گفته‌اند منظور اين است كه شما خودتان دعا كنيد زيرا ما بدون اذن پروردگار نمىتوانيم دعا كنيم ، اشاره به اين كه وقتى ما چنين اجازه اى نداشته باشيم بايد بدانيد درهاى نجات به روى شما بسته است ، درست است كه كافر در قيامت مؤمن مىشود ، اما اين ايمان چيزى از آثار كفر او نمىكاهد ، لذا هم چنان نام كافر بر او مىماند .\r\nولى تفسير اول مناسبتر به نظر مىرسد .\r\n","description":"","footnote":"","page_name":" 125 ","page_number":125},
  {"content":"\r\n\r\n[ سوره غافر ‹ 40 › : آيات 51 تا 55 
  ]\r\nإِنَّا لَنَنْصُرُ رُسُلَنا وَالَّذِينَ آمَنُوا فِي الْحَياةِ الدُّنْيا وَيَوْمَ يَقُومُ الأَشْهادُ ‹ 51 › يَوْمَ لا يَنْفَعُ الظَّالِمِينَ مَعْذِرَتُهُمْ وَلَهُمُ اللَّعْنَةُ وَلَهُمْ سُوءُ الدَّارِ ‹ 52 › وَلَقَدْ آتَيْنا مُوسَى الْهُدى وَأَوْرَثْنا بَنِي إِسْرائِيلَ الْكِتابَ ‹ 53 › هُدىً وَذِكْرى لأُولِي الأَلْبابِ ‹ 54 › فَاصْبِرْ إِنَّ وَعْدَ اللَّه حَقٌّ وَاسْتَغْفِرْ لِذَنْبِكَ وَسَبِّحْ بِحَمْدِ رَبِّكَ بِالْعَشِيِّ وَالإِبْكارِ ‹ 55 ›\r\n\r\nترجمه :\r\n51 - ما به طور مسلم رسولان خود ، و كسانى را كه ايمان آورده‌اند ، در زندگى دنيا و روزى كه گواهان به پا مىخيزند ، يارى مىدهيم .\r\n","description":"","footnote":"","page_name":" 126 ","page_number":126},
  {"content":"\r\n52 - روزى كه عذر خواهى ظالمان سودى نمىبخشد ، و لعنت خدا از آن آنها و خانه ( و جايگاه ) بد نيز براى آنها است .\r\n53 - ما به موسى هدايت بخشيديم و بنى اسرائيل را وارثان كتاب ( تورات ) قرار داديم .\r\n54 - كتابى كه مايه هدايت و تذكر براى صاحبان عقل بود .\r\n55 - صبر و شكيبايى پيشه كن كه وعده خدا حق است و براى گناهت استغفار نما و تسبيح و حمد پروردگارت را هر صبح و شام بجا آور .\r\n\r\nتفسير :\r\n\r\nما مؤمنان را يارى مىدهيم .\r\nاز آنجا كه در آيات گذشته سخن از محاجه و گفتگوهاى دوزخيان بود كه نمىتوانند يكديگر را يارى كنند ، و نه كسى به يارى آنها مىشتابد ، و از آنجا كه در آيات پيش از آن نيز سخن از « مؤمن آل فرعون » آن مرد مجاهد و مبارز كم نظير و حمايت خداوند از او مطرح بود ، در آيات مورد بحث به عنوان يك قانون كلى حمايت خويش را از پيامبران و مؤمنان در دنيا و آخرت بيان مىدارد .\r\nمىفرمايد : « ما بطور مسلم رسولان خود و كسانى را كه ايمان آورده‌اند در زندگى دنيا و روز قيامت كه گواهان بر پا مىخيزند يارى مىدهيم » ( * ( إِنَّا لَنَنْصُرُ رُسُلَنا وَالَّذِينَ آمَنُوا فِي الْحَياةِ الدُّنْيا وَيَوْمَ يَقُومُ الأَشْهادُ ) * ) .\r\nحمايتى بيدريغ و مؤكد به انواع تاكيد ، حمايتى كه بىقيد و شرط است و به همين جهت انواع پيروزيها را به دنبال دارد ، و اعم از پيروزى در منطق و بيان ، يا پيروزى در جنگها ، يا فرستادن عذاب الهى بر مخالفان و نابود كردن آنان و يا امدادهاى غيبى كه قلب را تقويت و روح را به لطف الهى نيرومند و قوى مىسازد .\r\nدر اينجا به تعبير تازه اى در باره روز قيامت برخورد مىكنيم و آن « * ( يَوْمَ يَقُومُ الأَشْهادُ ) * » ( روزى كه گواهان قيام مىكنند ) مىباشد .\r\n« اشهاد » جمع « شاهد » يا « شهيد » است ( همانگونه كه « اصحاب » جمع\r\n","description":"","footnote":"","page_name":" 127 ","page_number":127},
  {"content":"\r\n« صاحب » و « اشراف » جمع « شريف » است ) و به هر حال به معنى گواهان است .\r\nدر اينكه اين گواهان كيانند تفسيرهاى مختلفى شده است كه همه قابل جمع است :\r\n1 - منظور فرشتگان مراقب اعمال آدمى است .\r\n2 - منظور پيامبران مىباشد كه گواهان امتها هستند .\r\n3 - مقصود فرشتگان و پيامبران و مؤمنانند كه گواهان اعمال انسانها مىباشند .\r\nاما احتمال اينكه اعضاء پيكر انسان نيز داخل در اين بحث باشد بعيد به نظر مىرسد ، زيرا واژه « اشهاد » هر چند معنى گسترده اى دارد اما تعبير به « * ( يَوْمَ يَقُومُ الأَشْهادُ ) * » ( روزى كه گواهان قيام مىكنند ) با آن متناسب نيست .\r\nاين تعبير اشاره به نكته جالبى است و مىخواهد بگويد آن روزى كه همه خلائق در آن جمعند گواهان در آن محضر بزرگ قيام مىكنند ، و رسوايى در آنجا بدترين رسوايى است ، و پيروزى نيز برترين پيروزى است ، ما در آن روز مؤمنان و رسولان خود را يارى مىكنيم و بر آبروى آنها در آن محضر بزرگ مىافزائيم .\r\nاما آن روز روز رسوايى و بدبختى كافران و ظالمان است ، چنان كه در آيه بعد مىافزايد : « همان روزى كه عذرخواهى ظالمان سودى نمىبخشد ، و لعنت خدا مخصوص آنها است ، و خانه و جايگاه بد نيز به آنها تعلق دارد » ( * ( يَوْمَ لا يَنْفَعُ الظَّالِمِينَ مَعْذِرَتُهُمْ وَلَهُمُ اللَّعْنَةُ وَلَهُمْ سُوءُ الدَّارِ ) * ) .\r\nاز يك سو عذر خواهى آنها در برابر گواهان به جايى نمىرسد و رسوايى در آن محضر بزرگ دامانشان را مىگيرد .\r\nاز سوى ديگر از رحمت خدا دورند و لعنت كه همان بعد معنوى از رحمت است گريبانگيرشان مىشود .\r\n","description":"","footnote":"","page_name":" 128 ","page_number":128},
  {"content":"\r\nو از سوى سوم از نظر جسمانى نيز در شكنجه و عذابند ، و در بدترين جايگاه در آتش دوزخ !\r\n\r\nسؤال\r\nدر اينجا سؤال مهمى مطرح مىشود و آن اينكه : اگر خداوند وعده پيروزى پيامبران و مؤمنان را به صورت مؤكد داده ، پس چرا ما در طول تاريخ شاهد كشتار جمعى از پيامبران و مؤمنان به دست كفار بىايمان هستيم ؟ چرا گاه آنها شديدا در تنگنا واقع مىشدند ؟ و يا از نظر نظامى شاهد شكست بودند ؟ مگر وعده الهى تخلف پذير است ؟ ! پاسخ اين سؤال با توجه به يك نكته روشن مىشود ، و آن اينكه : مقياس سنجش بسيارى از مردم در ارزيابى مفهوم پيروزى بسيار محدود است ، آنها پيروزى را تنها در اين مىدانند كه انسان دشمن را به عقب براند و چند روزى حكومت را به دست گيرد .\r\nآنها پيروزى در هدف ، و برترى مكتب را به حساب نمىآورند ، آنها الگو شدن يك مجاهد شهيد را براى نسلهاى موجود و آينده در نظر نمىگيرند ، آنها عزت و سربلندى در نزد همه آزادگان جهان و جلب خشنودى و رضايت خدا را به هيچ مىانگارند .\r\nبديهى است در چنان ارزيابى محدودى اين ايراد پاسخ ندارد ، اما اگر ديد خود را وسيعتر و افق فكر خود را بازتر كنيم و ارزشهاى واقعى را در نظر بگيريم آن گاه به معنى عميق آيه پى خواهيم برد .\r\n« سيد قطب » در تفسير « فى ظلال » در اينجا سخنى دارد كه شاهد ارزنده اى بر اين مقصود است .\r\nاو قهرمان ميدان كربلا حسين عزيز ع را مثال مىزند و چنين مىگويد :\r\n","description":"","footnote":"","page_name":" 129 ","page_number":129},
  {"content":"\r\n« حسين رضوان اللَّه عليه در چنان صحنه بزرگ از يك سو ، و دردناك از سوى ديگر ، شربت شهادت نوشيد ، آيا اين پيروزى بود يا شكست ؟ ! در مقياس كوچك و صورت ظاهر شكست بود ، اما در برابر حقيقت خالص و مقياسهاى بزرگ پيروزى عظيمى به شمار مىآيد .\r\nبراى هر شهيدى در روى زمين قلوب پاك انسانها مىلرزد ، عشق و عواطف را برمىانگيزد ، و غيرت و فداكارى را در نفوس به جنب و جوش مىآورد ، همانگونه كه حسين ( رضوان اللَّه عليه ) چنين كرد .\r\nاين سخنى است كه هم شيعيان و هم غير شيعيان از سائر مسلمين ، و هم گروه عظيمى از غير مسلمانان در آن متفق و هم عقيده‌اند .\r\nچه بسيار شهيدانى كه اگر هزار سال زنده مىماندند نمىتوانستند به مقدار شهادتشان عقيده و مكتب خود را يارى كنند ، و قدرت نداشتند اينهمه مفاهيم بزرگ انسانى را در دلها به يادگار گذارند ، و هزاران انسان را با آخرين سخنان خود كه با خونشان مىنويسند به كارهاى بزرگ وادار كنند .\r\nآرى اين سخنان و خطبه‌هاى آخرين كه با خط خونين نوشته شده است پيوسته زنده مىماند ، و فرزندان و نسلهاى آينده را به حركت در مىآورد ، و اى بسا تمام تاريخ را در طول قرون و اعصار تحت تاثير خود قرار مىدهد » ( 1 ) .\r\nبايد بر اين سخن بيفزائيم كه ما شيعيان همه سال با چشم خود آثار حيات امام حسين عزيز ع و دوستان شهيدش را در كربلا مىبينيم كه جلسات سوگوارى آنها سرچشمه چه جنبشهاى عظيمى مىشود ؟ ! ما با چشم خود شاهد و ناظر حركت ميليونها نفر مسلمان بيدار در ايام عاشوراى حسينى براى ريشه كن ساختن كاخ ظلم و استبداد و استعمار بوديم .\r\nما با چشم خود ديديم كه اين نسل فداكار كه درس خويش را در مكتب امام\r\n\r\n","description":"","footnote":"\r\n( 1 ) « تفسير فى ظلال » جلد 7 صفحه 189 .\r\n","page_name":" 130 ","page_number":130},
  {"content":"\r\nحسين ع و مجالس يادبود و ايام عاشوراى او خوانده بود چگونه با دست خالى از هر گونه سلاح قدرتمندترين سلاطين جبار را از تخت خود پائين كشيده‌اند .\r\nآرى ما با چشم ديديم چگونه خون حسين در عروق آنها به جريان افتاد و تمام محاسبات سياسى و نظامى ابرقدرتها را بر هم زد .\r\nآيا اين پيروزى حسين ع و يارانش نبود كه توانستند بعد از 13 قرن چنان قدرتنمايى كنند ؟\r\n\r\nسؤال ديگر\r\nسؤال ديگرى نيز در اينجا مطرح مىشود ، و آن اينكه آيه فوق مىگويد :\r\nدر روز قيامت عذر خواهى ظالمان مؤثر نيست ، در حالى كه در « آيه 36 سوره مرسلات » مىخوانيم در آن روز اصلا به آنها اجازه عذر خواهى داده نمىشود وَلا يُؤْذَنُ لَهُمْ فَيَعْتَذِرُونَ اين دو چگونه با هم سازگار است ؟\r\nدر پاسخ بايد به دو نكته توجه كرد : نخست اينكه روز قيامت مواقفى دارد كه شرائط آن با هم متفاوت است ، در پاره اى از مواقف زبان از كار مىافتد و دست و پا و اعضاء و جوارح به سخن مىآيند و گواهى مىدهند ، اما در پاره اى ديگر از مواقف زبان گشوده مىشود و انسان سخن مىگويد ( چنان كه آيات 65 سوره يس از يك سو ، و آيات گذشته همين سوره در باره گفتگوها و مشاجرات دوزخيان شاهد اين مدعا است ) .\r\nبنا بر اين هيچ مانعى ندارد كه در بعضى از مواقف اجازه عذرخواهى به آنها داده نشود ؟ در حالى كه در مواقف ديگر عذرخواهى مىكنند اما سودى ندارد .\r\nنكته ديگر اينكه : گاه انسان سخنى مىگويد اما بىفايده و بيهوده است ، در چنين موارد گويى اصلا سخنى نگفته ، بنا بر اين جمله « به آنها اجازه عذر خواهى\r\n","description":"","footnote":"","page_name":" 131 ","page_number":131},
  {"content":"\r\nداده نمىشود « ممكن است به اين معنى باشد كه عذر خواهى آنها بيهوده است .\r\nسپس قرآن يكى از موارد يارى رسولان و پيروزى آنها را در پرتو حمايت الهى بر دشمنان عنوان كرده مىگويد : ما به موسى هدايت بخشيديم و بنى اسرائيل را وارثان كتاب آسمانى ( تورات ) قرار داديم « ( * ( وَلَقَدْ آتَيْنا مُوسَى الْهُدى وَأَوْرَثْنا بَنِي إِسْرائِيلَ الْكِتابَ ) * ) .\r\nهدايتى كه خداوند به موسى ارزانى داشت معنى گسترده اى دارد كه هم مقام نبوت و وحى را شامل مىشود ، و هم كتاب آسمانى يعنى تورات ، و هم هدايتهايى كه در مسير انجام رسالتش به او داده شد ، و معجزاتى كه در اختيار او قرار گرفت .\r\nتعبير به ميراث در مورد « تورات » بخاطر اين است كه بنى اسرائيل نسلى بعد از نسل ديگر آن را در اختيار گرفتند ، و مىتوانستند از آن بهره گيرى كنند بىآنكه زحمتى براى آن كشيده باشند ، همچون ميراثهاى معمولى كه بدون زحمت در اختيار انسان قرار مىگيرد ، هر چند آنها اين ميراث بزرگ الهى را ضايع كردند .\r\nدر آيه بعد مىافزايد : « اين كتاب آسمانى هم مايه هدايت بود ، هم ياد آورى براى صاحبان عقل » ( * ( هُدىً وَذِكْرى لأُولِي الأَلْبابِ ) * ) ( 1 ) .\r\nتفاوت « هدايت » و « ذكرى » در اين است كه هدايت در آغاز كار است ، اما « تذكر » به عنوان يادآورى در برابر مسائلى است كه انسان قبلا شنيده و به آن ايمان آورده اما از صفحه خاطرش محو شده است ، و به تعبير ديگر كتب آسمانى هم\r\n\r\n","description":"","footnote":"\r\n( 1 ) « هدى و ذكرى » ممكن است « مفعول لاجله باشد ، و ممكن است » مصدر « به معنى » حال « يعنى » هاديا و مذكرا لاولى الالباب « بعضى احتمالات ديگرى داده‌اند از قبيل بدل و يا خبر مبتداى محذوف بودن ولى مناسب به نظر نمىرسد .\r\n","page_name":" 132 ","page_number":132},
  {"content":"\r\nآغازگر هدايت است هم تداوم بخش آن .\r\nولى هم در آغاز ، و هم در ادامه كار ، بهره واقعى را « اولو الالباب » و صاحبان مغز و انديشه مىبرند ، نه نابخردان لجوج و نه متعصبان چشم و گوش بسته .\r\nدر آخرين آيه مورد بحث سه دستور مهم به پيامبر اسلام ص مىدهد كه در حقيقت دستوراتى است عمومى و همگانى هر چند مخاطب شخص پيامبر ص است .\r\nنخست مىگويد : « صبر و شكيبايى پيشه كن كه وعده خدا حق است » ( * ( فَاصْبِرْ إِنَّ وَعْدَ اللَّه حَقٌّ ) * ) .\r\nدر برابر عناد و لجاجت دشمنان و كارشكنى آنان صبر كن .\r\nدر مقابل نادانى جمعى از دوستان و سستى و سهلانگارى و احيانا آزار آنان صبر كن .\r\nو در برابر تمايلات نفس و هوسهاى سركش و خشم و غضب نيز شكيبايى نما .\r\nخلاصه كليد پيروزى تو در تمام زمينه‌ها صبر و استقامت است .\r\nبدان كه وعده خداوند در مورد پيروزى تو و امتت تخلف ناپذير است ، اين ايمان به حقانيت وعده الهى تو را در مسيرت دلگرم و پر استقامت مىكند ، و تحمل ناملايمات را بر تو و مؤمنان آسان مىسازد .\r\nدر قرآن مجيد بارها پيغمبر ص مامور به صبر شده كه گاهى به صورت مطلق است ، همانند آيه مورد بحث ، و بعضى آيات ديگر ، و گاه در بعضى موارد مخصوص ذكر شده است مانند آيه 39 و 40 سوره ق « فَاصْبِرْ عَلى ما يَقُولُونَ » : « در برابر آنچه آنها مىگويند و نسبتهاى ناروايى كه به تو مىدهند صبر كن » در جاى ديگر مىگويد : « با آن دسته از يارانت كه ( ظاهرا فقيرند اما هر صبح و شام پروردگار خويش را مىخوانند و عبادت مىكنند صبر و شكيبايى كن و از آنها جدا\r\n","description":"","footnote":"","page_name":" 133 ","page_number":133},
  {"content":"\r\nمشو « ( كهف - 28 ) .\r\nتمام پيروزيهايى كه نصيب پيامبر و مسلمانان نخستين شد در سايه همين صبر و استقامت بود ، و امروز نيز بدون آن غلبه بر دشمنان فراوان و مشكلات زياد ممكن نيست .\r\nدر دستور دوم مىفرمايد : « و براى گناهت استغفار كن » ( و استغفر لذنبك ) .\r\nمسلم است پيامبر بخاطر مقام عصمت مرتكب گناهى نمىشد ، ولى چنان كه گفته‌ايم اين گونه تعبيرات در قرآن مجيد در مورد پيغمبر اسلام ص و ساير انبياء ع اشاره به گناهان نسبى است ، چرا كه گاهى اعمالى كه در مورد افراد عادى عبادت و حسنات است در مورد انبياى بزرگ گناه محسوب مىشود چرا كه « حسنات الأبرار سيئات المقربين » .\r\nيك لحظه غفلت و حتى يك ترك اولى در مورد آنها سزاوار نيست ، و به خاطر مقام و الا و سطح عالى معرفتشان بايد از همه اين امور بر كنار باشند و هر گاه از آنها سر زند از آن استغفار مىكنند .\r\nاما اين كه بعضى گفته‌اند منظور گناهان امت است ، يا گناهانى كه ديگران در مورد پيامبر ص انجام دادند ، و يا استغفار در اينجا تعبدى است ، بعيد به نظر مىرسد .\r\nدر آخرين دستور مىفرمايد : « تسبيح و حمد پروردگارت را هر عصر و صبح بجا آور » ( * ( وَسَبِّحْ بِحَمْدِ رَبِّكَ بِالْعَشِيِّ وَالإِبْكارِ ) * ) .\r\n« عشى » به معنى بعد از ظهر تا قبل از غروب آفتاب است و « ابكار » بين الطلوعين را مىگويند .\r\nممكن است « عشى » و « ابكار » اشاره به دو وقت معين عصرگاهان و صبحگاهان باشد كه انسان آمادگى براى حمد و تسبيح الهى دارد ، چرا كه هنوز مشغول كار روزانه نشده ، و يا آن را به پايان رسانيده است .\r\n","description":"","footnote":"","page_name":" 134 ","page_number":134},
  {"content":"\r\nو ممكن است به معنى دوام حمد و تسبيح در مدت تمام شبانه روز باشد ، و اين تعبير معمول است كه فى المثل مىگوئيم : « صبح و شام از او مراقبت كنيد » ، يعنى هميشه .\r\nبعضى اين حمد و تسبيح را اشاره به نمازهاى صبح و عصر يا تمام نمازهاى پنجگانه دانسته‌اند ، در حالى كه ظاهر تعبير آيه مفهومى وسيعتر از آن دارد و نمازها مىتواند فقط مصداقى از آن باشد .\r\nبه هر حال اين سه دستور جامع در زمينه خودسازى و آمادگى براى پيروزيها در سايه لطف الهى است ، و اين زاد و توشه اى است در مسير وصول به اهداف بزرگ .\r\nقبل از هر چيز تحمل و شكيبايى در برابر شدائد و موانع ، سپس پاك ساختن صفحه دل از زنگار گناه و از هر گونه آلودگى ، و بعد آراستن آن با ياد پروردگار ، آراستنى كه تسبيح و حمد به معنى منزه دانستن خداوند از هر گونه عيب و نقص و ستايش او بر هر حسن و كمال را شامل مىگردد .\r\nحمد و تسبيحى كه در مورد خالق است ولى پرتوش در دل مخلوق نيز مىافتد ، و او را از عيوب پاك كرده ، به صفات كماليه آراسته مىسازد .\r\n","description":"","footnote":"","page_name":" 135 ","page_number":135},
  {"content":"\r\n\r\n[ سوره غافر ‹ 40 › : آيات 56 تا 59 
  ]\r\nإِنَّ الَّذِينَ يُجادِلُونَ فِي آياتِ اللَّه بِغَيْرِ سُلْطانٍ أَتاهُمْ إِنْ فِي صُدُورِهِمْ إِلَّا كِبْرٌ ما هُمْ بِبالِغِيه فَاسْتَعِذْ بِاللَّه إِنَّه هُوَ السَّمِيعُ الْبَصِيرُ ‹ 56 › لَخَلْقُ السَّماواتِ وَالأَرْضِ أَكْبَرُ مِنْ خَلْقِ النَّاسِ وَلكِنَّ أَكْثَرَ النَّاسِ لا يَعْلَمُونَ ‹ 57 › وَما يَسْتَوِي الأَعْمى وَالْبَصِيرُ وَالَّذِينَ آمَنُوا وَعَمِلُوا الصَّالِحاتِ وَلا الْمُسِيءُ قَلِيلًا ما تَتَذَكَّرُونَ ‹ 58 › إِنَّ السَّاعَةَ لآتِيَةٌ لا رَيْبَ فِيها وَلكِنَّ أَكْثَرَ النَّاسِ لا يُؤْمِنُونَ ‹ 59 ›\r\n\r\nترجمه :\r\n56 - كسانى كه در آيات خداوند بدون دليلى كه از سوى خدا براى آنها آمده باشد ستيزه جويى مىكنند در دلهايشان فقط تكبر ( و غرور ) است ، و هرگز به منظور خود نخواهند\r\n","description":"","footnote":"","page_name":" 136 ","page_number":136},
  {"content":"\r\nرسيد ، بنا بر اين به خداوند پناه بر كه او شنوا و بينا است .\r\n57 - آفرينش آسمانها و زمين از آفرينش انسانها مهمتر است ولى اكثر مردم نمىدانند .\r\n58 - هرگز نابينا و بينا مساوى نيستند ، همچنين كسانى كه ايمان آورده و عمل صالح انجام داده‌اند با بدكاران يكسان نخواهند بود ، اما كمتر متذكر مىشويد .\r\n59 - روز قيامت به طور مسلم خواهد آمد ، شكى در آن نيست ، ولى اكثر مردم ايمان نمىآورند .\r\n\r\nتفسير : « نابينا » و « بينا » يكسان نيست ، همچنين « كافر » و « مؤمن »\r\nدر آيات گذشته خداوند پيامبر ص را به صبر و شكيبايى در مقابل مخالفان و نغمه‌هاى ناموزون و توطئه‌هاى شوم آنها دعوت مىكرد ، و آيات مورد بحث انگيزه مجادله و ستيزه جوئيهاى آنان را در مقابل حق شرح مىدهد .\r\nدر نخستين آيه مىگويد : « كسانى كه بدون منطق و دليلى كه از سوى خدا براى آنها آمده باشد در آيات الهى مجادله مىكنند ، و در سينه هاشان جز تكبر نيست » ( * ( إِنَّ الَّذِينَ يُجادِلُونَ فِي آياتِ اللَّه بِغَيْرِ سُلْطانٍ أَتاهُمْ إِنْ فِي صُدُورِهِمْ إِلَّا كِبْرٌ ) * ) .\r\n« مجادله » - چنان كه قبلا هم اشاره كرده‌ايم - به معنى مخاصمه و ستيزه جويى در سخن و جر و بحثهاى بىمنطق است . هر چند گاهى در معنى وسيع اعم از گفتگوى باطل و حق نيز به كار مىرود ، و تعبير « * ( بِغَيْرِ سُلْطانٍ أَتاهُمْ ) * » تاكيدى است بر آنچه معمولا از معنى مجادله استفاده مىشود ، چرا كه « سلطان » به معنى دليل و برهانى است كه مايه سلطه انسان بر طرف مقابل مىشود .\r\nو تعبير « اتاهم » اشاره به دلائلى است كه از طريق وحى از سوى خدا نازل مىگردد ، و چون وحى مطمئنترين طريق براى اثبات حقائق است در اينجا روى آن تكيه شده است .\r\nمنظور از « آيات اللَّه » كه آنها در مورد آن مجادله مىكردند « معجزات و آيات قرآن » و بحثهاى مربوط به مبدء و معاد است كه گاه آن را سحر مىخواندند ، گاه\r\n","description":"","footnote":"","page_name":" 137 ","page_number":137},
  {"content":"\r\nنشانه جنون و گاه اساطير الاولين و افسانه‌هاى پيشينيان ! و به اين ترتيب آيه گواه زنده اى بر اين حقيقت است كه سرچشمه اصلى مجادله كبر و غرور و خودمحورى است ، چرا كه افراد متكبر و خود محور به خاطر علاقه شديد به خويشتن ، به ديگران اعتنا ندارند ، افكار خود را حق و نظرات ديگران را هر چه باشد باطل مىپندارند ، لذا روى سخنان باطل خود ايستادگى به خرج مىدهند .\r\nتعبير به « ان » اشاره به اين است كه عامل منحصر در اين گونه موارد همان كبر و خود برتربينى است و الا چگونه ممكن است انسان بدون دليل و مدرك اينهمه بر گفتار خود ايستادگى به خرج دهد .\r\n« صدور » ( سينه‌ها ) در اينجا اشاره به قلبها است و منظور از قلب روح و جان و فكر است كه در آيات قرآن كرارا به اين معنى آمده است .\r\nبعضى از مفسران « كبر » را در آيه فوق به معنى « حسد » تفسير كرده‌اند ، و عامل مجادله آنها را حسادتشان نسبت به پيامبر ص و مقام معنوى و ظاهرى او مىدانند ، در حالى كه كبر در لغت به اين معنى نيست ، ولى ممكن است ملازم آن باشد ، چرا كه افراد متكبر و خود محور معمولا حسود نيز هستند ، همه مواهب را براى خود مىخواهند و از اينكه ديگران از آن بهره گيرند ناراحت مىشوند .\r\nسپس مىافزايد : « آنها هرگز به منظور خود نخواهند رسيد » ( * ( ما هُمْ بِبالِغِيه ) * ) .\r\nهدف آنان اين است كه خود را بزرگ ببينند ، فخر بفروشند و بر جامعه حكومت كنند ، اما جز ذلت و زير دست بودن بهره اى نخواهند گرفت ، نه به هدفى كه از كبر و غرور دارند مىرسند ، و نه به هدفى كه براى مجادله‌هاى باطل و بى اساس دارند كه حق را ابطال كنند و باطل را بر كرسى بنشانند » .\r\n\r\n","description":"","footnote":"\r\n( 1 ) در اينكه مرجع ضمير « بالغيه » چيست ؟ مفسران دو احتمال داده‌اند : نخست اينكه به « كبر » برگردد ، چرا كه جمله « ما هم ببالغيه » توصيفى است براى « كبر » ، و مفهوم جمله چنين مىشود كه آنها به مقتضى و هدف تكبرشان نمىرسند ( در حقيقت « مضاف » در اينجا حذف شده - « ما هم ببالغى مقتضى كبرهم » ) ديگر اينكه ضمير به « جدال » باز گردد كه از جمله « يجادلون » استفاده مىشود ، يعنى آنها به هدف جدال باطل خود كه ابطال حق است نمىرسند ، اما در اين صورت جمله نمىتواند صفت كبر بوده باشد ، و بايد عطف بر جمله‌هاى قبل گردد ، با حذف عاطف .\r\n","page_name":" 138 ","page_number":138},
  {"content":"\r\nدر پايان آيه به پيامبر ص دستور مىدهد كه از شر اين گونه افراد مغرور و خود خواه و بىمنطق به خدا پناه ببرد ، مىفرمايد : « اكنون كه چنين است به خدا پناه ببر كه او شنوا و بينا است » ( * ( فَاسْتَعِذْ بِاللَّه إِنَّه هُوَ السَّمِيعُ الْبَصِيرُ ) * ) .\r\nهم سخنان بىاساس آنها را مىشنود و هم توطئه‌ها و اعمال زشتشان را مىبيند .\r\nنه تنها پيامبر اسلام ص كه همه رهروان راه حق بايد در طوفانهاى حوادث و در برابر ستيزه جويان بىمنطق خود را به خدا بسپارند .\r\nلذا يوسف پيامبر بزرگ خدا ع هنگامى كه در برابر طوفان سخت هوسهاى زليخا قرار مىگيرد مىگويد : مَعاذَ اللَّه إِنَّه رَبِّي أَحْسَنَ مَثْوايَ : « به خدا پناه مىبرم ، عزيز مصر صاحب نعمت من است ، مقام مرا گرامى داشته ، چگونه ممكن است به او خيانت كنم » ؟ و در آيات گذشته همين سوره نيز از زبان موسى ع خوانديم : إِنِّي عُذْتُ بِرَبِّي وَرَبِّكُمْ مِنْ كُلِّ مُتَكَبِّرٍ لا يُؤْمِنُ بِيَوْمِ الْحِسابِ :\r\n« من به پروردگارم و پروردگار شما پناه مىبرم از هر متكبرى كه به روز حساب ايمان نمىآورد » ( مؤمن 27 ) .\r\nو از آنجا كه يكى از موارد مهم مجادله كفار در برابر پيامبر اسلام ص مساله معاد و زنده شدن انسانها بعد از مرگ بود ، در آيه بعد با يك بيان روشن مسئله\r\n","description":"","footnote":"","page_name":" 139 ","page_number":139},
  {"content":"\r\nمعاد را متذكر مىشود مىفرمايد : « آفرينش آسمانها و زمين از آفرينش انسانها مهمتر و بالاتر است ، ولى اكثر مردم نمىدانند » ( * ( لَخَلْقُ السَّماواتِ وَالأَرْضِ أَكْبَرُ مِنْ خَلْقِ النَّاسِ وَلكِنَّ أَكْثَرَ النَّاسِ لا يَعْلَمُونَ ) * ) .\r\nكسى كه توانايى دارد اين كرات عظيم و كهكشانهاى وسيع و گسترده را با آن همه عظمت بيافريند ، و اداره و تدبير كند چگونه از احياى مردگان عاجز و ناتوان خواهد بود ؟ اين جهل گروهى از مردم است كه به آنها اجازه درك اين حقايق را نمىدهد .\r\nغالب مفسران اين آيه را پاسخى به مجادله مشركان در مورد « معاد » دانسته‌اند ( 1 ) ولى بعضى نيز احتمال داده‌اند كه منظور پاسخى است به كبر متكبران مغرور كه خود و افكار كوتاهشان را بزرگ مىپنداشتند ، در حالى كه در مقايسه با عظمت عالم هستى ذره ناچيزى بيش نبودند ، اين معنى از مفهوم آيات چندان دور نيست ولى با توجه با آيات بعد معنى اول مناسبتر به نظر مىرسد .\r\nبه هر حال در اين آيه يكى ديگر از عوامل « مجادله » باطل را ذكر كرده كه آن « جهل » است ، در حالى كه در آيات قبل مسئله « كبر » مطرح شده بود ، و اين هر دو رابطه نزديك با هم دارند ، چرا كه سرچشمه « كبر » « جهل و نادانى » و عدم شناخت قدر خود يا مقدار علم و دانايى خويشتن است .\r\nدر آيه بعد در يك مقايسه روشن وضع حال اين متكبران جاهل را در مقابل مؤمنان آگاه ، روشن ساخته ، مىگويد : « نابينا و بينا هرگز مساوى نيستند » ( * ( وَما يَسْتَوِي الأَعْمى وَالْبَصِيرُ ) * ) .\r\n« همچنين كسانى كه ايمان آورده‌اند و عمل صالح انجام داده‌اند ، با بدكاران\r\n\r\n","description":"","footnote":"\r\n( 1 ) مجمع البيان ، تفسير كبير فخر رازى ، تفسير كشاف ، تفسير روح المعانى ، تفسير صافى ، و تفسير روح البيان .\r\n","page_name":" 140 ","page_number":140},
  {"content":"\r\nيكسان نخواهند بود « ( * ( وَالَّذِينَ آمَنُوا وَعَمِلُوا الصَّالِحاتِ وَلَا الْمُسِيءُ ) * ) ( 1 ) .\r\nاما شما بر اثر خود خواهى و جهل « كمتر متذكر مىشويد » ( * ( قَلِيلًا ما تَتَذَكَّرُونَ ) * ) ( 2 ) .\r\nنابينا همان آدم نادان و بيخبرى است كه پرده‌هاى كبر و غرور بر چشمانش افتاده ، و اجازه درك حقايق را به او نمىدهد ، و بينا كسى است كه در پرتو نور علم و استدلالات منطقى ، حق را مشاهده مىكند ، آيا اين دو با هم برابرند ؟ ! اين از نظر ايمان و اعتقاد ، و اما از نظر عمل چگونه « افراد مؤمن صالح العمل » با « آلودگان بدكار و مجرم » يكسان خواهند بود ؟ در حقيقت مقايسه اول از نظر شناخت و علم است ، و مقايسه دوم از نظر بازتاب آن در اعمال آنها است .\r\nآرى بينايان هم كوچكى خود را مىبينند و هم عظمت جهان اطراف خويش را ، و به همين دليل به موقعيت و قدر خويش واقفند ، اما « نابينا » نه موقعيت خود را در زمان و مكان مىداند ، و نه جهان اطراف خويش را مىبيند ، به همين جهت هميشه در ارزيابى وجود خويشتن خطا مىكند و گرفتار كبر و غرور مىگردد ، و همين كبر و غرور او را به زشتكارى وادار مىسازد .\r\nاين نكته نيز ممكن است از دو جمله آيه فوق در ارتباط با يكديگر استفاده شود كه ايمان و عمل صالح چشم دل را بينا مىكند كفر و اعمال زشت آدمى را نابينا مىسازد و حس تشخيص حق را از باطل از او مىگيرد .\r\n\r\n","description":"","footnote":"\r\n( 1 ) طرز جمله بندى آيات در به دو نظر ايجاب مىكند كه « لا » در جمله « و لا المسىء » ذكر نشود ، ولى تاكيد نفى از يك سو ، و مقصود اصلى بودن اين جمله از سوى ديگر ، ايجاب كرده كه نفى تكرار شود ، به خصوص اينكه طولانى بودن جمله گاه سبب مىشود كه انسان نفى را كه در آغاز آن آمده فراموش كند .\r\n( 2 ) « ما » در جمله قليلا ما تتذكرون زائده است و براى تاكيد مىباشد .\r\n","page_name":" 141 ","page_number":141},
  {"content":"\r\nدر آخرين آيه مورد بحث با قاطعيت و صراحت خبر از وقوع قيامت مىدهد مىگويد : « ساعت ( روز قيامت ) به طور مسلم خواهد آمد ، و شك و ترديدى در آن نيست ، ولى اكثر مردم ايمان نمىآورند » ( * ( إِنَّ السَّاعَةَ لآتِيَةٌ لا رَيْبَ فِيها وَلكِنَّ أَكْثَرَ النَّاسِ لا يُؤْمِنُونَ ) * ) .\r\nكلمه « ان » و « لام » در « لاتية » و جمله « لا ريب فيها » همه تاكيدهاى مكررى است بر محتواى اين جمله كه قيام قيامت است ، و از آنجا كه در آيات قرآن دلائل بسيارى براى اين رستاخيز بزرگ اقامه شده در پاره اى از موارد بدون ذكر دليل ، و به عنوان يك مساله قطعى از آن بحث كرده و مىگذرد .\r\n« ساعة » به گفته « راغب » در « مفردات » در اصل به معنى « جزئى از اجزاء زمان » است و از آنجا كه وقوع قيامت و حساب انسانها در آن روز به سرعت انجام مىگيرد از آن تعبير به « ساعة » شده است .\r\nاين تعبير دهها بار در قرآن مجيد به همين معنى به كار رفته ، منتها گاه در مورد خود قيامت است ، و گاه در پايان جهان و مقدمات رستاخيز ، و چون هر دو با يكديگر پيوند دارند ، و هر دو به صورت ناگهانى رخ مىدهند از هر دو تعبير به « ساعة » شده است ( 1 ) .\r\nاما اينكه مىگويد : « اكثر مردم ايمان نمىآورند » نه به خاطر آن است كه مساله قيام قيامت مطلبى مخفى و مبهم است ، بلكه يكى از علل عمده انكار قيامت تمايل به آزادى در بهره گيرى بى قيد و شرط از دنيا و هر گونه هوسرانى و هوسبازى است ، از اين گذشته آرزوهاى دور و دراز مانع از آن مىشود كه انسان به فكر قيامت باشد و نسبت به آن اظهار ايمان كند .\r\n\r\n","description":"","footnote":"\r\n( 1 ) در مورد نامگذارى قيامت به « ساعة » بحث مشروحترى در ذيل آيه 12 سوره روم ( جلد 16 صفحه 380 ) آورده ايم .\r\n","page_name":" 142 ","page_number":142},
  {"content":"\r\n\r\nنكته : يهوديان مغرور !\r\nبعضى از مفسران شان نزولى براى نخستين آيه از آيات فوق ذكر كرده‌اند كه حاصلش اين است : يهوديان مىگفتند : به زودى « مسيح ، دجال » ظهور مىكند و ما او را يارى خواهيم كرد تا محمد و يارانش را در هم بكوبد ، و ما از دست آنان راحت خواهيم شد « ! ( 1 ) .\r\nاين عبارت ، دو معنى مىتواند داشته باشد : نخست اينكه آنها مىخواستند ظهور « مسيح » و غلبه او را بر « دجال » كه در انتظارش بودند بيان كنند ، مسيح را از خود بدانند ، و العياذ باللَّه دجال را بر پيامبر گرامى اسلام ص منطبق سازند .\r\nديگر اينكه آنها به راستى در انتظار خود « دجال » بودند و او را از خود مىدانستند .\r\nزيرا كلمه « مسيح » چنان كه « راغب » در « مفردات » و « ابن منظور » در « لسان العرب » آورده است هم بر حضرت عيسى ع اطلاق شده به خاطر سير و سياحتش در زمين ، يا به خاطر اينكه بيماران را با دست خود « مسح » مىكرد ، و آنها را به فرمان خدا شفا مىداد ، و هم بر دجال اطلاق گرديده است به خاطر اينكه يك چشم بيشتر ندارد ، و جاى چشم ديگرش « ممسوح » و صاف است .\r\nاحتمال دارد يهود از فرط عصبانيت به خاطر شكستهاى پى در پى بعد از ظهور پيامبر اسلام ص به راستى در انتظار دجال ، آن مرد دروغگو و فريبكار ، بودند تا با او همصدا شوند ، و خود را از دست پيامبر ص و يارانش خلاص كنند ! يا اينكه در انتظار مسيح ع بودند ، چنان كه از قاموس مقدس استفاده مىشود كه نه تنها مسيحيان كه يهوديان نيز در انتظار ظهور مسيح هستند ، آنها معتقدند كه « مسيح » با « دجال » پيكار مىكند ، و او را در هم مىكوبد و اين\r\n\r\n","description":"","footnote":"\r\n( 1 ) مجمع البيان جلد 8 صفحه 528 ذيل آيات مورد بحث .\r\n","page_name":" 143 ","page_number":143},
  {"content":"\r\nعقيده را مىخواستند بر ظهور اسلام منطبق سازند ! .\r\nبه هر حال بعضى وجود اين شان نزول را در مورد آيه فوق دليل بر اين گرفته‌اند كه آيه فوق و آيه ما بعد آن در مدينه نازل شده ، بخلاف ساير آيات اين سوره كه همه مكى است ، ولى از آنجا كه اصل شان نزول ثابت نيست ، به علاوه مفاد آن نيز مبهم است اين نتيجه گيرى قابل قبول نيست .\r\n","description":"","footnote":"","page_name":" 144 ","page_number":144},
  {"content":"\r\n\r\n[ سوره غافر ‹ 40 › : آيات 60 تا 63 
  ]\r\nوَ قالَ رَبُّكُمُ ادْعُونِي أَسْتَجِبْ لَكُمْ إِنَّ الَّذِينَ يَسْتَكْبِرُونَ عَنْ عِبادَتِي سَيَدْخُلُونَ جَهَنَّمَ داخِرِينَ ‹ 60 › اللَّه الَّذِي جَعَلَ لَكُمُ اللَّيْلَ لِتَسْكُنُوا فِيه وَالنَّهارَ مُبْصِراً إِنَّ اللَّه لَذُو فَضْلٍ عَلَى النَّاسِ وَلكِنَّ أَكْثَرَ النَّاسِ لا يَشْكُرُونَ ‹ 61 › ذلِكُمُ اللَّه رَبُّكُمْ خالِقُ كُلِّ شَيْءٍ لا إِله إِلَّا هُوَ فَأَنَّى تُؤْفَكُونَ ‹ 62 › كَذلِكَ يُؤْفَكُ الَّذِينَ كانُوا بِآياتِ اللَّه يَجْحَدُونَ ‹ 63 ›\r\n\r\nترجمه :\r\n60 - پروردگار شما گفته است مرا بخوانيد تا ( دعاى ) شما را اجابت كنم ، كسانى كه از عبادت من تكبر مىورزند به زودى با ذلت وارد دوزخ مىشوند .\r\n","description":"","footnote":"","page_name":" 145 ","page_number":145},
  {"content":"\r\n61 - خداوند كسى است كه شب را براى شما آفريد تا در آن بياسائيد ، و روز را روشنى بخش قرار داد ، خداوند نسبت به مردم صاحب فضل و كرم است هر چند اكثر مردم شكرگزارى نمىكنند .\r\n62 - اين است خداوند پروردگار شما كه آفريننده همه چيز است ، هيچ معبودى جز او نيست ، با اينحال چگونه از راه حق منحرف مىشويد ؟ ! 63 - اينچنين كسانى كه آيات خدا را انكار مىكردند منحرف مىشوند .\r\n\r\nتفسير :\r\n\r\nمرا بخوانيد تا اجابت كنم !\r\nاز آنجا كه در آيات گذشته تهديداتى نسبت به افراد بىايمان و متكبر و مغرور آمده بود ، در اين آيات آن را با لطف و مهربانى مىآميزد ، و آغوش رحمتش را به روى توبه كنندگان مىگشايد ، نخست مىگويد : « پروردگار شما گفته است كه مرا بخوانيد تا دعاى شما را اجابت كنم » ( * ( وَقالَ رَبُّكُمُ ادْعُونِي أَسْتَجِبْ لَكُمْ ) * ) .\r\nبسيارى از مفسران دعا و خواندن را در اينجا به همان معنى معروفش تفسير كرده‌اند ، و جمله « * ( أَسْتَجِبْ لَكُمْ ) * » و همچنين روايات متعددى كه در ذيل اين آيه در زمينه دعا و ثوابهاى آن آمده است ، و بعدا به آن اشاره خواهيم كرد ، نيز شاهد همين معنى است .\r\nدر حالى كه بعضى ديگر به پيروى از « ابن عباس » مفسر معروف احتمال داده‌اند كه « دعا » در اينجا به معنى توحيد و عبادت پروردگار است ، يعنى « مرا بپرستيد و به وحدانيتم اقرار كنيد » ولى ظاهر همان تفسير اول است .\r\nبه هر حال از آيه فوق چند نكته استفاده مىشود :\r\n1 - دعا كردن محبوب الهى و خواست خود او است .\r\n2 - بعد از دعا وعده اجابت داده شده است ، ولى مىدانيم اين وعده وعده اى است مشروط ، و نه مطلق ، دعائى به هدف اجابت مىرسد كه شرائط لازم در « دعا »\r\n","description":"","footnote":"","page_name":" 146 ","page_number":146},
  {"content":"\r\nو « دعا كننده » و « مطلبى كه مورد تقاضا » است جمع باشد ، و ما اين موضوع را به ضميمه فلسفه « نيايش و دعا » و « مفهوم واقعى آن » در ذيل آيه 186 سوره بقره به طور مشروح بيان كرده‌ايم و نياز به تكرار نيست ( 1 ) .\r\n3 - دعا خود يك نوع عبادت است ، چرا كه در ذيل آيه واژه عبادت بر آن اطلاق شده .\r\nو در ذيل آيه تهديد شديدى نسبت به كسانى كه از دعا كردن ابا دارند كرده ، مىگويد : « كسانى كه از عبادت من استكبار مىورزند به زودى با ذلت و خوارى وارد دوزخ مىشوند » ( * ( إِنَّ الَّذِينَ يَسْتَكْبِرُونَ عَنْ عِبادَتِي سَيَدْخُلُونَ جَهَنَّمَ داخِرِينَ ) * ) ( 2 ) .\r\n\r\nاهميت دعا و شرايط استجابت\r\nروايات متعددى كه از پيغمبر گرامى اسلام ص و ساير پيشوايان بزرگ ع نقل شده اهميت دعا را كاملا روشن مىسازد :\r\n1 - در حديثى از پيغمبر گرامى اسلام ص آمده است :\r\nالدعاء هو العبادة\r\n: « دعا عبادت است » ( 3 ) .\r\n2 - در حديث ديگرى از امام صادق ع مىخوانيم : يكى از يارانش سؤال كرد ما تقول فى رجلين دخلا المسجد جميعا كان احدهما اكثر صلاة ، و الآخر دعاء فايهما افضل ؟ قال كل حسن : « چه مىفرمايى در باره دو نفر كه هر دو وارد مسجد شدند يكى نماز بيشترى بجا آورد ، و ديگرى دعاى بيشترى ، كداميك\r\n\r\n","description":"","footnote":"\r\n( 1 ) جلد اول « تفسير نمونه » صفحه 638 تا صفحه 647 ( چاپ جديد ) .\r\n( 2 ) « داخر » از ماده « دخور » به معنى ذلت و خوارى است ، اين ذلت و خوارى كيفر آن تكبر و خود برتربينى مىباشد .\r\n( 3 ) مجمع البيان جلد 8 صفحه 528 .\r\n","page_name":" 147 ","page_number":147},
  {"content":"\r\nاز اين دو افضلند ؟\r\nفرمود : هر دو خوبند .\r\nسؤال كننده مجددا عرض كرد : قد علمت ، و لكن ايهما افضل ؟ : « مىدانم هر دو خوبند ولى كداميك افضل است » .\r\nامام فرمود : اكثرهما دعاء ، اما تسمع قول اللَّه تعالى * ( ادْعُونِي أَسْتَجِبْ لَكُمْ إِنَّ الَّذِينَ يَسْتَكْبِرُونَ عَنْ عِبادَتِي سَيَدْخُلُونَ جَهَنَّمَ داخِرِينَ ) * :\r\n« آن كس كه بيشتر دعا مىكند افضل است ، مگر سخن خداوند متعال را نشنيده اى كه مىفرمايد : * ( ادْعُونِي أَسْتَجِبْ لَكُمْ ) * . . .\r\nسپس افزود هى العبادة الكبرى : « دعا عبادت بزرگ است » ( 1 ) .\r\n3 - در حديث ديگرى از امام باقر ع نقل شده است كه در جواب اين سؤال كه كدام عبادت افضل است ؟ فرمود :\r\nما من شىء افضل عند اللَّه من ان يسئل و يطلب مما عنده ، و ما احد ابغض الى اللَّه عز و جل ممن يستكبر عن عبادته ، و لا يسئل ما عنده :\r\n« چيزى نزد خدا افضل از اين نيست كه از او تقاضا كنند و از آنچه نزد او است بخواهند ، و هيچكس مبغوضتر و منفورتر نزد خداوند از كسانى كه از عبادت او تكبر مىورزند و از مواهب او تقاضا نمىكنند نيست » ! ( 2 ) .\r\n4 - در روايتى از امام صادق ع آمده است : « مقاماتى نزد خداوند است كه راه وصول به آن تنها دعاست : « ان عند اللَّه عز و جل منزلة لا تنال الا بمسالة ، و لو ان عبدا سد فاه و لم يسئل لم يعط شيئا ، فاسئل تعط ، انه ليس من باب يقرع الا يوشك ان يفتح لصاحبه ! :\r\n« نزد خدا مقامى است كه جز با دعا و تقاضا نمىتوان به آن رسيد ، و اگر بنده اى دهان خود را از دعا فرو بندد و چيزى تقاضا\r\n\r\n","description":"","footnote":"\r\n( 1 ) مجمع البيان جلد 8 صفحه 529 .\r\n( 2 ) كافى جلد 2 « باب فضل الدعاء و الحث عليه » صفحه 338 .\r\n","page_name":" 148 ","page_number":148},
  {"content":"\r\nنكند چيزى به او داده نخواهد شد ، پس از خدا بخواه تا به تو عطا شود ، چرا كه هر درى را بكوبيد و اصرار كنيد سرانجام گشوده خواهد شد » ( 1 ) .\r\n5 - در بعضى از روايات دعا كردن حتى از تلاوت قرآن هم افضل شمرده شده ، چنان كه از پيامبر ص و امام باقر ع و امام صادق ع نقل شده كه فرمودند :\r\nالدعاء افضل من قراءة القران\r\n( 2 ) .\r\nدر يك تحليل كوتاه مىتوان به عمق مفاد اين احاديث رسيد ، زيرا دعا از يك سو انسان را به شناخت پروردگار ( معرفة اللَّه ) كه برترين سرمايه هر انسان است دعوت مىكند .\r\nو از سوى ديگر سبب مىشود كه خود را نيازمند او ببيند و در برابرش خضوع كند ، و از مركب غرور و كبر كه سرچشمه انواع بدبختىها و مجادله در آيات اللَّه است فرود آيد ، و براى خود در برابر ذات پاك او موجوديتى قائل نشود .\r\nاز سوى سوم نعمتها را از او ببيند ، و به او عشق ورزد ، و رابطه عاطفى او از اين طريق با ساحت مقدسش محكم گردد .\r\nاز سوى چهارم چون خود را نيازمند و مرهون نعمتهاى خدا مىبيند موظف به اطاعت فرمانش مىشمرد .\r\nاز سوى پنجم چون مىداند استجابت اين دعا بىقيد و شرط نيست ، بلكه خلوص نيت و صفاى دل و توبه از گناه و بر آوردن حاجات نيازمندان و دوستان از شرائط آن است خودسازى مىكند و در طريق تربيت خويشتن گام بر مىدارد .\r\nاز سوى ششم دعا به او اعتماد به نفس مىدهد ، و از ياس و نوميدى باز\r\n\r\n","description":"","footnote":"\r\n( 1 ) كافى جلد 2 « باب فضل الدعاء و الحث عليه » صفحه 338 .\r\n( 2 ) « مكارم الاخلاق » طبق نقل « الميزان » جلد 2 صفحه 34 ( ذيل آيه 186 بقره ) .\r\n","page_name":" 149 ","page_number":149},
  {"content":"\r\nمىدارد ، و به تلاش و كوشش بيشتر دعوت مىكند ( 1 ) .\r\n« نكته مهمى » كه در پايان اين بحث فشرده لازم است ياد آورى شود اينكه دعا طبق روايات اسلامى مخصوص مواردى است كه تلاشها و كوششهاى انسان اثرى نبخشد ، و يا به تعبير ديگر آنچه انسان در توان دارد انجام دهد ، و بقيه را از خدا بخواهد .\r\nبنا بر اين اگر انسان دعا را جانشين تلاش و كوشش كند قطعا مستجاب نخواهد شد .\r\nلذا در حديثى از امام صادق ع مىخوانيم :\r\nاربعة لا تستجاب لهم دعوة :\r\nرجل جالس فى بيته يقول : اللهم ارزقنى ، فيقال له ا لم آمرك بالطلب ؟\r\nو رجل كانت له امراة فدعا عليها ، فيقال له : ا لم اجعل امرها اليك ؟\r\nو رجل كان له مال فافسده ، فيقول : اللهم ارزقنى ، فيقال له : ا لم امرك بالاقتصاد ؟ ا لم آمرك بالاصلاح ؟\r\nو رجل كان له مال فادانه به غير بينة ، فيقال له : ا لم آمرك بالشهادة « ؟ !\r\n« چهار گروهند كه دعاى آنها مستجاب نمىشود :\r\nكسى كه در خانه خود نشسته و مىگويد : خداوندا ! مرا روزى ده ، به او گفته مىشود : آيا به تو دستور تلاش و كوشش ندادم ؟\r\nو كسى كه همسرى دارد ( كه دائما او را ناراحت مىكند ) و او دعا مىكند كه او از دستش خلاص شود ، به او گفته مىشود : مگر حق طلاق را به تو ندادم ؟\r\nو كسى كه اموالى داشته و آن را بيهوده تلف كرده ، مىگويد : خداوندا ! به من روزى مرحمت كن ، اما به او گفته مىشود : مگر دستور اقتصاد و ميانه روى\r\n\r\n","description":"","footnote":"\r\n( 1 ) در مورد دعا و فلسفه و شرائط آن در مجلدات ديگر تفسير نمونه از جمله جلد 15 صفحه 172 ذيل آيه 77 سوره فرقان ، و جلد 6 صفحه 209 ، و به طور مشروحتر در جلد اول صفحه 638 بحث شده است .\r\n","page_name":" 150 ","page_number":150},
  {"content":"\r\nبه تو ندادم ؟ مگر دستور اصلاح مال به تو ندادم ؟\r\nو كسى كه مالى داشته و بدون شاهد و گواه به ديگرى وام داده ، ( اما وام گيرنده منكر شده ، او دعا مىكند خداوندا قلبش را نرم كن ، و وادار به اداء دين فرما ) به او گفته مىشود : مگر به تو دستور ندادم به هنگام وام دادن شاهد و گواه بگير « ؟ ( 1 ) .\r\nروشن است در تمام اين موارد انسان تلاش و تدبير لازم را به خرج نداده و گرفتار پيامدهاى آن شده ، و در برابر اين تقصير و كوتاهى و ترك تلاش دعاى او مستجاب نخواهد شد .\r\nو از اينجا يكى از علل عدم استجابت بسيارى از دعاها روشن مىشود ، چرا كه گروهى از مردم مىخواهند دست از تلاش لازم بردارند ، و به دعا پناه برند ، چنين دعاهايى مستجاب نمىگردد ، اين يك سنت الهى است .\r\nالبته عدم استجابت بعضى از دعاها علل و عوامل ديگرى نيز دارد ، از جمله اينكه بسيار مىشود كه انسان در تشخيص مصالح و مفاسد خود به اشتباه مىافتد ، گاه با تمام وجودش مطلبى را از خدا مىخواهد كه به هيچوجه صلاح او نيست ، حتى ممكن است خود او بعدا واقف به چنين امرى بشود ، اين درست به اين مىماند كه گاهى بيمار يا كودك غذاهاى رنگينى از پرستاران خود مىطلبد كه اگر به خواسته او عمل كنند بيماريش افزون مىشود ، و يا حتى جان او را به خطر مىافكند ، در اين گونه موارد خداوند رحيم و مهربان دعا را مستجاب نمىكند و براى آخرت او ذخيره مىسازد .\r\nبعلاوه استجابت دعا شرائطى دارد كه در آيات قرآن و روايات اسلامى آمده است ، و در جلد اول همين تفسير مشروحا از آن بحث كرده‌ايم ( سوره بقره\r\n\r\n","description":"","footnote":"\r\n( 1 ) « اصول كافى جلد دوم باب من لا يستجاب له دعوة حديث 2 .\r\n","page_name":" 151 ","page_number":151},
  {"content":"\r\nآيه 186 ) .\r\n\r\nموانع استجابت دعا\r\nدر بعضى از روايات گناهان متعددى به عنوان موانع استجابت دعا ذكر شده از جمله سوء نيت ، نفاق ، تاخير نماز از وقت ، بدزبانى ، غذاى حرام ، و ترك صدقه و انفاق در راه خدا است ( 1 ) .\r\nاين سخن را با حديثى پر معنى از امام صادق ع پايان مىدهيم :\r\nمرحوم « طبرسى » در « احتجاج » از آن حضرت چنين نقل مىكند :\r\nانه سئل ا ليس يقول اللَّه * ( ادْعُونِي أَسْتَجِبْ لَكُمْ ) * ؟ و قد نرى المضطر يدعوه و لا يجاب له ، و المظلوم يستنصره على عدوه فلا ينصره ، قال ويحك ! ما يدعوه احد الا استجاب له ، اما الظالم فدعاؤه مردود الى ان يتوب ، و اما المحق فاذا دعا استجاب له و صرف عنه البلاء من حيث لا يعلمه ، او ادخر له ثوابا جزيلا ليوم حاجته اليه ، و ان لم يكن الامر الذى سئل العبد خيرا له ان اعطاه امسك عنه :\r\n« از آن حضرت سؤال كردند آيا خداوند نمىفرمايد دعا كنيد تا براى شما اجابت كنم ؟ در حالى كه افراد مضطرى را مىبينيم كه دعا مىكنند و به اجابت نمىرسد ، و مظلومانى را مىبينيم كه از خدا پيروزى بر دشمن مىطلبند ولى آنها را يارى نمىكند .\r\nامام فرمود : واى بر تو ! هيچكس او را نمىخواند مگر اينكه اجابت مىكند ، اما ظالم دعاى او مردود است تا توبه كند ، و اما صاحب حق هنگامى كه دعا كند اجابت مىفرمايد و بلا را از او بر طرف مىسازد به طورى كه گاه خود او نمىداند ، و يا آن را به صورت ثواب فراوانى براى روز نيازش به آن ( روز\r\n\r\n","description":"","footnote":"\r\n( 1 ) معانى الاخبار ( طبق نقل تفسير نور الثقلين جلد 4 صفحه 534 و اصول كافى ) .\r\n","page_name":" 152 ","page_number":152},
  {"content":"\r\nقيامت ) ذخيره مىكند ، و هر گاه چيزى را كه بندگان تقاضا كنند مصلحت آنها نباشد خوددارى مىفرمايد » ( 1 ) .\r\nو از آنجا كه دعا و تقاضاى از خدا فرع بر معرفت خداوند است در آيه بعد از حقايقى سخن مىگويد كه سطح معرفت آدمى را بالا مىبرد ، و يكى از شرائط دعا را كه اميد به اجابت است افزايش مىدهد .\r\nمىفرمايد : « خداوند كسى است كه شب را براى شما آفريد تا در آن بياسائيد » ( * ( اللَّه الَّذِي جَعَلَ لَكُمُ اللَّيْلَ لِتَسْكُنُوا فِيه ) * ) .\r\nچرا كه تاريكى شب از يك سو موجب تعطيل قهرى برنامه‌هاى روزانه است ، و از سوى ديگر خود تاريكى آرام بخش و مايه استراحت تن و اعصاب و روح است ، و نور مايه جنبش و حركت .\r\nلذا به دنبال آن مىافزايد : « و روز را بينا و روشنى بخش » ( * ( وَالنَّهارَ مُبْصِراً ) * ) .\r\nتا محيط زندگى انسانها را روشن سازد و براى هر گونه فعاليت آماده كند .\r\nقابل توجه اينكه : « مبصر » به معنى « بينا » است ، و توصيف روز به « بينا بودن » در حقيقت يك نوع تاكيد و مبالغه در بينا كردن مردم است ( 2 ) .\r\nسپس اضافه مىكند : « خداوند نسبت به مردم صاحب فضل و كرم است ، هر چند اكثر مردم شكرگزارى نمىكنند » ( * ( إِنَّ اللَّه لَذُو فَضْلٍ عَلَى النَّاسِ وَلكِنَّ أَكْثَرَ النَّاسِ لا يَشْكُرُونَ ) * ) .\r\nاين نظام دقيق شب و روز ، و برنامه متناوب نور و ظلمت ، يكى از نمونه هاى\r\n\r\n","description":"","footnote":"\r\n( 1 ) تفسير صافى ذيل آيات مورد بحث .\r\n( 2 ) در باره اسرار و فلسفه‌هاى نور و ظلمت و شب و روز در جلد 16 صفحه 146 و جلد 15 صفحه 564 و جلد 8 صفحه 341 ذيل آيات 71 سوره قصص و 86 نمل و 87 يونس بحث كرده ايم .\r\n","page_name":" 153 ","page_number":153},
  {"content":"\r\nفضل و كرم پروردگار بر بندگان است ، و از عوامل مهم حيات انسانها و موجودات زنده است .\r\nاگر نور نبود حيات و زندگى و حركت وجود نداشت ، و اگر تاريكى متناوب نبود شدت نور همه موجودات را خسته و ناتوان و فرسوده مىكرد و گياهان را مىسوزانيد و نابود مىساخت ، ولى اكثر مردم از كنار اين مواهب عظيم الهى بىتوجه مىگذرند و شكر او را بجا نمىآورند .\r\nجالب اينكه قاعده بايد به جاى « الناس » دوم ضمير باشد و بفرمايد « لكن اكثرهم لا يشكرون » ولى ذكر كلمه « الناس » بجاى ضمير گويا اشاره به اين است كه طبع انسان ( تربيت نايافته ) كفران نعمت است ، چنان كه در آيه 34 « سوره ابراهيم » نيز مىخوانيم إِنَّ الإِنْسانَ لَظَلُومٌ كَفَّارٌ : « انسان بسيار ظالم و كفران كننده است » ( 1 ) .\r\nاما اگر انسان چشمى بينا و قلبى دانا داشته باشد كه خوان نعمت بيدريغ الهى را كه همه جا گسترده است ببيند ، و باران رحمت بيحسابش را كه همه جا رسيده است مشاهده كند ، بى اختيار زبان به شكر و ثناى او مىگشايد و خود را در مقابل اينهمه عظمت و رحمت كوچك و مديون مىبيند ( 2 ) .\r\nآيه بعد ، از توحيد ربوبيت پروردگار شروع كرده و به توحيد خالقيت و ربوبيت ختم مىكند ، مىفرمايد : « آن كس كه اين همه نعمتها را بر شما ارزانى داشته خداوندى است كه مالك و مربى شما است » ( * ( ذلِكُمُ اللَّه رَبُّكُمْ ) * ) .\r\n« همان خداوندى كه خالق همه چيز است » ( * ( خالِقُ كُلِّ شَيْءٍ ) * ) .\r\n\r\n","description":"","footnote":"\r\n( 1 ) « تفسير الميزان » و « تفسير روح المعانى » ذيل آيات مورد بحث .\r\n( 2 ) در باره معنى « شكر » و اقسام و انواع آن در جلد دهم صفحه 278 به بعد ( ذيل آيه 7 سوره ابراهيم مشروحا بحث شده است ) .\r\n","page_name":" 154 ","page_number":154},
  {"content":"\r\n« معبودى جز او نيست » ( * ( لا إِله إِلَّا هُوَ ) * ) .\r\nدر حقيقت وجود نعمتهاى فراوان الهى دليل بر ربوبيت و مدبريت او است .\r\nو خالق همه چيز بودن دليل ديگرى بر يگانگى او در ربوبيت است ، چرا كه خالق موجودات مالك و مربى آنهاست ، زيرا مىدانيم خالقيت خداوند به اين معنى نيست كه موجودات را بيافريند و كنار رود ، بلكه لحظه به لحظه فيض وجود از ناحيه او بر همه موجودات عالم هستى افاضه مىشود ، و چنين خالقيتى از ربوبيت جدا نخواهد بود .\r\nبديهى است تنها چنين كسى شايسته پرستش و الوهيت است بنا بر اين جمله « * ( خالِقُ كُلِّ شَيْءٍ ) * » به منزله دليل براى « * ( ذلِكُمُ اللَّه رَبُّكُمْ ) * » مىباشد و « * ( لا إِله إِلَّا هُوَ ) * » بمنزله نتيجه آن ( دقت كنيد ) .\r\nو در پايان آيه مىافزايد : « با اين حال چگونه از راه حق منحرف مىشويد » ؟\r\n( * ( فَأَنَّى تُؤْفَكُونَ ) * ) ( 1 ) .\r\nو چرا از پرستش خداوند يگانه يكتا به سوى بتها روى مىآوريد ؟ ! توجه داشته باشيد كه « تؤفكون » به صورت صيغه مجهول است ، يعنى شما را از مسير حق منحرف مىسازند ، گويى بت پرستان چنان بىاراده‌اند كه در اين مسير از خود اختيارى ندارند .\r\nدر آخرين آيه مورد بحث به عنوان توضيح و تاكيد مطالب گذشته مىفرمايد :\r\n« كسانى كه آيات خدا را انكار مىكردند اين گونه از طريق حق بازگردانده مىشوند » ( * ( كَذلِكَ يُؤْفَكُ الَّذِينَ كانُوا بِآياتِ اللَّه يَجْحَدُونَ ) * ) .\r\n\r\n","description":"","footnote":"\r\n( 1 ) قبلا نيز گفته‌ايم « تؤفكون » از ماده « افك » به معنى انحراف و بازگشت از مسير حق است ، و اگر « بادهاى مخالف » را « مؤتفكات » مىگويند به همين جهت است و تعبير از « دروغ » به « افك » نيز بخاطر انحراف آن از بيان حق است .\r\n","page_name":" 155 ","page_number":155},
  {"content":"\r\n« يجحدون » از ماده « جحد » در اصل به معنى انكار كردن چيزى است كه در دل وجود دارد ، يعنى انسان معتقد به چيزى باشد در عين حال آن را نفى كند ، و يا معتقد به نفى آن باشد ولى با زبان آن را اثبات كند ، به افراد بخيل و كم خير كه غالبا اظهار فقر مىكنند « جحد » گفته مىشود و « ارض جحدة » به معنى زمين كم گياه است ( 1 ) .\r\nبعضى ديگر از ارباب لغت « جحد » و « جحود » را نيز چنين تفسير كرده‌اند :\r\nالجحود الانكار مع العلم : جحود به معنى انكار توأم با علم است ( 2 ) .\r\nبنا بر اين در مفهوم جحد هميشه يك نوع لجاجت يا عناد در برابر حق نهفته است بديهى است كسى كه با چنين صفتى با حقايق برخورد كند سرنوشتى جز انحراف از طريق حق نخواهد داشت ، چرا كه تا انسان حقجو و حق طلب و تسليم در مقابل واقعيات نباشد به آنها نخواهد رسيد .\r\nبه همين دليل وصول به حق نياز به خودسازى قبلى دارد و اين همان تقواى قبل از ايمان است كه قرآن در سوره بقره به آن اشاره كرده ، مىگويد : ذلِكَ الْكِتابُ لا رَيْبَ فِيه هُدىً لِلْمُتَّقِينَ « در اين كتاب آسمانى ترديدى نيست و مايه هدايت پرهيزگاران است » .\r\n\r\n","description":"","footnote":"\r\n( 1 ) « راغب » در مفردات ماده « جحد » .\r\n( 2 ) « لسان العرب » اين تعريف را از جوهرى نقل مىكند .\r\n","page_name":" 156 ","page_number":156},
  {"content":"\r\n\r\n[ سوره غافر ‹ 40 › : آيات 64 تا 66 
  ]\r\nاللَّه الَّذِي جَعَلَ لَكُمُ الأَرْضَ قَراراً وَالسَّماءَ بِناءً وَصَوَّرَكُمْ فَأَحْسَنَ صُوَرَكُمْ وَرَزَقَكُمْ مِنَ الطَّيِّباتِ ذلِكُمُ اللَّه رَبُّكُمْ فَتَبارَكَ اللَّه رَبُّ الْعالَمِينَ ‹ 64 › هُوَ الْحَيُّ لا إِله إِلَّا هُوَ فَادْعُوه مُخْلِصِينَ لَه الدِّينَ الْحَمْدُ لِلَّه رَبِّ الْعالَمِينَ ‹ 65 › قُلْ إِنِّي نُهِيتُ أَنْ أَعْبُدَ الَّذِينَ تَدْعُونَ مِنْ دُونِ اللَّه لَمَّا جاءَنِي الْبَيِّناتُ مِنْ رَبِّي وَأُمِرْتُ أَنْ أُسْلِمَ لِرَبِّ الْعالَمِينَ ‹ 66 ›\r\n\r\nترجمه :\r\n64 - خداوند كسى است كه زمين را براى شما جايگاه امن و مطمئن قرار داد ، و آسمان را همچون سقفى ( بالاى سرتان ) و شما را صورتگرى كرد و صورتتان را نيكو آفريد ،\r\n","description":"","footnote":"","page_name":" 157 ","page_number":157},
  {"content":"\r\nو از طيبات به شما روزى داد ، اين است خداوند پروردگار شما ، جاويد و پر بركت است خداوندى كه پروردگار عالميان است .\r\n65 - زنده واقعى او است ، معبودى جز او وجود ندارد ، پس او را بخوانيد و دين خود را براى او خالص كنيد ، ستايش مخصوص خداوندى است كه پروردگار جهانيان است .\r\n66 - بگو : من نهى شده‌ام از اينكه معبودهايى را كه شما غير از خدا مىخوانيد بپرستم ، و مامورم كه تنها در برابر پروردگار عالميان تسليم باشم .\r\n\r\nتفسير :\r\n\r\nاين است پروردگار شما\r\nاين آيات هم چنان بحث از مواهب بزرگ الهى و شمول آن نسبت به بندگان را ادامه مىدهد ، تا هم شناخت بيشترى به آنها عطا كند ، و هم اميد افزونترى تا در پرتو آن به مقام دعا بر آيند و از اجابت برخوردار شوند .\r\nجالب اينكه در آيات گذشته سخن از « نعمتهاى زمانى » يعنى شب و روز بود و در اينجا سخن از « نعمتهاى مكانى » يعنى قرارگاه زمين و سقف مرتفع آسمان است ، مىفرمايد : « خداوند همان كسى است كه زمين را براى شما جايگاه مطمئن و آرامى قرار داد » ( * ( اللَّه الَّذِي جَعَلَ لَكُمُ الأَرْضَ قَراراً ) * ) .\r\nآرى او تمام شرائطى را كه براى يك قرارگاه مطمئن و آرام لازم است در كره زمين آفريده ، محلى است ثابت و خالى از هر گونه تزلزل ، هماهنگ با ساختمان روح و جسم انسان ، داراى منابع گوناگون ، مشتمل بر همه وسائل مورد نياز انسان ، بسيار گسترده و مباح و رايگان .\r\nسپس مىافزايد : « و آسمان را همچون سقف و قبه اى بالاى سر شما قرار داد » ( * ( وَالسَّماءَ بِناءً ) * ) .\r\n« بناء » چنان كه « ابن منظور » در « لسان العرب » مىگويد : به معنى خانه هايى است كه اعراب باديه نشين از آن استفاده مىكردند ، مانند خيمه ها\r\n","description":"","footnote":"","page_name":" 158 ","page_number":158},
  {"content":"\r\nو سايبانها و نظائر آن .\r\nچه تعبير جالبى است كه آسمان را به خيمه اى تشبيه كرده كه اطراف زمين را گرفته ، البته منظور از « آسمان » در اينجا بيشتر همان جو و هواى فشرده اى است كه گرداگرد زمين را فرا گرفته ، و همچون خيمه اى بر تمام كره زمين كشيده شده است .\r\nاين خيمه بزرگ الهى هم از شدت تابش نور آفتاب مىكاهد كه اگر نبود اشعه آفتاب ، و همچنين اشعه مرگبار كيهانى ، موجود زنده اى را بر زمين نمىگذاشت ، و به همين دليل مسافران فضايى مجبورند دائما در برابر اين پرتوها از لباسهاى مخصوص سنگين و گرانقيمتى استفاده كنند .\r\nبعلاوه اين خيمه جلو سقوط سنگهاى آسمانى را كه پيوسته به كره زمين جذب مىشوند مىگيرد ، و آنها را در نخستين برخورد به خاطر سرعت و فشارى كه دارند آتش مىزند تا خاكستر آنها آرام بر زمين بنشيند .\r\nو اين همان چيزى است كه در « آيه 32 سوره انبيا » از آن تعبير به « سقف محفوظ » شده است : وَجَعَلْنَا السَّماءَ سَقْفاً مَحْفُوظاً ( 1 ) .\r\nسپس از آيات آفاقى به آيات انفسى پرداخته ، مىگويد : « او كسى است كه شما را صورتگرى كرد ، و صورتتان را نيكو آفريد » ( * ( وَصَوَّرَكُمْ فَأَحْسَنَ صُوَرَكُمْ ) * ) .\r\nقامتى موزون و راست ، با صورتى زيبا و دلپذير ، در نهايت نظم و استحكام كه امتياز آن بر صورت موجودات زنده ديگر و انواع حيوانات در نخستين برخورد روشن و آشكار است ، و همين ساختمان ويژه به او امكان مىدهد كه به انواع كارها و صنايع ظريف يا سنگين دست زند ، و با داشتن اعضاى مختلف به راحتى زندگى كند و از مواهب حيات بهره گيرد .\r\n\r\n","description":"","footnote":"\r\n( 1 ) براى توضيح بيشتر به جلد 13 تفسير نمونه ص 398 مراجعه فرمائيد .\r\n","page_name":" 159 ","page_number":159},
  {"content":"\r\nانسان بر خلاف غالب حيوانات كه با دهان آب و غذا مىخورند با دست خود و با دقت و ظرافت غذا و نوشيدنى را بر مىدارد و به دهان مىگذارد و اين امر كمك فراوانى به انتخاب غذاهاى پاك از غذاهاى آلوده به اجزاء خارجى و اضافى مىكند ميوه‌ها را به راحتى پوست مىكند و اجزاء غير قابل استفاده را دور مىريزد .\r\nبعضى از مفسران صورت را در اينجا به معنى اعم از صورت ظاهر و باطن گرفته‌اند ، و اشاره به انواع استعدادها و ذوقهايى مىدانند كه خدا در آدمى آفريده ، و او را بر ساير جانداران برترى بخشيده است .\r\nو سرانجام در بيان چهارمين و آخرين نعمت از اين سلسله ، موضوع روزيهاى پاكيزه را مطرح كرده ، مىفرمايد : « او شما را از طيبات روزى داد » ( * ( وَرَزَقَكُمْ مِنَ الطَّيِّباتِ ) * ) .\r\n« طيبات » معنى بسيار گسترده اى دارد كه هر چيز پاكيزه اعم از غذا ، لباس ، همسران ، خانه‌ها ، مركبها ، حتى سخنان و گفتگوهاى پاكيزه را شامل مىشود .\r\nممكن است انسان بر اثر نادانى ، اين مواهب پاك را بيالايد ، ولى خداوند در عالم آفرينش آنها را پاك آفريده است .\r\nدر پايان آيه بعد از بيان اين چهار نعمت بزرگ كه نيمى از آن به آسمان و زمين بر مىگردد ، و نيمى از آن به انسانها ، مىفرمايد : « اين است خداوند پروردگار شما » ( * ( ذلِكُمُ اللَّه رَبُّكُمْ ) * ) ( 1 ) .\r\n« و چون چنين است جاويد و پر بركت است خداوندى كه پروردگار عالميان است » ( * ( فَتَبارَكَ اللَّه رَبُّ الْعالَمِينَ ) * ) .\r\n\r\n","description":"","footnote":"\r\n( 1 ) « ذلكم » در اصل اشاره به دور است كه در اين گونه موارد كنايه از علو مقام و عظمت مىباشد ، ولى چون در فارسى اين تعبير معمول نيست ما در ترجمه‌ها آن را به صورت اشاره به نزديك تفسير مىكنيم .\r\n","page_name":" 160 ","page_number":160},
  {"content":"\r\nآرى كسى كه اينهمه مواهب را به انسانها بخشيده مدبر عالم هستى است ، و هم او شايسته عبوديت و پرستش است .\r\nآيه بعد مساله توحيد عبوديت را از طريق ديگر تعقيب مىكند ، و آن طريق انحصار حيات به معنى واقعى به خداوند است ، مىفرمايد : « او است زنده واقعى » ( * ( هُوَ الْحَيُّ ) * ) .\r\nچرا كه حياتش از ذات او است و متكى به غير نيست ، حياتى است كه در آن مرگ راه ندارد و جاودانه است ، تنها خداوند چنين است ، و همه موجودات زنده غير از او حياتى آميخته به مرگ دارند ، و اين حيات محدود و موقت را از ذات پاك خداوند مىگيرند .\r\nروشن است كسى را بايد پرستش كرد كه زنده است و داراى حيات مطلق ، لذا به دنبال آن مىافزايد : « هيچ معبودى جز او وجود ندارد » ( * ( لا إِله إِلَّا هُوَ ) * ) .\r\n« و اكنون كه چنين است تنها او را بخوانيد ، و دين خود را براى او خالص كنيد » ( * ( فَادْعُوه مُخْلِصِينَ لَه الدِّينَ ) * ) .\r\nو هر چه غير او است كنار بگذاريد كه همه فانى مىشوند ، و در حال حياتشان نيز دائما در تغييرند ، « آنچه تغيير نپذيرد او است » و « آنچه نمرده است و نميرد او است » ! و آيه را با اين جمله پايان مىدهد : « حمد و ستايش مخصوص خداوندى است كه پروردگار جهانيان است » ( * ( الْحَمْدُ لِلَّه رَبِّ الْعالَمِينَ ) * ) .\r\nاين جمله در حقيقت تعليمى است براى بندگان كه خدا را به خاطر نعمتهايى كه در آيات قبل اشاره شد ، نعمتهايى كه تمام وجود انسان را فراگرفته ، مخصوصا نعمت حيات و زندگى ، حمد و ستايش كنند ، و شكر و سپاس گويند .\r\n","description":"","footnote":"","page_name":" 161 ","page_number":161},
  {"content":"\r\nدر آخرين آيه مورد بحث به عنوان يك نتيجه گيرى از بحثهاى توحيدى گذشته و براى مايوس ساختن مشركان و بت پرستان روى سخن را به پيامبر ص كرده ، مىفرمايد : « بگو : من نهى شده‌ام از اينكه معبودهايى كه شما غير از خدا مىخوانيد پرستش كنم ، چرا كه بينات و دلائل روشن از سوى پروردگارم براى من آمده است » ( * ( قُلْ إِنِّي نُهِيتُ أَنْ أَعْبُدَ الَّذِينَ تَدْعُونَ مِنْ دُونِ اللَّه لَمَّا جاءَنِي الْبَيِّناتُ مِنْ رَبِّي ) * ) .\r\nنه تنها نهى شده‌ام كه غير او را نپرستم بلكه « مامورم تنها در برابر رب العالمين تسليم باشم » ( * ( وَأُمِرْتُ أَنْ أُسْلِمَ لِرَبِّ الْعالَمِينَ ) * ) .\r\nاز يك سو نهى از پرستش بتها است ، و به دنبال آن دليل منطقى و روشن و بينات و دلائل واضحى از عقل و نقل كه از طرف پروردگار آمده ، و از سوى ديگر امر به تسليم در برابر « رب العالمين » كه خود اين تعبير نيز دليل ديگرى بر مقصود است ، چرا كه پروردگار جهانيان بودن دليلى است كافى براى تسليم بودن در مقابل ذات پاك او .\r\nقابل توجه اينكه در اين آيه مورد امر و نهى جدا است ، امر به تسليم در برابر خداوند ، و نهى از پرستش بت ، اين تفاوت ممكن است به خاطر اين باشد كه در مورد بت تنها چيزى كه تصور مىشود همان پرستش است كه از آن نهى شده ، و اما در مورد خداوند علاوه بر پرستش و عبادت بايد تسليم فرمان و دستورهاى او بود .\r\nلذا در آيه 11 و 12 سوره زمر مىخوانيم : قُلْ إِنِّي أُمِرْتُ أَنْ أَعْبُدَ اللَّه مُخْلِصاً لَه الدِّينَ وَأُمِرْتُ لأَنْ أَكُونَ أَوَّلَ الْمُسْلِمِينَ : « بگو من مامور شده‌ام كه خدا را با اخلاص عبادت كنم ، و نيز مامورم كه اولين تسليم شونده در برابر او باشم » .\r\nبه هر حال تعبيرهاى آيه فوق كه نظائرى نيز در ساير سوره‌هاى قرآن دارد تعبيرهايى است فوق العاده نرم و ملايم و مؤدبانه كه در برابر دشمنان لجوج و سرسخت\r\n","description":"","footnote":"","page_name":" 162 ","page_number":162},
  {"content":"\r\nگفته مىشود ، تا اگر كمترين آمادگى براى پذيرش حق دارند ، تحت تاثير قرار گيرند .\r\nدقت كنيد : مىگويد : « من چنين ماموريت يافته‌ام و من چنين نهى شده‌ام » يعنى شما خودتان حساب خويش را برسيد ، بىآنكه حس لجاجتشان را تحريك كند .\r\nآخرين سخن در باره آيات فوق اينكه در سه آيه پشت سر هم توصيف خداوند به « رب العالمين » تكرار شده است .\r\nنخست مىگويد * ( فَتَبارَكَ اللَّه رَبُّ الْعالَمِينَ ) * .\r\nبعد مىگويد * ( الْحَمْدُ لِلَّه رَبِّ الْعالَمِينَ ) * .\r\nو سپس مىفرمايد : * ( أُمِرْتُ أَنْ أُسْلِمَ لِرَبِّ الْعالَمِينَ ) * .\r\nيك نوع ترتيب منطقى در ميان آنها مشاهده مىشود زيرا نخست سخن از جاويدان و پربركت بودن خدا است ، سپس از اختصاص هر گونه حمد و ستايش به ذات پاك او ، و سرانجام انحصار عبوديت و پرستش در ذات مقدسش .\r\n","description":"","footnote":"","page_name":" 163 ","page_number":163},
  {"content":"\r\n\r\n[ سوره غافر ‹ 40 › : آيات 67 تا 68 
  ]\r\nهُوَ الَّذِي خَلَقَكُمْ مِنْ تُرابٍ ثُمَّ مِنْ نُطْفَةٍ ثُمَّ مِنْ عَلَقَةٍ ثُمَّ يُخْرِجُكُمْ طِفْلًا ثُمَّ لِتَبْلُغُوا أَشُدَّكُمْ ثُمَّ لِتَكُونُوا شُيُوخاً وَمِنْكُمْ مَنْ يُتَوَفَّى مِنْ قَبْلُ وَلِتَبْلُغُوا أَجَلًا مُسَمًّى وَلَعَلَّكُمْ تَعْقِلُونَ ‹ 67 › هُوَ الَّذِي يُحْيِي وَيُمِيتُ فَإِذا قَضى أَمْراً فَإِنَّما يَقُولُ لَه كُنْ فَيَكُونُ ‹ 68 ›\r\n\r\nترجمه :\r\n67 - او كسى است كه شما را از خاك آفريد سپس از نطفه ، بعد از علقه ( خون منعقد ) سپس شما را به صورت طفلى بيرون مىفرستد ، بعد به مرحله كمال قوت مىرسيد ، بعد از آن پير مىشويد ، و ( در اين ميان ) گروهى از شما پيش از رسيدن به اين مرحله مىميرند ، و هدف اين است به سرآمد عمر خود برسيد و شايد تعقل كنيد .\r\n68 - او كسى است كه زنده مىكند و مىميراند ، و هنگامى كه چيزى را اراده كند تنها به آن مىگويد : موجود باش ! او نيز بلافاصله موجود مىشود .\r\n\r\nتفسير :\r\n\r\nمراحل هفتگانه خلقت انسان\r\nبار ديگر در ادامه آيات توحيدى به بخشى از « آيات انفسى » پرداخته مراحل\r\n","description":"","footnote":"","page_name":" 164 ","page_number":164},
  {"content":"\r\nتطور خلقت انسان را از خاك ، و دوران جنينى ، و دوران حيات در دنيا تا هنگام مرگ ، در هفت مرحله بيان مىكند ، تا هم عظمت قدرت و ربوبيت او روشن شود و هم مواهب و نعمتهايش بر بندگان .\r\nمىفرمايد « او كسى است كه شما را از خاك آفريد ، سپس از نطفه ، بعد از علقه ( چيزى شبيه به خون منعقد ) بعد شما را به صورت طفلى از شكم مادر بيرون مىفرستد ، سپس به مرحله كمال و قوت و توانايى مىرسيد ، بعد از آن به مرحله پيرى ، هر چند گروهى از شما پيش از رسيدن به اين مرحله مىميرند و هدف آن است كه به سرآمد عمر خود برسيد ، شايد تعقل كنيد » ( * ( هُوَ الَّذِي خَلَقَكُمْ مِنْ تُرابٍ ثُمَّ مِنْ نُطْفَةٍ ثُمَّ مِنْ عَلَقَةٍ ثُمَّ يُخْرِجُكُمْ طِفْلًا ثُمَّ لِتَبْلُغُوا أَشُدَّكُمْ ثُمَّ لِتَكُونُوا شُيُوخاً وَمِنْكُمْ مَنْ يُتَوَفَّى مِنْ قَبْلُ وَلِتَبْلُغُوا أَجَلًا مُسَمًّى وَلَعَلَّكُمْ تَعْقِلُونَ ) * ) .\r\nبه اين ترتيب نخستين مرحله ، مرحله تراب و خاك است كه اشاره به آفرينش آدم جد نخستين ما از خاك مىباشد ، و يا خلقت همه انسانها از خاك ، چرا كه مواد غذايى كه وجود انسان و حتى نطفه او را تشكيل مىدهد اعم از مواد حيوانى و گياهى همه از خاك مايه مىگيرد .\r\nمرحله دوم مرحله نطفه است كه مربوط به همه انسانها جز آدم و همسرش حوا است .\r\nمرحله سوم مرحله اى است كه نطفه تكامل يافته ، و نمو قابل ملاحظه اى نموده ، و به صورت يك قطعه خون بسته در آمده است .\r\nبعد از اين مرحله « مضغه » ( چيزى شبيه به گوشت جويده ) و مرحله ظهور اعضاء ، مرحله حس و حركت است كه قرآن در اينجا سخنى از اين سه مرحله به ميان نياورده هر چند در آيات ديگر به آن اشاره كرده است .\r\nدر اينجا چهارمين مرحله را مرحله تولد جنين ذكر مىكند ، و مرحله پنجم را مرحله تكامل قدرت و قوت جسمى كه بعضى آن را سن سىسالگى مىدانند\r\n","description":"","footnote":"","page_name":" 165 ","page_number":165},
  {"content":"\r\nكه در آن حد اكثر نمو قواى جسمانى حاصل مىشود و بعضى آن را كمتر يا بيشتر گفته‌اند ، البته ممكن است در افراد متفاوت باشد و قرآن از آن تعبير به « بلوغ اشد » كرده است .\r\nاز آن به بعد مرحله عقب گرد و از دست دادن نيروها آغاز مىشود و تدريجا دوران پيرى كه مرحله ششم است فرا مىرسد .\r\nسرانجام پايان عمر كه آخرين مرحله است فرا مىرسد و انتقال از اين سرا به سراى جاويدان تحقق مىيابد .\r\nآيا با اينهمه تغييرات و تطورات منظم ، و حساب شده ، باز هم جاى ترديد در قدرت و عظمت مبدء عالم هستى و الطاف و مواهب او وجود دارد ؟\r\nقابل توجه اينكه در چهار مرحله اول كه مربوط به آفرينش از خاك و نطفه و علقه و تولد طفل است تعبير به « خلقكم » ( شما را آفريد ) شده ، و هيچ نقشى براى خود انسان در آن قائل نيست ، ولى در سه مرحله بعد از تولد يعنى مرحله وصول به نهايت قوت جسمانى ، و بعد از آن پيرى ، و بعد پايان عمر ، تعبير « لتبلغوا » ( تا برسيد ) و « لتكونوا » ( تا بوده باشيد ) آمده است كه هم اشاره اى است به استقلال وجودى انسان بعد از تولد و هم احتمالا اشاره اى است به اين حقيقت كه اين دورانهاى سه گانه ممكن است با حسن تدبير يا سوء تدبير خود انسان جلوتر يا عقبتر شود ، و گاه پيرى زودرس ، يا مرگ زودرس ، دامان انسان را بگيرد ، و اين نشان مىدهد كه تعبيرات قرآن تا چه حد دقيق و حساب شده است .\r\nتعبير به « يتوفى » در مورد مرگ - چنان كه قبلا هم گفته‌ايم - اشاره به اين است كه « مرگ » در منطق قرآن به معنى فنا و نابودى نيست ، بلكه فرشتگان مرگ روح انسان را دريافت مىدارند و به عالم پس از مرگ منتقل مىسازند ، اين تعبير كه بارها در قرآن تكرار شده ديدگاه اسلام را در مورد مرگ به خوبى نشان مىدهد ، و مرگ را از مفهوم مادى آن كه فنا و نيستى است\r\n","description":"","footnote":"","page_name":" 166 ","page_number":166},
  {"content":"\r\nبه كلى در مىآورد و دريچه به عالم بقا معرفى مىكند .\r\nجمله « و * ( مِنْكُمْ مَنْ يُتَوَفَّى مِنْ قَبْلُ ) * » ( بعضى از شما پيش از اين مىميرند ) ممكن است اشاره به قبل از رسيدن به مرحله پيرى باشد ، يا اشاره به تمام مراحل قبلى ، يعنى قبل از رسيدن به هر يك از مراحل امكان مرگ وجود دارد .\r\nاين نيز قابل توجه است كه تمام اين مراحل را با كلمه « ثم » به يكديگر عطف كرده ، كه نشانه ترتيب توام با فاصله است ، جز مرحله اخير يعنى رسيدن به پايان زندگى كه به وسيله « واو » عطف شده ، اين تفاوت تعبير ممكن است به خاطر اين باشد كه رسيدن به پايان عمر هميشه بعد از پيرى نخواهد بود چرا كه « بسيار جوان مرد و يكى پير نشد » و يا حتى افرادى قبل از رسيدن به دوران جوانى مىميرند .\r\nدر باره اجل مسمى در جلد 5 تفسير نمونه صفحه 148 و جلد ششم صفحه 157 و جلد 11 صفحه 281 بحث كرده‌ايم ) .\r\nدر آخرين آيه مورد بحث سخن از مهمترين مظاهر قدرت پروردگار يعنى مساله حيات و مرگ به ميان مىآورد ، همان دو پديده اى كه با تمام پيشرفت علوم بشر هنوز جزء معماهاى ناگشوده است ، مىفرمايد : « او كسى است كه زنده مىكند و مىميراند » ( * ( هُوَ الَّذِي يُحْيِي وَيُمِيتُ ) * ) .\r\nآرى حيات و مرگ به معنى وسيع كلمه ، چه در گياهان و چه انواع حيوانات و انسانها به دست خداوند است ، حيات در اشكال مختلف و انواع گوناگون ظاهر مىشود .\r\nجالب اينكه از موجودات زنده تك سلولى گرفته ، تا حيوانات غولپيكر و از اعماق اقيانوسهاى تاريك و ظلمانى گرفته ، تا پرندگانى كه بر اوج آسمانها پرواز مىكنند ، از گياه ذره بينى بسيار كوچكى كه در لابلاى امواج اقيانوس\r\n","description":"","footnote":"","page_name":" 167 ","page_number":167},
  {"content":"\r\nشناور است ، تا درختانى كه دهها متر طول قامت دارند ، هر يك داراى نوعى حيات و شرائطى مخصوص به خود مىباشند و به همين نسبت مرگهاى آنها نيز متفاوت است ، و بدون شك چهره‌هاى حيات متنوعترين چهره‌هاى جهان خلقت و اعجاب انگيزترين آنها است .\r\nمخصوصا انتقال از جهان بيجان به جهان موجودات زنده ، و انتقال از جهان حيات به مرگ داراى شگفتيهايى است كه اسرار آفرينش را بازگو مىكند ، و هر كدام آيتى است از آيات قدرت خدا .\r\nاما قابل توجه اينكه هيچيك از اين مسائل مهم و پيچيده در برابر قدرت او صعوبت و اشكالى ندارد ، و به محض اراده و فرمانش صورت مىگيرد .\r\nلذا در پايان آيه مىفرمايد : « هنگامى كه چيزى را اراده كند تنها به او مىگويد موجود باش ، او نيز بلافاصله موجود مىشود » ! ( * ( فَإِذا قَضى أَمْراً فَإِنَّما يَقُولُ لَه كُنْ فَيَكُونُ ) * ) .\r\nحتى تعبير به « كن » ( موجود باش ) و به دنبال آن « فيكون » ( موجود مىشود ) نيز از عدم گنجايش الفاظ است ، و الا حتى نياز به جمله كن نيست ، اراده خداوند همان و تحقق يافتن موجودات همان ( 1 ) .\r\n\r\n","description":"","footnote":"\r\n( 1 ) در مورد تفسير جمله « كن فيكون » در جلد اول ذيل آيه 117 سوره بقره صفحه 418 ( چاپ جديد ) مشروحا بحث كرده ايم .\r\n","page_name":" 168 ","page_number":168},
  {"content":"\r\n\r\n[ سوره غافر ‹ 40 › : آيات 69 تا 76 
  ]\r\nأَ لَمْ تَرَ إِلَى الَّذِينَ يُجادِلُونَ فِي آياتِ اللَّه أَنَّى يُصْرَفُونَ ‹ 69 › الَّذِينَ كَذَّبُوا بِالْكِتابِ وَبِما أَرْسَلْنا بِه رُسُلَنا فَسَوْفَ يَعْلَمُونَ ‹ 70 › إِذِ الأَغْلالُ فِي أَعْناقِهِمْ وَالسَّلاسِلُ يُسْحَبُونَ ‹ 71 › فِي الْحَمِيمِ ثُمَّ فِي النَّارِ يُسْجَرُونَ ‹ 72 › ثُمَّ قِيلَ لَهُمْ أَيْنَ ما كُنْتُمْ تُشْرِكُونَ ‹ 73 ›\r\nمِنْ دُونِ اللَّه قالُوا ضَلُّوا عَنَّا بَلْ لَمْ نَكُنْ نَدْعُوا مِنْ قَبْلُ شَيْئاً كَذلِكَ يُضِلُّ اللَّه الْكافِرِينَ ‹ 74 › ذلِكُمْ بِما كُنْتُمْ تَفْرَحُونَ فِي الأَرْضِ بِغَيْرِ الْحَقِّ وَبِما كُنْتُمْ تَمْرَحُونَ ‹ 75 › ادْخُلُوا أَبْوابَ جَهَنَّمَ خالِدِينَ فِيها فَبِئْسَ مَثْوَى الْمُتَكَبِّرِينَ ‹ 76 ›\r\n","description":"","footnote":"","page_name":" 169 ","page_number":169},
  {"content":"\r\n\r\nترجمه :\r\n69 - آيا نديدى كسانى را كه مجادله در آيات ما مىكنند چگونه از راه حق منحرف مىشوند ؟\r\n70 - كسانى كه كتاب ( آسمانى ) و آنچه را بر فرستادگان خود نازل كرديم تكذيب كردند ، اما به زودى ( نتيجه كار خود را ) مىفهمند .\r\n71 - در آن هنگام كه غلها و زنجيرها بر گردن آنان قرار گرفته و آنها را مىكشند .\r\n72 - و در آب جوشان وارد مىكنند ، سپس در آتش دوزخ افروخته مىشوند ! 73 - سپس به آنها گفته مىشود : كجا هستند آنچه را شريك خدا قرار مىداديد ؟\r\n74 - همان معبودهايى را كه جز خدا پرستش مىكرديد ؟ آنها مىگويند : همه از نظر ما پنهان و گم شدند ، بلكه ما اصلا قبل از اين چيزى پرستش نمىكرديم ! اين گونه خداوند كافران را گمراه مىسازد ! 75 - اين به خاطر آن است كه به ناحق در زمين شادى مىكرديد و از روى غرور و مستى به خوشحالى مىپرداختيد .\r\n76 - از درهاى جهنم وارد شويد ، و جاودانه در آن بمانيد ، و چه بد جايگاهى است جايگاه متكبران ؟ !\r\n\r\nتفسير : سرنوشت ستيزه جويان مغرور\r\nباز هم در اين آيات سخن از كسانى است كه در آيات الهى به مجادله برمىخيزند ، و در برابر دلائل نبوت و محتواى دعوت انبيا سر تسليم فرود نمىآورند ، در اين آيات سرنوشت چنين اشخاصى به طرز روشنى ترسيم شده است .\r\nنخست مىگويد : « آيا نديدى كسانى كه در آيات الهى مجادله مىكنند چگونه از راه حق منحرف مىگردند » ( * ( أَ لَمْ تَرَ إِلَى الَّذِينَ يُجادِلُونَ فِي آياتِ اللَّه أَنَّى يُصْرَفُونَ ) * ) .\r\n","description":"","footnote":"","page_name":" 170 ","page_number":170},
  {"content":"\r\nاين مجادله و گفتگوهاى توام با لجاجت و عناد ، اين تقليدهاى كوركورانه و تعصبهاى بى پايه سبب مىشود كه آنها از صراط مستقيم به بيراهه كشيده شوند ، چرا كه حقايق تنها در پرتو روح حقجويى آشكار مىگردد .\r\nدر حقيقت بيان اين مطلب در صورت يك استفهام تعجب آميز از شخص پيامبر بيانگر اين است كه هر انسان بىطرفى به وضع آنها نگاه كند از انحراف آنها در شگفتى فرو مىرود كه با اينهمه آيات و نشانه‌هاى روشن چگونه حق را نمىبينند ؟ ! سپس به توضيح بيشتر در باره آنها پرداخته ، مىافزايد : « همان كسانى كه كتاب آسمانى و آنچه را بر رسولان خود نازل كرديم تكذيب كردند » ( * ( الَّذِينَ كَذَّبُوا بِالْكِتابِ وَبِما أَرْسَلْنا بِه رُسُلَنا ) * ) .\r\nقابل توجه اينكه در اين سوره بارها از « مجادله كنندگان در آيات الهى » سخن به ميان آمده است كه در سه مورد به صورت * ( الَّذِينَ يُجادِلُونَ فِي آياتِ اللَّه ) * مطرح شده ، ( آيه 35 و 56 و آيه مورد بحث ) و قرائن نشان مىدهد كه مقصود از « آيات اللَّه » بيشتر همان آيات نبوت ، و محتواى كتب آسمانى است ، البته از آنجا كه آيات توحيد و مسائل مربوط به معاد نيز در كتب آسمانى مطرح بوده آنها نيز در قلمرو مجادله آنها قرار داشته است .\r\nآيا اين تكرار براى تاكيد اين مطلب مهم است و يا در هر دو مورد مطلب جديدى منظور بوده ؟\r\nاحتمال دوم نزديكتر به نظر مىرسد ، چرا كه هر يك از اين آيات سه گانه مطلب خاصى را تعقيب مىكند .\r\nدر آيه 56 سخن از انگيزه اين گونه مجادله‌ها يعنى كبر و غرور و خود برتربينى است .\r\n","description":"","footnote":"","page_name":" 171 ","page_number":171},
  {"content":"\r\nدر حالى كه در آيه 35 از مجازات دنيوى آنها كه مساله مهر نهادن خداوند بر دلهاى آنان است بحث مىكند .\r\nو در آيه مورد بحث گفتگو از مجازات اخروى آنها و انواع كيفرهاى دوزخى است .\r\nتوجه به اين نكته نيز لازم است كه « يجادلون » به صورت فعل مضارع است كه دلالت بر استمرار دارد ، اشاره به اينكه اين گونه افراد كه آيات الهى را تكذيب كرده‌اند براى توجيه عقائد و اعمال زشت خود مرتبا به مجادله و گفتگوهاى بىاساس مىپردازند .\r\nبه هر حال در پايان آيه آنها را با اين سخن تهديد مىكند : « آنان به زودى نتيجه شوم كار خود را مىفهمند » ( * ( فَسَوْفَ يَعْلَمُونَ ) * ) .\r\n« آن هنگام كه غلها و زنجيرها بر گردن آنها قرار گرفته و با اين غل و زنجير آنها را مىكشند » ( * ( إِذِ الأَغْلالُ فِي أَعْناقِهِمْ وَالسَّلاسِلُ يُسْحَبُونَ ) * ) ( 1 ) .\r\n« به درون آب جوشان ، و سپس در آتش دوزخ سوزانده مىشوند » ! ( * ( فِي الْحَمِيمِ ثُمَّ فِي النَّارِ يُسْجَرُونَ ) * ) .\r\n« يسجرون » از ماده « سجر » ( بر وزن فجر ) به گفته راغب در مفردات به معنى بر افروختن آتش و شعله ور ساختن آن است ، و به گفته جمعى ديگر از ارباب\r\n\r\n","description":"","footnote":"\r\n( 1 ) « اغلال » جمع « غل » به معنى طوقى است كه بر گردن يا دست و پا مىنهند ، و در اصل از ماده « غلل » بر وزن اجل ، به معنى آبى است كه در ميان درختان جارى مىشود و اگر به خيانت « غلول » و به حرارت ناشى از تشنگى « غليل » مىگويند به خاطر نفوذ تدريجى آنها در درون انسان است ، و « سلاسل » جمع « سلسلة » به معنى زنجير است و « يسحبون » از ماده « سحب » ( بر وزن سهو ) به معنى كشيدن است .\r\n","page_name":" 172 ","page_number":172},
  {"content":"\r\nلغت و مفسران به معنى پر كردن تنور از آتش است ( 1 ) .\r\nبه همين جهت بعضى از آيه چنين فهميده‌اند كه اين گروه از كافران خود آتشگيره‌هاى دوزخ مىشوند همانگونه كه در آيه 24 سوره بقره مىخوانيم :\r\nفَاتَّقُوا النَّارَ الَّتِي وَقُودُهَا النَّاسُ وَالْحِجارَةُ : « از آتشى بپرهيزيد كه هيزم آن سنگها و انسانها است » و جمعى از اين تعبير چنين فهميده‌اند كه تمام وجود آنها پر از آتش مىشود ( البته اين دو معنى با هم منافاتى ندارد ) .\r\nاين نوع مجازات براى مجادله كنندگان و مستكبران لجوج در حقيقت عكس العملى است مناسب با اعمال آنها در اين جهان ، آنها از روى كبر و غرور به تكذيب آيات الهى پرداختند ، و خود را در زنجيرهاى تقليدها و تعصبهاى كوركورانه گرفتار ساختند ، در آن روز با نهايت ذلت و خوارى غل و زنجير بر گردن آنها مىنهند و آنها را در آب سوزان مىكشند و سپس به آتشگيره‌هاى دوزخ تبديل مىشوند .\r\nعلاوه بر اين عذابهاى جسمانى آنها را با يك سلسله عذابهاى دردناك روحى مجازات مىكنند ، از جمله همان است كه در آيه بعد به آن اشاره كرده ، مىفرمايد :\r\n« سپس به آنها گفته مىشود كجا هستند آنچه را شريك خداوند قرار مىداديد » ؟ ! ( * ( ثُمَّ قِيلَ لَهُمْ أَيْنَ ما كُنْتُمْ تُشْرِكُونَ ) * ) .\r\n« همان معبودهايى را كه جز خدا پرستش مىكرديد » ( * ( مِنْ دُونِ اللَّه ) * ) .\r\nتا از شما شفاعت كنند و از ميان اين عذابهاى دردناك و امواج متلاطم آتش\r\n\r\n","description":"","footnote":"\r\n( 1 ) « تفسير صافى » و « روح المعانى » و « كشاف » ذيل آيات مورد بحث - در « لسان العرب » معنى اصلى « سجر » را پر كردن قرار داده است ، و مىگويد « سجرت النهر » به معنى پر كردن نهر از آب است .\r\n","page_name":" 173 ","page_number":173},
  {"content":"\r\nدوزخ رهايى بخشند ، مگر بارها نگفتيد كه ما اينها را به خاطر آن پرستش مىكنيم كه شفيعان ما باشند ؟ « پس كجا رفت شفاعتشان ؟ ! ولى آنها با سرافكندگى و سرشكستگى در پاسخ » مىگويند : آنها از نظر ما پنهان شدند و نابود و هلاك گشتند به طورى كه هيچ خبرى از آنها نيست « ( * ( قالُوا ضَلُّوا عَنَّا ) * ) ( 1 ) .\r\nبدون شك - همانگونه كه در ساير آيات قرآن نيز آمده - اين معبودان دروغين در جهنم هستند ، و اى بسا در كنارشان باشند ، اما از اين نظر كه هيچ نقش و تاثير و خاصيتى ندارند گويى گم و گور شده‌اند ! سپس آنها مىبينند كه اصل اعتراف به عبوديت بتها داغ ننگى بر پيشانيشان است ، لذا در مقام انكار بر مىآيند و مىگويند : « ما اصلا قبل از اين چيزى پرستش نمىكرديم » ! ( * ( بَلْ لَمْ نَكُنْ نَدْعُوا مِنْ قَبْلُ شَيْئاً ) * ) .\r\nاينها اوهام و خيالاتى بيش نبودند كه ما آنها را واقعيتهايى مىپنداشتيم ، سرابهايى بودند در بيابان زندگى ما كه آنها را آب گمان مىكرديم ، اما امروز براى ما روشن شده كه آنها اسمهايى بىمسمى و الفاظى بى معنى و مفهومند كه پرستش آنها جز ضلالت و گمراهى و بيهودگى هيچ نبود ، بنا بر اين آنها يك واقعيت غير قابل انكار را بازگو مىكنند .\r\nاحتمال ديگرى در تفسير اين آيه نيز وجود دارد كه آنها در مقام دروغگويى بر مىآيند ، به گمان اينكه خود را با دروغ از رسوايى برهانند ، چنان كه در آيه 23 و 24 سوره انعام مىخوانيم : ثُمَّ لَمْ تَكُنْ فِتْنَتُهُمْ إِلَّا أَنْ قالُوا وَاللَّه رَبِّنا ما كُنَّا مُشْرِكِينَ انْظُرْ كَيْفَ كَذَبُوا عَلى أَنْفُسِهِمْ وَضَلَّ عَنْهُمْ ما كانُوا يَفْتَرُونَ :\r\n\r\n","description":"","footnote":"\r\n( 1 ) مفسران براى « ضلوا » در اينجا دو معنى گفته‌اند : بعضى آن را به معنى « ضاعوا » و « هلكوا » گرفته‌اند ، و بعضى به معنى « غابوا » چنان كه مىگوئيم « ضلت الدابة » يعنى « غابت فلم يعرف مكانها » .\r\n","page_name":" 174 ","page_number":174},
  {"content":"\r\n« پاسخ عذر آنها جز اين نيست كه مىگويند به خدايى كه پروردگار ما است سوگند كه ما مشرك نبوديم ، ببين چگونه به خودشان نيز دروغ مىگويند ، و آنچه را به دروغ شريك خدا مىپنداشتند از انظارشان گم مىشود » ! در پايان آيه مىفرمايد : « اين گونه خداوند كافران را گمراه مىسازد » ( * ( كَذلِكَ يُضِلُّ اللَّه الْكافِرِينَ ) * ) .\r\nكفر و لجاجت آنها پرده و حجابى بر قلب و فكر آنها مىشود ، لذا راه مستقيم حق را گذارده ، در بيراهه گام مىنهد ، و در قيامت نيز از راه بهشت محروم شده به بيراهه دوزخ كشيده مىشوند ، آرى اينچنين خداوند كافران را گمراه مىسازد .\r\nآيه بعد به علت گرفتاريهاى اين گروه ، در اينهمه بلا و مصيبت و عذاب اشاره كرده ، مىگويد : « اين عذابها به خاطر آن است كه به ناحق در زمين شادى مىكرديد و از روى غرور و مستى شهوات به خوشحالى مىپرداختيد » ! ( * ( ذلِكُمْ بِما كُنْتُمْ تَفْرَحُونَ فِي الأَرْضِ بِغَيْرِ الْحَقِّ وَبِما كُنْتُمْ تَمْرَحُونَ ) * ) .\r\nاز مخالفت با پيامبران و كشتن مؤمنان و در فشار گذاردن محرومان و مستضعفان لذت مىبرديد ، و از ارتكاب گناهان و قانونشكنيها در خود احساس غرور و سربلندى مىكرديد ، اكنون بايد كفاره آن همه شادى بى جا و غرور و غفلت و مستى شهوت را در ميان اين غل و زنجيرها ، و در لابلاى شعله‌هاى آتش بدهيد .\r\n« تفرحون » از ماده « فرح » به معنى شادى و خوشحالى است كه گاهى ممدوح است و شايسته ، همانگونه كه در آيه 4 - 5 سوره روم آمده است وَيَوْمَئِذٍ يَفْرَحُ الْمُؤْمِنُونَ بِنَصْرِ اللَّه : « در آن روز ( كه روميان اهل كتاب بر مشركان مجوس پيروز گردند ) مؤمنان شاد خواهند شد .\r\nو گاه مذموم است و بر اساس باطل ، چنان كه در داستان قارون در آيه 76\r\n","description":"","footnote":"","page_name":" 175 ","page_number":175},
  {"content":"\r\nسوره قصص مىخوانيم : إِذْ قالَ لَه قَوْمُه لا تَفْرَحْ إِنَّ اللَّه لا يُحِبُّ الْفَرِحِينَ : « به خاطر بياور هنگامى را كه قومش به او گفتند اينهمه شادى مغرورانه مكن كه خداوند شادى كنندگان مغرور را دوست نمىدارد » .\r\nالبته اين تفاوت بايد از قرائن شناخته شود ، و پيداست كه در آيه مورد بحث « فرح » از نوع دوم منظور است .\r\n« تمرحون » از ماده « مرح » ( بر وزن فرح ) به گفته جمعى از ارباب لغت و مفسران به معنى شدت فرح ، و گستردگى آن است .\r\nو بعضى آن را به معنى شادى به خاطر مطالب بىاساس دانسته‌اند .\r\nدر حالى كه بعضى ديگر آن را به معنى شادى توام با يك نوع طرب و به كار گرفتن نعمتهاى الهى در مسير باطل شمرده‌اند .\r\nظاهر اين است كه همه اين معانى به يك مطلب باز مىگردد ، زيرا شدت شادى و افراط در آن سر از همه اين مسائل در مىآورد ، و با انواع گناهان و آلودگيها و عياشى و هوسرانى توام مىشود ( 1 ) .\r\nآرى اين گونه شاديهاى توام با غرور و غفلت و بيخبرى ، و همراه با هوسرانى و شهوت ، انسان را به سرعت از خدا دور مىكند ، و از درك حقايق باز مىدارد ، واقعيتها را شوخى ، و حقايق را مجاز جلوه مىدهد ، و چنين كسانى سرنوشتى جز آنچه در آيات فوق گفته شد ندارند .\r\nاينجاست كه به آنها خطاب مىشود كه : « وارد شويد از درهاى جهنم ، و جاودانه در آن بمانيد » ( * ( ادْخُلُوا أَبْوابَ جَهَنَّمَ خالِدِينَ فِيها ) * ) .\r\n« و چه بد جايگاهى است جايگاه متكبران » ( * ( فَبِئْسَ مَثْوَى الْمُتَكَبِّرِينَ ) * ) .\r\n\r\n","description":"","footnote":"\r\n( 1 ) « راغب » در « مفردات » مىگويد : الفرح انشراح الصدر بلذة عاجلة و اكثر ما يكون ذلك فى اللذات البدنية و المرح شدة الفرح و التوسع فيه .\r\n","page_name":" 176 ","page_number":176},
  {"content":"\r\nاين جمله تاكيد مجددى است بر اينكه سرچشمه اصلى بدبختيهاى آنها همان كبر و غرور بوده است ، همان كبرى كه ام الفساد و حجاب در برابر ديدگان حق بين انسان و عامل مقاومت در برابر انبياء و اصرار در مسير باطل است .\r\nدر اين آيه باز به « ابواب جهنم » ( درهاى دوزخ ) برخورد مىكنيم .\r\nآيا داخل شدن از درهاى دوزخ به اين معنى است كه هر گروهى از درى وارد مىشوند ؟ يا يك گروه از درهاى متعدد مىگذرند ؟ به اين معنى كه دوزخ همانند بعضى از زندانهاى وحشتناك و تو بر تو از بندها يا طبقات گوناگون تشكيل شده ، گروهى از گمراهان سرسخت بايد از همه اين طبقات بگذرند ، و در « درك اسفل » و « قعر جهنم » جاى گيرند ! شاهد اين سخن حديثى است كه از امير مؤمنان على ع در تفسير آيه لَها سَبْعَةُ أَبْوابٍ لِكُلِّ بابٍ مِنْهُمْ جُزْءٌ مَقْسُومٌ ( حجر - 44 ) نقل شده كه فرمود :\r\nان جهنم لها سبعة ابواب ، اطباق بعضها فوق بعض ، و وضع احدى يديه على الأخرى ، فقال هكذا ! :\r\n« جهنم هفت در دارد ، هفت طبقه بعضى بالاى بعضى قرار گرفته ، سپس يكى از دستهاى خود را روى ديگرى قرار داد و فرمود اينچنين » ! ( 1 ) .\r\nدر اينجا تفسير ديگرى نيز وجود دارد كه خلاصه اش اين است : درهاى جهنم - همانند درهاى بهشت - اشاره به عوامل گوناگونى است كه انسان را به جهنم يا بهشت مىكشاند ، هر نوع از گناهان ، و هر نوع از اعمال خير ، درى محسوب مىشود ، در روايات اسلامى نيز به آن اشاره شده است ، مطابق اين تفسير عدد 7 براى « تكثير » است نه « تعداد » و اينكه گفته مىشود بهشت داراى هشت در است اشاره به افزون بودن عوامل رحمت از عوامل عذاب و غضب است ( دقت\r\n\r\n","description":"","footnote":"\r\n( 1 ) « مجمع البيان » جلد 5 و 6 صفحه 338 ( ذيل آيه 44 سوره حجر ) در اين زمينه روايات ديگرى نيز نقل شده كه مرحوم علامه مجلسى در جلد 8 بحار الانوار صفحه 289 و 301 و 285 آورده است .\r\n","page_name":" 177 ","page_number":177},
  {"content":"\r\nكنيد ) .\r\nاين دو تفسير با هم تضادى ندارند ( 1 ) .\r\n\r\n","description":"","footnote":"\r\n( 1 ) در اين زمينه شرح بيشترى در جلد 11 صفحه 77 ( ذيل آيه 44 سوره حجر ) آورده ايم .\r\n","page_name":" 178 ","page_number":178},
  {"content":"\r\n\r\n[ سوره غافر ‹ 40 › : آيات 77 تا 78 
  ]\r\nفَاصْبِرْ إِنَّ وَعْدَ اللَّه حَقٌّ فَإِمَّا نُرِيَنَّكَ بَعْضَ الَّذِي نَعِدُهُمْ أَوْ نَتَوَفَّيَنَّكَ فَإِلَيْنا يُرْجَعُونَ ‹ 77 › وَلَقَدْ أَرْسَلْنا رُسُلًا مِنْ قَبْلِكَ مِنْهُمْ مَنْ قَصَصْنا عَلَيْكَ وَمِنْهُمْ مَنْ لَمْ نَقْصُصْ عَلَيْكَ وَما كانَ لِرَسُولٍ أَنْ يَأْتِيَ بِآيَةٍ إِلَّا بِإِذْنِ اللَّه فَإِذا جاءَ أَمْرُ اللَّه قُضِيَ بِالْحَقِّ وَخَسِرَ هُنالِكَ الْمُبْطِلُونَ ‹ 78 ›\r\n\r\nترجمه :\r\n77 - صبر كن كه وعده خدا حق است ، هر گاه قسمتى از مجازاتهايى را كه به آنها وعده داده‌ايم در حال حياتت به تو ارائه دهيم ، يا تو را ( پيش از آن ) از دنيا ببريم ( مهم نيست ) چرا كه بازگشت آنها به سوى ماست .\r\n78 - ما پيش از تو رسولانى فرستاديم ، گروهى از آنان سرگذشتشان را براى تو بازگو كرده‌ايم ، و گروهى را براى تو بازگو نكرده‌ايم ، هيچ پيامبرى حق نداشت معجزه اى جز به فرمان خدا بياورد ، و هنگامى كه فرمان خداوند ( براى مجازات آنها ) صادر شود در ميان آنها به حق داورى خواهد شد ، و در آن هنگام اهل باطل زيان خواهند كرد .\r\n","description":"","footnote":"","page_name":" 179 ","page_number":179},
  {"content":"\r\n\r\nتفسير : باز هم صبر كن\r\nبه دنبال بحثهاى گذشته در زمينه كارشكنيهاى كفار و كبر و غرور و تكذيب آنها نسبت به آيات الهى در دو آيه مورد بحث پيامبر ص را دلدارى داده ، امر به صبر و استقامت در مقابل اين مشكلات مىكند .\r\nنخست مىفرمايد : « اكنون كه چنين است صبر و شكيبايى پيشه كن كه وعده خدا حق است » ( * ( فَاصْبِرْ إِنَّ وَعْدَ اللَّه حَقٌّ ) * ) .\r\nهم وعده پيروزى كه به تو داده شده ، و هم وعده مجازات دردناك مستكبران مغرور و تكذيب كننده ، هر دو حق است و بدون شك تحقق مىيابد .\r\nسپس براى اينكه دشمنان حق چنين تصور نكنند كه اگر در مجازاتشان تاخيرى رخ دهد مىتوانند از چنگال كيفر و عذاب الهى بگريزند اضافه مىكند :\r\n« هر گاه قسمتى از مجازاتهايى را كه به آنها وعده داده‌ايم در حال حياتت به تو نشان دهيم ، و يا پيش از آنكه آنها گرفتار عذاب شوند تو را از دنيا ببريم مهم نيست ، چرا كه در هر حال به سوى ما بازگشت مىكنند » و ما به وعده‌هاى خود در باره آنان عمل خواهيم كرد ( * ( فَإِمَّا نُرِيَنَّكَ بَعْضَ الَّذِي نَعِدُهُمْ أَوْ نَتَوَفَّيَنَّكَ فَإِلَيْنا يُرْجَعُونَ ) * ) » .\r\nوظيفه تو تنها ابلاغ آشكار و اتمام حجت بر همگان است ، تا دلهاى بيدار در پرتو تبليغ تو روشن گردد ، و براى مخالفان نيز جاى عذر و بهانه اى باقى نماند ، تو به هيچ چيزى جز به انجام اين وظيفه دلبستگى نداشته باش ، و حتى در بند اين نباش كه آتش سوزان دلت نسبت به اين گروه سركش با مجازات سريع الهى تسكين يابد .\r\nاين سخن در ضمن ، تهديد روشنى نسبت به آنها است تا بدانند در هر حال\r\n\r\n","description":"","footnote":"\r\n( 1 ) نظير همين معنى در آيه 46 سوره يونس نيز آمده است .\r\n","page_name":" 180 ","page_number":180},
  {"content":"\r\nدر چنگال عذاب الهى گرفتار خواهند شد ، همانگونه كه گروهى از آنان در همين دنيا در ميدان بدر و صحنه‌هاى مشابه آن به كيفر خود رسيدند ، گروه بيشترى در قيامت سزاى اعمال خود را خواهند ديد .\r\nباز براى مزيد تسلى خاطر و دلدارى پيامبر اشاره به وضع مشابه پيامبران پيشين مىكند ، كه آنها نيز گرفتار چنين مشكلاتى بودند ولى هم چنان به راه خود ادامه دادند ، و پيروزى را در آغوش گرفتند ، مىفرمايد : « ما پيش از تو رسولانى فرستاديم ، سرگذشت گروهى از آنان را در قرآن براى تو بازگو كرده‌ايم ، هر چند سرگذشت گروهى ديگر را براى تو بيان ننموديم » ( * ( وَلَقَدْ أَرْسَلْنا رُسُلًا مِنْ قَبْلِكَ مِنْهُمْ مَنْ قَصَصْنا عَلَيْكَ وَمِنْهُمْ مَنْ لَمْ نَقْصُصْ عَلَيْكَ ) * ) .\r\nهر كدام با صحنه هايى از اين قبيل و مشكلاتى طاقتفرسا دست به گريبان بودند ، و در مقابل آنها اقوام لجوج و متكبر و مغرور فراوان قرار داشتند ، ولى سرانجام آئين حق پيروز گشت و ظالمان و مجرمان مغلوب شدند .\r\nو از آنجا كه مشركان و كافران بهانه جو و لجوج هر روز در برابر انبياى الهى تقاضاى معجزه دلخواه خود را داشتند ، و مشركان زمان پيامبر ص نيز همين شيوه را تكرار مىكردند ، قرآن در دنباله اين سخن اضافه مىكند : « هيچ پيامبرى حق نداشت و نمىتوانست معجزه اى جز به فرمان خدا بياورد » ! ( * ( وَما كانَ لِرَسُولٍ أَنْ يَأْتِيَ بِآيَةٍ إِلَّا بِإِذْنِ اللَّه ) * ) .\r\nاصولا همه معجزات در اختيار خدا است ، و بازيچه دست كفار نمىتواند باشد ، و پيامبر ص در برابر « معجزات اقتراحى » آنان هرگز نمىتواند سر تسليم فرود آورد ، آنچه را براى هدايت مردم ، و پيدا كردن حق ضرورى و لازم است بر دست پيامبرانش ظاهر مىسازد .\r\nسپس با لحنى جدى و تهديد آميز به كسانى كه مىگفتند اگر راست مىگويى\r\n","description":"","footnote":"","page_name":" 181 ","page_number":181},
  {"content":"\r\nچرا عذاب الهى به سراغ ما نمىآيد هشدار مىدهد كه : « هنگامى كه فرمان الهى براى مجازات اين منكران لجوج صادر شود در ميان آنها به حق داورى خواهد شد ، و پيروان باطل در آن هنگام زيان خواهند كرد » ( * ( فَإِذا جاءَ أَمْرُ اللَّه قُضِيَ بِالْحَقِّ وَخَسِرَ هُنالِكَ الْمُبْطِلُونَ ) * ) .\r\nدر آن روز درهاى توبه بسته مىشود ، راههاى بازگشت مسدود مىگردد ، و ناله‌ها و فريادها و شيونها بجايى نخواهد رسيد ، آن روز است كه رهروان راه باطل به روشنى مىبينند كه تمام سرمايه‌هاى هستى خود را از كف داده و متاعى نخريدند بلكه گرفتار خشم و غضب و كيفر دردناك الهى شده‌اند ، پس چرا اينهمه اصرار دارند كه آن روز غير قابل برگشت فرا رسد ؟ ! مطابق اين تفسير ، آيه فوق اشاره به « عذاب استيصال » است .\r\nولى جمعى از مفسران اين آيه را اشاره به فرمان عذاب در قيامت دانسته‌اند ، در آنجاست كه داورى حق در ميان همگان مىشود ، و پيروان باطل به خسران و زيانكار بودن خود از هر جهت آگاه مىشوند .\r\nتعبير آيه 27 سوره جاثيه نيز مؤيد اين تفسير است ، آنجا كه مىفرمايد :\r\nوَ يَوْمَ تَقُومُ السَّاعَةُ يَوْمَئِذٍ يَخْسَرُ الْمُبْطِلُونَ : « هنگامى كه قيامت برپا شود در آن روز پيروان باطل خسارت مىبينند » .\r\nولى تعبير به « امر اللَّه » و مانند آن در آيات متعددى در مورد عذاب دنيا به كار رفته است ( 1 ) .\r\nاين احتمال نيز وجود دارد كه آيه معنى گسترده اى داشته باشد كه هم عذاب دنيا را شامل شود و هم مجازات آخرت را ، و در هر دو صحنه زيانكارى مبطلين آشكار مىشود .\r\nقابل توجه اينكه در حديثى مىخوانيم : در شهر مدينه دلقكى بود كه\r\n\r\n","description":"","footnote":"\r\n( 1 ) مانند هود 43 و 76 و 101 .\r\n","page_name":" 182 ","page_number":182},
  {"content":"\r\nمردم را مىخنداند و گاه اظهار مىداشت كه اين مرد ( امام سجاد على بن الحسين ع ) مرا خسته كرده است ، تا به حال نتوانسته‌ام او را بخندانم ، لذا روزى امام ع ) عبور مىكرد ، آن مرد آمد و عباى حضرت را از دوش مباركش برداشت و رفت ، امام ع اعتنايى به او نكرد ، همراهان به دنبال او رفتند و عبا را از وى گرفتند و بر دوش حضرت افكندند ، امام ع پرسيد اين شخص كه بود ؟ عرض كردند : دلقكى است كه اهل مدينه را مىخنداند ، فرمود به او بگوئيد :\r\nان للَّه يوما يخسر فيه المبطلون\r\n« خداوند روزى دارد كه در آن روز اهل باطل زيان مىبينند » ! ( 1 )\r\n\r\nنكته : عدد پيامبران الهى\r\nبسيارى از مفسران به تناسب آيات فوق در اينجا بحثى در باره تعداد پيامبران الهى مطرح كرده‌اند ، و روايات مختلفى در اين زمينه نقل شده است .\r\nروايت مشهور در اين زمينه عدد يكصد و بيست و چهار هزار را نشان مىدهد ، در حالى كه در بعضى از روايات عدد پيامبران هشت هزار شمرده شده است كه چهار هزار از بنى اسرائيل و چهار هزار از غير آنها بوده‌اند ( 2 ) .\r\nدر حديثى از امام على بن موسى الرضا ع چنين آمده است كه پيغمبر گرامى اسلام فرمود :\r\nخلق اللَّه عز و جل مائة الف نبى و اربعة و عشرين الف نبى انا اكرمهم على اللَّه و لا فخر ، و خلق اللَّه عز و جل مائة الف وصى و اربعة و عشرين الف وصى ، فعلى اكرمهم على اللَّه و افضلهم :\r\n« خداوند 124 هزار پيامبر آفريد كه من از همه آنها نزد خداوند گرامىترم در عين حال فخر و مباهاتى نمىكنم\r\n\r\n","description":"","footnote":"\r\n( 1 ) « امالى صدوق » مطابق نقل نور الثقلين جلد 4 صفحه 537 .\r\n( 2 ) « مجمع البيان » ذيل آيات مورد بحث .\r\n","page_name":" 183 ","page_number":183},
  {"content":"\r\n( و غرورى به خود راه نمىدهم ) و خداوند 124 هزار وصى آفريد كه على ع از همه آنها نزد خداوند گرامىتر و برتر است » ( 1 ) .\r\nدر روايت ديگرى از « انس بن مالك » از پيامبر ص چنين نقل شده است :\r\nبعثت على اثر ثمانية آلاف نبى ، منهم اربعة آلاف من بنى اسرائيل\r\n« من به دنبال 8 هزار پيامبر مبعوث شده‌ام كه چهار هزار از آنها از بنى اسرائيل بودند » ( 2 ) .\r\nاين دو حديث با هم منافاتى ندارد ، زيرا ممكن است حديث دوم اشاره به انبياى بزرگ باشد ( همانگونه كه مرحوم علامه مجلسى در توضيح اين سخن بيان كرده است ) .\r\nباز در حديث ديگرى از پيامبر ص مىخوانيم كه در پاسخ سؤال « ابو ذر » از تعداد پيامبران الهى عدد 124 هزار را بيان فرمود ، و به دنبال سؤال از تعداد رسولان از ميان آنها عدد 313 نفر را ذكر نمود ( 3 ) .\r\nو نيز در حديث ديگرى از پيامبر ص بعد از ذكر عدد 124 هزار مىخوانيم :\r\n5 نفر از آنها اولو العزم بودند : نوح و ابراهيم و موسى و عيسى و محمد ص ( 4 ) .\r\nروايات ديگرى نيز در اين زمينه نقل شده كه عدد بالا را تاييد مىكند .\r\nبه هر حال از آنچه گفتيم روشن مىشود كه اين روايت خبر واحد نيست - چنان كه « بر سويى » از بعضى از علما در تفسير « روح البيان » نقل كرده است ، بلكه اخبار متعدد و مستفيض اين مطلب را تاييد مىكند كه پيامبران الهى 124 هزار نفر بودند ، اخبارى كه در منابع مختلف اسلامى وارد شده است .\r\nقابل توجه اينكه عدد پيامبرانى كه نام آنها صريحا در قرآن آمده است\r\n\r\n","description":"","footnote":"\r\n( 1 ) بحار الانوار جلد 11 صفحه 30 ( حديث 21 ) .\r\n( 2 ) بحار الانوار جلد 11 صفحه 31 ( حديث 22 ) .\r\n( 3 ) همان مدرك صفحه 32 ( حديث 24 ) .\r\n( 4 ) همان مدرك صفحه 41 ( حديث 43 ) .\r\n","page_name":" 184 ","page_number":184},
  {"content":"\r\nفقط 26 نفر است و آنها عبارتند از :\r\nآدم - نوح - ادريس - صالح - هود - ابراهيم - اسماعيل - اسحاق يوسف - لوط - يعقوب - موسى - هارون - شعيب - زكريا - يحيى عيسى - داود - سليمان - الياس - اليسع - ذو الكفل - ايوب - يونس - عزير و محمد ( عليهم الصلاة و السلام ) .\r\nولى پيامبران ديگرى نيز هستند كه در قرآن اشاراتى به آنها شده بىآنكه صريحا نام آنها بيان شود ، مانند « اشموئيل » كه در آيه 248 سوره بقره به عنوان وَقالَ لَهُمْ نَبِيُّهُمْ به او اشاره شده است .\r\nو « ارميا » كه در آيه 259 بقره به عنوان أَوْ كَالَّذِي مَرَّ عَلى قَرْيَةٍ . . . ( 1 ) .\r\nو « يوشع » كه در آيه 60 سوره كهف به عنوان وَإِذْ قالَ مُوسى لِفَتاه به او اشاره شده است ( بنا بر اينكه يوشع از پيامبران باشد ) .\r\nو « خضر » كه در آيه 65 كهف به عنوان فَوَجَدا عَبْداً مِنْ عِبادِنا ذكر شده است .\r\nو همچنين « اسباط بنى اسرائيل » كه بزرگان قبائل بودند و در آيه 163 سوره نساء تصريح شده كه بر آنها وحى الهى نازل گرديده است : وَأَوْحَيْنا إِلى إِبْراهِيمَ وَإِسْماعِيلَ وَإِسْحاقَ وَيَعْقُوبَ وَالأَسْباطِ . . .\r\nو اگر در ميان برادران يوسف نيز پيامبرانى وجود داشته‌اند در سوره يوسف كرارا اشاره به وضع آنها شده است .\r\nكوتاه سخن اينكه : عدد پيامبرانى كه خداوند اشاره به داستان و سرگذشت آنها نموده از 26 نفر بسيار بيشتر است ، اين عدد تنها مربوط به آنها است كه نام آنها صريحا ذكر شده .\r\n\r\n","description":"","footnote":"\r\n( 1 ) البته در ميان مفسران در اين زمينه گفتگو است بعضى او را « ارميا » و بعضى « خضر » و جمعى « عزير » مىدانند .\r\n","page_name":" 185 ","page_number":185},
  {"content":"\r\nآخرين سخن در اينجا اينكه : از بعضى از روايات كه در كتب شيعه و اهل سنت آمده استفاده مىشود كه خداوند از ميان سياه پوستان نيز پيامبرى مبعوث كرد ، چنان كه طبرسى در مجمع البيان مىگويد : روى عن على انه قال :\r\nبعث اللَّه نبيا اسود لم يقص قصته :\r\n« خداوند پيامبرى سياه پوست مبعوث كرد ، هر چند شرح سرگذشت او را در قرآن بيان نكرده است ( 1 ) .\r\n\r\n","description":"","footnote":"\r\n( 1 ) « مجمع البيان » ذيل آيات مورد بحث ، ضمنا در حواشى تفسير كشاف نيز روايات متعددى در اين زمينه نقل شده ( جلد 4 صفحه 180 چاپ دار الكتاب العربى ) .\r\n","page_name":" 186 ","page_number":186},
  {"content":"\r\n\r\n[ سوره غافر ‹ 40 › : آيات 79 تا 81 
  ]\r\nاللَّه الَّذِي جَعَلَ لَكُمُ الأَنْعامَ لِتَرْكَبُوا مِنْها وَمِنْها تَأْكُلُونَ ‹ 79 › وَلَكُمْ فِيها مَنافِعُ وَلِتَبْلُغُوا عَلَيْها حاجَةً فِي صُدُورِكُمْ وَعَلَيْها وَعَلَى الْفُلْكِ تُحْمَلُونَ ‹ 80 › وَيُرِيكُمْ آياتِه فَأَيَّ آياتِ اللَّه تُنْكِرُونَ ‹ 81 ›\r\n\r\nترجمه :\r\n79 - خداوند كسى است كه چهار پايان را براى شما آفريد تا بعضى را سوار شويد ، و از بعضى تغذيه كنيد .\r\n80 - و براى شما در آنها منافع قابل ملاحظه اى ( غير از اينها ) است ، منظور اين است ، كه به وسيله آنها به مقصدى كه در دل داريد برسيد ، و بر آنها و بر كشتيها سوار مىشويد .\r\n81 - او آياتش را همواره به شما نشان مىدهد ، كداميك از آيات او را انكار مىكنيد ؟ !\r\n\r\nتفسير : منافع گوناگون چهار پايان\r\nبار ديگر در اين آيات به نشانه‌هاى قدرت خداوند و مواهب گسترده اش نسبت به انسانها باز مىگردد ، و گوشه ديگرى از آن را شرح مىدهد ، تا هم به عظمت او آشناتر شوند ، و هم حس شكرگزارى را كه وسيله اى براى معرفت اللَّه است در آنها برانگيزد .\r\nمىفرمايد : « خداوند همان كسى است كه چهار پايان را براى شما آفريد ،\r\n","description":"","footnote":"","page_name":" 187 ","page_number":187},
  {"content":"\r\nتا بر آنها سوار شويد ، و از آنها تغذيه كنيد « ( * ( اللَّه الَّذِي جَعَلَ لَكُمُ الأَنْعامَ لِتَرْكَبُوا مِنْها وَمِنْها تَأْكُلُونَ ) * ) .\r\nبعضى از آنها تنها براى تغذيه مورد استفاده قرار مىگيرند همچون گوسفند ، و بعضى هم براى سوارى و هم براى تغذيه مانند شتر كه هم كشتى بيابانهاى خشك و سوزان است و هم وسيله اى براى تغذيه آدميان ! « انعام » جمع « نعم » ( بر وزن قلم ) در اصل بر شتر اطلاق مىشده ، ولى بعدا توسعه يافته و به شتر و گاو و گوسفند گفته مىشود ، اين واژه از كلمه « نعمت » گرفته شده ، به خاطر اينكه يكى از بزرگترين نعمتها براى انسانها چهارپايان محسوب مىشود ، حتى امروز كه آن همه وسايل نقليه سريع السير هوايى و زمينى اختراع شده است باز در بعضى از موارد منحصرا بايد از چهارپايان استفاده كرد ، در بيابانهاى شنزار كه عبور وسائل نقليه در آن بسيار مشكل است ، و در بعضى از گذرگاههاى باريك كوهستانها تنها وسيله اى كه با آن مىتوان عبور كرد هنوز هم چهارپايانند ! اصولا آفرينش چهارپايان با آن خلقتهاى متفاوت ، و مخصوصا با آن روح تسليم و قابليت براى رام شدن ، در حالى كه در بسيارى از اوقات نيرومندتر از قويترين انسانها هستند ، خود نشانه اى از نشانه‌هاى بزرگ خدا است .\r\nحيوانات كوچك و كم جثه اى را سراغ داريم كه به خاطر توحش براى انسانها سخت خطرناكند ، در حالى كه گاهى افسار يك قطار بزرگ از شتران عظيم الجثه را به دست كودكى مىسپارند « و مىبرد هر جا كه خاطر خواه اوست » ! از اين گذشته استفاده‌هاى فراوان ديگرى نيز از آنها مىشود ، همانگونه كه در آيه بعد به آن اشاره كرده ، مىفرمايد : « و براى شما در آنها منافع قابل ملاحظه اى غير از اينها است » ( * ( وَلَكُمْ فِيها مَنافِعُ ) * ) .\r\n","description":"","footnote":"","page_name":" 188 ","page_number":188},
  {"content":"\r\nاز شير و پشم و پوست و ساير اجزاى آنها استفاده مىكنيد و حتى فضولات بدن آنها نيز در كشاورزى و غيره قابل استفاده است ، خلاصه در تمام وجود اين چهارپايان چيزى بىمصرف نيست ، تمام مفيد و سودمند است ، حتى بعضى از مواد دارويى را از بدن چهارپايان مىگيرند .\r\n( توجه داشته باشيد نكره بودن « منافع » براى بيان اهميت آن است ) .\r\nسپس مىافزايد : « منظور ديگر از آفرينش آنها اين بوده است كه بر آنها سوار شويد و به مقاصدى كه در دل داريد برسيد » ( * ( وَلِتَبْلُغُوا عَلَيْها حاجَةً فِي صُدُورِكُمْ ) * ) .\r\nبعضى از مفسران اين جمله را به معنى حمل و نقل « بارها » به وسيله چهارپايان دانسته‌اند كه در جمله‌هاى قبل به آن اشاره نشده است ، ولى اين احتمال نيز وجود دارد كه منظور از « * ( حاجَةً فِي صُدُورِكُمْ ) * » ( حاجتى كه در دل داريد ) مقاصد شخصى و غير عمومى باشد مانند استفاده‌هاى تفريحى ، هجرت و سياحت ، مسابقه‌ها و گاه كسب ابهت و مانند آن .\r\nو از آنجا كه اينها همه وسيله مسافرت در خشكى هستند ، در پايان آيه مىافزايد : « و بر اين چهارپايان و بر كشتيها سوار مىشويد » ( * ( وَعَلَيْها وَعَلَى الْفُلْكِ تُحْمَلُونَ ) * ) ( 1 ) .\r\nتعبير به « عليها » ( بر چهارپايان ) با اينكه قبلا از آنها سخن به ميان آمده مقدمه اى است براى ذكر « فلك » ( كشتيها ) يعنى خداوند در صحرا و دريا وسيله مسافرت و حمل و نقل بارها را در اختيار شما گذاشت تا به سهولت بتوانيد به مقاصد خود برسيد .\r\nدر كشتيها خاصيتى آفريد كه با تمام ثقل و سنگينى بر روى آب باقى بماند ،\r\n\r\n","description":"","footnote":"\r\n( 1 ) در باره منافع حيوانات در جلد 11 صفحه 158 به بعد ( ذيل آيه 5 سوره نحل ) مشروحا بحث كرديم .\r\n","page_name":" 189 ","page_number":189},
  {"content":"\r\nو جريان بادها را آن چنان منظم قرار داده كه مىتوان از آنها در مسيرهاى معينى پيوسته استفاده كرد و « با آن به ديدار آشنا رسيد » .\r\nدر آخرين آيه مورد بحث براى تاكيد و گرفتن اقرار از همگان مىفرمايد :\r\n« خدا آياتش را همواره به شما نشان مىدهد ، بگوئيد كداميك از آيات خدا را مىتوانيد انكار كنيد » ؟ ! ( يُرِيكُمْ آياتِه فَأَيَّ آياتِ اللَّه تُنْكِرُونَ ) .\r\nآيا آيات و نشانه‌هاى او را در « آفاق » مىتوانيد انكار كنيد يا آيات او را در انفس ؟ آيا آيات او را در آفرينش خود از خاك و سپس پيمودن مراحل جنينى ، و مراحل بعد از تولد را مىتوانيد انكار كنيد ، يا نشانه‌هاى او را در مساله حيات و مرگ ؟\r\nو آيا آيات الهى را در آسمان و زمين و آفرينش شب و روز مىتوان با ديده انكار نگريست ؟ و يا آفرينش وسائلى براى ادامه حيات همچون انعام و چهارپايان ؟\r\nبر هر كجا كه بنگريد آثار خدا نمايان است ، « كور باد چشمى كه او را نبيند » .\r\nبه راستى با اينكه آيات و نشانه‌هاى او براى همگان روشن است چرا گروهى راه انكار را پيش مىگيرند ؟\r\nمفسر بزرگ مرحوم طبرسى در پاسخ اين سؤال مىگويد : اين انكار ممكن است از سه امر ناشى گردد :\r\n1 - « هوا پرستى » كه سبب مىشود انسان با شبهات بىاساس چهره حق را بپوشاند ( و به هوى و هوس خويش ادامه دهد ، چرا كه قبول حق او را محدود مىسازد ، از يك سو وظائفى براى او تعيين مىكند ، و از سوى ديگر محدوديتهايى اما هواپرستانى كه نمىخواهند نه آن وظائف را بپذيرند و نه اين محدوديتها را به انكار حق برمىخيزند هر چند دلائل آن روشن و آشكار باشد ) .\r\n","description":"","footnote":"","page_name":" 190 ","page_number":190},
  {"content":"\r\n2 - « تقليد و پيروى كوركورانه » ( از ديگران مخصوصا از پيشينيان ) كه آن نيز پرده بر چهره حق مىافكند .\r\n3 - « پيشداوريهاى غلط » و اعتقادهاى فاسد پيشين كه در ذهن رسوخ يافته مانع از بررسى و مطالعه بيطرفانه در آيات حق مىگردد ، لذا از درك آنها عاجز مىماند .\r\n","description":"","footnote":"","page_name":" 191 ","page_number":191},
  {"content":"\r\n\r\n[ سوره غافر ‹ 40 › : آيات 82 تا 85 
  ]\r\nأَ فَلَمْ يَسِيرُوا فِي الأَرْضِ فَيَنْظُرُوا كَيْفَ كانَ عاقِبَةُ الَّذِينَ مِنْ قَبْلِهِمْ كانُوا أَكْثَرَ مِنْهُمْ وَأَشَدَّ قُوَّةً وَآثاراً فِي الأَرْضِ فَما أَغْنى عَنْهُمْ ما كانُوا يَكْسِبُونَ ‹ 82 › فَلَمَّا جاءَتْهُمْ رُسُلُهُمْ بِالْبَيِّناتِ فَرِحُوا بِما عِنْدَهُمْ مِنَ الْعِلْمِ وَحاقَ بِهِمْ ما كانُوا بِه يَسْتَهْزِؤُنَ ‹ 83 › فَلَمَّا رَأَوْا بَأْسَنا قالُوا آمَنَّا بِاللَّه وَحْدَه وَكَفَرْنا بِما كُنَّا بِه مُشْرِكِينَ ‹ 84 › فَلَمْ يَكُ يَنْفَعُهُمْ إِيمانُهُمْ لَمَّا رَأَوْا بَأْسَنا سُنَّتَ اللَّه الَّتِي قَدْ خَلَتْ فِي عِبادِه وَخَسِرَ هُنالِكَ الْكافِرُونَ ‹ 85 ›\r\n\r\nترجمه :\r\n82 - آيا آنها روى زمين سير نكردند تا ببينند عاقبت كسانى كه پيش از آنها بودند چه شد ؟\r\nهمانها كه نفراتشان از اينها بيشتر ، و قوت و آثارشان در زمين فزونتر بود ، هرگز آنچه را به دست مىآوردند نتوانست آنها را ( در برابر عذاب الهى ) بىنياز سازد .\r\n83 - هنگامى كه رسولان آنها با دلائل روشن به سراغ آنان آمدند به معلوماتى كه خود داشتند خوشحال بودند ( و غير آن را هيچ مىشمردند ) ولى آنچه را ( از عذاب )\r\n","description":"","footnote":"","page_name":" 192 ","page_number":192},
  {"content":"\r\nبه سخريه مىگرفتند بر آنها فرود آمد ! 84 - هنگامى كه شدت عذاب ما را ديدند گفتند : هم اكنون به خداوند يگانه ايمان آوريم و به معبودهايى كه شريك او مىشمرديم كافر شديم .\r\n85 - اما هنگامى كه عذاب ما را مشاهده كردند ايمان آنها به حالشان سودى نداشت ، اين سنت الهى در مورد بندگان پيشين او است ، و كافران در آن هنگام زيانكار شدند .\r\n\r\nتفسير : به هنگام نزول عذاب ، ايمان بيهوده است\r\nاين آيات كه آخرين آيات سوره مؤمن را تشكيل مىدهد در حقيقت يك نوع نتيجه گيرى از بحثهاى گذشته است ، زيرا بعد از بيان آن همه آيات الهى در آفاق و انفس ، و آن همه مواعظ لطيف و دلنشين و گفتگو پيرامون معاد و دادگاه بزرگ رستاخيز ، منكران لجوج و كافران مستكبر را ، با تهديدهاى شديد و توام با استدلال و منطق مواجه ساخته ، و پايان كار آنها را به وضوح بيان مىكند .\r\nنخست مىگويد : آيا آنها بر زمين سير نكردند تا ببينند عاقبت كسانى كه قبل از آنها مىزيستند چگونه شد « ؟ ! ( * ( أَ فَلَمْ يَسِيرُوا فِي الأَرْضِ فَيَنْظُرُوا كَيْفَ كانَ عاقِبَةُ الَّذِينَ مِنْ قَبْلِهِمْ ) * ) .\r\nاگر در اصالت تاريخ تدوين يافته و آنچه بر صفحات اوراق ثبت شده شك و ترديد دارند در اصالت آثارى كه بر صفحه زمين از كاخهاى ويران شده شاهان ، از استخوانهاى پوسيده در زير خاك ، و از ويرانه‌هاى شهرهاى بلا زده ، كه با بيانى رسا ماجراهاى خويش را شرح مىدهند نمىتوانند شك كنند .\r\n« همان كسانى كه از نظر تعداد نفرات از آنها بيشتر ، و از قوت و آثارشان در زمين از آنها فزونتر بود » ( * ( كانُوا أَكْثَرَ مِنْهُمْ وَأَشَدَّ قُوَّةً وَآثاراً فِي الأَرْضِ ) * ) .\r\nكثرت نفرات آنها از قبورشان مىتوان شناخت ، و قدرت و آثارشان را در زمين از آنچه از آنها به يادگار مانده !\r\n","description":"","footnote":"","page_name":" 193 ","page_number":193},
  {"content":"\r\nتعبير به * ( آثاراً فِي الأَرْضِ ) * - همانگونه كه در تفسير آيه 21 همين سوره كه شبيه آن است گفته‌ايم - ممكن است اشاره به پيشرفت گسترده كشاورزى آنها باشد ( چنان كه در آيه 9 سوره روم آمده ) و يا اشاره به ساختمانهاى عظيم و بناهاى محكم اقوام پيشين در دل كوه‌ها و بر صحنه دشتها ( چنان كه در آيات 128 و 129 شعرا بيان شده است ) .\r\nولى به هر حال « نيروهايى را كه به دست مىآوردند هرگز به هنگام وزش طوفان بلا و عذاب الهى نتوانست آنها را بىنياز سازد و نجات دهد » ( * ( فَما أَغْنى عَنْهُمْ ما كانُوا يَكْسِبُونَ ) * ) ( 1 ) .\r\nبلكه تمام اين قدرتها در لحظاتى كوتاه در هم كوبيده شدند ، كاخها رويهم ريختند و ويران گشتند ، و لشكريان عظيم و قدرتمند همچون برگ خزان بر زمين افتادند ، و يا در ميان امواج كوه پيكر دفن شدند ! جايى كه آنها با آن همه قدرت چنين سرنوشتى پيدا كردند ، اين مشركان ضعيف و ناتوان مكه كه در برابر آنها چيزى به حساب نمىآيند چه مىانديشند ؟ ! در آيه بعد به چگونگى برخورد آنها با پيامبران و معجزات و دلائل روشن انبياء اشاره كرده مىگويد : « هنگامى كه رسولان آنها با معجزات و دلائل روشن به سراغ آنها آمدند از آنان روى گرداندند ، و تنها به معلوماتى كه خود داشتند دل بستند و خوشحال بودند ، و غير آن را هيچ شمردند » ( * ( فَلَمَّا جاءَتْهُمْ رُسُلُهُمْ بِالْبَيِّناتِ فَرِحُوا بِما عِنْدَهُمْ مِنَ الْعِلْمِ ) * ) .\r\nو همين امر سبب شد تا « آنچه را از عذاب و تهديدهاى الهى به باد استهزا\r\n\r\n","description":"","footnote":"\r\n( 1 ) در اينكه « ما » در جمله « ما اغنى » نافيه يا استفهاميه است دو احتمال ذكر كرده‌اند ، ولى ظاهر همان اول است ، و در اينكه « ما » در « ما كانوا يكسبون » موصوله يا مصدريه است باز دو احتمال ذكر كرده‌اند ، ولى معنى اول مسلما ترجيح دارد .\r\n","page_name":" 194 ","page_number":194},
  {"content":"\r\nمىگرفتند بر سر آنان فرود آيد « ( * ( وَحاقَ بِهِمْ ما كانُوا بِه يَسْتَهْزِؤُنَ ) * ) .\r\nدر اينكه منظور از اين علم و دانشى كه آنها به آن مغرور بودند ، و خود را با داشتن آن بىنياز از تعليمات انبيا مىديدند ، چه بوده است ؟ مفسران احتمالات مختلفى داده‌اند كه همه با هم قابل جمع است :\r\n1 - شبهات واهى و سفسطه‌هاى بىاساسى را علم مىپنداشتند و به آن تكيه مىكردند كه نمونه‌هاى متعددى از آن در آيات قرآن منعكس است . گاه مىگفتند مَنْ يُحْيِ الْعِظامَ وَهِيَ رَمِيمٌ : « چه كسى مىتواند اين استخوانهاى پوسيده را زنده كند » ؟ ( يس - 78 ) .\r\nو گاه مىگفتند أَ إِذا ضَلَلْنا فِي الأَرْضِ أَ إِنَّا لَفِي خَلْقٍ جَدِيدٍ « آيا هنگامى كه خاك شديم و در زمين گم شديم ممكن است بار ديگر آفرينش تازه اى بيابيم » ( سجده - 10 ) .\r\nگاه مىافزودند : ما هِيَ إِلَّا حَياتُنَا الدُّنْيا نَمُوتُ وَنَحْيا وَما يُهْلِكُنا إِلَّا الدَّهْرُ « جز زندگى اين دنيا چيزى در كار نيست ، گروهى مىميرند و گروهى متولد مىشوند و جز طبيعت ما را هلاك نمىكند » ! ( جاثيه - 24 ) .\r\nو امثال اين ادعاهاى واهى و بدون دليل كه علمش مىپنداشتند .\r\n2 - منظور علوم مربوط به دنيا و تدبير زندگى است همانگونه كه قارون مدعى آن بود ، و مىگفت : إِنَّما أُوتِيتُه عَلى عِلْمٍ عِنْدِي « اين ثروت را به خاطر آگاهى خاصى كه نزد من بوده است به دست آورده‌ام » ! ( قصص - 78 ) .\r\n3 - منظور علوم و دانشهايى همچون دلائل عقلى و فلسفى خواه در شكل رسميش يا غير رسمى كه گروهى با داشتن اين گونه علوم خود را از پيامبران بىنياز مىبينند ، چه در گذشته چه در حال ! و همانگونه كه گفتيم اين تفسيرها منافات با يكديگر ندارد ، هدف اين است كه با اتكاى به علوم محدود بشرى ، خواه در معارف عقلى و اعتقادات يا در دنيا\r\n","description":"","footnote":"","page_name":" 195 ","page_number":195},
  {"content":"\r\nو يا شبهات واهى كه آن را علم مىپنداشتند ، علومى را كه از سرچشمه وحى صادر شده بود نفى مىكردند و به باد استهزا مىگرفتند ، و به علوم اندك خود خوشحال بودند و خويشتن را به كلى از انبيا بى نياز مىديدند ( 1 ) .\r\nاما قرآن نتيجه اين خودخواهى و غرور را در آيات بعد چنين بيان كرده :\r\n« هنگامى كه شدت عذاب ما را ديدند ، عذابى كه براى ريشه كن كردن آنها نازل شده بود و فرمان قطعى پروردگار را در زمينه نابوديشان به همراه داشت ، از كرده خود پشيمان شدند ، خود را موجودى ضعيف و ناتوان ديدند و رو به درگاه حق آوردند و فريادشان بلند شد و گفتند : اكنون به خداوند يگانه ايمان آورديم ، و نسبت به معبودهايى كه شريك او مىشمرديم كافر شديم » ! ( * ( فَلَمَّا رَأَوْا بَأْسَنا قالُوا آمَنَّا بِاللَّه وَحْدَه وَكَفَرْنا بِما كُنَّا بِه مُشْرِكِينَ ) * ) .\r\n« اما هنگامى كه عذاب ما را مشاهده كردند ايمان آنها به حالشان سودى نداشت » ( * ( فَلَمْ يَكُ يَنْفَعُهُمْ إِيمانُهُمْ لَمَّا رَأَوْا بَأْسَنا ) * ) .\r\nچرا كه به هنگام نزول « عذاب استيصال » درهاى توبه بسته مىشود ، و اصولا اين گونه ايمان اضطرارى فايده ايمان اختيارى را نمىتواند داشته باشد ، و زائيده آن شرائط فوق العاده است ، به همين دليل هر گاه طوفان بلا فرو بنشيند راه گذشته خود را از سر مىگيرند .\r\nو نيز به همين دليل ايمان فرعون به هنگامى كه در ميان امواج نيل افتاد\r\n\r\n","description":"","footnote":"\r\n( 1 ) بعضى از مفسران احتمال داده‌اند كه ضمير « جاءهم » به پيامبران برگردد ، بنا بر اين منظور از علوم ، علوم پيامبران است ، و مراد از « فرحوا » خنده و استهزاى كفار به علوم انبيا است ، ولى اين تفسير بسيار بعيد به نظر مىرسد ( دقت كنيد ) .\r\n","page_name":" 196 ","page_number":196},
  {"content":"\r\nپذيرفته نشد .\r\nاين حكم مخصوص افراد يا اقوام معينى نيست ، بلكه چنان كه قرآن در دنبال همين سخن مىگويد : « اين سنت الهى است كه در مورد بندگان گذشته نيز اجرا شده است » ( * ( سُنَّتَ اللَّه الَّتِي قَدْ خَلَتْ فِي عِبادِه ) * ) .\r\nسپس آخرين آيه مورد بحث را به اين جمله پايان مىدهد : « و در آن هنگام كه عذاب الهى دامانشان را فرو گرفت خسران و زيان كافران آشكار شد » ( * ( وَخَسِرَ هُنالِكَ الْكافِرُونَ ) * ) .\r\nآن روز فهميدند كه سرمايه اى جز مشتى غرور و پندار نداشتند ، و آنچه را آب حيات خيال مىكردند سرابى بيش نبود ، سرمايه‌هاى وجود خود را همه در اين بيراهه زندگى به هدر داده ، و محصولى جز گناه و عذاب اليم الهى فراهم نساخته بودند ، چه زيان و خسرانى از اين برتر ؟ ! و به اين ترتيب سوره مؤمن كه با توصيف حال كافران مغرور آغاز شده بود ، با پايان زندگى دردناك آنها خاتمه مىيابد !\r\n\r\nنكته : مغروران به علم\r\nدر آيات مختلف اين سوره ، چنان كه شرح داده شد ، سرچشمه اصلى انحراف و بدبختى گروه كثيرى از مردم را كبر و غرور معرفى مىكند .\r\nتكبرى كه گاه از داشتن امكانات مالى ، و يا كثرت نفرات و نيروى نظامى سرچشمه مىگيرد ، و گاه از داشتن مختصر معلوماتى كه آن را فراوان مىپندارد .\r\nنمونه زنده آن را در عصر و زمان خود ، و بعد از پيروزيهاى علمى و صنعتى در جوامع پيشرفته مادى با چشم مىبينيم ، زيرا مىدانيم يكى از عوامل مؤثر نفى\r\n","description":"","footnote":"","page_name":" 197 ","page_number":197},
  {"content":"\r\nمذهب و روى آوردن به مكتبهاى الحادى همان غرور علمى است كه در قرون اخير براى جمعى از دانشمندان علوم طبيعى پيدا شده ، آنها با كشف اسرارى از طبيعت و دست يافتن به روزنه هايى از علم آن چنان مست و مغرور شدند كه تصور كردند چيزى در اين عالم جز آنچه آنها مىدانند وجود ندارد ، و چون خدا را در آزمايشگاههاى خود حاضر نديدند راه انكار پيش گرفتند ! اين غرور علمى به قدرى گسترش پيدا كرد كه اصلا مذهب و وحى انبياء را زائيده جهل يا ترس بشر پنداشتند و گفتند : با فرا رسيدن دوران شكوفايى علم ديگر نيازى به اين مسائل نيست ! حتى گاه پا را از اين فراتر نهادند و دوران زندگى بشر را از نظر فكرى به چهار دوران تقسيم كردند :\r\n1 - دوران افسانه‌ها 2 - دوران مذهب ! 3 - دوران فلسفه 4 - دوران علم كه منظورشان علوم طبيعى و تجربى بود ! البته آكنده بودن مذاهبى كه در محيط فعاليت اين گروه از دانشمندان وجود داشت از خرافات بسيار ، به اين هدف باطل نيز كمك كرد ، ( منظور عمدتا خرافات ارباب كليسا است ) و به اين ترتيب به گمان خود براى هميشه مذهب و تعليمات انبيا را از صحنه زندگى بشر بيرون ساختند .\r\nولى خوشبختانه اين مستى و غرور ديرى نپاييد و عوامل ديگرى دست به دست هم داد و بر اين پندارهاى بىاساس خط بطلان كشيد و به مصداق آيات فوق « هنگامى كه به علوم خود مغرور شدند باس الهى دامانشان را گرفت و فريادهايشان بجايى نرسيد » .\r\nاز يك سو جنگهاى جهانى اول و دوم نشان داد كه پيشرفتهاى علمى و صنعتى بشر نه تنها او را خوشبخت نكرده ، بلكه او را از هر زمان به لبه پرتگاه نزديكتر\r\n","description":"","footnote":"","page_name":" 198 ","page_number":198},
  {"content":"\r\nساخته است .\r\nاز سوى ديگر بروز انواع مفاسد اخلاقى و اجتماعى ، و بروز انواع نابسامانيها ، قتلها و كشتارها و بيماريهاى روانى و انواع تجاوزهاى مالى و ناموسى ، نشان داد كه علوم انسانى هرگز نتوانسته است به تنهايى جلو نابسامانيها را بگيرد ، بلكه بد آموزيهايى كه معمولا از آن جدا نيست گاهى بر دامنه آن افزوده است .\r\nاز سوى سوم معماهاى فراوانى كه در علوم پيدا شد و انسان خود را از حل آن عاجز ديد ، و دنياهاى وسيعى كه در برابر ديدگان او خودنمايى كرد ( چه عوالم بسيار بزرگ و چه فوق العاده كوچك ) و خود را از شناخت آن ناتوان مشاهده كرد ، سبب شد كه بار ديگر دست به دامان تعليمات انبيا بزند ، و گروه عظيمى دوباره به سايه وحى باز گردند ، و درمان اين بيماريهاى جانكاه را در دستورات انبياء جستجو كنند . كليساها رونق گرفت تعليمات مذهبى جزء برنامه زندگى بسيارى شد .\r\nدر اين ميان « اسلام » با تعليمات ويژه و مترقى و جامع خود بروز و ظهور تازه اى يافت ، و حركتها به سوى شناخت اسلام اصيل شروع شد .\r\nاميد است پيش از آنكه باس الهى بار ديگر دامان گروهى از مردم اين جهان را بگيرد اين بيدارى همگانى شود ، و آثار آن غرور محو و نابود گردد تا به خسران و زيان منتهى نگردد .\r\nپروردگارا ! ما را از مركب غرور فرود آور ، و از كبر و لجاجت و خود خواهى كه مايه هلاكت و بدبختى و شرمسارى است حفظ فرما .\r\nخداوندا ! دنياى ما را نيز بيدار كن ، و پيش از آنكه باس شديدت دامان مردم عصر ما را فرو گيرد به سايه پر مهر تعليمات پيامبرانت باز گردان .\r\n","description":"","footnote":"","page_name":" 199 ","page_number":199},
  {"content":"\r\nبار الها ! ما را از آن گروه قرار ده كه از سرگذشت ديگران پند مىگيرند ، تا سرگذشت ما پندى براى ديگران نشود .\r\nآمين يا رب العالمين پايان سوره مؤمن شب 27 : محرم الحرام : 1405 مطابق اول : آبان : 1363\r\n","description":"","footnote":"","page_name":" 200 ","page_number":200},
  {"content":"\r\n\r\n‹ 41 › سوره حم سجده « فصلت » اين سوره در مكه نازل شده و داراى 54 آيه است\r\nتاريخ شروع 28 : محرم الحرام : 1405 2 : 8 : 1363\r\n","description":"","footnote":"","page_name":" 201 ","page_number":201},
  {"content":"\r\n","description":"","footnote":"","page_name":" 202 ","page_number":202},
  {"content":"\r\n\r\nمحتواى سوره « فصلت »\r\nاين سوره به حكم اينكه از سوره‌هاى مكى است ويژگيهاى سوره‌هاى مكى را كه تاكيد بر معارف اسلامى و مسائل اعتقادى و انذار و بشارت است در بردارد ، و در عين حال مسائلى در آن مطرح است كه در سوره‌هاى ديگر قرآن مطرح نشده ، و از مختصات اين سوره است .\r\nرويهمرفته محتواى اين سوره را مىتوان در چند بخش خلاصه كرد :\r\n1 - توجه به قرآن و بحثهاى فراوانى پيرامون آن كه در آيات مختلف اين سوره آمده است ، و از جمله بقاء حاكميت قرآن و تسلط منطقى آن در تمام ادوار و اعصار كه در آيه 41 و 42 اين سوره به آن اشاره شده است ، و صريحا مىگويد :\r\n« اين كتابى است شكست ناپذير كه باطل هرگز بر آن غلبه نخواهد كرد » و در عين حال دليلى است بر عدم تحريف قرآن در طول تاريخ ، و همچنين موضعگيريهاى سرسختانه دشمنان در مقابل اين كتاب آسمانى تا آنجا كه مردم را از شنيدن آيات قرآن نهى مىكردند .\r\n2 - توجه به آفرينش آسمان و زمين ، مخصوصا آغاز آفرينش جهان از ماده گازى شكل ( دخان ) و مراحل پيدايش كره زمين و كوه‌ها و گياهان و حيوانات .\r\n3 - اشاراتى به سرگذشت اقوام مغرور و سركش پيشين ، از جمله قوم عاد و ثمود ، و سرنوشت دردناك آنها و اشاره كوتاهى به داستان موسى ع .\r\n4 - انذار و تهديد مشركان و كافران مخصوصا با ذكر آيات تكان دهنده اى در باره قيامت و گواهى اعضاى بدن حتى پوست تن انسان ، و توبيخ شديد پروردگار نسبت به آنها به هنگامى كه در برابر عذاب الهى قرار مىگيرند .\r\n5 - پاره اى از دلائل رستاخيز و قيامت و خصوصيات و ويژگيهاى آن .\r\n","description":"","footnote":"","page_name":" 203 ","page_number":203},
  {"content":"\r\n6 - مواعظ و اندرزهاى گوناگون كه در لابلاى مباحث فوق آمده و به آنها روح و حيات بيشترى مىبخشد ، مخصوصا دعوت به استقامت در راه حق ، و طريقه برخورد منطقى با دشمنان و طرز راهنمايى آنها به آئين خداوند .\r\n7 - سرانجام سوره را با بحث جالب و كوتاهى پيرامون « آيات آفاقى و انفسى پروردگار » و بازگشتى بر مساله معاد پايان مىبخشد .\r\n\r\nفضيلت تلاوت اين سوره\r\nدر حديثى از پيغمبر گرامى اسلام مىخوانيم :\r\nمن قرا « حم السجدة » اعطى بكل حرف منها عشر حسنات :\r\n« هر كس كه » حم سجده « را بخواند خداوند به تعداد هر حرفى از آن ده حسنه به او عطا مىكند » ( 1 ) .\r\nدر حديث ديگرى از امام صادق ع آمده است :\r\nمن قرا « حم السجدة » كانت له نورا يوم القيامة مد بصره ، و سرورا ، و عاش فى هذه الدنيا مغبوطا محمودا :\r\n« كسى كه » حم سجده « را تلاوت كند اين سوره در قيامت نورى در برابر او مىشود تا آنجا كه چشمش كار مىكند ، و مايه سرور و خوشحالى او خواهد بود ، و در اين دنيا نيز مقامى شايسته پيدا مىكند كه مايه غبطه ديگران مىشود » ( 2 ) .\r\nدر حديث ديگرى از « بيهقى » نقل شده كه « خليل بن مره » مىگويد :\r\nپيامبر ص هيچ شب به خواب نمىرفت مگر اينكه سوره « تبارك » و « حم سجده » را مىخواند ( 3 ) .\r\nمسلم است آيات بيدار كننده اين سوره با آن همه مواعظ روشنى بخش ، و آن معارف غنى و پرمايه ، در صورتى كه با تلاوت جذب روح انسان گردد ،\r\n\r\n","description":"","footnote":"\r\n( 1 و 2 ) مجمع البيان آغاز سوره حم سجده ( جلد 9 صفحه 2 ) .\r\n( 3 ) « روح المعانى » جلد 24 صفحه 84 .\r\n","page_name":" 204 ","page_number":204},
  {"content":"\r\nو راهنماى زندگى او شود ، نورى براى قيامت ، و وسيله مؤثرى براى پيروزى او در اين جهان خواهد بود ، چرا كه تلاوت مقدمه فكر است ، و فكر مقدمه عمل .\r\nنامگذارى اين سوره به « فصلت » از آيه سوم آن گرفته شده ، و به « حم سجده » از اين جهت است كه با « حم » آغاز مىشود و آيه 37 آن آيه سجده است .\r\n","description":"","footnote":"","page_name":" 205 ","page_number":205},
  {"content":"\r\n\r\n[ سوره فصلت ‹ 41 › : آيات 1 تا 5 
  ]\r\nبِسْمِ اللَّه الرَّحْمنِ الرَّحِيمِ\r\nحم ‹ 1 › تَنْزِيلٌ مِنَ الرَّحْمنِ الرَّحِيمِ ‹ 2 › كِتابٌ فُصِّلَتْ آياتُه قُرْآناً عَرَبِيًّا لِقَوْمٍ يَعْلَمُونَ ‹ 3 › بَشِيراً وَنَذِيراً فَأَعْرَضَ أَكْثَرُهُمْ فَهُمْ لا يَسْمَعُونَ ‹ 4 ›\r\nوَ قالُوا قُلُوبُنا فِي أَكِنَّةٍ مِمَّا تَدْعُونا إِلَيْه وَفِي آذانِنا وَقْرٌ وَمِنْ بَيْنِنا وَبَيْنِكَ حِجابٌ فَاعْمَلْ إِنَّنا عامِلُونَ ‹ 5 ›\r\n\r\nترجمه :\r\nبنام خداوند بخشنده بخشايشگر 1 - حم .\r\n2 - اين كتابى است كه از سوى خداوند رحمن و رحيم نازل شده است .\r\n3 - كتابى كه آياتش هر مطلبى را در جاى خود بازگو كرده است ، فصيح و گويا براى جمعيتى كه آگاهند .\r\n","description":"","footnote":"","page_name":" 206 ","page_number":206},
  {"content":"\r\n4 - قرآنى كه بشارت دهنده و بيم دهنده است ، ولى اكثر آنان رويگردان شدند ، لذا چيزى نمىشنوند .\r\n5 - آنها گفتند : قلبهاى ما در پوششهايى قرار گرفته ، و گوشهاى ما سنگين است ، و ميان ما و تو حجابى وجود دارد ، حالا كه چنين است تو به دنبال عمل خود باش ما هم براى خود عمل مىكنيم .\r\n\r\nتفسير : باز هم عظمت قرآن\r\nدر روايات اسلامى آمده است كه رسول خدا ص پيوسته بتهاى مشركان را مذمت مىكرد ، و قرآن را بر آنها مىخواند تا به راه توحيد بازگردند ، اما آنها مىگفتند : اين شعر محمد ص است ، و بعضى مىگفتند اين « كهانت » است ( كهانت غيبگوييهايى بود كه گروهى به ادعاى ارتباط با جنيان داشتند ) و بعضى مىگفتند اينها خطبه‌هاى زيبايى است كه او مىخواند ( و نامش را « قرآن » گذاشته است ) .\r\nروزى « ابو جهل » به « وليد بن مغيره » كه از رجال معروف آنها بود ، و عرب در اختلافات خود و در مشكلات از او داورى و نظر خواهى مىكرد ، گفت : اى « ابا عبد شمس » ( ابا عبد شمس كنيه وليد بود ) اين هايى را كه محمد ص مىگويد :\r\nچيست ؟ سحر است ؟ يا كهانت است ؟ يا خطبه ؟\r\nگفت : بگذاريد سخنانش را بشنوم ، نزد پيامبر ص آمد در حالى كه در حجر اسماعيل نشسته بود گفت : اى محمد ! چيزى از اشعارت را براى من بخوان ! فرمود : شعر نيست ، بلكه كلام خدا است كه پيامبران و رسولانش را با آن مىفرستاده ، گفت : هر چه هست بخوان ! رسول خدا ص قرائت سوره حم سجده را آغاز كرد ، هنگامى كه بِسْمِ اللَّه الرَّحْمنِ الرَّحِيمِ را شنيد مسخره كرد و گفت : مردى در يمامه داريم نامش « رحمن » است ، مثل اينكه او را مىخوانى !\r\n","description":"","footnote":"","page_name":" 207 ","page_number":207},
  {"content":"\r\nفرمود : نه ، خدا را مىخوانم كه « رحمن » و « رحيم » است .\r\nسپس ادامه داد ، هنگامى كه به آيه « فَإِنْ أَعْرَضُوا فَقُلْ أَنْذَرْتُكُمْ صاعِقَةً مِثْلَ صاعِقَةِ عادٍ وَثَمُودَ » ( آيه 13 همين سوره ) رسيد ، « وليد » از شنيدن آن لرزيد و مو بر تنش راست شد ، از جا بر خواست و به سوى خانه خود رفت و به سراغ قريش نيامد ! قريش گفتند : اى « ابو جهل » ! مثل اينكه « وليد بن مغيره » متمايل به دين محمد شده است ، آيا نمىبينى به سراغ ما نيامد ، و سخنان او را پذيرفت ، و به منزلش رفت ؟ به همين جهت قريش سخت غمگين شدند .\r\nروز ديگر « ابو جهل » به سراغ او آمد گفت : اى عمو ! ( وليد عموى ابو جهل بود ) ما را سر به زير و رسوا كردى ! وليد گفت : مگر چه شده ، فرزند برادر ؟ ! گفت : تو دلباخته آئين محمد شدى ؟\r\nوليد گفت : من به هيچوجه دلبستگى پيدا نكردم ، و من بر همان دين قبيله و نياكانم هستم ، ولى من سخن سخت و پيچيده اى از او شنيدم كه از شنيدنش مو بر تن انسان راست مىشود ! ابو جهل گفت : شعر است ؟\r\nگفت : ابدا ، شعر نيست .\r\nگفت : خطبه‌هاى موزون است ؟\r\nگفت : نه ، خطبه كلامى است به هم پيوسته و يك نواخت ، و اين سخنانى است متفاوت كه هموزن يكديگر نمىباشد ، اما درخشندگى خاصى دارد ! گفت كه « كهانت » است ؟ ! گفت : نه .\r\nگفت : پس چيست ؟\r\n","description":"","footnote":"","page_name":" 208 ","page_number":208},
  {"content":"\r\nگفت : بگذار در آن بينديشم ! روز بعد گفتند : اى وليد ! فكرت به كجا رسيد ؟\r\nگفت : بگوئيد « سحر » است چون دلها را مىگيرد و با خود مىبرد ! ! اينجا بود كه قسمتى از آيات سوره « مدثر » ( آيات 11 - 30 ) در باره او نازل شد ( 1 ) .\r\nاين روايت به خوبى نشان مىدهد كه تا چه حد آيات اين سوره پر جاذبه و تكان دهنده است ، تا آنجا كه در انديشمند متعصب عرب چنين عكس العملى را بجا مىگذارد .\r\nبه تفسير آيات باز گرديم .\r\nباز در آغاز اين سوره به « حروف مقطعه » برخورد مىكنيم ( حم ) كه براى دومين بار در آغاز سوره‌هاى قرآن خودنمايى مىكند ، بارها پيرامون تفسير حروف مقطعه بحث كرده‌ايم و نياز به تكرار نمىبينيم جز اينكه بعضى « حم » را نام سوره و يا « ح » را اشاره به « حميد » و « م » را اشاره به « مجيد » كه دو نام از نامهاى بزرگ خداوند است دانسته‌اند .\r\nسپس اشاره به عظمت قرآن كرده مىگويد : « اين كتابى است كه از سوى خداوند رحمن و رحيم نازل شده است » ( * ( تَنْزِيلٌ مِنَ الرَّحْمنِ الرَّحِيمِ ) * ) .\r\n« رحمت عامه » خداوند و « رحمت خاصه » او دست به دست هم داده‌اند و نزول اين آيات را سبب شده است ، آياتى كه براى دوست و دشمن مايه رحمت است ، و براى اولياى خدا بركات و رحمتهاى ويژه اى در بردارد . در حقيقت صفت\r\n\r\n","description":"","footnote":"\r\n( 1 ) « بحار الانوار » جلد 17 صفحه 211 - اين حديث با مختصر تفاوتى در كتب ديگر از جمله تفسير قرطبى در آغاز همين سوره ( جلد 8 صفحه 5782 ) نيز آمده است .\r\n","page_name":" 209 ","page_number":209},
  {"content":"\r\nبارز اين كتاب آسمانى كه در لابلاى تمام آياتش همچون عطر در ذرات برگ گل قرار گرفته همان « رحمت » است ، رحمت براى كسانى كه راه آن را بپويند و از تعليماتش الهام گيرند .\r\nبعد از بيان اجمالى فوق در باره قرآن به بيان تفصيلى پرداخته ، و اوصاف پنجگانه اى براى اين كتاب آسمانى بيان مىكند ، اوصافى كه ترسيم روشن و گويايى از چهره اصلى قرآن در بردارد .\r\nنخست مىگويد : « اين كتابى است كه آياتش مبين ، و هر مطلبى را در جاى خود بيان كرده ، و شرح و تفصيل تمام نيازمنديهاى انسان را در تمام زمينه‌ها ذكر نموده است » ( * ( كِتابٌ فُصِّلَتْ آياتُه ) * ) ( 1 ) .\r\n« كتابى است فصيح و گويا » ( * ( قُرْآناً عَرَبِيًّا ) * ) .\r\n« براى جمعيتى كه آگاهند و جوياى حقيقتند » ( * ( لِقَوْمٍ يَعْلَمُونَ ) * ) .\r\n« قرآنى كه بشير و نذير است ، و اميد بخش و بيم آفرين ، نيكان را بشارت مىدهد و مجرمان را تهديد مىكند » ( * ( بَشِيراً وَنَذِيراً ) * ) .\r\n« اما اكثر آنها روىگردان شدند لذا چيزى نمىشنوند » ( * ( فَأَعْرَضَ أَكْثَرُهُمْ فَهُمْ لا يَسْمَعُونَ ) * ) ( 2 ) .\r\nبه اين ترتيب نخستين امتياز اين كتاب بزرگ آسمانى اين است كه مسائل مختلف مورد نياز بشر در آن تبيين و تشريع شده است به گونه اى كه هر كس در هر سطحى از فكر و انديشه باشد و در هر مرحله اى از نياز روحى به مقدار فكر\r\n\r\n","description":"","footnote":"\r\n( 1 ) « كتاب » خبر بعد از خبر است ، به اين ترتيب كه « تنزيل » خبر مبتداى محذوفى است ، و « كتاب » خبر بعد از آن .\r\n( 2 ) « لقوم يعلمون » ممكن است متعلق به « فصلت » باشد يا متعلق به « تنزيل » .\r\n","page_name":" 210 ","page_number":210},
  {"content":"\r\nو نياز خويش از آن بهره مىگيرد .\r\nوصف ديگرش اين است كه مجموعه اى كامل است ، زيرا « قرآن » از ماده قرائت در اصل به معنى جمع كردن اجزاى سخن است .\r\nدر توصيف سوم فصاحت و بلاغت مخصوص آن را بيان مىكند ، كه حقايق را صريح و دقيق ، بى كم و كاست و گويا و رسا ، و در عين حال زيبا و جذاب منعكس مىسازد .\r\nتوصيف چهارم و پنجم بيانگر تاثير عميق تربيتى آن است ، از طريق بشارت و انذار ، گاه چنان آياتش در تشويق نيكان و پاكان اوج مىگيرد كه تمام وجود انسان را به وجد مىآورد ، و گاه در تهديد و انذار فاسدان و مجرمان چنان تكان دهنده است كه مو بر تن انسان راست مىشود ، و اين دو اصل تربيتى را دوش به دوش يكديگر در آياتش پيش مىبرد .\r\nولى افسوس كه متعصبان لجوج گوش شنوا ندارند ، گويى كرند و هيچ نمىشنوند ، گوش ظاهرشان سالم است ، ولى روح شنوايى و درك حقايق را از محتواى كلام از دست داده‌اند .\r\nاما عكس العمل منفى اين كوردلان به همين جا ختم نمىشد ، بلكه تلاش و كوشش داشته كه پيامبر ص را از دعوت خود مايوس سازند ، و به او ثابت كنند كه در مقابل دعوت تو گوش شنوايى در اين ديار نيست ، و بيهوده تلاش مكن ! چنان كه در آيه بعد مىگويد : « آنها گفتند : قلبهاى ما در برابر دعوت تو در پوششهايى قرار گرفته ، و گوشهاى ما سنگين است ، و ميان ما و تو حجابى وجود دارد » ! ( * ( وَقالُوا قُلُوبُنا فِي أَكِنَّةٍ مِمَّا تَدْعُونا إِلَيْه وَفِي آذانِنا وَقْرٌ وَمِنْ بَيْنِنا وَبَيْنِكَ حِجابٌ ) * ) .\r\nحالا كه چنين است كار به كار ما نداشته باش توبه سراغ عمل و برنامه هاى\r\n","description":"","footnote":"","page_name":" 211 ","page_number":211},
  {"content":"\r\nخود باش ، و ما به عقائد و مذهب خود عمل مىكنيم « ( * ( فَاعْمَلْ إِنَّنا عامِلُونَ ) * ) .\r\nدرست همانند بيمار نادان و ابلهى كه از دست طبيب مسيحا نفسى فرار مىكند و سعى دارد از همه وسائل براى جدا ساختن خود از او كمك گيرد .\r\nنخست مىگفتند : عقل و فكر ما گويى در محفظه هايى قرار گرفته كه چيزى در آن وارد نمىشود ! توجه داشته باشيد « اكنه » جمع « كنان » به معنى پوشش است ، نه يك پوشش كه در حقيقت پوششهاى جهل و تعصب ، پوشش لجاجت و عناد ، پوشش تقليد كوركورانه و مانند آن قلبهاى آنها را فرا گرفته بود .\r\nآنها مىگفتند : علاوه بر اين كه « عقل » ما چيزى درك نمىكند « گوش » ما هم سنگين است ، و سخنان تو را نمىشنويم يعنى هم مركز اصلى از كار افتاده و هم ابزار و وسيله‌ها ! .\r\nاز همه اينها گذشته گويى در ميان ما و تو پرده ضخيمى كشيده شده كه اگر گوش سالمى هم مىداشتيم صدايت به گوش ما نمىرسيد ، پس چرا اين همه خود را خسته مىكنى ، فرياد مىزنى ، دل مىسوزانى ، شب و روز تبليغ مىكنى ، ما را به حال خود بگذار كه در اينجا كالاى تو مشترى ندارد ! تو بر دين خود و ما هم بر آئين خود ! ! اين نهايت وقاحت و بى شرمى و نادانى است كه انسان با تمام وجودش اينچنين از حق گريزان باشد :\r\n\r\nدر چشم اين سياه دلان صبح كاذب است\r\nدر روشنى اگر يد بيضا كند كسى !\r\n\r\nقابل توجه اينكه نمىگفتند : و بيننا و بينك حجاب ( ميان ما و تو حجابى است ) بلكه كلمه « من » را به آن مىافزودند و مىگفتند : * ( وَمِنْ بَيْنِنا وَبَيْنِكَ حِجابٌ ) * : تا تاكيد بيشترى را بيان كنند ، زيرا با افزودن اين كلمه مفهوم جمله\r\n","description":"","footnote":"","page_name":" 212 ","page_number":212},
  {"content":"\r\nچنين مىشود : تمام فاصله ميان ما و تو را حجابى پر كرده بديهى است ، و البته حجابى كه تمام اين فاصله را در بر گيرد بايد بسيار ضخيم باشد ، و طبيعى است سخن گفتن از پشت چنين حجاب كمترين اثرى نخواهد داشت .\r\nجمله « * ( فَاعْمَلْ إِنَّنا عامِلُونَ ) * » ممكن است براى مايوس ساختن پيامبر گرامى اسلام ص از ناحيه كافران گفته شده باشد كه تو مشغول برنامه خويش باش و ما مشغول برنامه آئين خويش هستيم .\r\nو نيز ممكن است يك نوع تهديد نسبت به پيامبر ص باشد كه تو هر كار از دستت ساخته است انجام ده ، ما هم آنچه در توان داريم بر ضد شخص تو و آئين تو انجام خواهيم داد ، و اين نهايت لجاجت آنها را بيان مىكند .\r\n","description":"","footnote":"","page_name":" 213 ","page_number":213},
  {"content":"\r\n\r\n[ سوره فصلت ‹ 41 › : آيات 6 تا 8 
  ]\r\nقُلْ إِنَّما أَنَا بَشَرٌ مِثْلُكُمْ يُوحى إِلَيَّ أَنَّما إِلهُكُمْ إِله واحِدٌ فَاسْتَقِيمُوا إِلَيْه وَاسْتَغْفِرُوه وَوَيْلٌ لِلْمُشْرِكِينَ ‹ 6 › الَّذِينَ لا يُؤْتُونَ الزَّكاةَ وَهُمْ بِالآخِرَةِ هُمْ كافِرُونَ ‹ 7 › إِنَّ الَّذِينَ آمَنُوا وَعَمِلُوا الصَّالِحاتِ لَهُمْ أَجْرٌ غَيْرُ مَمْنُونٍ ‹ 8 ›\r\n\r\nترجمه :\r\n6 - بگو من فقط انسانى مثل شما هستم كه اين حقيقت بر من وحى مىشود كه معبود شما تنها يكى است ، پس تمام توجه خويش را به او كنيد ، و از وى آمرزش طلبيد ، واى بر مشركان ! 7 - همانها كه زكات را ادا نمىكنند ، و آخرت را منكرند .\r\n8 - اما كسانى كه ايمان آوردند و اعمال صالح انجام دادند پاداشى جاودانى دارند .\r\n\r\nتفسير : مشركان چه كسانى هستند ؟\r\nاين آيات هم چنان سخن از مشركان و كافران مىگويد ، و در حقيقت پاسخى است به گفتارى كه از آنها در آيات قبل نقل شده ، و دفع هر گونه توهم و اشتباه در زمينه دعوت پيامبر ص .\r\nمىفرمايد : « بگو من تنها انسانى مثل شما هستم و اين حقيقت پيوسته بر من\r\n","description":"","footnote":"","page_name":" 214 ","page_number":214},
  {"content":"\r\nوحى مىشود كه معبود شما فقط يكى است « ( * ( قُلْ إِنَّما أَنَا بَشَرٌ مِثْلُكُمْ يُوحى إِلَيَّ أَنَّما إِلهُكُمْ إِله واحِدٌ ) * ) .\r\nنه مدعى فرشته بودنم ، و نه انسانى از يك نژاد برتر و نه خداوند و نه فرزند خدا هستم بلكه انسانى همچون شما هستم با اين تفاوت كه پيوسته فرمان توحيد به من وحى مىشود ، من هرگز نمىخواهم شما را مجبور به پذيرش اين آئين كنم ، تا آن گونه كه گفتيد سرسختانه در برابر من بايستيد و مقاومت يا تهديد كنيد ، راهى است روشن پيش پاى شما مىگذارم ، و بيش از اين وظيفه اى ندارم ، تصميمگيرى نهايى با خود شما است .\r\nسپس ادامه مىدهد « اكنون كه چنين است تمام توجه خويش را به اين معبود يكتا كنيد و از شرك و گناه توبه و استغفار نمائيد » ( * ( فَاسْتَقِيمُوا إِلَيْه وَاسْتَغْفِرُوه ) * ) ( 1 ) .\r\nسپس به عنوان هشدار و اعلام خطر مىافزايد : « واى بر مشركان » ( و ويل للمشركين ) .\r\nآيه بعد به معرفى مشركان پرداخته ، و جمله اى را در اين زمينه بازگو مىكند كه منحصر به اين آيه است مىفرمايد : « همان كسانى كه زكات را ادا نمىكنند و نسبت به آخرت كافرند » ( * ( الَّذِينَ لا يُؤْتُونَ الزَّكاةَ وَهُمْ بِالآخِرَةِ هُمْ كافِرُونَ ) * ) .\r\nدر حقيقت معرف آنها دو چيز است : ترك زكات ، و انكار معاد .\r\nاين آيه در ميان مفسران گفتگوهاى زيادى برانگيخته است ، و در تفسير آن احتمالات فراوانى داده‌اند ، علت اصلى آن اين است كه زكات يكى از فروع\r\n\r\n","description":"","footnote":"\r\n( 1 ) جمله « فاستقيموا » از ماده استقامت در اينجا به معنى مستقيم رو به چيزى بودن است و لذا با « الى » متعدى شده چرا كه مفهوم « استواء » را در بر دارد .\r\n","page_name":" 215 ","page_number":215},
  {"content":"\r\nاسلام است ، چگونه ترك آن دليل بر كفر و شرك مىشود ؟\r\nبعضى ظاهر آيه را حفظ كرده و گفته‌اند ترك زكات هر چند توام با انكار وجوب آن نباشد باز نشانه كفر است .\r\nبعضى ديگر ترك توام با انكار را دليل بر كفر دانسته‌اند ، چرا كه زكات از ضروريات اسلام است و منكر آن كافر مىباشد .\r\nجمعى گفته‌اند : زكات در اينجا به معنى تطهير و پاكيزگى است ، و منظور از ترك زكات ترك پاكسازى صفحه دل از لوث شرك است ، همانگونه كه در آيه 81 سوره كهف نيز آمده است « خَيْراً مِنْه زَكاةً » ( فرزندى كه از او پاكتر باشد ) .\r\nولى اشكال مطلب در اينجا است كه تعبير به لا يؤتون ( نمىپردازند و ادا نمىكنند ) هيچگونه تناسبى با اين معنى ندارد .\r\nبنا بر اين راهى جز اين نيست كه منظور همان اداء زكات باشد .\r\nمشكل ديگر اينجا است كه زكات در سال دوم هجرت در مدينه تشريع شد ، و اين آيات مكى است ، حتى به گفته بعضى از مفسران بزرگ سوره فصلت از نخستين سوره هايى است كه در مكه نازل شده ، لذا ناچار شده‌اند كه زكات را در اينجا به معنى هر گونه « انفاق در راه خدا » تفسير كنند ، يا بگويند اصل وجوب زكات در مكه نازل شده بود ، اما حد و حدود و نصاب و مقدار آن در سال دوم هجرت نازل گرديد .\r\nبه هر حال آنچه در اينجا نزديكتر به مفهوم آيه است اين است كه منظور از زكات همان مفهوم عام انفاق بوده باشد ، و ذكر آن در نشانه‌هاى شرك به خاطر اين است كه انفاقهاى مالى در راه خداوند يكى از روشنترين نشانه‌هاى ايثار و گذشت و عشق به اللَّه است ، چرا كه مال از محبوبترين امور نزد انسان مىباشد ، و انفاق و ترك انفاق مىتواند شاخصى براى شرك و ايمان در بسيارى از موارد گردد تا آنجا كه بعضى اموال خويش را از جان خود نيز محبوبتر دارند و نمونه هاى\r\n","description":"","footnote":"","page_name":" 216 ","page_number":216},
  {"content":"\r\nآن را در طول زندگى ديده‌ايم .\r\nو به عبارت ديگر منظور ترك انفاقى است كه نشانه عدم ايمان آنها به خدا است و به همين دليل در رديف عدم ايمان به معاد ذكر شده ، و يا ترك زكات توام با انكار وجوب آن است . نكته ديگرى كه مىتواند به روشن شدن تفسير آيه كمك كند اين است كه « زكات » در ميان دستورات اسلام وضع خاصى دارد ، و پرداختن آن نشانه به رسميت شناختن حكومت اسلامى بوده است ، و ترك آن غالبا نوعى طغيان و سركشى و قيام بر ضد حكومت اسلامى محسوب مىشده ، و مىدانيم قيام بر ضد حكومت اسلامى موجب كفر است .\r\nگواه اين سخن مطلبى است كه در تاريخ اسلام در باره « اصحاب رده » ( گروهى كه بعد از وفات پيامبر ص مرتد شدند ) آمده است ، آنها جمعى از طوايف « بنى طى » و « غطفان » و « بنى اسد » بودند كه از دادن زكات به ماموران حكومت اسلامى سر باز زدند ، و به اين طريق پرچم مخالفت را برافراشتند ، مسلمانان وفادار به قرآن با آنها پيكار كردند و آنان را در هم كوبيدند .\r\nدرست است كه موقع نزول اين آيه هنوز حكومت اسلامى تشكيل نشده بود ، ولى اين آيه مىتواند در عين حال اشاره سربسته اى به مطلب فوق باشد .\r\nدر تواريخ آمده است كه « اهل رده » بعد از وفات پيامبر ص گفتند :\r\nاما الصلاة فنصلى ، و اما الزكاة فلا يغصب اموالنا ! : « نماز را مىخوانيم ، اما زكات نه ، ما اجازه نخواهيم داد اموال ما غصب گردد » ! به دنبال اين ماجرا مسلمانان تصميم گرفتند با اين گروه به پيكار برخيزند و آن را دليل بر ارتدادشان مىدانستند . ( 1 )\r\nدر آخرين آيه مورد بحث به معرفى گروهى كه در نقطه مقابل اين مشركان\r\n\r\n","description":"","footnote":"\r\n( 1 ) « تفسير ابو الفتوح » جلد 10 صفحه 9 ذيل آيات مورد بحث .\r\n","page_name":" 217 ","page_number":217},
  {"content":"\r\nبخيل و بى ايمان قرار دارند ، و جزاى آنها ، پرداخته مىگويد : « كسانى كه ايمان آوردند و اعمال صالح انجام دادند اجر و پاداشى جاودانى و قطع ناشدنى دارند » ( * ( إِنَّ الَّذِينَ آمَنُوا وَعَمِلُوا الصَّالِحاتِ لَهُمْ أَجْرٌ غَيْرُ مَمْنُونٍ ) * ) .\r\n« ممنون » از ماده « من » در اينجا به معنى قطع يا نقص است ، بنا بر اين « غير ممنون » يعنى « غير مقطوع » و بدون نقص ، بعضى واژه « منون » ( بر وزن زبون ) به معنى مرگ را نيز از همين ماده دانسته‌اند و همچنين « منت گذاردن با زبان » را ، چرا كه اولى قطع و پايان عمر است ، و دومى نعمت و شكر را قطع مىكند ( 1 ) .\r\nبعضى از مفسران نيز گفته‌اند : منظور از « غير ممنون » در اينجا اين است كه هيچگونه منتى بر مؤمنان در اين اجر و پاداش گذارده نمىشود ( ولى معنى اول مناسبتر به نظر مىرسد ) .\r\n\r\nنكته : اهميت فوق العاده زكات در اسلام :\r\nآيه فوق با تعبير تكان دهنده اش تاكيد مجددى است بر اهميت اين فريضه اسلامى ، خواه به معنى زكات واجب گرفته شود يا به مفهوم وسيع و گسترده تر ، و بايد چنين باشد زيرا :\r\n« زكات » يكى از عوامل مهم عدالت اجتماعى و مبارزه با فقر و محروميت ، و پر كردن فاصله‌هاى طبقاتى ، و تقويت بنيه مالى حكومت اسلامى ، و پاكسازى روح و جان از حب دنيا و مال پرستى ، و خلاصه وسيله بسيار مؤثرى براى قرب الهى است .\r\nدر بسيارى از روايات اسلامى تعبيراتى آمده است كه نشان مىدهد « ترك زكات » در سر حد كفر است و شبيه تعبيرى است كه در آيات فوق آمده ، به عنوان\r\n\r\n","description":"","footnote":"\r\n( 1 ) « راغب » در مفردات در ماده « من » .\r\n","page_name":" 218 ","page_number":218},
  {"content":"\r\nنمونه :\r\n1 - در حديثى از امام صادق ع مىخوانيم كه از جمله وصاياى پيامبر ص به على ع اين بود :\r\nيا على كفر باللَّه العظيم من هذه الامه عشرة ، و عد منهم مانع الزكاة . . . ثم قال يا على ! من منع قيراطا من زكات ماله فليس بمؤمن و لا مسلم و لا كرامة ، يا على ! تارك الزكات يسئل اللَّه الرجعة الى الدنيا ، و ذلك قوله عز و جل حَتَّى إِذا جاءَ أَحَدَهُمُ الْمَوْتُ قالَ رَبِّ ارْجِعُونِ ) * . . . : « اى على ! ده طايفه از اين امت به خداوند بزرگ كافر شده‌اند ، و يكى از اين ده گروه را مانع الزكات شمرد . . . سپس فرمود : اى على ! هر كس قيراطى از زكات مالش را نپردازد نه مؤمن است و نه مسلمان و ارزشى در پيشگاه خدا ندارد .\r\nاى على ! تارك الزكات به هنگام مرگ تقاضاى بازگشت به اين دنيا ( براى جبران گناه عظيم خود مىكند اما پذيرفته نمىشود ) و اين همان است كه خداوند در قرآن به آن اشاره فرموده : زمانى كه مرگ يكى از آنها فرا رسد مىگويد پروردگارا ! مرا بازگردانيد ( اما پاسخ منفى مىشنود ) . . . » ( 1 ) .\r\n2 - در حديث ديگرى از امام صادق آمده است :\r\nان اللَّه عز و جل فرض للفقراء فى اموال الاغنياء فريضة لا يحمدون الا بادائها و هى الزكاة بها حقنوا دماءهم و بها سموا مسلمين :\r\n« خداوند بزرگ براى فقيران در اموال اغنيا فريضه اى قرار داده كه جز با اداء آن شايسته ستايش نيستند ، و آن زكات است كه به وسيله آن خون خود را حفظ مىكنند و نام مسلمان بر آنها گذارده مىشود » ( 2 ) .\r\n3 - بالآخره در حديث ديگرى از امام صادق ع مىخوانيم :\r\nمن منع قيراطا من الزكاة فليمت ان شاء يهوديا او نصرانيا :\r\n« كسى كه قيراطى از زكات را منع\r\n\r\n","description":"","footnote":"\r\n( 1 و 2 ) وسائل الشيعه جلد 6 صفحه 18 و 19 ( باب ثبوت الكفر و الارتداد و القتل بمنع الزكاة استحلالا و جحودا ) جمعى از فقها و محدثين همانند صاحب « وسائل » روايات فوق را حمل بر مورد انكار زكات گرفته اند .\r\n","page_name":" 219 ","page_number":219},
  {"content":"\r\nكند يا بايد يهودى از دنيا برود يا نصرانى » ( 1 ) .\r\nدر زمينه اهميت زكات در اسلام ، و فلسفه آن ، و همچنين تاريخ وجوب زكات در اسلام ، و ساير خصوصيات مربوط به آن در جلد 8 از صفحه 6 به بعد ( ذيل آيه 60 سوره توبه ) مشروحا بحث كرده‌ايم .\r\n\r\n","description":"","footnote":"\r\n( 1 ) وسائل الشيعه جلد 6 صفحه 18 و 19 ( باب ثبوت الكفر و الارتداد و القتل بمنع الزكاة استحلالا و جحودا ) جمعى از فقها و محدثين همانند صاحب « وسائل » روايات فوق را حمل بر مورد انكار زكات گرفته اند\r\n","page_name":" 220 ","page_number":220},
  {"content":"\r\n\r\n[ سوره فصلت ‹ 41 › : آيات 9 تا 12 
  ]\r\nقُلْ أَ إِنَّكُمْ لَتَكْفُرُونَ بِالَّذِي خَلَقَ الأَرْضَ فِي يَوْمَيْنِ وَتَجْعَلُونَ لَه أَنْداداً ذلِكَ رَبُّ الْعالَمِينَ ‹ 9 › وَجَعَلَ فِيها رَواسِيَ مِنْ فَوْقِها وَبارَكَ فِيها وَقَدَّرَ فِيها أَقْواتَها فِي أَرْبَعَةِ أَيَّامٍ سَواءً لِلسَّائِلِينَ ‹ 10 › ثُمَّ اسْتَوى إِلَى السَّماءِ وَهِيَ دُخانٌ فَقالَ لَها وَلِلأَرْضِ ائْتِيا طَوْعاً أَوْ كَرْهاً قالَتا أَتَيْنا طائِعِينَ ‹ 11 › فَقَضاهُنَّ سَبْعَ سَماواتٍ فِي يَوْمَيْنِ وَأَوْحى فِي كُلِّ سَماءٍ أَمْرَها وَزَيَّنَّا السَّماءَ الدُّنْيا بِمَصابِيحَ وَحِفْظاً ذلِكَ تَقْدِيرُ الْعَزِيزِ الْعَلِيمِ ‹ 12 ›\r\n\r\nترجمه :\r\n9 - بگو : آيا شما به آن كسى كه زمين را در دو روز آفريد كافر هستيد ؟ و براى او همانندهايى قائل مىشويد ؟ او پروردگار جهانيان است .\r\n","description":"","footnote":"","page_name":" 221 ","page_number":221},
  {"content":"\r\n10 - او در زمين كوه هايى قرار داد ، و بركاتى در آن آفريد ، و مواد غذايى مختلف آن را مقدر فرمود ، اينها همه در چهار روز بود ، درست به اندازه نياز تقاضا كنندگان ! 11 - سپس اراده آفرينش آسمان فرمود در حالى كه به صورت دود بود ، به آن و به زمين دستور داد به وجود آئيد و شكل گيريد ، خواه از روى اطاعت و خواه اكراه ! آنها گفتند : ما از روى طاعت مىآئيم ! 12 - در اين هنگام آنها را به صورت هفت آسمان در دو روز آفريد ، و آنچه را مىخواست در هر آسمانى مقدر فرمود ، و آسمان پائين را با چراغهاى ( ستارگان ) زينت بخشيديم و ( با شهابها ) از استراق سمع شياطين حفظ كرديم ، اين است تقدير خداوند دانا .\r\n\r\nتفسير : دورانهاى آفرينش آسمانها و زمين\r\nآيات فوق نمونه اى از آيات آفاقى و نشانه‌هاى عظمت و علم و قدرت خدا در آفرينش زمين و آسمان و آغاز خلقت موجودات است كه به پيامبر اكرم ص دستور مىدهد كافران و مشركان را مخاطب ساخته و از آنها سؤال كند آيا خداوندى را كه مبدء اين عوالم پهناور و گسترده است هرگز مىتوانند انكار كنند ؟ تا از اين طريق و جدان و عقل و هوش آنها را بيدار كند و به داورى طلبد .\r\nمىفرمايد : « بگو : آيا شما به آن كسى كه زمين را در دو روز آفريد كافر هستيد » ؟ ! ( * ( قُلْ أَ إِنَّكُمْ لَتَكْفُرُونَ بِالَّذِي خَلَقَ الأَرْضَ فِي يَوْمَيْنِ ) * ) .\r\n« و براى او شبيه و نظيرهايى قائل مىشويد » ( * ( وَتَجْعَلُونَ لَه أَنْداداً ) * ) .\r\nچه اشتباه بزرگ ، و چه سخن بىپايه اى ؟\r\n« او پروردگار جهانيان است » ( * ( ذلِكَ رَبُّ الْعالَمِينَ ) * ) .\r\nآيا كسى كه اين جهان را هم اكنون تدبير مىكند ، او خالق اين آسمان و زمين نيست ؟ اگر او خالق و مدبر است پس اين بتها و معبودهاى ساختگى را چگونه در كنار او قرار مىدهيد ؟ شايستگى پرستش تنها براى كسى است كه\r\n","description":"","footnote":"","page_name":" 222 ","page_number":222},
  {"content":"\r\nخلقت و تدبير و مالكيت و حكومت جهان از آن او است .\r\nدر آيه بعد به آفرينش كوه‌ها ، و معادن و بركات زمين ، و مواد غذايى پرداخته مىفرمايد : « او در زمين كوه هايى قرار داد و بركات و منافعى در آن آفريد ، و مواد غذايى مختلف آن را مقدر فرمود ، اينها همه در چهار روز بود » ( * ( وَجَعَلَ فِيها رَواسِيَ مِنْ فَوْقِها وَبارَكَ فِيها وَقَدَّرَ فِيها أَقْواتَها فِي أَرْبَعَةِ أَيَّامٍ ) * ) .\r\n« اين مواد غذايى درست به اندازه نياز نيازمندان و تقاضا كنندگان است » ( * ( سَواءً لِلسَّائِلِينَ ) * ) ( 1 ) .\r\nبه اين ترتيب خداوند نيازمنديهاى همه نيازمندان را پيش بينى كرده ، و براى همه آنها آنچه لازم بوده است آفريده ، و هيچ كم و كاستى در آن وجود ندارد ، همانگونه كه در آيه 50 سوره طه مىگويد : رَبُّنَا الَّذِي أَعْطى كُلَّ شَيْءٍ خَلْقَه ثُمَّ هَدى :\r\n« پروردگار ما كسى است كه به هر موجودى آنچه آفرينش او اقتضا داشت عطا كرد ، و سپس او را در مسيرش هدايت نمود » .\r\nمنظور از « سائلين » در اينجا ممكن است انسانها بوده باشند ، يا اعم از انسانها و حيوانات و گياهان ( و اگر به صورت جمع عاقل ذكر شد به اصطلاح از باب « تغليب » است ) .\r\nمطابق اين تفسير نه تنها نياز انسانها بلكه نياز حيوانات و گياهان را از\r\n\r\n","description":"","footnote":"\r\n( 1 ) در اينكه « سواء » و همچنين « للسائلين » چه محلى از اعراب دارد ؟ و متعلق به چيست ؟ احتمالات متعددى داده شده است : نخست اينكه سواء حال باشد براى « اقوات » و « للسائلين » متعلق به « سواء » و نتيجه آن همان تفسيرى مىشود كه در بالا آورديم ، احتمال ديگر اينكه سواء صفت براى ايام بوده باشد ، يعنى اين چهار دوران مساوى با يكديگر بوده ، و اما « للسائلين » يا متعلق است به « قدر » و يا به محذوفى ، و در تقدير چنين است :\r\n« كائنة للسائلين » يعنى اين چهار روز پاسخى است براى سؤال كنندگان ( ولى تفسير اول از همه روشنتر است ) .\r\n","page_name":" 223 ","page_number":223},
  {"content":"\r\nآغاز در زمين پيش بينى كرده ، و آنچه براى ادامه حيات آنها لازم بوده ، آفريده است .\r\nدر اينجا سؤال مهمى مطرح است و آن اينكه :\r\nچگونه در آيات فوق آفرينش زمين را در دو روز ، و كوه‌ها و بركات و غذاها در چهار روز ، و در دنباله اين آيات ، آفرينش آسمانها را نيز در دو روز ذكر كرده كه مجموعا هشت روز مىشود ؟ در حالى كه در آيات فراوانى از قرآن مجيد آفرينش آسمانها و زمين مجموعا در شش روز ، يا به تعبير ديگر در شش دوران ، بيان شده است ( 1 ) .\r\nمفسران در پاسخ اين سؤال دو راه را انتخاب كردند :\r\nراه اول كه مشهور و معروف است اينكه : آنجا كه مىگويد « اربعة ايام » ( چهار روز ) منظور تتمه چهار روز است ، به اين ترتيب در دو روز اول از اين چهار روز زمين آفريده شد ، و در دو روز بعد ساير خصوصيات زمين ، به اضافه خلقت آسمانها در دو روز مجموعا شش روز ( شش دوران ) مىشود .\r\nنظير اين تعبير در زبان عرب و تعبيرات فارسى نيز وجود دارد كه فى المثل گفته مىشود : از اينجا تا مكه ده روز طول مىكشد ، و تا مدينه پانزده روز ، يعنى پنج روز فاصله مكه و مدينه است و ده روز فاصله اينجا تا مكه ( 2 ) .\r\nالبته اگر آيات متعدد آفرينش در شش روز نبود چنين تفسيرى پذيرفته نمىشد ، ولى از آنجا كه آيات قرآن يكديگر را تفسير مىكنند ، و قرينه يكديگر مىشوند ، تفسير بالا به خوبى قابل قبول است .\r\n\r\n","description":"","footnote":"\r\n( 1 ) به آيات 54 سوره اعراف 3 - يونس 7 - هود 59 - فرقان 4 - سجده 38 ق 4 - حديد مراجعه شود .\r\n( 2 ) طبق اين تفسير آيه تقديرى دارد به اين صورت ( و قدر فيها اقواتها فى تتمة اربعة ايام ) و يا به تعبيرى كه در تفسير كشاف آمده ( كل ذلك فى اربعة ايام .\r\n","page_name":" 224 ","page_number":224},
  {"content":"\r\nراه ديگرى كه تعداد كمى از مفسران آن را انتخاب كرده‌اند اين است كه :\r\nاربعة ايام ( چهار روز ) مربوط به آغاز خلقت نيست بلكه اشاره به فصول چهارگانه سال است كه مبدء پيدايش ارزاق و پرورش مواد غذايى انسانها و حيوانات است ( 1 ) .\r\nولى اين تفسير علاوه بر اينكه هماهنگى را در ميان جمله‌هاى آيات فوق تامين نمىكند چرا كه در مورد خلقت زمين و آسمان « يوم » به معنى دوران آغاز پيدايش است ، طبق اين تفسير « يوم » در مورد خصوصيات زمين و مواد غذايى به معنى فصول سال مىباشد كه پيوسته تكرار مىگردد .\r\nبعلاوه نتيجه آن اين است كه از شش روز آفرينش تنها از دو روز مربوط به خلقت زمين ، و دو روز مربوط به خلقت آسمانها ، بحث شده ، اما دو روز باقيمانده كه مربوط به خلقت موجوداتى است كه ميان زمين و آسمان قرار دارند ( ما بينهما ) سخنى به ميان نيامده است .\r\nبه هر حال تفسير اول از جهاتى مناسبتر به نظر مىرسد .\r\nشايد نياز به تذكر نداشته باشد كه « روز » در آيات فوق هرگز به معنى روز معمولى نيست ، چرا كه قبل از آفرينش زمين و آسمان اصلا روز به اين معنى وجود نداشت ، بلكه منظور از آن دورانهاى آفرينش است كه گاه ميليونها يا ميلياردها سال به طول انجاميده .\r\nتوضيح اين معنى را به طور كامل در جلد ششم ( ذيل آيه 54 سوره اعراف ) صفحه 200 به بعد آورده‌ايم .\r\nدر اينجا دو نكته ديگر باقى مىماند كه بايد به آن توجه كرد :\r\nنخست اينكه منظور از « بارك فيها » چيست ؟ ظاهر اين است كه اشاره به معادن و منابع زير زمينى و روى زمينى و درختان و نهرها و منابع آب است كه\r\n\r\n","description":"","footnote":"\r\n( 1 ) حديثى به اين مضمون در تفسير على بن ابراهيم نيز آمده است .\r\n","page_name":" 225 ","page_number":225},
  {"content":"\r\nمايه بركت و استفاده همه موجودات زنده زمين مىباشد .\r\nدر اينكه تعبير به « * ( فِي أَرْبَعَةِ أَيَّامٍ ) * » ( در چهار روز ) مربوط به آفرينش كداميك از موضوعاتى است كه در آيه ذكر شده بعضى از مفسران چنين تصور كرده‌اند كه تنها به مساله « اقوات » ( مواد غذايى ) مربوط است ، در حالى كه چنين نيست ، بلكه مربوط به هر سه قسمت مذكور در آيه است ( آفرينش كوه‌ها ، آفرينش منابع و بركات زمين ، و آفرينش مواد غذايى ) زيرا در غير اين صورت بعضى از اين امور داخل در ايامى كه در آيات فوق آمده است نخواهد بود و اين با نظام آيات تناسب ندارد .\r\nبعد از پايان سخنان مربوط به آفرينش زمين و مراحل تكاملى آن به بحث از آفرينش آسمانها پرداخته مىفرمايد : « سپس اراده آفرينش آسمان نمود در حالى كه به صورت دود بودند ، در اين هنگام به آسمان و زمين فرمود : به وجود آئيد و شكل گيريد ، چه از روى طاعت و چه اكراه » ( * ( ثُمَّ اسْتَوى إِلَى السَّماءِ وَهِيَ دُخانٌ فَقالَ لَها وَلِلأَرْضِ ائْتِيا طَوْعاً أَوْ كَرْهاً ) * ) .\r\n« آنها گفتند ما از روى طاعت و امتثال فرمان مىآئيم » ( * ( قالَتا أَتَيْنا طائِعِينَ ) * ) .\r\n« در اين هنگام خداوند آنها را به صورت هفت آسمان در دو روز آفريد و كامل كرد » ( * ( فَقَضاهُنَّ سَبْعَ سَماواتٍ فِي يَوْمَيْنِ ) * ) .\r\n« و در هر آسمان آنچه را مىخواست امر و فرمان داد » و موجودات و مخلوقات مختلف را در آنها آفريد و به آنها نظام بخشيد ( * ( وَأَوْحى فِي كُلِّ سَماءٍ أَمْرَها ) * ) .\r\nو آسمان پائين را با چراغهاى ستارگان زينت بخشيديم ، و با شهابها از استراق سمع شياطين حفظ كرديم « ( * ( وَزَيَّنَّا السَّماءَ الدُّنْيا بِمَصابِيحَ وَحِفْظاً ) * ) .\r\n","description":"","footnote":"","page_name":" 226 ","page_number":226},
  {"content":"\r\nآرى « اين است تقدير خداوند قادر و دانا » ( * ( ذلِكَ تَقْدِيرُ الْعَزِيزِ الْعَلِيمِ ) * ) .\r\nدر اين دو آيه نكات مهمى است كه بايد مورد توجه قرار گيرد :\r\n1 - تعبير به « ثم » ( سپس ) معمولا براى تاخير در زمان مىآيد ، ولى گاه به معنى تاخير در بيان مىباشد .\r\nاگر به معنى اول باشد مفهومش اين است كه آفرينش آسمانها بعد از خلقت زمين و آفرينش كوه‌ها و معادن و مواد غذايى صورت گرفته است ، ولى اگر به معنى دوم باشد هيچ مانعى ندارد كه آفرينش آسمانها قبلا صورت گرفته ، و زمين بعد از آن ، ولى به هنگام بيان كردن نخست از زمين و ارزاق و منابع آن كه مورد توجه و نياز انسانهاست شروع كرده ، سپس به شرح آفرينش آسمان پرداخته است .\r\nمعنى دوم گذشته از اينكه با اكتشافات علمى هماهنگتر است با آيات ديگر قرآن نيز موافقت دارد چرا كه در سوره نازعات چنين مىفرمايد أَ أَنْتُمْ أَشَدُّ خَلْقاً أَمِ السَّماءُ بَناها رَفَعَ سَمْكَها فَسَوَّاها وَأَغْطَشَ لَيْلَها وَأَخْرَجَ ضُحاها وَالأَرْضَ بَعْدَ ذلِكَ دَحاها أَخْرَجَ مِنْها ماءَها وَمَرْعاها وَالْجِبالَ أَرْساها مَتاعاً لَكُمْ وَلأَنْعامِكُمْ :\r\n« آيا زنده شدن شما بعد از مرگ مهمتر است ، يا آفرينش آسمان ؟ خداوند آن را بيان كرد و برافراشت و منظم ساخت ، شب آن را تاريك ، و روز آن را آشكار ساخت ، و زمين را بعد از آن گسترد ، آبهاى درونى آن و گياهان و چراگاههاى آن را خارج نمود ، و كوه‌ها را بعد از آن پا بر جا ساخت ، تا وسيله زندگى براى شما و چهارپايانتان فراهم گردد » ( نازعات 27 - 33 ) .\r\nاين آيات به خوبى روشن مىسازد كه گسترش زمين و جوشيدن چشمه‌ها و پيدايش درختان و مواد غذايى ، همه بعد از آفرينش آسمانها صورت گرفته است ، در حالى كه اگر « ثم » را به تاخير زمانى تفسير كنيم بايد بگوئيم همه اينها قبل از آفرينش آسمان صورت گرفته ، و از آنجا كه كلمه بعد ذلك به روشنى همه اينها\r\n","description":"","footnote":"","page_name":" 227 ","page_number":227},
  {"content":"\r\nرا بعد از آن مىشمرد ، تفسير ثم به تاخير بيانى روشن به نظر مىرسد ( 1 ) .\r\n2 - « استوى » از ماده « استواء » در اصل به معنى اعتدال يا مساوات دو چيز با يكديگر است ، ولى به طورى كه بعضى از ارباب لغت و مفسران گفته‌اند اين ماده هنگامى كه با « على » متعدى شود به معنى « استيلاء و سلطه بر چيزى » است ، مانند الرَّحْمنُ عَلَى الْعَرْشِ اسْتَوى « خداوند بر عرش استيلا دارد » ( طه - 5 ) .\r\nو هنگامى كه با « الى » متعدى شود به معنى « قصد » مىآيد ، مانند آيه مورد بحث كه مىفرمايد : * ( ثُمَّ اسْتَوى إِلَى السَّماءِ ) * : « سپس اراده آفرينش آسمان كرد » .\r\n3 - جمله « هى دخان » : « آسمانها در آغاز به صورت دود بود » نشان مىدهد كه آغاز آفرينش آسمانها از توده گازهاى گسترده و عظيمى بوده است ، و اين با آخرين تحقيقات علمى در مورد آغاز آفرينش كاملا هماهنگ است .\r\nهم اكنون نيز بسيارى از ستارگان آسمان به صورت توده فشرده اى از گازها و دخان هستند .\r\n4 - جمله « * ( فَقالَ لَها وَلِلأَرْضِ ائْتِيا طَوْعاً أَوْ كَرْهاً ) * » : « خداوند به آسمان و زمين فرمود به شكل خود در آييد از روى اطاعت يا اكراه » به اين معنى نيست كه واقعا سخنى با لفظ گفته شده باشد ، بلكه گفته خداوند همان فرمان تكوينى ، و اراده او بر امر آفرينش است ، و تعبير به « * ( طَوْعاً أَوْ كَرْهاً ) * » اشاره به اين است كه اراده قطعى خداوند به شكل گرفتن آسمانها و زمين تعلق يافته بود و در هر صورت مىبايست آن مواد به چنين صورت مطلوبى در آينده بخواهند يا نخواهند .\r\n5 - جمله « اتينا طائعين » : ما از روى اطاعت شكل نهايى به خود گرفتيم اشاره به اين است كه مواد تشكيل دهنده آسمان و زمين از نظر تكوين و آفرينش\r\n\r\n","description":"","footnote":"\r\n( 1 ) اينكه از ابن عباس نقل شده كه مىگويد : آفرينش زمين قبلا بوده اما « دحو الارض » بعدا بوده هيچ مشكلى را حل نمىكند گويى « ابن عباس » به دنباله آيه كه از آفرينش كوه‌ها و مواد غذايى سخن مىگويد عنايت نكرده است ( دقت كنيد ) .\r\n","page_name":" 228 ","page_number":228},
  {"content":"\r\nكاملا تسليم اراده و فرمان خدا بود ، اشكال لازم را به خود پذيرفت ، و هيچگونه مقاومتى در برابر اين فرمان الهى از خود نشان نداد .\r\nبه هر حال روشن است كه آن « امر » و اين « امتثال » جنبه تكليفى و تشريعى نداشته ، بلكه صرفا از نظر تكوين صورت گرفته است .\r\n6 - جمله « * ( فَقَضاهُنَّ سَبْعَ سَماواتٍ فِي يَوْمَيْنِ ) * » : « آنها را به صورت هفت آسمان در دو روز آفريد » اشاره به وجود دو دوران در آفرينش آسمانها است كه هر دورانى از آن ميليونها يا ميلياردها سال به طول انجاميده ، و هر دوران به نوبه خود به ادوار ديگرى تقسيم مىشود ، اين دو دوران ممكن است دوران تبديل گازهاى فشرده به مايع و مواد مذاب ، و دوران تبديل مواد مذاب به جامد بوده باشد .\r\nقبلا نيز گفته‌ايم : استعمال « يوم » و معادل آن در فارسى ( واژه روز ) و در لغات ديگر به معنى « دوران » بسيار رائج و متداول است ، و حتى در كلمات روزمره ما فراوان ديده مىشود ، فى المثل مىگوئيم انسان در زندگى يك روز گرفتار ناكامى مىشود و روز ديگر پيروز مىگردد ، اشاره به تركيب زندگى از دورانهاى مختلف شكست و پيروزى است .\r\nشرح مبسوطى در اين زمينه در جلد 6 صفحه 200 ( ذيل آيه 54 سوره اعراف ) ذكر شده است .\r\n7 - عدد « سبع » ( هفت ) ممكن است در اينجا « عدد تكثير » باشد يعنى آسمانهاى فراوان و كرات بيشمارى آفريديم ، و نيز ممكن است « عدد تعداد » باشد ، يعنى عدد آسمانها درست هفت است ، با اين قيد كه تمام آنچه از كواكب و ستارگان ثوابت و سيارات را مىبينيم طبق گواهى جمله بعد در اين آيه جزء آسمان اول است ، به اين ترتيب عالم آفرينش از هفت مجموعه بزرگ تشكيل يافته كه تنها يك مجموعه آن در برابر ديدگان انسانها قرار گرفته ، دستگاههاى علمى\r\n","description":"","footnote":"","page_name":" 229 ","page_number":229},
  {"content":"\r\nو تحقيقاتى انسان به ما وراء اين منطقه يعنى غير از آسمان اول نفوذ نكرده است .\r\nاما شش عالم ديگر چگونه است ؟ و از چه تشكيل يافته ؟ جز خدا نمىداند .\r\nاين تفسير صحيحتر به نظر مىرسد ( شرح بيشتر اين موضوع را در جلد اول ، در تفسير آيه 29 بقره ، تحت عنوان « آسمانهاى هفتگانه » مطالعه فرمائيد ( چاپ جديد صفحه 165 ) .\r\n8 - جمله « * ( وَأَوْحى فِي كُلِّ سَماءٍ أَمْرَها ) * » : « در هر آسمانى فرمان خود را وحى كرد و نظام لازم را به آنها بخشيد » اشاره به اين است كه تنها با آفرينش آسمانها مساله تمام نشد ، بلكه در هر كدام آنها موجودات و مخلوقات و نظام و تدبير خاصى مقرر فرمود كه هر يك به تنهايى نشانه اى از عظمت و علم و قدرت او است .\r\n9 - جمله « * ( وَزَيَّنَّا السَّماءَ الدُّنْيا بِمَصابِيحَ وَحِفْظاً ) * » : « آسمان پائين را به چراغهاى روشن ستارگان زينت بخشيديم و در آن شهابهايى كه پهنه آسمان را از شياطين حفظ مىكنند آفريديم » دليل بر اين است كه همه ستارگان زينت بخش آسمان اول مىباشند و در نظر انسانها همانند چراغهايى هستند كه از سقف اين آسمان نيلگون آويزان شده است ، و نه تنها زينت آسمانند و با تلالا خاص و چشمك زدنهاى پر معنى و پى در پى قلب عاشقان اسرار آفرينش را به سوى خود جذب مىكنند ، و ترانه توحيد سر مىدهند ، بلكه در شبهاى تاريك براى گمشدگان بيابانها چراغهايى هستند كه هم با روشنايى خود راهنمايى مىكنند ، و هم سمت و جهت حركت را معين مىسازند .\r\n« شهب » كه در حس ما به صورت ستارگان سريع السيرى در آسمان ظاهر مىشوند تيرهايى هستند كه بر قلب شياطين مىنشينند ، و پهنه آسمان را از نفوذ آنها حفظ مىكنند ( شرح اين موضوع را در جلد 11 صفحه 40 به بعد ، ذيل آيه 17 سوره حجر ، و شرح تكميلى آن را در جلد 19 ذيل آيه 7 سوره صافات\r\n","description":"","footnote":"","page_name":" 230 ","page_number":230},
  {"content":"\r\nمطالعه فرمائيد ) .\r\n10 - جمله « * ( ذلِكَ تَقْدِيرُ الْعَزِيزِ الْعَلِيمِ ) * » : « اين آفرينش و اندازه گيرى خداوند قادر دانا است » در حقيقت مكملى است براى 9 جمله قبل و مجموعا « عشره كامله اى » را تشكيل مىدهد و مىگويد : تمام آنچه در آسمان و زمين از آغاز آفرينش سپس دوران شكلگيرى و نظم دقيق رخ داده ، همه برنامه حساب شده اى داشته كه از ناحيه آن مبدء بىپايان علم و قدرت تنظيم گرديده ، و انديشه و تفكر در هر كدام راهى به سوى آن مبدء بزرگ مىگشايد .\r\n","description":"","footnote":"","page_name":" 231 ","page_number":231},
  {"content":"\r\n\r\n[ سوره فصلت ‹ 41 › : آيات 13 تا 16 
  ]\r\nفَإِنْ أَعْرَضُوا فَقُلْ أَنْذَرْتُكُمْ صاعِقَةً مِثْلَ صاعِقَةِ عادٍ وَثَمُودَ ‹ 13 › إِذْ جاءَتْهُمُ الرُّسُلُ مِنْ بَيْنِ أَيْدِيهِمْ وَمِنْ خَلْفِهِمْ أَلَّا تَعْبُدُوا إِلَّا اللَّه قالُوا لَوْ شاءَ رَبُّنا لأَنْزَلَ مَلائِكَةً فَإِنَّا بِما أُرْسِلْتُمْ بِه كافِرُونَ ‹ 14 › فَأَمَّا عادٌ فَاسْتَكْبَرُوا فِي الأَرْضِ بِغَيْرِ الْحَقِّ وَقالُوا مَنْ أَشَدُّ مِنَّا قُوَّةً أَ وَلَمْ يَرَوْا أَنَّ اللَّه الَّذِي خَلَقَهُمْ هُوَ أَشَدُّ مِنْهُمْ قُوَّةً وَكانُوا بِآياتِنا يَجْحَدُونَ ‹ 15 › فَأَرْسَلْنا عَلَيْهِمْ رِيحاً صَرْصَراً فِي أَيَّامٍ نَحِساتٍ لِنُذِيقَهُمْ عَذابَ الْخِزْيِ فِي الْحَياةِ الدُّنْيا وَلَعَذابُ الآخِرَةِ أَخْزى وَهُمْ لا يُنْصَرُونَ ‹ 16 ›\r\n","description":"","footnote":"","page_name":" 232 ","page_number":232},
  {"content":"\r\n\r\nترجمه :\r\n13 - اگر آنها رويگردان شوند بگو : من شما را به صاعقه اى همانند * ( صاعِقَةِ عادٍ وَثَمُودَ ) * تهديد مىكنم ! .\r\n14 - در آن هنگام كه رسولان آنها از پيش رو و پشت سر ( و از هر سو ) به سراغشان آمدند و آنها را به پرستش خداى يگانه دعوت كردند آنها گفتند : اگر پروردگار ما مىخواست فرشتگانى نازل مىكرد ، لذا ما به آنچه شما مبعوث به آن هستيد كافريم ! .\r\n15 - اما قوم عاد به ناحق در زمين تكبر ورزيدند ، و گفتند چه كسى از ما نيرومندتر است ؟\r\nآيا آنها نمىدانستند خداوندى كه آنها را آفريده از آنها قويتر است ، آنها ( به خاطر اين پندار ) پيوسته آيات ما را انكار مىكردند .\r\n16 - سرانجام تند بادى شديد و هولانگيز و سرد و سخت در روزهايى شوم و پر غبار بر آنها فرستاديم ، تا عذاب خوار كننده را در زندگى دنيا به آنها بچشانيم ، و عذاب آخرت از آن هم خوار كننده تر است و ( از هيچ سو ) يارى نمىشوند .\r\n\r\nتفسير : از صاعقه اى همچون صاعقه عاد و ثمود بترسيد !\r\nبه دنبال گفتار مؤثرى كه در زمينه توحيد و شناسايى خداوند در آيات گذشته آمد ، در آيات مورد بحث مخالفان لجوج را كه اينهمه نشانه‌هاى روشن و آيات بينات را ناديده مىگيرند شديدا انذار كرده و به آنان هشدار مىدهد و مىگويد : « اگر با اين همه دلائل روى گردان شوند به آنها بگو : من شما را به صاعقه اى همچون صاعقه قوم عاد و ثمود تهديد مىكنم » ( * ( فَإِنْ أَعْرَضُوا فَقُلْ أَنْذَرْتُكُمْ صاعِقَةً مِثْلَ صاعِقَةِ عادٍ وَثَمُودَ ) * ) .\r\nاز آن بترسيد كه همان صاعقه‌هاى مرگبار و آتشزا و در هم كوبنده به سراغ\r\n","description":"","footnote":"","page_name":" 233 ","page_number":233},
  {"content":"\r\nشما بيايد و به زندگى ننگين شما خاتمه دهد ( 1 ) .\r\nدر آغاز اين سوره خوانديم بعضى از سران مشركان مكه مانند « وليد بن مغيره » ( و به روايتى عتبة بن ربيعه ) براى تحقيق پيرامون قرآن و دعوت پيامبر ص خدمتش آمدند و سؤالاتى كردند و پيامبر ص در ضمن پاسخ آيات آغاز اين سوره را براى آنها تلاوت كرد ، هنگامى كه به آيات فوق رسيد و آنان را به صاعقه اى همچون صاعقه عاد و ثمود تهديد نمود چنان تكان خوردند و در وحشت فرو رفتند كه ديگر قادر به ادامه سخن نبودند ، برخاستند به سوى گروه خود بازگشتند ، و تاثر شديد خود را از اين كلمات اضطرابانگيز بيان كردند .\r\n« صاعقه » به گفته « راغب » در « مفردات » صداى مهيبى است كه در جو ايجاد مىشود و آتش يا مرگ يا عذاب همراه دارد ( و به همين جهت است كه گاهى صاعقه را به مرگ ، و گاه به آتش اطلاق مىكنند ) .\r\n« صاعقه » طبق تحقيقات دانشمندان امروز جرقه عظيم الكتريسته است كه در ميان قطعه ابرى كه بار مثبت دارد با زمين كه بار منفى دارد ايجاد مىشود و معمولا به نوك كوه‌ها ، درختان و هر شىء مرتفع و در بيابانهاى مسطح به انسانها و چارپايان مىخورد ، حرارت آن به قدرى زياد است كه هر چيزى در ميان آن قرار گيرد تبديل به خاكستر مىشود ، و صداى مهيب و زمين لرزه شديدى را در همان نقطه به همراه دارد ، و مىدانيم خداوند گروهى از اقوام سركش پيشين را به وسيله آن مجازات كرد ، و عجيب اينكه با تمام پيشرفتهاى علمى كه نصيب بشر شده هيچ وسيله اى براى دفع آن وجود ندارد و انسان از مبارزه با آن عاجز است .\r\nاما چرا از ميان همه اقوام در اينجا انگشت روى قوم عاد و ثمود گذاشته شده است ؟\r\n\r\n","description":"","footnote":"\r\n( 1 ) « فاء » در « فان اعرضوا » بنا بر آنچه گفته شد « فاء تفريع » است ، و اين انذار كوبنده را فرع بر اعراض از آيات توحيدى پيشين قرار مىدهد .\r\n","page_name":" 234 ","page_number":234},
  {"content":"\r\nاين به خاطر آن است كه عرب از وضع آنها آگاهى داشته ، و آثار ويرانه‌هاى شهرهاى آنها را با چشم خود ديده بودند ، بعلاوه به حكم آنكه يك قوم بيابان گرد بودند از خطرات صاعقه به خوبى آگاهى داشتند .\r\nسپس مىافزايد : « به خاطر بياوريد هنگامى را كه پيامبران الهى از هر سو ، از پيش رو و پشت سر ، به سراغشان آمدند و آنها را به پرستش خداى يگانه دعوت كردند » ( * ( إِذْ جاءَتْهُمُ الرُّسُلُ مِنْ بَيْنِ أَيْدِيهِمْ وَمِنْ خَلْفِهِمْ أَلَّا تَعْبُدُوا إِلَّا اللَّه ) * ) .\r\nتعبير « * ( مِنْ بَيْنِ أَيْدِيهِمْ وَمِنْ خَلْفِهِمْ ) * » ممكن است اشاره به همان باشد كه در بالا گفتيم يعنى پيامبران الهى از تمام وسائل هدايت و تبليغ استفاده كردند ، و از هر درى ممكن بود وارد شدند تا در دل اين سياه دلان نفوذ كنند .\r\nو نيز ممكن است اشاره به پيامبرانى باشد كه در زمانهاى مختلف در ميان اين اقوام آمدند و نداى توحيد سر دادند .\r\nاما ببينيم آنها در برابر تلاش عظيم و گسترده اين رسولان الهى چه پاسخى گفتند ؟ ! مىفرمايد : « آنها گفتند : اگر پروردگار ما مىخواست فرشتگانى نازل مىكرد تا دعوت او را به ما ابلاغ كنند نه انسانهايى همانند خود ما » ( * ( قالُوا لَوْ شاءَ رَبُّنا لأَنْزَلَ مَلائِكَةً ) * ) .\r\nاكنون كه چنين است « ما به طور مسلم به آنچه شما به آن فرستاده شده‌ايد كافريم ، و اصلا اينها را از سوى خداوند نمىدانيم » ( * ( فَإِنَّا بِما أُرْسِلْتُمْ بِه كافِرُونَ ) * ) مفهوم اين سخن آن نيست كه شما رسولان خدائيد و ما به رسالت شما ايمان نمىآوريم ، بلكه منظور اين است شما اصلا رسالتى نداريد فقط ادعايى بىاساس مىكنيد و به همين دليل ما تسليم سخنان شما نخواهيم شد ( بنا بر اين منظور از جمله « ما ارسلتم به » يا استهزاء و سخريه است و يا مقصود اين است كه طبق ادعاى\r\n","description":"","footnote":"","page_name":" 235 ","page_number":235},
  {"content":"\r\nشما چنين رسالتى داريد ) .\r\nاين همان بهانه اى است كه قرآن كرارا از منكران دعوت انبيا نقل مىكند كه انتظار داشتند پيامبر الهى هميشه فرشته اى باشد ، گويى بشر هرگز شايستگى اين مقام را ندارد ، چنان كه در آيه 7 سوره فرقان نيز آمده است ، وَقالُوا ما لِهذَا الرَّسُولِ يَأْكُلُ الطَّعامَ وَيَمْشِي فِي الأَسْواقِ لَوْ لا أُنْزِلَ إِلَيْه مَلَكٌ فَيَكُونَ مَعَه نَذِيراً : « آنها گفتند : چرا اين پيامبر غذا مىخورد ، و در بازارها راه مىرود ؟\r\nچرا لا اقل فرشته اى بر او نازل نشده تا همراه وى مردم را انذار كند « ؟ ! بىخبر از آنكه رهبر انسان بايد از نوع انسان باشد ، تا به دردها و نيازها و مشكلات و مسائل مختلف زندگى او آشنايى داشته باشد ، تا بتواند قدوه و اسوه او گردد ، لذا قرآن در آيه 8 سوره انعام تصريح مىكند كه » اگر او را فرشته قرار مىداديم حتما وى را به صورت انسانى در مىآوريم « ! ( وَلَوْ جَعَلْناه مَلَكاً لَجَعَلْناه رَجُلًا ) .\r\nدر آيات بعد چنان كه روش قرآن است بعد از ذكر اجمال به تفصيل در باره عاد و ثمود پرداخته ، مىگويد « اما قوم عاد در زمين بدون حق تكبر كردند .\r\n( و هر كبرى ناحق است ) تا آنجا كه گفتند : چه كسى از ما نيرومندتر است « ؟ ! ( * ( فَأَمَّا عادٌ فَاسْتَكْبَرُوا فِي الأَرْضِ بِغَيْرِ الْحَقِّ وَقالُوا مَنْ أَشَدُّ مِنَّا قُوَّةً ) * ) .\r\nمىدانيم آنها جمعيتى بودند كه در سرزمين « احقاف » در ناحيه « حضرموت » در جنوب « جزيره عربستان » زندگى داشتند ، و از نظر قدرت جسمانى ، و تمكن مالى ، و تمدن مادى كم نظير بودند ، قصرهاى زيبا و قلعه‌هاى محكم مىساختند ، مخصوصا بر مكانهاى مرتفع بناهايى كه نشانه قدرت و وسيله خودنمايى بود بر پا مىكردند ، مردمانى خشن و جنگجو بودند ، و اين قدرت ظاهرى آنها را سخت مغرور كرده بود چنان كه خود را جمعيتى شكست ناپذير و برتر از همه مىپنداشتند ،\r\n","description":"","footnote":"","page_name":" 236 ","page_number":236},
  {"content":"\r\nو به همين دليل در برابر خدا و پيامبرشان « هود » به طغيان و سركشى و تكذيب و انكار برخاستند .\r\nاما قرآن در پاسخ اين ادعا مىگويد : « آيا آنها نمىدانستند خداوندى كه آنان را آفريده از آنها قويتر است » ؟ ! ( * ( أَ وَلَمْ يَرَوْا أَنَّ اللَّه الَّذِي خَلَقَهُمْ هُوَ أَشَدُّ مِنْهُمْ قُوَّةً ) * ) .\r\nنه تنها خالق آنها كه خالق تمام آسمانها و زمين است ، اصلا اين دو قدرت قابل مقايسه نيست ، قدرت ناچيز وابسته فانى كجا ، و قدرت بىانتهاى جاودانى و ذاتى حق كجا ؟ و خاك را با آفريننده افلاك چه نسبت ؟ ما للتراب و رب الارباب ؟ ( 1 ) .\r\nدر پايان آيه مىافزايد : « آنها بر اثر اين پندار بىاساس پيوسته آيات ما را انكار مىكردند » ( * ( وَكانُوا بِآياتِنا يَجْحَدُونَ ) * ) .\r\nآرى انسان بىمايه و كمظرفيت هنگامى كه مختصر قدرتى در خود احساس كند سر به طغيان بر مىدارد ، و حتى گاه از بيخردى به مبارزه با قدرت خدا برمىخيزد ، و خداوند بزرگ چقدر ساده و آسان با يك اشاره عوامل حياتشان را به عامل مرگشان تبديل مىكند ، چنان كه در همين ماجراى عاد در آيه بعد اضافه مىكند : « سرانجام تند بادى شديد و پر صدا و هولانگيز و سرد و سخت ، در روزهايى شوم و پرغبار ، بر آنها فرستاديم ، تا عذاب خوار كننده را در زندگى دنيا به آنها بچشانيم » ( * ( فَأَرْسَلْنا عَلَيْهِمْ رِيحاً صَرْصَراً فِي أَيَّامٍ نَحِساتٍ لِنُذِيقَهُمْ عَذابَ الْخِزْيِ فِي الْحَياةِ الدُّنْيا ) * ) .\r\nاين تند باد عجيب چنان كه در آيات ديگر قرآن آمده چنان آنها را از زمين\r\n\r\n","description":"","footnote":"\r\n( 1 ) در واقع اين تعبير شبيه جمله « اللَّه اكبر » است كه خدا را برتر و بالاتر از همه موجودات معرفى مىكند ، در حالى كه اصلا اين دو قابل مقايسه نيستند ، ولى چون خداوند با زبان ما با ما سخن مىگويد اين تعبيرات در كلام او ديده مىشود .\r\n","page_name":" 237 ","page_number":237},
  {"content":"\r\nبلند مىكرد و زمين مىكوبيد ، همچون تنه‌هاى درخت خرما كه از ريشه كنده شده باشد ( 1 ) .\r\nاين تند باد هفت شب و هشت روز مىوزيد ، و تمام زندگى اين قوم جبار خود خواه مغرور را در هم مىكوبيد ، و جز ويرانه اى از آن قصرهاى پرشكوه و زندگى مرفه و اموال سرشار باقى نماند .\r\nدر پايان آيه مىگويد : تازه اين عذاب دنيا است ، « و عذاب آخرت از آن هم خوار كننده تر است » ( * ( وَلَعَذابُ الآخِرَةِ أَخْزى ) * ) .\r\nبه گونه اى كه تمام اين مجازاتهاى دردناك در مقابل آن جرقه اى است در برابر درياى آتش ! و از همه سختتر اينكه « هيچكس به يارى آنها نمىشتابد ، و از هيچ سو يارى نمىشوند » ( * ( وَهُمْ لا يُنْصَرُونَ ) * ) .\r\nآرى آنها يك عمر تلاش كردند كه خود را بزرگ نشان دهند ، خداوند هم به هنگام عذاب مجازاتى خوار كننده در اين دنيا و جهان ديگر براى آنان قائل شده است ، تا بينى اين متكبران مغرور را بر خاك بمالد .\r\n« صرصر » ( بر وزن دفتر ) در اصل از ماده « صر » ( بر وزن شر ) به معنى محكم بستن است ، و به همين جهت كيسه اى را كه در آن پول مىگذاردند و در آن را محكم مىبستند « صره » ( بر وزن طره ) مىناميدند ، سپس به بادهاى بسيار سرد يا پر سر و صدا ، و يا مسموم و كشنده ، اطلاق شده است ، و شايد تند باد عجيبى كه قوم عاد را در هم كوبيد داراى همه اين صفات سه گانه بوده است .\r\n« ايام نحسات » به معنى روزهاى نحس و شوم است ، و بعضى آن را به معنى روزهاى پر گرد و غبار ، يا روزهاى بسيار سرد دانسته‌اند ، جمع اين سه معنى نيز در آيات مورد بحث ممكن است .\r\n\r\n","description":"","footnote":"\r\n( 1 ) سوره قمر آيه 19 - 20 ، و سوره الحاقه آيه 6 به بعد .\r\n","page_name":" 238 ","page_number":238},
  {"content":"\r\nامير مؤمنان على ع به عنوان يك درس بيدار كننده اخلاقى در يكى از خطبه‌هاى نهج البلاغه انگشت روى همين داستان قوم عاد گذارده چنين مىفرمايد :\r\nو اتعظوا فيها بالذين قالوا : من اشد منا قوة ؟ حملوا الى قبورهم ، فلا يدعون ركبانا ، و انزلوا الاجداث فلا يدعون ضيفانا ، و جعل لهم من الصفيح اجنان ، و من التراب اكفان ، و من الرفات جيران :\r\n« در اين دنيا از كسانى پند گيريد كه مىگفتند : چه كسى از ما نيرومندتر است ؟ اما همانها را به سوى قبرهايشان حمل كردند ، در حالى كه اختيارى از خود نداشتند ، و درون قبرها وارد شدند ، در حالى كه ميهمان ناخوانده اى بودند ، در دل سنگها خانه‌هاى قبر براى آنان ساخته شد ، و از خاك كفنها ، و از استخوانهاى پوسيده همسايگان » ! ( 1 ) .\r\n\r\nنكته‌ها :\r\n\r\n1 - عامل نابودى قوم عاد چه بود ؟\r\nمطابق آيه 13 همين سوره قوم « عاد » و « ثمود » هر دو با « صاعقه » نابود شدند ، در حالى كه آيات مورد بحث مىگويد : آنها با تند باد سرد و شديد ( صرصر ) از ميان رفتند ، آيا اين دو منافاتى با يكديگر ندارد ؟\r\nدر پاسخ بايد گفت : مفسران و ارباب لغت براى « صاعقه » دو معنى ذكر كرده‌اند : معنى عام ، و خاص .\r\n« صاعقه » به معنى عام به معنى هر چيزى است كه انسان را هلاك مىكند و به گفته مجمع البيان : « المهلكة من كل شىء » .\r\nمعنى خاص جرقه عظيم آتشينى است كه از آسمان فرود مىآيد ، و هر چيزى را كه در مسير آن قرار گيرد مىسوزاند كه شرح آن را در تفسير همين\r\n\r\n","description":"","footnote":"\r\n( 1 ) « نهج البلاغه » خطبه 111 .\r\n","page_name":" 239 ","page_number":239},
  {"content":"\r\nآيات بيان كرديم ( اين جرقه بزرگ از مبادله الكتريسته ميان ابر و زمين حاصل مىشود ) .\r\nبنا بر اين اگر « صاعقه » به معنى اول باشد هيچ منافاتى با تند باد ندارد .\r\nراغب در مفردات مىگويد : بعضى گفته‌اند كه « صاعقه » سه گونه است :\r\nصاعقه به معنى مرگ ، و به معنى عذاب ، و به معنى آتش ، مخصوصا در آيه « * ( أَنْذَرْتُكُمْ صاعِقَةً مِثْلَ صاعِقَةِ عادٍ وَثَمُودَ ) * » به معنى عذاب تفسير شده است ، سپس « راغب » مىافزايد : همه اينها در يك معنى جمع مىشود : « صاعقه صداى شديدى است كه از جو برمىخيزد كه گاه تنها در آن آتش است ، و گاه عذاب ديگر ، و گاه مرگ ، صاعقه يك چيز است و اينها اثرات آن است ( 1 ) .\r\nاين احتمال نيز وجود دارد كه قوم عاد گرفتار دو گونه عذاب شدند ، نخست تند بادى كوبنده كه همه چيز آنها را در يك مدت طولانى در هم مىكوبيد بر ديار آنها مسلط شد ، سپس صاعقه آتشين مرگبار به فرمان خدا آنها را فرو گرفت .\r\nولى پاسخ اول با در نظر گرفتن آيات ديگر قرآن كه از مجازات قوم عاد سخن مىگويد مناسبتر است ( 2 ) .\r\n\r\n2 - روزهاى نحس قوم عاد\r\nگروهى معتقدند روزهاى سال بر دو گونه است : روزهاى نحس و شوم ، و روزهاى سعد و بركت ، و به آيات فوق استدلال كرده‌اند ، آنها مىگويند : تاثير مرموز و ناشناخته اى در روزها و شبها وجود دارد كه آثار آن را احساس مىكنيم ، اما علل آن براى ما مبهم است .\r\nدر حالى كه بعضى ديگر « ايام نحسات » را در آيات مورد بحث به معنى\r\n\r\n","description":"","footnote":"\r\n( 1 ) « مفردات راغب » ماده « صعقه » .\r\n( 2 ) به سوره « ذاريات » آيه 41 و « حاقه » آيه 6 و « قمر » 18 و 19 مراجعه شود .\r\n","page_name":" 240 ","page_number":240},
  {"content":"\r\nروزهاى پر گرد و غبار تفسير كرده‌اند .\r\nو قوم عاد گرفتار چنين تند بادى شدند ، به گونه اى كه يكديگر را با چشم نمىديدند ، چنان كه از آيه 24 سوره « احقاف » نيز استفاده مىشود ، مىفرمايد :\r\nهنگامى كه تند باد به سوى آنها حركت كرد آن چنان تاريك و پر غبار بود كه آنها گمان كردند ابرى پر باران به سوى آنها مىآيد ، ولى به آنها گفته شد اين همان عذابى است كه در باره آن عجله داشتيد ، اين تند بادى است كه در آن عذاب دردناكى نهفته است .\r\nبه خواست خداوند در باره « ايام سعد و نحس » بحث مشروحترى در ذيل آيه 19 سوره قمر خواهد آمد .\r\n","description":"","footnote":"","page_name":" 241 ","page_number":241},
  {"content":"\r\n\r\n[ سوره فصلت ‹ 41 › : آيات 17 تا 18 
  ]\r\nوَ أَمَّا ثَمُودُ فَهَدَيْناهُمْ فَاسْتَحَبُّوا الْعَمى عَلَى الْهُدى فَأَخَذَتْهُمْ صاعِقَةُ الْعَذابِ الْهُونِ بِما كانُوا يَكْسِبُونَ ‹ 17 › وَنَجَّيْنَا الَّذِينَ آمَنُوا وَكانُوا يَتَّقُونَ ‹ 18 ›\r\n\r\nترجمه :\r\n17 - اما ثمود را هدايت كرديم ، ولى آنها نابينايى را بر هدايت ترجيح دادند ، لذا صاعقه ، آن عذاب خوار كننده ، به خاطر اعمالى كه انجام مىدادند آنها را فرو گرفت .\r\n18 - و كسانى را كه ايمان آوردند و تقوا را پيشه داشتند نجات بخشيديم .\r\n\r\nتفسير : سرنوشت قوم سركش ثمود\r\nبعد از توضيحى كه در آيات گذشته پيرامون قوم عاد آمد در دو آيه مورد بحث از قوم ثمود سخن به ميان آورده مىگويد : « اما ثمود را هدايت كرديم ( پيامبران صالح را با دلائل روشن به سوى آنها فرستاديم ) ولى آنها نابينايى و گمراهى را بر هدايت ترجيح دادند » ! ( * ( وَأَمَّا ثَمُودُ فَهَدَيْناهُمْ فَاسْتَحَبُّوا الْعَمى عَلَى الْهُدى ) * ) .\r\n« لذا صاعقه عذاب خوار كننده به خاطر اعمالى كه انجام مىدادند دامان آنها را فرو گرفت » ( * ( فَأَخَذَتْهُمْ صاعِقَةُ الْعَذابِ الْهُونِ بِما كانُوا يَكْسِبُونَ ) * ) .\r\nآنها گروهى بودند كه در سرزمين « وادى القرى » ( منطقه اى ميان مدينه\r\n","description":"","footnote":"","page_name":" 242 ","page_number":242},
  {"content":"\r\nو شام ) زندگى داشتند ، خداوند زمينهايى آباد و خرم و سرسبز و باغهايى پر نعمت به آنها داده بود ، در كشاورزى ابتكار و قدرت فراوان به خرج مىدادند ، عمرهايى طولانى ، اندامهايى قوى و نيرومند داشتند ، در ساختن بناهاى محكم و پيشرفته چنان ماهر بودند كه قرآن در آيه 82 سوره حجر مىگويد : در دل كوه‌ها خانه‌هاى امن و امان مىساختند .\r\nپيامبر بزرگشان با منطق نيرومند و توام با محبت فراوان ، و همراه با معجزه الهى ، به سراغ آنان آمد ، اما اين قوم مغرور و از خود راضى نه تنها دعوت او را نپذيرفتند بلكه براى او و ياران اندكش ، ناراحتيهاى فراوان به وجود آوردند نتيجه آن اين شد كه خداوند اين مغروران را به عذابى سخت و خوار كننده گرفتار ساخت .\r\nدر سوره اعراف آيه 78 مىخوانيم زمين لرزه اى شديد آنها را فرو گرفت ، و صبحگاهان جسمهاى بيجانشان در خانه هاشان باقى مانده بود « فَأَخَذَتْهُمُ الرَّجْفَةُ فَأَصْبَحُوا فِي دارِهِمْ جاثِمِينَ » .\r\nو در سوره حاقه آيه 5 آمده است كه « قوم ثمود به وسيله يك عامل ويرانگر نابود شدند » « فَأَمَّا ثَمُودُ فَأُهْلِكُوا بِالطَّاغِيَةِ » .\r\nو در سوره هود آيه 67 مىخوانيم كه « قوم ستمگر ثمود به وسيله صيحه آسمانى از ميان رفتند ، در خانه هاشان به رو افتادند و مردند » « وَأَخَذَ الَّذِينَ ظَلَمُوا الصَّيْحَةُ فَأَصْبَحُوا فِي دِيارِهِمْ جاثِمِينَ » .\r\nاما در آيات مورد بحث چنان كه ديديم تعبير به « صاعقه » شده است .\r\nممكن است در ابتدا تصور شود كه ميان اين تعبيرات منافاتى وجود دارد ، ولى كمى دقت نشان مىدهد كه چهار تعبير فوق ( 1 ) به يك حقيقت بازگشت مىكند :\r\nزيرا « صاعقه » چنان كه قبلا هم اشاره كرديم هم داراى صداى وحشتناكى است\r\n\r\n","description":"","footnote":"\r\n( 1 ) « رجفه » و « طاغيه » و « صيحه » و « صاعقه » .\r\n","page_name":" 243 ","page_number":243},
  {"content":"\r\nكه از آن مىتوان به « صيحه » آسمانى تعبير كرد ، و نيز آتش سوزانى همراه دارد ، و هم بر نقطه اى كه فرود مىآيد توليد لرزه شديد مىكند ، و هم يك وسيله ويرانگر است .\r\nدر حقيقت بلاغت قرآن ايجاب مىكند كه ابعاد مختلف يك عذاب را با تعبيرات گوناگون در آيات مختلف بيان كند تا در نفوس انسانها تاثير عميقترى بخشد ، در واقع آنها با عوامل مختلف مرگآور در يك حادثه روبرو شدند كه هر كدام به تنهايى براى نابوديشان كافى بود « صيحه اى مرگبار » « زمين لرزه اى كشنده » « آتشى سوزان » و بالآخره « صاعقه اى وحشتناك » .\r\nولى از آنجا كه گروهى هر چند اندك به صالح ايمان آورده بودند و ممكن است كسانى سؤال كنند : پس سرنوشت آنها در ميان موج وحشتناك صاعقه چه شد ؟ آيا آنها نيز به آتش ديگران سوختند ؟ قرآن در آيه بعد مىافزايد : « كسانى را كه ايمان آوردند و تقوى پيشه داشتند نجات بخشيديم » ( * ( وَنَجَّيْنَا الَّذِينَ آمَنُوا وَكانُوا يَتَّقُونَ ) * ) .\r\nاين گروه را ايمان و تقوايشان نجات داد ، و آن گروه طاغى را كفر و اعمال سوئشان گرفتار عذاب الهى ساخت ، و هر كدام مىتوانند الگويى براى گروهى از اين امت باشند .\r\nبعضى از مفسران گفته‌اند : از ميان آن همه جمعيت تنها يكصد و ده نفر ! به صالح ايمان آوردند ، و خداوند آن گروه اندك را حفظ كرد و به موقع نجات داد .\r\n\r\nنكته : انواع هدايت الهى\r\nمىدانيم هدايت بر دو گونه است : « هدايت تشريعى » كه همان « ارائه طريق » و نشان دادن راه با تمام نشانه هاست ، و « هدايت تكوينى » كه « ايصال به مطلوب »\r\n","description":"","footnote":"","page_name":" 244 ","page_number":244},
  {"content":"\r\nو رسانيدن به مقصود است .\r\nدر آيات مورد بحث هر دو يك جا جمع شده است نخست مىگويد : « ما قوم ثمود را هدايت كرديم » اين هدايت همان هدايت تشريعى و ارائه طريق است ، سپس مىافزايد : « آنها نابينايى را بر هدايت ترجيح دادند » اين همان هدايت تكوينى و ايصال به مقصود است .\r\nبه اين ترتيب هدايت به معنى اول كه وظيفه مسلم انبياى الهى است حاصل شد ، اما هدايت به معنى دوم كه به اراده و اختيار هر انسانى بستگى دارد از سوى اين قوم مغرور و خود خواه حاصل منتفى شد ، چرا كه آنها گمراهى را بر هدايت ترجيح دادند « * ( فَاسْتَحَبُّوا الْعَمى عَلَى الْهُدى ) * » .\r\nاين خود دليل روشن و بارزى است بر مساله « آزادى اراده انسان » و عدم اجبار او در اعمالش ، و عجب اينكه با اين صراحت و روشنى آيات باز بعضى از مفسران همچون « فخر رازى » به خاطر پيشداوريهايى كه در مورد ترجيح مكتب جبر داشته‌اند در اينجا اصرار و پافشارى بر انكار دلالت آيه كرده‌اند و سخنانى گفته‌اند كه از شان يك محقق دور است ( 1 ) .\r\n\r\n","description":"","footnote":"\r\n( 1 ) به « تفسير كبير فخر رازى » ذيل آيات مورد بحث مراجعه شود .\r\n","page_name":" 245 ","page_number":245},
  {"content":"\r\n\r\n[ سوره فصلت ‹ 41 › : آيات 19 تا 23 
  ]\r\nوَ يَوْمَ يُحْشَرُ أَعْداءُ اللَّه إِلَى النَّارِ فَهُمْ يُوزَعُونَ ‹ 19 › حَتَّى إِذا ما جاؤُها شَهِدَ عَلَيْهِمْ سَمْعُهُمْ وَأَبْصارُهُمْ وَجُلُودُهُمْ بِما كانُوا يَعْمَلُونَ ‹ 20 › وَقالُوا لِجُلُودِهِمْ لِمَ شَهِدْتُمْ عَلَيْنا قالُوا أَنْطَقَنَا اللَّه الَّذِي أَنْطَقَ كُلَّ شَيْءٍ وَهُوَ خَلَقَكُمْ أَوَّلَ مَرَّةٍ وَإِلَيْه تُرْجَعُونَ ‹ 21 › وَما كُنْتُمْ تَسْتَتِرُونَ أَنْ يَشْهَدَ عَلَيْكُمْ سَمْعُكُمْ وَلا أَبْصارُكُمْ وَلا جُلُودُكُمْ وَلكِنْ ظَنَنْتُمْ أَنَّ اللَّه لا يَعْلَمُ كَثِيراً مِمَّا تَعْمَلُونَ ‹ 22 › وَذلِكُمْ ظَنُّكُمُ الَّذِي ظَنَنْتُمْ بِرَبِّكُمْ أَرْداكُمْ فَأَصْبَحْتُمْ مِنَ الْخاسِرِينَ ‹ 23 ›\r\n","description":"","footnote":"","page_name":" 246 ","page_number":246},
  {"content":"\r\n\r\nترجمه :\r\n19 - به خاطر بياوريد روزى را كه دشمنان خدا را جمع كرده به سوى دوزخ مىبرند ، و صفوف پيشين را نگهميدارند تا صفهاى بعد به آنها ملحق بشوند ! 20 - وقتى به آن مىرسند گوشها و چشمها و پوستهاى تنشان به اعمال آنها گواهى مىدهد ! 21 - آنها به پوستهاى تن خود مىگويند : چرا بر ضد ما گواهى داديد ؟ آنها جواب مىدهند :\r\nهمان خدايى كه هر موجودى را به نطق در آورده ما را گويا ساخته ، و او شما را در آغاز آفريد و بازگشتتان به سوى او است .\r\n22 - شما اگر گناهانتان را مخفى مىكرديد نه بخاطر اين بود كه از شهادت گوش و چشمها و پوستهاى تنتان بيم داشتيد ، بلكه شما گمان مىكرديد كه خداوند بسيارى از اعمالى را كه انجام مىدهيد نمىداند ! 23 - آرى اين گمان بدى بود كه در باره پروردگارتان داشتيد ، و همان موجب هلاكت شما گرديد و سرانجام از زيانكاران شديد .\r\n\r\nتفسير :\r\nدر آيات پيشين سخن از مجازات دنيوى كفار مغرور و ظالمان مجرم بود ، اما در آيات مورد بحث از عذاب آخرت آنها سخن مىگويد ، و دردها و مصائب دشمنان خدا را در مراحل مختلف قيامت طى چندين آيه تكان دهنده بر مىشمرد .\r\nنخست مىفرمايد : « به خاطر بياوريد آن روز را كه دشمنان خدا را جمع كرده به سوى دوزخ مىبرند » ( * ( وَيَوْمَ يُحْشَرُ أَعْداءُ اللَّه إِلَى النَّارِ ) * ) .\r\nو براى اينكه صفوف آنها به هم پيوسته باشد « صفوف پيشين را نگهميدارند تا صفهاى بعد به آنها ملحق شوند » و آنها را دستجمعى روانه دوزخ مىكنند ( * ( فَهُمْ يُوزَعُونَ ) * ) ( 1 ) .\r\n\r\n","description":"","footnote":"\r\n( 1 ) « يوزعون » از ماده « وزع » ( بر وزن وضع ) به معنى بازداشتن است ، اين تعبير هر گاه در مورد لشكر يا صفوف ديگر به كار ميرود مفهومش اين است كه اول آنها را نگاه دارند تا آخرين نفرات به آنها ملحق شوند .\r\n","page_name":" 247 ","page_number":247},
  {"content":"\r\n« زمانى كه به آن مىرسند گوشها و چشمها و پوستهاى تنشان به اعمال آنها گواهى مىدهد » ! ( * ( حَتَّى إِذا ما جاؤُها شَهِدَ عَلَيْهِمْ سَمْعُهُمْ وَأَبْصارُهُمْ وَجُلُودُهُمْ بِما كانُوا يَعْمَلُونَ ) * ) ( 1 ) .\r\nچه شاهدان عجيبى ؟ كه عضو پيكر خود انسانند ، و شهادتشان به هيچوجه قابل انكار نيست ، چرا كه در همه صحنه‌ها حاضر و ناظر بوده ، و به فرمان الهى به سخن آمده‌اند ! آيا شهادت اعضا از اين طريق است كه خدا درك و شعور و قدرت سخن در آنها مىآفريند ؟\r\nيا همانند درختى است كه خدا در ميان آن براى موسى ايجاد صوت كرد ؟\r\nو يا آثار گناهان كه در طول عمر در آنها نقش بسته در آنجا كه « يوم البروز » و روز آشكار شدن اسرار نهانى برملا مىشود ؟ در تعبيرات معمولى نيز گاهى از اين گونه آثار تعبير به نطق يا اخبار مىشود ، و مىگوئيم « رنگ رخساره خبر مىدهد از سر درون » ! همه اين تفسيرها قابل قبول است ، و در لابلاى سخنان مفسران كم و بيش آمده .\r\nالبته هيچ مانعى ندارد كه خداوند درك و شعورى در آنها ايجاد كند و از روى علم و آگاهى در آن محضر بزرگ شهادت دهند ، شايد ظاهر آيات در به دو نظر نيز همين باشد ، در مورد تسبيح و حمد و سجده ذرات جهان در پيشگاه خدا نيز جمعى را عقيده همين است .\r\n\r\n","description":"","footnote":"\r\n( 1 ) « ما » در جمله « * ( إِذا ما جاؤُها ) * » ماء زائده است ، و براى تاكيد مىآيد .\r\n","page_name":" 248 ","page_number":248},
  {"content":"\r\nولى معنى اخير نيز چندان بعيد به نظر نمىرسد ، چرا كه مىدانيم هيچ موجودى در اين عالم از بين نمىرود ، و آثار گفتار و اعمال ما در اعضا و جوارح ما باقى مىماند ، و اتفاقا اين « شهادت تكوينى » گوياترين شهادت غير قابل انكار است ، همانگونه كه زردى و رنگ پريدگى گواهى غير قابل انكارى بر ترس ، و سرخى صورت گواهى بر خشم ، يا شرم مىدهد ، و اطلاق نطق بر اين معنى كاملا قابل قبول است .\r\nاما احتمال دوم كه خداوند در آنها نطقى بيافريند بىآنكه دركى داشته باشند و يا اثر تكوينى را نشان دهند بعيد به نظر مىرسد ، چون در اين صورت نه مصداق گواهى تشريعى است ، و نه گواهى تكوينى ، نه عقل و شعورى در آن است و نه اثر طبيعى عمل ، و در محضر دادگاه بزرگ الهى ارزش شهادت را نخواهد داشت .\r\nقابل توجه اينكه جمله * ( حَتَّى إِذا ما جاؤُها ) * نشان مىدهد كه شهادت و گواهى اعضاى پيكر انسان در دادگاه دوزخ است ، آيا مفهوم اين سخن اين است كه در دوزخ چنين گواهى صورت مىگيرد در حالى كه دوزخ پايان كار است ؟ و يا اينكه دادگاه آنها در كنار جهنم بر پا مىشود ؟ احتمال دوم نزديكتر به نظر مىرسد .\r\nاز سوى ديگر : منظور از « جلود » : « پوستها » ( به صيغه جمع ) چيست ؟\r\nظاهر اين است كه منظور پوستهاى قسمتهاى مختلف تن است ، پوست دست و پا و صورت و غير آن ، و اگر در بعضى از روايات تفسير به « فروج » شده است ، در حقيقت از قبيل بيان مصداق است ، نه منحصر بودن مفهوم جلود در آن .\r\nاز سوى سوم اين سؤال مطرح مىشود كه چرا از ميان اعضاى بدن تنها چشم و گوش و پوستها گواهان آن دادگاهند ؟ آيا گواهان منحصر به اينهاست ؟ يا اعضا ديگر نيز گواهى مىدهند ؟\r\nآنچه از آيات ديگر قرآن استفاده مىشود اين است كه علاوه بر اينها گواهان ديگرى نيز از اعضاى بدن وجود دارد ، در آيه 65 سوره يس مىخوانيم :\r\n","description":"","footnote":"","page_name":" 249 ","page_number":249},
  {"content":"\r\nوَ تُكَلِّمُنا أَيْدِيهِمْ وَتَشْهَدُ أَرْجُلُهُمْ بِما كانُوا يَكْسِبُونَ « دستهاى آنها با ما سخن مىگويند ، و پاهاى آنها به اعمالشان گواهى مىدهند » .\r\nدر آيه 24 سوره نور سخن از شهادت « زبان » و « دست و پا » به ميان آمده :\r\nيَوْمَ تَشْهَدُ عَلَيْهِمْ أَلْسِنَتُهُمْ وَأَيْدِيهِمْ وَأَرْجُلُهُمْ .\r\nبنا بر اين به نظر مىرسد كه اعضاى ديگر نيز هر كدام به نوبه خود گواهى دهند ، اما چون بيشترين اعمال انسان به كمك چشم و گوش انجام مىگيرد و پوستهاى تن نخستين اعضايى هستند كه با اعمال تماس دارند گواهان صف مقدمند .\r\nبه هر حال آن روز ، روز رسوايى بزرگ است ، روزى است كه تمام وجود انسان به سخن در مىآيد ، تمامى اسرار او را فاش مىكنند ، كه تمام گنهكاران را در وحشت عميقى فرو مىبرد ، اينجاست كه « رو به پوستهاى تن خود كرده ، فرياد مىزنند : چرا شما بر ضد ما گواهى داديد » ؟ ! ( * ( وَقالُوا لِجُلُودِهِمْ لِمَ شَهِدْتُمْ عَلَيْنا ) * ) .\r\nما كه ساليان دراز شما را نوازش داديم ، از سرما و گرما حفظ كرديم ، شستشو و نظافت و پذيرايى نموديم ، شما چرا اينچنين ؟ ! « آنها در پاسخ مىگويند : همان خدايى كه هر موجودى را به نطق در آورده ، ما را به سخن در آورده است » ( * ( قالُوا أَنْطَقَنَا اللَّه الَّذِي أَنْطَقَ كُلَّ شَيْءٍ ) * ) .\r\nخداوند ماموريت افشاگرى را در اين روز و اين دادگاه بزرگ بر عهده ما گذارده ، و ما چاره اى جز اطاعت فرمان او نداريم ، آرى همان كس كه قدرت نطق را در موجودات ناطق ديگر آفريده در ما نيز اين توانايى را قرار داده است ( 1 ) .\r\n\r\n","description":"","footnote":"\r\n( 1 ) اين تفسير در صورتى است كه آيه را چنين معنى كنيم : « انطقنا اللَّه الذى انطق كل شىء ناطق » ولى اين احتمال نيز وجود دارد كه انطق كل شىء به معنى مطلق باشد ، يعنى خداوندى كه همه موجودات را بدون استثنا به نطق در آورده و امروز همه اسرار را باز مىكنند ما را نيز به نطق در آورده است . شما از سخن گفتن ما تعجب نكنيد تمام موجودات عالم امروز سخن مىگويند !\r\n","page_name":" 250 ","page_number":250},
  {"content":"\r\nجالب اينكه آنها تنها از پوست تنشان اين سؤال را مىكنند نه از ساير گواهان ، مانند چشم و گوش .\r\nممكن است به خاطر اين باشد كه گواهى پوست از همه عجيبتر و شگفتانگيزتر ، و از همه گسترده تر و وسيعتر است ، همان پوستى كه خود بايد قبل از همه اعضاء طعم عذاب الهى را بچشد به چنين گواهى برمىخيزد ، و اين راستى حيرتآور است .\r\nسپس ادامه مىدهند : « او كسى است كه شما را در آغاز آفريد ، و بازگشت همه شما نيز به سوى او است » ( * ( وَهُوَ خَلَقَكُمْ أَوَّلَ مَرَّةٍ وَإِلَيْه تُرْجَعُونَ ) * ) .\r\nو باز مىافزايند : « شما اگر گناهانتان را مخفى مىكرديد نه از اين جهت بود كه از شهادت گوش و چشمها و پوستهايتان بر ضد خودتان بيم داشتيد ، شما اصلا باور نمىكرديد روزى اينها به سخن در آيند و بر ضد شما گواهى دهند » ( * ( وَما كُنْتُمْ تَسْتَتِرُونَ أَنْ يَشْهَدَ عَلَيْكُمْ سَمْعُكُمْ وَلا أَبْصارُكُمْ وَلا جُلُودُكُمْ ) * ) .\r\n« بلكه مخفى كارى شما به خاطر اين بود كه گمان مىكرديد خداوند بسيارى از اعمالى را كه انجام مىدهيد نمىداند » ( * ( وَلكِنْ ظَنَنْتُمْ أَنَّ اللَّه لا يَعْلَمُ كَثِيراً مِمَّا تَعْمَلُونَ ) * ) .\r\nغافل از اينكه هم خداوند در همه جا شاهد و ناظر بر اعمال شماست ، و از اسرار درون و برون شما آگاه است ، و هم ماموران مراقبت او همه جا با شما هستند ، آيا هرگز مىتوانيد پنهان از چشم و گوش و حتى پوست تنتان عملى انجام دهيد ؟ !\r\n","description":"","footnote":"","page_name":" 251 ","page_number":251},
  {"content":"\r\nآرى شما چنان در قبضه قدرت او و مراقبان مخفى و آشكارش قرار داريد كه حتى ابزارهاى گناه شما گواهانى هستند بر ضد شما ! جمعى از مفسران شان نزولى براى اين آيه نقل كرده‌اند كه « سه نفر از كفار قريش و طايفه بنى ثقيف كه جمجمه هايى كوچك و شكمى بزرگ داشتند در كنار خانه كعبه اجتماع كرده بودند ، يكى از آنها به ديگران گفت : آيا شما فكر مىكنيد خداوند سخنان ما را مىشنود ؟ ! ديگرى افزود : آهسته ! اگر بلند بگوئيم مىشنود و اگر آهسته تكلم كنيم نمىشود .\r\nديگرى اضافه كرد : من فكر مىكنم اگر صداى بلند را بشنود حتما صداى آهسته را هم مىشنود ! اينجا بود كه آيه فوق نازل شد ( 1 ) .\r\nبه هر حال در آيه بعد مىافزايد : « اين گمان بدى بود كه در باره پروردگارتان داشتيد ، و همان موجب هلاكت شما گرديد ، و سرانجام از زيانكاران شديد » ( * ( وَذلِكُمْ ظَنُّكُمُ الَّذِي ظَنَنْتُمْ بِرَبِّكُمْ أَرْداكُمْ فَأَصْبَحْتُمْ مِنَ الْخاسِرِينَ ) * ) ( 2 ) ( 3 ) .\r\nآيا اين گفتگوها سخن خداوند است ، يعنى گفتگوى اعضا و جوارح تا جمله « * ( أَنْطَقَنَا اللَّه الَّذِي أَنْطَقَ كُلَّ شَيْءٍ ) * » تمام مىشود ، سپس سخن خداوند در زمينه\r\n\r\n","description":"","footnote":"\r\n( 1 ) اين حديث را بسيارى از مفسران با تفاوتى در عبارات نقل كرده‌اند از جمله قرطبى ، تفسير مجمع البيان ، فخر رازى ، روح البيان ، و مراغى ، همچنين در صحيح بخارى و مسلم و ترمذى نيز آمده است ، و آنچه در بالا نقل كرديم ترجمه عبارتى بود كه در تفسير قرطبى آمده است ( جلد هشتم صفحه 95 57 ) .\r\n( 2 ) « ذلكم » مبتدا « و » ظنكم « خبر آن است ، بعضى نيز احتمال داده‌اند كه » ظنكم « بدل است » و ارديكم « خبر ذلكم .\r\n( 3 ) « ارداكم » از ماده ردى ( بر وزن راى ) به معنى هلاكت است .\r\n","page_name":" 252 ","page_number":252},
  {"content":"\r\nانحراف و بدبختى و گمانهاى زشت آنها آغاز مىگردد ؟\r\nيا اينكه اينها ادامه سخنان پوستهاى اعضاى تن انسان است .\r\nمعنى دوم مناسبتر به نظر مىرسد ، و تعبيرات آيه با آن سازگارتر است ، هر چند اعضاى تن نيز اين سخنان را به فرمان خدا و تعليم او مىگويند و نتيجه همه تقريبا يك چيز است .\r\n\r\nنكته‌ها :\r\n\r\n1 - حسن ظن و سوء ظن به خدا\r\nآيات فوق به خوبى گواهى مىدهد كه گمان بد در باره خداوند به قدرى خطرناك است كه گاه موجب هلاكت و عذاب ابدى انسان مىگردد ، نمونه آن گمان گروهى از كفار بود كه گمان مىكردند خدا اعمال آنها را نمىبيند ، و سخنان آنها را نمىشنود ، همين سوء ظن سبب خسران و هلاكتشان شد .\r\nبه عكس حسن ظن در باره خداوند موجب نجات در دنيا و آخرت است ، چنانچه در حديثى از امام صادق ع مىخوانيم :\r\nينبغى للمؤمن ان يخاف اللَّه خوفا كانه يشرف على النار و يرجوه رجاء كانه من اهل الجنة ، ان اللَّه تعالى يقول :\r\n* ( وَذلِكُمْ ظَنُّكُمُ الَّذِي ظَنَنْتُمْ بِرَبِّكُمْ ) * . . . ثم قال ان اللَّه عند ظن عبده : ان خيرا فخير ، و ان شرا فشر » : « سزاوار است بنده مؤمن آن چنان از خدا بترسد كه گويى در كنار دوزخ قرار گرفته و مشرف بر آتش است ، و آن چنان به او اميدوار باشد كه گويى اهل بهشت است ، چنان كه خداوند متعال مىفرمايد : اين گمانى است كه شما به خدا پيدا كرديد و سبب هلاكتان شد ، سپس امام ع افزود : خداوند نزد گمان بنده خويش است اگر گمان نيك ببرد نتيجه اش نيك و اگر گمان بد ببرد نتيجه اش بد است » ( 1 ) .\r\n\r\n","description":"","footnote":"\r\n( 1 ) مجمع البيان ذيل آيه مورد بحث .\r\n","page_name":" 253 ","page_number":253},
  {"content":"\r\nدر حديث ديگرى از امام صادق از پيامبر اسلام ص آمده است : « آخرين كسى را كه دستور داده مىشود به سوى دوزخ ببرند ناگهان به اطراف خود نگاه مىكند ، خداوند بزرگ دستور مىدهد او را برگردانيد ، او را بر مىگردانند ، خطاب مىكند :\r\nچرا به اطراف خود نگاه كردى ؟ و در انتظار چه فرمانى بودى ؟ عرض مىكند :\r\nپروردگارا ! من در باره تو اينچنين گمان نمىكردم ، مىفرمايد : چه گمان مىكردى ؟\r\nعرض مىكند : گمانم اين بود كه گناهان مرا مىبخشى و مرا در بهشت خود جاى مىدهى ! خداوند مىفرمايد :\r\nيا ملائكتى ! لا ، و عزتى و جلالى و آلايى و علوى و ارتفاع مكانى ، ما ظن بى عبدى هذا ساعة من خير قط ، و لو ظن بى ساعة من خير ما ودعته بالنار ، اجيزوا له كذبه و ادخلوه الجنة ! :\r\n« اى فرشتگان من ! به عزت و جلال و نعمتها و مقام والايم سوگند ، اين بنده‌ام هرگز گمان خير در باره من نبرده ، و اگر ساعتى گمان خير برده بود من او را به جهنم نمىفرستادم ، گرچه او دروغ مىگويد ولى با اينحال اظهار حسن ظن او را بپذيريد ، و او را به بهشت بريد ، سپس پيامبر ص فرمود : هيچ بنده اى نيست كه نسبت به خداوند متعال گمان خير ببرد مگر اينكه خدا نزد گمان وى خواهد بود ، و اين همان است كه مىفرمايد : ( * ( وَذلِكُمْ ظَنُّكُمُ الَّذِي ظَنَنْتُمْ ) * . . . ) ( 1 ) .\r\n\r\n2 - گواهان در دادگاه قيامت :\r\nهنگامى كه مىگوئيم در جهان ديگر همه انسانها محاكمه مىشود ممكن است دادگاههايى را همچون دادگاههاى عالم دنيا تداعى كند ، كه هر كس با پرونده اى كوچك يا بزرگ با شاهدانى همچون شاهدان اين دادگاهها در برابر قضات حاضر مىشوند ، و سؤال و جوابى صورت مىگيرد ، و حكم نهايى صادر مىشود .\r\n\r\n","description":"","footnote":"\r\n( 1 ) تفسير « على بن ابراهيم » ( طبق نقل نور الثقلين جلد 4 صفحه 544 ) .\r\n","page_name":" 254 ","page_number":254},
  {"content":"\r\nولى بارها گفته‌ايم الفاظ در آنجا مفهوم عميقترى به خود مىگيرد كه گاه تصور مفاهيم آنها براى ما زندانيان دنيا مشكل ، و گاهى غير ممكن است ، ولى هر گاه اشاراتى را كه در آيات قرآن و روايات پيشوايان معصوم وارد شده مورد توجه قرار مىدهيم حقايقى براى ما كشف مىشود كه از عظمت و عمق زندگى در آن جهان اجمالا پرده بر مىدارد ، و نشان مىدهد كه دادگاه رستاخيز چه دادگاه عجيبى است .\r\nمثلا هنگامى كه گفته مىشود « ميزان عمل » ممكن است اين تصور پيدا شود كه اعمال ما در آن روز به صورت اجسام سبك و سنگينى در مىآيد كه در ترازوهاى دو كفه اى وزن مىشود ، اما هنگامى كه در روايات معصومين مىخوانيم على ( ع ) ميزان اعمال است ، يعنى ارزش اعمال و شخصيت افراد با مقياس وجودى اين بزرگمرد عالم انسانيت سنجيده مىشود ، و هر اندازه به آن شبيه و نزديك است وزن بيشترى دارد ، و هر قدر بى شباهت و دور است وزن كمترى دارد ، متوجه مىشويم كه ميزان عمل در آنجا يعنى چه ؟ ! در مورد مساله « گواهان » نيز آيات قرآن پرده از روى حقايقى برداشته ، و پاى گواهى امورى را به ميان كشيده كه در دادگاههاى دنيا مطلقا مطرح نيستند ، ولى در آنجا نقش اساسى را دارند .\r\nبه طور كلى از آيات قرآن استفاده مىشود كه شش نوع گواه براى آن دادگاه وجود دارد .\r\n1 - از همه برتر و بالاتر « ذات پاك خداوند » است : وَما تَكُونُ فِي شَأْنٍ وَما تَتْلُوا مِنْه مِنْ قُرْآنٍ وَلا تَعْمَلُونَ مِنْ عَمَلٍ إِلَّا كُنَّا عَلَيْكُمْ شُهُوداً إِذْ تُفِيضُونَ فِيه : « در هر حال كه باشى و هر آيه اى از قرآن كه بخوانى و هر كارى را انجام دهيد ما گواه بر شما هستيم هنگامى كه در آن وارد مىشويد » ( يونس - 61 ) .\r\nالبته همين گواهى براى همه چيز و همه كس كافى است ، ولى لطف خداوند\r\n","description":"","footnote":"","page_name":" 255 ","page_number":255},
  {"content":"\r\nو مقام عدالت او ايجاب كرده كه گواهان ديگرى نيز معين فرموده است .\r\n\r\n2 - پيامبران و اوصياء\r\nقرآن مىگويد : فَكَيْفَ إِذا جِئْنا مِنْ كُلِّ أُمَّةٍ بِشَهِيدٍ وَجِئْنا بِكَ عَلى هؤُلاءِ شَهِيداً : « چگونه خواهد بود آن روز كه از هر امتى گواهى مىآوريم ، و تو را گواه بر آنها قرار مىدهيم » ( نساء - 41 ) .\r\nدر حديثى در ذيل همين آيه در كتاب كافى از امام صادق ع مىخوانيم :\r\nنزلت فى امة محمد ( ص ) خاصة ، فى كل قرن منهم امام منا ، شاهد عليهم ، و محمد ( ص ) شاهد علينا :\r\n« فرمود : اين در باره امت محمد ص نازل شده كه در هر قرنى براى آنها امامى از ما خواهد بود گواه بر آنان و محمد ص گواه بر همه ما است » ( 1 ) .\r\n\r\n3 - زبان و دست و پا و چشم و گوش نيز گواهى مىدهند\r\nقرآن مىگويد : يَوْمَ تَشْهَدُ عَلَيْهِمْ أَلْسِنَتُهُمْ وَأَيْدِيهِمْ وَأَرْجُلُهُمْ بِما كانُوا يَعْمَلُونَ : « در آن روز زبانها و دستها و پاهايشان بر ضد آنها نسبت به اعمالى كه مرتكب شدند گواهى مىدهد » ( نور - 24 ) .\r\nاز آيات مورد بحث نيز استفاده مىشود كه چشم و گوش در زمره گواهانند ، و از پاره اى از روايات بر مىآيد كه همه اعضاى تن به نوبه خود اعمالى را كه انجام داده‌اند گواهى مىدهند ( 2 ) .\r\n\r\n4 - پوستهاى تن نيز گواهى مىدهند\r\nآيات مورد بحث با صراحت از اين موضوع سخن مىگفت ، و حتى اضافه مىكند كه گنهكاران كه هرگز انتظار نداشتند پوستهاى تن آنها به صورت گواهانى بر ضد آنان در آيند آنها را مخاطب ساخته مىگويند : چرا شما بر ضد ما گواهى\r\n\r\n","description":"","footnote":"\r\n( 1 ) اصول كافى جلد 1 صفحه 190 .\r\n( 2 ) لئالى الاخبار صفحه 462 .\r\n","page_name":" 256 ","page_number":256},
  {"content":"\r\nداديد ؟ آنها پاسخ مىدهند : خدايى كه همه چيز را به نطق در آورده ما را به سخن در آورده است ( فصلت - 21 ) .\r\n\r\n5 - فرشتگان\r\nقرآن مىگويد : وَجاءَتْ كُلُّ نَفْسٍ مَعَها سائِقٌ وَشَهِيدٌ « در آن روز هر انسانى وارد صحنه محشر مىشود در حالى كه فرشته اى با او است كه او را به سوى حساب سوق مىدهد و گواهى از فرشتگان است كه بر اعمال او شهادت مىدهد » ( ق - 21 ) .\r\n\r\n6 - زمين\r\nآرى زمين كه زير پاى ما قرار دارد ، و ما هميشه ميهمان آن هستيم ، و با انواع بركاتش از ما پذيرايى مىكند ، نيز دقيقا مراقب ما است ، و در آن روز همه گفتنىها را مىگويد ، چنان كه مىخوانيم : يَوْمَئِذٍ تُحَدِّثُ أَخْبارَها : « در آن روز زمين اخبار خود را بازگو مىكند » ( زلزال - 4 ) .\r\n\r\n7 - زمان نيز از شهود است\r\nگرچه در متن آيات قرآن به اين امر اشاره نشده ، ولى در روايات معصومين شاهد بر آن وجود دارد چنان كه از على ع مىخوانيم :\r\nما من يوم يمر على ابن آدم الا قال له ذلك اليوم يا ابن آدم ! انا يوم جديد ، و انا عليك شهيد ، فقل فى خيرا و اعمل فى خيرا ، اشهد لك يوم القيامة :\r\n« هيچ روزى بر فرزند آدم نمىگذرد مگر اينكه به او مىگويد : اى فرزند آدم ! من روز تازه اى هستم و بر تو گواهم ، در من سخن خوب بگو ، و عمل نيك انجام ده ، تا در قيامت به نفع تو گواهى دهم » ( 1 ) .\r\nبه راستى عجيب است اينهمه گواهان حق ، و شاهدان آن دادگاه بزرگ ،\r\n\r\n","description":"","footnote":"\r\n( 1 ) سفينة البحار جلد 2 ماده يوم .\r\n","page_name":" 257 ","page_number":257},
  {"content":"\r\nاز زمان و مكان گرفته ، تا فرشتگان و اعضاى پيكر ما و انبيا و اوليا ، و برتر از همه ذات پاك خدا ، مراقب اعمال ما هستند و گواه بر ما ، و ما چه بيخبريم ؟ ! آيا ايمان به وجود چنين مراقبانى كافى نيست كه انسان را كاملا در مسير حق و عدالت و پاكى و تقوا قرار دهد .\r\n","description":"","footnote":"","page_name":" 258 ","page_number":258},
  {"content":"\r\n\r\n[ سوره فصلت ‹ 41 › : آيات 24 تا 25 
  ]\r\nفَإِنْ يَصْبِرُوا فَالنَّارُ مَثْوىً لَهُمْ وَإِنْ يَسْتَعْتِبُوا فَما هُمْ مِنَ الْمُعْتَبِينَ ‹ 24 › وَقَيَّضْنا لَهُمْ قُرَناءَ فَزَيَّنُوا لَهُمْ ما بَيْنَ أَيْدِيهِمْ وَما خَلْفَهُمْ وَحَقَّ عَلَيْهِمُ الْقَوْلُ فِي أُمَمٍ قَدْ خَلَتْ مِنْ قَبْلِهِمْ مِنَ الْجِنِّ وَالإِنْسِ إِنَّهُمْ كانُوا خاسِرِينَ ‹ 25 ›\r\n\r\nترجمه :\r\n24 - اگر آنها صبر كنند ( يا نكنند ) به هر حال دوزخ جايگاه آنهاست ، و اگر تقاضاى عفو نمايند مورد عفو قرار نمىگيرند ! 25 - ما براى آنها همنشينان ( زشت سيرتى ) قرار داديم ، و آنها زشتيها را از پيش رو و پشت سر در نظرشان جلوه دادند ، و فرمان الهى در باره آنها تحقق يافت ، و به سرنوشت اقوام گمراهى از جن و انس كه قبل از آنها بودند گرفتار شدند ، آنها مسلما زيانكار بودند .\r\n\r\nتفسير : همنشينان بد\r\nدر تعقيب بحثى كه در آيات گذشته پيرامون سرنوشت دشمنان خدا ( اعداء اللَّه ) آمد در دو آيه مورد بحث به دو قسمت از مجازات دردناك آنها در آخرت و دنيا اشاره مىكند .\r\n","description":"","footnote":"","page_name":" 259 ","page_number":259},
  {"content":"\r\nنخست خداوند مىفرمايد : « اگر آنها صبر و شكيبايى كنند يا نكنند آتش دوزخ قرارگاهشان است » و رهايى از آن امكان پذير نيست ( * ( فَإِنْ يَصْبِرُوا فَالنَّارُ مَثْوىً لَهُمْ ) * ) ( 1 ) .\r\n« مثوى » از ماده « ثوى » ( بر وزن هوى ) به معنى قرارگاه و محل استقرار است .\r\nاين آيه در حقيقت شبيه آيه 16 سوره طور است كه مىگويد : اصْلَوْها فَاصْبِرُوا أَوْ لا تَصْبِرُوا سَواءٌ عَلَيْكُمْ : « در آتش دوزخ وارد شويد ، مىخواهيد صبر كنيد يا نكنيد تفاوتى براى شما نمىكند » و همچون آيه 21 سوره ابراهيم سَواءٌ عَلَيْنا أَ جَزِعْنا أَمْ صَبَرْنا ما لَنا مِنْ مَحِيصٍ : « براى ما يكسان است خواه صبر كنيم يا نكنيم راه نجاتى نيست » .\r\nسپس براى تاكيد اين مطلب مىافزايد : « و اگر آنها تقاضاى رضايت و عفو پروردگار كنند بجايى نمىرسد و مورد عفو قرار نمىگيرند » ( * ( وَإِنْ يَسْتَعْتِبُوا فَما هُمْ مِنَ الْمُعْتَبِينَ ) * ) .\r\n« يستعتبون » در اصل از « عتاب » گرفته شده كه به معنى اظهار خشونت است ، و مفهومش اين است كه شخص گنهكار خود را تسليم سرزنشهاى صاحب حق كند تا او را مورد عفو قرار دهد و راضى گردد ، و لذا اين ماده ( استعتاب ) به معنى استرضاء و تقاضاى عفو نيز به كار مىرود ( 2 ) .\r\nسپس به مجازات دردناك دنيوى آنها اشاره كرده ، مىفرمايد : « ما براى آنها دوستان و همنشينان بد انديش و زشت سيرتى قرار داديم ، كه همه چيز را در نظر آنان زينت دادند » ، و زشتيها را زيبايى ، و بديها را نيكى معرفى نمودند\r\n\r\n","description":"","footnote":"\r\n( 1 ) آيه در تقدير چنين است : « فان يصبروا او لا يصبروا فالنار مثوى لهم » .\r\n( 2 ) « مفردات راغب » و « لسان العرب » در ماده « عتبة » .\r\n","page_name":" 260 ","page_number":260},
  {"content":"\r\n( * ( وَقَيَّضْنا لَهُمْ قُرَناءَ فَزَيَّنُوا لَهُمْ ما بَيْنَ أَيْدِيهِمْ وَما خَلْفَهُمْ ) * ) .\r\n« قيضنا » از ماده « قيض » ( بر وزن فيض ) در اصل به معنى پوست روى تخم مرغ است ، سپس در مواردى كه افرادى كاملا بر انسان مسلط مىشوند ، مانند تسلط پوست بر تخم مرغ به كار رفته است ، اشاره به اينكه اين دوستان تبهكار و فاسد آنها را از هر سو احاطه مىكنند ، افكارشان را مىدزدند ، و چنان بر آنان چيره مىشوند كه حس تشخيص خود را از دست دهند ، و زشتيها در نظر آنها زيبا مىگردد ، و چه دردناك است چنين حالتى براى انسان زيرا به آسانى در گرداب فساد فرو مىرود ، و درهاى نجات به روى او بسته مىشود .\r\nگاه ماده « قيضنا » در مورد تبديل چيزى به چيزى نيز به كار رفته است بنا بر اين معنى و تفسير آيه چنين مىشود كه دوستان صالح را از آنها مىگيريم و بجاى آنها دوستان فاسد به آنان مىدهيم .\r\nهمين معنى به صورت گوياترى در آيات 36 و 37 سوره زخرف آمده است :\r\nوَ مَنْ يَعْشُ عَنْ ذِكْرِ الرَّحْمنِ نُقَيِّضْ لَه شَيْطاناً فَهُوَ لَه قَرِينٌ وَإِنَّهُمْ لَيَصُدُّونَهُمْ عَنِ السَّبِيلِ وَيَحْسَبُونَ أَنَّهُمْ مُهْتَدُونَ : « بر آنها كه از ياد خداوند رحمن رويگردان شوند شياطين را مىسازيم كه همواره با آنان قرين هستند ، اين شياطين آنها را از راه حق باز مىدارند در حالى كه گمان مىكنند هدايت يافته‌اند » .\r\nو به راستى هنگامى كه به جمع ظالمان و مفسدان و تبهكاران نظر مىافكنيم جاى پاى اين شياطين را در زندگى آنها به خوبى مشاهده مىكنيم ، اطرافيان اغواگر كه آنها را از هر سو محاصره كرده بر مغز و فكر آنها چيره مىشوند ، و حقايق را در نظرشان وارونه جلوه مىدهند .\r\nجمله « * ( ما بَيْنَ أَيْدِيهِمْ وَما خَلْفَهُمْ ) * » ( آنچه پيش رو و پشت سر آنها است ) ممكن است اشاره به احاطه همه جانبه اين شياطين و تزيين آنها باشد .\r\nاين احتمال نيز داده شده است كه منظور از « * ( ما بَيْنَ أَيْدِيهِمْ ) * » لذات و زرق\r\n","description":"","footnote":"","page_name":" 261 ","page_number":261},
  {"content":"\r\nو برق دنيا است و از « * ( ما خَلْفَهُمْ ) * » انكار قيامت و روز رستاخيز است .\r\nاين تفسير نيز ممكن است كه « * ( ما بَيْنَ أَيْدِيهِمْ ) * » اشاره به وضع دنياى آنها باشد ، « * ( وَما خَلْفَهُمْ ) * » آينده اى كه براى آنها و فرزندانشان در پيش است و معمولا بسيارى از جنايات را به خاطر تامين آينده آنها مىكنند .\r\nسپس مىافزايد : « به سبب اين وضع اسفبار ، فرمان عذاب الهى در باره آنها تحقق يافت ، و به سرنوشت اقوام گمراهى از جن و انس كه قبل از آنها بودند گرفتار شدند » ( * ( وَحَقَّ عَلَيْهِمُ الْقَوْلُ فِي أُمَمٍ قَدْ خَلَتْ مِنْ قَبْلِهِمْ مِنَ الْجِنِّ وَالإِنْسِ ) * ) ( 1 ) .\r\nسپس آيه را با اين جمله پايان مىدهد « آنها مسلما زيانكار بودند » ( * ( إِنَّهُمْ كانُوا خاسِرِينَ ) * ) .\r\nاين تعبيرات در حقيقت نقطه مقابل تعبيراتى است كه در آيات بعد در مورد مؤمنان با استقامت مىخوانيم كه ياران آنها در اين دنيا و آخرت فرشتگانند و به آنها بشارت مىدهند كه هيچ غم و اندوهى براى آنها نخواهد بود .\r\n\r\n","description":"","footnote":"\r\n( 1 ) « فى امم » متعلق است به فعل محذوفى ، و در تقدير چنين است : كائنين فى امم قد خلت . . . اين احتمال نيز داده شده كه « فى » در اينجا به معنى « مع » باشد .\r\n","page_name":" 262 ","page_number":262},
  {"content":"\r\n\r\n[ سوره فصلت ‹ 41 › : آيات 26 تا 29 
  ]\r\nوَ قالَ الَّذِينَ كَفَرُوا لا تَسْمَعُوا لِهذَا الْقُرْآنِ وَالْغَوْا فِيه لَعَلَّكُمْ تَغْلِبُونَ ‹ 26 › فَلَنُذِيقَنَّ الَّذِينَ كَفَرُوا عَذاباً شَدِيداً وَلَنَجْزِيَنَّهُمْ أَسْوَأَ الَّذِي كانُوا يَعْمَلُونَ ‹ 27 › ذلِكَ جَزاءُ أَعْداءِ اللَّه النَّارُ لَهُمْ فِيها دارُ الْخُلْدِ جَزاءً بِما كانُوا بِآياتِنا يَجْحَدُونَ ‹ 28 › وَقالَ الَّذِينَ كَفَرُوا رَبَّنا أَرِنَا الَّذَيْنِ أَضَلَّانا مِنَ الْجِنِّ وَالإِنْسِ نَجْعَلْهُما تَحْتَ أَقْدامِنا لِيَكُونا مِنَ الأَسْفَلِينَ ‹ 29 ›\r\n\r\nترجمه :\r\n26 - كافران گفتند : گوش به اين قرآن فرا ندهيد ، و به هنگام تلاوت آن جنجال كنيد تا پيروز شويد !\r\n","description":"","footnote":"","page_name":" 263 ","page_number":263},
  {"content":"\r\n27 - به طور مسلم به كافران عذاب شديدى مىچشانيم ، و آنها را به بدترين اعمالى كه انجام مىدادند جزا مىدهيم .\r\n28 - كيفر دشمنان خدا آتش است كه در آن سراى جاويدشان است ، جزائى است در مقابل اينكه آيات ما را انكار مىكردند .\r\n29 - كافران گفتند : پروردگارا ! آنهايى را كه از جن و انس ما را گمراه كردند به ما نشان ده تا زير پاى خود بگذاريم ( و لگدمالشان كنيم ) تا از پستترين مردم باشند !\r\n\r\nتفسير :\r\n\r\nجنجال كنيد تا صداى دلنواز قرآن را نشنوند !\r\nبه تناسب بحثهايى كه در باره بعضى اقوام پيشين ، قوم عاد و ثمود ، در آيات گذشته آمد ، و نيز به تناسب همنشينان بد سيرتى كه حقايق را در نظر انسان وارونه جلوه مىدهند ، آيات مورد بحث گوشه اى از انحراف و بد انديشى مشركان عصر پيامبر ص را مجسم مىسازد .\r\nدر بعضى از روايات آمده است كه هر گاه پيامبر ص در مكه صداى خود را به تلاوت قرآن مجيد و كلمات شيرين و جذاب و پر محتواى خداوند بلند مىكرد مشركان مردم را از او دور مىكردند ، و مىگفتند : سوت و صفير بكشيد ، و صدا را به شعر بلند كنيد تا سخنان او را نشنوند ! ( 1 ) .\r\nقرآن مجيد در آيات فوق به اين معنى اشاره كرده ، مىگويد : « كافران گفتند : گوش به اين قرآن فرا ندهيد و به هنگام تلاوت آن لغو و باطل سر دهيد و جنجال كنيد تا غالب شويد » ! ( * ( وَقالَ الَّذِينَ كَفَرُوا لا تَسْمَعُوا لِهذَا الْقُرْآنِ وَالْغَوْا فِيه لَعَلَّكُمْ تَغْلِبُونَ ) * ) .\r\nاين يك روش قديمى براى مبارزه در برابر نفوذ حق است كه امروز نيز به صورت گسترده تر و خطرناكترى ادامه دارد كه براى منحرف ساختن افكار مردم\r\n\r\n","description":"","footnote":"\r\n( 1 ) « تفسير مراغى » جلد 24 صفحه 125 و « تفسير روح المعانى » جلد 24 صفحه 106 .\r\n","page_name":" 264 ","page_number":264},
  {"content":"\r\nو خفه كردن صداى مناديان حق و عدالت ، محيط را آن چنان پر از جنجال مىكنند ، كه هيچكس صداى آنها را نشنود ، و با توجه به اينكه « و الغوا » از ماده « لغو » معنى گسترده اى دارد و هر گونه كلام بيهوده اى را شامل مىشود ، وسعت اين برنامه روشن خواهد شد .\r\nگاه با جار و جنجال و سوت و صفير .\r\nگاه با داستانهاى خرافى و دروغين .\r\nگاه با افسانه‌هاى عشقى و هوسانگيز ! گاه از مرحله سخن نيز فراتر رفته ، مراكز سرگرمى و فساد ، و انواع فيلمهاى مبتذل ، و مطبوعات بىمحتواى سرگرم كننده ، و بازيهاى دروغين سياسى و هيجانهاى كاذب ، و خلاصه هر چيزى كه افكار مردم را از محور حق منحرف سازد به وجود مىآورند .\r\nو از همه بدتر اينكه گاه بحثهاى بيهوده اى در ميان دانشمندان يك قوم مطرح مىكنند و چنان آنها را به قيل و قال در باره آن وا مىدارند كه هر گونه مجال تفكر در مسائل بنيادى از آنها گرفته شود .\r\nولى آيا مشركان توانستند با اين اعمالشان بر قرآن غلبه كنند ؟ نه ! آنها و شيطنتهايشان بر باد رفت ، و قرآن روز به روز گسترده تر و پربارتر شد و در سراسر جهان درخشيدن گرفت .\r\nآيه بعد به مجازات شديد اين گونه افراد اشاره كرده مىفرمايد : « به طور مسلم به كافران - و در صف مقدم آنها ، افرادى كه مردم را از شنيدن آيات الهى باز مىداشتند - عذاب شديدى مىچشانيم » ( * ( فَلَنُذِيقَنَّ الَّذِينَ كَفَرُوا عَذاباً شَدِيداً ) * ) .\r\nاين عذاب ممكن است در دنيا به صورت اسارت و كشته شدن به دست لشكريان ظفرمند اسلام باشد ، و يا در آخرت ، و يا هر دو .\r\n","description":"","footnote":"","page_name":" 265 ","page_number":265},
  {"content":"\r\n« و آنها را به بدترين اعمالى كه انجام مىدادند كيفر مىدهيم » ( * ( وَلَنَجْزِيَنَّهُمْ أَسْوَأَ الَّذِي كانُوا يَعْمَلُونَ ) * ) .\r\nچه عملى بدتر از كفر و شرك ، و انكار آيات الهى ، و مانع شدن مردم از شنيدن سخنان حق است ؟\r\nبا اين كه مجازات همه اعمال خود را خواهند ديد چرا تنها روى « اسوء » ( بدترين آنها ) تكيه شده است ؟\r\nاين تعبير ممكن است به خاطر اين باشد كه موضوع مجازات را با تاكيد و تهديد جدىترى روشن سازد و نيز اشاره اى باشد به مانع شدن مردم از شنيدن صداى پيامبر ص بزرگ خدا .\r\nتعبير به « * ( كانُوا يَعْمَلُونَ ) * » دليل بر اين است كه بيشتر روى اعمالى تكيه مىشود كه پيوسته آن را ادامه مىدادند ، و به عبارت ديگر يك لغزش دفعى نبوده بلكه يك برنامه هميشگى براى آنها بوده است .\r\nسپس براى تاكيد بيشتر مىافزايد : « اين كيفر دشمنان الهى است ، آتش سوزان جهنم » ! ( * ( ذلِكَ جَزاءُ أَعْداءِ اللَّه النَّارُ ) * ) ( 1 ) .\r\nاما نه آتشى موقتى و زودگذر بلكه « براى آنها در آتش ، خانه ابدى است » ( * ( لَهُمْ فِيها دارُ الْخُلْدِ ) * ) .\r\nآرى « آنها به اين عذاب شديد و دردناك مجازات مىشوند ، به خاطر اين كه آيات ما را انكار مىكردند » ( * ( جَزاءً بِما كانُوا بِآياتِنا يَجْحَدُونَ ) * ) ( 2 ) .\r\n\r\n","description":"","footnote":"\r\n( 1 ) « النار » ممكن است « عطف بيان » يا « بدل » براى « جزاء » بوده باشد ، يا « خبر » براى « مبتداى محذوف » و در تقدير « هو النار » است .\r\n( 2 ) « جزاء » ممكن است مفعول فعل محذوفى باشد « يجزون جزاء » و يا « مفعول لاجله » .\r\n","page_name":" 266 ","page_number":266},
  {"content":"\r\nنه تنها آيات الهى را انكار مىكردند ، بلكه ديگران را نيز از شنيدن آن باز مىداشتند .\r\n« يجحدون » از ماده « جحد » ( بر وزن عهد ) به طورى كه راغب در مفردات مىگويد در اصل به معنى نفى چيزى است كه در دل اثبات آن است ، يا اثبات چيزى كه در قلب نفى آن است ، و به تعبير ديگر انكار كردن واقعيات با علم به آنها است و اين بدترين نوع كفر است ( شرح بيشتر پيرامون اين موضوع را در جلد 15 صفحه 412 ذيل آيه 14 نمل مطالعه كنيد ) .\r\nاز آنجا كه انسان وقتى به بلائى مبتلا مىشود مخصوصا اگر بلاى سخت و سنگينى باشد به فكر مسبب اصلى مىافتد ، تا او را پيدا كند و انتقام خود را از او بگيرد ، گاه مىخواهد اگر دستش برسد عامل اصلى را قطعه قطعه كند ، لذا در آخرين آيه مورد بحث به چنين حالتى كه براى كفار در دوزخ پيدا مىشود اشاره كرده مىفرمايد : « كافران مىگويند : پروردگارا ! آنهايى را كه از جن و انس ما را گمراه كردند به ما نشان ده تا آنها را زير پاى خود بگذاريم ، لگدمالشان كنيم ! تا از پستترين مردم باشند » ! ( * ( وَقالَ الَّذِينَ كَفَرُوا رَبَّنا أَرِنَا الَّذَيْنِ أَضَلَّانا مِنَ الْجِنِّ وَالإِنْسِ نَجْعَلْهُما تَحْتَ أَقْدامِنا لِيَكُونا مِنَ الأَسْفَلِينَ ) * ) .\r\nآنها يك عمر بالاى سر ما بودند ، و ما را به مسيرهاى بدبختى كشاندند ، اكنون آرزوى ما اين است كه آنها را زير پا قرار دهيم ، تا سوز دل ما فرونشيند ! همان كسانى كه به ما مىگفتند : گوش به سخنان محمد ص ندهيد ، او ساحر است ، او مجنون است ، و هذيان مىگويد ، آنها جار و جنجال مىكردند تا ما صداى او را نشنويم و آهنگ دلربايش در دل ما مؤثر نشود ، از رستم و اسفنديار و افسانه‌هاى ديگر به هم مىبافتند تا ما را سرگرم كنند ، حالا مىفهميم كه آب حيات جاويدان در سخنان او جارى بوده ، و نغمه‌هاى دلنوازش همچون نفس مسيحا مردگان را\r\n","description":"","footnote":"","page_name":" 267 ","page_number":267},
  {"content":"\r\nزنده مىكرده ، ولى افسوس كه ديگر دير شده است .\r\nبدون شك منظور از جن و انس در اينجا گروه شياطين و انسانهاى اغواگر شيطان صفت هستند ، نه دو شخص معين ، و تثنيه بودن فعل در جايى كه فاعل دو گروه باشد مانعى ندارد ، همانگونه كه در آيه « فَبِأَيِّ آلاءِ رَبِّكُما تُكَذِّبانِ » آمده است .\r\nبعضى از مفسران در تفسير جمله « * ( لِيَكُونا مِنَ الأَسْفَلِينَ ) * » چنين گفته‌اند :\r\nمنظور اين است كه اغواگران جن و انس در پائينترين دركات جهنم قرار گيرند ، ولى ظاهر همان معنى است كه قبلا گفته شد و آن اينكه آنها از شدت خشمشان مىخواهند اين اغواگران كه در دنيا برترين مقام را داشتند در آنجا زير پاى پيروانشان قرار گيرند و مقام پستترين را داشته باشند .\r\n","description":"","footnote":"","page_name":" 268 ","page_number":268},
  {"content":"\r\n\r\n[ سوره فصلت ‹ 41 › : آيات 30 تا 32 
  ]\r\nإِنَّ الَّذِينَ قالُوا رَبُّنَا اللَّه ثُمَّ اسْتَقامُوا تَتَنَزَّلُ عَلَيْهِمُ الْمَلائِكَةُ أَلَّا تَخافُوا وَلا تَحْزَنُوا وَأَبْشِرُوا بِالْجَنَّةِ الَّتِي كُنْتُمْ تُوعَدُونَ ‹ 30 › نَحْنُ أَوْلِياؤُكُمْ فِي الْحَياةِ الدُّنْيا وَفِي الآخِرَةِ وَلَكُمْ فِيها ما تَشْتَهِي أَنْفُسُكُمْ وَلَكُمْ فِيها ما تَدَّعُونَ ‹ 31 › نُزُلًا مِنْ غَفُورٍ رَحِيمٍ ‹ 32 ›\r\n\r\nترجمه :\r\n30 - كسانى كه گفتند پروردگار ما خداوند يگانه است سپس استقامت كردند ، فرشتگان بر آنها نازل مىشوند كه نترسيد و غمگين مباشيد ، و بشارت باد بر شما به آن بهشتى كه به شما وعده داده شده است .\r\n31 - ما ياران و مددكاران شما در زندگى دنيا و در آخرت هستيم و براى شما هر چه بخواهيد در بهشت فراهم است و هر چه طلب كنيد به شما داده مىشود .\r\n32 - اينها به عنوان پذيرايى از سوى خداوند غفور و رحيم است .\r\n\r\nتفسير : نزول فرشتگان بر مؤمنان با استقامت\r\nمىدانيم روش قرآن براى تبيين مطالب اين است كه امور متضاد را در برابر\r\n","description":"","footnote":"","page_name":" 269 ","page_number":269},
  {"content":"\r\nهم قرار مىدهد تا با مقايسه با يكديگر وضع آنها به خوبى روشن گردد ، و از آنجا كه در آيات گذشته سخن از منكران لجوجى در ميان بود كه بر كفر پافشارى داشتند ، و خداوند آنها را به عذابها و كيفرهاى مختلف تهديد مىكند ، در آيات مورد بحث سخن از مؤمنانى است كه در ايمانشان راسخ و پا بر جا هستند ، و خداوند به هفت پاداش و موهبت كه براى آنها قرار داده اشاره مىكند كه غالبا نقطه مقابل كيفرهاى گذشته است .\r\nنخست مىگويد : « كسانى كه مىگويند پروردگار ما اللَّه است ، سپس بر سر گفته خود مىايستند و كمترين انحرافى پيدا نمىكنند ، و آنچه لازمه آن است در عمل و گفتار نشان مىدهند فرشتگان الهى بر آنها نازل مىشوند كه نترسيد و غمگين مباشيد » ( * ( إِنَّ الَّذِينَ قالُوا رَبُّنَا اللَّه ثُمَّ اسْتَقامُوا تَتَنَزَّلُ عَلَيْهِمُ الْمَلائِكَةُ أَلَّا تَخافُوا وَلا تَحْزَنُوا ) * ) .\r\nچه تعبير جامع و جالبى كه در حقيقت همه نيكىها و صفات برجسته را در بر دارد ، نخست دل به خدا بستن و ايمان محكم به او پيدا كردن ، سپس تمام زندگى را به رنگ ايمان در آوردن و در محور آن قرار دادن ( 1 ) .\r\nبسيارند كسانى كه دم از عشق اللَّه مىزنند ، ولى در عمل استقامت ندارند ، افرادى سست و ناتوانند كه وقتى در برابر طوفان شهوات قرار مىگيرند با ايمان وداع كرده ، و در عمل مشرك مىشوند ، و هنگامى كه منافعشان به خطر مىافتد همان ايمان ضعيف و مختصر را نيز از دست مىدهند .\r\n\r\n","description":"","footnote":"\r\n( 1 ) « استقاموا » از ماده « استقامت » به معنى ملازم طريق مستقيم بودن و ثبات بر خط صحيح است ، و بعضى از ارباب لغت نيز آن را به معنى « اعتدال » تفسير كرده‌اند ، و جمع ميان اين دو معنى بعيد نيست .\r\n","page_name":" 270 ","page_number":270},
  {"content":"\r\nعلى ع در يكى از خطبه‌هاى نهج البلاغه اين آيه را با عبارت گويا و پر معنايى تفسير مىكند و بعد از تلاوت آن مىفرمايد :\r\nو قد قلتم « ربنا اللَّه » فاستقيموا على كتابه و على منهاج امره و على الطريقة الصالحة من عبادته ، ثم لا تمرقوا منها ، و لا تبتدعوا فيها ، و لا تخالفوا عنها :\r\n« شما گفتيد پروردگار ما » اللَّه « است اكنون بر سر اين سخن پايمردى كنيد ، بر انجام دستورهاى كتاب او ، و در راهى كه فرمان داده ، و در طريق پرستش شايسته او ، استقامت به خرج دهيد ، از دايره فرمانش خارج نشويد ، در آئين او بدعت مگذاريد و هرگز با آن مخالفت نكنيد » ( 1 ) .\r\nدر حديث ديگرى از پيغمبر گرامى اسلام ص مىخوانيم كه اين آيه را تلاوت فرمود سپس افزود :\r\nقد قالها الناس ، ثم كفر اكثرهم ، فمن قالها حتى يموت فهو ممن استقام عليها :\r\n« گروهى اين سخن را گفتند سپس اكثر آنها كافر شدند ، اما كسى كه اين سخن را بگويد و هم چنان به آن تداوم دهد تا مرگش فرا رسد او از كسانى است كه بر آن استقامت كرده » ( 2 ) .\r\nو اگر مىبينيم در حديثى كه از امام على بن موسى الرضا ع نقل شده در پاسخ سؤال از تفسير « استقامت » فرمود :\r\nهى و اللَّه ما انتم عليه :\r\n« استقامت همان روش ولايتى است كه شما داريد » ( 3 ) به معنى اين نيست كه مفهوم آيه در مساله ولايت خلاصه شود بلكه چون پذيرش رهبرى ائمه اهل بيت ع ضامن بقاء خط توحيد و روش اصيل اسلام و ادامه عمل صالح است ، استقامت را به اين معنى تفسير فرموده است .\r\n\r\n","description":"","footnote":"\r\n( 1 ) نهج البلاغه خطبه 176 .\r\n( 2 ) مجمع البيان ذيل آيات مورد بحث .\r\n( 3 ) همان مدرك .\r\n","page_name":" 271 ","page_number":271},
  {"content":"\r\nكوتاه سخن اين كه ارزش انسان كه در ايمان و عمل صالح خلاصه مىشود در اين آيه در جمله « * ( قالُوا رَبُّنَا اللَّه ثُمَّ اسْتَقامُوا ) * » منعكس شده ، و لذا در حديثى از پيغمبر گرامى اسلام ص آمده كه شخصى خدمتش عرض كرد : اخبرنى بامر اعتصم به : « دستورى به من ده كه به آن چنگ زنم و در دنيا و آخرت اهل نجات شوم » .\r\nپيغمبر ص فرمود : قل ربى اللَّه ثم استقم : « بگو پروردگار من اللَّه است و بر اين گفته خود به ايست » ! سپس مىگويد : پرسيدم : « خطرناكترين چيزى كه بايد از آن بترسم چيست » ؟ پيامبر ص زبانش را گرفت و فرمود : « اين » ! ( 1 ) اكنون به بينيم كسانى كه اين دو اصل مهم را در وجود خود زنده مىكنند مشمول چه مواهبى از سوى خدا هستند .\r\nقرآن در اين آيات به هفت موهبت بزرگ اشاره مىكند مواهبى كه از سوى فرشتگان الهى كه بر آنها نازل مىشوند به آنها بشارت داده مىشود .\r\nآرى كار انسان بجايى مىرسد كه در پرتو ايمان و استقامت فرشتگان بر او نازل مىگردند و پيام الهى را كه سراسر لطف و مرحمت است به او اعلام مىدارند .\r\nپس از نخستين و دومين بشارت در مورد عدم « خوف » و « حزن » كه به آن اشاره شد .\r\nدر سومين مرحله مىگويند : « بشارت باد بر شما به آن بهشتى كه به آن وعده داده مىشديد » ( * ( وَأَبْشِرُوا بِالْجَنَّةِ الَّتِي كُنْتُمْ تُوعَدُونَ ) * ) .\r\nو در چهارمين بشارت مىافزايند : « ما ياران و مددكاران شما در زندگى\r\n\r\n","description":"","footnote":"\r\n( 1 ) روح البيان جلد 8 صفحه 254 .\r\n","page_name":" 272 ","page_number":272},
  {"content":"\r\nدنيا و در آخرت هستيم « هرگز شما را تنها نمىگذاريم ، در نيكىها به شما كمك مىكنيم ، و از لغزشها شما را حفظ مىنمائيم تا وارد بهشت شويد ( نَحْنُ أَوْلِياؤُكُمْ فِي الْحَياةِ الدُّنْيا وَفِي الآخِرَةِ ) .\r\nدر پنجمين بشارت مىگويند : در بهشت براى شما هر چه بخواهيد از مواهب و نعمتها فراهم است و هيچ قيد و شرطى در كار نيست « ( وَلَكُمْ فِيها ما تَشْتَهِي أَنْفُسُكُمْ ) .\r\nششمين بشارت اين كه نه تنها نعمتهاى مادى و آنچه دلخواه شما است به شما مىرسد ، بلكه « آنچه از مواهب معنوى طلب كنيد در اختيار شما است » ( وَلَكُمْ فِيها ما تَدَّعُونَ ) .\r\nو بالآخره هفتمين و آخرين مژده اى كه به آنها مىدهند اين است كه شما ميهمان خدا در بهشت جاويدان او هستيد ، و « همه اين نعمتها به عنوان پذيرايى يك ميزبان از يك ميهمان گرامى از سوى پروردگار غفور و رحيم به شما ارزانى داشته مىشود » ( * ( نُزُلًا مِنْ غَفُورٍ رَحِيمٍ ) * ) .\r\n\r\nنكته‌ها :\r\nدر اين آيات و تعبيرات كوتاه و پر معنيش ، نكته‌هاى ظريف و فراوانى نهفته است : 1 - آيا نزول فرشتگان بر مؤمنان با استقامت به هنگام مرگ و انتقال از اين عالم به جهان ديگر است ؟ همانگونه كه جمعى از مفسران احتمال داده‌اند ، يا در سه موقف « به هنگام مرگ » و « به هنگام ورود در قبر » و « به هنگام زنده شدن در رستاخيز » به سراغ آنها مىآيند ؟\r\nو يا اينكه اين بشارتها دائمى و مستمر است كه با الهامهاى معنوى اين حقايق را در گوش جان مؤمنان پيوسته مىخوانند ، هر چند به هنگام مرگ يا ورود در عرصه محشر صداى فرشتگان رساتر و روشنتر مىشود ؟\r\n","description":"","footnote":"","page_name":" 273 ","page_number":273},
  {"content":"\r\nاز آنجا كه آيه قيد و شرطى ندارد با معنى اخير سازگارتر است ، به خصوص اينكه فرشتگان در چهارمين بشارت مىگويند : « ما دوستان شما در دنيا و آخرت هستيم » و اين دليل بر آن است كه اين مژده‌ها را به هنگامى كه آنها در دنيا زنده‌اند از فرشتگان مىشنوند ، اما نه بشارتى با زبان و الفاظ ، بلكه بشارتهايى كه مؤمنان با گوش جان مىشنوند ، و در مشكلات و گرفتاريها در اعماق دل احساس مىكنند و آرامش مىيابند .\r\nدرست است كه در روايات متعددى اين آيه تفسير به زمان فرا رسيدن مرگ شده است ، ولى در روايات ديگرى نيز تفسير به معنى گسترده ترى كه حال حيات را نيز شامل مىشود گرديده ( 1 ) .\r\nو از مجموع اين روايات مىتوان نتيجه گرفت كه ذكر خصوص حال مرگ به عنوان يك مصداق روشن از اين مفهوم وسيع و گسترده است ، و مىدانيم تفسيرهايى كه در روايات وارد شده غالبا به صورت بيان مصاديق روشن است .\r\nبه هر حال اين بشارتهاى فرشتگان الهى است كه در روح و جان انسان با ايمان و پر استقامت پرتوافكن مىشود ، در طوفانهاى سخت زندگى به آنها نيرو و توان مىبخشد ، و در پرتگاهها و لغزشگاهها به آنها ثبات قدم مىدهد .\r\n2 - در اينكه ميان « خوف » و « حزن » چه تفاوتى است ؟ جمعى از مفسران گفته‌اند : « خوف » و ترس مربوط به حوادث بيمناك آينده است ، و « حزن » و اندوه مربوط به حوادث ناگوار گذشته ، به اين ترتيب فرشتگان به آنها مىگويند ، نه از حوادث سختى كه در پيش داريد ، چه در دنيا و چه در هنگام مرگ و چه در مراحل رستاخيز نگران باشيد ، و نه از گناهان گذشته خود يا فرزندانى كه از\r\n\r\n","description":"","footnote":"\r\n( 1 ) به تفسير نور الثقلين جلد 4 صفحه 546 و 547 روايات شماره - 38 و 40 و 45 و 46 مراجعه شود .\r\n","page_name":" 274 ","page_number":274},
  {"content":"\r\nشما در دنيا باقى مىمانند غمى به دل راه دهيد .\r\nتقديم « خوف » بر « حزن » نيز ممكن است به همين ملاحظه باشد كه نگرانى انسان با ايمان بيشتر از حوادث آينده ، مخصوصا دادگاه محشر است .\r\nبعضى نيز گفته‌اند ترس و خوف در برابر عذاب است ، و اندوه و حزن در برابر از دست رفتن ثواب ، و فرشتگان الهى آنها را به لطف پروردگار در هر دو قسمت اميدوار مىسازند .\r\n3 - تعبير به « * ( كُنْتُمْ تُوعَدُونَ ) * » ( وعده داده مىشديد ) تعبير جامعى است كه همه اوصاف بهشت را در نظر مؤمنان با استقامت تداعى مىكند ، يعنى بهشت با تمام اوصافى كه شنيده‌ايد ، با حور و قصورش ، و با مواهب معنوى و روحانيش ، با نعمتهاى بسيار گرانقدرى كه به گفته قرآن هيچكس از آن آگاه نيست ، و به ذهن كسى خطور نكرده ، ( فَلا تَعْلَمُ نَفْسٌ ما أُخْفِيَ لَهُمْ مِنْ قُرَّةِ أَعْيُنٍ ) ( الم سجده 17 ) همه و همه در اختيار شما است .\r\n4 - در چهارمين مژده فرشتگان خود را يار و ياور مؤمنين در دنيا و آخرت معرفى مىكنند كه در حقيقت نقطه مقابل آيات گذشته است كه كفار بى ايمان از اوليا و رهبران گمراه و اغواگر ناله سر مىدهند ، و مىخواهند در دوزخ از اين ناپاكان انتقام بگيرند .\r\n5 - تفاوت در ميان بشارت پنجم و ششم اين است كه در پنجم به آنها مىگويند آنچه دلتان بخواهد در آنجا هست ، و خواستن شما و فراهم گشتن آن يكى است ولى مىدانيم تعبير به « تشتهى انفسكم » معمولا در لذات مادى به كار مىرود ، در حالى كه « ما تدعون » ( آنچه بخوانيد ) به معنى تقاضاهاى معنوى و مواهب و لذات\r\n","description":"","footnote":"","page_name":" 275 ","page_number":275},
  {"content":"\r\nروحانى است ، خلاصه در آنجا همه چيز جمع است و هر نعمت معنوى و مادى بخواهند فراهم است .\r\n6 - « نزل » چنان كه قبلا هم گفته‌ايم به معنى ارزاقى است كه به وسيله آن از ميهمان پذيرايى مىكنند و بعضى به اولين وسيله پذيرايى از ميهمان تفسير كرده‌اند ، و در هر حال اين تعبير لطيف و زيبا نشان مىدهد كه مؤمنان با استقامت همه ميهمان خدايند و بهشت ميهمان سراى اللَّه است و نعمتهايش وسائل پذيرايى دوستان خدا .\r\n7 - با دقت در عمق اين مفاهيم و عظمت اين وعده‌هاى الهى كه به وسيله فرشتگان به مؤمنان داده مىشود روح آدمى به پرواز در مىآيد ، و تمام وجود او را به سوى ايمان و استقامت جذب مىكند .\r\nدر پرتو اين فرهنگ و تعليمات بود كه اسلام از يك مشت عرب جاهلى انسانهاى نمونه اى ساخت كه از هيچگونه ايثار و فداكارى مضايقه نداشتند ، و همينها است كه امروز مىتواند الهام بخش مسلمانان در راه پيروزى بر همه مشكلات باشد .\r\nالبته نبايد فراموش كرد كه « استقامت » همچون « عمل صالح » ميوه درخت « ايمان » است زيرا ايمان هنگامى كه عمق و نفوذ كافى پيدا كند انسان را دعوت به استقامت خواهد كرد ، همانگونه استقامت در مسير حق بر عمق ايمان نيز مىافزايد ، و اين دو تاثير متقابل دارند .\r\nاز آيات ديگر قرآن نيز استفاده مىشود كه ايمان و استقامت نه تنها بركات معنوى را به سوى انسان سرازير مىكند ، بلكه از بركات مادى اين جهان نيز در سايه اين دو بهره مند خواهد شد ، در سوره « جن » آيه 16 مىخوانيم :\r\nوَ أَنْ لَوِ اسْتَقامُوا عَلَى الطَّرِيقَةِ لأَسْقَيْناهُمْ ماءً غَدَقاً : « هر گاه افراد با ايمان بر طريقه حق پايدارى كنند آب فراوان به آنها مىنوشانيم » ( و سالهايى پر باران و پر بركت نصيب آنها مىكنيم ) .\r\n","description":"","footnote":"","page_name":" 276 ","page_number":276},
  {"content":"\r\n\r\n[ سوره فصلت ‹ 41 › : آيات 33 تا 36 
  ]\r\nوَ مَنْ أَحْسَنُ قَوْلًا مِمَّنْ دَعا إِلَى اللَّه وَعَمِلَ صالِحاً وَقالَ إِنَّنِي مِنَ الْمُسْلِمِينَ ‹ 33 › وَلا تَسْتَوِي الْحَسَنَةُ وَلا السَّيِّئَةُ ادْفَعْ بِالَّتِي هِيَ أَحْسَنُ فَإِذَا الَّذِي بَيْنَكَ وَبَيْنَه عَداوَةٌ كَأَنَّه وَلِيٌّ حَمِيمٌ ‹ 34 › وَما يُلَقَّاها إِلَّا الَّذِينَ صَبَرُوا وَما يُلَقَّاها إِلَّا ذُو حَظٍّ عَظِيمٍ ‹ 35 › وَإِمَّا يَنْزَغَنَّكَ مِنَ الشَّيْطانِ نَزْغٌ فَاسْتَعِذْ بِاللَّه إِنَّه هُوَ السَّمِيعُ الْعَلِيمُ ‹ 36 ›\r\n\r\nترجمه :\r\n33 - گفتار چه كسى بهتر است از آن كس كه دعوت به سوى خدا مىكند و عمل صالح انجام مىدهد و مىگويد : من از مسلمين هستم .\r\n34 - هرگز نيكى و بدى يكسان نيست ، بدى را با نيكى دفع كن ، تا دشمنان سرسخت همچون دوستان گرم و صميمى شوند ! 35 - اما به اين مرحله جز كسانى كه داراى صبر و استقامتند نمىرسند ، و جز كسانى كه\r\n","description":"","footnote":"","page_name":" 277 ","page_number":277},
  {"content":"\r\nبهره عظيمى از ايمان و تقوا دارند به آن نائل نمىگردند .\r\n36 - و هر گاه وسوسه هايى از شيطان متوجه تو گردد از خدا پناه طلب كه او شنونده و آگاه است .\r\n\r\nتفسير : بدى را با نيكى دفع كن !\r\nدر آيات گذشته سخن از كسانى در ميان بود كه مردم را از شنيدن آيات قرآن نهى مىكردند ، يعنى داعيان به سوى ضلال و گمراهى .\r\nولى در آيات مورد بحث از نقطه مقابل آنها كه گفتارشان بهترين گفتار است سخن مىگويد ، مىفرمايد : « چه كسى گفتارش بهتر است از آن كس كه دعوت به سوى خدا مىكند و عمل صالح انجام مىدهد و مىگويد من از مسلمينم و با تمام وجودم اسلام را پذيرفته‌ام » ( * ( وَمَنْ أَحْسَنُ قَوْلًا مِمَّنْ دَعا إِلَى اللَّه وَعَمِلَ صالِحاً وَقالَ إِنَّنِي مِنَ الْمُسْلِمِينَ ) * ) .\r\nگرچه آيه به صورت استفهام است ، ولى پيدا است كه استفهام انكارى است ، يعنى هيچكس سخنش از داعيان به سوى اللَّه و مناديان توحيد بهتر نيست ، همان مناديانى كه با عمل صالح خويش دعوت زبانى خود را تاكيد و تثبيت مىكنند ، و با اعتقاد به اسلام و تسليم در برابر حق بر عمل صالح خويش صحه مىگذارند .\r\nاين آيه با صراحت ، بهترين گويندگان را كسانى معرفى كرده كه داراى اين سه وصفند : دعوت به اللَّه ، عمل صالح ، و تسليم در برابر حق .\r\nدر حقيقت چنين كسانى علاوه بر سه ركن معروف ايمان ، اقرار به لسان ، عمل به اركان ، و ايمان به جنان ( قلب ) بر ركن چهارمى نيز چنگ زده‌اند و آن تبليغ و نشر آئين حق و اقامه دليل بر مبانى دين و زدودن آثار شك و ترديد از قلوب بندگان خدا است . اين مناديان با اين چهار وصف بهترين مناديان جهانند .\r\nگرچه گروهى از مفسران اين اوصاف را تطبيق بر شخص پيامبر ص و يا\r\n","description":"","footnote":"","page_name":" 278 ","page_number":278},
  {"content":"\r\nپيامبر ، و امامانى كه دعوت به سوى حق مىكردند ، و يا خصوص مؤذنها كرده‌اند ، ولى پيدا است آيه مفهوم وسيع و گسترده اى دارد كه تمام مناديان توحيد را كه واجد اين صفاتند فرا مىگيرد ، هر چند برترين مصداقش شخص پيامبر ص است ( مخصوصا با توجه به زمان نزول آيه ) و در درجه بعد ائمه معصومين و بعد از آنها تمام علماء و دانشمندان و مجاهدان راه حق و آمرين به معروف و ناهين از منكر و مبلغان اسلام از هر قشر و گروه هستند ، و اين آيه بشارتى است بزرگ و افتخارى است بىنظير براى همه آنها كه مىتوانند به آن دلگرم باشند .\r\nو اگر گفته‌اند در اين آيه مدح « بلال حبشى » مؤذن مخصوص پيامبر ص است نيز به خاطر همين است كه او در دورانى تاريك و وحشتناك نغمه توحيد را سر داد ، و جان خود را در برابر آن سپر ساخت ، و با ايمان راسخ و استقامت كم نظير و اعمال صالح و تداوم خط صحيح اسلام اين اوصاف را تكميل نمود ! جمله « و * ( قالَ إِنَّنِي مِنَ الْمُسْلِمِينَ ) * » را دو گونه تفسير كرده‌اند : نخست اين كه « قال » در اينجا از ماده « قول » به معنى اعتقاد است ، يعنى اعتقاد راسخ به اسلام دارد .\r\nديگر اين كه « قول » در اينجا به همان معنى « سخن گفتن » است ، يعنى از روى افتخار و مباهات به آئين پاك خداوند صدا مىزند من از مسلمين هستم ! معنى اول مناسبتر است هر چند جمع هر دو در مفهوم آيه امكان دارد .\r\nبعد از بيان دعوت به سوى خداوند و اوصاف داعيان الى اللَّه ، روش دعوت را شرح داده ، مىگويد : « نيكى و بدى يكسان نيست » ( * ( لا تَسْتَوِي الْحَسَنَةُ وَلَا السَّيِّئَةُ ) * ) ( 1 ) .\r\nدر حالى كه مخالفان حق سلاحى جز بد گويى و افتراء و سخريه و استهزاء\r\n\r\n","description":"","footnote":"\r\n( 1 ) تكرار « لا » در عبارت « و لا السيئة » براى تاكيد نفى است .\r\n","page_name":" 279 ","page_number":279},
  {"content":"\r\nو انواع فشارها و ستمها ندارند ، بايد سلاح شما پاكى و تقوا و سخن حق و نرمش و محبت باشد .\r\nآرى مكتب ضلالت جز چنان ابزارى را نمىپسندد مكتب حق تنها از چنين وسائلى بهره گيرى مىكند .\r\nگرچه « حسنة » و « سيئة » مفهوم وسيعى دارد ، تمام نيكىها و خوبيها و خيرات و بركات در مفهوم حسنه جمع است ، همانگونه كه هر گونه انحراف و زشتى و عذاب در مفهوم سيئة خلاصه شده است ، ولى در آيه مورد بحث آن شاخه اى از « حسنة » و « سيئة » كه مربوط به روشهاى تبليغى است منظور مىباشد .\r\nولى جمعى از مفسران حسنه را به معنى اسلام و توحيد و سيئه را به معنى شرك و كفر تفسير كرده‌اند .\r\nبعضى « حسنه » را به اعمال صالح و « سيئه » را به اعمال قبيح ، و بعضى « حسنه » را به صفات عالى انسانى همچون صبر و حلم و مدارا و عفو ، و « سيئه » را به معنى غضب و جهل و خشونت و انتقامجويى تفسير كرده‌اند .\r\nولى تفسير اول از همه مناسبتر به نظر مىرسد .\r\nدر حديثى از امام صادق ع مىخوانيم كه در تفسير آيه فوق فرمود :\r\nالحسنة التقية و السيئة الاذاعة\r\n: « حسنه تقيه است ، و افشاگرى سيئه است البته اين حديث ناظر به مقامى است كه افشا كردن عقيده موجب اتلاف نيروها و از بين رفتن نقشه‌ها و هدفها شود ( 1 ) .\r\nسپس براى تكميل اين سخن مىافزايد : « با روشى كه بهتر است بدىها را پاسخ گوى و دفع كن » ( * ( ادْفَعْ بِالَّتِي هِيَ أَحْسَنُ ) * ) .\r\nبه وسيله حق باطل را دفع كن ، و با حلم و مدارا جهل و خشونت را ، و با عفو و گذشت به مقابله با خشونتها برخيز ، هرگز بدى را با بدى ، و زشتى را با\r\n\r\n","description":"","footnote":"\r\n( 1 ) « مجمع البيان » ذيل آيات مورد بحث .\r\n","page_name":" 280 ","page_number":280},
  {"content":"\r\nزشتى پاسخ مگوى ، كه اين روش انتقامجويان است و موجب لجاجت و سرسختى منحرفان مىگردد .\r\nدر پايان آيه به فلسفه عميق اين برنامه در يك جمله كوتاه اشاره كرده ، مىفرمايد : نتيجه اين كار آن خواهد شد كه دشمنان سرسخت همچون دوستان گرم و صميمى شوند ( * ( فَإِذَا الَّذِي بَيْنَكَ وَبَيْنَه عَداوَةٌ كَأَنَّه وَلِيٌّ حَمِيمٌ ) * ) .\r\nآنچه را قرآن در اين آيه بيان كرده ، و در آيه 96 سوره مؤمنون نيز به شكل ديگرى آمده ( ادْفَعْ بِالَّتِي هِيَ أَحْسَنُ السَّيِّئَةَ ) از مهمترين و ظريفترين و پربارترين روشهاى تبليغ مخصوصا در برابر دشمنان نادان و لجوج است ، و آخرين تحقيقات روانشناسان نيز به آن منتهى شده است .\r\nزيرا هر كس بدى كند انتظار مقابله به مثل را دارد ، مخصوصا افراد بد چون خودشان از اين قماشند ، و گاه يك بدى را چند برابر پاسخ مىگويند ، هنگامى كه ببينند كه طرف مقابل نه تنها بدى را به بدى پاسخ نمىدهد ، بلكه با خوبى و نيكى به مقابله برمىخيزد ، اينجا است كه طوفانى در وجودشان برپا مىشود وجدانشان تحت فشار شديدى قرار مىگيرد و بيدار مىگردد ، انقلابى در درون جانشان صورت مىگيرد ، شرمنده مىشوند ، احساس حقارت مىكنند ، و براى طرف مقابل عظمت قائل مىشوند .\r\nاينجا است كه كينه‌ها و عداوتها با طوفانى از درون جان برخاسته و جاى آن را محبت و صميميت مىگيرد .\r\nبديهى است اين يك قانون غالبى است نه دائمى ، زيرا هميشه اقليتى هستند كه از اين روش سوء استفاده مىكنند ، و تا زير ضربات خرد كننده شلاق مجازات قرار نگيرند آدم نمىشوند و دست از اعمال زشت خود بر نمىدارند .\r\nالبته حساب اين گروه جدا است ، و بايد در برابر آنها از شدت عمل استفاده كرد ، ولى نبايد فراموش كرد كه اين دسته هميشه در اقليت هستند ، قانونى كه\r\n","description":"","footnote":"","page_name":" 281 ","page_number":281},
  {"content":"\r\nحاكم بر اكثريت است همان قانون « دفع سيئه باحسنه » است .\r\nو لذا ملاحظه مىكنيم كه پيغمبر گرامى اسلام ص و پيشوايان معصوم ع هميشه از اين روش عالى قرآنى بهره مىگرفتند ، فى المثل به هنگام فتح مكه كه نه تنها دشمنان بلكه دوستان انتظار انتقامجويى شديد مسلمين ، و به راه انداختن حمام خون در آن سرزمين كفر و شرك و نفاق و كانون دشمنان سنگدل و بىرحم داشتند ، و حتى بعضى از پرچمداران سپاه اسلام در آن روز رو به سوى ابو سفيان كرده و شعار اليوم يوم الملحمة ، اليوم تسبى الحرمة ، اليوم اذل اللَّه قريشا ! « امروز روز انتقام ، روز از بين رفتن احترام نفوس و اموال دشمنان ، و روز ذلت و خوارى قريش است » سر دادند ، پيغمبر گرامى اسلام ص با جمله « اذهبوا فانتم الطلقاء » « برويد و همه آزاديد » همه را مشمول عفو خود قرار داد ، رو به سوى ابو سفيان فرمود و شعار انتقامجويانه را به اين شعار محبت آميز تبديل فرمود اليوم يوم المرحمة اليوم اعز اللَّه قريشا ! : « امروز روز رحمت است ، امروز روز عزت قريش است » ! ( 1 ) .\r\nهمين عمل چنان طوفانى در سرزمين دلهاى مكيان مشرك بر پا كرد كه به گفته قرآن « يَدْخُلُونَ فِي دِينِ اللَّه أَفْواجاً » : فوج فوج مسلمان شدند و آئين اسلام را با جان و دل پذيرا گشتند ( سوره نصر - آيه 2 ) .\r\nولى با تمام اين احوال به طورى كه در تواريخ اسلام آمده است پيامبر ص چند نفر را نام برد و از عفو عمومى مستثنا كرد ، چرا كه افرادى خطرناك و غير قابل بخشش بودند ، اما بقيه را جز اين چند نفر مشمول عفو عمومى ساخت ، و در ضمن اين جمله پر معنى را بيان كرد : « من در باره شما همان مىگويم كه يوسف در باره برادران خود كه بر او ستم كرده بودند گفت » : لا تَثْرِيبَ عَلَيْكُمُ الْيَوْمَ يَغْفِرُ اللَّه لَكُمْ وَهُوَ أَرْحَمُ الرَّاحِمِينَ : « امروز ملامتى بر شما نيست ، خدا شما را\r\n\r\n","description":"","footnote":"\r\n( 1 ) بحار الانوار جلد 21 صفحه 109 .\r\n","page_name":" 282 ","page_number":282},
  {"content":"\r\nببخشد كه او ارحم الراحمين است « ! ( 1 ) .\r\n« ولى » در اينجا به معنى دوست ، و « حميم » در اصل به معنى آب داغ و سوزان است ، و اگر به عرق بدن حميم گفته مىشود به خاطر گرمى آن است ، و حمام را نيز به همين مناسبت حمام مىگويند ، به دوستان پر محبت و گرم و داغ نيز « حميم » گفته مىشود و منظور در آيه همين است .\r\nقابل توجه اينكه مىفرمايد : * ( كَأَنَّه وَلِيٌّ حَمِيمٌ ) * « گويا يك دوست گرم و صميمى است » اشاره به اين كه اگر واقعا در صف دوستان صميمى هم در نيايد حد اقل در ظاهر چنين خواهد بود .\r\nاز آنجا كه چنين برخوردى با مخالفان كار ساده و آسانى نيست ، و رسيدن به چنين مقامى نياز به خودسازى عميق اخلاقى دارد ، در آيه بعد مبانى اخلاقى اين گونه برخورد با دشمنان را در عبارتى كوتاه و پر معنى بيان كرده ، مىفرمايد :\r\n« به اين خصلت نمىرسد مگر كسانى كه داراى صبر و استقامتند » ( * ( وَما يُلَقَّاها إِلَّا الَّذِينَ صَبَرُوا ) * ) ( 2 ) .\r\n« و به اين خوى و خلق عظيم نمىرسد مگر كسانى كه بهره بزرگى از ايمان و تقوى و اخلاق دارند » ( * ( وَما يُلَقَّاها إِلَّا ذُو حَظٍّ عَظِيمٍ ) * ) .\r\nآرى انسان مدتها بايد خودسازى كند تا بتواند بر خشم و غضب خويش چيره گردد ، بايد در پرتو ايمان و تقوى آن قدر روح او وسيع و قوى شود كه به آسانى از آزار دشمنان متاثر نگردد ، و حس انتقامجويى در او شعله ور نشود ، روحى بزرگ ، و شرح صدر كافى لازم است تا شخص به چنين مرحله اى از كمال انسانيت به رسد كه بديها را با نيكى پاسخ گويد ، و در راه خدا و براى رسيدن\r\n\r\n","description":"","footnote":"\r\n( 1 ) بحار الانوار جلد 21 صفحه 132 .\r\n( 2 ) ضمير يلقها به « خصلت » يا « وصيت » كه مستفاد از جمله سابق است باز مىگردد .\r\n","page_name":" 283 ","page_number":283},
  {"content":"\r\nبه اهداف مقدسش حتى از مرحله عفو و گذشت فراتر رود ، و به مقام « دفع سيئه به حسنه » برسد ! .\r\nباز در اينجا به مساله « صبر » بر خورد مىكنيم كه ريشه همه ملكات فاضله اخلاقى و پيشرفتها و موفقيتهاى مادى و معنوى است ( 1 ) .\r\nو از آنجا كه بر سر راه وصول به اين هدف بزرگ موانعى وجود دارد و وسوسه‌هاى شيطانى در اشكال مختلف انسانها را مانع مىشود ، در آخرين آيه مورد بحث شخص پيامبر ص را به عنوان الگو مخاطب ساخته ، مىگويد :\r\n« هر گاه وسوسه هايى از شيطان در اين مسير متوجه تو گردد به هوش باش ، و در مقابل آن مقاومت كن ، خود را به خداوند بسپار ، و به سايه لطف او پناه بر ، كه او شنونده و آگاه است » ( * ( وَإِمَّا يَنْزَغَنَّكَ مِنَ الشَّيْطانِ نَزْغٌ فَاسْتَعِذْ بِاللَّه إِنَّه هُوَ السَّمِيعُ الْعَلِيمُ ) * ) ( 2 ) .\r\n« نزغ » ( بر وزن نزد ) به معنى « ورود در كارى به قصد فساد » است ، و به همين جهت به وسوسه‌هاى شيطانى « نزغ » گفته مىشود .\r\nاين هشدار در واقع به خاطر اين است كه در اين گونه مواقع معمولا خطوراتى از ذهن مىگذرد ، و يا افراد به اصطلاح مصلحتانديش توصيه هايى از اين قبيل مىكنند .\r\n« مردم را جز با زور نمىتوان اصلاح كرد » « خون را با خون بايد شست »\r\n\r\n","description":"","footnote":"\r\n( 1 ) جمعى از مفسران جمله « * ( وَما يُلَقَّاها إِلَّا ذُو حَظٍّ عَظِيمٍ ) * » را اشاره به پاداشهاى بزرگ چنين انسانهاى شريف و پر گذشت در آخرت دانسته‌اند ، ولى با توجه به اينكه آيه در صدد بيان مبانى اخلاقى اين عمل بزرگ است تفسير مزبور بعيد به نظر مىرسد .\r\n( 2 ) « نزغ » در آيه فوق ممكن است همان معنى مصدرى داشته باشد و نيز ممكن است به معنى « اسم فاعل » باشد .\r\n","page_name":" 284 ","page_number":284},
  {"content":"\r\n« ترحم بر پلنگ تيز دندان ستمكارى بر گوسفندان است » و مانند اينها ، و با اين وسوسه‌ها مىخواهند مقابله به مثل را در همه جا توصيه كنند ، و بدى را به بدى پاسخ گويند .\r\nقرآن مىگويد : مبادا گرفتار اين وسوسه‌ها شويد ، و جز در موارد خاص و استثنايى تكيه بر خشونت كنيد ، و هر گاه در برابر چنين سخنان قرار گرفتيد ، پناه به خدا ببريد ، و بر او اعتماد كنيد كه او همه سخنان را مىشنود ، و از نيات همگان آگاه است .\r\nالبته آيه فوق مفهوم وسيعى دارد و ميگويد : در برابر همه وسوسه‌هاى شيطانى بايد به خدا پناه برد ، ولى آنچه گفته شد يكى از مصاديق روشن آن است .\r\n\r\nنكته‌ها :\r\n\r\n1 - برنامه چهار مرحله اى داعيان الى اللَّه\r\nدر چهار آيه فوق چهار بحث در زمينه دعوت به سوى خدا آمده است .\r\n« نخست » خودسازى دعوت كنندگان از نظر ايمان و عمل صالح .\r\n« دوم » استفاده از روش « دفع بديها به نيكىها » .\r\n« سوم » فراهم ساختن مبادى اخلاقى براى انجام اين روش .\r\n« چهارم » برداشتن موانع از سر راه و مبارزه با وسوسه‌هاى شيطانى .\r\nپيامبر اسلام ص و امامان معصوم خود بهترين الگو و اسوه براى اين برنامه بودند و يكى از دلائل پيشرفت سريع اسلام در آن محيط تاريك و پر از جهل ، استفاده از همين برنامه بود .\r\nامروز روانشناسان كتابها و رساله هايى در زمينه راه نفوذ در ديگران نوشته‌اند كه در برابر عظمت آيات فوق مطلب قابل ملاحظه اى به نظر نمىرسد ،\r\n","description":"","footnote":"","page_name":" 285 ","page_number":285},
  {"content":"\r\nبه خصوص اين كه روشهايى را كه آنها توصيه مىكنند غالبا جنبه ظاهرسازى و تحميق و گاه نيرنگ و فريب دارد ، در حالى كه روش قرآنى بالا كه بر ايمان و تقوى و اصالتها استوار است از همه اين امور بر كنار مىباشد .\r\nچه خوب است كه مسلمانان امروز اين روش را احياء كنند و دامنه اسلام را در دنيايى كه تشنه آن است از اين طريق گسترش دهند .\r\nجالب اين كه در حديثى كه در تفسير « على بن ابراهيم » آمده مىخوانيم :\r\nادب اللَّه نبيه فقال : * ( وَلا تَسْتَوِي الْحَسَنَةُ وَلَا السَّيِّئَةُ ادْفَعْ بِالَّتِي هِيَ أَحْسَنُ ) * ، قال ادفع سيئة من اساء اليك بحسنتك ، حتى يكون الذى بينك و بينه عداوة كانه ولى حميم :\r\n« خداوند پيامبرش را به اين آداب مؤدب ساخته و فرموده :\r\nنيكى و بدى يكسان نيست ، بدى را با روشى كه بهترين روش است دفع كن ، يعنى عمل كسانى را كه در حق تو بد كرده‌اند به نيكى پاسخ ده ، تا كسانى كه با تو عداوت دارند دوست صميمى شوند ( 1 ) .\r\n\r\n2 - انسان در برابر طوفان وساوس\r\nدر مسير دور و درازى كه انسان به سوى سعادت و جلب رضاى خدا دارد گردنه‌هاى صعب العبورى است كه شياطين در آنجا كمين كرده‌اند ، و اگر انسان تنها بماند هرگز توانايى پيمودن اين راه را ندارد ، بايد دست به دامن لطف الهى زند ، و با تكيه و توكل بر او اين راه پر خطر را بسپرد ، هر گاه طوفانها شديد و شديدتر مىشود او بيشتر به سايه لطف خدا پناه برد .\r\nدر حديثى مىخوانيم كه در حضور پيامبر ص يكى نسبت به ديگرى بدگويى كرد ، آتش غضب در دل او افروخته شد پيامبر فرمود :\r\nانى لاعلم كلمة لو قالها\r\n\r\n","description":"","footnote":"\r\n( 1 ) نور الثقلين جلد 4 صفحه 549 .\r\n","page_name":" 286 ","page_number":286},
  {"content":"\r\nلذهب عنه الغضب : اعوذ باللَّه من الشيطان الرجيم :\r\n« من سخنى مىدانم كه اگر مرد خشمگين آن را بگويد خشمش فرو مىنشيند ، و آن جمله » اعوذ باللَّه من الشيطان الرجيم است « ! مرد خشمگين عرض كرد : ا مجنونا ترانى : يعنى فكر مىفرمائيد من ديوانه‌ام ؟ ! ( و شيطان در پوست من رفته است ؟ ) .\r\nپيامبر ص به قرآن استناد فرمود : و اين آيه را تلاوت كرد ، * ( وَإِمَّا يَنْزَغَنَّكَ مِنَ الشَّيْطانِ نَزْغٌ فَاسْتَعِذْ بِاللَّه ) * « هر گاه وسوسه‌هاى شيطانى به سراغ تو بيايد به خدا پناه بر » ( 1 ) .\r\nاشاره به اين كه طوفان غضب از وسوسه‌هاى شيطان است ، همانگونه كه طوفان شهوت و هوى و هوس هر كدام يكى از آن وسوسه‌ها است .\r\nدر كتاب « خصال » مىخوانيم : امير مؤمنان على ع چهارصد باب در باره امورى كه به نفع دين و دنياى مسلمانان است به اصحابش تعليم داد و از آن جمله اين بود :\r\nاذا وسوس الشيطان الى احدكم فليستعذ باللَّه و ليقل آمنت باللَّه مخلصا له الدين :\r\n« هر گاه شيطان يكى از شما را وسوسه كند بايد به خدا پناه برد ، و بگويد :\r\nبه خداوند ايمان آوردم ، و دين خود را براى او خالص مىكنم » ( 2 ) .\r\n\r\n","description":"","footnote":"\r\n( 1 ) روح المعانى جلد 24 صفحه 111 .\r\n( 2 ) تفسير نور الثقلين جلد 4 صفحه 551 .\r\n","page_name":" 287 ","page_number":287},
  {"content":"\r\n\r\n[ سوره فصلت ‹ 41 › : آيات 37 تا 39 
  ]\r\nوَ مِنْ آياتِه اللَّيْلُ وَالنَّهارُ وَالشَّمْسُ وَالْقَمَرُ لا تَسْجُدُوا لِلشَّمْسِ وَلا لِلْقَمَرِ وَاسْجُدُوا لِلَّه الَّذِي خَلَقَهُنَّ إِنْ كُنْتُمْ إِيَّاه تَعْبُدُونَ ‹ 37 › فَإِنِ اسْتَكْبَرُوا فَالَّذِينَ عِنْدَ رَبِّكَ يُسَبِّحُونَ لَه بِاللَّيْلِ وَالنَّهارِ وَهُمْ لا يَسْأَمُونَ ‹ 38 › وَمِنْ آياتِه أَنَّكَ تَرَى الأَرْضَ خاشِعَةً فَإِذا أَنْزَلْنا عَلَيْهَا الْماءَ اهْتَزَّتْ وَرَبَتْ إِنَّ الَّذِي أَحْياها لَمُحْيِ الْمَوْتى إِنَّه عَلى كُلِّ شَيْءٍ قَدِيرٌ ‹ 39 ›\r\n\r\nترجمه :\r\n37 - از نشانه‌هاى او شب و روز و خورشيد و ماه است ، براى خورشيد و ماه سجده نكنيد ، براى خدايى كه آفريننده آنهاست سجده كنيد ، اگر مىخواهيد او را عبادت نمائيد .\r\n38 - هر گاه ( از عبادت پروردگار ) تكبر كنند كسانى كه نزد پروردگار تواند شب و روز براى او تسبيح مىگويند ، و خسته نمىشوند .\r\n39 - از آيات او اين است كه زمين را خشك و خاضع مىبينى ، اما هنگامى كه آب بر آن\r\n","description":"","footnote":"","page_name":" 288 ","page_number":288},
  {"content":"\r\nمىفرستيم به جنبش در مىآيد و نمو مىكند ، همان كس كه آن را زنده كرد مردگان را نيز زنده مىكند ، او بر هر چيز تواناست .\r\n\r\nتفسير :\r\n\r\nفقط براى خدا سجده كنيد\r\nاين آيات در حقيقت آغازگر فصل تازه اى در اين سوره ، در زمينه توحيد و معاد ، و بيان نبوت و عظمت قرآن است ، و در حقيقت مصداقى است روشن از « دعوت الى اللَّه » در برابر مشركان كه دعوت به سوى بت مىكردند .\r\nنخست از مساله توحيد شروع كرده ، از طريق آيات آفاقى مردم را به سوى خدا دعوت مىنمايد ، مىفرمايد : « از آيات و نشانه‌هاى پروردگار ، شب و روز و خورشيد و ماه است » ( 1 ) ( * ( وَمِنْ آياتِه اللَّيْلُ وَالنَّهارُ وَالشَّمْسُ وَالْقَمَرُ ) * ) .\r\nشب مايه آرامش ، و روشنايى روز وسيله جنبش و حركت است ، و اين دو توأما چرخهاى زندگى انسانها را به گردش منظم و متناوبى در مىآورند كه اگر هر كدام جاويدان و يا حتى طولانى بود ، زندگى تمام موجودات زنده دستخوش فنا مىشد ، لذا كره ماه كه شبهايش معادل 15 شبانه روز زمين ، و روزهايش به همين اندازه است به هيچوجه قابل سكونت نيست ، چرا كه در شبهاى سرد و تاريكش همه چيز منجمد مىشود ، و در روزهاى سوزانش همه چيز آتش مىگيرد ، به همين دليل زندگى كردن موجودات زنده اى همچون انسان در آنجا غير ممكن است .\r\nاما خورشيد منبع همه بركات مادى در منظومه ما است ، نور و گرما و حركت و جنبش و نزول بارانها ، و روئيدن گياهان ، و رسيدن ميوه‌ها ، حتى رنگهاى زيباى گلها همه از پرتو وجود او است .\r\nماه نيز روشنى بخش شبهاى تار ، و چراغ پر فروغ و زيباى رهروان بيابانها\r\n\r\n","description":"","footnote":"\r\n( 1 ) توجه داشته باشيد اين آيه از آياتى است كه به هنگام تلاوت يا شنيدن آن سجده كردن واجب است .\r\n","page_name":" 289 ","page_number":289},
  {"content":"\r\nو گمشدگان صحراها است ، و با جزر و مد خود نيز بركات فراوانى مىآفريند .\r\nولى بخاطر همين بركات گروهى در مقابل اين دو كوكب پر فروغ آسمان سجده مىكردند و آنها را پرستش مىنمودند ، آنها در عالم اسباب ، متوقف مانده ، بىآنكه مسبب الاسباب را ببينند .\r\nلذا قرآن بعد از اين بيان بلافاصله مىگويد : « براى خورشيد و ماه سجده نكنيد ، براى خدايى كه آفريننده آنها است سجده كنيد اگر مىخواهيد او را عبادت نمائيد » ( * ( لا تَسْجُدُوا لِلشَّمْسِ وَلا لِلْقَمَرِ وَاسْجُدُوا لِلَّه الَّذِي خَلَقَهُنَّ إِنْ كُنْتُمْ إِيَّاه تَعْبُدُونَ ) * ) ( 1 ) .\r\nشما چرا به سراغ سرچشمه اين بركات نمىرويد ؟ چرا سر بر آستان او نمىسائيد ؟ چرا موجوداتى را مىپرستيد كه خود اسير قوانين آفرينشاند ، و داراى طلوع و غروبند و دستخوش انواع تغييرات .\r\nبايد به سراغ كسى رفت كه حاكم و خالق اين قوانين است هرگز غروب و افولى ندارد و دست تغيير و دگرگونى به دامان كبريايش دراز نمىشود .\r\nبه اين ترتيب يكى از شعبه‌هاى گسترده شرك و بت پرستى را كه به صورت پرستش موجودات مختلف طبيعت كه داراى فوائدى هستند نفى مىكند ، و به همه آنها پيام مىدهد ، به سراغ خالق اين موجودات برويد و در معلول متوقف نشويد ، به دنبال علت العلل بگرديد .\r\nدر حقيقت در اين آيه از نظام واحدى كه بر خورشيد و ماه و شب و روز حاكم\r\n\r\n","description":"","footnote":"\r\n( 1 ) در اينجا ضمير جمع مؤنث در « خلقهن » به ليل و نهار و شمس و قمر بر مىگردد و به گفته ارباب ادب و مفسران ضمير جمع مؤنث عاقل گاه به جمع غير عاقل نيز بر مىگردد ، همانگونه كه مىگويند الاقلام بريتهن ( قلمها را تراشيدم ) بعضى نيز معتقدند اين ضمير به آيات باز مىگردد كه آن نيز جمع مؤنث غير عاقل است .\r\nبعضى نيز احتمال داده‌اند كه اين ضمير تنها به خورشيد و ماه باز گردد به اعتبار جنس آنها كه شامل همه كواكب مىشود ، گويى براى آنها عقل و شعور قائل شده است .\r\n","page_name":" 290 ","page_number":290},
  {"content":"\r\nاست استدلال بر وجود خداوند يكتا شده و از خالقيت و حاكميت او براى لزوم عبادتش اتخاذ سند كرده است .\r\nجمله « * ( إِنْ كُنْتُمْ إِيَّاه تَعْبُدُونَ ) * » در حقيقت اشاره به اين نكته دارد كه اگر قصد عبادت خدا را داريد غير او را حذف كنيد و چيزى را در عبادت او شريك قرار ندهيد ، چرا كه عبادت او با عبادت ديگرى هرگز جمع نمىشود .\r\nسپس مىافزايد : اگر اين دليل منطقى در فكر آنها اثر نگذاشت و باز هم به سراغ بتها و معبودهاى مجازى رفتند و معبود حقيقى را به دست فراموشى سپردند « اگر در عبادت خدا استكبار كردند هرگز نگران نباش ، چون فرشتگان مقربى كه در پيشگاه او هستند شب و روز براى او تسبيح مىگويند ، و هيچگاه از عبادت او ملالت و خستگى پيدا نمىكنند » ( * ( فَإِنِ اسْتَكْبَرُوا فَالَّذِينَ عِنْدَ رَبِّكَ يُسَبِّحُونَ لَه بِاللَّيْلِ وَالنَّهارِ وَهُمْ لا يَسْأَمُونَ ) * ) ( 1 ) .\r\nاگر گروهى نادان و جاهل و بى خبر در برابر ذات پاكش سجده نكنند مساله اى نيست اين عالم وسيع پر است از فرشتگان مقرب كه دائما در حال ركوع و سجود و حمد و تسبيحند ، تازه نيازى به عبادت آنها نيز ندارد ، آنها نيازمند عبادت اويند ، چرا كه هر افتخار و كمالى براى ممكنات است در سايه عبوديت او است .\r\nچنان كه گفتيم آيات فوق از آيات سجده است ولى در اين كه آيا سجده بعد از آغاز آيه اول ( جمله تعبدون ) واجب است يا بعد از اتمام هر دو آيه ( جمله و هم لا يسامون ) در ميان فقهاى اهل سنت گفتگو است ، گروهى اولى را پذيرفته‌اند ، مانند شافعى و مالك و بعضى دوم را ترجيح داده‌اند مانند ابو حنيفه و احمد حنبل ،\r\n\r\n","description":"","footnote":"\r\n( 1 ) « * ( لا يَسْأَمُونَ ) * » از ماده « سئامت » به معنى خستگى از ادامه كار يا جريانى است - ضمنا جمله « * ( فَإِنِ اسْتَكْبَرُوا ) * » جمله شرطيه است و جزاى آن محذوف مىباشد و در تقدير چنين است : « فان استكبروا من عبادة اللَّه و توحيده لا يضره شيئا » .\r\n","page_name":" 291 ","page_number":291},
  {"content":"\r\nاما به عقيده علماى اماميه بر اساس رواياتى كه از اهل بيت ع وارد شده محل سجده همان جمله « تعبدون » است ، و اين از سجده‌هاى واجب قرآن مىباشد .\r\nتوجه به اين نكته نيز لازم است كه آنچه واجب است اصل سجده مىباشد ، اما ذكر آن مستحبّ است ، در روايتى مىخوانيم كه در سجده اين ذكر را بگويد « لا إله الا اللَّه حقا حقا ، لا إله الا اللَّه ايمانا و تصديقا ، لا إله الا اللَّه عبودية و رقا سجدت لك يا رب تعبدا و رقا ، لا مستنكفا و لا مستكبرا بل انا عبد ذليل خائف مستجير » ( 1 ) .\r\nبار ديگر به آيات توحيد كه زمينه ساز مساله معاد است باز مىگردد ، و اگر قبلا سخن از خورشيد و ماه و آيات سماوى بود در اينجا سخن از آيات ارضى و زمينى است .\r\nمىفرمايد : « از آيات او اين است كه زمين را خاشع و خاضع و خشك و بىحركت مىيابى ، اما هنگامى كه قطره‌هاى حياتبخش آب باران را بر آن مىفرستيم به جنبش در مىآيد ، و افزايش مىيابد و نمو مىكند » ( * ( وَمِنْ آياتِه أَنَّكَ تَرَى الأَرْضَ خاشِعَةً فَإِذا أَنْزَلْنا عَلَيْهَا الْماءَ اهْتَزَّتْ وَرَبَتْ ) * ) .\r\nزمينى خشك و مرده و بىحركت كجا ، و اين همه آثار حيات و جلوه‌هاى گوناگون آن كجا ؟ كدام قدرت است كه با نزول چند قطره باران از خاك مرده اينهمه حركت و جنبش و حيات مىآفريند ؟ اين يكى از نشانه‌هاى علم و قدرت بى پايان پروردگار و علائم وجود ذيجود او است .\r\nسپس از اين مساله روشن توحيدى يعنى مساله « حيات » كه هنوز اسرارش براى بزرگترين دانشمندان كشف نشده ، با يك انتقال سريع و جالب به مساله معاد\r\n\r\n","description":"","footnote":"\r\n( 1 ) « وسائل الشيعه » كتاب الصلاة جلد 4 صفحه 884 ( باب 46 از ابواب قرائت القرآن حديث 2 ) .\r\n","page_name":" 292 ","page_number":292},
  {"content":"\r\nپرداخته ، مىگويد : « آن كس كه اين زمين مرده را زنده كرد هم او مردگان را نيز در قيامت زنده مىكند » ! ( * ( إِنَّ الَّذِي أَحْياها لَمُحْيِ الْمَوْتى ) * ) .\r\nآرى « او بر همه چيز توانا است » ( * ( إِنَّه عَلى كُلِّ شَيْءٍ قَدِيرٌ ) * ) .\r\nدلائل قدرتش در همه جا نمايان است و همه سال نشانه‌هاى آن را با چشم خود مىبينيد ، با اين حال چگونه در مساله معاد ترديد مىكنيد ؟\r\nو آن را جز محالات مىشمريد ؟ زهى نادانى و غفلت و بيخبرى ! « خاشعة » از ماده « خشوع » در اصل به معنى تضرع و تواضع توام با ادب است ، و به كار بردن اين تعبير در مورد زمين خشكيده در حقيقت يك نوع كنايه است . آرى زمين به هنگامى كه خشكيده و فاقد آب مىشود از هر گونه گل و گياه خالى مىگردد ، و به صورت انسان افتاده و يا مرده بيجانى در مىآيد ، اما نزول باران حيات جديدى به آن مىبخشد آن را به حركت و نمو و رشد وا مىدارد .\r\nجمله « ربت » از ماده « ربو » ( بر وزن غلو ) به معنى افزايش و نمو است و ربا نيز از همين ماده است ، چرا كه ربا خوار طلب خود را با افزايشى مىگيرد .\r\n« اهتزت » از ماده « هز » ( بر وزن حظ ) به معنى تحريك شديد است ، در باره طرق اثبات معاد جسمانى و چگونگى استدلال از جهان گياهان بر اين مساله در پايان سوره يس ( اواخر جلد هيجدهم ) بحث مشروحترى داشته‌ايم .\r\n","description":"","footnote":"","page_name":" 293 ","page_number":293},
  {"content":"\r\n\r\n[ سوره فصلت ‹ 41 › : آيات 40 تا 42 
  ]\r\nإِنَّ الَّذِينَ يُلْحِدُونَ فِي آياتِنا لا يَخْفَوْنَ عَلَيْنا أَ فَمَنْ يُلْقى فِي النَّارِ خَيْرٌ أَمْ مَنْ يَأْتِي آمِناً يَوْمَ الْقِيامَةِ اعْمَلُوا ما شِئْتُمْ إِنَّه بِما تَعْمَلُونَ بَصِيرٌ ‹ 40 › إِنَّ الَّذِينَ كَفَرُوا بِالذِّكْرِ لَمَّا جاءَهُمْ وَإِنَّه لَكِتابٌ عَزِيزٌ ‹ 41 › لا يَأْتِيه الْباطِلُ مِنْ بَيْنِ يَدَيْه وَلا مِنْ خَلْفِه تَنْزِيلٌ مِنْ حَكِيمٍ حَمِيدٍ ‹ 42 ›\r\n\r\nترجمه :\r\n40 - كسانى كه آيات ما را تحريف مىكنند بر ما پوشيده نخواهند بود ! آيا كسى كه در آتش افكنده مىشود بهتر است يا كسى كه در نهايت امن و امان در قيامت به عرصه محشر مىآيد ، هر چه مىخواهيد انجام دهيد ، او به آنچه انجام مىدهيد بيناست ! 41 - كسانى كه به اين ذكر ( قرآن ) هنگامى كه به سراغ آنها آمد كافر شدند ( نيز بر ما مخفى نخواهند ماند ) و اين كتابى است قطعا شكست ناپذير .\r\n42 - كه هيچگونه باطلى ، نه از پيش رو و نه از پشت سر ، به سراغ آن نمىآيد ، چرا كه از سوى خداوند حكيم و شايسته ستايش نازل شده است .\r\n","description":"","footnote":"","page_name":" 294 ","page_number":294},
  {"content":"\r\n\r\nتفسير :\r\n\r\nتحريف گران آيات حق !\r\nبعد از بيان آيات الهى و نشانه‌هاى پروردگار در آيات پيشين ، اكنون سخن از تهديد كسانى است كه نشانه‌هاى توحيد را تحريف مىكنند ، و به اغفال و گمراه ساختن مردم مىپردازند مىگويد : آنها كه آيات ما را تحريف مىكنند بر ما پوشيده نخواهند بود « ( * ( إِنَّ الَّذِينَ يُلْحِدُونَ فِي آياتِنا لا يَخْفَوْنَ عَلَيْنا ) * ) .\r\nممكن است با مغالطه و سفسطه مردم را بفريبند ، و ممكن است بر اين عمل زشت و ننگين خود پرده بيفكنند و خود را از انظار مردم مستور دارند ، اما هرگز نمىتوانند كمترين عمل خود را از ما پنهان نمايند .\r\n« يلحدون » از ماده « الحاد » در اصل از « لحد » ( بر وزن عهد ) گرفته شده ، و به معنى حفره اى است كه در يك طرف قرار گيرد ، و به همين جهت به حفره اى كه در يك جانب قبر قرار گرفته « لحد » گفته مىشود ، سپس به هر كارى كه از حد وسط به سوى افراط و تفريط متمايل شود « الحاد » گفته‌اند ، اطلاق اين كلمه بر « شرك و بت پرستى و كفر و بىدينى » نيز به همين مناسبت است .\r\nمنظور از « الحاد در آيات خدا » ايجاد وسوسه در دلائل توحيد و معاد است كه در آيات قبل با عنوان « و من آياته » بيان شد ، و يا همه آيات الهى اعم از آيات تكوينى گذشته يا آيات تشريعى كه در قرآن مجيد و كتب آسمانى نازل شده است .\r\nمكتبهاى مادى و الحادى جهان امروز كه براى منحرف ساختن مردم جهان از توحيد و معاد گاه دين را زائيده جهل و ترس ، و گاه مولود عوامل اقتصادى ، و گاه امور مادى ديگر معرفى مىكنند ، نيز بدون شك از كسانى هستند كه مشمول اين آيه‌اند .\r\nقرآن مجازات همه آنها را در ادامه اين بحث با يك مقايسه روشن بيان\r\n","description":"","footnote":"","page_name":" 295 ","page_number":295},
  {"content":"\r\nكرده مىگويد : « آيا كسى كه در آتش افكنده مىشود بهتر است يا كسى كه در سايه ايمان در نهايت امن و امان در قيامت قدم به عرصه محشر مىگذارد » ؟ ! ( * ( أَ فَمَنْ يُلْقى فِي النَّارِ خَيْرٌ أَمْ مَنْ يَأْتِي آمِناً يَوْمَ الْقِيامَةِ ) * ) .\r\nآنها كه با ايجاد شك و فساد عقائد و ايمان مردم را به آتش كشيدند ، بايد در آن روز طعمه آتش شوند و آنها كه در سايه ايمان محيط امن و امانى براى جامعه بشرى آفريدند بايد در قيامت در نهايت امنيت به سر برند ، مگر در آن روز همه اعمال ما تجسم نمىيابد ؟\r\nگر چه بعضى از مفسران اين قسمت از آيه را به « ابو جهل » و نقطه مقابلش « حمزه » يا « عمار ياسر » تفسير كرده‌اند ، ولى پيدا است كه اين يك تطبيق بيش نيست ، آيه مفهوم وسيعى دارد كه همه آنها و غير آنها را شامل مىشود .\r\nجالب اين كه در مورد دوزخيان تعبير به « القاء » مىكند كه دليل بر اين است كه آنجا اختيارى از خود ندارند ، اما در مورد بهشتيان تعبير به « آمدن » مىنمايد كه دليل بر احترام و آزادى اراده آنها در انتخاب امنيت و آرامش است .\r\nاز اين گذشته با اينكه بايد در مقابل دوزخ بهشت قرار گيرد در اينجا امنيت از « عذاب » را در مقابل « دوزخ » قرار داده ، اشاره به اين كه مهمترين مساله در آن روز همين « امنيت » است .\r\nو از آنجا كه وقتى از هدايت كسى مايوس شوند او را به حال خود رها مىكنند ، و مىگويند : هر كارى مىخواهى بكن ، در ادامه اين آيه آنها را مخاطب ساخته مىگويد : « هر چه مىخواهيد انجام دهيد » ! ( * ( اعْمَلُوا ما شِئْتُمْ ) * ) .\r\n« اما بدانيد كه خدا به آنچه انجام مىدهيد بيناست » ( * ( إِنَّه بِما تَعْمَلُونَ بَصِيرٌ ) * ) .\r\nبديهى است اين امر به معنى آزادى عمل آنها ، و يا الزام به انجام هر كار نيست ، بلكه تهديدى است نسبت به آنها كه هيچ حرف حقى در گوششان فرو نمىرود ،\r\n","description":"","footnote":"","page_name":" 296 ","page_number":296},
  {"content":"\r\nتهديدى است پر معنى و توام با وعده مجازات ، چرا كه ديدن اعمال و نگه داشتن حساب آنها براى همين منظور است .\r\nآيه بعد سخن را از توحيد و معاد به قرآن و نبوت مىكشاند ، و باز به صورت هشدار به كافران لجوج و بى منطق مىفرمايد : « آنها كه به اين ذكر و يادآورى الهى ( قرآن مجيد ) به هنگامى كه به سراغ آنها آمد كافر شدند بر ما مخفى نخواهند ماند » ( * ( إِنَّ الَّذِينَ كَفَرُوا بِالذِّكْرِ لَمَّا جاءَهُمْ ) * ) ( 1 ) .\r\nاطلاق « ذكر » بر « قرآن » به خاطر اين است كه قبل از هر چيز انسان را متذكر و بيدار مىسازد و حقايقى را كه انسان اجمالا با فطرت خدادادى دريافته با وضوح و تفصيل شرح مىدهد ، نظير اين تعبير در آيات ديگر قرآن نيز آمده است ، از جمله در آيه 9 سوره حجر مىخوانيم : إِنَّا نَحْنُ نَزَّلْنَا الذِّكْرَ وَإِنَّا لَه لَحافِظُونَ : « ما اين ذكر و يادآورى را نازل كرديم و به طور قطع از آن پاسدارى خواهيم كرد » .\r\nو بعد براى بيان عظمت قرآن مىافزايد : « به طور مسلم كتابى است شكست ناپذير » ( * ( وَإِنَّه لَكِتابٌ عَزِيزٌ ) * ) .\r\nكتابى است كه هيچ كس نمىتواند همانند آن را بياورد و بر آن غلبه كند ، كتابى است بىنظير ، منطقش محكم و گويا ، استدلالاتش قوى و نيرومند ، تعبيراتش منسجم و عميق ، تعليماتش ريشه دار و پر مايه ، و احكام و دستوراتش هماهنگ\r\n\r\n","description":"","footnote":"\r\n( 1 ) در اين كه خبر « ان الذين » چيست ؟ مفسران احتمالات زيادى داده‌اند كه از همه مناسبتر اين است كه گفته شود خبر جمله « لا يخفون علينا » است كه بقرينه آيه قبل حذف شده ، بعضى نيز خبر را - به « يلقون فى النار » كه از آيه قبل فهميده مىشود گرفته‌اند ، و بعضى جمله « * ( أُولئِكَ يُنادَوْنَ مِنْ مَكانٍ بَعِيدٍ ) * » كه در آيات آينده خواهد آمد مىدانند ، ولى معنى اول مناسبتر به نظر مىرسد .\r\n","page_name":" 297 ","page_number":297},
  {"content":"\r\nبا نيازهاى واقعى انسانها در تمام ابعاد زندگى .\r\nسپس به توصيف مهم و گويايى در باره عظمت اين كتاب آسمانى پرداخته مىگويد : « هيچگونه باطلى ، نه از پيش رو ، نه از پشت سر ، به سراغ قرآن نمىآيد » ! ( * ( لا يَأْتِيه الْباطِلُ مِنْ بَيْنِ يَدَيْه وَلا مِنْ خَلْفِه ) * ) .\r\nچرا كه « از سوى خداوند حكيم و حميد نازل شده است » ( * ( تَنْزِيلٌ مِنْ حَكِيمٍ حَمِيدٍ ) * ) .\r\nخداوندى كه افعالش روى حكمت و در نهايت كمال و درستى است و لذا شايسته هر گونه حمد و ستايش مىباشد .\r\nدر تفسير جمله « * ( لا يَأْتِيه الْباطِلُ ) * . . . » مفسران سخنان بسيار گفته‌اند كه جامعتر از همه آنها اين است « هيچگونه باطل ، از هيچ نظر ، و از هيچ طريق ، به سراغ قرآن نمىآيد » يعنى :\r\nنه تناقضى در مفاهيم آن است .\r\nنه چيزى از كتب و علوم پيشين بر ضد آن مىباشد ، و نه اكتشافات علمى آينده با آن مخالفت خواهد داشت .\r\nنه كسى مىتواند حقايق آن را ابطال كند ، و نه در آينده منسوخ مىگردد .\r\nنه در معارف و قوانين و اندرزها و خبرهايش خلافى وجود دارد و نه خلافى بعدا كشف مىشود .\r\nنه آيه و حتى كلمه اى از آن كم شده ، و نه چيزى بر آن افزون مىشود ، و به تعبير ديگر دست تحريف كنندگان از دامان بلندش كوتاه بوده و هست .\r\nدر حقيقت اين آيه تعبير ديگرى است از آيه 9 سوره حجر : « إِنَّا نَحْنُ نَزَّلْنَا الذِّكْرَ وَإِنَّا لَه لَحافِظُونَ » : « ما قرآن را نازل كرديم و ما حافظ آنيم » ( 1 ) .\r\n\r\n","description":"","footnote":"\r\n( 1 ) اين تفسير را به طور خلاصه و سربسته زمخشرى در كشاف برگزيده ، سخن علامه طباطبائى در تفسير الميزان نيز شبيه آن است ، در حالى كه بسيارى از مفسران يا واژه « باطل » را محدود كرده‌اند ، و آن را به معنى شيطان ، يا تحريف كنندگان ، يا كذب ، و مانند آن گرفته‌اند ، در حديثى از امام باقر ( ع ) و امام صادق ( ع ) چنين آمده است : « انه ليس فى اخباره عما مضى باطل و لا فى اخباره عما يكون فى المستقبل باطل » : « نه در اخبارى كه از گذشته مىدهد باطلى وجود دارد و نه در خبرهايى كه از آينده مىدهد » ( مجمع البيان ذيل آيات مورد بحث ) مىدانيم همه اينها بيان مصداقى است از مفهوم وسيع و گسترده آيه فوق ( دقت كنيد ) .\r\n","page_name":" 298 ","page_number":298},
  {"content":"\r\nاز آنچه گفتيم چنين مىتوان نتيجه گرفت كه جمله « * ( مِنْ بَيْنِ يَدَيْه وَلا مِنْ خَلْفِه ) * » ( نه از پيش رو و نه از پشت سر ) كنايه از همه جانبه بودن است ، يعنى از هيچ سو و از هيچ طرف و ناحيه ، بطلان و فساد به سراغ اين كتاب بزرگ نيامده ، و نخواهد آمد ، ولى بعضى آن را كنايه از « زمان حال » و « زمان استقبال » گرفته‌اند ، كه در حقيقت مصداقى از مفهوم وسيع اول است .\r\nواژه « باطل » چنان كه « راغب » در « مفردات » مىگويد : نقطه مقابل حق است منتها گاه آن را به يكى از مصداقهايش تفسير كرده‌اند مانند شرك ، شيطان ، موجود فنا شونده و ساحر ، و اينكه شخص شجاع و قهرمان را « بطل » مىگويند به خاطر آن است كه مخالفان خود را باطل مىكند ، و از ميدان بيرون كرده يا به قتل مىرساند .\r\nبه هر حال ظاهر آيه مطلق است و نمىتوان مفهوم « باطل » را در مصداق خاصى محدود ساخت .\r\nجمله آخر آيه ( * ( تَنْزِيلٌ مِنْ حَكِيمٍ حَمِيدٍ ) * ) در حقيقت دليل روشن و گويايى است براى عدم راه يا بى باطل در هيچ شكل و صورت به قرآن مجيد ، زيرا باطل به سخنى راه مىيابد كه از شخصى صادر شده است .\r\nبا علم محدود و با كمالات معين ، اما كسى كه علم و حكمتش نامحدود است و جامع همه كمالاتى است كه او را درخور حمد و ستايش قرار مىدهد نه تناقض\r\n","description":"","footnote":"","page_name":" 299 ","page_number":299},
  {"content":"\r\nو اختلافى به سخنش راه مىيابد ، و نه خط نسخ و بطلان بر آن كشيده مىشود ، نه دست تحريف به سوى آن دراز مىگردد ، و نه تضادى با حقايق كتب پيشين و اكتشافات علمى در حال و آينده دارد .\r\nبه هر حال اين آيه از آيات روشنى است كه نفى هر گونه تحريف ، چه از نظر نقصان ، و چه اضافه ، از قرآن مجيد مىكند ( شرح بيشتر در باره عدم تحريف قرآن در جلد 11 صفحه 18 به بعد - ذيل آيه 9 سوره حجر إِنَّا نَحْنُ نَزَّلْنَا الذِّكْرَ وَإِنَّا لَه لَحافِظُونَ بيان شد ، و دلائل مختلف آن را شرح داده ، و به سؤالاتى كه در اين زمينه است پاسخ گفته‌ايم ) .\r\nسؤال :\r\nممكن است گفته شود « باطل » همان گونه كه اشاره شد به معنى « مخالف حق » است در حالى كه شما و مفسران ديگر آن را به معنى « مبطل » و ابطال كننده تفسير كرده‌ايد .\r\nپاسخ اين سؤال را با توجه به نكته ظريفى مىتوان دريافت ، و آن اينكه قرآن نمىگويد باطلى بعد از اين كتاب آسمانى به وجود نمىآيد ، بلكه مىگويد باطلى به سراغ اين كتاب آسمانى نخواهد آمد ( به ضمير در جمله « تاتيه » توجه كنيد ) و معنى اين سخن آن است كه چيزى نمىتواند به سراغ آن بيايد و آن را ابطال كند ( دقت كنيد ) .\r\n","description":"","footnote":"","page_name":" 300 ","page_number":300},
  {"content":"\r\n\r\n[ سوره فصلت ‹ 41 › : آيات 43 تا 46 
  ]\r\nما يُقالُ لَكَ إِلَّا ما قَدْ قِيلَ لِلرُّسُلِ مِنْ قَبْلِكَ إِنَّ رَبَّكَ لَذُو مَغْفِرَةٍ وَذُو عِقابٍ أَلِيمٍ ‹ 43 › وَلَوْ جَعَلْناه قُرْآناً أَعْجَمِيًّا لَقالُوا لَوْ لا فُصِّلَتْ آياتُه ء أَعْجَمِيٌّ وَعَرَبِيٌّ قُلْ هُوَ لِلَّذِينَ آمَنُوا هُدىً وَشِفاءٌ وَالَّذِينَ لا يُؤْمِنُونَ فِي آذانِهِمْ وَقْرٌ وَهُوَ عَلَيْهِمْ عَمًى أُولئِكَ يُنادَوْنَ مِنْ مَكانٍ بَعِيدٍ ‹ 44 › وَلَقَدْ آتَيْنا مُوسَى الْكِتابَ فَاخْتُلِفَ فِيه وَلَوْ لا كَلِمَةٌ سَبَقَتْ مِنْ رَبِّكَ لَقُضِيَ بَيْنَهُمْ وَإِنَّهُمْ لَفِي شَكٍّ مِنْه مُرِيبٍ ‹ 45 › مَنْ عَمِلَ صالِحاً فَلِنَفْسِه وَمَنْ أَساءَ فَعَلَيْها وَما رَبُّكَ بِظَلَّامٍ لِلْعَبِيدِ ‹ 46 ›\r\n","description":"","footnote":"","page_name":" 301 ","page_number":301},
  {"content":"\r\n\r\nترجمه :\r\n43 - نسبتهاى ناروايى كه به تو مىدهند همان است كه به پيامبران قبل از تو نيز داده شده ، پروردگار تو داراى مغفرت و مجازات دردناكى است .\r\n44 - هر گاه آن را قرآنى عجمى قرار مىداديم حتما مىگفتند : چرا آياتش روشن نيست ؟ آيا قرآن عجمى از پيغمبرى عربى درست است ؟ ! بگو : اين براى كسانى كه ايمان آورده‌اند هدايت و درمان است ، ولى كسانى كه ايمان نمىآورند گوشهايشان سنگين است ، گويى نابينا هستند و آن را نمىبينند ، آنها همچون كسانى هستند كه از راه دور صدا زده مىشوند .\r\n45 - ما به موسى كتاب آسمانى داديم ، سپس در آن اختلاف شد ، و اگر فرمانى از ناحيه پروردگار تو در اين زمينه صادر نشده بود ( كه بايد به آنها مهلت داد تا اتمام حجت شود ) در ميان آنها داورى مىشد ( و مشمول عذاب الهى مىگشتند ) ولى آنها هنوز در كتاب تو شك و ترديد دارند .\r\n46 - كسى كه عمل صالحى بجا آورد نفعش براى خود او است و هر كس بدى كند به خويشتن بدى كرده ، و پروردگارت هرگز به بندگان ستم نمىكند .\r\n\r\nتفسير :\r\n\r\nقرآن هدايت است و درمان\r\nاز آنجا كه كفار مكه شديدترين مبارزه را با آئين اسلام و شخص پيامبر ص آغاز كرده بودند و آيات گذشته از الحاد آنها در دلائل توحيد و كفر و تكذيبشان نسبت به آيات الهى خبر مىداد ، در نخستين آيه مورد بحث به عنوان تسلى خاطر پيامبر ص و آموختن درس استقامت و پايمردى به همه مسلمين كه در فشار دشمنان قرار مىگيرند ، مىفرمايد : « نسبتهاى ناروايى كه به تو داده مىشود همانست كه به پيامبران پيش از تو داده شد » ( * ( ما يُقالُ لَكَ إِلَّا ما قَدْ قِيلَ لِلرُّسُلِ مِنْ قَبْلِكَ ) * ) .\r\nاگر مجنون و ساحرت مىخوانند ، به پيامبران بزرگ پيشين همين نسبتها را دادند ، و اگر دروغگويت مىنامند آنها نيز از اين نسبت در امان نبودند ،\r\n","description":"","footnote":"","page_name":" 302 ","page_number":302},
  {"content":"\r\nخلاصه نه دعوت تو به سوى آئين توحيد و حق مطلب تازه اى است ، و نه تهمت و تكذيب آنها ، محكم بايست و به اين سخنان اعتنا مكن و دعوت توحيد را تداوم بخش و بدان خدا با تو است .\r\nبعضى از مفسران احتمال داده‌اند كه منظور از اين جمله اين است كه سخنانى كه از سوى خدا به تو گفته مىشود همان سخنانى است كه به انبياى پيشين گفته شد ( 1 ) .\r\nولى با توجه به جمله بعد و آيات آينده تفسير اول صحيحتر به نظر مىرسد .\r\nسپس در پايان آيه مىافزايد : « پروردگار تو داراى مغفرت و آمرزش و هم داراى مجازات دردناك است » ( * ( إِنَّ رَبَّكَ لَذُو مَغْفِرَةٍ وَذُو عِقابٍ أَلِيمٍ ) * ) .\r\nرحمت و آمرزش براى آنها كه پذيرا شوند ، و عذاب اليم براى آنها كه تكذيب كنند و تهمت زنند و به مخالفت برخيزند .\r\nاين جمله در حقيقت بشارت و تشويقى است براى مؤمنان و انذار و تهديدى است براى كافران .\r\nمقدم داشتن « مغفرت » بر « عقاب » همانند موارد ديگر دليل بر « پيشى گرفتن رحمت بر غضب » است ، چنان كه در دعا آمده يا من سبقت رحمته غضبه ( 2 ) .\r\nدر آيه بعد سخن از بهانه جويى اين افراد لجوج به ميان آورده و پاسخ يكى از اين بهانه‌هاى عجيب را مطرح مىكند و آن اينكه آنها مىگفتند : چرا قرآن به لسان عجم نازل نشده است تا ما براى آن اهميت بيشترى قائل باشيم و غير عرب\r\n\r\n","description":"","footnote":"\r\n( 1 ) اين تفسير در « مجمع البيان » و « تفسير كبير فخر رازى » به عنوان يك احتمال آمده است ، ولى خود آنها نيز تفسير اول را ترجيح داده اند .\r\n( 2 ) دعاى جوشن كبير فصل 19 جمله 8 .\r\n","page_name":" 303 ","page_number":303},
  {"content":"\r\nنيز از آن بهره گيرند ، ظاهرا هدفشان اين بود كه توده مردم از آن چيزى نفهمند و نيازى به آن نباشد كه به آنها بگويند لا تَسْمَعُوا لِهذَا الْقُرْآنِ وَالْغَوْا فِيه « به اين قرآن گوش فرا ندهيد و با سخنان لغو و باطل آن را از اثر بيندازيد » ( چنان كه در آيات قبل آمده بود ) ( 1 ) .\r\nاينجاست كه قرآن در پاسخ آنها مىگويد : « هر گاه ما آن را قرآنى عجمى قرار مىداديم حتما مىگفتند : چرا آياتش روشن نيست ؟ چرا پيچيده است ؟ و ما از آن سر در نمىآوريم » ! ( * ( وَلَوْ جَعَلْناه قُرْآناً أَعْجَمِيًّا لَقالُوا لَوْ لا فُصِّلَتْ آياتُه ) * ) .\r\nسپس اضافه مىكردند : « راستى عجيب است قرآنى عجمى از پيغمبرى عربى » ؟ ( * ( ء أَعْجَمِيٌّ وَعَرَبِيٌّ ) * ) .\r\nيا مىگفتند : « كتابى است عجمى براى امتى عربى » ؟\r\nو اكنون كه نيز به زبان عربى نازل شده ، و همگان به خوبى مفاهيم آن را درك مىكنند و به عمق پيام و دعوت قرآن مىرسند ، باز فرياد مىزنند : گوش به اين قرآن ندهيد و با جار و جنجال و سخنان لغو و باطل مردم را از شنيدن آن باز داريد .\r\nخلاصه آنها بيماردلانى هستند كه هر طرحى ريخته شود و هر برنامه اى پياده گردد به آن ايرادى مىكنند ، و بهانه اى مىتراشند ، اگر عربى باشد سحر و افسونش مىخوانند ، و اگر عجمى باشد نامفهومش مىشمرند ، و اگر مخلوطى از الفاظ عربى و عجمى باشد ناموزونش معرفى مىكنند ! ( 2 ) .\r\n\r\n","description":"","footnote":"\r\n( 1 ) در تفسير كبير فخر رازى مىخوانيم نقلوا فى سبب نزول هذه الايه ان الكفار لاجل التعنت قالوا لو نزل القرآن بلغة العجم : « در سبب نزول اين آيه چنين نقل كرده‌اند كه كفار بهانه جو گفتند اين قرآن اگر به لغت عجم نازل شده بود بهتر بود » ! .\r\n( 2 ) بعضى از مفسران جمله « ا اعجمى و عربى » را به همين معنى يعنى مخلوطى از عربى و عجمى تفسير كرده اند .\r\n","page_name":" 304 ","page_number":304},
  {"content":"\r\nبايد توجه داشت كه « اعجمى » از ماده « عجمة » ( بر وزن لقمه ) به معنى عدم فصاحت و ابهام در سخن است ، و « عجم » را به غير عرب مىگويند چرا كه زبان آنها را به خوبى نمىفهمند ، و « اعجم » به كسى گفته مىشود كه مطالب را خوب ادا نمىكند ( خواه عرب باشد يا غير عرب ) .\r\nبنا بر اين واژه « اعجمى » همان « اعجم » است كه با ياء نسبت توام شده .\r\nسپس قرآن خطاب به پيامبر ص مىافزايد : « بگو اين كتاب آسمانى براى كسانى كه ايمان آورده‌اند مايه هدايت و درمان است » ( * ( قُلْ هُوَ لِلَّذِينَ آمَنُوا هُدىً وَشِفاءٌ ) * ) .\r\n« اما كسانى كه ايمان نمىآورند گوشهايشان سنگين است » و آن را درك نمىكنند ( * ( وَالَّذِينَ لا يُؤْمِنُونَ فِي آذانِهِمْ وَقْرٌ ) * ) .\r\n« و بر اثر نابينايى آن را نمىبينند » ( * ( وَهُوَ عَلَيْهِمْ عَمًى ) * ) ( 1 ) .\r\nدرست مثل كسانى هستند كه آنها را از راه دور صدا مىزنند « ( * ( أُولئِكَ يُنادَوْنَ مِنْ مَكانٍ بَعِيدٍ ) * ) .\r\nو معلوم است چنين كسانى نه مىشنوند و نه مىبينند ! آرى براى پيدا كردن راه ، و رسيدن به مقصد ، تنها وجود نور كافى نيست ، چشم بينا نيز لازم است ، همچنين براى تعليم يافتن تنها وجود مبلغ دانشمند و فصيح كفايت نمىكند ، گوش شنوايى نيز بايد باشد .\r\nدر لطافت دانه‌هاى باران و تاثير حياتبخش آن شك نيست ، اما « در باغ سبزه\r\n\r\n","description":"","footnote":"\r\n( 1 ) بعضى از مفسران جمله فوق را چنين معنى كردند كه « قرآن مايه نابينايى اين گروه مىشود » در حالى كه به گفته راغب در مفردات و ابن منظور در لسان العرب جمله « عمى عليه » به معنى « اشتبه حتى صار بالاضافة اليه كالاعمى » : « مطلب چنان بر او مشتبه شد كه نسبت به آن گويا نابينا است » بنا بر اين معنى صحيح جمله همان است كه در متن آورده ايم .\r\n","page_name":" 305 ","page_number":305},
  {"content":"\r\nرويد و در شوره زار خس » .\r\nآنها كه با روح حقطلبى به سراغ قرآن مىآمدند هدايت و شفا از آن مىيافتند ، بيماريهاى اخلاقى و روحى آنها در شفا خانه قرآن درمان مىشد ، سپس بار سفر را مىبستند و در پرتو نور هدايت قرآن با سرعت به سوى كوى دوست حركت مىكردند .\r\nاما لجوجان متعصب ، و دشمنان حق و حقيقت ، و آنها كه از قبل تصميم خودشان را بر مخالفت انبيا گرفته بودند چه بهره اى مىتوانستند از آن بگيرند ؟\r\nآنها همچون كوران و كرانى بودند كه در نقطه دور دستى قرار داشتند ، آنها گرفتار ناشنوايى و نابينايى مضاعف بودند ، هم از نظر ابزار ديد و شنود و هم از نظر بعد مكان ! بعضى از مفسران نقل كرده‌اند كه اهل لغت براى كسى كه مىفهمد مىگويند :\r\nانت تسمع من قريب ( تو از نزديك مىشنوى ) و براى كسى كه نمىفهمد مىگويند انت تنادى من بعيد ( تو از دور صدا زده مىشوى كه اگر همهمه اى بشنوى مفهوم مطالب را درك نمىكنى ) ( 1 ) .\r\nدر اينكه چگونه قرآن مايه شفا و درمان دردهاى جانكاه انسانها است بحث مشروحى ذيل آيه 82 سوره اسراء آورده‌ايم ( جلد 12 صفحه 236 به بعد ) .\r\nدر آيه بعد براى تسلى خاطر پيامبر ص و مؤمنان نخستين مىفرمايد : از انكار و لجاجت و بهانه جويى اين قوم خيره سر نگران مباش ، اين سابقه طولانى دارد « ما به موسى كتاب آسمانى داديم ، و در آن اختلاف شد ، بعضى پذيرا گشتند و بعضى از در انكار در آمدند » ( * ( وَلَقَدْ آتَيْنا مُوسَى الْكِتابَ فَاخْتُلِفَ فِيه ) * ) .\r\nو اگر مشاهده مىكنى ما در مجازات اين دشمنان لجوج تعجيل نمىكنيم\r\n\r\n","description":"","footnote":"\r\n( 1 ) « تفسير قرطبى » ذيل آيات مورد بحث .\r\n","page_name":" 306 ","page_number":306},
  {"content":"\r\nبه خاطر اين است كه مصالح تربيتى ايجاب مىكند آنها آزاد باشند ، و تا آنجا كه ممكن است اتمام حجت شود ، « و اگر فرمانى از ناحيه پروردگارت در اين زمينه صادر نشده بود در ميان آنها داورى مىشد » ، و مجازات الهى به سرعت دامانشان را مىگرفت ( * ( وَلَوْ لا كَلِمَةٌ سَبَقَتْ مِنْ رَبِّكَ لَقُضِيَ بَيْنَهُمْ ) * ) .\r\nاين فرمان الهى بر اساس مصالح هدايت انسانها و اتمام حجت بوده ، و اين سنت در ميان تمام اقوام گذشته جارى شده و در باره قوم تو نيز جارى است .\r\nولى آنها هنوز اين حقيقت را باور نكرده‌اند « و در قرآن تو شك و ترديد دارند ، شكى آميخته با سوء ظن و بدبينى » ( * ( وَإِنَّهُمْ لَفِي شَكٍّ مِنْه مُرِيبٍ ) * ) .\r\n« مريب » از ماده « ريب » به معنى شكى است كه آميخته با بدبينى و سوء ظن و اضطراب باشد ، بنا بر اين مفهوم جمله اين مىشود كه مشركان نه تنها در سخنان تو ترديد دارند بلكه مدعى هستند كه قرائن خلاف كه مايه بدبينى است نيز در آن موجود است ! بعضى از مفسران احتمال داده‌اند كه جمله اخير در باره يهود و كتاب موسى است ، يعنى اين قوم هنوز در تورات شك و ترديد دارند ، اما اين معنى بعيد به نظر مىرسد ، و ظاهر همان تفسير اول است ( 1 ) .\r\nدر آخرين آيه مورد بحث يك قانون كلى را كه قرآن بارها روى آن تاكيد كرده در ارتباط با اعمال انسانها بيان مىكند ، كه تكميلى است بر بحث گذشته در زمينه بهره گيرى مؤمنان از قرآن ، و محروم ماندن افراد بىايمان از اين سرچشمه فيض الهى .\r\nمىفرمايد : « هر كسى عمل صالحى انجام دهد نفعش براى خود او است ،\r\n\r\n","description":"","footnote":"\r\n( 1 ) توجه داشته باشيد كه اين آيه درست به همين عبارت در سوره هود آيه 110 گذشت .\r\n","page_name":" 307 ","page_number":307},
  {"content":"\r\nو هر كسى بدى كند به خويشتن بدى كرده ، و پروردگار تو به بندگان هرگز ظلم و ستم نمىكند « ( * ( مَنْ عَمِلَ صالِحاً فَلِنَفْسِه وَمَنْ أَساءَ فَعَلَيْها وَما رَبُّكَ بِظَلَّامٍ لِلْعَبِيدِ ) * ) .\r\nبنا بر اين اگر آنها به اين كتاب و اين آئين بزرگ ايمان نياورند نه به خداوند زيانى مىرسانند ، و نه به تو ، چرا كه خوبيها و بديها همه به صاحبانش باز مىگردد و آنها هستند كه ميوه شيرين يا تلخ اعمال خويش را مىچينند .\r\n\r\nنكته‌ها :\r\n\r\n1 - اختيار و عدالت\r\nجمله « و ما * ( رَبُّكَ بِظَلَّامٍ لِلْعَبِيدِ ) * » دليل روشنى است بر مساله اختيار ، و آزادى اراده ، و بيانگر اين حقيقت است كه خداوند نه بىجهت كسى را كيفر مىدهد ، و نه بر مجازات كسى بدون دليل مىافزايد ، برنامه او عدالت محض است ، چرا كه سرچشمه ظلم ، كمبودها و نقصانها ، جهل و ناآگاهى ، و يا هواى نفس است ، و ذات پاك او از همه اين امور منزه مىباشد .\r\nتعبير به « ظلام » كه صيغه مبالغه و به معنى « بسيار ظلم كننده » است ، در اينجا و در بعضى ديگر از آيات قرآن ممكن است اشاره به اين باشد كه مجازات بى دليل از سوى خداوند بزرگ هميشه مصداق ظلم بسيار خواهد بود ، چرا كه از او هرگز چنين انتظارى نيست .\r\nبعضى نيز گفته‌اند كه چون او بندگان فراوانى دارد اگر بر هر كس مختصر ستمى كند مصداق « ظلام » خواهد بود ( اين دو تفسير با هم منافاتى ندارد ) .\r\nبه هر حال قرآن ، در اين آيات بينات خود قلم بطلان بر مكتب جبر را كه مايه اشاعه فساد ، و امضاى انواع زشتيها ، و نفى هر گونه تعهد و مسئوليت است مىكشد ، همگان را در برابر اعمالشان مسئول مىشمرد ، و نتائج اعمال هر كس\r\n","description":"","footnote":"","page_name":" 308 ","page_number":308},
  {"content":"\r\nرا در درجه اول متوجه خود او مىداند .\r\nلذا در حديثى از امام على بن موسى الرضا ع مىخوانيم كه يكى از يارانش سؤال كرد :\r\nهل يجبر اللَّه عباده على المعاصى : « آيا خداوند بندگان را بر گناه مجبور مىكند » ؟\r\nفقال : لا ، بل يخيرهم و يمهلهم حتى يتوبوا .\r\nفرمود : « نه بلكه آنها را آزاد مىگذارد و مهلت مىدهد تا از گناه خويش توبه كنند » .\r\nمجددا سؤال مىكند : هل كلف عباده ما لا يطيقون ؟ « آيا بندگان خود را تكليف ما لا يطاق مىكند » ؟\r\nامام ع فرمود :\r\nكيف يفعل ذلك و هو يقول : « * ( وَما رَبُّكَ بِظَلَّامٍ لِلْعَبِيدِ ) * » : « چگونه چنين كارى را مىكند در حالى كه خودش فرموده : پروردگار تو به بندگان ظلم و ستم روا نمىدارد » ؟\r\nسپس امام ع افزود : پدرم موسى بن جعفر ع از پدرش جعفر بن محمد ع چنين نقل فرمود :\r\nمن زعم ان اللَّه يجبر عباده على المعاصى او يكلفهم ما لا يطيقون فلا تاكلوا ذبيحته ، و لا تقبلوا شهادته ، و لا تصلوا ورائه ، و لا تعطوه من الزكاة شيئا\r\n: « كسى كه گمان كند خداوند بندگان را مجبور بر گناه مىكند ، يا تكليف ما لا يطاق مىنمايد ، از گوشت حيوانى كه او ذبح مىكند نخوريد ، شهادتش را نپذيريد ، پشت سرش نماز نخوانيد و از زكات نيز چيزى به او ندهيد » ! ( خلاصه احكام اسلام را بر او جارى نكنيد ) ( 1 ) .\r\nحديث فوق ضمنا اشاره اى است به اين نكته ظريف كه مكتب جبر سر از « تكليف به ما لا يطاق » در مىآورد ، چرا كه اگر انسان از يك سو مجبور به گناه\r\n\r\n","description":"","footnote":"\r\n( 1 ) عيون اخبار الرضا ، مطابق نقل نور الثقلين جلد 4 صفحه 555 .\r\n","page_name":" 309 ","page_number":309},
  {"content":"\r\nباشد ، و از سوى ديگر او را از آن نهى كنند مصداق روشن تكليف به ما لا يطاق است .\r\n\r\n2 - گناه و سلب نعمت\r\nامير مؤمنان على ع مىفرمايد :\r\nو ايم اللَّه ! ما كان قوم قط فى غض نعمة من عيش فزال عنهم الا بذنوب اجترحوها ، لان اللَّه ليس بظلام للعبيد :\r\n« به خدا سوگند هيچ ملتى از آغوش ناز و نعمت زندگى گرفته نشد مگر به واسطه گناهانى كه مرتكب شدند ، زيرا خداوند هرگز به بندگانش ستم روا نمىدارد » ! سپس افزود :\r\nو لو ان الناس حين تنزل بهم النقم ، و تزول عنهم النعم ، فزعوا الى ربهم بصدق من نياتهم ، و وله من قلوبهم ، لرد عليهم كل شارد و اصلح لهم كل فاسد :\r\n« هر گاه مردم موقعى كه بلاها نازل مىشود ، و نعمتهاى الهى از آنها سلب مىگردد ، با صدق نيت رو به درگاه خدا آورند ، و با قلبهايى آكنده از عشق و محبت به خدا از او درخواست حل مشكل كنند ، خداوند آنچه را از دستشان رفته به آنها باز مىگرداند ، و هر گونه فسادى را براى آنها اصلاح مىكند » ( 1 ) .\r\nو از اين بيان رابطه گناهان با سلب نعمتها به خوبى آشكار مىشود .\r\n\r\n3 - چرا اينهمه بهانه مىگيرند\r\nبدون شك زبان عربى از غنىترين و پرمايه ترين زبانهاى دنيا است اما با اينحال عظمت قرآن از اين نظر نيست كه به زبان عربى است ، بلكه عربى بودن آن به خاطر اين است كه خداوند هر پيامبرى را به زبان قوم خود مىفرستد ،\r\n\r\n","description":"","footnote":"\r\n( 1 ) نهج البلاغه خطبه 188 .\r\n","page_name":" 310 ","page_number":310},
  {"content":"\r\nتا در درجه اول آنها ايمان بياورند و بعد دامنه آئين او به ديگران گسترش پيدا كند .\r\nاما بهانه جويانى كه مانند كودكان هر روز مطلب غير منطقى تازه اى را مطرح مىكردند ، و با حرفهاى كودكانه و ضد و نقيض خود نشان مىدادند كه به دنبال حقطلبى نيستند ، يك روز مىگفتند چرا اين قرآن تنها به زبان عرب نازل شده ؟\r\nآيا بهتر نبود همه يا قسمتى از آن به غير اين زبان بود تا ديگران نيز بهره گيرند ؟\r\n( در حالى كه آنها هدف ديگرى داشتند منظورشان اين بود كه توده مردم عرب از جاذبه فوق العاده محروم گردند ) .\r\nو اگر اين خواسته آنها انجام مىشد ، مىگفتند : چگونه او عرب است و كتابش غير عربى ؟\r\nخلاصه هر روز به بهانه اى خود و ديگران را سرگرم و از راه حق باز مىداشتند .\r\nاصولا « بهانه جويى » هميشه دليل بر اين است كه انسان درد ديگرى دارد كه نمىخواهد آن را فاش بگويد ، درد اين گروه نيز اين بود كه توده‌هاى مردم سخت مجذوب قرآن شده بودند ، و لذا منافع آنها سخت به خطر افتاده بود ، براى خاموش كردن نور اسلام به هر وسيله اى متوسل مىشدند .\r\nپايان جزء 24 قرآن مجيد\r\n","description":"","footnote":"","page_name":" 311 ","page_number":311},
  {"content":"\r\n","description":"","footnote":"","page_name":" 312 ","page_number":312},
  {"content":"\r\nآغاز جزء 25 قرآن مجيد آيه 47 سوره فصلت\r\n","description":"","footnote":"","page_name":" 313 ","page_number":313},
  {"content":"\r\n\r\n[ سوره فصلت ‹ 41 › : آيات 47 تا 48 
  ]\r\nإِلَيْه يُرَدُّ عِلْمُ السَّاعَةِ وَما تَخْرُجُ مِنْ ثَمَراتٍ مِنْ أَكْمامِها وَما تَحْمِلُ مِنْ أُنْثى وَلا تَضَعُ إِلَّا بِعِلْمِه وَيَوْمَ يُنادِيهِمْ أَيْنَ شُرَكائِي قالُوا آذَنَّاكَ ما مِنَّا مِنْ شَهِيدٍ ‹ 47 › وَضَلَّ عَنْهُمْ ما كانُوا يَدْعُونَ مِنْ قَبْلُ وَظَنُّوا ما لَهُمْ مِنْ مَحِيصٍ ‹ 48 ›\r\n\r\nترجمه :\r\n47 - اسرار قيامت ( و لحظه وقوع آن ) را تنها خدا مىداند ، هيچ ميوه اى از غلاف خود خارج نمىشود و هيچ مؤنثى باردار نمىگردد و وضع حمل نمىكند مگر به علم و آگاهى او ، و آن روز كه آنها را ندا مىدهد كجا هستند شريكانى كه براى من مىپنداشتيد ؟ آنها مىگويند : ( پروردگارا ! ) ما عرضه داشتيم كه هيچ گواهى بر گفته خود نداريم ! 48 - و همه معبودانى را كه قبلا مىخواندند محو و گم مىشود ، و مىدانند هيچ پناهگاهى ندارند .\r\n","description":"","footnote":"","page_name":" 314 ","page_number":314},
  {"content":"\r\n\r\nتفسير :\r\n\r\nاسرار همه چيز نزد او است\r\nدر آخرين آيه بحث گذشته سخن از بازگشت اعمال نيك و بد به صاحبان آنها بود كه اشاره ضمنى به مساله ثواب و جزاى روز قيامت داشت .\r\nدر اينجا اين سؤال براى مشركان مطرح مىشد كه اين قيامت كه مىگويى كى خواهد آمد ؟ ! قرآن در آيات مورد بحث نخست در پاسخ اين سؤال مىگويد : آگاهى بر زمان قيامت مخصوص خدا است « و علم آن تنها به خدا باز مىگردد » ( * ( إِلَيْه يُرَدُّ عِلْمُ السَّاعَةِ ) * ) .\r\nهيچ پيامبر مرسل و فرشته مقربى نيز از آن آگاه نيست ، و بايد هم آگاه نباشند ، تا هر لحظه همگان وقوع آن را احتمال دهند و اثر تربيتى خاص اين انتظار در همه مكلفين محفوظ باشد .\r\nسپس مىافزايد : نه تنها آگاهى بر زمان قيام قيامت مخصوص خدا است ، علم به اسرار اين عالم و موجودات پنهان و آشكارش نيز از آن او است « هيچ ميوه اى از غلاف خود خارج نمىشود ، و هيچ زن يا حيوان ماده اى باردار نمىگردد ، و حمل خود را بر زمين نمىنهد مگر به علم و آگاهى پروردگار » ( * ( وَما تَخْرُجُ مِنْ ثَمَراتٍ مِنْ أَكْمامِها وَما تَحْمِلُ مِنْ أُنْثى وَلا تَضَعُ إِلَّا بِعِلْمِه ) * ) ( 1 ) .\r\nنه در عالم گياهان و نه در عالم حيوان و انسان نطفه اى منعقد نمىشود و بارور نمىگردد و تولد نمىيابد مگر به فرمان خداوند بزرگ و به مقتضاى علم و حكمت او .\r\n« اكمام » جمع « كم » ( بر وزن جن ) به معنى غلافى است كه روى\r\n\r\n","description":"","footnote":"\r\n( 1 ) « من » در « من ثمرات » و « من انثى » و همچنين در « من شهيد » كه در ذيل آيه مىآيد زائده است كه براى تاكيد آمده .\r\n","page_name":" 315 ","page_number":315},
  {"content":"\r\nميوه را مىپوشاند ، و « كم » ( بر وزن قم ) به معنى آستينى است كه دست را مىپوشاند و « كمة » ( بر وزن قبه ) به معنى عرقچين است كه بر سر مىگذارند ( 1 ) .\r\nطبرسى در مجمع البيان مىگويد « تكمم الرجل فى ثوبه » هنگامى گفته مىشود كه شخصى خود را در لباس بپوشاند .\r\nفخر رازى در تفسير خود « اكمام » را به پوسته اى تفسير مىكند كه ميوه در آن قرار دارد .\r\nبعضى از مفسران نيز آن را به عنوان وعاء الثمرة ( ظرف ميوه ) تفسير كرده‌اند ( 2 ) .\r\nظاهر اين است كه همه اين تفسيرها به يك معنى باز مىگردد ، از آنجا كه يكى از ظريفترين و دقيقترين مسائل در جهان موجودات زنده مساله بارور شدن در رحم و تولد آنها است قرآن مخصوصا روى آن تكيه كرده است ، چه در عالم جانداران و چه در گياهان .\r\nآرى او است كه مىداند كدامين نطفه در كدامين رحم و در چه زمانى منعقد مىشود ، و كى متولد مىگردد ، كدام ميوه بارور مىگردد و كى غلاف و پوسته خود را مىشكافد و سر بيرون مىزند .\r\nسپس مىافزايد : اين گروه كه قيامت را انكار مىكنند ، يا به باد استهزا مىگيرند ، « در آن روز كه قيامت برپا مىشود آنها را ندا مىدهد : كجا هستند شركائى كه براى من مىپنداشتيد ؟ آنها مىگويند : پروردگارا ! ما به تو عرض كرديم كه هيچ گواهى بر گفته‌هاى خود نداريم » ( * ( وَيَوْمَ يُنادِيهِمْ أَيْنَ شُرَكائِي قالُوا آذَنَّاكَ ما مِنَّا مِنْ شَهِيدٍ ) * ) ( 3 ) ( 4 ) .\r\n\r\n","description":"","footnote":"\r\n( 1 ) راغب در مفردات .\r\n( 2 ) « تفسير الميزان » و « تفسير مراغى » .\r\n( 3 ) « آذناك » از ماده « ايذان » به معنى اعلام است ، و جمله « * ( وَيَوْمَ يُنادِيهِمْ ) * » متعلق محذوفى دارد ، و در تقدير اذكر يوم يناديهم . . . مىباشد .\r\n( 4 ) در تفسير اين جمله احتمال ديگرى نيز داده‌اند و آن اينكه در ميان ما هيچكس امروز گواهى بر وجود شريك براى تو نمىدهد ، و همه اين مطلب را انكار مىكنند .\r\n","page_name":" 316 ","page_number":316},
  {"content":"\r\nآنچه مىگفتيم سخنان بىاساس و بىپايه بود ، سخنانى كه از جهل و بيخبرى يا تقليد كوركورانه سرچشمه مىگرفت ، امروز بهتر از هر زمان مىفهميم كه چه اندازه اين ادعاها باطل و بىاساس بوده است .\r\nو در اينحال مىبينند اثرى از معبودانى كه قبلا مىخواندند پيدا نيست « و همه محو و نابود شدند » ( * ( وَضَلَّ عَنْهُمْ ما كانُوا يَدْعُونَ مِنْ قَبْلُ ) * ) .\r\nاصلا صحنه قيامت آن چنان براى آنها وحشتناك است كه خاطره بتها نيز از نظرشان محو و نابود مىشود ، همان معبودانى كه يك روز سر بر آستانشان مىنهادند براى آنها قربانى مىكردند ، حتى گاه در راه آنها جان مىدادند ، و پناهگاه روز بيچارگى و حلال مشكلات خود مىپنداشتند همه همچون سرابهايى محو مىشوند .\r\nآرى « در آن روز مىدانند كه هيچ پناهگاهى و راه فرارى براى آنها وجود ندارد » ( * ( وَظَنُّوا ما لَهُمْ مِنْ مَحِيصٍ ) * ) .\r\n« محيص » از ماده « حيص » ( بر وزن حيف ) به معنى بازگشت و عدول و كناره گيرى كردن از چيزى است ، و از آنجا كه محيص اسم مكان است اين كلمه به معنى فرارگاه يا پناهگاه مىآيد ( 1 ) .\r\n« ظنوا » از ماده « ظن » در لغت معنى وسيعى دارد : گاه به معنى يقين ، و گاه به معنى گمان مىآيد ، و در آيه مورد بحث به معنى يقين است ، چه اينكه آنها در آن روز يقين پيدا مىكنند كه راه فرار و نجاتى از عذاب الهى ندارند .\r\n« راغب » در « مفردات » مىگويد : « ظن » به معنى اعتقادى است كه از دليل و قرينه حاصل مىشود ، اين اعتقاد گاه قوى مىشود و به مرحله يقين مىرسد و گاه ضعيف است و از حد گمان تجاوز نمىكند .\r\n\r\n","description":"","footnote":"\r\n( 1 ) در جلد دهم تفسير نمونه صفحه 325 اين كلمه از ماده « محص » ذكر شده كه بايد اصلاح شود .\r\n","page_name":" 317 ","page_number":317},
  {"content":"\r\n\r\n[ سوره فصلت ‹ 41 › : آيات 49 تا 52 
  ]\r\nلا يَسْأَمُ الإِنْسانُ مِنْ دُعاءِ الْخَيْرِ وَإِنْ مَسَّه الشَّرُّ فَيَؤُسٌ قَنُوطٌ ‹ 49 › وَلَئِنْ أَذَقْناه رَحْمَةً مِنَّا مِنْ بَعْدِ ضَرَّاءَ مَسَّتْه لَيَقُولَنَّ هذا لِي وَما أَظُنُّ السَّاعَةَ قائِمَةً وَلَئِنْ رُجِعْتُ إِلى رَبِّي إِنَّ لِي عِنْدَه لَلْحُسْنى فَلَنُنَبِّئَنَّ الَّذِينَ كَفَرُوا بِما عَمِلُوا وَلَنُذِيقَنَّهُمْ مِنْ عَذابٍ غَلِيظٍ ‹ 50 › وَإِذا أَنْعَمْنا عَلَى الإِنْسانِ أَعْرَضَ وَنَأى بِجانِبِه وَإِذا مَسَّه الشَّرُّ فَذُو دُعاءٍ عَرِيضٍ ‹ 51 › قُلْ أَ رَأَيْتُمْ إِنْ كانَ مِنْ عِنْدِ اللَّه ثُمَّ كَفَرْتُمْ بِه مَنْ أَضَلُّ مِمَّنْ هُوَ فِي شِقاقٍ بَعِيدٍ ‹ 52 ›\r\n","description":"","footnote":"","page_name":" 318 ","page_number":318},
  {"content":"\r\n\r\nترجمه :\r\n49 - انسان هرگز از تقاضاى نيكى ( و نعمت ) خسته نمىشود ، و هر گاه شر و بدى به او رسد مايوس و نوميد مىگردد .\r\n50 - و هر گاه او را رحمتى از سوى خود بعد از ناراحتى بچشانيم مىگويد : اين به خاطر شايستگى و استحقاق من بوده ، و گمان نمىكنم قيامت برپا شود ( و به فرض كه قيامتى باشد ) هر گاه به سوى پروردگارم بازگردم براى من نزد او پاداشهاى نيك است ! ما كافران را از اعمالى كه انجام داده‌اند ( به زودى ) آگاه خواهيم كرد ، و از عذاب شديد به آنها مىچشانيم .\r\n51 - و هر گاه نعمتى به انسان دهيم روى مىگرداند ، و با حال تكبر از حق دور مىشود ، ولى هر گاه مختصر ناراحتى به او رسد تقاضاى فراوان و مستمر ( براى بر طرف شدن آن ) دارد .\r\n52 - بگو : به من خبر دهيد اگر اين قرآن از سوى خداوند باشد و شما به آن كافر شويد چه كسى گمراه تر خواهد بود از كسى كه با آن مخالفت مىكند ؟ !\r\n\r\nتفسير : اين انسانهاى كم ظرفيت\r\nبه تناسب بحثى كه در آيات گذشته در باره مشركان و سرنوشت آنها بيان شده بود ، در آيات مورد بحث ترسيمى از حال اين انسانهاى ضعيف و بىايمان شده ، ترسيمى گويا و روشنگر ، و تجسمى زنده و آشكار از اين افراد كوتاه فكر و كمظرفيت .\r\nنخست مىفرمايد : « انسان هرگز از تقاضاى نيكيها ، اموال و ثروتها و مواهب زندگى خسته و ملول نمىشود » ( * ( لا يَسْأَمُ الإِنْسانُ مِنْ دُعاءِ الْخَيْرِ ) * ) .\r\nهرگز تنور حرص او از گرمى نمىافتد ، هر چه بيشتر پيدا مىكند باز بيشتر مىخواهد ، و هر چه به او بدهند باز سير نمىشود .\r\n« اما اگر دنيا به او پشت كند ، نعمتهاى او زائل گردد ، و شر و بدى و تنگدستى و فقر دامن او را بگيرد ، به كلى مايوس و نوميد مىشود » ( * ( وَإِنْ مَسَّه الشَّرُّ فَيَؤُسٌ\r\n","description":"","footnote":"","page_name":" 319 ","page_number":319},
  {"content":"\r\n* ( قَنُوطٌ ) * ) .\r\nمنظور از انسان در اينجا « انسان تربيت نايافته » اى است كه قلبش به نور معرفت الهى و ايمان پروردگار ، و احساس مسئوليت در روز جزا روشن نشده ، انسانهايى كه بر اثر جهانبينيهاى غلط در محدوده عالم ماده گرفتارند ، و روح بلندى كه ما وراى آن را ببيند ، و ارزشهاى والاى انسانى را بنگرد ، ندارند .\r\nآرى آنها به هنگام اقبال دنيا مسرور و مغرورند ، و به هنگام ادبار دنيا مغموم و مايوسند ، نه پناهگاهى دارند كه به آنها پناه دهد و نه چراغ فروزانى كه نور اميد بر قلب آنها بپاشد .\r\nضمنا بايد توجه داشت كه « دعاء » گاه به معنى خواندن كسى است ، و گاه به معنى طلب كردن چيزى است ، و در آيه مورد بحث به معنى دوم مىباشد ، بنا بر اين * ( لا يَسْأَمُ الإِنْسانُ مِنْ دُعاءِ الْخَيْرِ ) * : يعنى انسان از طلب و تقاضاى نيكيها هرگز ملول و خسته نمىشود .\r\nدر اينكه « يئوس » و « قنوط » به يك معنى است ، يعنى انسان نوميد ، يا دو معنى مختلف دارد ؟ و تفاوت ميان اين دو چيست ؟ در ميان مفسران گفتگو است :\r\nبعضى هر دو را به يك معنى ( براى تاكيد ) دانسته‌اند ( 1 ) .\r\nولى بعضى « يئوس » را از ماده « ياس » به معنى وجود نوميدى در درون قلب و « قنوط » را به معنى ظاهر ساختن آن در چهره و در عمل دانسته‌اند ( 2 ) .\r\nمرحوم طبرسى در مجمع البيان در ميان اين دو چنين فرق گذاشته كه ياس نوميدى از خير است و قنوط نوميدى از رحمت ( 3 ) .\r\n\r\n","description":"","footnote":"\r\n( 1 ) « الميزان » ذيل آيات مورد بحث ( جلد 17 صفحه 426 ) .\r\n( 2 ) « فخر رازى » در تفسير كبير ( جلد 27 صفحه 137 ) و تفسير « روح المعانى » ( جلد 25 صفحه 4 ) .\r\n( 3 ) « مجمع البيان » جلد 9 صفحه 18 .\r\n","page_name":" 320 ","page_number":320},
  {"content":"\r\nولى آنچه از موارد استعمال واژه « ياس » و « قنوط » در قرآن مجيد به دست مىآيد اين است كه ياس و قنوط تقريبا در يك معنى به كار مىرود ، مثلا در داستان يوسف مىخوانيم كه يعقوب فرزندان خود را از ياس از رحمت الهى بر حذر داشت ، در حالى كه آنها در مورد پيدا كردن يوسف هم قلبا مايوس بودند و هم نشانه‌هاى ياس را ظاهر كرده بودند ( يوسف - 87 ) .\r\nو در مورد قنوط در داستان بشارت فرزند به ابراهيم مىخوانيم كه او از اين مساله اظهار تعجب كرد ، اما فرشتگان به او گفتند : بَشَّرْناكَ بِالْحَقِّ فَلا تَكُنْ مِنَ الْقانِطِينَ : « ما تو را به حق بشارت داديم بنا بر اين مايوس نباش » ! ( حجر - 55 ) .\r\nدر آيه بعد به يكى ديگر از حالات نامطلوب انسانهاى دور مانده از علم و ايمان يعنى حالت غرور و از خود راضى بودن اشاره كرده ، مىفرمايد : « هر گاه ما به انسان رحمتى از سوى خود ، بعد از ناراحتى كه به او رسيده بچشانيم ، مىگويد : اين به خاطر شايستگى من است و لايق چنين مقام و موهبتى بوده‌ام » ( * ( وَلَئِنْ أَذَقْناه رَحْمَةً مِنَّا مِنْ بَعْدِ ضَرَّاءَ مَسَّتْه لَيَقُولَنَّ هذا لِي ) * ) ( 1 ) .\r\nاين بينواى مغرور فراموش مىكند كه اگر لطف خدا نبود بجاى اين نعمت بايد گرفتار بلا شود ، و همچون قارون مستكبر كه وقتى خداوند براى آزمايش او ثروت زيادى به وى بخشيد و به او گفتند تو هم نيكى كن آن گونه كه خدا بر تو روا داشته ، گفت : نه ، من هر چه دارم بر اثر علم و دانش و لياقت ذاتى خودم دارم ! « قالَ إِنَّما أُوتِيتُه عَلى عِلْمٍ عِنْدِي » ( قصص - 78 ) .\r\n\r\n","description":"","footnote":"\r\n( 1 ) بعضى از مفسران گفته‌اند كه جمله « هذا لى » يعنى « اين نعمت هميشه براى من پايدار خواهد بود » كه در حقيقت دوام آن را مىرساند ، اما تفسيرى كه در بالا گفتيم مناسبتر است هر چند ميان اين دو تضادى وجود ندارد و قابل جمع است كه هم خود را مستحق نعمت بداند و هم آن را دائم و جاودانى پندارد .\r\n","page_name":" 321 ","page_number":321},
  {"content":"\r\nدر دنباله آيه مىافزايد : اين غرور سرانجام او را به انكار آخرت مىكشاند و مىگويد : من باور ندارم قيامتى در كار باشد « ( * ( وَما أَظُنُّ السَّاعَةَ قائِمَةً ) * ) .\r\n« و به فرض كه قيامتى در كار باشد ، هر گاه من به سوى پروردگارم باز گردم پاداشهاى نيك و مواهب بسيار از براى من نزد او آماده است » ! خدايى كه در دنيا مرا اينچنين گرامى داشته حتما در آخرت بهتر از اين پذيرايى خواهد كرد ! ( * ( وَلَئِنْ رُجِعْتُ إِلى رَبِّي إِنَّ لِي عِنْدَه لَلْحُسْنى ) * ) .\r\nنظير اين مطلب در سوره كهف ، در داستان آن دو دوستى كه يكى ثروتمند بود و راه كفر و غرور را پيش گرفت ، و ديگرى در مسير ايمان ثابت قدم ماند ، آمده است : آنجا كه قرآن از زبان آن مرد مغرور كه صاحب باغها و چشمه‌هاى پر آب بود نقل مىكند : « ما أَظُنُّ أَنْ تَبِيدَ هذِه أَبَداً - وَما أَظُنُّ السَّاعَةَ قائِمَةً وَلَئِنْ رُدِدْتُ إِلى رَبِّي لأَجِدَنَّ خَيْراً مِنْها مُنْقَلَباً » : « من هرگز گمان نمىكنم قيامت برپا شود ، و اگر قيامتى در كار باشد و به سوى پروردگارم بازگردم جايگاهى بهتر و عاليتر از اين خواهم يافت » ! ! ( كهف - 35 و 36 ) .\r\nولى خداوند اين افراد مغرور و خيره سر را در پايان اين آيه چنين تهديد مىكند كه : « ما به زودى كافران را از اعمالى كه انجام داده‌اند آگاه خواهيم كرد ، و از عذاب شديد به آنها مىچشانيم » ( * ( فَلَنُنَبِّئَنَّ الَّذِينَ كَفَرُوا بِما عَمِلُوا وَلَنُذِيقَنَّهُمْ مِنْ عَذابٍ غَلِيظٍ ) * ) ( 1 ) .\r\nهمين معنى در جاى ديگر از قرآن مجيد و به تعبير ديگر آمده است : آنجا كه مىفرمايد : وَلَئِنْ أَذَقْناه نَعْماءَ بَعْدَ ضَرَّاءَ مَسَّتْه لَيَقُولَنَّ ذَهَبَ السَّيِّئاتُ عَنِّي إِنَّه لَفَرِحٌ فَخُورٌ : « هر گاه به انسان نعمتى را پس از ناراحتى و شدت بچشانيم مىگويد : مشكلات و گرفتاريها براى هميشه از من بر طرف شد ، و ديگر\r\n\r\n","description":"","footnote":"\r\n( 1 ) « عذاب غليظ » به معنى « عذاب شديد و متراكم » است .\r\n","page_name":" 322 ","page_number":322},
  {"content":"\r\nبر نخواهد گشت ، سپس غرق شادى و غفلت و كبر و غرور مىشود « ( هود - 10 ) .\r\nدر آيه بعد سومين حالتى را كه براى اين گونه انسانها به هنگام اقبال و ادبار دنياى مادى رخ مىدهد بازگو مىكند كه حالت فراموشكارى به هنگام نعمت ، و جزع و فزع به هنگام مصيبت است .\r\nمىفرمايد : « هر گاه به انسان نعمتى دهيم روى مىگرداند ، و با تكبر از حق دور مىشود » ( * ( وَإِذا أَنْعَمْنا عَلَى الإِنْسانِ أَعْرَضَ وَنَأى بِجانِبِه ) * ) .\r\n« اما هر گاه مختصر ناراحتى به او برسد تقاضاى فراوان و زيادى براى بر طرف شدن آن دارد و دعاى مستمر مىكند » ( * ( وَإِذا مَسَّه الشَّرُّ فَذُو دُعاءٍ عَرِيضٍ ) * ) .\r\n« نا » از ماده « ناى » ( بر وزن راى ) به معنى دور شدن مىباشد و هنگامى كه « جانب » ( پهلو ) پشت سر آن قرار گيرد كنايه از تكبر و غرور است ، چون آدمهاى متكبر صورت خود را بر مىگردانند و با بىاعتنايى دور مىشوند .\r\n« عريض » به معنى پهن در مقابل طويل است ، و عرب اين دو تعبير را در مورد كثرت و زيادى به كار مىبرد .\r\nشبيه همين معنى در سوره يونس آمده است : وَإِذا مَسَّ الإِنْسانَ الضُّرُّ دَعانا لِجَنْبِه أَوْ قاعِداً أَوْ قائِماً فَلَمَّا كَشَفْنا عَنْه ضُرَّه مَرَّ كَأَنْ لَمْ يَدْعُنا إِلى ضُرٍّ مَسَّه كَذلِكَ زُيِّنَ لِلْمُسْرِفِينَ ما كانُوا يَعْمَلُونَ : « هنگامى كه به انسان مختصر زيانى برسد ما را در همه حال مىخواند ، در حالى كه به پهلو خوابيده ، يا نشسته ، يا ايستاده است ، اما هنگامى كه ناراحتى او را بر طرف سازيم چنان مىرود كه گويى هرگز ما را براى حل مشكلى نخوانده ! اين گونه براى اسرافكاران اعمالشان زينت داده شده است » ! ( يونس - 12 ) .\r\nآرى چنين است انسان فاقد ايمان و تقوا كه دائما به اين حالات گرفتار است ، به هنگام روى آوردن نعمتها « حريص » و « مغرور » و « فراموشكار »\r\n","description":"","footnote":"","page_name":" 323 ","page_number":323},
  {"content":"\r\nو به هنگام پشت كردن نعمتها « مايوس » و نوميد و « پر جزع » .\r\nولى در مقابل ، مردان حق و پيروان راستين مكتب انبيا آن چنان پرظرفيت و پرمايه‌اند كه نه روى آوردن نعمتها آنها را دگرگون مىسازد ، و نه ادبار دنيا ضعيف و ناتوان و مايوس ، آنها به مصداق رِجالٌ لا تُلْهِيهِمْ تِجارَةٌ وَلا بَيْعٌ عَنْ ذِكْرِ اللَّه سودمندترين تجارتها ، و پرفايده ترين درآمدها ، آنها را از ياد خدا غافل نمىسازد ، آنها فلسفه تلخيها و شيرينيهاى زندگى را به خوبى مىدانند ، آنها مىدانند كه گاه تلخيها زنگ بيدار باش است ، و شيرينىها آزمايش و امتحان الهى .\r\nگاه تلخيها مجازات غفلتها است ، و نعمتها براى برانگيختن حس شكرگزارى بندگان .\r\nقابل توجه اينكه در آيات فوق تعبير به « اذقنا » و « مسه » شده ، كه مفهومش اين است با مختصر رو آوردن دنيا يا زوال نعمتها وضع اين افراد كم مايه دگرگون مىشود ، و راه غرور ، يا نوميدى و ياس را پيش مىگيرند ، آنها چنان كوتاه فكر و ضعيفند كه طبق ضرب المثل معروف با غوره اى ترش مىشوند و با مويزى شيرين .\r\nآرى يكى از مهمترين آثار ايمان به خدا همان وسعت روح ، و بلندى افق فكر ، و شرح صدر و آمادگى مقابله با مشكلات و مصائب و مبارزه با هيجانات نامطلوب نعمتها است .\r\nامير مؤمنان على ع ضمن دعاهايى كه در آن سرمشق به ياران خود مىدهد عرض مىكند :\r\nنسأل اللَّه سبحانه ان يجعلنا و اياكم ممن لا تبطره نعمة ، و لا تقصر به عن طاعة ربه غاية ، و لا تحل به بعد الموت ندامة و كئابة :\r\n« از خدا مىخواهيم كه ما و شما را از كسانى قرار دهد كه هيچ نعمتى آنها را مست و مغرور نمىسازد ، و هيچ هدفى آنها را از طاعت پروردگار باز نمىدارد ، و پس از فرا رسيدن مرگ پشيمانى و اندوه دامانشان را نمىگيرد » ( نهج البلاغه\r\n","description":"","footnote":"","page_name":" 324 ","page_number":324},
  {"content":"\r\nخطبه 64 ) .\r\nدر آخرين آيه مورد بحث آخرين سخن را با اين افراد لجوج در ميان مىگذارد ، و اصل عقلى معروف دفع ضرر محتمل را با بيانى روشن براى آنها تشريح مىكند ، خطاب به پيامبر كرده ، مىفرمايد : « به آنها بگو به من خبر دهيد اگر اين قرآن از سوى خداوند يگانه يكتا باشد ( و حساب و جزا و بهشت و دوزخى در كار باشد ) و شما به آن كافر شويد ، چه كسى گمراه تر خواهد بود از آن كس كه در مخالفت دور و گمراهى شديد قرار دارد » ؟ ! ( * ( قُلْ أَ رَأَيْتُمْ إِنْ كانَ مِنْ عِنْدِ اللَّه ثُمَّ كَفَرْتُمْ بِه مَنْ أَضَلُّ مِمَّنْ هُوَ فِي شِقاقٍ بَعِيدٍ ) * ) ( 1 ) .\r\nالبته اين گفتار در مورد كسانى است كه هيچ دليل منطقى در آنها كارگر نيست ، در حقيقت آخرين سخنى است كه به اشخاص لجوج و مغرور و متعصب گفته مىشود ، و آن اينكه : اگر شما حقانيت قرآن و توحيد و وجود عالم پس از مرگ را صد در صد نپذيريد مسلما دليل بر نفى آن نيز نداريد ، بنا بر اين اين احتمال باقيست كه دعوت قرآن و مساله معاد واقعيت داشته باشد ، آن گاه فكر كنيد چه سرنوشت تاريك و وحشتناكى خواهيد داشت با اين گمراهى و مخالفت شديد و موضعگيرى در برابر اين مكتب الهى .\r\nاين همان سخنى است كه ائمه دين ع در برابر افراد لجوج در آخرين مرحله مطرح مىكردند چنان كه در حديثى كه در كتاب كافى آمده ، مىخوانيم :\r\nامام صادق ع با « ابن ابى العوجاء » مادى و ملحد عصر خود سخنان بسيارى داشت ، آخرين مرحله كه او را در مراسم حج ملاقات كرد بعضى از ياران امام عرض كردند مثل اينكه ابن ابى العوجاء مسلمان شده ؟ ! امام فرمود : او از اين كوردلتر\r\n\r\n","description":"","footnote":"\r\n( 1 ) « ا رايتم » معمولا آن را به معنى « اخبرونى » ( به من خبر دهيد ) تفسير مىكنند و ما بحث مشروحى در اين زمينه در جلد 5 صفحه 231 داشتيم .\r\n","page_name":" 325 ","page_number":325},
  {"content":"\r\nاست ، هرگز مسلمان نخواهد شد ، هنگامى كه چشمش به امام صادق ع افتاد گفت اى آقا و بزرگ من ! امام فرمود\r\nما جاء بك الى هذا الموضع ؟\r\n: « تو اينجا براى چه آمده اى » ؟ ! عرض كرد : عادة الجسد ، و سنة البلد ، و لننظر ما الناس فيه من الجنون و الحق و رمى الحجارة ! : « براى اينكه هم جسم ما عادت كرده ، هم سنت محيط اقتضاء مىكند ، ضمنا نمونه هايى از كارهاى جنونآميز مردم ، و سر تراشيدنها ، و سنگ انداختنها را تماشا كنم ! ! » امام فرمود :\r\nانت بعد على عتوك و ضلالك ، يا عبد الكريم !\r\n: « تو هنوز بر سركشى و گمراهى خود باقى هستى ، اى عبد الكريم » ( 1 ) ! او خواست شروع به سخن كند امام فرمود : « لا جِدالَ فِي الْحَجِّ : « در حج جاى مجادله نيست » و عباى خود را از دست او كشيد ، و اين جمله را فرمود :\r\nان يكن الامر كما تقول - و ليس كما تقول - نجونا و نجوت ، و ان يكن الامر كما نقول - و هو كما نقول - نجونا و هلكت ! :\r\n« اگر مطلب اين باشد كه تو مىگويى ( و خدا و قيامتى در كار نباشد ) كه مسلما چنين نيست ، هم ما اهل نجاتيم و هم تو ، ولى اگر مطلب اين باشد كه ما مىگوئيم ، و حق نيز همين است ، ما اهل نجات خواهيم بود و تو هلاك مىشوى » .\r\n« ابن ابى العوجاء » رو به همراهانش كرد و گفت : وجدت فى قلبى حزازة فردونى ، فردوه فمات ! : « در درون قلبم دردى احساس كردم ، مرا بازگردانيد ، او را بازگرداندند و به زودى از دنيا رفت » ( 2 ) !\r\n\r\n","description":"","footnote":"\r\n( 1 ) « عبد الكريم » اسم اصلى « ابن ابى العوجاء » بود ، و چون او منكر خدا بود امام ع مخصوصا او را به اين نام صدا مىزد تا شرمنده شود .\r\n( 2 ) كافى جلد 1 ص 61 ( كتاب التوحيد باب حدوث العالم ) .\r\n","page_name":" 326 ","page_number":326},
  {"content":"\r\n\r\nنكته :\r\nدر اينجا سؤالى مطرح است و آن اينكه : در آيات مورد بحث خوانديم :\r\n* ( إِذا مَسَّه الشَّرُّ فَذُو دُعاءٍ عَرِيضٍ ) * : « هنگامى كه به انسان شر و ناراحتى برسد دعاى عريض و مستمر دارد » .\r\nولى در آيه 83 اسراء آمده است : و اذا مسه الشركان يؤسا : « هنگامى كه بدى به او برسد مايوس مىشود » ( همين مضمون در آيات مورد بحث نيز آمده بود ) .\r\nسؤال اين است : دعاى مستمر و كثير دليل بر اميدوارى است ، در حالى كه در آيه ديگر مىگويد او نوميد مىشود .\r\nبعضى از مفسران در پاسخ اين سؤال مردم را به دو گروه تقسيم كرده‌اند گروهى كه به هنگام سختيها به كلى مايوس مىشوند ، و گروهى كه اصرار در دعا و جزع و فزع دارند ( 1 ) .\r\nبعضى ديگر گفته‌اند : منظور از ياس ، نوميدى از اسباب عادى است ، و اين منافات با تقاضاى از خداوند و دعا كردن ندارد ( 2 ) .\r\nاين احتمال نيز وجود دارد كه منظور از « ذو دعاء عريض » تقاضاى از خداوند نيست ، بلكه جزع و فزع فراوان است ، شاهد اين سخن آيه 20 سوره معارج است كه مىفرمايد : إِنَّ الإِنْسانَ خُلِقَ هَلُوعاً إِذا مَسَّه الشَّرُّ جَزُوعاً :\r\n« انسان حريص آفريده شده ، هنگامى كه ناراحتى به او رسد بسيار جزع و فزع مىكند » .\r\n\r\n","description":"","footnote":"\r\n( 1 ) تفسير « روح البيان » جلد 8 صفحه 280 .\r\n( 2 ) تفسير « الميزان » جلد 17 صفحه 428 ولى اين تفسير با توجه به اينكه آيات فوق در مورد مذمت اين گونه اشخاص است ، در حالى كه قطع اميد از اسباب ظاهرى كردن و روى به خدا آوردن نه تنها عيب نيست بلكه شايسته مدح و تمجيد است زياد مناسب به نظر نمىرسد .\r\n","page_name":" 327 ","page_number":327},
  {"content":"\r\nيا اينكه اين دو حالت در دو مرحله به اين گونه افراد كمظرفيت دست مىدهد ، در ابتدا شروع به دعا و تقاضاى زياد از پير و پيغمبر مىكنند ، و فرياد و جزع و فزع سر مىدهند ، اما چيزى نمىگذرد كه حالت ياس سراسر وجود آنها را فرا گرفته مايوس و خاموش مىشوند .\r\n","description":"","footnote":"","page_name":" 328 ","page_number":328},
  {"content":"\r\n\r\n[ سوره فصلت ‹ 41 › : آيات 53 تا 54 
  ]\r\nسَنُرِيهِمْ آياتِنا فِي الآفاقِ وَفِي أَنْفُسِهِمْ حَتَّى يَتَبَيَّنَ لَهُمْ أَنَّه الْحَقُّ أَ وَلَمْ يَكْفِ بِرَبِّكَ أَنَّه عَلى كُلِّ شَيْءٍ شَهِيدٌ ‹ 53 › أَلا إِنَّهُمْ فِي مِرْيَةٍ مِنْ لِقاءِ رَبِّهِمْ أَلا إِنَّه بِكُلِّ شَيْءٍ مُحِيطٌ ‹ 54 ›\r\n\r\nترجمه :\r\n53 - به زودى نشانه‌هاى خود را در اطراف جهان و در درون جانشان به آنها نشان مىدهيم تا آشكار گردد كه او حق است ، آيا كافى نيست كه او بر همه چيز شاهد و گواه است .\r\n54 - آگاه باشيد : آنها از لقاى پروردگارشان در شك و ترديدند ، ولى خداوند به همه چيز احاطه دارد .\r\n\r\nتفسير :\r\n\r\nنشانه‌هاى حق در جهان بزرگ و كوچك\r\nدر اين دو آيه كه سوره فصلت با آن پايان مىگيرد ، به دو مطلب مهم كه در حقيقت يك نوع جمعبندى از بحثهاى اين سوره است اشاره شده آيه اول در باره توحيد ( يا قرآن ) سخن مىگويد و آيه دوم در باره معاد .\r\nدر آيه اول مىفرمايد : « ما به زودى آيات و نشانه‌هاى خود را در آفاق و اطراف جهان ، و همچنين در درون جان خود آنها ، به آنان ، نشان مىدهيم ،\r\n","description":"","footnote":"","page_name":" 329 ","page_number":329},
  {"content":"\r\nتا براى آنها روشن شود كه خداوند حق است « ( * ( سَنُرِيهِمْ آياتِنا فِي الآفاقِ وَفِي أَنْفُسِهِمْ حَتَّى يَتَبَيَّنَ لَهُمْ أَنَّه الْحَقُّ ) * ) .\r\n« آيات آفاقى » همچون آفرينش خورشيد و ماه و ستارگان با نظام دقيقى كه بر آنها حاكم است ، و آفرينش انواع جانداران و گياهان و كوه‌ها و درياها با عجائب و شگفتيهاى بىشمارش ، و موجودات گوناگون اسرار آميزش ، كه هر زمان اسرار تازه اى از خلقت آنها كشف مىشود ، و هر يك آيه و نشانه است بر حقانيت ذات پاك او .\r\nو « آيات انفسى » همچون آفرينش دستگاههاى مختلف جسم انسان و نظامى كه بر ساختمان حيرتانگيز مغز و حركات منظم قلب و عروق و بافتها و استخوانها ، و انعقاد نطفه و پرورش جنين در رحم مادران ، و از آن بالاتر اسرار و شگفتيهاى روح انسان مىباشد ، كه هر گوشه اى از آن كتابى است از معرفت پروردگار و خالق جهان .\r\nدرست است كه اين آيات قبلا به اندازه كافى از سوى پروردگار ارائه شده ، اما با توجه به جمله « سنريهم » كه « فعل مضارع » و دليل بر استمرار است ، اين ارائه به طور مستمر ادامه دارد ، و اگر انسان صدها هزار سال نيز عمر كند هر زمان كشف تازه و ارائه جديدى از آيات الهى خواهد داشت ، چرا كه اسرار اين جهان پايان پذير نيست ! تمام كتابهاى علوم طبيعى و انسانشناسى در تمام ابعادش ( علم تشريح ، فيزيولوژى ، روانشناسى ، روانكاوى ) و علوم مربوط به شناخت گياهان و حيوانات ، و مواد آلى طبيعت ، و هيئت ، و غير آن ، در حقيقت همه كتب توحيد و معرفة اللَّه هستند ، چرا كه عموما پرده از روى اسرار شگفتانگيزى بر مىدارند كه بيانگر علم و حكمت و قدرت بىپايان آفريننده اصلى اين جهان است .\r\nگاه يكى از اين علوم ، بلكه يك رشته از ده‌ها رشته از يكى از اين علوم ،\r\n","description":"","footnote":"","page_name":" 330 ","page_number":330},
  {"content":"\r\nتمام عمر يك دانشمند را به خود اختصاص مىدهد ، و در پايان مىگويد : افسوس كه هنوز از اين رشته چيزى نمىدانم ، و آنچه تا به حال دانسته‌ام مرا به عمق نادانيم رهنمون گرديده ! و در پايان اين آيه اين بيان لطيف و جالب را با جمله زيبا و پر معناى ديگرى تكميل كرده ، مىافزايد : « آيا براى آنها كافى نيست كه خداوند شاهد و گواه بر هر چيز است » ( * ( أَ وَلَمْ يَكْفِ بِرَبِّكَ أَنَّه عَلى كُلِّ شَيْءٍ شَهِيدٌ ) * ) ( 1 ) .\r\nچه شهادتى از اين برتر و بالاتر كه با خط تكوين قدرت خود را بر پيشانى همه موجودات نوشته است ، بر صفحه برگهاى درختان ، در لابلاى گلبرگها ، در ميان طبقات اسرار آميز مغز ، و بر روى پرده‌هاى ظريف چشم ، بر صفحه آسمان و بر قلب زمين ، و خلاصه بر همه چيز نشانه‌هاى توحيد خود را نوشته و گواهى تكوينى داده است .\r\nآنچه در بالا گفته شد يكى از دو تفسير معروف و مشهور اين آيه است كه بر طبق اين تفسير گفتگوى آيه تمام پيرامون مساله توحيد و ظهور آيات حق در آفاق و انفس است .\r\nاما تفسير ديگر ناظر به اعجاز قرآن است ، و خلاصه اش چنين است كه خداوند در اين آيه مىگويد : ما معجزات و نشانه‌هاى گوناگون خود را در نقاط مختلف جزيره عرب ، و مناطق ديگر جهان ، و در مورد خود اين مشركان ، به آنها نشان مىدهيم ، تا بدانند اين قرآن بر حق است .\r\nنشانه‌هاى آفاقى مانند پيروزى اسلام در ميدانهاى مختلف نبرد ، و در ميدان مبارزه منطقى ، و سپس نقاط مختلفى كه آئين اسلام آنجا را گشود ، و بر افكار مردم\r\n\r\n","description":"","footnote":"\r\n( 1 ) تركيب اين جمله از آيه به طورى كه بسيارى از مفسران گفته‌اند چنين است كه « با » زائده است و « ربك » به جاى فاعل است ، و جمله * ( أَنَّه عَلى كُلِّ شَيْءٍ شَهِيدٌ ) * بدل آن مىباشد و معنى چنين است : او لم يكفهم ان ربك على كل شىء شهيد ( دقت كنيد ) .\r\n","page_name":" 331 ","page_number":331},
  {"content":"\r\nحاكم گرديد ، و همان جمعيتى كه در مكه به هنگام نزول اين آيات به ظاهر آن چنان در اقليت قرار داشتند كه توانايى هيچگونه فعاليت مثبتى براى آنها وجود نداشت آرى همانها به فرمان پروردگار هجرت كردند و در مدت كوتاهى همه جا زير پرچم آنها در آمد ، و مكتب آنها از سوى گروه عظيمى از مردم سراسر جهان مورد استقبال قرار گرفت .\r\nو آيات انفسى پيروزى مسلمانان بر مشركان مكه در جنگ بدر ، و در روز فتح مكه ، و نفوذ نور اسلام در قلب بسيارى از آنها بود .\r\nاين آيات آفاقى و انفسى نشان داد كه قرآن مجيد بر حق است .\r\nهمان خدايى كه بر همه چيز شاهد و گواه است بر حقانيت قرآن نيز از اين طريق گواهى داد .\r\nهر يك از اين دو تفسير قرائن و مرجحاتى دارد ، ولى با توجه به ذيل آيه و آيه بعد تفسير اول نزديكتر به نظر مىرسد ( 1 ) .\r\nدر تفسير اين آيه اقوال ديگرى نيز هست كه چون قابل ملاحظه نبود از\r\n\r\n","description":"","footnote":"\r\n( 1 ) تفسير اول چهار مرجح دارد :\r\nنخست اينكه تعبير آيات بيشتر در مورد دلائل توحيد است .\r\nديگر اينكه تعبير آفاق و انفس با نشانه‌هاى توحيد سازگارتر مىباشد .\r\nسوم اينكه ذيل آيه ( * ( أَ وَلَمْ يَكْفِ بِرَبِّكَ أَنَّه عَلى كُلِّ شَيْءٍ شَهِيدٌ ) * ) اشاره به مساله توحيد و شهادت تكوينى پروردگار بر حقانيت ذات پاك او است .\r\nچهارم در آيه بعد سخن از معاد است و مىدانيم مبدء و معاد غالبا قرين يكديگرند .\r\nتفسير دوم نيز سه مرجح دارد : نخست اينكه ضمير انه مفرد غايب است ، در حالى كه ضمير در آياتنا متكلم مع الغير است ، و مناسب اين است كه هر كدام از اين دو ضمير ، مطلب خاصى را دنبال كند ، دوم اينكه آيه قبل بالخصوص در باره قرآن بود ، و سوم اينكه جمله « سنريهم » كه فعل مضارع است تناسب با اين دارد كه آيات مزبور بعدا ارائه مىشود ( البته در لابلاى عبارت ما پاسخ اين مرجحات آمده است ) ( دقت كنيد ) .\r\n","page_name":" 332 ","page_number":332},
  {"content":"\r\nذكر آنها صرفنظر كرديم .\r\nآخرين آيه اين سوره ، سرچشمه اصلى بدبختيهاى اين گروه مشرك و فاسد و ظالم را بيان كرده ، مىگويد : « آگاه باشيد كه آنها از ملاقات پروردگار و رستاخيز در شك و ترديدند » ( * ( أَلا إِنَّهُمْ فِي مِرْيَةٍ مِنْ لِقاءِ رَبِّهِمْ ) * ) .\r\nو چون ايمان به حساب و جزا ندارند دست به هر جنايتى مىزنند ، و تن به هر كار ننگينى مىدهند ، پرده‌هاى غفلت و غرور بر قلب آنها افتاده ، و فراموشى ملاقات پروردگار آنها را از اوج عظمت انسانيت به سقوط كشانده است .\r\nاما آنها بايد بدانند كه « خداوند به هر چيزى احاطه دارد » ( * ( أَلا إِنَّه بِكُلِّ شَيْءٍ مُحِيطٌ ) * ) .\r\nهمه اعمال و گفتار و نيات آنها در پيشگاه علمش روشن است ، و تمام آن براى دادگاه بزرگ قيامت ثبت و ضبط خواهد شد .\r\n« مريه » ( بر وزن « جزيه » و هم بر وزن « قريه » آمده است ) و به معنى ترديد در تصميمگيرى است ، و بعضى آن را به معنى شك و شبهه عظيم مىدانند ، ريشه اصلى اين لغت را از « مريت الناقه » به معنى فشار دادن پستان شتر بعد از گرفتن شير است ، به اين اميد كه بقايايى در آن باشد ، و چون اين كار با شك و ترديد صورت مىگيرد اين كلمه به معنى « شك و ترديد » آمده است .\r\nو اگر به « مجادله » « مراء » گفته مىشود ، نيز به خاطر اين است كه انسان مىكوشد آنچه را در ذهن طرف است بيرون آورد .\r\nدر حقيقت جمله اخير پاسخى است به بعضى از شبهات كفار در مورد معاد ، از جمله اينكه : چگونه ممكن است اين خاكهاى پراكنده و به هم آميخته شده از هم جدا گردد ؟ و چه كسى مىتواند اجزاى هر انسانى را جمع كند ؟ و از اين گذشته چه كسى آگاه از نيات و اعمال و گفتار همه انسانها در طول تاريخ بشر است .\r\n","description":"","footnote":"","page_name":" 333 ","page_number":333},
  {"content":"\r\nقرآن در پاسخ همه اين سؤالات مىگويد : خدايى كه به همه چيز احاطه دارد تمام اين مسائل براى او روشن است ، و دليل بر احاطه علمى او بر همه چيز تدبير او نسبت به همه اشياء است ، چگونه ممكن است مدبر عالم از وضع جهان بى خبر باشد ؟ ! بعضى از مفسران اين آيه را نيز مربوط به مساله توحيد دانسته‌اند ، نه معاد و گفته‌اند : منظور اين است كه اين استدلالها در زمينه توحيد پروردگار اين گروه كافر لجوج را سودى نمىبخشد ، چرا كه آنها روشنترين دليل توحيد يعنى حضور خداوند را در همه جا و شهود او را بر همه چيز منكرند ، با اينحال چگونه مىتوانند از دلائل توحيد بهره گيرند ؟ ! ( 1 ) .\r\nولى با توجه به اينكه تعبير « لقاء اللَّه » در قرآن مجيد معمولا كنايه از قيامت مىباشد اين تفسير بعيد به نظر مىرسد .\r\n\r\nنكته‌ها :\r\n\r\n1 - برهان « نظم » و برهان « صديقين »\r\nمىدانيم فلاسفه از ميان دلائل توحيد به دو دليل اهميت زيادى مىدهند :\r\nنخست برهان « نظم » سپس برهان « صديقين » .\r\nبرهان نظم چنان كه از نامش پيداست از نظام عالم هستى و اسرار و دقايق آن به مبدء علم و قدرتى كه آن را ايجاد و تدبير نموده ، رهنمون مىگردد ، و قرآن مجيد پر است از استدلال به اين دليل روشن ، و در همه جا نمونه هايى از آيات حق را در آسمان و زمين ، و عالم حيات ، و موجودات مختلف ، بيان مىكند ، و از آن طريق آشكارى به سوى ذات پاكش مىگشايد .\r\nاين دليل براى همه قشرها قابل درك است ، و هر كس به مقدار فهم و معلومات\r\n\r\n","description":"","footnote":"\r\n( 1 ) تفسير « الميزان » جلد 17 صفحه 432 .\r\n","page_name":" 334 ","page_number":334},
  {"content":"\r\nخود مىتواند از آن بهره گيرد ، بزرگترين دانشمندان به مقدار فهمشان و افراد كم سواد و بى سواد نيز به مقدار دركشان .\r\nولى برهان « صديقين » برهانى است كه با آن از « ذات » به « ذات » مىرسند و از وجود واجب تعالى به او پى مىبرند ، و به تعبير ديگر در اينجا ممكنات و مخلوقات واسطه اثبات وجود او نيستند ، بلكه خود ذات او دليل بر ذات پاكش مىشود ، و مصداق يا من دل على ذاته بذاته ( 1 ) مىگردد ، و يا مصداق شَهِدَ اللَّه أَنَّه لا إِله إِلَّا هُوَ « خداوند گواهى مىدهد كه معبودى غير از او نيست » ( 2 ) .\r\nاين استدلال يك استدلال پيچيده فلسفى است كه جز آگاهان به مبادى آن نمىتوانند به عمق آن پى برند ، و منظور ما در اينجا شرح و بسط آن نيست كه جاى آن كتب فلسفى است ، بلكه منظور تنها بيان اين حقيقت است كه بعضى از مفسران آغاز آيه « * ( سَنُرِيهِمْ آياتِنا فِي الآفاقِ ) * » را اشاره به برهان نظم و علت و معلول دانسته‌اند ، و ذيل آن را « * ( أَ وَلَمْ يَكْفِ بِرَبِّكَ أَنَّه عَلى كُلِّ شَيْءٍ شَهِيدٌ ) * » اشاره برهان صديقين ، ولى قرينه روشنى در خود آيه بر اين مطلب وجود ندارد .\r\n\r\n2 - حقيقت احاطه خداوند به همه چيز\r\nهرگز نبايد تصور كرد كه احاطه خداوند به همه موجودات فى المثل شبيه احاطه هواى پيرامون كره زمين به كره زمين است ، كه اين احاطه دليل بر محدوديت است ، بلكه منظور از احاطه پروردگار به همه چيز معنى بسيار دقيقتر و لطيفترى است و آن وابستگى همه موجودات در ذاتشان به وجود مقدس او است .\r\nبه تعبير ديگر در عالم هستى يك وجود اصيل و قائم به ذات بيش نيست ،\r\n\r\n","description":"","footnote":"\r\n( 1 ) از دعاى صباح منقول از امير مؤمنان على ع\r\n( 2 ) آل عمران - 18 .\r\n","page_name":" 335 ","page_number":335},
  {"content":"\r\nو بقيه موجودات امكانيه همه متكى و وابسته به او هستند كه اگر يك دم اين ارتباط از ميان برداشته شود همه فانى و معدوم مىشوند .\r\nاين احاطه همان حقيقتى است كه در كلمات عميق امير مؤمنان على ع در خطبه اول نهج البلاغه به اين عبارت بيان شده است : « مع كل شىء لا بمقارنة و غير كل شىء لا بمزايلة » : « خداوند با همه چيز است اما نه اينكه قرين آنها باشد ، و مغاير با همه چيز است نه اينكه از آن بيگانه و جدا باشد » .\r\nو اين شايد همان است كه امام حسين ع در آن دعاى پر محتوا و غراء و شيواى عرفه بيان فرموده :\r\nا يكون لغيرك من الظهور ما ليس لك ، حتى يكون هو المظهر لك ؟ ، متى غبت حتى تحتاج الى دليل يدل عليك ؟ و متى بعدت حتى تكون الآثار هى التي توصل اليك ؟ عميت عين لا تراك عليها رقيبا ! و خسرت صفقة عبد لم تجعل له من حبك نصيبا .\r\n« الهى ! آيا براى موجودات ديگر ظهورى است كه براى تو نيست تا آنها نشان دهنده تو باشند ؟ ! كى پنهان شدى تا نياز به دليلى داشته باشى كه دلالت بر وجودت كند ؟\r\nو كى دور شده اى كه آثار تو در عالم هستى ما را به تو رهنمون گردد ؟ ! كور باد چشمى كه تو را مراقب خود نبيند ، و زيانكار باد تجارت بنده اى كه نصيبى از حب و عشق تو ندارد « ! ( 1 ) .\r\n\r\nكى رفته اى ز دل كه تمنا كنم تو را ؟\r\nكى گشته اى نهفته كه پيدا كنم تو را ؟ !\r\n\r\n\r\nبا صد هزار جلوه برون آمدى كه من\r\nبا صد هزار ديده تماشا كنم تو را\r\n\r\n\r\n","description":"","footnote":"\r\n( 1 ) از دعاى عرفه كه در غالب كتب معروف دعا در اعمال روز عرفه آمده است .\r\n","page_name":" 336 ","page_number":336},
  {"content":"\r\n\r\n3 - آيات « آفاقى » و « انفسى »\r\nما هر چه را بتوانيم انكار كنيم نمىتوانيم وجود يك نظام حساب شده شگفتانگيز را در عالم هستى ، در اطراف خود ، و در وجود خودمان ، انكار كنيم ، گاه يك دانشمند در تمام عمرش به مطالعه ساختمان و اسرار چشم يا مغز يا قلب مىپردازد ، و كتابهاى زيادى كه در باره هر يك از اينها نوشته شده مطالعه مىكند و باز هم معترف است كه هنوز اسرار ناگشوده در باره اين موضوعات فراوان است .\r\nوانگهى نبايد فراموش كرد كه علوم دانشمندان امروز محصول مطالعات متراكم ميليونها دانشمند در طول تاريخ بشر است .\r\nو به اين ترتيب در همه جا و بر هر چه بنگريم آثار علم و قدرت بى پايانى را در ما وراى آنها مىبينيم ، و هر گياهى كه از زمين رويد « وحده لا شريك له » گويد ، و دل هر ذره‌اى را كه بشكافيم آفتابى در ميان آن مىبينيم .\r\nبد نيست از موضوعات مهم و پيچيده جهان چشم بر بنديم ، و به موضوعات ساده و به اصطلاح پيش پا افتاده رو آوريم تا ببينيم همانها نيز دلائل روشنى براى اثبات وجود آن مبدء بزرگند .\r\nبد نيست در اينجا دو مثال بياوريم :\r\n1 - حتما مىدانيد در كف پاى هر انسانى گودى مخصوصى است كه به هيچوجه چيز مهمى به نظر نمىرسد ، اما وقتى مىشنويم كه در معاينات مخصوص سربازى جوانانى را كه ندرتا فاقد اين گودى كف پا هستند از سربازى معاف مىكنند و يا به كارهاى دفترى مىگمارند متوجه مىشويم كه همين موضوع بسيار ساده چه نقشى حساسى در وجود انسان دارد كه با نداشتن آن به هنگام ايستادن زود خسته مىشود ، و به هنگام راه رفتن توانايى لازم براى سربازى را ندارد ، اينجاست كه اعتراف مىكنيم همه چيز در عالم حساب شده است حتى\r\n","description":"","footnote":"","page_name":" 337 ","page_number":337},
  {"content":"\r\nگودى كف پا .\r\n2 - در درون چشم و دهان انسان چشمه‌هاى جوشانى است كه دقيقا تنظيم شده و از روزنه بسيار ظريف و باريكى در تمام طول عمر و بدون وقفه دو مايه كاملا مختلف روان است ، كه اگر نمىبود نه انسان قدرت ديدن داشت ، و نه توانايى بر سخن گفتن و جويدن و بلعيدن غذا ، و به تعبير ديگر بدون اين دو موضوع ظاهرا كوچك زندگى براى انسان غير ممكن است .\r\nاگر سطح چشم دائما مرطوب نباشد گردش حدقه سخت آزار دهنده و غير ممكن است ، و برخورد پلكها با سطح چشم آن را مىخراشد ، بلكه آن را از حركت باز مىدارد ! اگر زبان و گلو و دهان مرطوب نباشد نه سخن گفتن ممكن است و نه فرو بردن غذا ، تجربه كرده‌ايد كه وقتى كمى دهان و گلوى انسان خشك مىشود حرف زدن و حتى تنفس كردن و غذا خوردن براى او چقدر مشكل مىشود ؟ تا چه رسد به اينكه به كلى اين آب قطع گردد .\r\nدرون بينى نيز بايد دائما مرطوب باشد تا برخورد مداوم هوا و عبور آن به آسانى صورت گيرد .\r\nجالب اينكه از روزنه باريكى كه فاضلاب چشم محسوب مىشود آبى كه از غده‌هاى اشكى مىجوشد سرازير بينى مىشود و آن را مرطوب نگهميدارد ، اگر يك روز اين روزنه بسيار ظريف و باريك بسته شود - چنان كه در بعضى از بيماران مىبينيم - دائما سيلابى از آب چشم بر صورت جارى است و منظره زننده و وضع مزاحمى دارد .\r\nو اگر تناسب چشمه‌هاى اشك با كشش اين روزنه‌ها نيز به هم خورد باز همين موضوع تكرار مىشود .\r\nدر مورد غده‌هاى بزاقى دهان نيز مساله همين است كمبود آن زبان و دهان\r\n","description":"","footnote":"","page_name":" 338 ","page_number":338},
  {"content":"\r\nو گلو را خشك و فزونى آن مزاحم سخن گفتن و موجب جريان آب از دهان به خارج است .\r\nتركيب آب چشم كه طعم شورى دارد چنان است كه بافتهاى ظريف چشم را كاملا حفظ مىكند ، و به هنگام نشستن گرد و غبار و اشياء ديگر بر چشم به طور خودكار فوران مىيابد و موجود مزاحم را به بيرون پرتاب مىكند .\r\nاما تركيب آب دهان طعم ديگرى ندارد ، تا طعم غذاها حفظ شود و املاحى در آن وجود دارد كه عامل بسيار مؤثرى براى هضم غذا است .\r\nاگر در جنبه‌هاى فيزيكى و شيميايى اين دو چشمه جوشان و نظام دقيق و حساب شده و ظرافتها و منافع و بركات آن بينديشيم يقين خواهيم كرد كه نمىتواند عامل تصادف كور و كر به وجود آورنده آن باشد ، مطالعه همين يك آيه انفسى به ظاهر كوچك كافى است كه براى ما تبيين كند او حق است « * ( سَنُرِيهِمْ آياتِنا فِي الآفاقِ وَفِي أَنْفُسِهِمْ حَتَّى يَتَبَيَّنَ لَهُمْ أَنَّه الْحَقُّ ) * » .\r\nامام صادق ع در حديث معروف توحيد مفضل كه پر است از ذكر آيات آفاقى و انفسى پروردگار در اشاره كوتاه و پر معنى به اين مطلب مىفرمايد :\r\nاى مفضل ! تامل الريق و ما فيه من المنفعة ، فانه جعل يجرى جريانا دائما الى الفم ، ليبل الحلق و اللهواة فلا يجف ، فان هذه المواضع لو جعلت كذلك كان فيه هلاك الانسان ، ثم كان لا تستطيع ان يسيغ طعاما اذا لم يكن فى الفم بلة تنفذه ، تشهد بذلك المشاهدة :\r\n« در آب دهان و منافعى كه در آن وجود دارد بينديش ، اين آب به طور دائم به سوى دهان سرازير است تا حلق و زبان كوچك را ( كه نقش مهمى در بلع غذا دارد ) مرطوب نگهدارد و خشك نشود چرا كه اگر اين اعضا خشك شوند انسان هلاك مىشود و اصولا هنگامى كه در دهان رطوبتى نباشد نمىتواند غذايى فرو برد تجربه و مشاهده گواه بر اين معنى است » ( 1 ) .\r\n\r\n","description":"","footnote":"\r\n( 1 ) « بحار الانوار » جلد 3 صفحه 77 .\r\n","page_name":" 339 ","page_number":339},
  {"content":"\r\nاز جسم انسان كه بگذريم روح او كانون عجائبى است كه همه دانشمندان را حيران كرده ، و از اين آيات بينات هزاران هزار در عالم هستى وجود دارد كه همه گواهى مىدهند « انه الحق » .\r\nاينجاست كه بىاختيار با سيد الشهداء حضرت امام حسين ع همصدا شده مىگوئيم « عميت عين لا تراك » خداوندا ! كور باد چشمى كه تو را نبيند ! پايان سوره فصلت 12 : ع 1 ربيع الاول : 1405 15 : 9 : 1363\r\n","description":"","footnote":"","page_name":" 340 ","page_number":340},
  {"content":"\r\n\r\n‹ 42 › سوره شورى اين سوره داراى پنجاه و سه آيه است و همه آن در مكه نازل شده ( جز چند آيه كه محل گفتگو است )\r\nپنجشنبه 12 : ع 1 : 1405\r\n","description":"","footnote":"","page_name":" 341 ","page_number":341},
  {"content":"\r\n","description":"","footnote":"","page_name":" 342 ","page_number":342},
  {"content":"\r\n\r\nمحتواى سوره شورى\r\nنامگذارى اين سوره به اين نام به خاطر آيه 38 است كه مسلمانان را دعوت به مشورت در امور مىكند ، اما از اين كه بگذريم اين سوره ضمن داشتن محتواى عمومى سوره‌هاى مكى ، يعنى بحث از مبدء و معاد و قرآن و نبوت ، بحثهاى مختلفى دارد كه به طور خلاصه چنين است :\r\nبخش اول : كه مهمترين بخش اين سوره را تشكيل مىدهد بحث پيرامون وحى و ارتباط خداوند با پيامبران از اين طريق مرموز است ، كه مىتوان گفت بر تمام سوره سايه افكنده ، با آن آغاز مىشود ، و با آن پايان مىيابد ، و در لابلاى سوره نيز از آن سخن به ميان آمده ، و به تناسب آن ، بحثهايى پيرامون قرآن و نبوت پيامبر اسلام ص و آغاز شروع رسالت از زمان نوح ع مطرح شده .\r\nبخش دوم : اشاراتى است پر معنى به دلائل توحيد ، و آيات خداوند در آفاق و انفس كه بحث وحى را تكميل مىكند ، و همچنين بحثهايى از توحيد ربوبيت .\r\nبخش سوم : اشاراتى به مساله معاد و سرنوشت كفار در قيامت دارد اين بخش نسبت به بخشهاى ديگر در اين سوره كم است .\r\nبخش چهارم : يك سلسله مباحث اخلاقى است كه با ظرافت مخصوصى بيان شده ، گاه به ملكات برجسته اى همچون استقامت و توبه و عفو و گذشت و شكيبايى و فرونشاندن آتش خشم يا تعبيرات لطيفى دعوت مىكند .\r\nو گاه از ملكات رذيله اى همچون طغيان به هنگام رو آوردن نعمتهاى الهى ، و لجاجت ، و دنيا پرستى ، و جزع و فزع به هنگام بروز مشكلات ، با عبارات زنده اى نهى مىكند .\r\n","description":"","footnote":"","page_name":" 343 ","page_number":343},
  {"content":"\r\nو در نهايت مجموعه اى است كامل و دارويى است شفا بخش براى رهروان راه حق .\r\n\r\nفضيلت تلاوت اين سوره\r\nدر حديثى از پيغمبر گرامى اسلام ص چنين آمده است :\r\nمن قراء سورة حم عسق كان ممن تصلى عليه الملائكة ، و يستغفرون له و يسترحمون :\r\n« كسى كه سوره » شورى « را تلاوت كند از كسانى است كه فرشتگان بر او رحمت مىفرستند و براى او استغفار و طلب آمرزش مىكنند » ( 1 ) .\r\nو در حديث ديگرى از امام صادق ع مىخوانيم : « كسى كه سوره شورى را بخواند روز قيامت با صورتى سفيد و درخشنده همچون آفتاب محشور مىشود ، تا به پيشگاه خدا مىآيد ، مىفرمايد : بنده من ! قرائت سوره حم ، عسق را تداوم دادى ، در حالى كه پاداش آن را نمىدانستى ، اما اگر مىدانستى چه پاداشى دارد هيچگاه از قرائت آن خسته نمىشدى ، ولى من امروز پاداش تو را به تو خواهم داد ، سپس دستور مىدهد او را وارد بهشت كنند و غرق در نعمتهاى ويژه بهشتى » ( 2 ) .\r\n\r\n","description":"","footnote":"\r\n( 1 ) مجمع البيان آغاز سوره شورى .\r\n( 2 ) ثواب الاعمال مطابق تفسير نور الثقلين جلد 4 صفحه 556 ( با كمى تلخيص ) .\r\n","page_name":" 344 ","page_number":344},
  {"content":"\r\n\r\n[ سوره الشورى ‹ 42 › : آيات 1 تا 5 
  ]\r\nبِسْمِ اللَّه الرَّحْمنِ الرَّحِيمِ\r\nحم ‹ 1 › عسق ‹ 2 › كَذلِكَ يُوحِي إِلَيْكَ وَإِلَى الَّذِينَ مِنْ قَبْلِكَ اللَّه الْعَزِيزُ الْحَكِيمُ ‹ 3 › لَه ما فِي السَّماواتِ وَما فِي الأَرْضِ وَهُوَ الْعَلِيُّ الْعَظِيمُ ‹ 4 ›\r\nتَكادُ السَّماواتُ يَتَفَطَّرْنَ مِنْ فَوْقِهِنَّ وَالْمَلائِكَةُ يُسَبِّحُونَ بِحَمْدِ رَبِّهِمْ وَيَسْتَغْفِرُونَ لِمَنْ فِي الأَرْضِ أَلا إِنَّ اللَّه هُوَ الْغَفُورُ الرَّحِيمُ ‹ 5 ›\r\n\r\nترجمه :\r\nبنام خداوند بخشنده بخشايشگر 1 - حم .\r\n2 - عسق .\r\n3 - اين گونه خداوند عزيز و حكيم به تو و پيامبرانى كه قبل از تو بودند وحى مىكند ،\r\n","description":"","footnote":"","page_name":" 345 ","page_number":345},
  {"content":"\r\n4 - آنچه در آسمانها و آنچه در زمين است از آن او است ، و او بلند مرتبه و بزرگ است .\r\n5 - نزديك است آسمانها ( به خاطر نسبتهاى نارواى مشركان ) از بالا متلاشى شوند ، فرشتگان پيوسته تسبيح و حمد پروردگار خود را بجا مىآورند ، و براى كسانى كه در زمين هستند استغفار مىكنند ، آگاه باشيد خداوند آمرزنده و مهربان است .\r\n\r\nتفسير : نزديك است آسمانها متلاشى شود !\r\nباز در اين سوره با « حروف مقطعه » روبرو مىشويم ، حروف مقطعه اى كه در يكى از مفصلترين اشكال منعكس شده ، يعنى پنج حرف ( حم ، عسق ) .\r\n« حم » در آغاز هفت سوره قرآن مجيد است ( سوره‌هاى مؤمن ، فصلت ، شورى ، زخرف ، دخان ، جاثيه ، احقاف ) منتها در خصوص سوره شورى « عسق » نيز بر آن افزوده شده است .\r\nكرارا گفته‌ايم در باره تفسير حروف مقطعه قرآن سخن بسيار گفته شده و هر يك از مفسران در اين زمينه بحثهاى فراوانى دارند ، و به گفته مفسر بزرگ مرحوم طبرسى يازده تفسير براى حروف مقطعه قرآن شده است كه قسمتهاى قابل توجه آن را ما قبلا در آغاز سوره‌هاى « بقره » ، « آل عمران » ، « اعراف » و « مريم » آورده‌ايم ، ولى بعضى ديگر از اين تفسيرها چندان قابل ملاحظه ، نيست ، لذا از ذكر آن چشم پوشيديم .\r\nولى پاره اى ديگر از آنها را كه تا حدى قابل ملاحظه است در اينجا مىآوريم هر چند دليل قاطعى براى اثبات آن در دست نيست .\r\nاز جمله اينكه « حروف مقطعه » براى خاموش ساختن كفار و جلب توجه مردم به محتواى قرآن بوده ، زيرا مشركان لجوج مخصوصا به يكديگر توصيه كرده بودند هنگامى كه پيامبر ص قرآن مىخواند كسى گوش به آن فرا ندهد ،\r\n","description":"","footnote":"","page_name":" 346 ","page_number":346},
  {"content":"\r\nو با ايجاد سر و صدا و غوغا نگذارند صداى پيامبر ص به گوش مردم برسد ، لذا خداوند در آغاز بسيارى از سوره‌هاى قرآن ‹ 29 سوره ) حروف مقطعه را كه مطلب نوظهورى بوده و جلب توجه مىكرده ، قرار داده است .\r\nعلامه طباطبائى ( رضوان اللَّه تعالى عليه ) احتمال ديگرى ابداع كرده است كه آن را دوازدهمين تفسير براى اين حروف مىتوان شمرد هر چند خود او آن را به عنوان يك احتمال و حدس بيان نموده است .\r\nو خلاصه آن چنين است :\r\nهنگامى كه سوره هايى را كه با « حروف مقطعه » آغاز مىشود مورد دقت قرار مىدهيم مىبينيم سوره هايى كه با يك نوع حروف مقطعه آغاز مىشود مطالب مشتركى دارند ، فى المثل سوره هايى كه با « حم » شروع مىشود بلافاصله بعد از آن جمله « تَنْزِيلُ الْكِتابِ مِنَ اللَّه » يا چيزى كه به معنى آن است قرار گرفته ، و سوره هايى كه با « الر » شروع مىشود بعد از آن « تِلْكَ آياتُ الْكِتابِ » و يا شبيه آن است .\r\nو سوره هايى كه با « الم » آغاز مىگردد به دنبال آن « ذلِكَ الْكِتابُ لا رَيْبَ فِيه » يا مفهوم آن است .\r\nاز اينجا مىتوان حدس زد كه ميان حروف مقطعه ، و محتواى اين سوره‌ها ارتباط خاصى است ، تا آنجا كه مثلا سوره اعراف كه با « المص » شروع شده « مضمون و محتوايش جامع ميان مضمون سوره‌هاى » الم « و سوره » ص « است .\r\nالبته اين ارتباط ممكن است بسيار عميق و دقيق باشد ، و افهام عادى به آن راه نيابد .\r\nو شايد اگر آيات اين سوره‌ها را در كنار هم بچينيم و با هم مقايسه كنيم مطالب تازه اى براى ما در اين زمينه كشف شود ( 1 ) .\r\n\r\n","description":"","footnote":"\r\n( 1 ) تفسير الميزان جلد 18 صفحه 5 و 6 .\r\n","page_name":" 347 ","page_number":347},
  {"content":"\r\nتفسير ديگرى كه قبلا نيز به آن اشاره كرده‌ايم اين است كه اين حروف ممكن است اشارات و رموزى براى نامهاى خدا و نعمتهاى او ، و مسائل ديگر باشد ، فى المثل در سوره مورد بحث سوره شورى « ح » را اشاره به رحمن « م » را به مجيد « ع » را به عليم « س » را به قدوس و « ق » را به قاهر دانسته‌اند ( 1 ) .\r\nگرچه بعضى به اين سخن ايراد كرده‌اند كه اگر منظور از رموز اين است كه ديگرى آگاه نشود اين معنى در حروف مقطعه صادق نيست ، چرا كه اين نامهاى بزرگ خدا در آيات ديگر با صراحت آمده ، ولى بايد توجه داشت كه اشارات و رموز هميشه براى محرمانه ماندن مطالب نيست ، بلكه گاه جنبه علامت اختصارى دارد ، اين معنى در گذشته وجود داشته و در عصر ما نيز بسيار گسترش پيدا كرده است به طورى كه نامهاى بسيارى از مؤسسات و تشكيلات بزرگ به صورت حروف مقطعه است كه هر كدام را از آغاز يك كلمه انتخاب نموده ، سپس با هم تلفيق كرده‌اند .\r\nبعد از حروف مقطعه ، طبق معمول سخن از وحى و قرآن شروع مىشود ، مىفرمايد : « اين گونه خداوند عزيز و حكيم به تو و پيامبرانى كه قبل از تو بودند وحى مىكند » ( * ( كَذلِكَ يُوحِي إِلَيْكَ وَإِلَى الَّذِينَ مِنْ قَبْلِكَ اللَّه الْعَزِيزُ الْحَكِيمُ ) * ) .\r\nدر حقيقت « كذلك » اشاره به محتواى اين سوره و مطالب بلند و والاى آن است .\r\nسرچشمه وحى همه جا يكى است ، و آن علم و قدرت پروردگار است ، و محتواى وحى نيز در اصول و كليات نسبت به تمام پيامبران يكى است ، هر چند\r\n\r\n","description":"","footnote":"\r\n( 1 ) اين تفسير در حديثى از امام صادق ( ع ) نقل شده است ( تفسير قرطبى جلد 9 ص 22 58 ) .\r\n","page_name":" 348 ","page_number":348},
  {"content":"\r\nدر خصوصيات آن بر حسب نياز زمان و مسير تكاملى انسانها تغييراتى رخ مىدهد ( 1 ) .\r\nقابل توجه اينكه در آيات مورد بحث به هفت وصف از اوصاف كمال خداوند اشاره شده است كه هر كدام از آنها به نحوى در مساله وحى دخالت دارد ، از جمله دو وصفى است كه در همين آيه مىخوانيم ( عزيز و حكيم ) .\r\nعزت و قدرت شكست ناپذير او ايجاب مىكند كه توانايى بر وحى و محتواى عظيم آن را داشته باشد ، و حكمت او ايجاب مىكند كه وحى الهى از هر نظر حكيمانه و هماهنگ با نيازهاى تكامل انسانها باشد جمله « يوحى » ( وحى مىفرستد ) به حكم اينكه فعل مضارع است دليل بر استمرار وحى از آغاز خلقت آدم تا عصر پيامبر خاتم است .\r\nسپس مىافزايد : « آنچه در آسمانها و آنچه در زمين است از آن او است ، و او بلند مرتبه و با عظمت است » ( * ( لَه ما فِي السَّماواتِ وَما فِي الأَرْضِ وَهُوَ الْعَلِيُّ الْعَظِيمُ ) * ) .\r\nمالكيت او نسبت به آنچه در آسمان و زمين است ايجاب مىكند كه از مخلوقات خود و سرنوشت آنها بيگانه نباشد ، بلكه به تدبير امر آنها بپردازد ، و نيازهاى آنها را از طريق وحى بر آنها نازل كند ، و اين سومين وصف از هفت وصف كمال او است .\r\n« علو مقام » و « عظمت » او كه چهارمين و پنجمين اوصاف او در اين آيات است اشاره به اين است كه او هيچگونه نياز و حاجتى به اطاعت و بندگى بندگان\r\n\r\n","description":"","footnote":"\r\n( 1 ) گرچه مفسران در مشار اليه « كذلك » احتمالات و تفسيرهاى مختلفى ذكر كرده‌اند ولى ظاهر اين است كه مشار اليه همين آياتى است كه بر پيامبر اسلام ص نازل شده است ، بنا بر اين مفهوم آيه چنين مىشود « وحى همين گونه است كه خداوند بر تو و پيامبران پيشين نازل مىكند » و اينكه به صورت اشاره به دور ذكر شده با اينكه مشار اليه نزديك است براى عظمت و احترام است چنان كه قبلا نيز گفته‌ايم .\r\n","page_name":" 349 ","page_number":349},
  {"content":"\r\nندارد ، و اگر برنامه هايى براى آنان تنظيم كرده و از طريق وحى فرستاده است تنها براى اين است كه بر بندگان جودى كند .\r\nدر آيه بعد مىافزايد « نزديك است آسمانها ( به خاطر نزول اين وحى بزرگ از سوى خداوند بزرگ - يا - به خاطر نسبتهاى ناروايى كه مشركان و كفار به ذات پاك او مىدادند و بتها را شريك او مىشمردند ) از بالا متلاشى شوند » ( * ( تَكادُ السَّماواتُ يَتَفَطَّرْنَ مِنْ فَوْقِهِنَّ ) * ) ( 1 ) .\r\nاين جمله چنان كه اشاره كرديم دو گونه تفسير دارد كه براى هر كدام شاهدى در دست است : نخست اينكه در ارتباط با مساله وحى كه موضوع بحث آيات گذشته بود مىباشد ، و در حقيقت شبيه چيزى است كه در آيه 21 سوره حشر آمده لَوْ أَنْزَلْنا هذَا الْقُرْآنَ عَلى جَبَلٍ لَرَأَيْتَه خاشِعاً مُتَصَدِّعاً مِنْ خَشْيَةِ اللَّه :\r\n« هر گاه اين قرآن را بر كوهى نازل مىكرديم به خاطر خوف خداوند خاشع و از هم شكافته مىديدى » ! آرى اين كلام خدا است كه نزولش از آسمانها لرزه بر آنها مىافكند نزديك است آنها را از هم متلاشى سازد ، اگر بر كوه‌ها نازل مىشد از هم مىشكافت چرا كه سخنى است عظيم از سوى خداوندى حكيم ، تنها قلب اين انسان لجوج و خيره سر است كه در برابر آن نرم و تسليم نمىشود ! ديگر اينكه نزديك است آسمانها به خاطر شرك و بت پرستى اين مشركان كه پستترين موجودات را همرديف مبدء بزرگ عالم هستى قرار مىدهند از هم متلاشى گردد .\r\nتفسير اول متناسب آيات مورد بحث در زمينه وحى است و تفسير دوم\r\n\r\n","description":"","footnote":"\r\n( 1 ) « يتفطرن » از ماده « فطر » ( بر وزن سطر ) در اصل به معنى شكاف از طول است .\r\n","page_name":" 350 ","page_number":350},
  {"content":"\r\nمتناسب با آيه 90 و 91 سوره مريم مىباشد كه بعد از ذكر گفتار ناهنجار كفار كه براى خدا فرزند قائل شدند ، مىفرمايد : تَكادُ السَّماواتُ يَتَفَطَّرْنَ مِنْه وَتَنْشَقُّ الأَرْضُ وَتَخِرُّ الْجِبالُ هَدًّا أَنْ دَعَوْا لِلرَّحْمنِ وَلَداً : « نزديك است آسمانها به خاطر اين سخن از هم پاره شود ، و زمين بشكافد ، و كوه‌ها به شدت فرو ريزد ، چرا كه آنها براى خداوند رحمن فرزندى قائل شدند » . اين دو تفسير در عين حال با هم منافاتى ندارد ، و مىتواند در مفهوم آيه جمع باشد .\r\nدر اينكه چگونه آسمانها و كوه‌ها كه موجوداتى جامدند در برابر عظمت وحى يا گفتار ناهنجار مشركان ممكن است از هم بشكافند تفسيرهاى متعددى وجود دارد كه شرح آن را در سوره مريم ذيل آيات فوق آورده‌ايم ، و خلاصه اش چنين است :\r\nمجموعه عالم هستى ، از جماد و نبات و غير آن ، داراى يك نوع عقل و شعور است ، هر چند ما آن را درك نمىكنيم ، و بر همين اساس تسبيح و حمد خدا مىگويند ، و در برابر كلام او خاضع و خاشعند .\r\nيا اينكه اين تعبير كنايه از عظمت و اهميت مطلب است ، مثل اينكه مىگوئيم حادثه به قدرى عظيم بود كه گويى آسمان و زمين بر سر ما خراب كردند .\r\nسپس در دنباله آيه مىافزايد : « فرشتگان تسبيح و حمد پروردگارشان را بجا مىآورند و براى كسانى كه در زمين هستند استغفار مىكنند » ( * ( وَالْمَلائِكَةُ يُسَبِّحُونَ بِحَمْدِ رَبِّهِمْ وَيَسْتَغْفِرُونَ لِمَنْ فِي الأَرْضِ ) * ) .\r\nرابطه اين جمله با جمله قبل بنا بر تفسير اول چنين است كه فرشتگان حامل اين وحى بزرگ آسمانى پيوسته حمد و تسبيح خدا بجا مىآورند ، و او را به هر كمالى مىستايند ، و از هر نقصى منزه مىشمرند ، و چون در محتواى اين وحى بزرگ يك سلسله تكاليف و وظائف الهى است ، و احيانا ممكن است براى مؤمنان لغزشهايى پيش آيد ، مىگويد آنها به يارى مؤمنان مىشتابند ، و براى لغزشهاى\r\n","description":"","footnote":"","page_name":" 351 ","page_number":351},
  {"content":"\r\nآنها از خدا طلب آمرزش مىكنند .\r\nاما بنا بر تفسير دوم تسبيح و حمد ملائكه براى تنزيه خداوند از نسبت شرك به او است ، و استغفارشان نيز براى مشركانى است كه بيدار شده و ايمان آورده‌اند ، و راه توحيد را يافته و به سوى پروردگار يكتا باز گشته‌اند .\r\nجايى كه فرشتگان براى اين گناه بزرگ در مورد گروه با ايمان استغفار كنند به طريق اولى براى ساير گناهان آنها نيز استغفار خواهند كرد و شايد مطلق بودن آيه نيز به همين دليل است .\r\nنظير اين بشارت بزرگ در آيه 7 سوره مؤمن نيز آمده است : الَّذِينَ يَحْمِلُونَ الْعَرْشَ وَمَنْ حَوْلَه يُسَبِّحُونَ بِحَمْدِ رَبِّهِمْ وَيُؤْمِنُونَ بِه وَيَسْتَغْفِرُونَ لِلَّذِينَ آمَنُوا رَبَّنا وَسِعْتَ كُلَّ شَيْءٍ رَحْمَةً وَعِلْماً فَاغْفِرْ لِلَّذِينَ تابُوا وَاتَّبَعُوا سَبِيلَكَ : « حاملان عرش الهى و فرشتگانى كه پيرامون آن هستند تسبيح و حمد پروردگارشان مىگويند ، و براى مؤمنان استغفار مىكنند ، و مىگويند :\r\nپروردگارا ! رحمت و علم تو همه چيز را فرا گرفته ، مؤمنانى را كه از راه تو پيروى كردند بيامرز » .\r\nدر پايان اين آيه به ششمين و هفتمين اوصاف پروردگار كه آن هم در زمينه غفران و رحمت است و تناسب نزديكى با مساله وحى و محتواى آن در مورد وظائف مؤمنان دارد اشاره كرده مىفرمايد : « آگاه باشيد خداوند آمرزنده و مهربان است » ( * ( أَلا إِنَّ اللَّه هُوَ الْغَفُورُ الرَّحِيمُ ) * ) .\r\nو به اين ترتيب مجموعه كاملى از اسماى حسناى خداوند را در رابطه با مساله وحى بيان مىكند ، و در ضمن اشاره لطيفى است بر اجابت دعاى فرشتگان در مورد استغفار براى مؤمنان ، بلكه علاوه بر آمرزش رحمتش را نيز بر آن مىافزايد كه فضل او عظيم است .\r\nدر باره حقيقت « وحى » در پايان همين سوره به تناسب آيه 51 - 52 سخن\r\n","description":"","footnote":"","page_name":" 352 ","page_number":352},
  {"content":"\r\nخواهيم گفت .\r\n\r\nنكته : آيا فرشتگان براى همه استغفار مىكنند ؟\r\nدر اينجا سؤالى پيش مىآيد ، و آن اينكه : جمله « و * ( يَسْتَغْفِرُونَ لِمَنْ فِي الأَرْضِ ) * » در اينجا مطلق است ، و نشان مىدهد كه فرشتگان براى تمام اهل زمين استغفار مىكنند ، اعم از مؤمن و كافر ، آيا اين معنى ممكن است ؟\r\nپاسخ اين سؤال را آيه 7 سوره مؤمن داده است ، زيرا مىگويد يَسْتَغْفِرُونَ لِلَّذِينَ آمَنُوا بنا بر اين شرط آن ايمان است ، بعلاوه آنها معصومند و هرگز براى كسانى كه زمينه آمرزش ندارند تقاضاى محال نمىكنند .\r\n","description":"","footnote":"","page_name":" 353 ","page_number":353},
  {"content":"\r\n\r\n[ سوره الشورى ‹ 42 › : آيات 6 تا 8 
  ]\r\nوَ الَّذِينَ اتَّخَذُوا مِنْ دُونِه أَوْلِياءَ اللَّه حَفِيظٌ عَلَيْهِمْ وَما أَنْتَ عَلَيْهِمْ بِوَكِيلٍ ‹ 6 › وَكَذلِكَ أَوْحَيْنا إِلَيْكَ قُرْآناً عَرَبِيًّا لِتُنْذِرَ أُمَّ الْقُرى وَمَنْ حَوْلَها وَتُنْذِرَ يَوْمَ الْجَمْعِ لا رَيْبَ فِيه فَرِيقٌ فِي الْجَنَّةِ وَفَرِيقٌ فِي السَّعِيرِ ‹ 7 › وَلَوْ شاءَ اللَّه لَجَعَلَهُمْ أُمَّةً واحِدَةً وَلكِنْ يُدْخِلُ مَنْ يَشاءُ فِي رَحْمَتِه وَالظَّالِمُونَ ما لَهُمْ مِنْ وَلِيٍّ وَلا نَصِيرٍ ‹ 8 ›\r\n\r\nترجمه :\r\n6 - كسانى كه غير خدا را ولى خود انتخاب كردند خداوند حساب همه اعمال آنها را نگهميدارد ، و تو مامور نيستى كه آنها را مجبور به قبول حق كنى .\r\n7 - و اين گونه قرآنى عربى ( فصيح و گويا ) بر تو وحى كرديم ، تا ام القرى و كسانى را كه اطراف آن هستند انذار كنى ، و آنها را از روزى كه همه خلائق دور آن روز جمع مىشوند و شك و ترديد در آن نيست بترسانى همان روز كه گروهى در بهشتند و گروهى در آتش ! 8 - و اگر خدا مىخواست همه آنها را امت واحدى قرار مىداد ( و اجبارا هدايت مىكرد ،\r\n","description":"","footnote":"","page_name":" 354 ","page_number":354},
  {"content":"\r\nولى هدايت اجبارى فايده اى ندارد ) اما خداوند هر كس را بخواهد در رحمتش وارد مىكند و براى ظالمان ولى و ياورى نيست .\r\n\r\nتفسير : قيامى از « ام القرى »\r\nبه تناسب اشاره اى كه در آيات گذشته به مساله شرك شده ، در نخستين آيه مورد بحث به نتيجه كار مشركان و انتهاى مسيرشان پرداخته مىگويد : « كسانى كه غير خدا را ولى خود برگزيدند خداوند حساب اعمال آنها را نگهميدارد ، و از نياتشان آگاه است » ( * ( وَالَّذِينَ اتَّخَذُوا مِنْ دُونِه أَوْلِياءَ اللَّه حَفِيظٌ عَلَيْهِمْ ) * ) .\r\nتا به موقع حساب آنها را برسد و كيفر لازم را به آنها بدهد .\r\nسپس روى سخن را به پيامبر ص كرده ، مىگويد : « تو مامور نيستى كه آنها را مجبور به قبول حق سازى » ( * ( وَما أَنْتَ عَلَيْهِمْ بِوَكِيلٍ ) * ) .\r\nوظيفه تو تنها ابلاغ رسالت ، و رسانيدن پيام خدا به همه بندگان است شبيه اين جمله در قرآن فراوان است : لَسْتَ عَلَيْهِمْ بِمُصَيْطِرٍ : « تو سيطره و غلبه بر آنها ندارى » ( غاشيه - 22 ) .\r\nما أَنْتَ عَلَيْهِمْ بِجَبَّارٍ : « تو موظف به اجبار آنها نيستى » ( ق - 45 ) .\r\nوَ ما جَعَلْناكَ عَلَيْهِمْ حَفِيظاً : « تو مسئول اعمال آنها نيستى و براى اجبار آنان مبعوث نشده اى » ( انعام - 107 ) .\r\nما عَلَى الرَّسُولِ إِلَّا الْبَلاغُ : « رسول وظيفه اى جز ابلاغ رسالت ندارد » ( مائده - 99 ) .\r\nو بيانگر اين واقعيت است كه خداوند مىخواهد بندگان آزاد باشند و راه او را با اراده و اختيار خود بپويند ، چرا كه ارزش واقعى ايمان و عمل صالح در همين است ، و ايمان و عمل اجبارى ارزش معنوى ندارد .\r\n","description":"","footnote":"","page_name":" 355 ","page_number":355},
  {"content":"\r\nبار ديگر به مساله وحى باز مىگردد ، و اگر در آيات قبل از اصل وحى سخن در ميان بود در اينجا سخن از هدف نهايى وحى است ، مىفرمايد : « اين گونه قرآنى عربى فصيح و گويا بر تو وحى كرديم تا ام القرى ( مكه ) و كسانى را كه در اطراف آن هستند انذار كنى » ( * ( وَكَذلِكَ أَوْحَيْنا إِلَيْكَ قُرْآناً عَرَبِيًّا لِتُنْذِرَ أُمَّ الْقُرى وَمَنْ حَوْلَها ) * ) .\r\n« و آنها را از روزى كه همه خلايق در آن روز جمع مىشوند و شك و ترديدى در آن نيست بترسانى » ( * ( وَتُنْذِرَ يَوْمَ الْجَمْعِ لا رَيْبَ فِيه ) * ) .\r\nاز آن روز كه مردم به دو گروه تقسيم مىشوند « گروهى در بهشتند ، و گروهى در آتش سوزان دوزخ » ( * ( فَرِيقٌ فِي الْجَنَّةِ وَفَرِيقٌ فِي السَّعِيرِ ) * ) .\r\nتعبير « كذلك » ممكن است اشاره به اين معنى باشد كه همانگونه كه بر انبياى پيشين به زبان خودشان وحى فرستاديم بر تو نيز به زبان خودت قرآنى عربى وحى كرديم ( بنا بر اين « كذلك » اشاره به جمله « وَإِلَى الَّذِينَ مِنْ قَبْلِكَ » مىباشد ) .\r\nو نيز مىتواند اشاره به جمله بعد باشد ، يعنى وحى ما بر تو اين گونه است :\r\nبه صورت قرآنى عربى با هدف انذار .\r\nدرست است كه از ذيل آيه يعنى جمله « * ( فَرِيقٌ فِي الْجَنَّةِ وَفَرِيقٌ فِي السَّعِيرِ ) * » استفاده مىشود كه وظيفه پيامبر هم انذار است و هم بشارت ، ولى از آنجا كه تاثير « انذار » در نفوس مخصوصا در افراد نادان و لجوج عميقتر است ، در آيه ، دو بار فقط روى « انذار » تكيه شده ، با اين تفاوت كه در مرحله اول سخن از انذار شوندگان است ، و در مرحله دوم سخن از چيزى است كه بايد از آن بترسند يعنى دادگاه قيامت .\r\nروزى كه به خاطر اجتماع عموم انسانها رسواييش بسيار دردناك و شديد\r\n","description":"","footnote":"","page_name":" 356 ","page_number":356},
  {"content":"\r\nاست ( 1 ) .\r\nدر اينجا سؤالى مطرح است و آن اينكه آيا از جمله « * ( لِتُنْذِرَ أُمَّ الْقُرى وَمَنْ حَوْلَها ) * » استفاده نمىشود كه هدف از نزول قرآن انذار مردم مكه و اطراف آن است ؟ آيا اين تعبير با جهانى بودن اسلام تضاد ندارد ؟ ! پاسخ اين سؤال با توجه به يك نكته روشن مىشود ، و آن اينكه : كلمه « ام القرى » كه يكى از نامهاى مكه است از دو واژه تركيب يافته « ام » كه در اصل به معنى اساس و ابتدا و آغاز هر چيزى است ، و مادر را هم به همين جهت « ام » مىگويند كه اساس و اصل فرزندان است .\r\nو « قرى » كه جمع « قريه » به معنى هر گونه آبادى و شهر است ، اعم از شهرهاى بزرگ و كوچك يا روستاها ، و شواهد زيادى نيز در قرآن بر اين معنى وجود دارد .\r\nاكنون ببينيم چرا « مكه » را « ام القرى » ناميده‌اند ؟ ( مادر و اصل همه آباديها ) .\r\nروايات اسلامى تصريح مىكند كه همه زمين نخست زير آب غرق بود و خشكيها تدريجا سر از آب بيرون آوردند ( علم امروز نيز اين معنى را پذيرفته است ) .\r\nاين روايات مىگويد : نخستين نقطه اى كه از زير آب سر برآورد « كعبه بود ، و سپس خشكيهاى زمين از كنار آن گسترش يافت كه از آن به عنوان دحو الارض ( گسترش زمين ) ياد شده است .\r\nبا توجه به اين تاريخچه روشن مىشود كه « مكه » اصل و اساس و آغاز همه\r\n\r\n","description":"","footnote":"\r\n( 1 ) توجه داشته باشيد « انذار » به دو مفعول متعدى مىشود كه در آيه مورد بحث در جمله اول مفعول اول آن ذكر شده ، و در جمله دوم مفعول دوم ، البته گاه مفعول دوم آن همراه « با » مىباشد و مىگويند انذره بذلك .\r\n","page_name":" 357 ","page_number":357},
  {"content":"\r\nآباديهاى روى زمين است ، بنا بر اين هر گاه گفته شود « ام القرى و من حولها » پيداست كه تمام مردم روى زمين را شامل مىشود ( 1 ) .\r\nاز اين گذشته مىدانيم اسلام تدريجا گسترش يافت :\r\nپيامبر ص نخست مامور بود بستگان نزديك خود را انذار كند ، چنان كه در آيه 214 سوره شعرا مىخوانيم : وَأَنْذِرْ عَشِيرَتَكَ الأَقْرَبِينَ ، تا هسته بندى اسلام محكم شود ، و آماده گسترش گردد .\r\nسپس در مرحله دوم پيامبر مامور شد ملت عرب را تبليغ و انذار كند ، چنان كه در آيه 3 سوره فصلت آمده : « قُرْآناً عَرَبِيًّا لِقَوْمٍ يَعْلَمُونَ » اين قرآنى است عربى براى قومى كه مىفهمند و درك مىكنند » ( 2 ) .\r\nو در آيه 44 سوره زخرف نيز آمده است : وَإِنَّه لَذِكْرٌ لَكَ وَلِقَوْمِكَ :\r\n« اين قرآن مايه تذكر تو و قوم تو است » .\r\nهنگامى كه پايه‌هاى اسلام در ميان اين قوم قوى و مستحكم شد پيامبر ص ماموريت گسترده ترى يافت ، و مامور انذار جهانيان شد ، چنان كه در آيه اول سوره فرقان مىخوانيم : تَبارَكَ الَّذِي نَزَّلَ الْفُرْقانَ عَلى عَبْدِه لِيَكُونَ لِلْعالَمِينَ نَذِيراً :\r\n« جاويد و پر بركت است خداوندى كه قرآن را بر بنده اش نازل كرد تا همه جهانيان را انذار كند ( و آيات فراوان ديگر ) .\r\nو به خاطر همين ماموريت بود كه پيامبر ص نامه به سران بزرگ جهان آن روز در خارج از جزيره عربستان نوشت ، و كسراها و قيصرها و نجاشيها را به اسلام دعوت كرد .\r\n\r\n","description":"","footnote":"\r\n( 1 ) اين تعبير در سوره انعام آيه 92 ، نيز آمده است ، و ما توضيح بيشتر را در اين زمينه در جلد پنجم صفحه 44 داده ايم .\r\n( 2 ) آنچه در بالا گفته شد در صورتى است كه « عربى » را به معنى زبان عربى بدانيم ، اما اگر به معنى فصيح تفسير شود ، آيه مفهوم ديگرى خواهد داشت .\r\n","page_name":" 358 ","page_number":358},
  {"content":"\r\nو نيز بر اساس همين خط و برنامه بود كه پيروانش براى تبليغ اسلام بعد از او به همه جهان گام نهادند ، و تعاليم اسلام را در دنيا منتشر ساختند .\r\nدر اينكه چرا روز قيامت « يوم الجمع » ناميده شده ، تفسيرهاى متعددى وجود دارد :\r\nگاه گفته‌اند به خاطر آن است كه ميان ارواح و اجساد جمع مىشود .\r\nگاه گفته‌اند از اين نظر است كه بين انسان و عملش جمع خواهد شد .\r\nو يا از اين نظر كه ميان ظالم و مظلوم اجتماع حاصل مىشود .\r\nولى ظاهر اين است كه منظور اجتماع همه خلايق در آن روز بزرگ است از اولين و آخرين ، همانگونه كه در آيه 50 سوره واقعه آمده است : قُلْ إِنَّ الأَوَّلِينَ وَالآخِرِينَ لَمَجْمُوعُونَ إِلى مِيقاتِ يَوْمٍ مَعْلُومٍ : « بگو اولين و آخرين همگى در موعد روز معينى جمع مىشوند » .\r\nو از آنجا كه جمله « * ( فَرِيقٌ فِي الْجَنَّةِ وَفَرِيقٌ فِي السَّعِيرِ ) * » بيانگر تقسيم مردم به دو گروه بود ، در آيه بعد مىافزايد : « اگر خدا مىخواست همه آنها را امت واحدى قرار مىداد ، و به حكم اجبار هدايت مىكرد و مؤمن مىساخت » .\r\n( * ( وَلَوْ شاءَ اللَّه لَجَعَلَهُمْ أُمَّةً واحِدَةً ) * ) .\r\nاما ايمان اجبارى چه ارزشى دارد ؟ و چگونه مىتواند معيار كمال انسانى گردد ؟ تكامل واقعى آن است كه انسان با اراده خويش ، و در نهايت اختيار و آزادى طى كند .\r\nآيات قرآن پر است از دلائل اختيار و آزادى اراده انسان ، اصولا امتياز انسان از جانداران ديگر همين مساله است ، و اگر آزادى انسان از او گرفته شود در حقيقت انسانيت او از او گرفته شده است ! اين بزرگترين امتيازى است كه خداوند به او داده ، و راه تكامل را به\r\n","description":"","footnote":"","page_name":" 359 ","page_number":359},
  {"content":"\r\nصورت نامحدود به روى او گشوده است ، اين سنت غير قابل تغيير الهى است .\r\nو عجيب است كه گروهى بى خبر هنوز طرفدار مكتب جبرند ، و در عين حال دم از مكتب انبيا مىزنند ، در حالى كه قبول جبر مساوى است با نفى تمام محتواى مكتب انبيا ، نه تكليف مفهومى خواهد داشت ، نه سؤال و جواب ، نه اندرز و نصيحت ، و به طريق اولى نه ثواب و عقاب ! نه انسان هرگز در كار خود ترديد مىكند و نه پشيمانى مفهومى خواهد داشت ، و نه اصلاح اشتباهات گذشته .\r\nسپس به مساله مهم ديگرى در اين رابطه مىپردازد و توصيف گروهى را كه اهل بهشت و سعادتند در برابر گروهى كه به دوزخ فرستاده مىشوند با اين عبارت بيان مىكند : « ولى خداوند هر كه را بخواهد در رحمت خود وارد مىكند ، و براى ظالمان ولى و ياورى نيست » ( * ( وَلكِنْ يُدْخِلُ مَنْ يَشاءُ فِي رَحْمَتِه وَالظَّالِمُونَ ما لَهُمْ مِنْ وَلِيٍّ وَلا نَصِيرٍ ) * ) .\r\nبا توجه به اينكه گروه دوزخى را با وصف « ظلم » مشخص مىكند روشن مىشود كه منظور از « من يشاء » ( هر كس را بخواهد ) در جمله اول گروهى است كه ظالم نيستند .\r\nبه اين ترتيب « عادلان » بهشتىاند ، و غرق در رحمت خدا ، و ظالمان دوزخيند .\r\nاما بايد توجه داشت كه « ظالم » در اينجا ، و در بسيارى ديگر از آيات قرآن ، معنى وسيع و گسترده اى دارد ، و تنها شامل كسانى نمىشود كه به ديگران ستم كرده‌اند ، بلكه كسانى كه بر خود ستم كرده ، يا آنها كه در عقيده منحرفند ، نيز ظالمند ، و چه ظلمى برتر از شرك و كفر است ؟ لقمان به فرزندش مىگويد :\r\nيا بُنَيَّ لا تُشْرِكْ بِاللَّه إِنَّ الشِّرْكَ لَظُلْمٌ عَظِيمٌ : « فرزندم چيزى را شريك خدا قرار مده كه شرك ظلم عظيم است » ( لقمان - 13 ) .\r\n","description":"","footnote":"","page_name":" 360 ","page_number":360},
  {"content":"\r\nدر آيه ديگر مىخوانيم : أَلا لَعْنَةُ اللَّه عَلَى الظَّالِمِينَ الَّذِينَ يَصُدُّونَ عَنْ سَبِيلِ اللَّه وَيَبْغُونَها عِوَجاً وَهُمْ بِالآخِرَةِ هُمْ كافِرُونَ : « آگاه باشيد لعنت خدا بر ظالمان است ، همانها كه مردم را از راه حق باز مىدارند ، و آن را دگرگون مىسازند ، و به آخرت ايمان ندارند » .\r\nدر مورد فرق ميان « ولى » و « نصير » بعضى گفته‌اند « ولى » كسى است كه بدون درخواست به انسان كمك كند ، اما « نصير » مفهومى اعم دارد ( 1 ) .\r\nاين احتمال نيز وجود دارد كه « ولى » اشاره به سرپرستى است كه به حكم ولايت و بدون درخواست ، حمايت و كمك مىكند ، و نصير فريادرسى است كه بعد از تقاضاى كمك به يارى انسان مىشتابد .\r\n\r\n","description":"","footnote":"\r\n( 1 ) طبرسى در « مجمع البيان » جلد 8 صفحه 279 ( ذيل آيه 22 عنكبوت ) .\r\n","page_name":" 361 ","page_number":361},
  {"content":"\r\n\r\n[ سوره الشورى ‹ 42 › : آيات 9 تا 12 
  ]\r\nأَمِ اتَّخَذُوا مِنْ دُونِه أَوْلِياءَ فَاللَّه هُوَ الْوَلِيُّ وَهُوَ يُحْيِ الْمَوْتى وَهُوَ عَلى كُلِّ شَيْءٍ قَدِيرٌ ‹ 9 › وَمَا اخْتَلَفْتُمْ فِيه مِنْ شَيْءٍ فَحُكْمُه إِلَى اللَّه ذلِكُمُ اللَّه رَبِّي عَلَيْه تَوَكَّلْتُ وَإِلَيْه أُنِيبُ ‹ 10 › فاطِرُ السَّماواتِ وَالأَرْضِ جَعَلَ لَكُمْ مِنْ أَنْفُسِكُمْ أَزْواجاً وَمِنَ الأَنْعامِ أَزْواجاً يَذْرَؤُكُمْ فِيه لَيْسَ كَمِثْلِه شَيْءٌ وَهُوَ السَّمِيعُ الْبَصِيرُ ‹ 11 › لَه مَقالِيدُ السَّماواتِ وَالأَرْضِ يَبْسُطُ الرِّزْقَ لِمَنْ يَشاءُ وَيَقْدِرُ إِنَّه بِكُلِّ شَيْءٍ عَلِيمٌ ‹ 12 ›\r\n\r\nترجمه :\r\n9 - آيا آنها غير خدا را ولى خود برگزيدند در حالى كه ولى تنها خداوند است ، و او است كه مردگان را زنده مىكند ، و او است كه بر هر چيزى توانا است .\r\n10 - در هر چيز اختلاف كنيد داوريش با خدا است ، اين است خداوند پروردگار من ، بر او توكل كرده‌ام ، و به سوى او باز مىگردم :\r\n11 - او آفريننده آسمانها و زمين است ، و از جنس شما همسرانى براى شما قرار داد ، و جفتهايى از چهارپايان آفريد ، و شما را به اين وسيله ( به وسيله همسران ) تكثير مىكند ، همانند او چيزى نيست ، و او شنوا و بينا است :\r\n12 - كليدهاى آسمان و زمين از آن او است ، روزى را براى هر كس بخواهد گسترش مىدهد و براى هر كس بخواهد محدود مىسازد ، او از همه چيز آگاه است .\r\n","description":"","footnote":"","page_name":" 362 ","page_number":362},
  {"content":"\r\n\r\nتفسير :\r\n\r\nولى مطلق خدا است\r\nاز آنجا كه در آخرين آيه بحث گذشته اين واقعيت بيان شده كه هيچ ولى و ياورى جز خداوند نيست ، در آيات مورد بحث براى تاييد اين واقعيت و نفى ولايت غير خدا دلائل زنده اى مطرح مىكند .\r\nنخست در لباس تعجب و انكار مىفرمايد : « آيا آنها غير خدا را ولى خود قرار دادند » ؟ ( * ( أَمِ اتَّخَذُوا مِنْ دُونِه أَوْلِياءَ ) * ) ( 1 ) .\r\nبا اينكه « ولى تنها اوست » ( * ( فَاللَّه هُوَ الْوَلِيُّ ) * ) .\r\nپس اگر مىخواهند براى خود ولى و سرپرستى برگزينند بايد خدا را برگزينند .\r\nچرا كه دلائل ولايت او با بيان اوصاف كماليه اش در آيات پيشين روشن شد ، خداوندى كه عزيز و حكيم است ، خداوندى كه مالك و على و عظيم است ، پروردگارى كه غفور و رحيم مىباشد اين اوصاف هفتگانه اى كه گذشت خود بهترين دليل براى انحصار ولايت در او است .\r\nسپس به دليل ديگرى پرداخته مىگويد : « او است كه مردگان را حيات مىبخشد » ( و هو يحيى الموتى ) .\r\nو چون معاد و رستاخيز به دست او است ، و بزرگترين نگرانى انسان چگونگى زندگى او بعد از مرگ است ، بنا بر اين بايد دست به دامن والاى او زد و نه غير او .\r\nسپس به ذكر دليل سومى پرداخته ، مىگويد : « او است كه بر هر چيزى قادر و توانا است » ( * ( وَهُوَ عَلى كُلِّ شَيْءٍ قَدِيرٌ ) * ) .\r\nاشاره به اينكه شرط اصلى « ولى » دارا بودن قدرت است و قادر حقيقى او است .\r\n\r\n","description":"","footnote":"\r\n( 1 ) بعضى از مفسران مانند « زمخشرى » در كشاف و فخر رازى در تفسير كبير « ام » را در اينجا به معنى استفهام انكارى گرفته‌اند ، و بعضى مانند طبرسى در « مجمع البيان » و قرطبى در تفسير « الجامع لاحكام القرآن » به معنى « بل » گرفته اند .\r\n","page_name":" 363 ","page_number":363},
  {"content":"\r\nو در آيه بعد چهارمين دليل ولايت او را به اين صورت شرح مىدهد :\r\n« در هر چيز اختلاف كنيد داورى و حكمش با خدا است » و تنها او است كه مىتواند به اختلافات شما پايان دهد ( * ( وَمَا اخْتَلَفْتُمْ فِيه مِنْ شَيْءٍ فَحُكْمُه إِلَى اللَّه ) * ) .\r\nآرى يكى از شؤون ولايت آن است كه بتواند به اختلافات كسانى كه تحت ولايت او هستند با داورى صحيحش پايان دهد ، آيا بتها و شياطينى كه معبود واقع شده‌اند توانايى بر چنين كارى دارند ؟ يا اين كار مخصوص خداوندى است كه هم حكيم و آگاه به طرق حل هر گونه اختلاف است ، و هم قادر است حكم و داورى خود را اجرا كند ، پس خداوند عزيز و حكيم بايد حاكم باشد نه غير او .\r\nگرچه بعضى از مفسران خواسته‌اند مفهوم « * ( مَا اخْتَلَفْتُمْ فِيه مِنْ شَيْءٍ ) * » را محدود به اختلاف در تاويل آيات متشابه ، يا فقط مخاصمات و اختلافات حقوقى بدانند ، ولى مفهوم آيه گسترده است ، و هر گونه اختلافى چه در معارف الهى و عقائد ، و چه در احكام تشريعى ، و چه در مسائل حقوقى و قضايى ، و يا غير آن در ميان انسانها روى دهد به حكم آنكه معلوماتشان محدود و ناچيز است بايد از سرچشمه فيض علم حق و از طريق وحى بر طرف گردد .\r\nبعد از ذكر اين دلائل مختلف بر انحصار مقام ولايت در ذات پاك خداوند از قول پيامبرش ص مىگويد : « اين است خداوند پروردگار من با اين اوصاف كماليه » ( * ( ذلِكُمُ اللَّه رَبِّي ) * ) ( 1 ) .\r\n« و به همين دليل من او را ولى و ياور خود برگزيده‌ام ، بر او توكل كردم\r\n\r\n","description":"","footnote":"\r\n( 1 ) در آغاز اين جمله كلمه « قل » مقدر است ، بنا بر اين تنها اين جمله و ما بعد آن است كه از زبان پيامبر ادا مىشود ، اما جمله « * ( وَمَا اخْتَلَفْتُمْ فِيه مِنْ شَيْءٍ ) * » ادامه بيانات پروردگار است ، و آنها كه غير اين را انتخاب كرده‌اند ظاهرا راه درستى را نپيموده اند .\r\n","page_name":" 364 ","page_number":364},
  {"content":"\r\nو به سوى او در مشكلات و گرفتاريها و لغزشها باز مىگردم « ( * ( عَلَيْه تَوَكَّلْتُ وَإِلَيْه أُنِيبُ ) * ) .\r\nقابل توجه اينكه جمله « * ( ذلِكُمُ اللَّه رَبِّي ) * » اشاره به ربوبيت مطلقه خداوند يعنى مالكيت توام با تدبير مىكند ، و مىدانيم ربوبيت داراى دو شاخه است :\r\nشاخه تكوينى كه به اداره نظام آفرينش باز مىگردد ، و شاخه تشريعى كه بيانگر احكام و وضع قوانين و ارشاد مردم وسيله سفيران الهى است .\r\nو بر اين اساس به دنبال آن ، دو مساله « توكل » و « انابه » مطرح شده است ، كه اولى واگذارى امور خويش در نظام تكوين به خدا است و دومى باز گشت ، در امور تشريعى به او است ( دقت كنيد ) ( 1 ) .\r\nآيه بعد مىتواند دليل پنجمى بر ولايت مطلقه پروردگار باشد ، يا دليلى بر مقام ربوبيت و شايستگى او براى توكل و انابه ، مىفرمايد : « او است كه آسمانها و زمين را به وجود آورده است » ( * ( فاطِرُ السَّماواتِ وَالأَرْضِ ) * ) .\r\n« فاطر » از ماده « فطر » ( بر وزن سطر ) در اصل به معنى شكافتن چيزى است ، در مقابل « قط » كه به قول بعضى به معنى قطع عرضى است ، گويى به هنگام آفرينش موجودات پرده تاريك عدم شكافته مىشود ، و هستيها از آن بيرون مىآيند به همين مناسبت هنگامى كه غلاف خوشه خرما شكافته مىشود و خوشه از آن سر بر مىآورد به آن « فطر » ( بر وزن شتر ) مىگويند ( 2 ) .\r\nالبته منظور از آسمانها و زمين در اينجا تمام آسمانها و زمين و موجوداتى است كه در آنها و ميان آنها وجود دارد ، چرا كه خالقيت خداوند شامل همه\r\n\r\n","description":"","footnote":"\r\n( 1 ) الميزان جلد 18 صفحه 23 .\r\n( 2 ) در باره معنى فطر بحث جالبى در جلد 5 ص 171 داشتيم كه نياز به تكرار آن نمىبينيم .\r\n","page_name":" 365 ","page_number":365},
  {"content":"\r\nآنها است .\r\nسپس به توصيف ديگرى از افعال او پرداخته مىگويد : « براى شما همسرانى از جنس خودتان قرار داد ، و همچنين از چهارپايان جفتهايى آفريد ، و شما را بدينوسيله تكثير مىكند » ( * ( جَعَلَ لَكُمْ مِنْ أَنْفُسِكُمْ أَزْواجاً وَمِنَ الأَنْعامِ أَزْواجاً يَذْرَؤُكُمْ فِيه ) * ) ( 1 ) .\r\nاين خود يكى از نشانهاى بزرگ تدبير پروردگار و ربوبيت و ولايت او است كه براى انسانها همسرانى از جنس خودشان آفريده ، كه از يك سو مايه آرامش روح و جان او هستند ، و از سوى ديگر مايه بقاء نسل و تكثير مثل و تداوم وجود او .\r\nگرچه قرآن با توجه به خطاب « يذرؤكم » ( شما انسانها را تكثير مىكند ) اين معنى را در مورد انسان بيان داشته ، ولى ناگفته پيداست كه اين حكم از نظر تكثير مثل در مورد چهارپايان و موجودات زنده ديگر نيز جارى است ، در واقع خداوند نخواسته است در يك خطاب جمع كند ، و از مقام والاى او بكاهد ، لذا خطاب را تنها به انسانها كرده ، تا حكم بقيه نيز به تبع انسانها روشن شود .\r\nدر توصيف سومى كه در اين آيه ذكر شده مىفرمايد : « هيچ چيزى همانند او نيست » ( * ( لَيْسَ كَمِثْلِه شَيْءٌ ) * ) .\r\nاين جمله در حقيقت پايه اصلى شناخت تمام صفات خدا است كه بدون توجه به آن به هيچيك از اوصاف پروردگار نمىتوان پى برد ، زيرا خطرناكترين پرتگاهى كه بر سر راه پويندگان طريق « معرفة اللَّه » قرار دارد همان پرتگاه\r\n\r\n","description":"","footnote":"\r\n( 1 ) ضمير « فيه » به « تدبير » يا « جعل ازواج » باز مىگردد - ضمنا « يذرؤ » از ماده « ذرا » ( بر وزن زرع ) به معنى « خلقت و آفرينش » است ، لكن آفرينشى كه با ظاهر ساختن افراد توام باشد ، و به معنى پراكنده ساختن و منتشر نمودن نيز آمده است .\r\n","page_name":" 366 ","page_number":366},
  {"content":"\r\nتشبيه « است كه خدا را در وصفى از اوصاف شبيه مخلوقاتش بدانند ، اين امر سبب مىشود كه به » دره شرك « سقوط كنند .\r\nبه تعبير ديگر او وجودى است بىپايان و نامحدود از هر نظر و هر چه غير او است محدود و متناهى است از هر نظر ، از نظر عمر ، قدرت ، علم ، حيات ، اراده ، فعل ، و خلاصه همه چيز ، و اين همان خط « تنزيه » و پاك شمردن خداوند از نقائص ممكنات است .\r\nبه همين دليل بسيارى از مفاهيمى كه در مورد غير خداوند ثابت است در مورد ذات پاك او اصلا معنى ندارد ، فى المثل بعضى از كارها براى ما « آسان » است و بعضى « سخت » ، بعضى از اشياء از ما « دور » است و بعضى « نزديك » بعضى از حوادث در « گذشته » واقع شده و بعضى در « حال » يا « آينده » واقع مىشود ، همچنين بعضى « كوچك » است و بعضى « بزرگ » چرا كه وجود ما محدود است و با مقايسه موجودات ديگر با آن اين مفاهيم پيدا مىشود ، اما براى وجودى كه از هر نظر بىنهايت است و ازل و ابد را همه در بر گرفته ، اين معانى تصور نمىشود ، دور و نزديكى در باره او نيست ، همه نزديكند ، مشكل و آسانى وجود ندارد ، همه آسان است ، آينده و گذشته اى نيست ، همه براى او « حال » است ، و قابل توجه اينكه درك اين معانى نياز به دقت و خالى كردن ذهن از آنچه به آن خو گرفته است مىباشد .\r\nبه همين دليل مىگوئيم : شناخت اصل وجود خدا آسان است ، اما شناخت صفات او مشكل ! امير مؤمنان على ع در نهج البلاغه مىفرمايد :\r\nو ما الجليل و اللطيف و الثقيل و الخفيف و القوى و الضعيف فى خلقه الا سواء\r\n« موجودات بزرگ و كوچك ، سنگين و سبك ، قوى و ضعيف ، همه در خلقتش يكسانند ، و در برابر قدرت\r\n","description":"","footnote":"","page_name":" 367 ","page_number":367},
  {"content":"\r\nاو بىتفاوت » ( 1 ) .\r\nو در پايان آيه و بيان اوصاف ديگر ذات مقدسش مىگويد : « او شنوا و بينا است » ( * ( وَهُوَ السَّمِيعُ الْبَصِيرُ ) * ) .\r\nآرى او هم خالق است ، و هم مدبر ، هم شنوا است و هم بينا ، و در عين حال شبيه و نظير و مانند ندارد ، به همين دليل بايد تنها در سايه ولايت و ربوبيت او قرار گرفت ، و قيد بندگى غير او را از خود برداشت .\r\nدر آخرين آيه مورد بحث سخن از سه قسمت ديگر از صفات فعل و ذات پروردگار است كه هر كدام مساله ولايت و ربوبيت او را در بعد خاصى نشان مىدهد :\r\nنخست مىفرمايد « كليدهاى آسمانها و زمين در دست او است » ( * ( لَه مَقالِيدُ السَّماواتِ وَالأَرْضِ ) * ) .\r\nبنا بر اين هر كس هر چه دارد از او است ، و هر چه مىخواهد بايد از او بخواهد ، نه تنها « كليدها » بلكه « خزائن » آسمانها و زمين نيز از آن او است « وَلِلَّه خَزائِنُ السَّماواتِ وَالأَرْضِ » ( منافقون - 7 ) .\r\n« مقاليد » جمع مقليد ( بر وزن اقليد ) به معنى كليد است ، و اين كلمه در بسيارى از مواقع به صورت كنايه از تسلط كامل بر چيزى به كار مىرود ، گفته مىشود كليد اين كار در دست من است ، يعنى راه و برنامه و شرايط پيروزى آن همه در اختيار من قرار دارد و ( در باره ريشه اين لغت و ويژگيهاى آن بحث مشروحترى در ذيل آيه 63 سوره زمر در جلد 19 آورده‌ايم ) .\r\nدر توصيف بعد كه در حقيقت نتيجه اى است براى توصيف قبل ، مىافزايد :\r\n« روزى را براى هر كس بخواهد گسترش مىدهد و براى هر كس بخواهد تنگ\r\n\r\n","description":"","footnote":"\r\n( 1 ) « نهج البلاغه » خطبه 184 .\r\n","page_name":" 368 ","page_number":368},
  {"content":"\r\nو محدود مىسازد « ( * ( يَبْسُطُ الرِّزْقَ لِمَنْ يَشاءُ وَيَقْدِرُ ) * ) .\r\nاز آنجا كه خزائن عالم در دست او است تمام رزق و روزيها نيز در قبضه قدرت او قرار دارد ، و بر طبق مشيتش كه از حكمت او سرچشمه مىگيرد و مصالح بندگان در آن ملحوظ است آن را تقسيم مىكند .\r\nو از آنجا كه بهره مند ساختن همه موجودات زنده از روزيها نياز به علم و آگاهى از مقدار ، احتياجات و محل و ساير خصوصيات آنها دارد ، در آخرين توصيف اضافه مىكند : « او به همه چيز دانا است » ( * ( إِنَّه بِكُلِّ شَيْءٍ عَلِيمٌ ) * ) .\r\nدرست همانند مطلبى كه در آيه 6 سوره هود آمده است : وَما مِنْ دَابَّةٍ فِي الأَرْضِ إِلَّا عَلَى اللَّه رِزْقُها وَيَعْلَمُ مُسْتَقَرَّها وَمُسْتَوْدَعَها كُلٌّ فِي كِتابٍ مُبِينٍ :\r\n« هيچ جنبنده اى در زمين نيست مگر اينكه روزى او بر خدا است ، او قرارگاه و محل نقل و انتقالش را مىداند ، همه اينها در كتاب آشكارى ثبت است » .\r\nو به اين ترتيب در چهار آيه مورد بحث يازده وصف ديگر از اوصاف كماليه پروردگار ( اعم از اوصاف ذات و اوصاف فعل ) بيان شده است :\r\nوصف ولايت مطلقه او ، احياى مردگان ، توانايى بر همه چيز ، خالقيت آسمانها و زمين ، آفرينش همسران و تكثير انسانها ، عدم وجود مثل و مانند براى او ، شنوا بودن ، بينا بودن ، سلطه بر خزائن آسمان و زمين ، رزاقيت ، و علم او به همه چيز .\r\nصفاتى كه از نظر بيان مكمل يكديگر ، و همه دليلى بر ولايت و ربوبيت او و در نتيجه طريقى است براى اثبات توحيد عبادت .\r\n","description":"","footnote":"","page_name":" 369 ","page_number":369},
  {"content":"\r\n\r\nنكته‌ها :\r\n\r\n1 - شناخت صفات خدا\r\nاز آنجا كه علم و دانش ما بلكه تمام هستى ما محدود است هرگز نمىتوانيم به كنه و حقيقت ذات خداوند كه نامحدود است ، برسيم چرا كه آگاهى از كنه چيزى به معنى احاطه بر او است ، چگونه موجود محدود مىتواند احاطه بر ذات نامحدودى پيدا كند ، همچنين شناخت كنه « صفات » خدا كه عين ذات او است نيز براى موجود محدودى همچون ما امكان پذير نيست .\r\nبنا بر اين آنچه ما از ذات و صفات خدا مىدانيم يك علم اجمالى است ، و بيشتر بر محور آثارش دور مىزند .\r\nاز سوى ديگر چون الفاظ ما براى رفع نيازمنديهاى زندگى روزمره ما وضع شده ، هرگز نمىتواند بيانگر ذات و صفات نامحدود حق باشد ، لذا الفاظ علم و قدرت و حيات و ولايت و مالكيت و ساير الفاظى كه بيانگر صفات ثبوتيه و سلبيه او است رنگ ديگرى به خود مىگيرد ، و اينجاست كه گاه به تعبيراتى برخورد مىكنيم كه در يك نظر سطحى متناقض و متضاد است ، اما با دقت روشن مىشود كه همه بيانگر يك واقعيت است .\r\nمثلا مىگوئيم خداوند هم « اول » است و هم « آخر » هم « ظاهر » است و هم « باطن » با همه چيز است اما همراه آنها نيست ، و جدا از همه چيز است اما بيگانه از آنها نيست .\r\nالبته اگر با معيار مفاهيم اين الفاظ در موجودات محدود و ممكن سخن بگوئيم چيزى كه اول است نمىتواند آخر باشد ، و چيزى كه ظاهر است نمىتواند باطن باشد ، ولى هنگامى كه اين الفاظ را در افق ذات بىنهايت او مىانديشيم مىبينيم همه با هم جمع است ، چرا كه موجود نامتناهى در عين اول بودن آخر و در عين ظاهر بودن باطن است .\r\n","description":"","footnote":"","page_name":" 370 ","page_number":370},
  {"content":"\r\nاينجاست كه مىگوئيم مهم در شناخت اوصاف جمال و جلال او اين است كه به اين حقيقت توجه داشته باشيم « هيچ چيز مثل او نيست ، و او نيز شبيه به هيچ چيز نيست » « * ( لَيْسَ كَمِثْلِه شَيْءٌ ) * » .\r\nامير مؤمنان على ع اين حقيقت را به وضوح در خطبه‌هاى نهج البلاغه بازگو كرده است ، آنجا كه مىفرمايد :\r\nما وحده من كيفه ، و لا حقيقته اصاب من مثله ، و لا اياه عنى من شبهه ، و لا صمده من اشار اليه و توهمه :\r\n« آن كس كه براى او كيفيت قائل شود او را يكتا ندانسته ، و كسى كه براى او مثل و مانندى قرار دهد به حقيقت ذاتش پى نبرده .\r\nو هر كس او را شبيه چيزى بشمرد او را قصد نكرده .\r\nو آن كس كه به او اشاره كند يا در وهم و انديشه خويش آورد او را از ابعاد منزه ندانسته « ! ( 1 ) .\r\nدر جاى ديگر مىفرمايد :\r\nكل مسمى بالوحدة غيره قليل :\r\n« هر چيز نام وحدت بر آن گذارده شود موجود كمى است ، جز او كه وحدتش دليل بر عظمت نامتناهى اوست » ( 2 ) .\r\nكوتاه سخن اينكه بايد در باب صفات خدا هميشه با چراغ « * ( لَيْسَ كَمِثْلِه شَيْءٌ ) * » ( چيزى همانند او نيست ) حركت كرد ، و در پرتو « لَمْ يَكُنْ لَه كُفُواً أَحَدٌ » ( هيچكس همانند و شبيه او نيست ) به ذات پاكش نگريست ، و تعبير « سبحان اللَّه » در عبادات و غير عبادات اشاره اى به همين حقيقت است .\r\n\r\n2 - يك نكته ادبى\r\nبا توجه به اينكه « كاف » در جمله « * ( لَيْسَ كَمِثْلِه شَيْءٌ ) * » كاف تشبيه است\r\n\r\n","description":"","footnote":"\r\n( 1 ) خطبه 186 .\r\n( 2 ) خطبه 65 .\r\n","page_name":" 371 ","page_number":371},
  {"content":"\r\nو به معنى مثل مىآيد جمله چنين معنى مىدهد : « همانند مثل او چيزى نيست » اين تكرار سبب شده كه بسيارى از مفسران « كاف » را زائده بدانند كه معمولا براى تاكيد مىآيد ، و در كلمات فصحاء فراوان است .\r\nولى در اينجا تفسير لطيفترى وجود دارد و آن اينكه گاه گفته مىشود :\r\nمثل تو از ميدان حوادث فرار نمىكند ، يعنى مثل تو با اين شجاعت ، با اين عقل و هوش و درايت نبايد از ميدان حوادث بگريزد ( خلاصه كسى كه اوصاف تو را دارد بايد چنين و چنان باشد ) .\r\nدر آيه مورد بحث نيز معنى چنين مىشود : مثل خداوند با اين اوصاف كه ذكر شد ، با اين علم گسترده و قدرت عظيم و بى پايان و . . . همانندى نخواهد داشت .\r\nاين نكته نيز قابل توجه است كه به گفته بعضى از ارباب لغت چند واژه داريم كه همه معنى « مثل » را مىرساند ، اما هيچكدام جامعيت مفهوم آن را ندارد :\r\n« ند » ( بر وزن ضد ) در جايى گفته مىشود كه فقط منظور شباهت در جوهر و ماهيت است .\r\n« شبه » در جايى كه تنها سخن از كيفيت در ميان است .\r\n« مساوى » تنها در موردى گفته مىشود كه بحث از كميت است .\r\n« شكل » در جايى به كار مىرود كه قدر و مساحت مطرح است .\r\nولى « مثل » مفهوم گسترده و عامى دارد كه همه اين مفاهيم در آن جمع است ، لذا هنگامى كه خداوند اراده مىكند هر گونه شبيه و نظير را از ذات خود نفى كند مىفرمايد « * ( لَيْسَ كَمِثْلِه شَيْءٌ ) * » ( 1 ) .\r\n\r\n","description":"","footnote":"\r\n( 1 ) « مفردات راغب » ماده « مثل » .\r\n","page_name":" 372 ","page_number":372},
  {"content":"\r\n\r\n3 - چند يادآورى در باره روزى بخشى خداوند\r\n\r\nالف - معيار گستردگى و تنگى روزى -\r\nهرگز نبايد تصور كرد كه وسعت رزق دليل بر محبت خداوند ، و يا تنگى معيشت دليل بر خشم و غضب او است ، زيرا خداوند گاه انسان را به وسعت روزى آزمايش مىكند ، و اموال سرشارى در اختيار او قرار مىدهد ، و گاه با تنگى معيشت ميزان مقاومت و پايمردى او را روشن مىسازد ، و آنها را از اين طريق پرورش مىدهد .\r\nگاه ثروت زياد مايه بلا و عذاب جان صاحبان آنهاست ، و هر گونه آرامش و استراحت را از آنها مىگيرد چنان كه قرآن مجيد در آيه 55 سوره توبه مىگويد :\r\nفَلا تُعْجِبْكَ أَمْوالُهُمْ وَلا أَوْلادُهُمْ إِنَّما يُرِيدُ اللَّه لِيُعَذِّبَهُمْ بِها فِي الْحَياةِ الدُّنْيا وَتَزْهَقَ أَنْفُسُهُمْ وَهُمْ كافِرُونَ : « فزونى اموال و اولاد آنها تو را در شگفتى فرو نبرد ، خدا مىخواهد آنان را به اين وسيله در زندگى دنيا مجازات كند و در حال كفر بميرند » ! در جاى ديگر مىگويد : أَ يَحْسَبُونَ أَنَّما نُمِدُّهُمْ بِه مِنْ مالٍ وَبَنِينَ نُسارِعُ لَهُمْ فِي الْخَيْراتِ بَلْ لا يَشْعُرُونَ : « آيا آنها چنين مىپندارند كه اموال و فرزندانى را كه به آنان داده‌ايم براى اين است كه درهاى خيرات را به رويشان بگشائيم ، چنين نيست ، آنها نمىفهمند » ( مؤمنون - 55 - 56 ) .\r\n\r\nب - تقدير روزى تضادى با تلاشها ندارد -\r\nنبايد از آياتى كه در زمينه تقدير و اندازه گيرى روزى به وسيله پروردگار آمده چنين استنباط كرد كه تلاشها و كوششها نقشى در اين زمينه ندارد ، و اينها را بهانه تنبلى و فرار از زير بار مسئوليتها و مجاهدتها در مقياس فرد و اجتماع قرار داد ، كه اين پندار بر ضد آيات فراوانى از قرآن مجيد است كه سعى و كوشش و تلاش را معيار موفقيتها شمرده است .\r\nهدف اين است كه با تمام تلاشها و كوششها باز به روشنى مىبينيم دست\r\n","description":"","footnote":"","page_name":" 373 ","page_number":373},
  {"content":"\r\nديگرى نيز در كار است كه گاه نتيجه تلاشها بر باد مىرود و گاه به عكس ، تا مردم فراموش نكنند در پشت عالم اسباب دست قدرت « مسبب الاسباب » كار مىكند و در هر حال محروميتهاى ناشى از تنبلى و سستى را هرگز نبايد به حساب تقسيم روزى از ناحيه خداوند گذارد ، چرا كه خود فرموده روزى را به تناسب تلاشها وسعت مىدهم .\r\n\r\nج - روزى تنها به معنى مواهب مادى نيست -\r\nروزى معنى وسيعى دارد كه روزيهاى معنوى را نيز در بر مىگيرد ، بلكه روزى اصلى همين روزى معنوى است ، در دعاها تعبير به رزق در مورد روزيهاى معنوى بسيار به كار رفته است ، در مورد حج مىگوئيم : الهم ارزقنى حج بيتك الحرام .\r\nدر مورد و توفيق اطاعت و دورى از معصيت آمده : الهم ارزقنى توفيق الطاعة و بعد المعصية . . .\r\nدر دعاهاى روزه ماه رمضان مىخوانيم اللهم ارزقنى فيه طاعة الخاشعين ( دعاى روز 15 ) و همچنين در مواهب معنوى ديگر .\r\n\r\nد - قرآن و اسباب فزونى روزى :\r\nقرآن چند امر را معرفى كرده كه خود درسى سازنده براى تربيت انسان است ، در يك جا مىگويد : لَئِنْ شَكَرْتُمْ لأَزِيدَنَّكُمْ « هر گاه شكر نعمتها را بجا آوريد ( و آن را در مصرف واقعى صرف كنيد ) نعمت را بر شما افزون مىكنم » ( ابراهيم - 7 ) .\r\nدر جاى ديگر مردم را به تلاش دعوت كرده ، مىگويد هُوَ الَّذِي جَعَلَ لَكُمُ الأَرْضَ ذَلُولًا فَامْشُوا فِي مَناكِبِها وَكُلُوا مِنْ رِزْقِه « او كسى است كه زمين را تسليم و خاضع در برابر شما قرار داد تا بر پشت آن راه رويد و از رزق آن استفاده كنيد » ( ملك - 15 ) .\r\nدر جاى ديگر تقوى و درستكارى را معيار گشايش روزى قرار داده مىفرمايد وَلَوْ أَنَّ أَهْلَ الْقُرى آمَنُوا وَاتَّقَوْا لَفَتَحْنا عَلَيْهِمْ بَرَكاتٍ مِنَ السَّماءِ وَالأَرْضِ\r\n","description":"","footnote":"","page_name":" 374 ","page_number":374},
  {"content":"\r\n« هر گاه مردم روى زمين ايمان آورند و تقوا پيشه كنند بركات آسمان و زمين را به روى آنها مىگشائيم » ( اعراف - 96 ) .\r\n\r\nه - تنگى رزق و مسائل تربيتى :\r\nگاه تنگى رزق به خاطر جلوگيرى از طغيان مردم است ، چنان كه در آيه 27 شورى ( همين سوره ) مىخوانيم :\r\nوَ لَوْ بَسَطَ اللَّه الرِّزْقَ لِعِبادِه لَبَغَوْا فِي الأَرْضِ :\r\n« هر گاه خداوند روزى را بر مردم گشاده دارد راه ظلم و طغيان پيش مىگيرند » !\r\nز - قرآن تاكيد دارد كه انسانها روزى بخش خود را تنها خدا بدانند و از غير او تقاضا نكنند ، و به دنبال اين ايمان و توكل بر نيرو و تلاش و سعى خود متكى باشند در آيه 3 فاطر آمده است : هَلْ مِنْ خالِقٍ غَيْرُ اللَّه يَرْزُقُكُمْ مِنَ السَّماءِ وَالأَرْضِ : « آيا خالقى غير از خدا وجود دارد كه شما را از آسمان و زمين روزى دهد » و در آيه 17 عنكبوت مىخوانيم : فَابْتَغُوا عِنْدَ اللَّه الرِّزْقَ : « تنها روزى را نزد خدا بجوئيد » .\r\nو به اين ترتيب روح بىنيازى و ترك وابستگى و اباى نفس را در انسانها زنده مىكند .\r\nدر مورد تقسيم ارزاق و تلاش براى زندگى و اسباب و سرچشمه‌هاى روزى بحثهاى مشروحى در جلد 11 صفحه 310 به بعد ( ذيل آيه 71 نحل ) و در جلد 9 صفحه 18 به بعد ( ذيل آيه 6 - هود ) داشتيم .\r\n","description":"","footnote":"","page_name":" 375 ","page_number":375},
  {"content":"\r\n\r\n[ سوره الشورى ‹ 42 › : آيات 13 تا 14 
  ]\r\nشَرَعَ لَكُمْ مِنَ الدِّينِ ما وَصَّى بِه نُوحاً وَالَّذِي أَوْحَيْنا إِلَيْكَ وَما وَصَّيْنا بِه إِبْراهِيمَ وَمُوسى وَعِيسى أَنْ أَقِيمُوا الدِّينَ وَلا تَتَفَرَّقُوا فِيه كَبُرَ عَلَى الْمُشْرِكِينَ ما تَدْعُوهُمْ إِلَيْه اللَّه يَجْتَبِي إِلَيْه مَنْ يَشاءُ وَيَهْدِي إِلَيْه مَنْ يُنِيبُ ‹ 13 › وَما تَفَرَّقُوا إِلَّا مِنْ بَعْدِ ما جاءَهُمُ الْعِلْمُ بَغْياً بَيْنَهُمْ وَلَوْ لا كَلِمَةٌ سَبَقَتْ مِنْ رَبِّكَ إِلى أَجَلٍ مُسَمًّى لَقُضِيَ بَيْنَهُمْ وَإِنَّ الَّذِينَ أُورِثُوا الْكِتابَ مِنْ بَعْدِهِمْ لَفِي شَكٍّ مِنْه مُرِيبٍ ‹ 14 ›\r\n\r\nترجمه :\r\n13 - آئينى را براى شما تشريع كرد كه به نوح توصيه كرده بود ، و آنچه را بر تو وحى فرستاديم و به ابراهيم و موسى و عيسى سفارش نموديم كه دين را برپا داريد و در آن تفرقه ايجاد نكنيد . خداوند هر كس را بخواهد بر مىگزيند ، و كسى را كه به سوى او باز گردد هدايت مىكند .\r\n14 - آنها پراكنده نشدند مگر بعد از علم و آگاهى ، و اين تفرقه جويى بخاطر انحراف از حق بود ( و عداوت و حسد ) و اگر فرمانى از سوى پروردگارت صادر نشده بود\r\n","description":"","footnote":"","page_name":" 376 ","page_number":376},
  {"content":"\r\nكه آنها تا سر آمد معينى زنده و آزاد باشند خداوند در ميان آنها داورى مىكرد و كسانى كه بعد از آنها وارثان كتاب شدند از آن در شك و ترديدند ، شكى توام با بدبينى و سوء ظن .\r\n\r\nتفسير :\r\n\r\nآئين تو عصاره آئين همه انبياست\r\nاز آنجا كه بسيارى از بحثهاى اين سوره در برابر مشركان است و در آيات قبل نيز از همين موضوع سخن به ميان آمده ، آيات مورد بحث اين حقيقت را روشن مىسازد كه دعوت اسلام به توحيد دعوت تازه اى نيست ، دعوت تمام پيامبران اولو العزم است ، نه تنها اصل توحيد بلكه تمام اصول دعوت انبيا در مسائل بنيادى در همه اديان آسمانى يكى بوده است .\r\nمىفرمايد : « خداوند آئينى را براى شما تشريع كرد كه به نخستين پيامبر اولو العزم نوح توصيه كرده بوده » ( * ( شَرَعَ لَكُمْ مِنَ الدِّينِ ما وَصَّى بِه نُوحاً ) * ) .\r\n« همچنين آنچه را بر تو وحى فرستاديم ، و ابراهيم و موسى و عيسى را به آن سفارش كرديم » ( * ( وَالَّذِي أَوْحَيْنا إِلَيْكَ وَما وَصَّيْنا بِه إِبْراهِيمَ وَمُوسى وَعِيسى ) * ) .\r\nو به اين ترتيب آنچه در شرايع همه انبيا بوده و در شريعت تو است و « آنچه خوبان همه دارند تو تنها دارى » ! تعبير « من الدين » نشان مىدهد كه هماهنگى شرايع آسمانى تنها در مساله توحيد و يا اصول عقائد نيست ، بلكه مجموعه دين الهى از نظر اساس و ريشه همه جا يكى است ، هر چند تكامل جامعه انسانى ايجاب مىكند كه تشريعات و قوانين فرعى هماهنگ با تكامل انسانها رو به تكامل رود تا به حد نهايى و خاتم اديان رسد .\r\nبه همين دليل در آيات ديگر قرآن شواهد فراوانى وجود دارد كه نشان مىدهد اصول كلى عقائد و قوانين و وظايف در همه اديان يكسان بوده .\r\n","description":"","footnote":"","page_name":" 377 ","page_number":377},
  {"content":"\r\nمثلا در شرح حال بسيارى از انبيا در قرآن مجيد مىخوانيم كه نخستين دعوتشان اين بود يا قَوْمِ اعْبُدُوا اللَّه ( 1 ) .\r\nو در جاى ديگر مىخوانيم وَلَقَدْ بَعَثْنا فِي كُلِّ أُمَّةٍ رَسُولًا أَنِ اعْبُدُوا اللَّه :\r\n« ما در هر امتى رسولى را فرستاديم تا به مردم بگويند خداوند يگانه را پرستش كنيد » .\r\nانذار به رستاخيز نيز در دعوت بسيارى از انبيا آمده است ( انعام 130 ، اعراف 59 ، شعراء 135 ، طه 15 ، مريم 31 ) .\r\nموسى و عيسى و شعيب ع از نماز سخن مىگويند ( طه 14 ، مريم 31 هود 87 ) ابراهيم دعوت به حج مىكند ( حج 27 ) .\r\nو روزه در همه اقوام پيشين بوده است ( بقره 183 ) .\r\nلذا در دنباله آيه به عنوان يك دستور كلى به همه اين پيامبران بزرگ مىافزايد : « به همه آنها توصيه كرديم كه دين را برپا داريد و در آن تفرقه ايجاد نكنيد » ( * ( أَنْ أَقِيمُوا الدِّينَ وَلا تَتَفَرَّقُوا فِيه ) * ) .\r\nتوصيه به دو امر مهم : نخست برپا داشتن آئين خدا در همه زمينه‌ها ( نه تنها عمل كردن بلكه اقامه و احياى آن ) .\r\nدوم پرهيز از بلاى بزرگ ، يعنى تفرقه و نفاق در دين .\r\nو به دنبال آن مىافزايد : « هر چند اين دعوت شما ، بر مشركان سخت گران است » ( * ( كَبُرَ عَلَى الْمُشْرِكِينَ ما تَدْعُوهُمْ إِلَيْه ) * ) .\r\nآنها بر اثر جهل و تعصب ساليان دراز آن چنان به شرك و بت پرستى خو گرفته‌اند و در اعماق وجودشان حلول كرده كه دعوت به توحيد مايه وحشت آنها است ، بعلاوه در شرك منافع نامشروع سران مشركان محفوظ است ، در حالى كه\r\n\r\n","description":"","footnote":"\r\n( 1 ) اعراف 59 ، 65 ، 73 ، 85 هود - 50 ، 61 ، 84 كه به ترتيب در مورد نوح ، هود ، صالح ، شعيب آمده است .\r\n","page_name":" 378 ","page_number":378},
  {"content":"\r\nتوحيد مايه قيام مستضعفان مىگردد و جلو هواپرستيها و مظالم آنها را مىگيرد .\r\nولى با اين حال همانگونه كه گزينش پيامبران به دست خدا است ، هدايت مردم نيز به دست او است « خداوند هر كس را بخواهد بر مىگزيند ، و كسى را كه به سوى او باز گردد هدايت مىكند » ( * ( اللَّه يَجْتَبِي إِلَيْه مَنْ يَشاءُ وَيَهْدِي إِلَيْه مَنْ يُنِيبُ ) * ) .\r\nدر اين آيه نكته هايى است كه بايد به آن توجه داشت :\r\n1 - « شرع » از ماده « شرع » ( بر وزن زرع ) در اصل به معنى راه روشن است ، راه ورود به نهرها را نيز « شريعه » مىگويند ، سپس اين كلمه در مورد اديان الهى و شرايع آسمانى به كار رفته ، چرا كه راه روشن سعادت در آن است ، و طريق وصول به آب حيات ايمان و تقوى و صلح و عدالت است .\r\nو از آنجا كه آب مايه پاكيزگى و طهارت و حيات است اين واژه تناسب روشنى با آئين الهى كه از نظر معنوى همين كارها را با روح و جان انسان و جامعه انسانيت مىكند دارد ( 1 ) .\r\n2 - در اين آيه تنها به پنج تن از پيامبران خدا اشاره شده ( نوح و ابراهيم و موسى عيسى و محمد ص ) چرا كه پيامبران اولو العزم يعنى صاحبان دين و آئين جديد تنها اين پنج تن هستند ، و در حقيقت آيه اشاره اى است به انحصار پيامبران صاحب شريعت در اين پنج نفر .\r\n3 - در آغاز از نوح ياد شده ، چرا كه نخستين شريعت يعنى آئينى كه داراى همه گونه قوانين عبادى و اجتماعى بود از او آغاز گشت و پيامبران پيش از او برنامه و دستورات محدودى داشتند ( 2 ) .\r\n\r\n","description":"","footnote":"\r\n( 1 ) اين معنى به طور اجمال در لسان العرب و مفردات راغب و ديگر كتب لغت آمده است .\r\n( 2 ) در اين زمينه شرحى در ذيل آيه 213 سوره بقره آورده‌ايم ( جلد 2 صفحه 58 ) .\r\n","page_name":" 379 ","page_number":379},
  {"content":"\r\nو به همين دليل در قرآن و روايات اسلامى سخنى از كتب آسمانى قبل از نوح نيامده است .\r\n4 - قابل توجه اينكه در ذكر اين پنج تن نخست از نوح ع سخن به ميان آمده ، سپس از پيامبر اسلام ص و بعد از ابراهيم ع و موسى ع و عيسى ع اين ترتيب بندى به خاطر اين است كه نوح به خاطر آغازگر بودنش در آغاز قرار گرفته ، و پيامبر اسلام ص بخاطر عظمتش بلافاصله بعد از او و ديگران به ترتيب زمان ظهور بعد از آنها .\r\n5 - اين نكته نيز قابل توجه است كه در مورد پيامبر اسلام ص تعبير به اوحينا اليك ( وحى بر تو فرستاديم ) مىكند ، اما در باره سايرين تعبير به « توصيه » شده است ، شايد اين تفاوت تعبير براى اهميت اسلام نسبت به ساير اديان آسمانى است .\r\n6 - در پايان آيه ، در مورد چگونگى گزينش پيامبران تعبير به « من يشاء » ( هر كس را بخواهد ) كه اشاره سر بسته اى است به شايستگيهاى وجودى رسولان الهى .\r\nاما در مورد امتها تعبير به « من ينيب » ( كسى كه به سوى خدا بازگردد ، و از گناه توبه كند و از در اطاعت در آيد ) تا معيار هدايت الهى و شرايط آن براى همگان روشن گردد و راه وصول به درياى رحمتش را بيابند .\r\nدر حديث قدسى آمده است :\r\nمن تقرب منى شبرا تقربت منه ذراعا و من أتانى يمشى ، اتيته هرولة :\r\n« كسى كه يك وجب به سوى من آيد من يك ذراع به سوى او مىروم ، و كسى كه آهسته به سوى من بيايد من شتابان به سوى او مىروم » ! ( 1 ) .\r\n\r\n","description":"","footnote":"\r\n( 1 ) « تفسير كبير » فخر رازى جلد 27 صفحه 157 ( ذيل آيات مورد بحث ) .\r\n","page_name":" 380 ","page_number":380},
  {"content":"\r\nاين احتمال نيز در تفسير جمله اخير داده شده است كه « اجتباء » و گزينش مخصوص انبيا نيست ، بلكه تمام بندگان خالص و مخلص را كه داراى مقام والاى الهى بودند شامل مىگردد .\r\nو از آنجا كه يكى از دو ركن دعوت انبياى اولو العزم عدم تفرقه در دين است و مطمئنا همه آنها روى اين مساله تبليغ كردند ، اين سؤال پيش مىآيد پس سرچشمه اينهمه اختلافات مذهبى از كجا است ؟\r\nآيه بعد به پاسخ اين سؤال پرداخته ، سرچشمه اصلى اختلافات دينى را چنين بيان مىكند : « آنها راه تفرقه را پيش نگرفتند مگر بعد از آنكه اتمام حجت بر آنها شد ، و علم و آگاهى كافى به آنها رسيد ، و اين تفرقه جويى به خاطر حب دنيا و رياست و ظلم و حسد و عداوت بود » ( * ( وَما تَفَرَّقُوا إِلَّا مِنْ بَعْدِ ما جاءَهُمُ الْعِلْمُ بَغْياً بَيْنَهُمْ ) * ) .\r\nآرى دنيا پرستان ستمگر ، و حسودان كينه توز ، در برابر آئين يكپارچه انبيا قيام كردند ، و هر گروهى را به راهى نمودند ، تا پايه‌هاى رياست خود را تقويت كنند ، و منافع دنياى خويش را تامين نمايند ، و حسادتها و عداوتهاى خود را با مؤمنان راستين و مكتب انبيا آشكار سازند ، ولى تمام اينها بعد از اتمام حجت بود .\r\nبه اين ترتيب سرچشمه اختلافهاى مذهبى جهل و بيخبرى نبود ، بلكه بغى و ظلم و انحراف از حق و اعمال نظرهاى شخصى بود .\r\n« دانشمندان دنيا طلب » و « عوامهاى متعصب و كينه توز » دست به دست هم دادند و اين اختلافات را بنيان نهادند .\r\nاين آيه پاسخ روشنى است به آنها كه مىگويند مذهب در ميان بشر ايجاد اختلاف كرده ، و خونريزيهاى فراوانى در طول تاريخ ببار آورده است ، زيرا اگر\r\n","description":"","footnote":"","page_name":" 381 ","page_number":381},
  {"content":"\r\nدقت شود مذهب هميشه عامل وحدت و يكپارچگى در محيط خود بوده ( همانگونه كه در مورد اسلام و قبايل حجاز و حتى اقوام خارج از جزيره عرب تحقق يافت و به اختلافات پايان و امت واحدى ساخت ) .\r\nولى سياستهاى استعمارى در ميان مردم تفرقه ايجاد كرد ، به اختلافات دامن زد ، و مايه خونريزى شد ، افزودن سليقه‌هاى شخصى و تحميل آن بر مذاهب آسمانى خود يك عامل بزرگ ديگر تفرقه بود كه آن هم از « بغى » مايه مىگرفت .\r\n« بغى » به گونه اى كه در ريشه اصلى لغوى آن ذكر كرده‌اند « درخواست تجاوز و انحراف از خط ميانه و تمايل به افراط و تفريط » است ، خواه به اين درخواست جامه عمل پوشيده شود يا نه ، گاه در كميت چيزى است ، و گاه در كيفيت ، و به همين مناسبت غالبا به معنى ظلم و ستم به كار مىرود .\r\nگاهى نيز به معنى هر گونه « طلب و تقاضا » هر چند امر خوب و شايسته اى باشد آمده است .\r\nلذا « راغب » در « مفردات » « بغى » را به دو شعبه تقسيم مىكند شعبه « ممدوح » و « مذموم » كه اولى تجاوز از حد عدالت و رسيدن به احسان و ايثار ، و تجاوز از واجبات و رسيدن به مستحبات است ، و دومى تجاوز از حق و تمايل به باطل است .\r\nسپس قرآن مىافزايد : « اگر فرمانى از سوى پروردگار تو صادر نشده بود كه آنها تا سر آمد معينى زنده و آزاد باشند خداوند در ميان آنها داورى مىكرد » ، طرفداران باطل را نابود مىساخت و پيروان حق را پيروز « ( * ( وَلَوْ لا كَلِمَةٌ سَبَقَتْ مِنْ رَبِّكَ إِلى أَجَلٍ مُسَمًّى لَقُضِيَ بَيْنَهُمْ ) * ) .\r\nآرى دنيا سراى آزمون و پرورش و تكامل است ، و اين بدون آزادى عمل امكان پذير نيست ، اين فرمان تكوينى خداوند است كه از آغاز خلقت انسان\r\n","description":"","footnote":"","page_name":" 382 ","page_number":382},
  {"content":"\r\nبوده و دگرگونى در آن راه ندارد ، اين طبيعت زندگى دنيا است ، ولى از امتيازات سراى آخرت حل تمام اين اختلافات و رسيدن انسانيت به يكپارچگى كامل است لذا از قيامت تعبير به « يوم الفصل » شده است .\r\nو در آخرين جمله به توضيح حال كسانى مىپردازد كه بعد از اين گروه بر سر كار آمدند ، گروهى كه عهد پيامبران را درك نكردند ، و زمانى چشم گشودند كه نفاقافكنان و تفرقه اندازان فضاى جامعه بشريت را با اعمال شيطنتآميز خود تيره و تار كرده بودند ، و آنها نتوانستند به خوبى حق را دريابند .\r\nمىفرمايد : « كسانى كه بعد از آنها وارثان كتب آسمانى شدند از آن در شك و ترديدند ، شكى توام با بدبينى و سوء ظن » ! ( * ( وَإِنَّ الَّذِينَ أُورِثُوا الْكِتابَ مِنْ بَعْدِهِمْ لَفِي شَكٍّ مِنْه مُرِيبٍ ) * ) ( 1 ) .\r\nدر حقيقت معنى « ريب » اين قيد را نيز ذكر كرده‌اند : به شكى گفته مىشود كه سرانجام بعد پرده از روى آن برداشته شود و به حقيقت تبديل گردد ، شايد اين امر اشاره به ظهور پيامبر اسلام ص با دلائل روشن باشد كه آثار شك و ريب را از دلهاى حقطلبان زدود .\r\n\r\nنكته :\r\nدر تفسير على بن ابراهيم از امام صادق ع نقل شده است كه در تفسير آيه * ( شَرَعَ لَكُمْ مِنَ الدِّينِ ) * فرمود : مخاطب در جمله « * ( أَنْ أَقِيمُوا الدِّينَ ) * » امام است ، و جمله « * ( لا تَتَفَرَّقُوا فِيه ) * » كنايه از امير مؤمنان على ع است ( 2 )\r\n\r\n","description":"","footnote":"\r\n( 1 ) بنا بر اين تفسير كه با جمله‌هاى قبل كاملا هماهنگ است ضمير « بعدهم » به امتهاى نخستين باز مىگردد كه به ايجاد تفرقه در مذاهب پرداختند ، نه به انبياى مذكور در آيه قبل ( دقت كنيد ) .\r\n( 2 ) « تفسير نور الثقلين » جلد 4 صفحه 567 .\r\n","page_name":" 383 ","page_number":383},
  {"content":"\r\nبديهى است منظور انحصار دين در ولايت على ع نمىباشد ، بلكه هدف بيان اين حقيقت است كه مساله ولايت امير مؤمنان على ع نيز از اركان دين به شمار مىرود .\r\n","description":"","footnote":"","page_name":" 384 ","page_number":384},
  {"content":"\r\n\r\n[ سوره الشورى ‹ 42 › : آيه 15 
  ]\r\nفَلِذلِكَ فَادْعُ وَاسْتَقِمْ كَما أُمِرْتَ وَلا تَتَّبِعْ أَهْواءَهُمْ وَقُلْ آمَنْتُ بِما أَنْزَلَ اللَّه مِنْ كِتابٍ وَأُمِرْتُ لأَعْدِلَ بَيْنَكُمُ اللَّه رَبُّنا وَرَبُّكُمْ لَنا أَعْمالُنا وَلَكُمْ أَعْمالُكُمْ لا حُجَّةَ بَيْنَنا وَبَيْنَكُمُ اللَّه يَجْمَعُ بَيْنَنا وَإِلَيْه الْمَصِيرُ ‹ 15 ›\r\n\r\nترجمه :\r\n15 - تو نيز آنها را به سوى اين آئين واحد الهى دعوت كن ، و آن چنان كه مامور شده اى استقامت نما ، و از هوا و هوسهاى آنان پيروى مكن ، و بگو : به هر كتابى كه از سوى خدا نازل شده ايمان آورده‌ام ، و مامورم در ميان شما عدالت كنم ، خداوند پروردگار ما و شما است ، نتيجه اعمال ما از آن ما است و نتيجه اعمال شما از آن شما ، خصومت شخصى در ميان ما نيست ، و خداوند ما و شما را در يك جا جمع مىكند ، و بازگشت همه به سوى او است .\r\n\r\nتفسير : آن گونه كه مامور شده اى استقامت كن !\r\nاز آنجا كه در آيات قبل مساله تفرقه امتها بر اثر بغى و ظلم و انحراف مطرح\r\n","description":"","footnote":"","page_name":" 385 ","page_number":385},
  {"content":"\r\nشده ، در آيه مورد بحث پيامبر ص را دستور مىدهد كه براى حل اختلافات و احياى آئين انبيا بكوشد ، و در اين راه نهايت استقامت را به خرج دهد .\r\nمىفرمايد : « انسانها را به سوى آئين واحد الهى دعوت كن ، و از اختلافات برهان » ( * ( فَلِذلِكَ فَادْعُ ) * ) ( 1 ) .\r\nسپس دستور به استقامت در اين راه داده ، مىگويد : « آن گونه كه مامور شده اى ايستادگى كن » ( * ( وَاسْتَقِمْ كَما أُمِرْتَ ) * ) .\r\nجمله « كما امرت » ( آن چنان كه مامور شده اى ) ممكن است اشاره به مرحله عالى استقامت و يا اشاره به اينكه استقامت هم از نظر كميت و كيفيت و مدت و خصوصيات ديگر همه بايد منطبق بر دستور و برنامه الهى باشد .\r\nو از آنجا كه اهواء و هوسهاى مردم در اين مسير از موانع بزرگ راه است ، در سومين دستور مىافزايد : « و از هوا و هوسهاى آنها پيروى مكن » ( * ( وَلا تَتَّبِعْ أَهْواءَهُمْ ) * ) .\r\nچرا كه هر گروهى تو را به تمايلات و منافع شخصى خود دعوت مىكنند ، همان دعوتى كه سرانجامش تفرقه و پراكندگى و نفاق است ، پا بر سر اين هواها بگذار ، و همه را گرد آئين واحد پروردگار جمع كن .\r\nو چون هر دعوتى نقطه شروعى دارد ، نقطه شروع آن را خود پيامبر ص قرار مىدهد ، و در چهارمين دستور مىفرمايد : « بگو من ايمان آورده‌ام به هر كتابى كه از سوى خدا نازل شده است » ( * ( وَقُلْ آمَنْتُ بِما أَنْزَلَ اللَّه مِنْ كِتابٍ ) * ) .\r\nمن در ميان كتب آسمانى فرق نمىنهم ، همه را به رسميت مىشناسم ، و همه را دعوت كننده به توحيد و معارف پاك دينى و تقوى و پاكى و حق و عدالت ،\r\n\r\n","description":"","footnote":"\r\n( 1 ) جمعى از مفسران « لام » را در « لذلك » به معنى « الى » دانسته‌اند ، و جمعى به معنى تعليل ، در صورت اول « ذلك » اشاره به آئين انبياى پيشين است ، و در صورت دوم اشاره به اختلافات امتها .\r\n","page_name":" 386 ","page_number":386},
  {"content":"\r\nو آئين من در حقيقت جامع همه آنها و مكمل آنها است .\r\nمن همانند اهل كتاب نيستم كه هر كدام ديگرى را نفى كند ، يهود مسيحيان را ، و مسيحيان يهود را ، و حتى پيروان هر آئين نيز از ميان آيات كتب دينى خود آن را مىپذيرند كه با اميال و خواسته هاشان هماهنگ است ، من همه را بدون استثنا پذيرا شده‌ام ، چرا كه اصول اساسى همه يكى است .\r\nو از آنجا كه براى ايجاد وحدت رعايت « اصل عدالت » ضرورت دارد ، در پنجمين دستور آن را مطرح كرده ، مىفرمايد : « بگو من مامورم كه در ميان همه شما عدالت كنم » ( * ( وَأُمِرْتُ لأَعْدِلَ بَيْنَكُمُ ) * ) .\r\nچه در قضاوت و داوريها ، چه در حقوق اجتماعى و مسائل ديگر ( 1 ) .\r\nو به اين ترتيب آيه مورد بحث از پنج دستور مهم تشكيل يافته كه از اصل دعوت آغاز مىشود ، سپس وسيله پيشرفت آن يعنى استقامت مطرح مىگردد ، بعد به موانع راه كه « هواپرستى » است ، اشاره شده ، سپس نقطه شروع كه از خويشتن است بيان گرديده ، و سرانجام هدف نهايى كه گسترش و تعميم عدالت است عنوان شده .\r\nبدنبال اين پنج دستور ، به جهات مشترك همه اقوام كه آن هم در پنج قسمت خلاصه شده ، اشاره مىكند ، مىفرمايد :\r\n« خدا پروردگار ما و شماست » ( * ( اللَّه رَبُّنا وَرَبُّكُمْ ) * ) .\r\n« اعمال ما از آن ما است و اعمال شما از آن شما ، و هر يك در مقابل اعمال خويش مسئوليم » ( * ( لَنا أَعْمالُنا وَلَكُمْ أَعْمالُكُمْ ) * ) .\r\nدر ميان ما و شما خصومتى نيست ، و هيچيك را بر ديگرى امتيازى نمىباشد و ما غرض شخصى با شما نداريم « ( * ( لا حُجَّةَ بَيْنَنا وَبَيْنَكُمُ ) * ) .\r\n\r\n","description":"","footnote":"\r\n( 1 ) جمعى از مفسران « عدالت » را در اينجا محدود به قضاوت كرده‌اند ، در حالى كه قرينه بر اين محدوديت در آيه وجود ندارد .\r\n","page_name":" 387 ","page_number":387},
  {"content":"\r\nاصولا نيازى به احتجاج و استدلال نيست چرا كه حق به قدر كافى واضح شده ، از اين گذشته سرانجام همه ما در يك جا جمع مىشويم و « خداوند ما و شما را در قيامت جمع مىكند » ( * ( اللَّه يَجْمَعُ بَيْنَنا ) * ) ( 1 ) .\r\nو قاضى همه ما در آن روز يكى است آرى « بازگشت همه به سوى او است » ( * ( وَإِلَيْه الْمَصِيرُ ) * ) .\r\nبه اين ترتيب هم خداى ما يكى است ، و هم سرانجام ما يكجاست ، و هم قاضى دادگاه و مرجع امورمان ، و از اين گذشته همه در برابر اعمالمان مسئوليم ، و هيچيك امتيازى بر ديگرى جز به ايمان و عمل پاك نداريم .\r\nاين بحث را با ذكر يك حديث جامع پايان مىدهيم :\r\nدر حديثى از پيغمبر گرامى اسلام ص مىخوانيم :\r\nثلاث منجيات ، و ثلاث مهلكات ، فالمنجيات : العدل فى الرضا و الغضب ، و القصد فى الغنى و الفقر ، و خشية اللَّه فى السر و العلانية ، و المهلكات : شح مطاع ، و هوى متبع ، و اعجاب المرء بنفسه :\r\nسه چيز است كه سبب نجات آدمى است ، و سه چيز مايه هلاكت او است :\r\nاما سه چيز كه باعث نجات او مىشود : دادگرى و عدالت در حالت خشنودى و غضب است ، و ميانه روى در حالت غنا و فقر ، و ترس از خدا در پنهان و آشكار .\r\nو اما سه چيز كه مايه هلاك آدمى است : بخلى است كه انسان از آن پيروى كند ، و هوا و هوس سركش و حاكم ، و خودپسندى است » ( 2 ) .\r\n\r\n","description":"","footnote":"\r\n( 1 ) ضمير متكلم مع الغير در « بيننا » اشاره به پيامبر و مؤمنان است ، و ضمير جمع در « بينكم » اشاره به تمام كفار اعم از اهل كتاب و مشركان مىباشد .\r\n( 2 ) مجمع البيان ذيل آيات مورد بحث و تحف العقول كلمات پيامبر اسلام .\r\n","page_name":" 388 ","page_number":388},
  {"content":"\r\n\r\n[ سوره الشورى ‹ 42 › : آيات 16 تا 18 
  ]\r\nوَ الَّذِينَ يُحَاجُّونَ فِي اللَّه مِنْ بَعْدِ ما اسْتُجِيبَ لَه حُجَّتُهُمْ داحِضَةٌ عِنْدَ رَبِّهِمْ وَعَلَيْهِمْ غَضَبٌ وَلَهُمْ عَذابٌ شَدِيدٌ ‹ 16 › اللَّه الَّذِي أَنْزَلَ الْكِتابَ بِالْحَقِّ وَالْمِيزانَ وَما يُدْرِيكَ لَعَلَّ السَّاعَةَ قَرِيبٌ ‹ 17 › يَسْتَعْجِلُ بِهَا الَّذِينَ لا يُؤْمِنُونَ بِها وَالَّذِينَ آمَنُوا مُشْفِقُونَ مِنْها وَيَعْلَمُونَ أَنَّهَا الْحَقُّ أَلا إِنَّ الَّذِينَ يُمارُونَ فِي السَّاعَةِ لَفِي ضَلالٍ بَعِيدٍ ‹ 18 ›\r\n\r\nترجمه :\r\n16 - آنها كه در باره خدا بعد از پذيرفتن دعوت او ، محاجه مىكنند دليل آنها نزد پروردگارشان باطل و بىاساس است و غضب بر آنها است و عذاب شديد از آن آنها .\r\n17 - خداوند كسى است كه كتاب را به حق نازل كرد و ميزان ( سنجش حق و باطل ) را ، اما تو چه مىدانى شايد ساعت ( قيام قيامت ) نزديك باشد .\r\n18 - آنها كه به قيامت ايمان ندارند در باره آن شتاب مىكنند ، ولى آنها كه ايمان آورده‌اند پيوسته با خوف و هراس مراقب آن هستند ، و مىدانند آن حق است آگاه باشيد آنها كه در قيامت ترديد مىكنند در گمراهى عميقى هستند .\r\n","description":"","footnote":"","page_name":" 389 ","page_number":389},
  {"content":"\r\n\r\nتفسير : شتاب نكنيد ، قيامت مىآيد !\r\nاز آنجا كه در آيات گذشته اين سخن به ميان آمد كه پيامبر ص مامور بود ضمن احترام به محتواى كتب آسمانى عدالت را در ميان همه مردم اجرا كند و هر گونه خصومت و محاجه با آنها را ترك كند ، در آيات مورد بحث براى تكميل اين سخن و اين كه حقانيت پيامبر اسلام نياز به دليل ندارد مىفرمايد : « آنها كه در باره خداوند يكتا به محاجه برمىخيزند بعد از آن كه دعوت او از سوى مردم پذيرفته شد دليل آنها نزد پروردگارشان باطل و بىاساس است » ( * ( وَالَّذِينَ يُحَاجُّونَ فِي اللَّه مِنْ بَعْدِ ما اسْتُجِيبَ لَه حُجَّتُهُمْ داحِضَةٌ عِنْدَ رَبِّهِمْ ) * ) .\r\n« و خشم و غضب پروردگار بر آنها است » ( چون از روى علم و عمد به مخالفت خود ادامه مىدهند ) ( * ( وَعَلَيْهِمْ غَضَبٌ ) * ) .\r\n« و عذاب شديد الهى نيز در قيامت از آن آنها است » ( * ( وَلَهُمْ عَذابٌ شَدِيدٌ ) * ) چرا كه لجاجت و عناد ثمره اى جز اين ندارد .\r\nدر اين كه منظور از جمله « * ( مِنْ بَعْدِ ما اسْتُجِيبَ لَه ) * » ( بعد از آن كه دعوت او اجابت شد ) چيست ؟ مفسران تفسيرهاى مختلفى ذكر كرده‌اند .\r\nگاه گفته‌اند منظور اجابت توده‌هاى مردم پاك دل و بى غرض مىباشد كه با الهام از فطرت الهى و مشاهده محتواى وحى و معجزات گوناگون پيامبر اسلام سر تسليم در برابر او فرود آوردند .\r\nو گاه اجابت دعاى پيامبر ص را در حق مخالفان در روز جنگ بدر كه منجر به نابودى بخش عظيمى از لشكر آنان و درهم شكستن شوكتشان شد ذكر كرده‌اند .\r\nو گاه آن را اشاره به پذيرش خود آنها يعنى اهل كتاب دانسته‌اند ، كه قبل\r\n","description":"","footnote":"","page_name":" 390 ","page_number":390},
  {"content":"\r\nاز ظهور پيامبر اسلام ص در انتظارش بودند و نشانه‌هاى او را براى مردم از كتابهاى خود مىخواندند و اظهار علاقه و ايمان نسبت به او مىنمودند ، اما پس از ظهور اسلام چون منافع نامشروعشان به خطر افتاد راه انكار پيش گرفتند .\r\nاز همه مناسبتر تفسير اول است ، زيرا تفسير دوم ايجاب مىكند كه اين آيات بعد از غزوه بدر نازل شده باشد ، در حالى كه دليل روشنى بر اين امر در دست نيست و به نظر مىرسد كه همه اين آيات در مكه نازل شده باشد .\r\nو تفسير سوم با لحن آيه موافق نيست ، زيرا بايد گفته شود : « من بعد استجابوا له » ( بعد از آن كه دعوت او را اجابت كردند ) .\r\nبعلاوه ظاهر جمله « * ( يُحَاجُّونَ فِي اللَّه ) * » اشاره به گفتگوى مشركان در باره خدا است ، نه اهل كتاب در باره پيامبر ص اما اين محاجه باطل اشاره به طرح چه مسائلى است ؟ باز محل گفتگو است .\r\nبعضى گفته‌اند : منظور ادعاى يهود است كه مىگفتند آئين ما پيش از اسلام بوده و برتر از آن است .\r\nيا اين كه شما مدعى وحدت هستيد بيائيد آئين موسى ع را كه مورد قبول طرفين است بپذيريد .\r\nولى همانگونه كه گفتيم بعيد است كه روى سخن در اين آيات با يهود و اهل كتاب باشد چرا كه « محاجه در باره اللَّه » بيشتر متناسب با مشركان است ، بنا بر اين جمله فوق اشاره به دلائل بىاساس و پوسيده اى است كه مشركان براى پذيرش شرك مىآوردند ، از جمله شفاعت بتها و يا پيروى از آئين نياكانشان .\r\nبه هر حال افراد لجوجى كه بعد از آشكار شدن حق به لجاجت و پافشارى خود ادامه مىدهند هم در نظر خلق خدا رسوا هستند و هم مشمول غضب خالق در اين جهان و جهان ديگر مىباشند .\r\n","description":"","footnote":"","page_name":" 391 ","page_number":391},
  {"content":"\r\nسپس به يكى از دلائل توحيد و قدرت پروردگار ، كه در عين حال متضمن اثبات نبوت است در مقابل احتجاج كنندگان بىمنطق پرداخته مىگويد :\r\n« خداوند همان كسى است كه كتاب آسمانى را به حق نازل كرد و همچنين ميزان را » ( * ( اللَّه الَّذِي أَنْزَلَ الْكِتابَ بِالْحَقِّ وَالْمِيزانَ ) * ) .\r\n« حق » كلمه جامعى است كه معارف و عقائد حقه ، و همچنين اخبار صحيح و برنامه‌هاى هماهنگ با نيازهاى فطرى و اجتماعى را و آنچه از اين قبيل است شامل مىشود ، چرا كه حق ، همان چيزى است كه با عينيت خارجى موافق است و تحقق يافته ، و جنبه ذهنى و پندارى ندارد .\r\nهمچنين « ميزان » در اين گونه موارد معنى جامعى دارد هر چند معنى آن در لغت به معنى « ترازو » و ابزار سنجش وزن است ، اما در معنى كنايى به هر گونه معيار سنجش ، و قانون صحيح الهى ، و حتى شخص پيامبر اسلام ص و امامان راستين ع كه وجودشان معيار تشخيص حق از باطل است اطلاق مىگردد و ميزان روز قيامت نيز نمونه اى است از اين معنى .\r\nبه اين ترتيب خداوند كتابى بر پيامبر اسلام ص نازل كرده است كه هم حق است ، و هم ميزان ارزيابى ارزشها است ، به گونه اى كه دقت در محتواى اين كتاب ، از معارف و عقائدش گرفته تا طرق استدلال منطقى آن ، و از قوانين اجتماعيش گرفته تا برنامه هايى كه براى تهذيب نفوس و تكامل انسانها ريخته دليل حقانيت آن است ، اين محتوى عالى با اين عمق و عظمت ، آن هم از يك فرد امى و درس نخوانده كه از عقب افتاده ترين محيطها برخاسته خود دليلى است بر عظمت پروردگار و وجود عالم ما وراء طبيعت و هم دليلى است بر حقانيت آورنده آن .\r\nو به اين ترتيب جمله فوق پاسخى است براى مشركان و هم اهل كتاب .\r\nو از آنجا كه نتيجه همه اين مسائل ، مخصوصا بروز و ظهور كامل حق و عدالت\r\n","description":"","footnote":"","page_name":" 392 ","page_number":392},
  {"content":"\r\nو ميزان در قيامت است در پايان آيه مىگويد : « تو چه مىدانى شايد ساعت ( قيام رستاخيز ) نزديك باشد » ؟ ! ( * ( وَما يُدْرِيكَ لَعَلَّ السَّاعَةَ قَرِيبٌ ) * ) .\r\nهمان قيامتى كه وقتى برپا شود همگان در دادگاه عدلش حضور مىيابند ، و در برابر ميزان سنجشى كه حتى به اندازه سنگينى يك دانه خردل و كوچكتر از آن را دقيقا مىسنجند قرار مىگيرند .\r\nسپس به موضعگيرى كفار و مؤمنان در برابر آن ، پرداخته مىگويد :\r\n« آنها كه به قيامت ايمان ندارند در باره آن شتاب مىكنند ، و مىگويند اين قيامت كى خواهد آمد » ؟ ! ( * ( يَسْتَعْجِلُ بِهَا الَّذِينَ لا يُؤْمِنُونَ بِها ) * ) .\r\nآنها هرگز به خاطر عشق به قيامت و رسيدن به لقاى محبوب ، اين سخن را نمىگويند ، بلكه از روى استهزاء و مسخره و انكار چنين تقاضايى دارند ، و اگر مىدانستند قيامت بر سر آنها چه مىآورد هرگز چنين تقاضايى نداشتند .\r\n« ولى آنها كه ايمان آورده‌اند پيوسته با خوف و هراس مراقب آن هستند ، و مىدانند پيوسته آن حق است و خواهد آمد » ( * ( وَالَّذِينَ آمَنُوا مُشْفِقُونَ مِنْها وَيَعْلَمُونَ أَنَّهَا الْحَقُّ ) * ) ( 1 ) .\r\nالبته لحظه قيام قيامت بر همه پوشيده است ، حتى بر پيامبران مرسل و فرشتگان مقرب خدا ، تا هم وسيله تربيت مداوم باشد براى مؤمنان ، و هم آزمون و اتمام حجتى براى منكران ، ولى اصل وقوع آن جاى ترديد نيست .\r\nو از اينجا روشن مىشود كه ايمان به قيامت و دادگاه بزرگ عدل الهى\r\n\r\n","description":"","footnote":"\r\n( 1 ) « مشفقون » از ماده « اشفاق » به معنى علاقه توام با ترس است ، هر گاه با « من » متعدى شود جنبه خوف در آن غلبه دارد ، و هر گاه با « على » متعدى شود مساله توجه و مراقبت در آن غلبه خواهد داشت ، و لذا انسان به دوستش مىگويد « انا مشفق عليك » ( تفسير روح المعانى و مفردات راغب ) .\r\n","page_name":" 393 ","page_number":393},
  {"content":"\r\nمخصوصا با توجه به اين معنى كه هر لحظه احتمال وقوع آن مىرود چه تاثير تربيتى عميقى در مؤمنان دارد .\r\nو در پايان آيه به عنوان يك اعلام عمومى ، مىفرمايد : « آگاه باشيد كسانى كه در قيامت ترديد مىكنند و با لجاج و عناد در مورد آن به محاجه مىپردازند .\r\nدر گمراهى عميقى هستند « ( * ( أَلا إِنَّ الَّذِينَ يُمارُونَ فِي السَّاعَةِ لَفِي ضَلالٍ بَعِيدٍ ) * ) .\r\nچرا كه نظام اين جهان خود دليلى است بر اينكه مقدمه اى است بر جهان ديگر ، كه بدون آن ، آفرينش اين جهان ، لغو و بى معنى است ، نه با حكمت خداوند سازگار است و نه با عدالت او .\r\nتعبير به « ضلال بعيد » اشاره به اين است كه گاه انسان راه را گم مىكند اما چندان فاصله با آن ندارد ، با مختصر تلاش و جستجو ممكن است راه را پيدا كند ، اما گاه چنان فاصله او زياد است كه ديگر پيدا كردن راه براى او مشكل يا غير ممكن است .\r\nجالب توجه اينكه در حديثى از پيامبر اسلام ص مىخوانيم :\r\n« مردى با صداى بلند از رسول خدا در يكى از سفرها سؤال كرد و گفت :\r\nاى محمد ! . . . پيامبر نيز با صدايى بلند همچون صداى خودش فرمود : « چه مىگويى » ؟\r\nعرض كرد : متى الساعة ؟ « روز قيامت كى خواهد بود » ؟\r\nپيامبر فرمود : انها كائنة فما اعددت لها ؟ : « قيامت خواهد آمد ، براى آن چه تهيه كرده اى » ؟\r\nعرض كرد : حب اللَّه و رسوله ! : « سرمايه من محبت خدا و پيامبر او است » .\r\nپيامبر فرمود : « انت مع من احببت » : « تو با كسى خواهى بود كه او را دوست دارى » ! ( 1 ) .\r\n\r\n","description":"","footnote":"\r\n( 1 ) تفسير مراغى جلد 25 صفحه 32 .\r\n","page_name":" 394 ","page_number":394},
  {"content":"\r\n\r\n[ سوره الشورى ‹ 42 › : آيات 19 تا 20 
  ]\r\nاللَّه لَطِيفٌ بِعِبادِه يَرْزُقُ مَنْ يَشاءُ وَهُوَ الْقَوِيُّ الْعَزِيزُ ‹ 19 › مَنْ كانَ يُرِيدُ حَرْثَ الآخِرَةِ نَزِدْ لَه فِي حَرْثِه وَمَنْ كانَ يُرِيدُ حَرْثَ الدُّنْيا نُؤْتِه مِنْها وَما لَه فِي الآخِرَةِ مِنْ نَصِيبٍ ‹ 20 ›\r\n\r\nترجمه :\r\n19 - خداوند نسبت به بندگانش لطف دارد ، هر كس را بخواهد روزى مىدهد ، و او قوى و شكست ناپذير است .\r\n20 - كسى كه زراعت آخرت را بخواهد به او بركت مىدهيم ، و بر محصولش مىافزائيم ، و آنها كه فقط كشت دنيا را مىطلبند كمى از آن به آنها مىدهيم اما در آخرت هيچ نصيبى ندارند !\r\n\r\nتفسير : مزرعه دنيا و آخرت\r\nاز آنجا كه در آيات قبل بحثى از عذاب شديد خداوند به ميان آمد ، و نيز تقاضايى از ناحيه منكران معاد مطرح شده بود كه چرا قيامت زودتر برپا نمىشود ؟\r\nنخستين آيه مورد بحث براى آميختن آن « قهر » با « لطف » و براى پاسخگويى به شتاب كردن بىمعنى منكران معاد مىفرمايد : « خداوند نسبت به بندگانش لطيف است ، و داراى لطف و مرحمت » ( * ( اللَّه لَطِيفٌ بِعِبادِه ) * ) .\r\n","description":"","footnote":"","page_name":" 395 ","page_number":395},
  {"content":"\r\nاگر در يك جا تهديد به عذاب شديد مىكند در جاى ديگر وعده لطف مىدهد ، آن هم لطفى نامحدود و گسترده ، و اگر در مجازات جاهلان مغرور تعجيل نمىكند آن هم از لطف او است .\r\nسپس يكى از مظاهر بزرگ لطف عميقش را كه روزى گسترده او است مطرح كرده مىگويد : « هر كس را بخواهد روزى مىدهد » ( * ( يَرْزُقُ مَنْ يَشاءُ ) * ) .\r\nمنظور اين نيست كه گروهى از روزى او محرومند ، بلكه منظور توسعه روزى است در باره هر كس بخواهد ، همانگونه كه در آيه 26 سوره رعد آمده است : اللَّه يَبْسُطُ الرِّزْقَ لِمَنْ يَشاءُ وَيَقْدِرُ : « خداوند روزى را بر هر كس بخواهد وسيع و براى هر كس بخواهد تنگ مىسازد » .\r\nدر چند آيه بعد از همين سوره نيز مىخوانيم : گستردگى و محدوديت روزى او روى حساب معينى است ، چرا كه « اگر خداوند روزى را براى همه گسترده سازد در زمين طغيان خواهند كرد » : « وَلَوْ بَسَطَ اللَّه الرِّزْقَ لِعِبادِه لَبَغَوْا فِي الأَرْضِ » ( آيه 27 - همين سوره ) .\r\nروشن است كه « روزى » در اينجا هم ارزاق معنوى را شامل مىشود و هم مادى را ، هم جسمانى و هم روحانى ، هنگامى كه مبدء لطف او است و روزى دهنده نيز او است ، پس چرا به سراغ بتهايى مىرويد كه نه رازقند و نه لطيف ، نه گرهى به كار كسى مىزنند و نه گرهى مىگشايند ؟ ! و در پايان آيه مىافزايد : « او قوى و شكست ناپذير است » ( * ( وَهُوَ الْقَوِيُّ الْعَزِيزُ ) * ) .\r\nاگر وعده روزى و لطف به بندگان مىدهد قادر بر انجام اين امر مىباشد و به همين دليل هرگز در وعده‌هاى او تخلف نيست .\r\nتوجه به اين نكته لازم است كه « لطيف » دو معنى دارد : يكى همان كه در بالا گفتيم يعنى صاحب لطف و محبت و مرحمت ، و ديگر آگاه بودن از امور\r\n","description":"","footnote":"","page_name":" 396 ","page_number":396},
  {"content":"\r\nدقيق و پنهانى ، و از آنجا كه روزى دادن به همه بندگان نياز به اين دارد كه از تمام آنها در هر گوشه و كنار در سراسر آسمان و زمين آگاه و با خبر باشد در آغاز به لطيف بودنش اشاره مىكند و سپس به مقام رزاقيت و لذا در آيه 6 سوره هود بعد از آنكه مىگويد : « روزى همه جنبندگان روى زمين بر خدا است » اضافه مىكند : وَيَعْلَمُ مُسْتَقَرَّها وَمُسْتَوْدَعَها « او قرارگاه و محل نقل و انتقال همه آنها را مىداند » .\r\nالبته ميان اين دو معنى نه تنها تناقضى نيست ، بلكه مكمل يكديگرند ، لطيف كسى است كه هم از نظر آگاهى كامل باشد ، و هم از نظر لطف و محبت در حق بندگان ، و از آنجا كه خداوند هم به خوبى از نيازهاى بندگانش آگاه است و هم به بهترين وجه به نيازهايشان پاسخ مىگويد از همه كس شايسته تر براى اين نام است .\r\nبه هر حال در آيه فوق به چهار وصف از اوصاف پروردگار اشاره شده :\r\nمقام لطف ، و رازقيت ، و قوت ، و عزت ، كه بهترين دليل بر مقام « ربوبيت » است چرا كه « رب » ( مالك و مدبر ) بايد واجد اين صفات باشد .\r\nدر آيه بعد با يك تشبيه لطيف ، مردم جهان را در برابر روزيهاى پروردگار و چگونگى استفاده از آن ، به كشاورزانى تشبيه مىكند كه گروهى براى آخرت كشت مىكنند ، و گروهى براى دنيا ، و نتيجه هر يك از اين دو زراعت را مشخص مىكند ، مىفرمايد : « كسى كه زراعت آخرت را طالب باشد به او بركت مىدهيم و بر محصولش مىافزائيم » ( * ( مَنْ كانَ يُرِيدُ حَرْثَ الآخِرَةِ نَزِدْ لَه فِي حَرْثِه ) * ) .\r\n« و آنها كه فقط براى دنيا كشت كنند و تلاش و كوشششان براى بهره گيرى از اين متاع زود گذر و فانى باشد تنها كمى از آنچه را مىطلبند به آنها مىدهيم اما در آخرت هيچ نصيب و بهره اى نخواهند داشت » ( * ( وَمَنْ كانَ يُرِيدُ حَرْثَ الدُّنْيا\r\n","description":"","footnote":"","page_name":" 397 ","page_number":397},
  {"content":"\r\n* ( نُؤْتِه مِنْها وَما لَه فِي الآخِرَةِ مِنْ نَصِيبٍ ) * ) ( 1 ) .\r\nتشبيه جالب و كنايه زيبايى است : انسانها همگى زارعند و اين جهان مزرعه ماست ، اعمال ما بذرهاى آن ، و امكانات الهى بارانى است كه بر آن مىبارد ، اما اين بذرها بسيار متفاوت است ، بعضى محصولش نامحدود ، جاودانى و درختانش هميشه خرم و سرسبز و پر ميوه ، اما بعضى ديگر محصولاتش بسيار كم ، عمرش كوتاه و زودگذر ، و ميوه هايى تلخ و ناگوار دارد .\r\nتعبير به « يريد » ( مىخواهد و اراده مىكند ) در حقيقت اشاره به تفاوت نيتهاى مردم است ، و مجموع آيه شرحى است پيرامون آنچه در آيه قبل از مواهب و روزيهاى پروردگار آمده كه گروهى از اين مواهب به صورت بذرهايى براى آخرت استفاده مىكنند و گروهى براى تمتع دنيا .\r\nجالب اينكه در مورد كشتكاران آخرت مىگويد : * ( نَزِدْ لَه فِي حَرْثِه ) * ( زراعت او را افزون مىكنيم ) ولى نمىگويد از تمتع دنيا نيز بىنصيبند ، اما در مورد كشتكاران دنيا مىگويد : « مقدارى از آن را كه مىخواهند به آنها مىدهيم ، بعد مىافزايد در آخرت هيچ نصيب و بهره اى ندارند » .\r\nبه اين ترتيب نه دنياپرستان به آنچه مىخواهند مىرسند و نه طالبان آخرت از دنيا محروم مىشوند ، اما با اين تفاوت كه گروه اول با دست خالى به سراى آخرت مىروند و گروه دوم با دستهاى پر ! نظير همين معنى در آيه 18 و 19 سوره اسراء به شكل ديگرى آمده است :\r\n« مَنْ كانَ يُرِيدُ الْعاجِلَةَ عَجَّلْنا لَه فِيها ما نَشاءُ لِمَنْ نُرِيدُ ثُمَّ جَعَلْنا لَه جَهَنَّمَ يَصْلاها مَذْمُوماً مَدْحُوراً\r\n\r\n","description":"","footnote":"\r\n( 1 ) واژه « حرث » به طورى كه راغب در مفردات مىگويد : در اصل به معنى پاشيدن بذر در زمين و مهيا ساختن آن براى زراعت است ، و در قرآن مجيد نيز كرارا در اين معنى به كار رفته ، ولى معلوم نيست ، چرا جمعى از مفسران آن را به معنى « عمل و كسب » تفسير كرده‌اند ؟ !\r\n","page_name":" 398 ","page_number":398},
  {"content":"\r\nوَ مَنْ أَرادَ الآخِرَةَ وَسَعى لَها سَعْيَها وَهُوَ مُؤْمِنٌ فَأُولئِكَ كانَ سَعْيُهُمْ مَشْكُوراً :\r\n« كسى كه زندگى زودگذر را مىطلبد آن مقدار از آن را كه بخواهيم به هر كس اراده كنيم مىبخشيم ، سپس دوزخ را براى او قرار مىدهيم ، در آن وارد مىشود در حالى كه مذموم و رانده شده در گاه خدا است ، و آن كس كه سراى آخرت را ميطلبد و كوشش خود را براى آن انجام دهد و ايمان داشته باشد به تلاشهاى او پاداش داده خواهد شد » .\r\nتعبير به « * ( نَزِدْ لَه فِي حَرْثِه ) * » هماهنگ است با آنچه در آيات ديگر قرآن آمده ، از جمله مَنْ جاءَ بِالْحَسَنَةِ فَلَه عَشْرُ أَمْثالِها : « كسى كه كار نيكى انجام دهد ده برابر پاداش او است » ( انعام - 160 ) و « لِيُوَفِّيَهُمْ أُجُورَهُمْ وَيَزِيدَهُمْ مِنْ فَضْلِه » « خدا پاداش آنها را به طور كامل مىدهد ، و از فضلش بر آنها مىافزايد » ( فاطر - 30 ) .\r\nبه هر حال آيه فوق ترسيم گويايى از بينش اسلامى در باره زندگى دنيا است ، دنيايى كه مطلوب بالذات است ، و دنيايى كه مقدمه جهان ديگر و مطلوب بالغير ، اسلام به دنيا به عنوان يك مزرعه مىنگرد كه محصولش در قيامت چيده مىشود .\r\nتعبيراتى كه در لسان روايات يا بعضى ديگر از آيات قرآن آمده تاييد و تاكيدى بر همين معنا است .\r\nمثلا در آيه 261 سوره بقره انفاق كنندگان را تشبيه به بذرى مىكند كه از آن هفت خوشه برمىخيزد ، و از هر خوشه اى يكصد دانه ، و گاه بيشتر ، اين نمونه بذر افشانى آخرت است .\r\nو در حديثى از پيامبر مىخوانيم :\r\nو هل تكب الناس على مناخرهم فى النار الا حصائد السنتهم :\r\n« آيا چيزى مردم را به رو در آتش مىافكند جز\r\n","description":"","footnote":"","page_name":" 399 ","page_number":399},
  {"content":"\r\nمحصولات درو شده زبانهاى آنها ( 1 ) .\r\nو در حديث ديگرى از امير مؤمنان على ع آمده است :\r\nان المال و البنين حرث الدنيا ، و العمل الصالح حرث الآخرة و قد يجمعهما اللَّه لاقوام :\r\n« مال و فرزندان كشت دنيا هستند و عمل صالح كشت آخرت ، و گاه خداوند اين هر دو را براى قومى جمع مىكند » ( 2 ) .\r\nاين نكته را نيز از آيه فوق مىتوان استفاده كرد كه دنيا و آخرت هر دو نياز به تلاش و سعى و كوشش دارد ، و هيچكدام بى زحمت و رنج به دست نمىآيد ، همانگونه كه هيچ بذر و محصولى بىرنج و زحمت نيست ، چه بهتر كه انسان با رنج و زحمتش درختى پرورش دهد كه بارش شيرين و هميشگى و دائم و برقرار باشد ، نه درختى كه زود خزان مىشود و نابود مىگردد .\r\nاين سخن را با حديثى از پيامبر گرامى اسلام ص پايان مىدهيم : فرمود :\r\nمن كانت نيته الدنيا فرق اللَّه عليه امره ، و جعل الفقر بين عينيه ، و لم يا ته من الدنيا الا ما كتب له ، و من كانت نيته الآخرة جمع اللَّه شمله ، و جعل غناه فى قلبه ، و اتته الدنيا و هى راغمة ! :\r\n« كسى كه نيتش دنيا باشد خداوند كار او را پريشان مىسازد ، فقر را در برابر او قرار مىدهد و جز آنچه براى او مقرر شده چيزى از دنيا به چنگ نمىآورد ، و كسى كه نيتش سراى آخرت باشد خداوند پراكندگى او را به جمعيت مبدل مىسازد ، و غنا و بىنيازى را در قلبش قرار مىدهد ، دنيا تسليم او مىگردد و به سراغ او مىآيد » ( 3 ) .\r\nاينكه در ميان علما مشهور است الدنيا مزرعة الآخرة در حقيقت اقتباسى از مجموع بيانات فوق است .\r\n\r\n","description":"","footnote":"\r\n( 1 ) « محجة البيضاء » جلد 5 صفحه 193 ( كتاب آفات اللسان ) .\r\n( 2 ) « كافى » مطابق نقل « نور الثقلين » جلد 4 صفحه 569 .\r\n( 3 ) مجمع البيان ذيل آيات مورد بحث .\r\n","page_name":" 400 ","page_number":400},
  {"content":"\r\n\r\n[ سوره الشورى ‹ 42 › : آيات 21 تا 23 
  ]\r\nأَمْ لَهُمْ شُرَكاءُ شَرَعُوا لَهُمْ مِنَ الدِّينِ ما لَمْ يَأْذَنْ بِه اللَّه وَلَوْ لا كَلِمَةُ الْفَصْلِ لَقُضِيَ بَيْنَهُمْ وَإِنَّ الظَّالِمِينَ لَهُمْ عَذابٌ أَلِيمٌ ‹ 21 › تَرَى الظَّالِمِينَ مُشْفِقِينَ مِمَّا كَسَبُوا وَهُوَ واقِعٌ بِهِمْ وَالَّذِينَ آمَنُوا وَعَمِلُوا الصَّالِحاتِ فِي رَوْضاتِ الْجَنَّاتِ لَهُمْ ما يَشاؤُنَ عِنْدَ رَبِّهِمْ ذلِكَ هُوَ الْفَضْلُ الْكَبِيرُ ‹ 22 › ذلِكَ الَّذِي يُبَشِّرُ اللَّه عِبادَه الَّذِينَ آمَنُوا وَعَمِلُوا الصَّالِحاتِ قُلْ لا أَسْئَلُكُمْ عَلَيْه أَجْراً إِلَّا الْمَوَدَّةَ فِي الْقُرْبى وَمَنْ يَقْتَرِفْ حَسَنَةً نَزِدْ لَه فِيها حُسْناً إِنَّ اللَّه غَفُورٌ شَكُورٌ ‹ 23 ›\r\n","description":"","footnote":"","page_name":" 401 ","page_number":401},
  {"content":"\r\n\r\nترجمه :\r\n21 - آيا معبودانى دارند كه آئينى براى آنها بى اذن خداوند تشريع كرده‌اند ؟ اگر مهلت مقررى براى آنها نبود در ميانشان داورى مىشد ( و دستور عذاب صادر مىگشت ) و براى ظالمان عذاب دردناكى است .\r\n22 - در آن روز ستمگران را مىبينى كه از اعمالى كه انجام داده‌اند سخت بيمناكند ، اما آنها را فرو مىگيرد ، اما كسانى كه ايمان آوردند و عمل صالح انجام دادند در بهترين باغهاى بهشتند ، و هر چه بخواهند نزد پروردگارشان براى آنها فراهم است اين است فضل بزرگ .\r\n23 - اين همان چيزى است كه خداوند بندگانش را كه ايمان آورده‌اند و عمل صالح انجام داده‌اند به آن نويد مىدهد ، بگو من هيچ پاداشى از شما بر رسالتم درخواست نمىكنم جز دوست داشتن نزديكانم و هر كس عمل نيكى انجام دهد بر نيكىاش مىافزائيم ، چرا كه خداوند آمرزنده و شكرگزار است .\r\n\r\nشان نزول :\r\nدر تفسير مجمع البيان شان نزولى براى آيات 23 تا 26 اين سوره از پيامبر گرامى اسلام ص نقل شده است كه حاصلش چنين است :\r\n« هنگامى كه پيامبر وارد مدينه شد و پايه‌هاى اسلام محكم گرديد ، انصار گفتند ما خدمت رسول خدا صلى اللَّه عليه و آله مىرسيم و عرض مىكنيم : اگر مشكلات مالى پيدا شد اين اموال ما بدون هيچگونه قيد و شرط در اختيار تو قرار دارد ، هنگامى كه اين سخن را خدمتش عرض كردند آيه * ( قُلْ لا أَسْئَلُكُمْ عَلَيْه أَجْراً إِلَّا الْمَوَدَّةَ فِي الْقُرْبى ) * : « بگو من مزدى از شما در برابر رسالت جز محبت نزديكانم نمىطلبم » نازل شد ، و پيامبر ص بر آنها تلاوت كرد سپس فرمود نزديكان مرا بعد از من دوست داريد ، آنها با خوشحالى و رضا و تسليم از محضرش بيرون آمدند ، اما منافقان گفتند اين سخنى است كه او بر خدا افترا بسته ،\r\n","description":"","footnote":"","page_name":" 402 ","page_number":402},
  {"content":"\r\nو هدفش اين است كه ما را بعد از خود در برابر خويشاوندانش ذليل كند ، آيه بعد نازل شد * ( أَمْ يَقُولُونَ افْتَرى عَلَى اللَّه كَذِباً ) * ، و به آنها پاسخ گفت ، پيامبر ص به سراغ آنان فرستاد و آيه را بر آنها تلاوت كرد ، گروهى پشيمان شدند و گريه كردند و سخت ناراحت گشتند آيه سوم نازل گرديد : * ( وَهُوَ الَّذِي يَقْبَلُ التَّوْبَةَ عَنْ عِبادِه ) * .\r\nپيامبر به سراغ آنها فرستاد و آنها را بشارت داد كه توبه خالصانه آنان مقبول درگاه خدا است ( 1 ) .\r\n\r\nتفسير : مودت اهل بيت ( ع ) پاداش رسالت است\r\nاز آنجا كه در آيه 13 همين سوره سخن از تشريع دين از ناحيه پروردگار به وسيله پيامبران اولو العزم بود در ادامه آن در نخستين آيه مورد بحث براى نفى تشريع ديگران ، و اينكه هيچ قانونى در برابر قانون الهى رسميت ندارد ، و اصولا حق قانونگذارى مخصوص خدا است مىفرمايد : « آيا آنها معبودانى دارند كه دين و آئينى بىاذن خداوند براى آنان تشريع كرده‌اند » ( * ( أَمْ لَهُمْ شُرَكاءُ شَرَعُوا لَهُمْ مِنَ الدِّينِ ما لَمْ يَأْذَنْ بِه اللَّه ) * ) .\r\nدر حالى كه خالق و مالك و مدبر عالم هستى تنها او است ، و به همين دليل حق قانونگذارى نيز مخصوص ذات پاك او است ، و هيچكس بدون اذن او نمىتواند در قلمرو تشريع او دخالت كند ، بنا بر اين در برابر تشريع او هر چه باشد باطل است .\r\nبه دنبال آن با لحنى تهديدآميز به تشريع كنندگان باطل هشدار داده مىگويد : « هر گاه فرمان حتمى خداوند دائر به مهلت دادن به اين گونه اشخاص\r\n\r\n","description":"","footnote":"\r\n( 1 ) « مجمع البيان » جلد 9 صفحه 29 .\r\n","page_name":" 403 ","page_number":403},
  {"content":"\r\nنبود در ميان آنها داورى مىشد « دستور عذابشان صادر مىگشت و مجالى به آنها نمىداد ( * ( وَلَوْ لا كَلِمَةُ الْفَصْلِ لَقُضِيَ بَيْنَهُمْ ) * ) .\r\nدر عين حال آنها نبايد اين حقيقت را فراموش كنند كه « براى ظالمان عذاب دردناكى است » ( * ( وَإِنَّ الظَّالِمِينَ لَهُمْ عَذابٌ أَلِيمٌ ) * ) .\r\nمنظور از « كلمة الفصل » مهلت مقررى است كه خداوند به اين گونه افراد داده تا آزادى عمل داشته باشند و اتمام حجت بر آنها بشود .\r\nتعبير به « ظالمين » در باره مشركانى كه عقيده به تشريعهايى در برابر قوانين الهى داشتند به خاطر وسعتى است كه در مفهوم « ظلم » وجود دارد ، و به هر كارى كه در غير موردش صورت گيرد اطلاق مىگردد ظاهر اين است كه منظور از « عذاب اليم » عذاب روز قيامت است ، چون اين تعبير در قرآن مجيد معمولا در اين معنى به كار مىرود ، آيه بعد نيز گواه بر اين حقيقت است ، و اينكه بعضى از مفسران آن را اعم از عذاب دنيا و آخرت گرفته‌اند ( مانند قرطبى ) بعيد به نظر مىرسد .\r\nسپس به توضيح كوتاهى در باره « عذاب ظالمين » و توضيح بيشترى در باره « پاداش مؤمنان » در مقابل آنها ، پرداخته ، مىگويد : « در آن روز ستمگران را مىبينى كه از اعمالى كه انجام داده‌اند سخت بيمناكند ، اما چه فايده كه مجازات اعمالشان آنها را فرو مىگيرد » ( * ( تَرَى الظَّالِمِينَ مُشْفِقِينَ مِمَّا كَسَبُوا وَهُوَ واقِعٌ بِهِمْ ) * ) .\r\n« اما كسانى كه ايمان آورده‌اند و عمل صالح انجام داده‌اند در بهترين و سرسبزترين باغهاى بهشت جاى دارند » ( * ( وَالَّذِينَ آمَنُوا وَعَمِلُوا الصَّالِحاتِ فِي رَوْضاتِ الْجَنَّاتِ ) * ) .\r\n« روضات » جمع « روضة » به معنى محلى است كه آب و درخت فراوان\r\n","description":"","footnote":"","page_name":" 404 ","page_number":404},
  {"content":"\r\nدارد لذا به باغهاى خرم و سرسبز « روضة » اطلاق مىشود ، از اين تعبير به خوبى استفاده مىشود كه باغهاى بهشت متفاوت است ، و مؤمنان صالح العمل در بهترين باغهاى بهشت جايشان است ، و مفهوم اين سخن اين است كه مؤمنان گنهكار هنگامى كه مشمول عفو خدا شوند به بهشت راه مىيابند هر چند جاى آنها در « روضات » نيست .\r\nاما فضل الهى در باره مؤمنان صالح العمل به همين جا ختم نمىشود ، آنها چنان مشمول الطاف او هستند كه « هر چه بخواهند نزد پروردگارشان براى آنها فراهم است » ( * ( لَهُمْ ما يَشاؤُنَ عِنْدَ رَبِّهِمْ ) * ) .\r\nو به اين ترتيب هيچ موازنه اى بين « عمل » و « پاداش آنها » وجود ندارد ، بلكه پاداششان از هر نظر نامحدود است ، چرا كه جمله « * ( لَهُمْ ما يَشاؤُنَ ) * » گوياى همين حقيقت است .\r\nو از آن جالبتر تعبير « عند ربهم » ( نزد پروردگارشان ) مىباشد كه بيانگر لطف بىحساب خداوند در باره آنها است ، چه موهبتى از اين بالاتر كه به مقام قرب خدا راه يابند ؟ همانگونه كه در باره شهداء مىگويد : بَلْ أَحْياءٌ عِنْدَ رَبِّهِمْ يُرْزَقُونَ در باره مؤمنان صالح العمل نيز مىفرمايد : لهم ما يشاؤن عند ربهم .\r\nبىجهت نيست كه در پايان آيه مىگويد « اين است فضل بزرگ » ( * ( ذلِكَ هُوَ الْفَضْلُ الْكَبِيرُ ) * ) .\r\nبارها گفته‌ايم شرح نعمتهاى بهشتى در بيان نمىگنجد ، براى ما زندانيان جهان ماده قابل تصور نيست كه بدانيم در جمله * ( لَهُمْ ما يَشاؤُنَ عِنْدَ رَبِّهِمْ ) * چه مفاهيمى گنجانيده شده ؟ مؤمنان چه چيزها مىخواهند ؟ و در جوار قرب خداوند چه الطافى يافت مىشود .\r\nاصولا هنگامى كه خداوند بزرگ چيزى را به عنوان فضل كبير توصيف\r\n","description":"","footnote":"","page_name":" 405 ","page_number":405},
  {"content":"\r\nكند پيداست به قدرى عظمت دارد كه هر چه فكر كنيم از آن بالاتر است .\r\nو به تعبير ديگر اين بندگان خالص كارشان بجايى مىرسد كه هر چه اراده كنند فراهم مىشود ، يعنى پرتوى از قدرت بىپايان پروردگار كه إِنَّما أَمْرُه إِذا أَرادَ شَيْئاً أَنْ يَقُولَ لَه كُنْ فَيَكُونُ ( يس - 82 ) در وجودشان پيدا مىشود ، چه فضيلت و موهبتى از اين بالاتر ؟\r\nدر آيه بعد براى بيان عظمت اين پاداش بزرگ مىافزايد : « اين همان چيزى است كه خداوند بندگانش را كه ايمان آورده‌اند و عمل صالح انجام داده‌اند به آن نويد مىدهد » ( * ( ذلِكَ الَّذِي يُبَشِّرُ اللَّه عِبادَه الَّذِينَ آمَنُوا وَعَمِلُوا الصَّالِحاتِ ) * ) .\r\nبشارت مىدهد تا رنجهاى طاعت و بندگى و مبارزه با هواى نفس و جهاد در برابر دشمنان بر آنها سخت نيايد ، و به آن پاداشهاى عظيم توان و نيروى بيشترى در راههاى پر فراز و نشيب زندگى براى رسيدن به رضاى پروردگار پيدا كنند .\r\nو از آنجا كه ابلاغ اين رسالت از سوى پيامبر بزرگوار اسلام ص گاه اين توهم را ايجاد مىكرد كه او چه اجر و پاداشى در برابر رسالت خود از مردم مىطلبد به دنبال اين سخن به پيامبر دستور مىدهد : « بگو : من هيچ اجر و پاداشى بر اين موضوع از شما درخواست نمىكنم ، جز اينكه ذوى القرباى مرا دوست داريد » ( * ( قُلْ لا أَسْئَلُكُمْ عَلَيْه أَجْراً إِلَّا الْمَوَدَّةَ فِي الْقُرْبى ) * ) .\r\nدوستى ذوى القربى چنان كه مشروحا بيان خواهد شد بازگشت به مساله ولايت و قبول رهبرى ائمه معصومين ع از دودمان پيامبر ص مىكند كه در حقيقت تداوم خط رهبرى پيامبر ص و ادامه مساله ولايت الهيه است ، و پر واضح است كه قبول اين ولايت و رهبرى همانند نبوت پيامبر ص سبب سعادت خود انسانها\r\n","description":"","footnote":"","page_name":" 406 ","page_number":406},
  {"content":"\r\nاست و نتيجه اش به خود آنها بازگشت مىكند .\r\nتوضيح اينكه :\r\nمفسران در تفسير اين جمله بحثهاى فراوانى دارند و تفسيرهاى مختلفى ، كه هر گاه با ذهن خالى از پيشداوريها به آنها نگاه كنيم مىبينيم بر اثر انگيزه‌هاى مختلفى از مفهوم اصلى آيه دور شده‌اند ، و احتمالاتى را برگزيده‌اند كه نه با محتواى آيه سازگار است و نه با شان نزول و ساير قرائن تاريخى و روايى .\r\nرويهمرفته چهار تفسير معروف براى آيه وجود دارد .\r\n1 - همان كه در بالا اشاره شد كه منظور از ذوى القربى نزديكان پيغمبر ص است و محبت آنها وسيله اى است براى قبول امامت و رهبرى ائمه معصومين ع از دودمان آن حضرت ، و پشتوانه اى بر اداى رسالت .\r\nجمعى از مفسران نخستين ، و تمام مفسران شيعه اين معنا را برگزيده‌اند ، و روايات فراوانى از طرف شيعه و اهل سنت در اين زمينه نقل شده كه بعدا به آن اشاره خواهيم كرد .\r\n2 - منظور اين است كه اجر و پاداش رسالت دوست داشتن امورى است كه شما را به « قرب الهى » دعوت مىكند .\r\nاين تفسير را كه جمعى از مفسران اهل سنت انتخاب كرده‌اند به هيچوجه با ظاهر آيه سازگار نيست ، زيرا در اين صورت معنى آيه چنين مىشود كه از شما مىخواهم كه اطاعت الهى را دوست بداريد ، و مودت آن را به دل بسپاريد ، در حالى كه بايد گفته شود من از شما اطاعت الهى را مىخواهم ( نه مودت اطاعت الهى ) .\r\nبعلاوه در ميان مخاطبين آيه كسى وجود نداشت كه دوست ندارد به خدا نزديك شود حتى مشركان نيز علاقه داشتند كه به خدا نزديك شوند و اصولا عبادت\r\n","description":"","footnote":"","page_name":" 407 ","page_number":407},
  {"content":"\r\nبتها را وسيله اى براى اين كار مىپنداشتند .\r\n3 - منظور اين است كه شما بستگان خودتان را به عنوان پاداش رسالت داريد و صله رحم بجا آوريد .\r\nبا اين تفسير هيچ تناسبى در ميان رسالت و پاداش آن وجود ندارد ، زيرا دوست داشتن بستگان خود چه خدمتى مىتواند به پيامبر ص بوده باشد ؟\r\nو چگونه ممكن است اجر رسالت قرار داده شود ؟ ! 4 - منظور اين است كه پاداش من اين است كه خويشاوندى مرا نسبت به خود محفوظ داريد ، و بخاطر اينكه با اكثر قبايل شما رابطه خويشاوندى دارم مرا آزار ندهيد ( زيرا پيامبر ص از طريق نسبى با قبايل قريش ارتباط داشت و از طريق سببى ( ازدواج ) با بسيارى از قبايل ديگر ، و از طريق مادر با جمعى از مردم مدينه از قبيله بنى النجار ، و از طرف مادر رضاعى به قبيله بنى سعد ) .\r\nاين تعبير بدترين معنايى است كه براى آيه شده است چرا كه درخواست اجر رسالت از كسانى است كه رسالت او را پذيرا شده‌اند ، و هر گاه كسانى رسالت را پذيرا شوند ديگر نيازى به اين بحثها نيست ، آنها پيامبر ص را به عنوان فرستاده الهى احترام مىگذارند ، احتياجى ندارد كه به خاطر قرابت و خويشاونديش او را محترم بشمرند ، چرا كه احترام ناشى از قبول رسالت ما فوق همه اينها است ، در واقع اين تفسير را بايد از اشتباهات بزرگى شمرد كه دامان بعضى از مفسران را گرفته و مفهوم آيه را به كلى مسخ كرده است .\r\nدر اينجا براى اينكه به حقيقت محتواى آيه آشناتر شويم بهترين راه آن است كه از آيات ديگر قرآن كمك گيريم :\r\nدر بسيارى از آيات قرآن مجيد مىخوانيم : پيامبران مىگفتند پاداشى از شما در برابر دعوت رسالت نمىخواهيم ، و پاداش ما تنها بر پروردگار عالميان است « ما أَسْئَلُكُمْ عَلَيْه مِنْ أَجْرٍ إِنْ أَجْرِيَ إِلَّا عَلى رَبِّ الْعالَمِينَ » ( 1 ) .\r\n\r\n","description":"","footnote":"\r\n( 1 ) سوره شعرا آيه 109 - 127 - 145 - 164 - 180 .\r\n","page_name":" 408 ","page_number":408},
  {"content":"\r\nو در مورد شخص پيامبر اسلام نيز تعبيرات مختلفى ديده مىشود : در يك جا مىگويد قُلْ ما سَأَلْتُكُمْ مِنْ أَجْرٍ فَهُوَ لَكُمْ إِنْ أَجْرِيَ إِلَّا عَلَى اللَّه : « بگو پاداشى را كه از شما خواستم تنها به سود شما است اجر و پاداش من فقط بر خداوند است » ( سبا - 47 ) .\r\nو در جاى ديگر مىخوانيم : قُلْ ما أَسْئَلُكُمْ عَلَيْه مِنْ أَجْرٍ إِلَّا مَنْ شاءَ أَنْ يَتَّخِذَ إِلى رَبِّه سَبِيلًا : بگو من در برابر ابلاغ رسالت هيچگونه پاداشى از شما مطالبه نمىكنم ، مگر كسانى كه بخواهند راهى به سوى پروردگارشان برگزينند » .\r\nو بالآخره در مورد ديگرى مىگويد : قُلْ ما أَسْئَلُكُمْ عَلَيْه مِنْ أَجْرٍ وَما أَنَا مِنَ الْمُتَكَلِّفِينَ : « من از شما پاداشى نمىطلبم و چيزى بر شما تحميل نمىكنم » ( ص - 86 ) .\r\nهر گاه اين آيات سه گانه را با آيه مورد بحث در كنار هم بگذاريم نتيجه گيرى كردن از آن آسان است : در يك جا به كلى نفى اجر و مزد مىكند .\r\nدر جاى ديگر مىگويد : من تنها پاداش از كسى مىخواهم كه راهى به سوى خدا مىجويد .\r\nو در مورد سوم مىگويد پاداشى را كه از شما خواسته‌ام براى خود شما است .\r\nو بالآخره در آيه مورد بحث مىافزايد : مودت در قربى پاداش رسالت من است ، يعنى :\r\nمن پاداشى از شما خواسته‌ام كه اين ويژگيها را دارد : مطلقا چيزى نيست كه نفعش عائد من شود ، صد در صد به سود خود شما است ، و چيزى است كه راه شما را به سوى خدا هموار مىسازد .\r\nبه اين ترتيب آيا جز مساله ادامه خط مكتب پيامبر ص به وسيله رهبران الهى و جانشينان معصومش كه همگى از خاندان او بوده‌اند امر ديگرى مىتواند\r\n","description":"","footnote":"","page_name":" 409 ","page_number":409},
  {"content":"\r\nباشد ؟ منتها چون مساله مودت پايه اين ارتباط بوده در اين آيه با صراحت آمده است .\r\nجالب اينكه غير از آيه مورد بحث در قرآن مجيد در پانزده مورد ديگر كلمه « القربى » به كار رفته كه در تمام آنها به معنى خويشاوندان و نزديكان است با اينحال معلوم نيست چرا بعضى اصرار دارند كه « قربى » منحصرا در اينجا به معنى « تقرب الى اللَّه » بوده باشد ، و معنى ظاهر و واضح آن را كه در همه جا در قرآن در آن به كار رفته است كنار بگذارند ؟\r\nاين نكته نيز قابل توجه است كه در پايان همين آيه مورد بحث مىافزايد :\r\n« آن كس كه عمل نيكى انجام دهد بر نيكى عملش مىافزاييم ، چرا كه خداوند آمرزنده و شكرگزار است و به اعمال بندگان جزاى مناسب مىدهد » ( * ( وَمَنْ يَقْتَرِفْ حَسَنَةً نَزِدْ لَه فِيها حُسْناً إِنَّ اللَّه غَفُورٌ شَكُورٌ ) * ) .\r\nچه حسنه اى از اين برتر كه انسان خود را هميشه در زير پرچم رهبران الهى قرار دهد ، حب آنها را در دل گيرد ، و خط آنها را ادامه دهد ، در فهم كلام الهى آنجا كه مسائل براى او ابهام پيدا كند از آنها توضيح بخواهد ، عمل آنها را معيار قرار دهد ، و آنها را الگو و اسوه خود سازد .\r\n\r\nرواياتى كه در تفسير اين آيه آمده است\r\nشاهد گوياى ديگر براى تفسير فوق اينكه روايات فراوانى در منابع اهل سنت و شيعه از شخص پيامبر ص نقل شده كه نشان مىدهد منظور از « قربى » اهل بيت و نزديكان و خاصان پيامبرند ، به عنوان نمونه :\r\n1 - « احمد » در فضائل الصحابه با سند خود از سعيد بن جبير از عامر چنين نقل مىكند : لما نزلت * ( قُلْ لا أَسْئَلُكُمْ عَلَيْه أَجْراً إِلَّا الْمَوَدَّةَ فِي الْقُرْبى ) * قالوا :\r\nيا رسول اللَّه ! من قرابتك ؟ من هؤلاء الذين وجبت علينا مودتهم ؟ قال :\r\nعلى و فاطمه و ابناهما ( عليهم السلام ) و قالها ثلاثا : « هنگامى كه آيه » * ( قُلْ\r\n","description":"","footnote":"","page_name":" 410 ","page_number":410},
  {"content":"\r\n* ( لا أَسْئَلُكُمْ عَلَيْه أَجْراً إِلَّا الْمَوَدَّةَ فِي الْقُرْبى ) * « نازل شد اصحاب عرض كردند اى رسول خدا ! خويشاوندان تو كه مودت آنها بر ما واجب است كيانند ؟ فرمود : على و فاطمه و دو فرزند آن دو ، اين سخن را سه بار تكرار فرمود » ! ( 1 ) 2 - در « مستدرك الصحيحين » از امام « على بن الحسين » ع نقل شده كه وقتى امير مؤمنان على ع به شهادت رسيد ، حسن بن على ع در ميان مردم خطبه خواند كه بخشى از آن اين بود :\r\nانا من اهل البيت الذين افترض اللَّه مودتهم على كل مسلم فقال تبارك و تعالى لنبيه ( ص ) * ( قُلْ لا أَسْئَلُكُمْ عَلَيْه أَجْراً إِلَّا الْمَوَدَّةَ فِي الْقُرْبى وَمَنْ يَقْتَرِفْ حَسَنَةً نَزِدْ لَه فِيها حُسْناً ) * فاقتراف الحسنة مودتنا اهل البيت :\r\n« من از خاندانى هستم كه خداوند مودت آنها را بر هر مسلمانى واجب كرده است ، و به پيامبرش فرموده : قل لا اسئلكم . . . منظور خداوند از » اكتساب حسنه « مودت ما اهل بيت است » ( 2 ) .\r\n3 - « سيوطى » در « الدر المنثور » در ذيل آيه مورد بحث از مجاهد از ابن عباس نقل كرده كه در تفسير آيه « * ( قُلْ لا أَسْئَلُكُمْ عَلَيْه أَجْراً إِلَّا الْمَوَدَّةَ فِي الْقُرْبى ) * » گفت : ان تحفظونى فى اهل بيتى و تودوهم بى :\r\n« منظور اين است كه حق مرا در اهل بيتم حفظ كنيد ، و آنها را به سبب من دوست داريد » ( 3 ) .\r\nو از اينجا روشن مىشود آنچه از ابن عباس بطريق ديگر نقل شده كه منظور عدم آزار پيامبر ص به خاطر قرابتش با قبائل مختلف عرب بوده مسلم نيست ، زيرا چنان كه ديديم مخالف آن نيز از ابن عباس نقل شده است .\r\n\r\n","description":"","footnote":"\r\n( 1 ) « احقاق الحق » جلد 3 صفحه 2 ، « قرطبى » نيز اين روايت را در ذيل آيه مورد بحث آورده ( جلد 8 صفحه 5843 ) .\r\n( 2 ) مستدرك الصحيحين جلد 3 صفحه 172 - محب الدين طبرى همين حديث را در ذخائر صفحه 137 آورده ، ابن حجر نيز در « صواعق » صفحه 101 آن را نقل كرده است .\r\n( 3 ) الدر المنثور ذيل آيه مورد بحث - جلد 6 صفحه 7 .\r\n","page_name":" 411 ","page_number":411},
  {"content":"\r\n4 - « ابن جرير طبرى » در تفسيرش با سند خود از « سعيد بن جبير » و با سند ديگرى از « عمر بن شعيب » نقل مىكند كه منظور از اين آيه ، هى قربى رسول اللَّه ( نزديكان رسول خدا مىباشد ) ( 1 ) .\r\n5 - مرحوم طبرسى مفسر معروف از « شواهد التنزيل » حاكم حسكانى كه از مفسران و محدثان معروف اهل سنت است از « ابى امامه » باهلى چنين نقل مىكند :\r\nپيامبر اسلام ص فرمود :\r\nان اللَّه خلق الانبياء من اشجار شتى ، و انا و على ( ع ) من شجرة واحدة ، فانا اصلها ، و على ( ع ) فرعها ، و فاطمة ( ع ) لقاحها ، و الحسن و الحسين ثمارها ، و اشياعنا اوراقها - تا آنجا كه فرمود - لو ان عبدا عبد اللَّه بين الصفا و المروة الف عام ، ثم الف عام ، ثم الف عام ، حتى يصير كالشن البالى ، ثم لم يدرك محبتنا كبه اللَّه على منخريه فى النار ، ثم تلا :\r\n* ( قُلْ لا أَسْئَلُكُمْ عَلَيْه أَجْراً ) *\r\n: « خداوند انبياء را از درختان مختلفى آفريد ، ولى من و على ع را از درخت واحدى ، من اصل آنم ، و على شاخه آن ، فاطمه موجب بارورى آن است ، و حسن حسين ميوه‌هاى آن ، و شيعيان ما برگهاى آنند . . . سپس افزود : اگر كسى خدا را در ميان صفا و مروه هزار سال ، و سپس هزار سال ، و از آن پس هزار سال ، عبادت كند ، تا همچون مشك كهنه شود ، اما محبت ما را نداشته باشد خداوند او را به صورت در آتش مىافكند ، سپس اين آيه را تلاوت فرمود : * ( قُلْ لا أَسْئَلُكُمْ عَلَيْه أَجْراً إِلَّا الْمَوَدَّةَ فِي الْقُرْبى ) * » .\r\nجالب اين كه اين حديث آن چنان اشتهار يافته بود كه شاعر معروف كميت در اشعارش به آن اشاره كرده ، مىگويد :\r\n\r\nوجدنا لكم فى آل حاميم آية\r\nتاولها منا تقى و معرب\r\n\r\nما براى شما ( خاندان پيامبر ص ) در سوره‌هاى حاميم آيه اى يافتيم .\r\nكه گروه تقيه كننده آن را تاويل كرده ، و گروه آشكار كننده آن را آشكارا\r\n\r\n","description":"","footnote":"\r\n( 1 ) تفسير طبرى جلد 25 صفحه 16 و 17 .\r\n","page_name":" 412 ","page_number":412},
  {"content":"\r\nبيان كرده‌اند ( 1 ) .\r\n6 - و نيز سيوطى در « الدر المنثور » از ابن جرير از ابى الديلم چنين نقل مىكند : هنگامى كه على بن الحسين ع را به اسارت آوردند ، و بر در دروازه دمشق نگهداشتند ، مردى از اهل شام گفت : الحمد للَّه الذى قتلكم و استاصلكم ! :\r\n« خدا را شكر كه شما را كشت ، و ريشه كن ساخت ! على بن الحسين ع فرمود : آيا قرآن را خوانده اى ؟ گفت آرى ، فرمود :\r\nسوره‌هاى حاميم را خوانده اى ، عرض كرد نه ، فرمود آيا اين آيه را نخوانده اى * ( قُلْ لا أَسْئَلُكُمْ عَلَيْه أَجْراً إِلَّا الْمَوَدَّةَ فِي الْقُرْبى ) * ؟ ! گفت : آيا شما همانها هستيد كه در اين آيه اشاره شده ؟ فرمود : آرى ( 2 ) .\r\n7 - « زمخشرى » در « كشاف » حديثى نقل كرده كه فخر رازى و قرطبى نيز در تفسيرشان از او اقتباس كرده‌اند : حديث مزبور به وضوح مقام آل محمد ص و اهميت حب آنها را بيان مىدارد ، مىگويد : رسول خدا ص فرمود :\r\nمن مات على حب آل محمد مات شهيدا .\r\nالا و من مات على حب آل محمد ( ص ) مغفورا له .\r\nالا و من مات على حب آل محمد مات تائبا .\r\nالا و من مات على حب آل محمد مات مؤمنا مستكمل الايمان .\r\nالا و من مات على حب آل محمد بشره ملك الموت بالجنة ثم منكر و نكير .\r\nالا و من مات على حب آل محمد يزف الى الجنة كما تزف العروس الى بيت زوجها .\r\nالا و من مات على حب آل محمد فتح له فى قبره بابان الى الجنة .\r\nالا و من مات على حب آل محمد جعل اللَّه قبره مزار ملائكة الرحمة .\r\nالا و من مات على حب آل محمد مات على السنة و الجماعة .\r\n\r\n","description":"","footnote":"\r\n( 1 ) « مجمع البيان » جلد 9 صفحه 29 .\r\n( 2 ) « الدر المنثور » جلد 6 صفحه 7 .\r\n","page_name":" 413 ","page_number":413},
  {"content":"\r\nالا و من مات على بغض آل محمد جاء يوم القيامه مكتوب بين عينيه آيس من رحمة اللَّه الا و من مات على بغض آل محمد مات كافرا .\r\nالا و من مات على بغض آل محمد لم يشم رائحة الجنة :\r\n« هر كس با محبت آل محمد بميرد شهيد از دنيا رفته » .\r\n« آگاه باشيد هر كس با محبت آل محمد ص از دنيا رود بخشوده است » .\r\n« آگاه باشيد هر كس با محبت آل محمد ص از دنيا رود با توبه از دنيا رفته » .\r\n« آگاه باشيد هر كس با محبت آل محمد ص از دنيا رود مؤمن كامل الايمان از دنيا رفته » .\r\n« آگاه باشيد هر كس با محبت آل محمد ص از دنيا رود فرشته مرگ او را بشارت به بهشت مىدهد ، و سپس منكر و نكير ( فرشتگان مامور سؤال در برزخ ) به او بشارت دهند » .\r\n« آگاه باشيد هر كس با محبت آل محمد ص از دنيا رود او را با احترام به سوى بهشت مىبرند آن چنان كه عروس به خانه داماد » .\r\n« آگاه باشيد هر كس با محبت آل محمد ص از دنيا رود در قبر او دو در به سوى بهشت گشوده مىشود » .\r\n« آگاه باشيد هر كس با محبت آل محمد ص از دنيا رود قبر او را زيارتگاه فرشتگان رحمت قرار مىدهد » .\r\n« آگاه باشيد هر كس با محبت آل محمد ص از دنيا رود بر سنت و جماعت اسلام از دنيا رفته » .\r\n« آگاه باشيد هر كس با عداوت آل محمد ص از دنيا رود روز قيامت در حالى وارد عرصه محشر مىشود كه در پيشانى او نوشته شده : مايوس از رحمت خدا » ! « آگاه باشيد هر كس با بغض آل محمد ص از دنيا برود كافر از دنيا رفته »\r\n","description":"","footnote":"","page_name":" 414 ","page_number":414},
  {"content":"\r\n« آگاه باشيد هر كس با عداوت آل محمد ص از دنيا برود بوى بهشت را استشمام نخواهد كرد » ( 1 ) .\r\nجالب اينكه فخر رازى بعد از ذكر اين حديث شريف كه صاحب كشاف آن را به صورت ارسال مسلم ذكر كرده است مىافزايد :\r\nآل محمد ص كسانى هستند كه بازگشت امرشان به او است ، كسانى كه ارتباطشان محكمتر و كاملتر باشد « آل » محسوب مىشوند ، و شك نيست كه فاطمه و على و حسن و حسين محكمترين پيوند را با رسول خدا داشتند ، و اين از مسلمات و مستفاد از احاديث متواتر است ، بنا بر اين لازم است كه آنها را « آل پيامبر » ص بدانيم .\r\nسپس مىافزايد : گروهى در مفهوم « آل » اختلاف كرده‌اند ، بعضى آنها را خويشاوندان نزديك پيامبر مىدانند ، و بعضى گفته‌اند آنها امت پيامبرند ، اگر اين واژه را بر معنى اول حمل كنيم آل پيامبر تنها آنها هستند ، و اگر به معنى امت كه دعوت او را پذيرفتند بدانيم باز هم خويشاوندان نزديك رسول خدا ص آل او محسوب مىشوند ، بنا بر اين به هر تقدير آنها آل هستند و اما غير آنها در لفظ « آل » داخلند يا نه ؟ محل اختلاف است .\r\nسپس فخر رازى از صاحب كشاف چنين نقل مىكند : « وقتى اين آيه نازل شد عرض كردند « اى رسول خدا ! خويشاوندان تو كيانند كه مودتشان بر ما واجب است » ؟ فرمود : « على و فاطمه و دو فرزندشان » .\r\nبنا بر اين ثابت مىشود كه اين چهار تن ذى القرباى پيغمبرند و هنگامى كه اين معنى ثابت شد واجب است از احترام فوق العاده اى برخوردار باشند « .\r\nفخر رازى مىافزايد : دلائل مختلفى بر اين مساله دلالت مىكند :\r\n\r\n","description":"","footnote":"\r\n( 1 ) تفسير كشاف جلد 4 صفحه 220 و 221 - تفسير فخر رازى جلد 27 صفحه 165 و 166 - تفسير قرطبى جلد 8 صفحه 5843 - تفسير ثعلبى ذيل آيه مورد بحث از جليل بن عبد اللَّه بجلى ( طبق نقل المراجعات نامه شماره 19 ) .\r\n","page_name":" 415 ","page_number":415},
  {"content":"\r\n1 - جمله « * ( إِلَّا الْمَوَدَّةَ فِي الْقُرْبى ) * » كه طرز استدلال به آن بيان شد .\r\n2 - شك نيست كه پيامبر فاطمه را دوست مىداشت و درباره او فرمود :\r\n« فاطمة بضعة منى يؤذينى ما يؤذيها » : « فاطمه پاره تن من است آنچه او را آزار دهد مرا آزار داده است » ! و با احاديث متواتر از رسول خدا ص ثابت شده كه او على و حسن و حسين را دوست مىداشت ، و هنگامى كه اين معنى ثابت شود محبت آنها بر تمام امت واجب است چون خداوند فرموده : وَاتَّبِعُوه لَعَلَّكُمْ تَهْتَدُونَ : « از او پيروى كنيد تا هدايت شويد » ( 1 ) و نيز فرموده : فَلْيَحْذَرِ الَّذِينَ يُخالِفُونَ عَنْ أَمْرِه : « كسانى كه فرمان او را مخالفت مىكنند از عذاب الهى بترسند » ( 2 ) و نيز فرموده : قُلْ إِنْ كُنْتُمْ تُحِبُّونَ اللَّه فَاتَّبِعُونِي يُحْبِبْكُمُ اللَّه :\r\n« بگو اگر خدا را دوست مىداريد از من پيروى كنيد تا خدا شما را دوست دارد » ( 3 ) و نيز فرموده لَقَدْ كانَ لَكُمْ فِي رَسُولِ اللَّه أُسْوَةٌ حَسَنَةٌ : « براى شما در زندگى رسول خدا سرمشق نيكويى بود » ( 4 ) .\r\n3 - دعاى براى « آل » افتخار بزرگى است و لذا اين دعا خاتمه تشهد در نماز قرار داده شده : اللهم صل على محمد و على آل محمد ، و ارحم محمدا و آل محمد ، و چنين تعظيم و احترامى در حق غير آل ديده نشده است ، بنا بر اين همه اين دلائل نشان مىدهد كه محبت آل محمد ص واجب است .\r\nسرانجام فخر رازى سخنان خود را در اين مساله با اشعار معروف شافعى پايان مىدهد :\r\n\r\nيا راكبا قف بالمحصب من منى\r\nو اهتف بساكن خيفها و الناهض\r\n\r\n\r\nسحرا اذا فاض الحجيج الى منى\r\nفيضا كما نظم الفرات الفائض\r\n\r\n\r\n","description":"","footnote":"\r\n( 1 ) اعراف - 158 .\r\n( 2 ) نور - 63 .\r\n( 3 ) آل عمران - 31 .\r\n( 4 ) احزاب - 21 .\r\n","page_name":" 416 ","page_number":416},
  {"content":"\r\n\r\nان كان رفضا حب آل محمد :\r\nفليشهد الثقلان انى رافضى ! !\r\n\r\n« اى سوارى كه عازم حج هستى ! در آنجا كه در نزديكى منى ريگ براى رمى جمرات جمع مىكنند و مركز بزرگ اجتماع زائران خانه خداست بايست ، و فرياد بزن به تمام كسانى كه در مسجد خيف مشغول عبادتند و يا در حال حركت مىباشند .\r\nفرياد بزن به هنگام سحرگاه كه حاجيان از مشعر به سوى منى كوچ مىكنند و همچون نهرى عظيم و خروشان وارد سرزمين منى مىشوند .\r\nآرى فرياد بزن و بگو : اگر محبت آل محمد ص رفض و ترك است ، همه جن و انس شهادت دهند كه من رافضيم « ! ( 1 ) .\r\nآرى اين است مقام آل محمد ص كه ما به دامانشان چنگ زده‌ايم و آنها را رهبر خويش و راهنماى دين و دنيا پذيرفته‌ايم ، الگو و اسوه خويش مىدانيم و تداوم خط نبوت را با امامت آنها مىبينيم .\r\nالبته غير از احاديث فوق روايات فراوان ديگرى در منابع اسلامى نقل شده كه از نظر رعايت اختصار و قناعت به جنبه‌هاى تفسيرى به هفت روايت فوق اكتفاء كرديم ، ولى ذكر اين نكته را مناسب مىدانيم كه در بعضى از منابع كلامى مانند « احقاق الحق » و شرح مبسوط آن ، حديث معروف فوق در مورد تفسير آيه * ( قُلْ لا أَسْئَلُكُمْ عَلَيْه أَجْراً إِلَّا الْمَوَدَّةَ فِي الْقُرْبى ) * از حدود پنجاه كتاب از كتب اهل سنت نقل شده است كه نشان مىدهد تا چه اندازه نقل اين روايت گسترده و مشهور بوده است قطع نظر از منابع فراوانى كه از طرق اهل بيت اين حديث را نقل مىكند .\r\n\r\n","description":"","footnote":"\r\n( 1 ) تفسير فخر رازى جلد 27 صفحه 166 .\r\n","page_name":" 417 ","page_number":417},
  {"content":"\r\n\r\nنكته‌ها :\r\n\r\n1 - سخنى با مفسر معروف « آلوسى »\r\nدر اينجا سؤالى براى جمعى مطرح است كه آلوسى مفسر معروف در روح المعانى آن را به صورت ايرادى بر شيعه مطرح كرده ، و ما آن را به صورت يك سؤال در اينجا عنوان كرده ، مورد بررسى قرار مىدهيم ، خلاصه كلام او چنين است :\r\nبعضى از شيعه آيه را در مقام استدلال بر امامت على ع ذكر كرده‌اند و گفته‌اند على ع واجب المحبة است ، و هر واجب المحبتى واجب الطاعة است ، و هر واجب الطاعتى داراى مقام امامت است ، و از آن نتيجه گرفته‌اند كه على ع داراى مقام امامت مىباشد و آيه را دليل بر اين موضوع شمردند .\r\nاما سخن آنها از چند جهت قابل ايراد است .\r\nاولا استدلال به آيه بر وجوب محبت فرع بر اين است كه آيه را به معنى محبت خويشاوندان پيامبر بدانيم ، در حالى كه جمع كثيرى از مفسران اين تفسير را نپذيرفته‌اند ، و گفته‌اند اين مناسب مقام نبوت نيست ، زيرا پيامبر را متهم مىسازد ، چه اينكه شبيه كار دنياپرستانى است كه فعاليتهايى را شروع مىكنند ، سپس منافعى در برابر آن براى فرزندان و بستگان خود مطالبه مىنمايند بعلاوه با آيه وَما تَسْئَلُهُمْ عَلَيْه مِنْ أَجْرٍ ( تو پاداشى از آنها مطالبه نمىكنى ) ( يوسف - 104 ) منافات دارد .\r\nثانيا قبول نداريم كه وجوب محبت دليل بر وجوب اطاعت است ، لذا ابن بابويه در كتاب اعتقادات مىگويد : اماميه اتفاق دارند كه محبت علويين لازم است در حالى كه همه را واجب الاطاعت نمىدانند ! ثالثا قبول نداريم كه هر شخص واجب الاطاعه اى داراى مقام امامت يعنى زعامت كبرى باشد ، و الا هر پيامبرى در زمان خود داراى چنين مقامى بود ، در\r\n","description":"","footnote":"","page_name":" 418 ","page_number":418},
  {"content":"\r\nحالى كه در داستان طالوت مىخوانيم كه او امام جمعيت شد در حالى كه پيامبرى نيز در آن زمان وجود داشت .\r\nرابعا آيه اقتضا مىكند تمام اهل بيت واجب الاطاعة باشند ، و به همين دليل بايد همه امام باشند ، در حالى كه اماميه چنين عقيده اى ندارند ( 1 ) .\r\n\r\nتحليل و بررسى\r\nبا برداشتى كه از آيه مورد بحث طبق قرائن فراوان و محكم موجود در آيه و ساير آيات قرآن داشتيم پاسخ بسيارى از اين ايرادات روشن مىشود :\r\nزيرا گفتيم اين محبت امر ساده اى نيست ، اين به عنوان پاداش نبوت و اجر رسالت است ، طبعا بايد مطلبى هموزن و همشان آن باشد ، تا بتواند پاداش آن قرار گيرد .\r\nاز سوى ديگر آيات قرآن گواهى مىدهد سود اين محبت چيزى نيست كه به پيامبر ص برگردد ، بلكه نتيجه آن صد در صد عائد خود مؤمنان مىشود يا به تعبير ديگر اين يك امر معنوى است كه در تكامل هدايت مسلمانان مؤثر است .\r\nبه اين ترتيب گرچه از آيه چيزى جز مساله وجوب محبت استفاده نمىشود اما با قرائنى كه ذكر شد اين وجوب محبت سر از مساله امامت كه پشتوانه مقام نبوت و رسالت است در مىآورد .\r\nبا توجه به اين توضيح كوتاه به بررسى ايرادات فوق مىپردازيم :\r\nاولا - اينكه بعضى از مفسران آيه را به مودت اهل بيت تفسير نكرده‌اند بايد قبول كرد كه پيشداوريها و رسوبات ذهنى مانع از اين امر بوده فى المثل جمعى از آنها « قربى » را به معنى « تقرب به پروردگار » تفسير كرده‌اند ! در حالى كه در تمام آيات قرآن هر موردى اين كلمه به كار رفته به معنى خويشاوندان است .\r\n\r\n","description":"","footnote":"\r\n( 1 ) روح المعانى جلد 25 صفحه 28 ( ذيل آيه مورد بحث ) .\r\n","page_name":" 419 ","page_number":419},
  {"content":"\r\nو يا اينكه جمعى آن را به معنى خويشاوندى پيامبر با قبايل عرب تفسير كرده‌اند ، در حالى كه اين تفسير نظام آيه را به كلى به هم مىريزد ، اجر رسالت را از كسى مطالبه مىكنند كه رسالت را پذيرفته ، و كسى كه رسالت پيامبر را بپذيرد چه نيازى دارد كه خويشاوندى او را با خود در نظر گيرد ، و از آزار او چشم بپوشد ؟\r\nعلاوه بر اين روايات زيادى كه آيه را به ولايت اهل بيت پيامبر تفسير مىكند چرا كنار بگذاريم ؟ ! بنا بر اين بايد قبول كرد كه اين گروه از مفسران هرگز با ذهن خالى به تفسير آيه نپرداخته‌اند و گرنه مطلب پيچيده اى در آن وجود ندارد .\r\nو از اينجا روشن مىشود كه تقاضاى چنين پاداشى نه با مقام نبوت منافات دارد ، و نه همچون راه و رسم دنيا پرستان است ، و با آيه 104 سوره يوسف كه نفى هر گونه پاداش مىكند نيز كاملا هماهنگ است ، چرا كه پاداش مودت اهل بيت در حقيقت پاداشى نيست كه پيامبر از آن منتفع گردد بلكه خود مسلمين از آن بهره مند مىشوند .\r\nثانيا - درست است وجوب محبت ساده هرگز دليل بر وجوب اطاعت نيست اما وقتى در نظر بگيريم كه اين محبتى است كه متناسب همطراز رسالت قرار داده شده ، يقين پيدا مىكنيم كه وجوب اطاعت نيز در آن نهفته است ، و از اينجا روشن مىشود كه گفتار ابن بابويه ( صدوق ) نيز منافاتى با آنچه گفتيم ندارد .\r\nثالثا - درست است كه هر وجوب اطاعتى دليل بر مقام امامت و زعامت كبرى نيست ، ولى بايد توجه داشت وجوب اطاعتى كه پاداش رسالت و متناسب با آن است جز امامت نمىتواند باشد .\r\nرابعا - امام به معنى رهبر - در هر عصرى يك تن بيشتر نمىتواند باشد ، و بنا بر اين امامت همه اهل بيت معنى نخواهد داشت بعلاوه نبايد نقش روايات را در\r\n","description":"","footnote":"","page_name":" 420 ","page_number":420},
  {"content":"\r\nاين زمينه يعنى در فهم معنى آيه از نظر دور داشت .\r\nقابل توجه اينكه آلوسى شخصا اهميت زيادى براى مودت اهل بيت قائل شده ، و در چند خط پيش از بحث فوق مىگويد : حق اين است كه محبت خويشاوندان پيامبر ص بخاطر قرابتشان با پيامبر ص واجب است ، و هر قدر قرابت قويتر باشد محبت وجوب بيشترى دارد ، و سرانجام مىگويد : آثار اين مودت تعظيم و احترام و قيام به اداء حقوق اقرباى پيغمبر است ، در حالى كه بسيارى از مردم در اين امر سستى كرده‌اند تا آنجا كه محبت قرابت پيامبر ص را يك نوع رافضى گرى شمرده‌اند ! ولى من چنين نمىگويم ، بلكه همان مىگويم كه شافعى در آن كلام جالب و گوياى خود گفته است .\r\nسپس اشعارى را كه در بالا از شافعى نقل كرديم ذكر كرده ، مىافزايد :\r\nبا اين حال من معتقد به خروج از اعتقادات بزرگان اهل سنت در مورد صحابه نيستم ، و محبت آنها را نيز از واجبات مىشمرم ( 1 ) . . .\r\n\r\n2 - كشتى نجات !\r\n« فخر رازى » در ذيل اين بحث نكته اى را نقل كرده و آن را پسنديده است و « آلوسى » در روح المعانى نيز آن را به عنوان « نكته اى لطيف » به نقل از فخر رازى آورده ، نكته اى كه فكر مىكنند از طريق آن بعضى از تضادها بر طرف مىگردد ، و آن اينكه : پيغمبر گرامى اسلام از يك سو فرموده است :\r\nمثل اهل بيتى كمثل سفينة نوح من ركب فيها نجى :\r\n« مثل اهل بيت من همچون كشتى نوح است هر كس سوار بر آن شود نجات مىيابد » .\r\nو از سوى ديگر فرموده است :\r\nاصحابى كالنجوم بايهم اقتديتم اهتديتم :\r\n« اصحاب من همچون ستارگان آسمانند به هر كدام اقتدا كنيد هدايت مىيابيد\r\n\r\n","description":"","footnote":"\r\n( 1 ) همان مدرك\r\n","page_name":" 421 ","page_number":421},
  {"content":"\r\nو ما الان در اقيانوس تكليف گرفتاريم ، و امواج شبهات و شهوات ما را از هر سو در هم مىكوبد ، و آن كس كه مىخواهد از دريا عبور كند احتياج به دو امر دارد يكى كشتى است كه خالى از هر عيب و نقص باشد ، و ديگرى ستارگان پر فروغ درخشنده اى است كه مسير را به او نشان دهد ، هنگامى كه انسان سوار بر كشتى شود ، و چشم بر ستارگان درخشان بدوزد اميد نجات وجود دارد ، همچنين هر كس از اهل سنت بر كشتى محبت آل محمد ص سوار گردد ، و چشم به ستارگان اصحاب دوزد اميد است كه خداوند او را به سلامت و سعادت در دنيا و آخرت برساند ( 1 ) .\r\nولى ما مىگوئيم اين تشبيه شاعرانه گرچه زيبا است اما دقيق نيست ، چرا كه اولا كشتى نوح مركب نجات بود و در آن روز كه همه جاى جهان را امواج خروشان آب فرا گرفته بود ، دائما در گردش بود بىآنكه مانند كشتيهاى معمولى مقصدى داشته باشد كه به سوى آن مقصد به كمك ستارگان حركت كند .\r\nمقصد خود كشتى بود ، و نجات از غرقاب ، تا فرو نشستن آب و قرار گرفتن كشتى بر كنار كوه جودى .\r\nثانيا - در بعضى از روايات كه در كتب برادران اهل سنت نقل شده از پيغمبر گرامى اسلام چنين آمده است :\r\nالنجوم امان لاهل الارض من الغرق و اهل بيتى امان لامتى من الاختلاف فى الدين\r\n« ستارگان امان براى اهل زمينند از غرق شدن و اهل بيت من امان امتند از اختلاف در دين » ( 2 ) .\r\n\r\n","description":"","footnote":"\r\n( 1 ) تفسير فخر رازى جلد 27 صفحه 167 .\r\n( 2 ) « حاكم » اين حديث را در جلد سوم « مستدرك » صفحه 149 از ابن عباس نقل كرده ، سپس مىگويد : هذا حديث صحيح الاسناد و لم يخرجاه : « اين حديث معتبرى است كه بخارى و مسلم آن را نقل نكرده‌اند ) .\r\n","page_name":" 422 ","page_number":422},
  {"content":"\r\n\r\n3 - تفسير « * ( وَمَنْ يَقْتَرِفْ حَسَنَةً ) * . . . »\r\n« اقتراف » در جمله « و * ( مَنْ يَقْتَرِفْ حَسَنَةً نَزِدْ لَه فِيها ) * حسنة » « هر كس حسنه اى را كسب كند ما بر حسن آن مىافزائيم » در اصل از « قرف » ( بر وزن حرف ) به معنى كندن پوست اضافى از درخت يا پوستهاى اضافى از زخم است كه گاه مايه پيراستن و بهبودى مىگردد ، اين كلمه بعدا در اكتساب به كار رفته اعم از اينكه اكتساب خوبى باشد يا بدى .\r\nولى به گفته راغب اين واژه در بديها بيش از خوبيها به كار مىرود ( هر چند در آيه مورد بحث در خوبيها به كار رفته ) .\r\nلذا ضرب المثلى در عرب معروف است كه مىگويند : الاعتراف يزيل الاقتراف « اعتراف به گناه ، گناه را از بين مىبرد » .\r\nجالب اينكه در بعضى از تفاسير از ابن عباس و يكى ديگر از مفسران نخستين بنام « سدى » نقل شده كه منظور از « اقتراف حسنة » در آيه شريفه مودت آل محمد ص است ( 1 ) .\r\nدر حديثى كه سابقا از امام حسن بن على ع نقل كرديم نيز آمده :\r\nاقتراف الحسنة مودتنا اهل البيت\r\n: « منظور از بدست آوردن حسنه مودت ما اهل بيت است » روشن است كه منظور از اين گونه تفسيرها محدود بودن معنى اكتساب حسنه به مودت اهل بيت نيست ، بلكه معنى وسيع و گسترده اى دارد ولى از آنجا كه اين جمله به دنبال مساله مودت ذى القربى آمده است روشنترين مصداق اكتساب حسنه همين مودت است .\r\n\r\n4 - اين چند آيه مدنى است\r\nاين سوره ( سوره شورى ) چنان كه در آغاز گفتيم از سوره‌هاى مكى است\r\n\r\n","description":"","footnote":"\r\n( 1 ) « مجمع البيان » ذيل آيات مورد بحث ، و تفسير صافى ، و تفسير قرطبى .\r\n","page_name":" 423 ","page_number":423},
  {"content":"\r\nولى جمعى از مفسران معتقدند كه اين چهار آيه ( آيه 23 تا 26 ) در مدينه نازل شده است ، و شان نزولى كه در آغاز تفسير اين آيات نقل كرديم گواه بر اين معنى است ، رواياتى كه اهل بيت را به على ع و فاطمه و دو فرزندان آنها امام حسن و امام حسين تفسير مىكند نيز مناسب همين معنى است ، زيرا مىدانيم ازدواج على ع و بانوى اسلام در مدينه انجام گرفت ، و تولد حسن و حسين ع در سالهاى سوم و چهارم هجرى طبق نقل معروف بوده است .\r\n","description":"","footnote":"","page_name":" 424 ","page_number":424},
  {"content":"\r\n\r\n[ سوره الشورى ‹ 42 › : آيات 24 تا 26 
  ]\r\nأَمْ يَقُولُونَ افْتَرى عَلَى اللَّه كَذِباً فَإِنْ يَشَإِ اللَّه يَخْتِمْ عَلى قَلْبِكَ وَيَمْحُ اللَّه الْباطِلَ وَيُحِقُّ الْحَقَّ بِكَلِماتِه إِنَّه عَلِيمٌ بِذاتِ الصُّدُورِ ‹ 24 › وَهُوَ الَّذِي يَقْبَلُ التَّوْبَةَ عَنْ عِبادِه وَيَعْفُوا عَنِ السَّيِّئاتِ وَيَعْلَمُ ما تَفْعَلُونَ ‹ 25 › وَيَسْتَجِيبُ الَّذِينَ آمَنُوا وَعَمِلُوا الصَّالِحاتِ وَيَزِيدُهُمْ مِنْ فَضْلِه وَالْكافِرُونَ لَهُمْ عَذابٌ شَدِيدٌ ‹ 26 ›\r\n\r\nترجمه :\r\n24 - آنها مىگويند ، او بر خدا دروغ بسته ، ولى اگر خدا بخواهد بر قلب تو مهر مىنهد ( و قدرت اظهار اين آيات را از تو مىگيرد ) و باطل را محو مىكند و حق را به فرمانش پابرجا مىسازد ، چرا كه او به آنچه در درون دلها است آگاه است .\r\n25 - او كسى است كه توبه را از بندگانش مىپذيرد ، و گناهان را مىبخشد و آنچه را انجام مىدهيد مىداند .\r\n26 - و درخواست كسانى را كه ايمان آورده‌اند و عمل صالح انجام داده‌اند اجابت مىكند ، و از فضلش بر آنها مىافزايد ، اما براى كافران عذاب شديدى است .\r\n\r\nتفسير : او توبه بندگان را مىپذيرد\r\nاين آيات ادامه آيات گذشته در زمينه رسالت و اجر رسالت ، و مودت ذى القربى\r\n","description":"","footnote":"","page_name":" 425 ","page_number":425},
  {"content":"\r\nو اهل بيت است .\r\nدر نخستين آيه مىفرمايد : آنها اين وحى الهى را پذيرا نمىشوند « بلكه مىگويند : او بر خدا دروغ و افترا بسته ، و اينها زائيده فكر خود او است كه به خدا نسبت مىدهد » ( * ( أَمْ يَقُولُونَ افْتَرى عَلَى اللَّه كَذِباً ) * ) .\r\n« در حالى كه اگر خدا بخواهد بر قلب تو مهر مىنهد و قدرت اظهار اين آيات را از تو مىگيرد » ( * ( فَإِنْ يَشَإِ اللَّه يَخْتِمْ عَلى قَلْبِكَ ) * ) .\r\nاين در حقيقت اشاره به استدلال منطقى معروفى است كه اگر كسى دعوى نبوت كند و معجزات و آيات بينات بر دست و زبان او ظاهر شود ، و مورد حمايت و نصرت الهى قرار گيرد ، اما او بر خدا دروغ بندد حكمت خداوند ايجاب مىكند كه آن معجزات و حمايتش را از او بگيرد ، و رسوايش سازد ، همانگونه كه در آيه 44 تا 46 سوره حاقه آمده است : وَلَوْ تَقَوَّلَ عَلَيْنا بَعْضَ الأَقاوِيلِ لأَخَذْنا مِنْه بِالْيَمِينِ ثُمَّ لَقَطَعْنا مِنْه الْوَتِينَ : « هر گاه او دروغى بر ما ببندد ما او را با قوت و قدرت مىگيريم ، و مجازات مىكنيم ، و رگ قلب او را مىبريم » .\r\nدر تفسير اين جمله مفسران احتمالات ديگرى نيز داده‌اند ، اما آنچه در بالا گفته شد از همه روشنتر به نظر مىرسد .\r\nاين نكته نيز قابل توجه است كه يكى از نسبتهاى ناروا كه مشركان و كفار به پيغمبر گرامى اسلام ص مىدادند اين بود كه او اجر رسالت خود را مودت خويشاوندانش شمرده ، و اين را بر خدا دروغ بسته است ( به تناسب بحثى كه در آيات گذشته آمد ) و آيه فوق اين نسبت را نيز نفى مىكند .\r\nولى با اينحال مفهوم آيه منحصر در اين معنى نيست ، زيرا طبق آيات ديگر قرآن دشمنان پيامبر ص اين تهمت را در باره كل قرآن و وحى به ساحت قدس پيامبر ص مىبستند ، در آيه 38 يونس مىخوانيم : أَمْ يَقُولُونَ افْتَراه قُلْ فَأْتُوا بِسُورَةٍ مِثْلِه : « بلكه مىگويند اين را بر خدا دروغ بسته ، بگو اگر چنين است\r\n","description":"","footnote":"","page_name":" 426 ","page_number":426},
  {"content":"\r\nشما نيز سوره اى همانند آن بياوريد » .\r\nنظير همين معنى با تفاوت مختصرى در آيه 13 هود و 35 هود ، و بعضى ديگر از آيات قرآن آمده است ، اين آيات گواهى است بر آنچه در تفسير آيه برگزيديم .\r\nسپس براى تاكيد اين مطلب مىافزايد : « خداوند باطل را محو مىكند ، و حق را به فرمانش محقق و پابرجا مىسازد » ( * ( وَيَمْحُ اللَّه الْباطِلَ وَيُحِقُّ الْحَقَّ بِكَلِماتِه ) * ) ( 1 ) اين وظيفه خداوند است كه بر اساس حكمتش حق را آشكار و باطل را رسوا سازد ، با اينحال چگونه اجازه مىدهد كسى بر او دروغ بندد و در عين حال ياريش كند ، و معجزات بر دستش آشكار سازد ؟\r\nو اگر تصور شود كه ممكن است پيامبر پنهان از علم خدا دست به چنين كارى زند اشتباه بزرگى است « چرا كه او به آنچه در درون دلهاست آگاه است » ( * ( إِنَّه عَلِيمٌ بِذاتِ الصُّدُورِ ) * ) .\r\nهمانگونه كه در تفسير آيه 38 سوره فاطر گفتيم : « ذات » در لغت عرب به معنى عين و حقيقت اشياء نيامده ، بلكه اين اصطلاحى است از سوى فلاسفه ( 2 ) بلكه ذات به معنى « صاحب » است ، و به اين ترتيب جمله « * ( إِنَّه عَلِيمٌ بِذاتِ الصُّدُورِ ) * » مفهومش اين است كه خداوند از افكار و عقائدى كه حاكم بر دلهاست و گويى صاحب و مالك آن شده با خبر است ، و اين اشاره لطيفى است به حاكميت و استقرار افكار بر قلوب و ارواح انسانها ( دقت كنيد ) .\r\n\r\n","description":"","footnote":"\r\n( 1 ) توجه داشته باشيد كه « يمح » در اصل « يمحو » بوده كه معمولا در بسيارى از رسم الخطهاى قرآن واو آن ساقط مىشود مانند * ( وَيَدْعُ الإِنْسانُ بِالشَّرِّ ) * ( اسراء - 11 ) و * ( سَنَدْعُ الزَّبانِيَةَ ) * ( علق - 18 ) در تمام اين موارد در رسم الخط امروز و او ذكر مىشود ولى در قرآنها غالبا حذف مىگردد .\r\n( 2 ) رجوع شود به مفردات راغب .\r\n","page_name":" 427 ","page_number":427},
  {"content":"\r\nو از آنجا كه خداوند راه بازگشت را همواره به روى بندگان باز مىگذارد كرارا در آيات قرآن بعد از مذمت از اعمال زشت مشركان و گنهكاران به مساله گشوده بودن درهاى توبه اشاره كرده در آيات مورد بحث نيز پس از گفتار سابق مىافزايد : « او كسى است كه توبه را از بندگانش پذيرا مىشود ، و گناهان را مىبخشد » ( * ( وَهُوَ الَّذِي يَقْبَلُ التَّوْبَةَ عَنْ عِبادِه وَيَعْفُوا عَنِ السَّيِّئاتِ ) * ) .\r\nاما اگر تظاهر به توبه كنيد ، ولى در خفا كار ديگر انجام دهيد ، تصور نكنيد كه از ديده تيزبين علم پروردگار مخفى خواهد ماند ، نه « او آنچه را انجام مىدهيد مىداند » ( * ( وَيَعْلَمُ ما تَفْعَلُونَ ) * ) .\r\nدر شان نزولى كه در آغاز آيات گذشته بيان كرديم گفته شد كه بعد از نزول آيه « مودت » جمعى از منافقان و يا افراد ضعيف الايمان گفتند : اين سخنى است كه محمد بر خدا افترا بسته ، مىخواهد ما را بعد از خود در برابر خويشاوندانش خوار كند ، آيه « * ( أَمْ يَقُولُونَ افْتَرى عَلَى اللَّه كَذِباً ) * » نازل شد و به آنها پاسخ گفت ، هنگامى كه از نزول آيه با خبر شدند گروهى پشيمان گشتند ، گريه كردند و ناراحت بودند ، آيه و * ( هُوَ الَّذِي يَقْبَلُ التَّوْبَةَ ) * . . . نازل شد و به آنها بشارت داد كه اگر توبه خالص كنند خدا لغزش آنها را مىبخشد .\r\nو در آخرين آيه مورد بحث پاداش بزرگ مؤمنان و عذاب دردناك كافران را در جمله هايى كوتاه بيان كرده مىفرمايد : « خداوند درخواست كسانى را كه ايمان آورده‌اند و عمل صالح انجام داده‌اند اجابت مىكند » ( * ( وَيَسْتَجِيبُ الَّذِينَ آمَنُوا وَعَمِلُوا الصَّالِحاتِ ) * ) .\r\n« بلكه از فضل خود بر ايشان مىافزايد » و حتى مطالبى را كه درخواست نكرده‌اند به آنها مىبخشد ( * ( وَيَزِيدُهُمْ مِنْ فَضْلِه ) * ) .\r\n« اما براى كافران عذاب شديدى است » ( * ( وَالْكافِرُونَ لَهُمْ عَذابٌ شَدِيدٌ ) * ) .\r\n","description":"","footnote":"","page_name":" 428 ","page_number":428},
  {"content":"\r\nدر اينكه چه درخواستى از مؤمنان را اجابت مىكند تفسيرهاى گوناگونى شده است ، جمعى از مفسران آن را محدود به درخواستهاى معينى كرده‌اند ، از جمله اينكه :\r\nبعضى گفته‌اند : دعاى مؤمنان را در باره يكديگر مستجاب مىكند .\r\nبعضى ديگر گفته‌اند عبادات و طاعاتشان را مىپذيرد .\r\nو بعضى آن را مربوط به شفاعت آنها در مورد برادرانشان مىدانند .\r\nولى هيچگونه دليلى بر اين محدوديتها نيست ، بلكه خداوند هر گونه درخواستى را مؤمنان صالح العمل داشته باشند مىپذيرد ، و از آن بالاتر امورى را كه شايد به فكر آنها نيامده است كه از خدا درخواست كنند از فضلش به آنها مىبخشد ، و اين نهايت لطف و مرحمت خداوند درباره مؤمنان است .\r\nدر حديثى از امام صادق ع از پيغمبر گرامى اسلام ص در تفسير * ( وَيَزِيدُهُمْ مِنْ فَضْلِه ) * مىخوانيم :\r\nالشفاعة لمن وجبت له النار ممن احسن اليهم فى الدنيا :\r\n« آنچه را خداوند از فضلش بر آنها مىافزايد شفاعت براى كسانى است كه در دنيا به آنها نيكى كرده‌اند ، اما ( بر اثر سوء اعمالشان ) مستحق آتش دوزخ شده‌اند » ( 1 ) .\r\nاين حديث پر معنى نيز مفهومش اين نيست كه فضل اضافى خداوند منحصر به اين است بلكه بيان يكى از مصداقهاى روشن آن است .\r\n\r\n","description":"","footnote":"\r\n( 1 ) تفسير « مجمع البيان » ذيل آيات مورد بحث .\r\n","page_name":" 429 ","page_number":429},
  {"content":"\r\n\r\n[ سوره الشورى ‹ 42 › : آيات 27 تا 31 
  ]\r\nوَ لَوْ بَسَطَ اللَّه الرِّزْقَ لِعِبادِه لَبَغَوْا فِي الأَرْضِ وَلكِنْ يُنَزِّلُ بِقَدَرٍ ما يَشاءُ إِنَّه بِعِبادِه خَبِيرٌ بَصِيرٌ ‹ 27 › وَهُوَ الَّذِي يُنَزِّلُ الْغَيْثَ مِنْ بَعْدِ ما قَنَطُوا وَيَنْشُرُ رَحْمَتَه وَهُوَ الْوَلِيُّ الْحَمِيدُ ‹ 28 › وَمِنْ آياتِه خَلْقُ السَّماواتِ وَالأَرْضِ وَما بَثَّ فِيهِما مِنْ دابَّةٍ وَهُوَ عَلى جَمْعِهِمْ إِذا يَشاءُ قَدِيرٌ ‹ 29 › وَما أَصابَكُمْ مِنْ مُصِيبَةٍ فَبِما كَسَبَتْ أَيْدِيكُمْ وَيَعْفُوا عَنْ كَثِيرٍ ‹ 30 › وَما أَنْتُمْ بِمُعْجِزِينَ فِي الأَرْضِ وَما لَكُمْ مِنْ دُونِ اللَّه مِنْ وَلِيٍّ وَلا نَصِيرٍ ‹ 31 ›\r\n\r\nترجمه :\r\n27 - هر گاه خداوند روزى را براى بندگانش وسعت بخشد در زمين طغيان و ستم مىكنند ، لذا به مقدارى كه مىخواهد نازل مىكند كه او نسبت به بندگانش آگاه و بينا است .\r\n28 - او كسى است كه باران نافع را بعد از آنكه مايوس شدند نازل مىكند ، و دامنه رحمت خويش را مىگستراند ، و او ولى و حميد است .\r\n29 - و از آيات او است آفرينش آسمانها و زمين و آنچه از جنبندگان در آنها خلق و منتشر نموده ، و او هر گاه بخواهد قادر بر جمع آنها است .\r\n","description":"","footnote":"","page_name":" 430 ","page_number":430},
  {"content":"\r\n30 - هر مصيبتى به شما رسد به خاطر اعمالى است كه انجام داده‌ايد ، و بسيارى را نيز عفو مىكند .\r\n31 - و شما هرگز نمىتوانيد در زمين از قدرت خداوند فرار كنيد ، و غير از خدا هيچ ولى و ياورى براى شما نيست !\r\n\r\nشان نزول :\r\nاز « خباب بن ارت » صحابى معروف نقل شده كه آيه نخست ( * ( وَلَوْ بَسَطَ اللَّه ) * . . . )\r\nدر باره ما نازل شد ، و اين به خاطر آن بود كه ما به اموال فراوان طوايف « بنى قريظه » و « بنى نظير » و « بنى قينقاع » از يهود نظر افكنديم ، و آرزو داشتيم كه اى كاش ما همچنين اموالى داشتيم ، آيه نازل شد و به ما هشدار داد كه اگر خداوند روزى را براى بندگانش گسترده كند طغيان خواهند كرد ( 1 ) .\r\nدر تفسير « در المنثور » حديث ديگرى نقل شده و آن اينكه اين آيه در مورد اصحاب « صفه » نازل گرديد ، چرا كه آنها آرزو داشتند دنيايشان رو به راه شود ( 2 ) .\r\n( در باره اصحاب صفه و اينكه آنها چه كسانى بودند شرحى در پايان اين آيات به خواست خدا خواهيم داشت ) .\r\n\r\nتفسير :\r\n\r\nمرفهين طغيانگر !\r\nپيوند اين آيات با آيات گذشته ممكن است از اين نظر باشد كه در آخرين آيه از آيات پيشين آمده بود كه خداوند درخواست مؤمنان را اجابت مىكند ، و به دنبال آن اين سؤال پيش مىآيد كه پس چرا در ميان آنها گروهى فقيرند ،\r\n\r\n","description":"","footnote":"\r\n( 1 ) تفسير فخر رازى ، تفسير ابو الفتوح رازى و تفسير قرطبى ( ذيل آيه مورد بحث ) .\r\n( 2 ) در المنثور اين حديث را از حاكم و بيهقى و ابو نعيم نقل كرده است ( ج 6 ص 8 ) .\r\n","page_name":" 431 ","page_number":431},
  {"content":"\r\nو هر چه درخواست مىكنند به جايى نمىرسد ؟\r\nمىفرمايد : « هر گاه خداوند روزى را براى بندگانش وسعت بخشد در زمين طغيان و سركشى و ستم مىكنند » ( * ( وَلَوْ بَسَطَ اللَّه الرِّزْقَ لِعِبادِه لَبَغَوْا فِي الأَرْضِ ) * ) .\r\n« و لذا به مقدارى كه مىخواهد و مصلحت مىبيند روزى را نازل مىكند » ( * ( وَلكِنْ يُنَزِّلُ بِقَدَرٍ ما يَشاءُ ) * ) .\r\nو به اين ترتيب مساله تقسيم روزى بر اساس حساب دقيقى است كه پروردگار در باره بندگان دارد « چرا كه او نسبت به بندگانش آگاه و بيناست » ( * ( إِنَّه بِعِبادِه خَبِيرٌ بَصِيرٌ ) * ) .\r\nاو پيمانه و ظرفيت وجودى هر كس را مىداند و طبق مصلحت او به او روزى مىدهد ، نه چندان مىدهد كه طغيان كنند ، و نه چندان كه از فقر فريادشان بلند شود .\r\nشبيه اين معنى در آيه 6 و 7 سوره علق آمده است إِنَّ الإِنْسانَ لَيَطْغى أَنْ رَآه اسْتَغْنى « انسان طغيان مىكند هر گاه احساس بىنيازى و غنى نمايد » .\r\nو به راستى چنين است ، و مطالعه در حال انسانها گواه صادق اين واقعيت است كه وقتى دنيا به آنها روى مىآورد و صاحب زندگى مرفه مىشوند و مسير حوادث بر وفق مراد آنها است ، ديگر خدا را بنده نيستند ، به سرعت از او فاصله مىگيرند ، در درياى شهوات غرق مىشوند ، و آنچه ناگفتنى است آن مىكنند ، و هر گونه ظلم و ستم و فساد را در زمين گسترش مىدهند .\r\nدر تفسير ديگرى از « ابن عباس » در مورد اين آيه مىخوانيم كه منظور از « بغى » در اينجا ظلم و ستم و طغيان نيست بلكه بغى به معنى طلب است ، يعنى اگر خداوند روزى را براى بندگانش گسترده سازد باز طلب بيشتر مىكنند و هرگز سير نخواهند شد ! ولى تفسير اول كه از سوى بسيارى از مفسران انتخاب شده صحيحتر\r\n","description":"","footnote":"","page_name":" 432 ","page_number":432},
  {"content":"\r\nبه نظر مىرسد ، چرا كه تعبير « يَبْغُونَ فِي الأَرْضِ » كرارا در آيات قرآن به معنى فساد و ظلم در زمين آمده است ، مانند « فَلَمَّا أَنْجاهُمْ إِذا هُمْ يَبْغُونَ فِي الأَرْضِ بِغَيْرِ الْحَقِّ » ( يونس - 23 ) و « إِنَّمَا السَّبِيلُ عَلَى الَّذِينَ يَظْلِمُونَ النَّاسَ وَيَبْغُونَ فِي الأَرْضِ بِغَيْرِ الْحَقِّ » ( آيه 42 همين سوره ) .\r\nدرست است كه « بغى » به معنى « طلب » نيز آمده ، اما هنگامى كه با « فى الارض » همراه شود به معنى فساد و ظلم در زمين است .\r\n\r\nدر اينجا دو سؤال پيش مىآيد :\r\nنخست اينكه اگر برنامه تقسيم روزى چنين است ، پس چرا گروهى را مىبينيم كه روزى فراوان دارند و طغيان و فساد كرده‌اند و دنيا را به تباهى كشانده‌اند و خداوند جلو آنها را نگرفته ، هم در مقياس افراد و هم در مقياس دولتهاى غارتگر زورگو .\r\nدر پاسخ اين سؤال بايد به اين نكته توجه داشت كه گاه گسترش روزى وسيله اى است براى امتحان و آزمايش ، چرا كه همه انسانها بايد در اين جهان آزمايش شوند گروهى نيز با ثروت آزمايش مىشوند .\r\nو گاه به خاطر اين است كه هم خودشان و هم انسانهاى ديگر بدانند كه ثروت خوشبختى نمىآفريند ، شايد راه را پيدا كنند ، و به سوى خدا باز گردند ، هم اكنون جامعه هايى را مىبينيم كه غرق انواع نعمت و ثروت و رفاهند و در عين حال گرفتار انواع مصائب و بدبختيها مىباشند ، ناامنى ، كشتار ، آلودگى فراوان اخلاقى ، اضطراب و انواع نگرانيها جسم و روح آنها را فرا گرفته است .\r\nگاهى نيز ثروت بىحساب يك مجازات الهى است كه خدا بعضى را گرفتار آن مىسازد ، دورنماى زندگانيشان دلانگيز ، اما اگر از نزديك نگاه كنيم\r\n","description":"","footnote":"","page_name":" 433 ","page_number":433},
  {"content":"\r\nمىبينيم از خودشان بدبختتر خودشانند ! ، در اين زمينه سرگذشتهاى فراوانى از سلاطين ثروت دنيا وجود دارد كه بسيارى شنيده‌اند ، و نقل آنها سخن را به درازا مىكشد .\r\nسؤال ديگر اينكه : آيا مفهوم اين سخن اين نيست كه هر گاه انسان فقير و محروم است نبايد دست و پايى براى وسعت روزى كند ، به احتمال اينكه خدا مصلحت او را در اين دانسته است ؟\r\nدر پاسخ اين سؤال نيز بايد توجه داشت كه گاهى كمبود روزى به خاطر سستى و تنبلى خود انسان است ، اين كمبودها و محروميتها خواست حتمى خداوند نيست ، بلكه نتيجه اعمال او است كه دامنگيرش شده ، و اسلام بر اساس اصل سعى و كوشش كه هم در آيات قرآن منعكس است و هم در سنت پيامبر ص و ائمه هدى ع همه را دعوت به تلاش و جهاد كرده است .\r\nولى هر گاه انسان نهايت تلاش خود را به كار گرفت در عين حال درها به روى او بسته شد ، بايد بداند در اين امر مصلحتى بوده ، بيتابى نكند ، مايوس نشود ، زبان به كفران نگشايد ، و به تلاش خود ادامه دهد ، و تسليم رضاى الهى نيز باشد .\r\nاين نكته نيز قابل ذكر است كه تعبير به « عباده » ( بندگانش ) هرگز منافاتى با طغيان آنها در صورت گسترش روزى ندارد ، چرا كه اين تعبير در مورد بندگان خوب و بد و متوسط الحال همه به كار مىرود ، مانند قُلْ يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّه : « بگو اى بندگان من ! كه در باره خويش اسراف كرده‌ايد از رحمت خدا نوميد نشويد » .\r\nدرست است كه خداوند روزى را با حساب نازل مىكند تا بندگان طغيان نكنند اما چنان نيست كه آنها را محروم و ممنوع سازد ، لذا در آيه بعد مىافزايد :\r\n« او كسى است كه باران نافع را بعد از آنكه مردم مايوس شدند نازل مىكند\r\n","description":"","footnote":"","page_name":" 434 ","page_number":434},
  {"content":"\r\nو دامنه رحمت خويش را مىگستراند ( * ( وَهُوَ الَّذِي يُنَزِّلُ الْغَيْثَ مِنْ بَعْدِ ما قَنَطُوا وَيَنْشُرُ رَحْمَتَه ) * ) .\r\nو بايد همچنين باشد « چرا كه او ولى و سرپرستى است شايسته ستايش » ( * ( وَهُوَ الْوَلِيُّ الْحَمِيدُ ) * ) . اين آيه در عين اينكه بيان نعمت و لطف پروردگار است از آيات و نشانه‌هاى توحيد نيز سخن مىگويد ، چرا كه نزول باران نظام بسيار دقيق و حساب شده اى دارد ، از موقعى كه آفتاب بر اقيانوسها مىتابد و ذرات لطيف آب را از املاح جدا كرده و به صورت توده‌هاى ابر به آسمان مىفرستد ، و هنگامى كه قشر سرد فوقانى هوا آنها را متراكم مىسازد ، و سپس بادها آنها را بر دوش خود حمل مىكنند ، و بر فراز زمينهاى تشنه و خشكيده مىبرند ، و بر اثر برودت و فشار مخصوص هوا تبديل به دانه‌هاى كوچك باران مىشود كه به نرمى بر زمين نشيند ، و در آن نفوذ مىكند ، بىآنكه ويرانى بيافريند .\r\nآرى اگر اين نظام را با دقت بررسى كنيم نشانه‌هاى علم و قدرت خداوند در آن نمايان است . او ولى حميدى است كه نيازهاى بندگان را تامين كرده و آنها را مشمول الطاف خويش مىگرداند .\r\nقابل توجه اينكه « غيث » - چنان كه بسيارى از مفسران و بعضى از اهل لغت تصريح كرده‌اند - به معنى باران نافع است ، در حالى كه مطر به هر گونه باران گفته مىشود خواه نافع باشد يا غير نافع .\r\nو لذا به دنبال آن جمله و ينشر رحمته ( رحمت خود را گسترش مىدهد ) آمده است .\r\nچه تعبير زيبا و جامعى ؟ رحمت خود را در زنده كردن زمينهاى مرده ، در رويانيدن گياهان ، در شستشوى هوا ، در تامين آب آشاميدنى انسانها و موجودات زنده ديگر ، و خلاصه در تمام زمينه‌ها مىگستراند .\r\n","description":"","footnote":"","page_name":" 435 ","page_number":435},
  {"content":"\r\nاگر انسان بخواهد مفهوم اين جمله قرآنى را درك كند بايد پس از نزول باران در يك ساعت آفتابى قدم به كوه و دشت و بيابان بگذارد و لطافت و زيبايى و طراوت را كه رحمت گسترده خدا است در همه جا مشاهده كند .\r\nاين استفاده از واژه « غيث » شايد به خاطر آن باشد كه با ماده « غوث » كه به معنى فريادرسى است ريشه مشترك دارد ، و به همين دليل بعضى از مفسران تعبير فوق را اشاره اى به هر گونه فريادرسى خداوند بعد از نوميديها و نشر رحمت او دانسته‌اند ( 1 ) .\r\nو باز به همين مناسبت در آيه بعد از يكى از مهمترين آيات علم و قدرت پروردگار سخن به ميان آورده مىگويد : « از آيات و نشانه‌هاى او است آفرينش آسمانها و زمين و آنچه از جنبندگان در آنها خلق و پراكنده ساخته است » ( * ( وَمِنْ آياتِه خَلْقُ السَّماواتِ وَالأَرْضِ وَما بَثَّ فِيهِما مِنْ دابَّةٍ ) * ) .\r\nآسمانها با آن همه عظمت ، با آن منظومه‌هاى و كهكشانها ، و ميليونها ميليون ستاره عظيم و درخشان ، آسمانها با آن نظامى كه انسان از مطالعه آن در حيرت فرو مىرود ، و زمين با انواع منابع حياتيش ، با گياهان متنوع و رنگارنگ ، و گلها و ميوه‌ها ، با انواع مواهب و بركات ، و انواع زيبائيهايش ، همه آيات و نشانه‌هاى او است اين از يك سو .\r\nاز سوى ديگر جنبندگان زمين و آسمان ، انواع پرندگان ، صدها هزار نوع حشرات ، انواع حيوانات وحشى و اهلى ، و خزندگان ، و ماهيان بسيار كوچك و ظريف و غولپيكر و عظيم ، و انواع آبزيان و عجائب و شگفتيهايى كه در ساختمان هر يك از آنها به كار رفته ، و از همه مهمتر در اصل حقيقت « حيات » و زندگى\r\n\r\n","description":"","footnote":"\r\n( 1 ) « راغب » در « مفردات » مىگويد : « غوث » در مورد يارى كردن گفته مىشود و « غيث » در مورد باران ( الغوث يقال فى النصرة و الغيث فى المطر ) .\r\n","page_name":" 436 ","page_number":436},
  {"content":"\r\nو اصول اسرار آميزى كه بر آن حاكم است كه هنوز بعد از هزاران سال مطالعه ميليونها دانشمند ، كسى به عمق آن نرسيده ، همه و همه آيات خدا است .\r\nجالب اينكه « دابة » هم موجودات زنده ذره بينى را شامل مىشود كه داراى حركت ظريف و مرموزى است ، و هم حيوانات غولپيكرى كه دهها متر طول و دهها تن وزن دارد ، هر يك به نوعى تسبيح حق مىگويند ، و ثناخوان او هستند و با زبان حال بيانگر عظمت و قدرت علم بىپايان او .\r\nو در پايان آيه مىفرمايد : « او هر گاه بخواهد قادر بر جمع كردن آنها است » ( * ( وَهُوَ عَلى جَمْعِهِمْ إِذا يَشاءُ قَدِيرٌ ) * ( 1 ) .\r\nدر اينكه منظور از جمع كردن تمام جنبندگان در اين آيه چيست ؟ بسيارى از مفسران آن را به معنى جمع براى حساب و جزاى اعمال در قيامت دانسته‌اند ، و مىتوان آياتى را كه از قيامت به عنوان « يوم الجمع » ياد مىكند گواه بر اين معنا گرفت ( مانند آيه 7 همين سوره شورى و 9 تغابن ) .\r\nدر اين صورت اين سؤال پيش مىآيد كه آيا همه جنبندگان در قيامت محشور مىشوند ، حتى غير انسانها ؟ بلكه گاه گفته مىشود كه دابة ( جنبنده ) معمولا به غير انسانها اطلاق مىشود ، در اين صورت اين مشكل مطرح خواهد شد كه چگونه جنبندگان غير انسان حشر و حساب دارند در حالى كه عقل و شعور و تكليفى ندارند ؟\r\nپاسخ اين سؤال را ذيل آيه 38 سوره انعام وَما مِنْ دَابَّةٍ فِي الأَرْضِ وَلا طائِرٍ يَطِيرُ بِجَناحَيْه إِلَّا أُمَمٌ أَمْثالُكُمْ ما فَرَّطْنا فِي الْكِتابِ مِنْ شَيْءٍ ثُمَّ إِلى رَبِّهِمْ يُحْشَرُونَ : « هيچ جنبنده اى در زمين ، و هيچ پرنده اى كه با دو بال خود\r\n\r\n","description":"","footnote":"\r\n( 1 ) « اذا » - همانگونه كه صاحب كشاف گفته است همانگونه كه بر فعل ماضى داخل مىشود بر فعل مضارع نيز داخل مىشود ، مانند * ( وَاللَّيْلِ إِذا يَغْشى ) * ، ولى بايد توجه داشت كه فعل بعد از اذا بيشتر به صورت ماضى است و كمتر به صورت مضارع است .\r\n","page_name":" 437 ","page_number":437},
  {"content":"\r\n( در آسمان ) پرواز مىكند نيست مگر اينكه امتهايى همانند شما هستند ، ما هيچ چيز را در اين كتاب فروگذار نكرديم سپس همه آنها به سوى پروردگارشان جمع و محشور مىشوند « داده‌ايم .\r\nو گفتيم زندگى بسيارى از حيوانات آميخته با نظام جالب و شگفتانگيزى است ، چه مانعى دارد كه اين اعمال بيانگر نوعى عقل و شعور در آنها باشد ؟ چه لزومى دارد كه همه اينها را به غريزه تقسيم كنيم ؟ در اين صورت نوعى از حشر و حساب براى آنها متصور خواهد بود ( شرح بيشتر اين موضوع را در جلد پنجم صفحه 224 به بعد ذيل آيه فوق مطالعه فرمائيد ) .\r\nاين احتمال نيز در تفسير آيه مورد بحث وجود دارد كه منظور از « جمع » نقطه مقابل « بث » ( پراكندن ) است ، به اين معنى كه « بث » اشاره به آفرينش و گسترش انواع موجودات زنده و جنبندگان است ، سپس مىفرمايد هر گاه خدا بخواهد آنها را « جمع » كرده و نابود يا منقرض مىسازد .\r\nهمانگونه كه در طول تاريخ تا كنون بسيارى از انواع جنبندگان در روى زمين گسترش عجيبى پيدا كرده ، و در زمانى بعد از آن منقرض و جمع شده‌اند ، هم گسترش آنها به دست خدا است و هم جمع آنها ، و در حقيقت شبيه آياتى است كه مىگويد : حيات دهنده خدا است ، و ميراننده هم او است .\r\nدر اين صورت مساله حساب و جزاى حيوانات در اين آيه مطرح نخواهد شد .\r\n\r\nستارگان مسكون آسمان\r\nاز نكات قابل ملاحظه اى كه از اين آيه استفاده مىشود اين است كه دلالت بر وجود انواع موجودات زنده در آسمانها دارد ، گرچه هنوز دانشمندان به صورت قاطعى در اين زمينه قضاوت نمىكنند ، همين قدر سربسته مىگويند : در ميان كواكب آسمان به احتمال قوى ستارگان زيادى هستند كه داراى موجودات زنده‌اند ،\r\n","description":"","footnote":"","page_name":" 438 ","page_number":438},
  {"content":"\r\nولى قرآن با جمله « * ( وَما بَثَّ فِيهِما مِنْ دابَّةٍ ) * » ( آنچه در آسمان و زمين از جنبندگان گسترده است ) ، با صراحت اين حقيقت را اعلام مىدارد كه در پهنه آسمان نيز جنبندگان زنده فراوان است .\r\nو اينكه بعضى از مفسران احتمال داده‌اند « فيهما » منحصر به كره زمين باشد بسيار بعيد به نظر مىرسد ، زيرا « ضمير تثنيه » است و به آسمان و زمين هر دو برمىگردد ، همانگونه كه تفسير دابة به فرشتگان آسمان تفسيرى است بسيار بعيد ، چرا كه « دابة » معمولا به جنبندگان مادى اطلاق مىشود .\r\nاين معنى از آيات متعدد ديگر قرآن مجيد نيز استفاده مىشود .\r\nدر حديث معروفى از امير مؤمنان امام على بن ابى طالب نقل شده است كه فرمود :\r\nهذه النجوم التي فى السماء مدائن مثل المدائن التي فى الارض مربوطة كل مدينة الى عمود من نور :\r\n« اين ستارگانى كه در آسمان است شهرهايى همچون شهرهاى زمين دارد ، هر شهرى با شهر ديگر ( هر ستاره اى با ستاره ديگر ) با ستونى از نور مربوط است » ( 1 ) .\r\nروايات متعدد ديگرى نيز در اين زمينه نقل شده است ( براى اطلاع بيشتر مىتوان به كتاب « الهيئة و الاسلام » مراجعه كرد ) .\r\nاز آنجا كه در آيات گذشته سخن از رحمت خدا در ميان بود و اين سخن طبعا اين سؤال را برمىانگيزد كه اين مصائبى كه ما با آن دست به گريبانيم از كجا است ؟\r\nآيه بعد به اين سؤال پاسخ مىگويد : « كه آنچه از مصائب و ناملايمات به شما رسد به خاطر اعمالى است كه خود انجام داده‌ايد » ( * ( وَما أَصابَكُمْ مِنْ مُصِيبَةٍ فَبِما كَسَبَتْ أَيْدِيكُمْ ) * ) .\r\n\r\n","description":"","footnote":"\r\n( 1 ) سفينة البحار ماده نجم جلد 2 صفحه 574 نقل از تفسير على بن ابراهيم قمى .\r\n","page_name":" 439 ","page_number":439},
  {"content":"\r\nتازه اين تمام مجازات اعمال نارواى شما نيست چرا كه « بسيارى از كارهاى شما را مورد عفو قرار مىدهد » ( * ( وَيَعْفُوا عَنْ كَثِيرٍ ) * ) .\r\n\r\nمصائبى كه دامان ما را مىگيرد\r\nدر اين آيه نكاتى است كه بايد به آن توجه داشت :\r\n1 - اين آيه به خوبى نشان مىدهد مصائبى كه دامنگير انسان مىشود يك نوع مجازات الهى و هشدار است ( هر چند استثنائاتى دارد كه بعد به آن اشاره خواهد شد ) و به اين ترتيب يكى از فلسفه‌هاى حوادث دردناك و مشكلات زندگى روشن مىشود .\r\nجالب اينكه در حديثى از امير مؤمنان على ع مىخوانيم : كه از پيامبر گرامى خدا ص نقل مىكند كه فرمود :\r\nخير آية فى كتاب اللَّه هذه الاية ! يا على ! ما من خدش عود ، و لا نكبة قدم الا بذنب ، و ما عفى اللَّه عنه فى الدنيا فهو اكرم من ان يعود فيه و ما عاقب عليه فى الدنيا فهو اعدل من ان يثنى على عبده :\r\n« اين آيه ( * ( وَما أَصابَكُمْ مِنْ مُصِيبَةٍ ) * . . . ) بهترين آيه در قرآن مجيد است ، اى على ! هر خراشى كه از چوبى بر تن انسان وارد مىشود ، و هر لغزش قدمى ، بر اثر گناهى است كه از او سر زده ، و آنچه خداوند در دنيا عفو مىكند گرامىتر از آن است كه ( در قيامت ) در آن تجديد نظر فرمايد ، و آنچه را كه در اين دنيا عقوبت فرموده عادلتر از آن است كه در آخرت بار ديگر كيفر دهد » ! ( 1 ) و به اين ترتيب اين گونه مصائب علاوه بر اينكه بار انسان را سبك مىكند\r\n\r\n","description":"","footnote":"\r\n( 1 ) « مجمع البيان » جلد 9 صفحه 31 ( ذيل آيات مورد بحث ) شبيه اين حديث در « در المنثور » و تفسير « روح المعانى » با تفاوتهايى ذيل آيات مورد بحث آمده است و حديث در اين زمينه فراوان است .\r\n","page_name":" 440 ","page_number":440},
  {"content":"\r\nاو را نسبت به آينده كنترل خواهد نمود .\r\n2 - گرچه ظاهر آيه عام است و همه مصائب را در بر مىگيرد ، ولى مطابق معمول در عمومات استثناهايى وجود دارد ، مانند مصائب و مشكلاتى كه دامنگير انبيا و ائمه معصومين ع مىشد كه براى ترفيع مقام يا آزمايش آنها بود .\r\nو همچنين مصائبى كه گريبان غير معصومين را مىگيرد و جنبه آزمون دارد .\r\nو يا مصائبى كه بر اثر ندانم كاريها و عدم دقت و مشورت و سهلانگارى در امور حاصل مىشود كه اثر تكوينى اعمال خود انسان است .\r\nو به تعبير ديگر جمع ميان آيات مختلف قرآن و روايات ايجاب مىكند كه عموم اين آيه در مواردى تخصيص پيدا كند ، و اين مطلب تازه اى نيست كه مايه گفتگوى بعضى از مفسران شده است .\r\nكوتاه سخن اينكه مصائب و گرفتاريهاى سخت ، فلسفه‌هاى مختلفى دارد ، كه در بحثهاى توحيدى ، و مباحث عدل الهى ، به آن اشاره شده است .\r\nشكوفايى استعدادها تحت فشار مصائب ، هشدار نسبت به آينده ، آزمون الهى ، بيدارى از غرور و غفلت ، و كفاره گناه و . . .\r\nاما از آنجا كه بيشتر افراد آن جنبه كيفرى و كفاره اى دارد آيه فوق آن را به صورت عموم مطرح ساخته است .\r\nو لذا در حديثى مىخوانيم : هنگامى كه امام على بن الحسين ع وارد بر يزيد شد ، يزيد نگاهى به او كرد و گفت : يا على ! * ( ما أَصابَكُمْ مِنْ مُصِيبَةٍ فَبِما كَسَبَتْ أَيْدِيكُمْ ) * ! ( اشاره به اينكه حوادث كربلا نتيجه اعمال خود شما بود ) .\r\nولى امام على بن الحسين ع فورا در پاسخ فرمود :\r\nكلا ! ما هذه فينا نزلت ، انما نزل فينا « ما أَصابَ مِنْ مُصِيبَةٍ فِي الأَرْضِ وَلا فِي أَنْفُسِكُمْ إِلَّا فِي كِتابٍ مِنْ قَبْلِ أَنْ نَبْرَأَها إِنَّ ذلِكَ عَلَى اللَّه يَسِيرٌ لِكَيْلا تَأْسَوْا عَلى ما فاتَكُمْ وَلا تَفْرَحُوا بِما آتاكُمْ ) * » فنحن الذين لا ناسى على ما فاتنا من امر الدنيا ، و لا\r\n","description":"","footnote":"","page_name":" 441 ","page_number":441},
  {"content":"\r\nنفرح بما اوتينا ( 1 ) .\r\n« چنين نيست ، اين آيه در مورد ما نازل نشده ، آنچه در باره ما نازل شده آيه ديگرى است كه مىگويد : هر مصيبتى در زمين يا در جسم و جان شما روى دهد پيش از آفرينش شما در كتاب ( لوح محفوظ ) بوده ، و آگاهى بر اين امر بر خداوند آسان است ، اين براى آن است كه شما به خاطر آنچه از دست مىدهيد غمگين نشويد ، و به خاطر آنچه در دست داريد زياد خوشحال نباشيد ( هدف از اين مصائب عدم دلبستگى شما به مواهب زودگذر دنيا است و يك نوع تربيت و آزمون براى شما است ) .\r\nسپس امام افزود : « ما كسانى هستيم كه هرگز به خاطر آنچه از دست داده‌ايم غمگين نخواهيم شد ، و به خاطر آنچه در دست داريم خوشحال نيستيم ( همه را زودگذر مىدانيم و چشم به لطف و عنايت خدا بسته‌ايم ) .\r\nاين سخن را با حديث ديگرى از امام صادق ع پايان مىدهيم : هنگامى كه از حضرتش تفسير آيه فوق را خواستند فرمود : مىدانيد على ع و اهل بيتش بعد از او گرفتار مصائبى شدند ، آيا به خاطر اعمالشان بود ؟ در حالى كه آنها اهل بيت طهارتند ، و معصوم از گناه ، سپس افزود :\r\nان رسول اللَّه كان يتوب الى اللَّه و يستغفر فى كل يوم و ليلة مائة مرة من غير ذنب ان اللَّه يخص اوليائه بالمصائب لياجرهم عليها من غير ذنب :\r\n« رسول خدا ص پيوسته توبه مىكرد و در هر شبانه روز صد بار استغفار مىنمود ، بىآنكه گناهى مرتكب شده باشد ، خداوند براى اولياء و دوستانش مصائبى قرار مىدهد تا به خاطر صبر در برابر آن از او پاداش گيرند بىآنكه گناهى مرتكب شده باشند » ( 2 ) .\r\n\r\n","description":"","footnote":"\r\n( 1 ) تفسير « على بن ابراهيم » مطابق « نور الثقلين » جلد 4 صفحه 580 .\r\n( 2 ) اصول كافى طبق نقل نور الثقلين جلد 4 صفحه 581 .\r\n","page_name":" 442 ","page_number":442},
  {"content":"\r\n3 - گاه بعضى در اين مساله ترديد كرده‌اند كه مصائب در آيه فوق اشاره به مصائب دنيا باشد چرا كه دنيا دار عمل است نه دار پاداش و كيفر .\r\nولى اين اشتباه بزرگى است چرا كه « آيات » و « روايات » فراوانى نشان مىدهد كه گاه انسان در همين دنيا گوشه اى از كيفر اعمالش را مىبيند ، و اينكه مىگويند دنيا دار مجازات نيست ، يعنى تمام حسابها تصفيه نمىشود ، نه اينكه مطلقا مجازاتى وجود ندارد ، و انكار اين حقيقت از نظر آشنايان به آيات و روايات شبيه انكار يك امر بديهى است .\r\n4 - گاه مصائب ، جنبه دستجمعى دارد ، و محصول گناهان جمعى است ، همانگونه كه در آيه 41 سوره روم مىخوانيم : ظَهَرَ الْفَسادُ فِي الْبَرِّ وَالْبَحْرِ بِما كَسَبَتْ أَيْدِي النَّاسِ لِيُذِيقَهُمْ بَعْضَ الَّذِي عَمِلُوا لَعَلَّهُمْ يَرْجِعُونَ : « فساد در خشكى و دريا به خاطر اعمال مردم آشكار شد ، تا نتيجه بعضى از اعمالى را كه انجام داده‌اند به آنها بچشاند شايد باز گردند » .\r\nروشن است كه اين در باره جوامع انسانى است ، كه به خاطر اعمالشان گرفتار نابسامانيها مىشوند .\r\nو در آيه 11 سوره رعد آمده است : إِنَّ اللَّه لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ : « خداوند سرنوشت هيچ جمعيتى را تغيير نمىدهد مگر اينكه خويشتن را تغيير دهند » .\r\nو امثال اين آيات كه گواهى مىدهد در ميان اعمال انسان و نظام تكوينى زندگى او ارتباط و پيوند نزديكى وجود دارد ، كه اگر بر اصول فطرت و قوانين آفرينش گام بردارند بركات الهى شامل حال آنها مىشود ، و هر گاه فاسد شوند زندگى آنها به فساد مىگرايد .\r\nو گاه ممكن است اين قضيه در مورد فرد فرد انسانها صادق شود و هر كس\r\n","description":"","footnote":"","page_name":" 443 ","page_number":443},
  {"content":"\r\nدر مقابل گناهى كه مرتكب مىشود به مصيبتى در جسم و جان يا اموال و متعلقاتش گرفتار گردد ، همانطور كه در آيه فوق آمده است ( 1 ) .\r\nبه هر حال ممكن است افرادى تصور كنند كه مىتوانند از اين قانون حتمى و سنت اجتناب ناپذير الهى بگريزند ، لذا در آخرين آيه مورد بحث مىفرمايد :\r\n« شما هرگز نمىتوانيد از چنگال قدرت خداوند در زمين فرار كنيد » ( در آسمانها نيز جايى براى شما نيست ) ( * ( وَما أَنْتُمْ بِمُعْجِزِينَ فِي الأَرْضِ ) * ) ( 2 ) .\r\nچگونه شما مىتوانيد از حيطه قدرت و حاكميت او بگريزيد در حالى كه تمام عالم هستى عرصه حكومت بلامنازع پروردگار است .\r\nو اگر تصور كنيد كسى مىتواند به كمك شما بشتابد بدانيد « غير از خداوند هيچ ولى و ياورى براى شما نيست » ( * ( وَما لَكُمْ مِنْ دُونِ اللَّه مِنْ وَلِيٍّ وَلا نَصِيرٍ ) * ) .\r\nفرق ميان « ولى » و « نصير » ممكن است از اين نظر باشد كه « ولى » سرپرستى است براى جلب منفعت و « نصير » براى دفع مضرت است ، و يا اينكه « ولى » به كسى گفته مىشود كه مستقلا به دفاع بر خيزد ، و « نصير » كسى است كه در كنار خود انسان قرار مىگيرد و او را يارى مىدهد .\r\nدر حقيقت آيه اخير ضعف و ناتوانى انسان را مجسم مىكند و آيه قبل عدالت و رحمت پروردگار را ( 3 ) .\r\n\r\n","description":"","footnote":"\r\n( 1 ) الميزان جلد 18 صفحه 61 .\r\n( 2 ) « معجزين » از ماده « اعجاز » به معنى به عجز در آوردن است ، اما اين كلمه در بسيارى از آيات قرآن به معنى فرار كردن از حيطه قدرت الهى و از چنگال عذاب او آمده است كه لازمه معنى آن مىباشد .\r\n( 3 ) فى ظلال جلد 7 صفحه 290 .\r\n","page_name":" 444 ","page_number":444},
  {"content":"\r\n\r\nنكته‌ها :\r\n\r\n1 - مصائب شما از خود شما است !\r\nاين تصور براى بسيارى وجود دارد كه گمان مىكنند رابطه اعمال انسان با جزاى الهى همان رابطه قرار دادى است كه شبيه آن در مورد قوانين دنيا و پاداش و كيفر آن وجود دارد ، در حالى كه بارها گفته‌ايم كه اين ارتباط به يك نوع ارتباط تكوينى شبيه تر است تا ارتباط تشريعى و قراردادى ، و به تعبير ديگر پاداش كيفرها « بيشتر بازتاب طبيعى و تكوينى اعمال انسانها است كه دامن آنها را مىگيرد .\r\nآيات فوق شاهد گويايى براى اين واقعيت است .\r\nدر اين زمينه روايات زيادى در منابع اسلامى وارد شده كه به گوشه از آن براى تكميل اين بحث اشاره مىكنيم .\r\n1 - در يكى از خطبه‌هاى نهج البلاغه آمده است :\r\nما كان قوم قط فى غض نعمة من عيش ، فزال عنهم ، الا بذنوب اجترحوها ، لان اللَّه ليس بظلام للعبيد ، و لو ان الناس حين تنزل بهم النقم ، و تزول عنهم النعم ، فزعوا الى ربهم بصدق من نياتهم ، و وله من قلوبهم ، لرد عليهم كل شارد ، و اصلح لهم كل فاسد :\r\n« هيچ ملتى از آغوش ناز و نعمت زندگى گرفته نشد ، مگر بواسطه گناهانى كه انجام دادند ، زيرا خداوند هرگز به بندگانش ستم روا نمىدارد ، هر گاه مردم در موقع نزول بلاها و سلب نعمتها با صدق نيت به پيشگاه خدا تضرع كنند ، و با دلهاى پر اشتياق و آكنده از مهر خدا از او درخواست جبران نمايند ، مسلما آنچه از دستشان رفته به آنها باز مىگرداند و هر گونه مفسده اى را براى آنها اصلاح مىكند » ( 1 ) .\r\n2 - در « جامع الاخبار » حديث ديگرى از امير مؤمنان على ع نقل شده است\r\n\r\n","description":"","footnote":"\r\n( 1 ) نهج البلاغه خطبه 178 .\r\n","page_name":" 445 ","page_number":445},
  {"content":"\r\nكه فرمود :\r\nان البلاء للظالم ادب ، و للمؤمن امتحان ، و للانبياء درجة و للاولياء كرامة .\r\n« بلاها براى ظالم تاديب است ، و براى مؤمنان امتحان ، و براى پيامبران درجه ، و براى اولياء كرامت و مقام است » ( 1 ) .\r\nاين حديث شاهد گويايى است براى آنچه در مورد استثناهاى آيه بيان كرديم .\r\n3 - در حديث ديگرى در كافى از امام صادق ع آمده است كه فرمود :\r\nان العبد اذا كثرت ذنوبه ، و لم يكن عنده من العمل ما يكفرها ، ابتلاه بالحزن ليكفرها :\r\n« هنگامى كه انسان گناهش افزون شود و اعمالى كه آن را جبران كند نداشته باشد خداوند او را گرفتار اندوه مىكند تا گناهانش را تلافى كند » ( 2 ) .\r\n4 - در كتاب كافى اصولا بابى براى اين موضوع منعقد شده ، و 12 حديث در همين زمينه در آن آمده است ( 3 ) .\r\nتازه همه اينها غير از گناهانى است كه خداوند طبق صريح آيه فوق مشمول عفو و رحمتش قرار مىدهد كه آن نيز به نوبه خود بسيار است .\r\n\r\n2 - رفع يك اشتباه بزرگ\r\nممكن است كسانى از اين حقيقت قرآنى سوء استفاده كنند و هر گونه مصيبتى دامنشان را مىگيرد با آغوش باز از آن استقبال نمايند و بگويند بايد\r\n\r\n","description":"","footnote":"\r\n( 1 ) بحار الانوار جلد 81 صفحه 198 .\r\n( 2 ) « كافى » جلد دوم كتاب الايمان و الكفر باب تعجيل عقوبة الذنب حديث 2\r\n( 3 ) همان مدرك .\r\n","page_name":" 446 ","page_number":446},
  {"content":"\r\nدر برابر هر حادثه ناگوارى تسليم شد ، و از اين اصل آموزنده و حركت آفرين قرآنى نتيجه معكوس يعنى نتيجه تخديرى بگيرند كه اين بسيار خطرناك است .\r\nهيچگاه قرآن نمىگويد در برابر مصائب تسليم باش ، و در رفع مشكلات كوشش مكن ، و تن به ظلمها و ستمها و بيماريها بده ، بلكه مىگويد : اگر با تمام تلاش و كوششى كه انجام دادى باز هم گرفتاريها بر تو چيره شد ، بدان گناهى كرده اى كه نتيجه و كفاره اش دامانت را گرفته ، به اعمال گذشته ات بينديش ، و از گناهانت استغفار كن ، و خويشتن را بساز و ضعفها را اصلاح نما .\r\nو اگر مىبينيم در بعضى از روايات اين آيه بهترين آيه قرآن معرفى شده به خاطر همين آثار تربيتى مهم آن است ، و به خاطر سبك كردن بار انسان از سوى ديگر و زنده كردن نور اميد و عشق پروردگار در قلب و جان او از سوى سوم\r\n\r\n3 - اصحاب صفه چه كسانى بودند\r\nكسانى كه امروز به زيارت مسجد النبى ص در مدينه مىروند در كنار مسجد و نزديك قبر پيامبر ص محلى را مىبينند كه از زمين كمى بلندتر است و اطراف آن را با حائل مختصرى از بقيه مسجد به طرز زيبا و دلپذيرى جدا كرده‌اند بسيارى آن محل را براى انجام نماز و تلاوت قرآن انتخاب مىكنند .\r\nاين محل ياد آور « صفه » و سكوى سرپوشيده اى است كه براى جمعى از غرباء كه اسلام را پذيرا شده بودند و جايى نداشتند از سوى پيغمبر آماده شده بود ( 1 ) .\r\nتوضيح اينكه : نخستين فرد غريبى كه اسلام را پذيرفت و جايى در مدينه نداشت جوانى از اهل يمامه بنام « جويبر » بود كه داستان ازدواج پر سر و صدايش\r\n\r\n","description":"","footnote":"\r\n( 1 ) « صفه » ( بر وزن غصه ) در لغت به معنى اطاق تابستانى است كه با شاخه نخل پوشيده شده باشد .\r\n","page_name":" 447 ","page_number":447},
  {"content":"\r\nبا « دلفا » در تاريخ اسلام از جالبترين صحنه‌هاى مبارزه با فاصله‌هاى طبقاتى است .\r\nچون « جويبر » جايى براى استراحت و سكنى نداشت پيامبر ص به او اجازه داد شبها در مسجد بخوابد ، بعدا كه مسلمانان غريب فزونى يافتند ، و همگى در مسجد سكنى گزيده بودند ، و اين امر وضع مسجد را از هر جهت دچار اختلال مىكرد ، دستور داده شد كه همه آنها را به خارج مسجد ببرند ، و مسجد از هر نظر پاك و پاكيزه شود ، و تمام درهايى كه از خانه‌هاى اصحاب به سوى مسجد گشوده مىشد به فرمان پيامبر ص بسته شد جز در خانه على و فاطمه زهرا ( سلام اللَّه عليهما ) .\r\nدر اين هنگام پيامبر ص دستور داد محلى را با شاخه درختان خرما مسقف كنند ، و غربا و فقيران مسلمين در آنجا سكنى گزينند و خود پيامبر ص شخصا از آنها سركشى مىكرد ، و نان و خرما و مواد غذايى ديگر براى آنها مىبرد و مسلمانان ديگر نيز مراقب آنها بودند ، و از طريق زكات و انفاقهاى ديگرى به آنها كمك مىكردند .\r\nآنها در جنگهاى اسلامى شركت مىكردند و مخلصانه جهاد مىنمودند ، بعضى از آيات قرآن در فضيلت آنها و صفا و پاكى و قداستشان وارد شده است آنها به خاطر سكونت در آن « صفه » به « اصحاب الصفه » ناميده شده‌اند .\r\n","description":"","footnote":"","page_name":" 448 ","page_number":448},
  {"content":"\r\n\r\n[ سوره الشورى ‹ 42 › : آيات 32 تا 36 
  ]\r\nوَ مِنْ آياتِه الْجَوارِ فِي الْبَحْرِ كَالأَعْلامِ ‹ 32 › إِنْ يَشَأْ يُسْكِنِ الرِّيحَ فَيَظْلَلْنَ رَواكِدَ عَلى ظَهْرِه إِنَّ فِي ذلِكَ لآياتٍ لِكُلِّ صَبَّارٍ شَكُورٍ ‹ 33 › أَوْ يُوبِقْهُنَّ بِما كَسَبُوا وَيَعْفُ عَنْ كَثِيرٍ ‹ 34 › وَيَعْلَمَ الَّذِينَ يُجادِلُونَ فِي آياتِنا ما لَهُمْ مِنْ مَحِيصٍ ‹ 35 › فَما أُوتِيتُمْ مِنْ شَيْءٍ فَمَتاعُ الْحَياةِ الدُّنْيا وَما عِنْدَ اللَّه خَيْرٌ وَأَبْقى لِلَّذِينَ آمَنُوا وَعَلى رَبِّهِمْ يَتَوَكَّلُونَ ‹ 36 ›\r\n\r\nترجمه :\r\n32 - از نشانه‌هاى او كشتىهايى است همچون كوه‌ها كه در دريا در حركت است .\r\n33 - اگر اراده كند باد را ساكن مىسازد تا آنها بر پشت دريا متوقف شوند ، در اين نشانه هايى است براى هر صبر كننده شكرگزار .\r\n34 - يا اگر بخواهد آنها را به خاطر اعمالى كه سرنشينانش مرتكب شده‌اند نابود مىسازد ، و در عين حال بسيارى را مىبخشد .\r\n35 - تا كسانى كه در آيات ما مجادله مىكنند بدانند هيچ پناهگاهى ندارند .\r\n36 - آنچه به شما عطا شده متاع زودگذر زندگى دنيا است ، و آنچه نزد خدا است براى كسانى كه ايمان آورده‌اند و بر پروردگارشان توكل مىكنند ، بهتر و پايدارتر است .\r\n","description":"","footnote":"","page_name":" 449 ","page_number":449},
  {"content":"\r\n\r\nتفسير :\r\n\r\nوزش بادهاى منظم و حركت كشتيها از آيات اوست\r\nبار ديگر در اين آيات به بيان نشانه‌هاى پروردگار و دلائل توحيد پرداخته ، و بحثى را كه در اين زمينه در آيات قبل آمده ادامه مىدهد .\r\nدر اينجا به سراغ مطلبى مىرود كه انسانها در زندگى مادى خود با آن بسيار سر و كار دارند ، مخصوصا ساحلنشينان و مسافران درياها ، مىگويد : « از آيات و نشانه‌هاى خداوند كشتيهايى است همچون كوه‌ها كه بر صفحه درياها به حركت در مىآيد » ( * ( وَمِنْ آياتِه الْجَوارِ فِي الْبَحْرِ كَالأَعْلامِ ) * ) .\r\n« جوار » جمع « جارية » توصيفى است براى « سفن » جمع « سفينه » به معنى كشتى كه براى اختصار از عبارت حذف شده و اصولا تكيه آيه روى همين جريان و حركت كشتيهاست ، و به همين دليل مخصوصا اين وصف موضوع سخن قرار گرفته .\r\nو اينكه لغت عرب به دختران جوان « جارية » گفته مىشود به خاطر جريان نشاط جوانى در تمام وجود آنها است .\r\n« اعلام » جمع « علم » ( بر وزن قلم ) به معنى « كوه » است ، ولى در اصل به معنى علامت و اثرى است كه از چيزى خبر مىدهد ، مانند « علم الطريق » ( نشانه‌هاى راه ) و « علم الجيش » ( پرچم لشكر ) و مانند آن ، و اگر به « كوه » « علم » گفته مىشود به خاطر همين است كه از دور نمايان است ، و گاه بر فراز آن آتشى مىافروختند تا نشانه اى براى رهگذران باشد ، ولى بود و نبود آتش در اين نامگذارى تاثيرى ندارد .\r\nبه اين ترتيب قرآن مجيد در اين آيه - همچون آيات متعدد ديگر - حركت كشتيهاى كوه پيكر را بر صفحه درياها بر اثر وزش بادهاى منظم از نشانه‌هاى خداوند مىشمرد .\r\n","description":"","footnote":"","page_name":" 450 ","page_number":450},
  {"content":"\r\nاگر زورق يا قايق كوچكى بر صفحه آب به خاطر وزش باد حركت كند زياد مهم نيست ، مهم آن است كه كشتيهاى كوه پيكر با وزش امواج لطيف هوا با عده زيادى مسافر و بار فراوان به حركت در آيد ، و هزاران كيلومتر راه را در ميان دو نقطه بپيمايد ، و به مقصد برسد .\r\nراستى چه كسى اوقيانوسها را با اين وسعت و عمق و ويژگيهاى آب آفريده ؟\r\nچه كسى به چوب و مواد ديگرى كه كشتى را با آن شكل مخصوص مىسازند اين خاصيت را بخشيده كه بر صفحه آب ثابت بماند ؟\r\nو چه كسى به بادها دستور داده است به صورت منظمى بر صفحه درياها و اوقيانوسها بوزند كه هر كس از هر نقطه به نقطه ديگرى مىخواهد برود بتواند از آن استفاده كند ؟\r\nهمه جا نظم نشانه عقل و دانش است و در اينجا نيز همين گونه است .\r\nاصولا اگر نقشه هايى كه دريانوردان از حركت بادها در اختيار دارند ، و معلوماتى كه بشر در باره وزش بادها از قطبين زمين به سوى خط استوا ، و از خط استوا به سوى دو قطب ، و همچنين وزشهاى متناوب از سوى سواحل و خشكيها به دريا ، و از سوى دريا به خشكى ، در نظر بگيرد ، مىداند چقدر اين مساله حساب شده است .\r\nالبته در عصر ما نيرو محرك كشتيها موتورهاى نيرومندى است كه پروانه‌هاى كشتى را به حركت در مىآورد ، ولى با اينحال وزش بادها در حركت اين كشتيها نيز مؤثر است .\r\nسپس براى تاكيد بيشتر مىافزايد : « اگر خداوند اراده كند باد را ساكن مىسازد تا كشتيها بر پشت دريا ساكن و متوقف شوند » ! ( * ( إِنْ يَشَأْ يُسْكِنِ الرِّيحَ فَيَظْلَلْنَ رَواكِدَ عَلى ظَهْرِه ) * ) .\r\n","description":"","footnote":"","page_name":" 451 ","page_number":451},
  {"content":"\r\nو در پايان آيه براى نتيجه گيرى اضافه مىكند : « در اين نشانه هايى است براى هر كس كه داراى مقام صبر و شكر است » ( * ( إِنَّ فِي ذلِكَ لآياتٍ لِكُلِّ صَبَّارٍ شَكُورٍ ) * ) .\r\nآرى در اين حركت بادها ، و جريان كشتيها ، و آفرينش درياها ، و نظام و هماهنگى مخصوصى كه بر اين امور حكمفرماست نشانه‌هاى گوناگونى براى ذات پاك او است .\r\nمىدانيم وزش بادها در درجه اول به خاطر تفاوت درجه حرارت در دو نقطه روى زمين است ، زيرا هوا بر اثر حرارت منبسط مىشود سپس به طرف بالا حركت مىكند و به همين دليل از يك سو فشار بر هواى اطراف مىآورد و آنها را متحرك مىسازد ، و از سوى ديگر هنگامى كه به سمت بالا حركت كند جاى خود را به هواى اطراف مىدهد ، اگر خداوند فقط اين خاصيت انبساط را از آن بگيرد سكون و سكوتى مرگبار بر آن حاكم مىشود ، و كشتيهاى بادبانى بىحركت بر صفحه اوقيانوسها حيران و سرگردان مىمانند .\r\n« صبار » و « شكور » هر دو صيغه مبالغه است كه يكى فزونى صبر را مىرساند ، و ديگرى فزونى شكر را .\r\nتكيه بر اين دو وصف در آيه مورد بحث و چند مورد ديگر از آيات قرآن مجيد ( 1 ) اشاره به نكات لطيفى دارد :\r\nاين دو وصف مجموعا ترسيم گويايى از حقيقت ايمان است ، چرا كه مؤمن در مشكلات و گرفتاريها صبور و در نعمتها شكور است ، لذا در حديثى از پيامبر ص مىخوانيم :\r\nالايمان نصفان : نصف صبر ، و نصف شكر :\r\nايمان دو نيمه است ، نيمى از آن صبر ، و نيمى از آن شكر است » ( 2 ) .\r\n\r\n","description":"","footnote":"\r\n( 1 ) ابراهيم - 5 ، لقمان - 31 ، سبا - 19 و آيه مورد بحث .\r\n( 2 ) تفسير صافى ، مجمع البيان ، فخر رازى و قرطبى ذيل آيه 31 سوره لقمان .\r\n","page_name":" 452 ","page_number":452},
  {"content":"\r\nبعلاوه مطالعه اسرار نظام آفرينش از يك سو نياز به صبر و حوصله و پشت كار و صرف وقت دارد ، و از سوى ديگر انگيزه شكر منعم .\r\nهر گاه اين دو دست به دست هم مىدهند انسان را آماده براى مطالعه اين آيات مىسازند ، و اصولا مطالعه اسرار آفرينش خود يك نوع شكر است .\r\nاز سوى سوم به هنگامى كه انسان سوار بر كشتى مىشود اين دو وصف در او از هر زمان ديگر نمايانتر است ، صبر در برابر حوادث و مشكلات دريا و شكر به هنگام رسيدن به ساحل مقصود ! باز در آيه بعد براى مجسم ساختن عظمت اين نعمت الهى مىافزايد : « يا اگر بخواهد اين كشتيها را به خاطر اعمالى كه مسافران و سرنشينانش مرتكب شده‌اند نابود و هلاك مىسازد » ( * ( أَوْ يُوبِقْهُنَّ بِما كَسَبُوا ) * ) .\r\nهمانگونه كه در آيات گذشته نيز خوانديم بلاهايى كه بر سر انسان وارد مىشود غالبا نتيجه اعمال خود او است .\r\nولى با اينحال لطف خداوند شامل حال انسان است « و بسيارى را مىبخشد » ( * ( وَيَعْفُ عَنْ كَثِيرٍ ) * ) .\r\nكه اگر نبخشد هيچكس جز معصومين و خاصان و پاكان از مجازات الهى مصون و بر كنار نخواهند بود ، چنان كه در آيه 45 سوره فاطر مىخوانيم : وَلَوْ يُؤاخِذُ اللَّه النَّاسَ بِما كَسَبُوا ما تَرَكَ عَلى ظَهْرِها مِنْ دَابَّةٍ وَلكِنْ يُؤَخِّرُهُمْ إِلى أَجَلٍ مُسَمًّى :\r\n« هر گاه خداوند مردم را به آنچه انجام داده‌اند مجازات مىكرد جنبنده اى را بر پشت زمين باقى نمىگذاشت ( ولى به لطفش ) آنها را تا سر آمد معينى مهلت مىدهد » .\r\nآرى او مىتواند بادها را از حركت باز دارد تا كشتيها در دل اقيانوسها بىحركت بمانند ، و هم مىتواند بادها را تبديل به طوفانهاى درهم پيچيده سازد\r\n","description":"","footnote":"","page_name":" 453 ","page_number":453},
  {"content":"\r\nتا كشتيهاى كوه پيكر را درهم بكوبند ، و همچون پر كاهى در ميان امواج بغلطانند ولى لطف عميم او مانع اين كار است .\r\n« تا كسانى كه در آيات ما مجادله مىكنند و به مخالفت و انكار برمىخيزند بدانند هيچ پناهگاهى ( جز ذات پاك خداوند ) ندارند » ( * ( وَيَعْلَمَ الَّذِينَ يُجادِلُونَ فِي آياتِنا ما لَهُمْ مِنْ مَحِيصٍ ) * ) ( 1 ) .\r\nآرى آنها كسانى نيستند كه مشمول عفو خداوند شوند ، چرا كه آگاهانه به مخالفت برخاسته ، و از روى عداوت و لجاج به ستيزه جويى ادامه مىدهند ، آنها از چشمه جوشان عفو و رحمتش ممنوعند ، و از چنگال عذابش رهايى ندارند .\r\n« محيص » از ماده « حيص » ( بر وزن حيف ) به معنى بازگشت و عدول و كناره گيرى كردن از چيزى است ، و از آنجا كه « محيص » اسم مكان است ، اين كلمه به معنى فرارگاه يا پناهگاه مىآيد ( 2 ) .\r\nدر آخرين آيه مورد بحث روى سخن را به همگان كرده ، مىگويد :\r\n« آنچه به شما عطا شده متاع زودگذر زندگى دنياى فانى است » ( * ( فَما أُوتِيتُمْ مِنْ شَيْءٍ فَمَتاعُ الْحَياةِ الدُّنْيا ) * ) .\r\nمبادا شما را فريب دهد و غافل سازد ، و تصور كنيد هميشه در اختيار شما است ، برقى است مىجهد و به زودى خاموش مىشود ، شعله اى است در برابر باد\r\n\r\n","description":"","footnote":"\r\n( 1 ) جمله * ( وَيَعْلَمَ الَّذِينَ يُجادِلُونَ ) * . . . بنا به گفته زمخشرى در كشاف منصوب بودنش به خاطر عطف بر تعليل محذوفى است و در تقدير چنين است : لينتقم منهم و يعلم الذين يجادلون . . . هدف آن است كه خداوند از اين گروه انتقام گيرد و هدف اين است كه مجادله كنندگان بدانند راه نجاتى نيست » .\r\n( 2 ) در جلد دهم تفسير نمونه صفحه 325 اين كلمه از ماده « محص » ذكر شده كه بايد اصلاح شود .\r\n","page_name":" 454 ","page_number":454},
  {"content":"\r\nو حبابى است بر سطح آب ، و غبارى است در مسير طوفان ، « ولى پاداشها و مواهبى كه نزد خدا است بهتر و پايدارتر است براى كسانى كه ايمان آورده‌اند و بر پروردگارشان توكل مىكنند » ( * ( وَما عِنْدَ اللَّه خَيْرٌ وَأَبْقى لِلَّذِينَ آمَنُوا وَعَلى رَبِّهِمْ يَتَوَكَّلُونَ ) * ) .\r\nاگر بتوانيد اين متاع زودگذر زندگى پست و محدود جهان ماده را با آن سرمايه جاودان مبادله كنيد تجارتى پر سود نصيب شما شده ، و موفقيتى است بىنظير ! چرا كه مواهب اين جهان هرگز خالى از دردسر نيست ، هميشه در كنار هر گل خارى ، و در كنار هر نوش نيشى است ، در حالى كه پاداش الهى خير خالص و خالى از هر گونه ناملايمات است .\r\nاز سوى ديگر اين مواهب هر چه هست زودگذر است ، اما آنها پايدار و جاودانى است ، كدام عقل اجازه مىدهد كه انسان از چنين معامله پرسودى صرفنظر كند يا گرفتار غرور و غفلت شود ، و زرق و برقها او را بفريبد ؟ ! لذا در آيه 38 توبه نيز مىخوانيم : « أَ رَضِيتُمْ بِالْحَياةِ الدُّنْيا مِنَ الآخِرَةِ فَما مَتاعُ الْحَياةِ الدُّنْيا فِي الآخِرَةِ إِلَّا قَلِيلٌ » ( اى كسانى كه از جهاد سر باز مىزنيد ) « آيا به زندگى دنيا در مقابل آخرت راضى شده‌ايد ، با اينكه متاع زندگى دنيا در برابر آخرت چيز اندكى است » ؟ ! اصولا الحياة الدنيا ( با توجه به وصفى كه دارد ) اشاره به زندگى پائين و پست است ، بديهى است ، متاع و وسائل بهره گيرى از چنين زندگى مثل خود آن بىارزش خواهد بود .\r\nلذا در حديثى از پيغمبر گرامى اسلام ص مىخوانيم :\r\nو اللَّه ما الدنيا فى الآخرة الا مثل ان يجعل احدكم اصبعه هذه فى اليم فلينظر بم ترجع : ؟\r\n« به خدا سوگند دنيا در برابر آخرت مثل اين است كه يكى از شما انگشت خود\r\n","description":"","footnote":"","page_name":" 455 ","page_number":455},
  {"content":"\r\nرا به دريا زند و سپس بيرون آورد ، بايد ديد چه مقدار آب دريا را با آن برداشته است « ؟ ! ( 1 ) .\r\nقابل توجه اينكه در اين آيه تكيه روى مساله ايمان و توكل شده است اين به خاطر آن است كه اميد به پاداشهاى الهى براى كسانى است كه علاوه بر ايمان كار خود را به او تفويض كرده و تسليم اراده او هستند ، چرا كه توكل واگذارى كار خويش و تفويض امر است ، نقطه مقابل اين گروه كسانى هستند كه بر اثر حب دنيا و دلبستگى به متاع زودگذر آن به مجادله در آيات خداوند برمىخيزند ، و حقايق را زير پا مىگذارند ، و به اين ترتيب آيه اخير شبيه تعليل براى آيه ما قبل از آن است كه سخن از مجادله كنندگان در آيات الهى مىگفت .\r\n\r\n","description":"","footnote":"\r\n( 1 ) « روح البيان » جلد 3 صفحه 429 ( ذيل آيه 38 سوره توبه ) .\r\n","page_name":" 456 ","page_number":456},
  {"content":"\r\n\r\n[ سوره الشورى ‹ 42 › : آيات 37 تا 40 
  ]\r\nوَ الَّذِينَ يَجْتَنِبُونَ كَبائِرَ الإِثْمِ وَالْفَواحِشَ وَإِذا ما غَضِبُوا هُمْ يَغْفِرُونَ ‹ 37 › وَالَّذِينَ اسْتَجابُوا لِرَبِّهِمْ وَأَقامُوا الصَّلاةَ وَأَمْرُهُمْ شُورى بَيْنَهُمْ وَمِمَّا رَزَقْناهُمْ يُنْفِقُونَ ‹ 38 › وَالَّذِينَ إِذا أَصابَهُمُ الْبَغْيُ هُمْ يَنْتَصِرُونَ ‹ 39 › وَجَزاءُ سَيِّئَةٍ سَيِّئَةٌ مِثْلُها فَمَنْ عَفا وَأَصْلَحَ فَأَجْرُه عَلَى اللَّه إِنَّه لا يُحِبُّ الظَّالِمِينَ ‹ 40 ›\r\n\r\nترجمه :\r\n37 - همان كسانى كه از گناهان بزرگ و اعمال زشت اجتناب مىورزند و هنگامى كه خشمگين مىشوند عفو مىكنند .\r\n38 - و آنها كه دعوت پروردگارشان را اجابت كرده ، و نماز را برپا داشته ، و كارهايشان به طريق مشورت در ميان آنها صورت مىگيرد ، و از آنچه به آنها روزى داده‌ايم انفاق مىكنند .\r\n39 - و آنها كه هر گاه ستمى به آنها رسد ( تسليم ظلم نمىشوند ) و يارى مىطلبند .\r\n40 - و كيفر بدى مجازاتى همانند آن است ، و هر كس عفو و اصلاح كند اجر و پاداش او با خدا است خداوند ظالمان را دوست ندارد .\r\n","description":"","footnote":"","page_name":" 457 ","page_number":457},
  {"content":"\r\n\r\nتفسير : اهل ايمان تسليم ظلم نمىشوند !\r\nاين آيات ادامه بحثى است كه در آيات گذشته در باره پاداش الهى نسبت به مؤمنان متوكل آمده بود .\r\nبه اين ترتيب كه بعد از وصف ايمان و توكل كه هر دو جنبه قلبى دارد به هفت قسمت از « برنامه‌هاى عملى آنها » چه در جنبه نفى ، چه در جنبه اثبات ، چه از نظر فردى ، و چه اجتماعى ، چه مادى و چه معنوى ، اشاره مىكند ، برنامه اى كه بيانگر اركان يك جامعه سالم با حكومت صالح و قدرتمند است .\r\nجالب اينكه اين آيات ظاهرا در مكه نازل شده است ، در آن روزى كه هنوز جامعه اسلامى شكل نگرفته بود ، و حكومت اسلامى وجود نداشت ولى اين آيات نشان مىدهد كه از همان روز ، بينش صحيح اسلامى در اين زمينه‌ها توسط اين آيات به مسلمانان داده مىشد ، چرا كه آنها در دوران مكه تحت آموزش پيگير و مستمر پيامبر ص به منظور آمادگى براى ساختن جامعه آينده اسلامى قرار داشتند .\r\nنخستين وصف را از پاكسازى شروع مىكند ، مىفرمايد : « پاداش الهى و آنچه نزد خدا است براى كسانى بهتر و پايدارتر است كه از گناهان بزرگ و اعمال زشت و ننگين اجتناب مىورزند » ( * ( وَالَّذِينَ يَجْتَنِبُونَ كَبائِرَ الإِثْمِ وَالْفَواحِشَ ) * ) ( 1 ) .\r\n« كبائر » جمع « كبيره » به معنى گناهان بزرگ است ، اما اينكه معيار\r\n\r\n","description":"","footnote":"\r\n( 1 ) « الذين يجتنبون » به اعتقاد غالب مفسرين عطف بر « للذين آمنوا » در آيه قبل مىباشد ، هر چند بعضى احتمال داده‌اند مبتدايى است كه خبر آن محذوف شده ( و در تقدير چنين است و الذين يجتنبون . . . لهم مثل ذلك من الثواب ) ولى معنى اول مناسبتر به نظر مىرسد .\r\n","page_name":" 458 ","page_number":458},
  {"content":"\r\nكبيره بودن چيست ؟ بعضى آن را به گناهانى تفسير كرده‌اند كه در متن قرآن وعده عذاب الهى نسبت به آن داده شده ، و گاه به گناهانى كه موجب حد شرعى است .\r\nبعضى نيز احتمال داده‌اند كه اشاره به بدعتها و ايجاد شبهات اعتقادى در اذهان مردم بوده باشد .\r\nولى چنان كه قبلا هم گفته‌ايم اگر به معنى لغوى كبيره باز گرديم « كبيره » هر گناهى است كه از نظر اسلام بزرگ و پر اهميت است ، يكى از نشانه‌هاى اهميت آن اين است كه در قرآن مجيد در مورد آن وعده عذاب آمده و به همين جهت در روايات اهل بيت ع نيز « كبائر » به اين صورت تفسير شده : التي اوجب اللَّه عز و جل عليه النار : « گناهان كبيره گناهانى است كه خداوند مجازات آتش براى آن مقرر داشته است » ( 1 ) .\r\nروى اين حساب اگر اهميت و عظمت گناهى از طرق ديگر نيز كشف شود ، عنوان گناه كبيره به خود مىگيرد .\r\n« فواحش » جمع « فاحشه » به معنى اعمال بسيار زشت و ناپسند است ، ذكر اين تعبير بعد از « كبائر » به اصطلاح از قبيل ذكر خاص بعد از عام مىباشد ، و در حقيقت بعد از بيان اجتناب مؤمنان راستين از همه گناهان كبيره ، روى گناهان زشت و ننگين تكيه بيشترى شده است تا اهميت آن را آشكار سازد .\r\nبه اين ترتيب نخستين نشانه‌هاى ايمان و توكل پرهيز و اجتناب از گناهان كبيره است ، چگونه ممكن است انسان دعوى ايمان و توكل بر خدا كند در حالى كه آلوده انواع گناهان است و قلب او لانه اى از لانه‌هاى شيطان ؟ ! در توصيف دوم كه آن نيز جنبه پاكسازى دارد در باره تسلط بر نفس به هنگام خشم و غضب كه بحرانىترين حال انسان است سخن مىگويد ، و مىفرمايد :\r\n\r\n","description":"","footnote":"\r\n( 1 ) نور الثقلين جلد اول صفحه 473 .\r\n","page_name":" 459 ","page_number":459},
  {"content":"\r\n« آنها كسانى هستند كه به هنگام غضب عفو مىكنند » ( * ( وَإِذا ما غَضِبُوا هُمْ يَغْفِرُونَ ) * ) .\r\nنه تنها در موقع غضب زمام اختيار از كفشان ربوده نمىشود ، و دست به اعمال زشت و جنايات نمىزنند ، بلكه با آب عفو و غفران قلب خود و ديگران را از كينه‌ها شستشو مىدهند .\r\nو اين صفتى است كه جز در پرتو ايمان راستين و توكل بر حق پيدا نمىشود .\r\nجالب اينكه : نمىگويد آنها غضب نمىكنند ، چرا كه اين جزء طبيعت انسان است و در بعضى موارد ، يعنى در آنجا كه براى خدا ، و در راه احقاق حق مظلومان باشد ، ضرورت دارد ، بلكه مىگويد آنها به هنگام غضب آلوده گناه نمىشوند ، سهل است به سراغ عفو و غفران مىروند ، و بايد همچنين باشد ، چگونه انسان مىتواند در انتظار عفو الهى به سر برد در حالى كه خود كينه توز و انتقامجو است ، و به هنگام غضب هيچ قانونى را به رسميت نمىشناسد ؟ ! و اگر مىبينيم در اينجا مخصوصا روى مساله « غضب » تكيه شده به خاطر آن است كه اين حالت آتش سوزانى است كه در درون جان انسان شعله ور مىشود ، و بسيارند كسانى كه قادر بر مهار كردن نفس در آن حالت نيستند ، ولى مؤمنان راستين هرگز تسليم خشم و غضب نمىشوند .\r\nدر حديثى از امام باقر ع مىخوانيم :\r\nمن ملك نفسه اذا رغب ، و اذا رهب ، و اذا غضب ، حرم اللَّه جسده على النار\r\n: كسى كه به هنگام شوق و علاقه ، و به هنگام ترس و وحشت ، و هنگام خشم و غضب مالك نفس خويشتن باشد خداوند بدن او را بر آتش دوزخ حرام مىكند ( 1 ) .\r\n\r\n","description":"","footnote":"\r\n( 1 ) تفسير على بن ابراهيم مطابق نقل نور الثقلين جلد 4 صفحه 583 .\r\n","page_name":" 460 ","page_number":460},
  {"content":"\r\nآيه بعد به سومين تا ششمين اوصاف آنها اشاره كرده ، مىفرمايد :\r\n« آنها كه دعوت پروردگارشان را اجابت كرده ، و فرمانهاى او را از جان و دل پذيرفته‌اند » ( * ( وَالَّذِينَ اسْتَجابُوا لِرَبِّهِمْ ) * ) .\r\n« و نماز را برپا داشته‌اند » ( * ( وَأَقامُوا الصَّلاةَ ) * ) .\r\n« و كار آنها به طريق شورى و مشورت در ميان آنها صورت مىگيرد » ( * ( وَأَمْرُهُمْ شُورى بَيْنَهُمْ ) * ) ( 1 ) .\r\n« و از آنچه به آنها روزى داده‌ايم ، در راه خداوند انفاق مىكنند » ( * ( وَمِمَّا رَزَقْناهُمْ يُنْفِقُونَ ) * ) .\r\nدر آيه گذشته سخن از پاكسازى وجودشان از گناهان و غلبه بر خشم و غضب بود ، اما در آيه مورد بحث سخن از بازسازى وجودشان در جنبه‌هاى مختلف است كه از همه مهمتر اجابت دعوت پروردگار و تسليم در برابر فرمان او است مطلبى كه همه نيكيها و خوبيها و اطاعت اوامر الهى در آن جمع است ، آنها با تمام وجود در برابر فرمانش تسليمند ، و در مقابل اراده او از خود اراده اى ندارند ، و بايد چنين باشد چرا كه بعد از پاكسازى قلب و جان از آثار گناه كه موانع راه حقند تسليم و اجابت قطعى است .\r\nولى از آنجا كه در ميان اوامر الهى مسائل بسيار مهمى وجود دارد كه بالخصوص بايد انگشت روى آن گذاشت چند موضوع مهم را به دنبال آن يادآور مىشود كه مهمترين آنها « نماز » است ، نمازى كه ستون دين ، پيوند خلق و خالق ،\r\n\r\n","description":"","footnote":"\r\n( 1 ) « شورى » هر گاه مصدر و به معنى مشاورت بوده باشد بايد در آيه فوق كلمه « ذو » در تقدير گرفته شود ( امرهم ذو شورى بينهم ) آن گونه كه بعضى از مفسران گفته‌اند ، و يا حمل بر مبالغه و تاكيد شود ، زيرا ذكر « مصدر » بجاى « وصف » معمولا همين معنى را مىرساند ، ولى اگر شورى به معنى كارى كه در آن مشورت مىشود بوده باشد آن چنان كه راغب در مفردات گفته ( الامر الذى يتشاور فيه ) ديگر نيازى به تقدير نيست ( دقت كنيد ) .\r\n","page_name":" 461 ","page_number":461},
  {"content":"\r\nمربى نفوس ، معراج مؤمن و نهى كننده از فحشاء و منكر است .\r\nبعد از آن مهمترين مساله اجتماعى همان اصل « شورى » است كه بدون آن همه كارها ناقص است ، يك انسان هر قدر از نظر فكرى نيرومند باشد نسبت به مسائل مختلف تنها از يك يا چند بعد مىنگرد ، و لذا ابعاد ديگر بر او مجهول مىماند ، اما هنگامى كه مسائل در شورى مطرح گردد و عقلها و تجارب و ديدگاههاى مختلف به كمك هم بشتابند مسائل كاملا پخته و كم عيب و نقص مىگردد ، و از لغزش دور تر است .\r\nلذا در حديث پر معنايى از پيغمبر گرامى اسلام ص مىخوانيم :\r\nانه ما من رجل يشاور احدا الا هدى الى الرشد :\r\n« احدى در كارهاى خود مشورت نمىكند مگر اينكه به راه راست و مطلوب هدايت مىشود » .\r\nقابل توجه اينكه : تعبير در اينجا به صورتى است كه آن را يك برنامه مستمر مؤمنان مىشمرد ، نه تنها در يك كار زودگذر و موقت ، مىگويد همه كارهاى آنها در ميانشان به صورت شورى است ، و جالب اينكه خود پيامبر ص با اينكه عقل كل بود و با مبدء وحى ارتباط داشت در مسائل مختلف اجتماعى و اجرايى ، در جنگ و صلح و امور مهم ديگر ، به مشورت با ياران مىنشست ، و حتى گاه نظر آنها را ترجيح مىداد با اينكه مشكلاتى از اين ناحيه حاصل مىشد ، تا الگو و اسوه اى براى مردم باشد ، چرا كه بركات مشورت از زيانهاى احتمالى آن به مراتب بيشتر است .\r\nدر باره اهميت « مشورت » و « شرائط شورى » و « اوصاف كسانى كه بايد مورد مشورت قرار گيرند » و « وظيفه مشاور » بحثهاى مشروحى در ذيل آيه 159 سوره آل عمران داشتيم ( جلد 3 صفحه 142 به بعد ) كه نيازى به تكرار آن نمىبينيم ، اما چند موضوع را بايد در اينجا اضافه كنيم :\r\n","description":"","footnote":"","page_name":" 462 ","page_number":462},
  {"content":"\r\nالف : شورى منحصرا در مورد كارهاى اجرايى و شناسايى موضوعات است نه در باره احكام كه تنها بايد از مبدء وحى و از كتاب و سنت گرفته شود تعبير به « امرهم » ( كارهايشان ) نيز ناظر به همين معنى است چرا كه احكام كار مردم نيست كار خدا است .\r\nبنا بر اين اگر بعضى از مفسران مانند « آلوسى » دامنه آن را توسعه داده‌اند و احكام را در آنجا كه نص خاصى در آن وارد نشده مشمول آن شمرده‌اند بىاساس است به خصوص اينكه ما معتقديم هيچ امرى در اسلام نيست مگر اينكه نص عام يا خاصى در مورد آن صادر شده است ، و گرنه الْيَوْمَ أَكْمَلْتُ لَكُمْ دِينَكُمْ ( مائده - 3 ) صحيح نبود ( شرح اين معنى را بايد در كتب اصول فقه در مورد بطلان اجتهاد به معنى قانونگذارى در اسلام مطالعه كرد ) .\r\nب : بعضى از مفسران گفته‌اند كه شان نزول جمله « * ( أَمْرُهُمْ شُورى بَيْنَهُمْ ) * » در مورد انصار است ، و اين يا به خاطر آن است كه آنها حتى قبل از اسلام كارهايشان بر اساس شورى بود ، و يا اشاره به آن گروهى از انصار است كه قبل از هجرت پيامبر ص ايمان آوردند ، و در « عقبه » با او بيعت كردند ، و از حضرتش دعوت به مدينه نمودند ( چون اين سوره مكى است و آيات فوق نيز ظاهرا در مكه نازل شده ) .\r\nولى به هر حال آيه مخصوص شان نزولش نيست و يك برنامه عمومى و همگانى را بيان مىكند .\r\nاين سخن را با حديثى از امير مؤمنان على ع پايان مىدهيم ، آنجا كه فرمود :\r\nلا ظهير كالمشاورة و الاستشارة عين الهداية\r\n: « هيچ پشتيبان و تكيه گاهى همچون مشورت نيست و مشورت عين هدايت است » ( 1 ) .\r\nاين نكته نيز قابل توجه است كه آخرين توصيفى كه در اين آيه مطرح شده\r\n\r\n","description":"","footnote":"\r\n( 1 ) وسائل الشيعه جلد 8 صفحه 425 ( باب 21 از ابواب احكام العشرة ) .\r\n","page_name":" 463 ","page_number":463},
  {"content":"\r\nتنها انفاق در مسائل مالى را بيان نمىكند بلكه انفاق از تمام آنچه خداوند روزى داده است از مال از علم از عقل و هوش و تجربه از نفوذ اجتماعى و خلاصه از همه چيز .\r\nدر توصيف ديگر كه هفتمين توصيف مؤمنان راستين است مىفرمايد :\r\n« و كسانى كه هر گاه ستمى به آنان رسد تسليم ظلم نمىشوند و از ديگران يارى مىطلبند » ( * ( وَالَّذِينَ إِذا أَصابَهُمُ الْبَغْيُ هُمْ يَنْتَصِرُونَ ) * ) .\r\nناگفته پيداست كه در برابر وظيفه « انتصار » در مقابل ستم ، ديگران نيز وظيفه يارى كردن دارند ، چرا كه يارى طلبيدن بدون يارى كردن لغو و بيهوده است ، در حقيقت هم مظلوم موظف به مقاومت در برابر ظالم و فرياد بر آوردن است ، و هم مؤمنان ديگر موظف به پاسخگويى او هستند ، همانگونه كه در آيه 72 سوره انفال مىخوانيم : وَإِنِ اسْتَنْصَرُوكُمْ فِي الدِّينِ فَعَلَيْكُمُ النَّصْرُ :\r\n« هر گاه آنها از شما براى حفظ دين خود يارى بطلبند بر شما است كه آنها را يارى كنيد » .\r\nاين برنامه مثبت و سازنده به ظالمان هشدار مىدهد كه اگر دست به ستم بيالايند مؤمنان ساكت نمىنشينند ، و در برابر آنها به پا مىخيزند ، و هم به مظلومان اعتماد مىبخشد كه اگر استغاثه كنند ديگران به يارى آنها مىشتابند .\r\n« ينتصرون » از ماده « انتصار » به معنى يارى طلبيدن است ، ولى بعضى آن را به معنى « تناصر » ( به يارى يكديگر شتافتن ) تفسير كرده‌اند ، ولى نتيجه هر دو با توجه به توضيحى كه داديم يكى است .\r\nبه هر حال وظيفه هر مظلومى اين است كه اگر به تنهايى قادر بر دفع ظلم و ستم نيست سكوت نكند ، و با استفاده از نيروى ديگران به مقابله با ظلم قيام نمايد ، و وظيفه همه مسلمانان است كه به نداى او پاسخ مثبت دهند .\r\n","description":"","footnote":"","page_name":" 464 ","page_number":464},
  {"content":"\r\nولى از آنجا كه يارى كردن يكديگر نبايد از مسير عدالت خارج شود ، و به انتقامجويى ، و كينه توزى ، و تجاوز از حد منتهى گردد ، در آيه بعد فورا آن را مشروط ساخته ، مىافزايد : توجه داشته باشيد « كيفر بدى مجازاتى همانند آن است » ( * ( وَجَزاءُ سَيِّئَةٍ سَيِّئَةٌ مِثْلُها ) * ) .\r\nمبادا به خاطر اينكه بعضى از دوستان شما مورد ستم واقع شده‌اند از حد بگذرانيد ، و خود مبدل به افراد ظالمى شويد ، به خصوص اينكه در جوامعى همچون جامعه عرب در آغاز اسلام احتمال تجاوز از حد به هنگام پاسخ گفتن به ظلم احتمال قابل توجهى بوده ، و مىبايست حساب يارى مظلوم از انتقامجويى جدا شود .\r\nالبته كار ظالم بايد « سيئه » و بدى ناميده شود ، اما كيفر او مسلما « سيئه » نيست ، و اگر در آيه از آن تعبير به « سيئه » شده ، در واقع به خاطر قرينه مقابله است ، يا اينكه از ديدگاه ظالم كه مجازات مىشود « سيئه » مىباشد ، اين احتمال نيز وجود دارد كه تعبير از آن به « سيئه » به خاطر اين است كه مجازات آزار و ايذاء است و آزار و ايذاء ذاتا بد است ، هر چند به هنگام قصاص و كيفر ظالم كار خوبى محسوب مىشود .\r\nاين شبيه تعبيرى است كه در آيه 194 سوره بقره آمده است : فَمَنِ اعْتَدى عَلَيْكُمْ فَاعْتَدُوا عَلَيْه بِمِثْلِ مَا اعْتَدى عَلَيْكُمْ وَاتَّقُوا اللَّه : « هر كس به شما تعدى كند به مانند آن بر او تعدى كنيد ، و از خدا بپرهيزيد ( و زياده روى نكنيد ) .\r\nولى به هر حال اين تعبير مىتواند مقدمه اى باشد براى دستور عفو كه در جمله بعد آمده ، گويى مىفرمايد : مجازات هر چه باشد يك نوع آزار است ، و اگر طرف پشيمان شده باشد شايسته عفو است .\r\nدر اين گونه موارد عفو كنيد چرا كه « هر كس عفو و اصلاح كند اجر و\r\n","description":"","footnote":"","page_name":" 465 ","page_number":465},
  {"content":"\r\nپاداش او بر خداست « ( * ( فَمَنْ عَفا وَأَصْلَحَ فَأَجْرُه عَلَى اللَّه ) * ) .\r\nدرست است كه حقى از او ضايع شده ، و در مقابل ظاهرا چيزى نگرفته ، اما به خاطر گذشتى كه از خود نشان داده ، گذشتى كه مايه انسجام جامعه و كم شدن كينه‌ها و افزايش محبت و موقوف شدن انتقامجويى و آرامش اجتماعى است ، خداوند بر عهده گرفته كه پاداش او را از فضل بىپايانش مرحمت كند ، و چه تعبير جالبى است تعبير « على اللَّه » : گويى خداوند خود را مديون چنين كسى مىداند و مىگويد اجرش بر عهده من است ! و در پايان آيه مىفرمايد : « خداوند قطعا ظالمان را دوست ندارد » ( * ( إِنَّه لا يُحِبُّ الظَّالِمِينَ ) * ) .\r\nاين جمله ممكن است اشاره به چند نكته باشد :\r\nنخست اينكه دستور عفو به خاطر اين است كه در صورت قصاص و كيفر گاه انسان نمىتواند خود را دقيقا كنترل كند ، و از حد مىگذراند ، و در صف ظالمان قرار مىگيرد .\r\nديگر اينكه اگر دستور عفو داده شده نه به معنى دفاع از ظالمان است ، چرا كه خداوند ظالمان را هرگز دوست نمىدارد ، بلكه هدف هدايت گمراهان و استحكام پيوندهاى اجتماعى است .\r\nسوم اينكه كسانى شايسته عفوند كه از مركب ظلم پياده شوند ، و از گذشته خود نادم گردند ، و در مقام اصلاح خويش بر آيند ، نه ظالمانى كه عفو ، آنها را جسورتر و جرىتر مىكند .\r\nو به تعبير روشنتر عفو و مجازات هر كدام جاى ويژه اى دارد ، عفو در جايى است كه انسان قدرت بر انتقام دارد ، و اگر مىبخشد از موضع ضعف نيست ، اين عفو سازنده است ، هم براى مظلوم پيروز چرا كه به او تسلط بر نفس و صفاى دل مىبخشد ، و هم براى ظالم مغلوب كه او را به اصلاح خويش وا مىدارد .\r\n","description":"","footnote":"","page_name":" 466 ","page_number":466},
  {"content":"\r\nو كيفر و انتقام و مقابله به مثل در جايى است كه هنوز ظالم از مركب شيطان پياده نشده ، و مظلوم پايه‌هاى قدرت خود را محكم نكرده ، و عفو از موضع ضعف است ، اينجاست كه بايد اقدام به مجازات كند .\r\nدر حديثى از پيغمبر گرامى اسلام ص آمده است :\r\nاذا كان يوم القيامة نادى مناد من كان اجره على اللَّه فليدخل الجنة ، فيقال من ذا الذى اجره على اللَّه ؟ فيقال : العافون عن الناس ، فيدخلون الجنة به غير حساب !\r\n« هنگامى كه روز قيامت مىشود كسى ( از سوى خداوند ) ندا مىدهد هر كس اجر او بر خدا است وارد بهشت شود ، گفته مىشود : چه كسى اجرش بر خداست ؟ در جواب به آنها مىگويند : كسانى كه مردم را عفو كردند ، آنها بدون حساب داخل بهشت مىشوند » ( 1 ) .\r\nاين حديث در حقيقت نتيجه اى است كه از آخرين آيه مورد بحث گرفته شده و خط اصيل اسلام همين است .\r\n\r\n","description":"","footnote":"\r\n( 1 ) « مجمع البيان » ذيل آيه مورد بحث .\r\n","page_name":" 467 ","page_number":467},
  {"content":"\r\n\r\n[ سوره الشورى ‹ 42 › : آيات 41 تا 43 
  ]\r\nوَ لَمَنِ انْتَصَرَ بَعْدَ ظُلْمِه فَأُولئِكَ ما عَلَيْهِمْ مِنْ سَبِيلٍ ‹ 41 › إِنَّمَا السَّبِيلُ عَلَى الَّذِينَ يَظْلِمُونَ النَّاسَ وَيَبْغُونَ فِي الأَرْضِ بِغَيْرِ الْحَقِّ أُولئِكَ لَهُمْ عَذابٌ أَلِيمٌ ‹ 42 › وَلَمَنْ صَبَرَ وَغَفَرَ إِنَّ ذلِكَ لَمِنْ عَزْمِ الأُمُورِ ‹ 43 ›\r\n\r\nترجمه :\r\n41 - و كسى كه بعد از مظلوم شدن يارى طلبد ايرادى بر او نيست .\r\n42 - ايراد و مجازات بر كسانى است كه به مردم ستم مىكنند و در زمين به ناحق ظلم روا مىدارند . براى آنها عذاب دردناكى است .\r\n43 - اما كسانى كه شكيبايى و عفو كنند اين از كارهاى پر ارزش است .\r\n\r\nتفسير :\r\n\r\nيارى طلبيدن عيب نيست ، ظلم كردن عيب است\r\nاين آيات در حقيقت تاكيد و توضيح و تكميلى است براى آيات گذشته ، در زمينه انتصار ، و مجازات ظالم ، و عفو و گذشت در موارد مناسب ، و هدف از آن اين است كه مجازات و انتقام گرفتن از ظالم حق مظلوم است و هيچكس حق ندارد مانعى بر سر راه او ايجاد كند ، در عين حال هر گاه مظلوم ، پيروز و مسلط بر ظالم شد اگر صبر كند و انتقام نگيرد فضيلت بزرگى خواهد بود .\r\nنخست مىفرمايد : « كسى كه بعد از مظلوم شدن يارى بطلبد ايرادى بر او نيست » ( * ( وَلَمَنِ انْتَصَرَ بَعْدَ ظُلْمِه فَأُولئِكَ ما عَلَيْهِمْ مِنْ سَبِيلٍ ) * ) ( 1 ) .\r\n\r\n","description":"","footnote":"\r\n( 1 ) تعبير به « ظلمه » از قبيل اضافه مصدر به مفعول است .\r\n","page_name":" 468 ","page_number":468},
  {"content":"\r\nنه كسى حق دارد مانع از اين كار شود ، و نه او را ملامت و سرزنش و مجازات كند ، و نه در يارى كردن چنين مظلومى ترديد به خود راه دهد ، چرا كه انتصار و استمداد حق مسلم هر مظلومى است ، و يارى مظلومان وظيفه هر انسان آزاده و بيدارى است .\r\n« مجازات و كيفر تنها از آن كسانى است كه به مردم ستم مىكنند ، و در زمين به ناحق ظلم روا مىدارند » ( * ( إِنَّمَا السَّبِيلُ عَلَى الَّذِينَ يَظْلِمُونَ النَّاسَ وَيَبْغُونَ فِي الأَرْضِ بِغَيْرِ الْحَقِّ ) * ) .\r\nآنها علاوه بر كيفر و مجازات در دنيا ، « در آخرت نيز عذاب دردناكى در انتظارشان است » ( * ( أُولئِكَ لَهُمْ عَذابٌ أَلِيمٌ ) * ) .\r\nدر اينكه در ميان جمله « يظلمون الناس » و جمله « * ( يَبْغُونَ فِي الأَرْضِ بِغَيْرِ الْحَقِّ ) * » چه تفاوتى است ؟ بعضى از مفسران جمله اول را اشاره به مساله « ظلم و ستم » و دوم را به « تكبر و خود برتربينى » دانسته‌اند ( 1 ) .\r\nبعضى ديگر جمله اول را ناظر به « ظلم » و دوم را به « قيام بر ضد حكومت اسلامى » ذكر كرده‌اند .\r\n« بغى » در اصل به معنى كوشش و تلاش براى بدست آوردن چيزى است ، ولى بسيار مىشود كه به كوششهايى كه براى غصب حق ديگران و تجاوز از حدود و حقوق الهى صورت مىگيرد نيز اطلاق مىشود ، بنا بر اين « ظلم » مفهوم خاص دارد ، و بغى مفهوم عام ، و هر گونه تعدى و تجاوز از حقوق الهى را شامل مىشود .\r\nتعبير « به غير الحق » نيز تاكيدى براى اين معنى است ، و به اين ترتيب\r\n\r\n","description":"","footnote":"\r\n( 1 ) تفسير « كشاف » ، « روح المعانى » و « روح البيان » ذيل آيات مورد بحث .\r\n","page_name":" 469 ","page_number":469},
  {"content":"\r\nجمله دوم از قبيل ذكر عام بعد از ذكر خاص است .\r\nدر آخرين آيه مورد بحث باز به سراغ مساله صبر و شكيبايى و عفو مىرود تا بار ديگر بر اين حقيقت تاكيد كند كه حق انتقامگيرى و قصاص و كيفر براى مظلوم در برابر ظالم هرگز مانع از مساله گذشت و عفو و بخشش نيست ، مىفرمايد :\r\n« اما كسانى كه شكيبايى كنند ، و طرف را مورد عفو قرار دهند اين از كارهاى پر ارزش است » ( * ( وَلَمَنْ صَبَرَ وَغَفَرَ إِنَّ ذلِكَ لَمِنْ عَزْمِ الأُمُورِ ) * ) ( 1 ) .\r\n« عزم » در اصل به معنى « تصميم بر انجام كارى » است ، و به اراده محكم اطلاق مىشود ، تعبير به « عزم الامور » ممكن است اشاره به اين باشد كه اين از كارهايى است كه خداوند به آن فرمان داده و هرگز نسخ نمىشود ، و يا از كارهايى است كه انسان بايد نسبت به آن عزم راسخ داشته باشد ، و هر يك از اين دو معنى باشد دليل بر اهميت اين كار است .\r\nقابل توجه اينكه مساله « صبر » قبل از « غفران » ذكر شده ، چرا كه اگر صبر و شكيبايى نباشد كار به عفو و گذشت منتهى نمىشود ، زمام نفس از دست انسان بيرون مىرود ، و روى انتقام پافشارى مىكند .\r\nبار ديگر اين حقيقت را يادآور مىشويم كه عفو و غفران در صورتى مطلوب است كه از موضع قدرت باشد ، و طرف نيز از آن حسن استفاده نمايد ، تعبير « * ( لَمِنْ عَزْمِ الأُمُورِ ) * » نيز ممكن است همين معنا را تاكيد كند ، چرا كه تصميم گيرى در زمينه اى است كه انسان قادر و توانا بر انجام امرى باشد ، به هر حال عفوى كه جنبه تحميلى از سوى ظالم داشته باشد ، و يا او را در عملش جرىتر و جسورتر سازد هرگز مطلوب نيست .\r\n\r\n","description":"","footnote":"\r\n( 1 ) لام در « لمن صبر » لام قسم و در « * ( لَمِنْ عَزْمِ الأُمُورِ ) * » لام تاكيد است و هر دو بيانگر اهميت اين دستور الهى يعنى عفو است .\r\n","page_name":" 470 ","page_number":470},
  {"content":"\r\nدر بعضى از روايات آيات فوق به قيام حضرت مهدى ( عج ) و انتقام او و يارانش از ظالمان و مفسدان در ارض تفسير شده ، و همانگونه كه كرارا گفته‌ايم اين گونه تفسيرها از قبيل بيان مصداق واضح و روشن است و مانع از عموميت مفهوم آيه نيست ( 1 ) .\r\n\r\n","description":"","footnote":"\r\n( 1 ) تفسير « نور الثقلين » جلد 4 صفحه 585 .\r\n","page_name":" 471 ","page_number":471},
  {"content":"\r\n\r\n[ سوره الشورى ‹ 42 › : آيات 44 تا 46 
  ]\r\nوَ مَنْ يُضْلِلِ اللَّه فَما لَه مِنْ وَلِيٍّ مِنْ بَعْدِه وَتَرَى الظَّالِمِينَ لَمَّا رَأَوُا الْعَذابَ يَقُولُونَ هَلْ إِلى مَرَدٍّ مِنْ سَبِيلٍ ‹ 44 › وَتَراهُمْ يُعْرَضُونَ عَلَيْها خاشِعِينَ مِنَ الذُّلِّ يَنْظُرُونَ مِنْ طَرْفٍ خَفِيٍّ وَقالَ الَّذِينَ آمَنُوا إِنَّ الْخاسِرِينَ الَّذِينَ خَسِرُوا أَنْفُسَهُمْ وَأَهْلِيهِمْ يَوْمَ الْقِيامَةِ أَلا إِنَّ الظَّالِمِينَ فِي عَذابٍ مُقِيمٍ ‹ 45 › وَما كانَ لَهُمْ مِنْ أَوْلِياءَ يَنْصُرُونَهُمْ مِنْ دُونِ اللَّه وَمَنْ يُضْلِلِ اللَّه فَما لَه مِنْ سَبِيلٍ ‹ 46 ›\r\n\r\nترجمه :\r\n44 - كسى را كه خدا گمراه كند ولى و ياورى بعد از او نخواهد داشت ، و ظالمان را ( روز قيامت ) مىبينى كه وقتى عذاب الهى را مشاهده مىكنند ، مىگويند : آيا راهى به سوى بازگشت ( و جبران ) وجود دارد ؟ ! 45 - و آنها را مىبينى كه بر آتش عرضه مىشوند در حالى كه از شدت مذلت خاشعند ، و زير چشمى ( به آن ) نگاه مىكنند ، و كسانى كه ايمان آورده‌اند مىگويند زيان كاران واقعى آنها هستند كه خود و خانواده خويش را روز قيامت از دست داده‌اند آگاه باشيد كه ظالمان ( امروز ) در عذاب دائمند .\r\n46 - آنها جز خدا اولياء و ياورانى ندارند كه ياريشان كند ، و هر كس را خدا گمراه سازد راه نجاتى براى او نيست .\r\n","description":"","footnote":"","page_name":" 472 ","page_number":472},
  {"content":"\r\n\r\nتفسير : آيا راه بازگشتى وجود دارد ؟\r\nدر آيات گذشته سخن از ظالمان و بيدادگران و متجاوزان بود ، آيات مورد بحث به سرانجام كار اين گروه و گوشه هايى از مجازاتهاى آنان اشاره مىكند .\r\nنخست آنها را از گمراهانى مىشمرد كه هيچ ولى و سرپرستى ندارند ، مىفرمايد : « كسى را كه خدا گمراه كند ولى و ياورى بعد از او نخواهد داشت » ( * ( وَمَنْ يُضْلِلِ اللَّه فَما لَه مِنْ وَلِيٍّ مِنْ بَعْدِه ) * ) .\r\nبراى آنها كه آشنا به تعبيرات قرآن در زمينه هدايت و ضلالتند اين مطلب كاملا روشن است كه نه هدايت جنبه اجبارى دارد ، نه ضلالت ، بلكه نتيجه مستقيم اعمال انسانها است ، گاه انسان كارى انجام مىدهد كه خدا توفيقش را از او سلب كرده و نور هدايت را از قلب او مىگيرد ، و او را در ظلمات گمراهى رها مىسازد .\r\nاين عين اختيار است ، همانگونه كه اگر كسى به خاطر اصرار در شرب خمر گرفتار انواع بيماريها شد اين اثرات شوم مطلب ناخواسته اى نبوده ، با دست خودش آن را فراهم ساخته ، كار خداوند تسبيب به اسباب و بخشيدن اثر به اشياء است ، و به همين جهت گاه نتيجه‌ها را به او نسبت مىدهند ( 1 ) .\r\nبه هر حال اين يكى از دردناكترين مجازاتهاى اين ظالمان است ، سپس مىافزايد : « ظالمان را در روز قيامت مىبينى كه وقتى عذاب الهى را مشاهده مىكنند سخت پشيمان مىشوند ، و مىگويند : آيا راهى به سوى بازگشت و جبران اين بدبختيها وجود دارد » ؟ ! ( * ( وَتَرَى الظَّالِمِينَ لَمَّا رَأَوُا الْعَذابَ يَقُولُونَ هَلْ إِلى مَرَدٍّ مِنْ سَبِيلٍ ) * ) .\r\n\r\n","description":"","footnote":"\r\n( 1 ) شرح مبسوطى در اين زمينه در جلد نوزدهم ذيل آيه 36 سوره زمر آورده ، و تمام جوانب اين مساله را روشن ساخته ايم .\r\n","page_name":" 473 ","page_number":473},
  {"content":"\r\nبارها قرآن مجيد از تقاضاى بازگشت كافران و ظالمان سخن گفته ، كه گاه در آستانه مرگ است ، مانند آنچه در آيه 99 و 100 سوره مؤمنون آمده « حَتَّى إِذا جاءَ أَحَدَهُمُ الْمَوْتُ قالَ رَبِّ ارْجِعُونِ لَعَلِّي أَعْمَلُ صالِحاً فِيما تَرَكْتُ » :\r\n« زمانى كه مرگ يكى از آنان فرا رسد مىگويد پروردگارا ! مرا بازگردانيد ، شايد در آنچه ترك كردم و كوتاهى نمودم عمل صالحى انجام دهم » .\r\nو گاه در قيامت است ، در آن هنگامى كه در كنار دوزخ قرار مىگيرند ، مانند وَلَوْ تَرى إِذْ وُقِفُوا عَلَى النَّارِ فَقالُوا يا لَيْتَنا نُرَدُّ وَلا نُكَذِّبَ بِآياتِ رَبِّنا وَنَكُونَ مِنَ الْمُؤْمِنِينَ : « اگر حال آنها را ببينى هنگامى كه در برابر آتش ايستاده‌اند و مىگويند : اى كاش به دنيا باز مىگشتيم ، و آيات پروردگارمان را تكذيب نمىكرديم ، و از مؤمنان بوديم » ( انعام - 27 ) .\r\nولى اين تقاضا به هر صورت باشد با پاسخ منفى روبرو خواهد شد ، چرا كه بازگشت امكان پذير نيست ، و اين يك سنت غير قابل تغيير الهى است ، همانگونه كه انسان از پيرى به جوانى ، و از جوانى به كودكى ، و از كودكى به عالم جنين باز نمىگردد ، سير قهقرايى از عالم برزخ و آخرت به دنيا نيز امكان پذير نيست .\r\nآيه بعد سومين مجازات اين گروه را چنين بيان مىكند : « در آن روز آنها را مىبينى كه بر آتش عرضه مىشوند ، در حالى كه از شدت مذلت خاشعند ، و زير چشمى و مخفيانه به آن نگاه مىكنند » ( * ( وَتَراهُمْ يُعْرَضُونَ عَلَيْها خاشِعِينَ مِنَ الذُّلِّ يَنْظُرُونَ مِنْ طَرْفٍ خَفِيٍّ ) * ) ( 1 ) .\r\n\r\n","description":"","footnote":"\r\n( 1 ) « طرف » ( بر وزن برف ) مصدر است و به معنى گردش چشم مىباشد ، و « طرفة العين » يعنى - يك گردش چشم - ضمنا ضمير در « عليها » به عذاب باز مىگردد ، درست است كه عذاب مذكر است ولى چون در اينجا به معنى نار و جهنم مىباشد ضمير مؤنث به آن بازگشته است .\r\n","page_name":" 474 ","page_number":474},
  {"content":"\r\nحالت وحشت و اضطراب شديدى بر تمام وجودشان حاكم است ، و ذلت و تسليم سر تا پاى آنها را فرا گرفته ، و ديگر خبرى از آن همه گردنكشى و ستيزه جويى و طغيان و ظلم و استبداد و ايذا و آزار مظلومان نيست ، و زير چشمى به آتش دوزخ مىنگرند ! اين ترسيمى است از حالت كسى كه شديدا از چيزى مىترسد و نمىخواهد آن را با تمام چشمش ببيند و در عين حال نمىتواند از آن غافل بماند ، ناچار پيوسته مراقب آن است اما با گوشه چشم ! بعضى از مفسران گفته‌اند كه « طرف خفى » در اينجا به معنى نگاه كردن آنها با چشم نيم باز است ، چرا كه از شدت وحشت قدرت بر گشودن چشم ندارند ، يا چنان وارفته و بى رمقند كه حتى حال گشودن چشم را به طور كامل ندارند ! هنگامى كه حال انسان قبل از ورود در آتش چنين باشد ، چه بر او خواهد گذشت هنگامى كه وارد دوزخ شود ، و در ميان عذاب دردناكش قرار گيرد ؟ ! آخرين مجازاتى كه در اينجا بيان شده شنيدن ملامت و سرزنش دردناك مؤمنان است ، چنان كه در پايان آيه آمده است : « كسانى كه ايمان آورده‌اند مىگويند :\r\nزيانكاران واقعى آنها هستند كه سرمايه‌هاى جان و خانواده خود را در روز قيامت از دست داده ، و زيان كرده‌اند « ( * ( وَقالَ الَّذِينَ آمَنُوا إِنَّ الْخاسِرِينَ الَّذِينَ خَسِرُوا أَنْفُسَهُمْ وَأَهْلِيهِمْ يَوْمَ الْقِيامَةِ ) * ) .\r\nچه زيانى از اين بالاتر كه انسان هستى خويشتن را از دست دهد ، و سپس همسر و فرزند و بستگان خود را ، و در درون عذاب الهى گرفتار آتش حسرت و فراق نيز بشود .\r\nسپس مىافزايند : « اى اهل محشر ! همه بدانيد كه ظالمان و ستمگران امروز در عذاب دائم خواهند بود » ( * ( أَلا إِنَّ الظَّالِمِينَ فِي عَذابٍ مُقِيمٍ ) * ) .\r\n","description":"","footnote":"","page_name":" 475 ","page_number":475},
  {"content":"\r\nعذابى كه اميد قطع آن نيست ، و زمانى و مدتى براى آن تعيين نشده ، عذابى كه درون جان و بيرون تن همه را مىسوزاند ! بعيد نيست گوينده اين سخن مؤمنان كامل الايمان ، و در صف اول انبيا و اوليا و پيروان خاص آنها باشند ، چرا كه آنها از گناه يا كند و سرافرازند ، و حق دارند چنين سخنانى را در آنجا بگويند ، آنها مظلومانى هستند كه از دست اين ظالمان ناراحتى بسيار ديده‌اند ، و جاى آن دارد كه در آن روز گوينده چنين سخنانى باشند ( در بعضى از روايات اهل بيت ع نيز به اين معنى اشاره شده است ) ( 1 ) .\r\nتوجه به اين نكته نيز لازم است كه « عذاب جاويدان » براى اين ظالمان قرينه بر اين است كه منظور از آن كافران است ، همانگونه كه در بعضى ديگر از آيات قرآن اين تعبير آمده است : وَالْكافِرُونَ هُمُ الظَّالِمُونَ : « كافران ظالمانند » .\r\nآيه بعد نيز گواه بر اين حقيقت است كه مىگويد : « آنها اولياء و ياورانى ندارند كه آنان را يارى كنند و عذاب الهى را از آنها دفع نمايند » ( * ( وَما كانَ لَهُمْ مِنْ أَوْلِياءَ يَنْصُرُونَهُمْ مِنْ دُونِ اللَّه ) * ) .\r\nآنها رشته‌هاى ارتباط خود را با بندگان خالص با انبيا و اولياء بريده‌اند ، لذا در آنجا يار و ياورى ندارند ، قدرتهاى مادى نيز در آنجا همه از كار مىافتد ، و به همين دليل تك و تنها در برابر عذاب الهى قرار مىگيرند .\r\nو براى تاكيد اين معنى در پايان آيه مىافزايد : « هر كس را خداوند گمراه سازد راه نجاتى براى او نيست » ( * ( وَمَنْ يُضْلِلِ اللَّه فَما لَه مِنْ سَبِيلٍ ) * ) .\r\n\r\n","description":"","footnote":"\r\n( 1 ) نور الثقلين جلد 4 صفحه 586 .\r\n","page_name":" 476 ","page_number":476},
  {"content":"\r\nدر آيات قبل خوانديم « * ( وَمَنْ يُضْلِلِ اللَّه فَما لَه مِنْ وَلِيٍّ مِنْ بَعْدِه ) * » :\r\nدر آنجا نفى « ولى و سرپرست » مىكند ، و در اينجا نفى « راه نجات » چرا كه براى رسيدن به مقصد هم بايد « راهى » باشد و هم « راهنمايى » اما اين گمراهان هم از آن محرومند و هم از اين .\r\n","description":"","footnote":"","page_name":" 477 ","page_number":477},
  {"content":"\r\n\r\n[ سوره الشورى ‹ 42 › : آيات 47 تا 50 
  ]\r\nاسْتَجِيبُوا لِرَبِّكُمْ مِنْ قَبْلِ أَنْ يَأْتِيَ يَوْمٌ لا مَرَدَّ لَه مِنَ اللَّه ما لَكُمْ مِنْ مَلْجَإٍ يَوْمَئِذٍ وَما لَكُمْ مِنْ نَكِيرٍ ‹ 47 › فَإِنْ أَعْرَضُوا فَما أَرْسَلْناكَ عَلَيْهِمْ حَفِيظاً إِنْ عَلَيْكَ إِلَّا الْبَلاغُ وَإِنَّا إِذا أَذَقْنَا الإِنْسانَ مِنَّا رَحْمَةً فَرِحَ بِها وَإِنْ تُصِبْهُمْ سَيِّئَةٌ بِما قَدَّمَتْ أَيْدِيهِمْ فَإِنَّ الإِنْسانَ كَفُورٌ ‹ 48 › لِلَّه مُلْكُ السَّماواتِ وَالأَرْضِ يَخْلُقُ ما يَشاءُ يَهَبُ لِمَنْ يَشاءُ إِناثاً وَيَهَبُ لِمَنْ يَشاءُ الذُّكُورَ ‹ 49 › أَوْ يُزَوِّجُهُمْ ذُكْراناً وَإِناثاً وَيَجْعَلُ مَنْ يَشاءُ عَقِيماً إِنَّه عَلِيمٌ قَدِيرٌ ‹ 50 ›\r\n\r\nترجمه :\r\n47 - اجابت كنيد دعوت پروردگار خود را پيش از آنكه روزى فرا رسد كه ديگر بازگشتى براى آن در برابر اراده خدا نيست ، و در آن روز نه پناهگاهى داريد و نه مدافعى .\r\n48 - و اگر آنها روى گردان شوند ( غمگين مباش ) ما تو را حافظ آنها قرار نداده‌ايم ،\r\n","description":"","footnote":"","page_name":" 478 ","page_number":478},
  {"content":"\r\nوظيفه تو تنها ابلاغ رسالت است ، و هنگامى كه ما رحمتى از سوى خود به انسان مىچشانيم مغرور و غافل مىشود . و اگر بلائى به خاطر اعمالى كه انجام داده‌اند به آنها رسد به كفران مىپردازند .\r\n49 - مالكيت و حاكميت آسمانها و زمين از آن خدا است ، هر چه را بخواهد مىآفريند و به هر كس اراده كند دختر مىبخشد و به هر كس بخواهد پسر .\r\n50 - يا اگر اراده كند پسر و دختر هر دو به آنها مىدهد و هر كس را بخواهد عقيم مىگذارد !\r\n\r\nتفسير : فرزندان همه هداياى او هستند\r\nاز آنجا كه در آيات گذشته گوشه اى از مجازات دردناك و هول و وحشت كافران و ظالمان منعكس شده ، در آيات مورد بحث روى سخن را به همه مردم كرده ، به آنها هشدار مىدهد پيش از آنكه گرفتار چنان سرنوشت شومى شوند دعوت پروردگارشان را اجابت كرده به راه حق باز آيند .\r\nمىفرمايد : « دعوت پروردگار خويش را اجابت كنيد پيش از آنكه روزى فرا رسد كه ديگر بازگشتى براى آن در برابر اراده پروردگار نيست » ( * ( اسْتَجِيبُوا لِرَبِّكُمْ مِنْ قَبْلِ أَنْ يَأْتِيَ يَوْمٌ لا مَرَدَّ لَه مِنَ اللَّه ) * ) ( 1 ) .\r\nو اگر تصور كنيد در آن روز پناهگاهى جز سايه لطف او ، و مدافعى جز رحمت او وجود دارد اشتباه است ، چرا كه « در آن روز براى شما نه ملجا و پناهى است كه در برابر عذاب الهى پناهتان دهد ، و نه يار و ياورى كه از شما دفاع كند » ( * ( ما لَكُمْ مِنْ مَلْجَإٍ يَوْمَئِذٍ وَما لَكُمْ مِنْ نَكِيرٍ ) * ) .\r\nجمله « * ( يَوْمٌ لا مَرَدَّ لَه مِنَ اللَّه ) * » اشاره به روز قيامت است ، نه روز مرگ ، و تعبير « من اللَّه » اشاره به اين است كه در برابر اراده و فرمان او دائر بر عدم\r\n\r\n","description":"","footnote":"\r\n( 1 ) « من اللَّه » در جمله فوق ممكن است به معنى « من قبل اللَّه » باشد ، يعنى از سوى خدا بازگشتى نيست ، و ممكن است به معنى « فى مقابل اللَّه » باشد ، يعنى در مقابل اراده پروردگار كسى قدرت باز گرداندن به دنيا را ندارد .\r\n","page_name":" 479 ","page_number":479},
  {"content":"\r\nبازگشت ، كسى نمىتواند تصميم ديگرى بگيرد .\r\nبه هر حال براى نجات از عذاب راههايى تصور مىشود كه تمام آنها در آن روز بسته است ، يكى بازگشت از آنجا به عالم دنيا و جبران خطاها و گناهان است .\r\nديگر وجود پناهگاهى كه انسان در كنار آن مصون بماند .\r\nو سرانجام وجود كسى كه به دفاع از انسان برخيزد .\r\nهر يك از جمله‌هاى سه گانه آيه فوق اشاره به نفى يكى از اين سه راه است .\r\nبعضى جمله « * ( ما لَكُمْ مِنْ نَكِيرٍ ) * » را به اين معنى تفسير كرده‌اند كه شما هرگز در آنجا نمىتوانيد گناهان خود را منكر شويد ، چرا كه دلائل و شهود به قدرى زياد است كه جاى انكار نيست ، ولى تفسير اول مناسبتر به نظر مىرسد .\r\nدر آيه بعد روى سخن را به پيامبر ص كرده به عنوان دلدارى از آن حضرت مىفرمايد : با اينهمه « اگر آنها رويگردان شوند غمگين مباش ، ما تو را مسئول حفظ آنان از انحراف به طور اجبار قرار نداده‌ايم » ( * ( فَإِنْ أَعْرَضُوا فَما أَرْسَلْناكَ عَلَيْهِمْ حَفِيظاً ) * ) .\r\n« وظيفه تو تنها ابلاغ رسالت الهى است » خواه پذيرا شوند و خواه نشوند ( * ( إِنْ عَلَيْكَ إِلَّا الْبَلاغُ ) * ) .\r\nتو بايد رسالت الهى خود را به نحو كامل ابلاغ ، و بر آنها اتمام حجت كنى ، دلهاى آماده آن را مىپذيرد هر چند گروه زيادى بىخبر اعراض كنند ، تو مسئوليتى در اين زمينه ندارى .\r\nنظير همين معنى در اوائل همين سوره آمده است كه مىفرمايد : « وَما أَنْتَ عَلَيْهِمْ بِوَكِيلٍ » تو مامور وادار ساختن آنها به پذيرش حق نيستى ( شورى آيه 6 ) .\r\nسپس ترسيمى از حال اين جمعيت بى ايمان و اعراض كننده كرده ، مىگويد :\r\n","description":"","footnote":"","page_name":" 480 ","page_number":480},
  {"content":"\r\n« هنگامى كه ما به انسان رحمتى از ناحيه خود مىچشانيم حالت غرور و غفلت به او دست مىدهد ، و از ياد خدا غافل مىگردد » ( * ( وَإِنَّا إِذا أَذَقْنَا الإِنْسانَ مِنَّا رَحْمَةً فَرِحَ بِها ) * ) .\r\n« و هنگامى كه بلائى به خاطر اعمالى كه انجام داده دامانش را بگيرد انسان به كفران مىپردازد » ( * ( وَإِنْ تُصِبْهُمْ سَيِّئَةٌ بِما قَدَّمَتْ أَيْدِيهِمْ فَإِنَّ الإِنْسانَ كَفُورٌ ) * ) .\r\nنه نعمتهاى الهى از طريق انگيزه شكر منعم او را بيدار و به شكرگزارى و معرفت و اطاعت او وامىدارد ، نه مجازاتهايى كه به خاطر گناهان دامنگيرش مىشود او را از خواب غفلت بيدار مىكند ، و نه دعوت پيامبر ص در او اثر مىگذارد .\r\nاسباب هدايت از نظر « تشريع » دعوت رسولان خدا ، و از نظر « تكوين » گاه نعمت و گاه مصيبت است ، اما در اين كوردلان بى خبر هيچ يك از اين امور مؤثر نمىافتد ، مقصر آنها هستند تو نيستى ، تو وظيفه ابلاغ را انجام داده اى .\r\nتعبير « اذا اذقنا » ( هنگامى كه بچشانيم ) در آيه فوق در مورد رحمت پروردگار و در بعضى از آيات ديگر قرآن در مورد عذاب الهى ، ممكن است اشاره به اين باشد كه نعمتها و مصائب اين دنيا هر چه باشد در مقابل نعمتها و مصائب آخرت چيز اندكى است ، و يا اينكه اين افراد كمظرفيت با مختصر نعمتى مست و مغرور ، و با مختصر مصيبتى مايوس و كفور مىشوند .\r\nاين نكته نيز قابل توجه است كه نعمت را به خودش نسبت مىدهد چرا كه مقتضاى رحمت او است ، و مصائب و بلاها را به آنها ، چرا كه نتيجه اعمال خودشان است .\r\nاين نكته را نيز قبلا گفته‌ايم كه تعبير به « انسان » در اين گونه آيات اشاره به طبيعت « انسان تربيت نايافته » است كه فكرى كوتاه و روحى ضعيف و كوچك\r\n","description":"","footnote":"","page_name":" 481 ","page_number":481},
  {"content":"\r\nدارد ، تكرار آن در آيه فوق تاكيدى است بر همين معنى .\r\nسپس براى نشان دادن اين واقعيت كه هر گونه نعمت و رحمت در اين عالم از سوى خدا است ، و كسى از خود چيزى ندارد ، به يك مساله كلى و يك مصداق روشن آن اشاره كرده ، مىفرمايد « مالكيت و حاكميت آسمانها و زمين براى خدا است و هر چه بخواهد مىآفريند » ( * ( لِلَّه مُلْكُ السَّماواتِ وَالأَرْضِ يَخْلُقُ ما يَشاءُ ) * ) .\r\nو به همين دليل همه ريزخوار خوان نعمت او هستند ، و نيازمندان لطف و رحمت او ، لذا نه غرور به هنگام نعمت منطقى است ، و نه ياس به هنگام مصيبت ! نمونه روشنى از اين واقعيت كه هيچكس از خود چيزى ندارد ، و هر چه هست از ناحيه او است اينكه : « به هر كس اراده كند دختر مىبخشد و به هر كس بخواهد پسر » ( * ( يَهَبُ لِمَنْ يَشاءُ إِناثاً وَيَهَبُ لِمَنْ يَشاءُ الذُّكُورَ ) * ) .\r\n« يا اگر بخواهد پسر و دختر هر دو به آنها مىدهد ، و هر كس را بخواهد عقيم و بى فرزند مىگذارد » ( * ( أَوْ يُزَوِّجُهُمْ ذُكْراناً وَإِناثاً وَيَجْعَلُ مَنْ يَشاءُ عَقِيماً ) * ) .\r\nو به اين ترتيب مردم به چهار گروه تقسيم مىشوند : آنهايى كه تنها پسر دارند و در آرزوى دخترى هستند ، و آنها كه دختر دارند و در آرزوى پسرى ، و آنها كه هر دو را دارند ، و گروهى كه فاقد هر گونه فرزندند و قلبشان در آرزوى آن پر مىكشد .\r\nو عجب اينكه هيچكس نه در زمانهاى گذشته و نه امروز كه علوم و دانشها پيشرفت فراوان كرده قدرت انتخاب در اين مساله را ندارد ، و على رغم تمام تلاشها و كوششها هنوز كسى نتوانسته است عقيمان واقعى را فرزند ببخشد ،\r\n","description":"","footnote":"","page_name":" 482 ","page_number":482},
  {"content":"\r\nو يا نوع فرزند را طبق تمايل انسان تعيين كند گر چه نقش بعضى از غذاها و داروها را در افزايش احتمال تولد پسر يا دختر نمىتوان انكار كرد ، ولى بايد دانست كه اينها فقط احتمال را افزايش مىدهد ، و نتيجه هيچيك قطعى نيست .\r\nو اين يك نمونه بارز از عدم توانايى انسان از يك سو ، و نشانه روشن از مالكيت و حاكميت و خالقيت خداوند از سوى ديگر است ، چه مثال زنده و آشكارى ؟\r\nجالب اينكه : در اين آيات اناث ( دختران ) را بر ذكور ( پسران ) مقدم داشته تا از يك سو بيانگر اهميتى باشد كه اسلام به احياى شخصيت زن مىدهد ، و از سوى ديگر به آنها كه به خاطر پندارهاى غلط از تولد دختر كراهت داشتند بگويد او بر خلاف خواسته شما آنچه را كه به آن تمايل نداريد مىدهد ، و اين دليل بر اين است كه انتخاب به دست شما نيست .\r\nتعبير به « يهب » ( مىبخشد ) دليل روشنى است كه هم دختران هديه الهى هستند و هم پسران ، و فرق گذاشتن ميان اين دو از ديدگاه يك مسلمان راستين صحيح نيست ، هر دو « هبه » او مىباشند .\r\nتعبير « يزوجهم » در اينجا به معنى تزويج نيست ، بلكه منظور جمع كردن ميان اين دو موهبت براى گروهى از انسانها است ، و به عبارت ديگر واژه « تزويج » گاه به معنى جمع كردن ميان اشياء مختلف ، يا اجناس گوناگون مىآيد ، چرا كه « زوج » در اصل به معنى دو چيز يا دو شخص است كه با يكديگر قرين گردند .\r\nبعضى تعبير فوق را به معنى تولد پسران و دختران به ترتيب پشت سر هم دانسته‌اند ، و بعضى به معنى تولد فرزندان دوقلو كه يكى پسر و ديگرى دختر باشد .\r\nولى در تعبير فوق هيچ نشانه اى بر اين تفسيرها وجود ندارد .\r\nبعلاوه با ظاهر آيه نيز سازگار نيست ، زيرا آيه مىخواهد از گروه سومى خبر دهد كه هم صاحب دخترند و هم صاحب پسر .\r\n","description":"","footnote":"","page_name":" 483 ","page_number":483},
  {"content":"\r\nبه هر حال نه تنها در موضوع تولد فرزندان كه در همه چيز مشيت خداوند حاكم مطلق است ، و او قادرى است آگاه و حكيم كه علم و قدرتش با هم قرين است ، لذا در پايان آيه مىافزايد : « او دانا و قادر است » ( * ( إِنَّه عَلِيمٌ قَدِيرٌ ) * ) .\r\nتوجه به اين نكته نيز لازم است كه « عقيم » از ماده « عقم » ( بر وزن بخل و همچنين بر وزن فهم ) در اصل به معنى خشكى و يبوست است كه مانع از قبول اثر مىشود ، و زنان عقيم به زنانى مىگويند كه رحم آنها آمادگى براى پذيرش نطفه مرد و پرورش فرزند ندارد ، بادهاى « عقيم » را از اين جهت عقيم مىگويند كه قادر بر پيوند ابرهاى بارانزا نيست ، و روز « عقيم » به روزى گفته مىشود كه سرور و شادى در آن نباشد ، و اينكه از روز قيامت به عنوان « يوم عقيم » ياد شده به خاطر آن است كه روزى بعد از آن نيست كه بتوانند به جبران گذشته بپردازند .\r\nو بالآخره اگر به غذاهايى كه ميكرب آنها كاملا كشته شده « معقم » مىگويند به خاطر آن است كه اين موجودات مضر ديگر در آن پرورش نمىيابند .\r\n","description":"","footnote":"","page_name":" 484 ","page_number":484},
  {"content":"\r\n\r\n[ سوره الشورى ‹ 42 › : آيه 51 
  ]\r\nوَ ما كانَ لِبَشَرٍ أَنْ يُكَلِّمَه اللَّه إِلَّا وَحْياً أَوْ مِنْ وَراءِ حِجابٍ أَوْ يُرْسِلَ رَسُولًا فَيُوحِيَ بِإِذْنِه ما يَشاءُ إِنَّه عَلِيٌّ حَكِيمٌ ‹ 51 ›\r\n\r\nترجمه :\r\n51 - شايسته هيچ انسانى نيست كه خدا با او سخن بگويد ، مگر از طريق وحى ، يا از وراء حجاب ، يا رسولى مىفرستد و به فرمان او آنچه را بخواهد وحى مىكند ، چرا كه او بلند مقام و حكيم است .\r\n\r\nشان نزول :\r\nبعضى از مفسران شان نزولى براى اين آيه ذكر كرده‌اند كه حاصلش چنين است : جمعى از يهود خدمت پيامبر ص آمدند و عرض كردند : چرا تو با خداوند سخن نمىگويى ؟ و به او نگاه نمىكنى ؟ اگر پيامبرى همانگونه كه موسى ع با او سخن گفت و به او نگاه كرد تو نيز چنين كن ، ما هرگز به تو ايمان نمىآوريم مگر اينكه همين كار را انجام دهى ، پيامبر ص فرمود : موسى هرگز خدا را نديد ، اينجا بود كه آيه فوق نازل شد ( و چگونگى ارتباط پيامبران را با خداوند متعال تشريح كرد ) ( 1 ) .\r\n\r\nتفسير : طرق ارتباط پيامبران با خداوند\r\nهمانگونه كه در آغاز اين سوره گفتيم در اين سوره تكيه خاصى روى\r\n\r\n","description":"","footnote":"\r\n( 1 ) « تفسير قرطبى » جلد 8 صفحه 5873 .\r\n","page_name":" 485 ","page_number":485},
  {"content":"\r\nمساله وحى و نبوت شده است ، سوره با مساله وحى آغاز شد ، و با مساله وحى كه همين آيات است پايان مىيابد .\r\nو از آنجا كه در آيات گذشته از نعمتهاى الهى سخن در ميان بود اين آيات از مهمترين نعمتهاى پروردگار و پربارترين مواهب او براى جهان انسانيت كه همان مساله وحى و ارتباط انبياء با خدا است سخن مىگويد .\r\nنخست مىفرمايد : « شايسته هيچ انسانى نيست كه خدا با او سخن بگويد ( و با او روبرو گردد ، چرا كه او منزه از جسم و جسمانيت است ) مگر از طريق وحى و الهام مرموز به قلب او » ( * ( وَما كانَ لِبَشَرٍ أَنْ يُكَلِّمَه اللَّه إِلَّا وَحْياً ) * ) .\r\n« يا شنيدن سخنان پروردگار از پشت حجاب » ( * ( أَوْ مِنْ وَراءِ حِجابٍ ) * ) .\r\nآن گونه كه موسى بن عمران در كوه طور سخن مىگفت ، و پاسخ مىشنويد ، از طريق امواج صوتى كه خداوند در فضا ايجاد مىكند بىآنكه كسى او را مشاهده كند چرا كه او مشاهده كردنى نيست .\r\n« و يا از طريق فرستادن رسولى كه پيام الهى را به او ابلاغ كند » ( * ( أَوْ يُرْسِلَ رَسُولًا ) * ) .\r\nآن گونه كه فرشته وحى و پيك الهى « جبرئيل امين » بر پيامبر اسلام نازل مىشد .\r\n« در اين هنگام فرستاده الهى به فرمان پروردگار آنچه را خدا مىخواهد به پيامبرش وحى مىكند » ( * ( فَيُوحِيَ بِإِذْنِه ما يَشاءُ ) * ) .\r\nآرى راهى براى سخن گفتن خداوند با بندگان جز اين سه راه نيست « چرا كه او بلند مقام و حكيم است » ( * ( إِنَّه عَلِيٌّ حَكِيمٌ ) * ) .\r\nبالاتر از آن است كه ديده شود ، يا با زبان سخن گويد ، و تمام افعالش حكيمانه است ، و ارتباطش با پيامبران روى حساب .\r\nاين آيه در حقيقت پاسخى است روشن به افرادى كه به خاطر بىخبرى\r\n","description":"","footnote":"","page_name":" 486 ","page_number":486},
  {"content":"\r\nممكن است توهم كنند مساله وحى دليل بر اين است كه پيامبران خدا را مىبينند ، و با او سخن مىگويند اين آيه روح و حقيقت وحى را به صورت فشرده و دقيقى منعكس كرده است .\r\nاز مجموع آيه چنين بر مىآيد كه راه ارتباط پيامبران با خدا منحصر به سه راه بوده است :\r\n1 - القاى به قلب - كه در مورد بسيارى از انبيا بوده است مانند نوح كه مىگويد فَأَوْحَيْنا إِلَيْه أَنِ اصْنَعِ الْفُلْكَ بِأَعْيُنِنا وَوَحْيِنا : « ما به نوح وحى كرديم كه كشتى در حضور ما و مطابق فرمان ما بساز » ( مؤمنون - 27 ) .\r\n2 - از پشت حجاب - آن گونه كه خداوند در كوه طور با موسى سخن مىگفت وَكَلَّمَ اللَّه مُوسى تَكْلِيماً ( نساء - 164 ) .\r\nبعضى نيز « من وراء حجاب » را شامل رؤياى صادقه نيز مىدانند .\r\n3 - از طريق ارسال رسول - آن گونه كه در مورد پيامبر اسلام ص آمده قُلْ مَنْ كانَ عَدُوًّا لِجِبْرِيلَ فَإِنَّه نَزَّلَه عَلى قَلْبِكَ بِإِذْنِ اللَّه : « بگو كسى كه دشمن جبرئيل باشد ( دشمن خدا است ) چرا كه او به فرمان خدا قرآن را بر قلب تو نازل كرد » ( بقره - 97 ) .\r\nالبته وحى بر پيامبر اسلام منحصر به اين طريق نبوده است ، از طرق ديگر نيز صورت گرفته است .\r\nاين نكته نيز قابل توجه است كه وحى از طريق القاى به قلب گاه در بيدارى صورت مىگرفته ، چنانچه در بالا اشاره شد ، و گاه در خواب و رؤياى صادقه ، چنان كه در مورد ابراهيم و دستور ذبح اسماعيل آمده است ( هر چند بعضى آن را مصداق * ( مِنْ وَراءِ حِجابٍ ) * دانسته‌اند ) .\r\nگر چه شاخه‌هاى اصلى وحى همان سه شاخه مذكور در آيه فوق است ، ولى بعضى از اين شاخه‌ها ، خود نيز شاخه‌هاى فرعى ديگرى دارد ، چنان كه بعضى\r\n","description":"","footnote":"","page_name":" 487 ","page_number":487},
  {"content":"\r\nمعتقدند نزول وحى از طريق فرستادن فرشته وحى خود به چهار طريق صورت مىگرفته :\r\n1 - آنجا كه فرشته بىآنكه بر پيامبر ظاهر شود در روح او القاء مىكرده است ، چنان كه در حديثى از پيامبر ص مىخوانيم :\r\nان روح القدس نفث فى روعى انه لن تموت نفس حتى تستكمل رزقها فاتقوا اللَّه و اجملوا فى الطلب :\r\n« روح القدس در قلب من اين معنى را دميده كه هيچكس نمىميرد تا روزى خود را به طور كامل بگيرد ، بنا بر اين از خدا بپرهيزيد و در طلب روزى حريص نباشيد » .\r\n2 - گاه فرشته به صورت انسانى در مىآمد و پيامبر را مخاطب مىساخت و مطالب را به او مىگفت ( چنان كه در مورد ظهور جبرئيل به صورت دحيه كلبى ( 1 ) در احاديث آمده است ) .\r\n3 - گاه به صورتى بود كه همچون زنگ در گوشش صدا مىكرد و اين سختترين نوع وحى بر پيامبر بود به گونه اى كه حتى در روزهاى بسيار سرد صورت مباركش غرق عرق مىشد ، و اگر بر مركب سوار بود مركب چنان سنگين مىشد كه بىاختيار به زمين مىنشست .\r\n4 - گاه جبرئيل به صورت اصليش كه خدا او را بر آن صورت آفريده بود بر پيامبر ظاهر مىشد و اين در طول عمر پيغمبر تنها دو بار صورت گرفت ( همان گونه كه در سوره نجم - آيه 12 شرح آن خواهد آمد ) ( 2 ) .\r\n\r\n","description":"","footnote":"\r\n( 1 ) « دحية بن خليفة الكلبى » برادر رضاعى پيامبر ( ص ) بود ، و از زيباترين مردم آن زمان محسوب مىشد ، و هنگامى كه جبرئيل به سراغ پيامبر ( ص ) مىآمد در آن چهره نمايان مىگشت ( مجمع البحرين ماده دحى ) - او از مشاهير صحابه پيامبر و به حسن صورت معروف بود ، پيغمبر اكرم او را به رسالت نزد قيصر روم « هرقل » فرستاد ، در سال 6 يا 7 هجرى ، و تا زمان خلافت معاويه زنده بود ( لغتنامه دهخدا ) .\r\n( 2 ) فى ظلال القرآن جلد 7 صفحه 306 .\r\n","page_name":" 488 ","page_number":488},
  {"content":"\r\n\r\nنكته‌ها :\r\n\r\n1 - وحى در لغت و قرآن و سنت :\r\nاصل وحى چنان كه راغب در مفردات مىگويد اشاره سريع است خواه با كلام رمزى باشد ، و يا صداى خالى از تركيب كلامى ، و يا اشاره با اعضا ( با چشم و دست و سر ) و يا با نوشتن .\r\nاز اين تعبيرات به خوبى استفاده مىشود كه در وحى اشاره از يك سو و سرعت از سوى ديگر نهفته شده ، و به همين دليل براى ارتباط مرموز و سريع انبياء با عالم غيب ، و ذات پاك پروردگار ، اين كلمه استخدام شده است .\r\nدر قرآن مجيد و لسان اخبار « وحى » به معانى مختلفى به كار رفته است ، گاه در مورد انبيا ، گاه در انسانهاى ديگر ، گاه در مورد ارتباطهاى رمزى ميان انسانها ، و گاه ارتباط مرموز شياطين و گاه در مورد حيوانها .\r\nجامعترين سخن در اين زمينه سخنى است كه از على ع در پاسخ شخصى كه از مساله وحى سؤال نمود نقل شده ، امام آن را به هفت قسم تقسيم فرمود :\r\n1 - وحى رسالت و نبوت مانند إِنَّا أَوْحَيْنا إِلَيْكَ كَما أَوْحَيْنا إِلى نُوحٍ وَالنَّبِيِّينَ مِنْ بَعْدِه وَأَوْحَيْنا إِلى إِبْراهِيمَ وَإِسْماعِيلَ وَإِسْحاقَ وَيَعْقُوبَ وَالأَسْباطِ وَعِيسى وَأَيُّوبَ وَيُونُسَ وَهارُونَ وَسُلَيْمانَ وَآتَيْنا داوُدَ زَبُوراً :\r\n« ما به تو وحى فرستاديم همانگونه كه به نوح و پيامبران بعد از او وحى فرستاديم ، و به ابراهيم و اسماعيل و اسحاق و يعقوب و اسباط ( طوائف بنى اسرائيل ) و عيسى و ايوب و يونس و هارون و سليمان وحى نموديم ، و به داود زبور داديم » ( 1 ) .\r\n2 - وحى به معنى الهام مانند وَأَوْحى رَبُّكَ إِلَى النَّحْلِ : « پروردگارت به زنبور عسل الهام فرستاد » ( 2 ) .\r\n\r\n","description":"","footnote":"\r\n( 1 ) نساء 163 .\r\n( 2 ) نحل 68 .\r\n","page_name":" 489 ","page_number":489},
  {"content":"\r\n3 - وحى به معنى اشاره مانند : فَخَرَجَ عَلى قَوْمِه مِنَ الْمِحْرابِ فَأَوْحى إِلَيْهِمْ أَنْ سَبِّحُوا بُكْرَةً وَعَشِيًّا : « زكريا از محراب عبادتش به سوى مردم بيرون آمد و با اشاره به آنها گفت صبح و شام خدا را تسبيح گوئيد » ( 1 ) .\r\n4 - وحى به معنى تقدير مانند : وَأَوْحى فِي كُلِّ سَماءٍ أَمْرَها « خداوند در هر آسمانى تقدير و تدبير لازم را فرمود » ( 2 ) .\r\n5 - وحى به معنى امر مانند : وَإِذْ أَوْحَيْتُ إِلَى الْحَوارِيِّينَ أَنْ آمِنُوا بِي وَبِرَسُولِي : « به خاطر بياور هنگامى را كه به حواريين امر كردم كه به من و فرستاده من ايمان بياوريد » ( 3 ) .\r\n6 - وحى به معنى دروغپردازى مانند : وَكَذلِكَ جَعَلْنا لِكُلِّ نَبِيٍّ عَدُوًّا شَياطِينَ الإِنْسِ وَالْجِنِّ يُوحِي بَعْضُهُمْ إِلى بَعْضٍ زُخْرُفَ الْقَوْلِ غُرُوراً : « اينچنين در برابر هر پيامبرى دشمنى از شياطين انس و جن قرار داديم كه سخنان فريبنده و دروغ را به طور سرى به يكديگر مىگفتند » ( 4 ) .\r\n7 - وحى به معنى خبر مانند : وَجَعَلْناهُمْ أَئِمَّةً يَهْدُونَ بِأَمْرِنا وَأَوْحَيْنا إِلَيْهِمْ فِعْلَ الْخَيْراتِ « و آنها را پيشوايانى قرار داديم كه به فرمان ما هدايت مىكردند و انجام كارهاى نيك را به آنها خبر داديم » ( 5 ) ( 6 ) .\r\nالبته بعضى از اين اقسام هفتگانه مىتواند شاخه هايى داشته باشد كه بر حسب آن موارد استعمال وحى در كتاب و سنت افزايش خواهد يافت ، و لذا تفليسى\r\n\r\n","description":"","footnote":"\r\n( 1 ) مريم 11 .\r\n( 2 ) فصلت 12 .\r\n( 3 ) مائده 111 .\r\n( 4 ) انعام 112 .\r\n( 5 ) انبيا 73 .\r\n( 6 ) بحار الانوار جلد 18 صفحه 254 .\r\n","page_name":" 490 ","page_number":490},
  {"content":"\r\nدر كتاب « وجوه القرآن » وحى را بر ده وجه شمرده ، و بعضى عدد را از اين هم بيشتر دانسته‌اند .\r\nاما از يك نظر از مجموع موارد استعمال وحى و مشتقات آن مىتوان نتيجه گرفت كه وحى از سوى پروردگار دو گونه است : « وحى تشريعى » و « وحى تكوينى » : « وحى تشريعى » همان است كه بر پيامبران فرستاده مىشد ، و رابطه خاصى ميان آنها و خدا بود كه فرمانهاى الهى و حقايق را از اين طريق دريافت مىداشتند .\r\n« وحى تكوينى » در حقيقت همان غرائز و استعدادها و شرائط و قوانين تكوينى خاصى است كه خداوند در درون موجودات مختلف جهان قرار داده است .\r\n\r\n2 - حقيقت اسرار آميز وحى\r\nدر مورد « ماهيت وحى » سخن بسيار گفته شده ، ولى از آنجا كه اين ارتباط مرموز از حدود ادراكات ما خارج است اين بيانات نيز نمىتواند ترسيم روشنى از مساله كند ، و حتى گاه به بيراهه كشانده شده ، آنچه گفتنى است در حقيقت در آيه مورد بحث به صورت فشرده و زيبايى بيان شده است ، و بيش از آن تلاش و كوشش دانشمندان در اين بحث به جايى نرسيده است ، در عين حال لازم است بعضى از تفسيرها را كه فلاسفه قديم و جديد در باره وحى گفته‌اند در اينجا ياد آور شويم :\r\n\r\nالف - تفسير بعضى از فلاسفه قديم\r\nآنها روى مقدمات مفصلى معتقد بودند كه وحى عبارت است از اتصال فوق العاده نفس پيامبر با « عقل فعال » كه سايه آن بر عالم « حس مشترك » و « خيال » نيز گسترده مىشود .\r\n","description":"","footnote":"","page_name":" 491 ","page_number":491},
  {"content":"\r\nتوضيح اينكه : آنها معتقد بودند كه روح انسانى داراى سه قوه است « حس مشترك » كه با آن صور محسوسات را ادراك مىكند ، و « قوه خيال » كه با آن صورتهاى جزئيه ذهنى را درك مىنمايد و « قوه عقليه » كه با آن صور كليه را درك مىكند .\r\nاين از يك سو ، از سوى ديگر ، آنها اعتقاد به افلاك نه گانه بطلميوسى داشتند ، و براى افلاك ، نفس مجرد ( همچون روح براى بدن ما ) معتقد بودند ، و مىافزودند : اين نفوس فلكى از موجودات مجردى بنام « عقول » الهام مىگيرند ، و به اين ترتيب « نه عقل » مربوط به « افلاك نه گانه » قائل بودند .\r\nاز سوى سوم ، عقيده داشتند كه نفوس انسانى و ارواح آنها براى فعليت يافتن استعدادها و درك حقايق ، بايد از وجود مجردى كه آن را « عقل فعال » مىناميدند كسب فيض كنند ، كه نامش « عقل دهم » يا « عقل عاشر » بود ، و نام « عقل فعال » را به اين مناسبت بر آن مىگذاردند كه سبب فعليت استعدادهاى عقول جزئيه بود .\r\nاز سوى چهارم ، معتقد بودند هر قدر روح انسان قويتر باشد ارتباط و اتصالش با عقل فعال كه منبع و خزانه معلومات است بيشتر خواهد بود ، بنا بر اين يك روح قوى و كامل مىتواند در كوتاهترين مدت وسيعترين معلومات را به فرمان خدا از « عقل فعال » كسب كند .\r\nو همچنين هر اندازه قوه خيال قويتر باشد ، بهتر مىتواند اين مفاهيم را در لباس صورتهاى حسى قرار دهد ، و هر اندازه حس مشترك قويتر گردد انسان صور محسوسه خارجيه را بهتر درك مىكند .\r\nسپس از مجموع اين مقدمات چنين نتيجه مىگرفتند : روح پيامبر چون فوق العاده قوى است رابطه و اتصالش با عقل فعال بسيار زياد است ، و به همين دليل مىتواند در اكثر اوقات معلومات را به صورت كلى از عقل فعال بگيرد .\r\n","description":"","footnote":"","page_name":" 492 ","page_number":492},
  {"content":"\r\nو از آنجا كه قوه خياليه او نيز بسيار قوى است ، و در عين حال تابع قوه عقليه است ، مىتواند صورتهاى محسوسه مناسبى به آن صور كليه كه از عقل فعال دريافت داشته ، بدهد ، و در لباسهاى حسى در افق ذهن خود ببيند ! مثلا اگر آن حقايق كلى از قبيل معانى و احكام باشد به صورت الفاظى بسيار موزون ، و در نهايت فصاحت و بلاغت از زبان شخصى در نهايت كمال بشنود ! و چون قوه خياليه او تسلط كامل بر حس مشترك دارد مىتواند به اين صور جنبه حسى دهد و پيامبر آن شخص را با چشم ببيند و الفاظش را با گوش بشنود ! نقد و بررسى البته اين بيان متكى بر مقدماتى است كه امروز بسيارى از آنها مردود شناخته شده ، از جمله افلاك نه گانه بطلميوسى ، و نفوس و عقولى كه متعلق به آنها است فعلا جزء اساطير محسوب مىشود چرا كه هيچ دليلى بر اثبات آنها در دست نيست و يا حتى دلائلى بر خلاف آن در دست داريم .\r\nو از سوى ديگر اين فرضيه با آنچه از آيات قرآن به روشنى در باره وحى استفاده مىشود هماهنگ نيست ، زيرا آيات قرآن با صراحت وحى را يك نوع ارتباط با خدا مىشمرد كه گاه از طريق الهام به قلب ، و گاه به واسطه فرشته وحى و يا شنيدن امواج صوتى ، صورت مىگيرد ، و اعتقاد به اينكه اينها نتيجه فعاليت قوه خياليه و حس مشترك و مانند آن است بسيار بىپايه و ناهماهنگ با آيات قرآن است ، و عيب مهم ديگر آن اين است كه پيامبر را هم رديف فلاسفه و نوابغ مىشمرد ، با عقلى قويتر و روحى نيرومندتر ، در حالى كه مىدانيم راه وحى از راه ادراكات عقليه جدا است ، اين دسته از فلاسفه بىآنكه توجه داشته باشند به تخريب مبانى وحى و نبوت پرداخته‌اند « و چون نديدند حقيقت ره افسانه زدند » .\r\nشرح بيشتر پيرامون اين موضوع در لابلاى بحثهاى آينده خواهد آمد .\r\n","description":"","footnote":"","page_name":" 493 ","page_number":493},
  {"content":"\r\n\r\nب - تفسير جمعى از فلاسفه جديد در مورد وحى\r\nاين گروه از فلاسفه به طور خلاصه وحى را به عنوان يكى از مظاهر « شعور باطن » يا « شعور ناآگاه » مىشمرند .\r\nدر دائرة المعارف قرن بيستم در ماده « وحى » چنين آمده است : « غربيها تا قرن شانزده ميلادى مانند ساير ملتها قائل به وحى بودند ، چون كتابهاى مذهبى آنان پر از اخبار انبياء بود ، علم جديد آمد و قلم روى كليه مباحث روحى و ما وراء طبيعى كشيد ، و مساله وحى نيز جز افسانه‌هاى قديمى شمرده شد ! . . .\r\nقرن نوزده ميلادى فرا رسيد جهان روح به وسيله دانشمندان به كمك دلائل حسى اثبات شد ، مساله وحى نيز مجددا زنده گرديد ، اين مباحث را روى اسلوب تجربى و عملى دنبال كردند ، و به نتائجى رسيدند كه هر چند با نظريه علماى اسلامى تفاوت داشت اما قدم برجسته به سوى اثبات موضوع مهمى محسوب مىشود كه روزى از خرافات شمرده مىشد .\r\nاين جمعيت روى مباحث روحى مطالعه كردند و تا كنون ( هنگام تاليف دائرة المعارف ) پنجاه جلد كتاب بزرگ از طرف جمعيت مزبور پيرامون مطالب فوق نگاشته شده ، و بسيارى از مسائل روحى به كمك آنها حل گرديد از جمله مساله وحى بود ( 1 ) .\r\nسخن در اين زمينه بسيار است اما جان كلام آنها اين است كه وحى را « تجلى شعور ناآگاه » ( و جدان مخفى ) مىشمرند ، كه به مراتب از شعور آگاه قويتر و نيرومندتر است ، و چون پيامبران مردان فوق العاده اى بوده‌اند و جدان مخفى آنها نيز بسيار نيرومند بوده ، و تراوشهاى آنها فوق العاده مهم و قابل ملاحظه بوده است .\r\n\r\n","description":"","footnote":"\r\n( 1 ) دائرة المعارف قرن بيستم ( فريد وجدى ، ماده وحى ) .\r\n","page_name":" 494 ","page_number":494},
  {"content":"\r\nنقد و بررسى ناگفته پيداست كه آنچه را اين گروه گفته‌اند صرفا يك فرضيه است ، و هيچگونه دليلى بر آن اقامه نكرده‌اند و در حقيقت آنها پيامبران را مردانى با نبوغ فكرى و عظمت شخصيت معرفى كرده‌اند ، بىآنكه رابطه آنها را با مبدء جهان هستى ، خداوند ، و دريافت علوم از ناحيه او ، و از بيرون وجود خود ، پذيرفته باشند .\r\nتمام اشتباه آنها از اينجا سرچشمه مىگيرد كه خواسته‌اند وحى را با معيارهاى علوم تجربى خود دريابند ، و هر چه از اين قلمرو بيرون است نفى كنند ، و موجودات عالم را مساوى با آن بدانند كه آنها درك كرده‌اند و آنچه را درك نكرده‌اند معدوم بشمرند .\r\nاين طرز تفكر آثار شومى نه تنها در بحث وحى كه در بسيارى از مباحث فلسفى و عقيدتى ديگر از خود به جاى گذاشته است ، و اصولا اين طرز تفكر از پاى بست ويران است زيرا منحصر ساختن تمام موجودات جهان را به موجودات مادى و عوارض آنها با هيچ دليلى ثابت نكرده‌اند .\r\n\r\nج - نبوغ فكرى\r\nبعضى ديگر مطلب را از اين هم فراتر برده‌اند و وحى را رسما نتيجه نبوغ فكرى انبيا پنداشته‌اند ، و مىگويند آنها مردانى بودند پاك فطرت و داراى نبوغ فوق العاده كه با آن مصالح جامعه انسانى را درك مىكردند و به صورت معارف و قوانينى بر انسانها عرضه مىداشتند .\r\nاين سخن در حقيقت انكار صريح نبوت انبيا ، و تكذيب گفته همه آنها ، و متهم ساختن آنها به انواع خلافگوئيها است ( العياذ باللَّه ) .\r\nبه تعبير روشنتر هيچيك از اينها تفسير وحى نيست فرضيه هايى است كه\r\n","description":"","footnote":"","page_name":" 495 ","page_number":495},
  {"content":"\r\nدر حدود افكار خود ساخته و پرداخته‌اند ، و چون نخواسته‌اند بپذيرند كه ما وراى معلومات آنها حقايق ديگرى است به اين بيراهه‌ها كشانده شده‌اند .\r\n\r\nحق كلام در باره وحى\r\nبدون شك ما نمىتوانيم از رابطه وحى و حقيقت آن اطلاع زيادى پيدا كنيم ، چرا كه اين يك نوع ادراكى است خارج از حدود ادراكات ما ، و يك نوع ارتباطى است خارج از ارتباطهاى شناخته شده ما ، عالم وحى براى ما عالمى است ناشناخته و ما فوق ادراكات ما .\r\nبه راستى چگونه يك انسان خاكى با مبدء عالم هستى ارتباط پيدا مىكند ؟\r\nو چگونه خداوند ازلى و ابدى و بىنهايت از هر جهت ، با مخلوقى محدود و ممكن الوجود رابطه بر قرار مىسازد ؟ و در لحظه نزول وحى چگونه پيامبر يقين پيدا مىكند كه اين ارتباط از ناحيه او است ؟ ! اينها سؤالاتى است كه پاسخ آن براى ما مشكل است ، و اصرار در فهم آن بسيار بىمورد .\r\nتنها مطلبى كه براى ما در اينجا معقول و قابل طرح است اصل وجود يا امكان چنين ارتباط مرموزى است .\r\nما مىگوئيم هيچ دليل عقلى كه امكان چنين امرى را نفى كند وجود ندارد ، بلكه به عكس ما ارتباطهاى مرموزى را در جهان خود مىبينيم كه از تفسير آن عاجزيم ، و اين ارتباطها نشان مىدهد كه ما فوق حواس و ارتباطهاى ما نيز درك و ديده‌هاى ديگرى وجود دارد .\r\nبد نيست با ذكر مثالى اين موضوع را روشنتر سازيم .\r\nفرض كنيد ما در ميان شهر كوران ( البته كوران مادر زاد ! ) با دو چشم بينا زندگى كنيم ، تمام اهل شهر چهار حسى هستند ( بنا بر اينكه مجموع حواس\r\n","description":"","footnote":"","page_name":" 496 ","page_number":496},
  {"content":"\r\nظاهرى انسان را پنج حس بدانيم ) تنها ما هستيم كه آدم « پنج حسى » مىباشيم ، پيوسته با چشم خود حوادث زيادى را در آن شهر مىبينيم ، و به اهل شهر خبر مىدهيم ، اما آنها همه تعجب مىكنند ، كه اين حس مرموز پنجم چيست كه دايره فعاليتش اين گونه وسيع و گسترده است ؟ و هر قدر بخواهيم در باره حس بينايى و عملكرد آن براى آنها بحث كنيم بىفايده است ، جز شبح مبهمى در ذهن آنها چيزى نمىآيد ، از يك سو نمىتوانند منكر آن شوند ، چون آثار گوناگونش را مىيابند و حس مىكنند ، و از سوى ديگر نمىتوانند حقيقت بينايى را دريابند ، چون در تمام عمر حتى يك لحظه بينا نبوده‌اند .\r\nنمىگوئيم وحى « حس ششم » است ، بلكه مىگوئيم يك نوع درك و ارتباط با عالم غيب و ذات پاك خداوند است كه چون ما فاقد آن هستيم حقيقت آن را درك نمىكنيم ، هر چند از طريق آثار به وجودش ايمان داريم .\r\nما همين اندازه مىبينيم مردانى بزرگ با دعوتى كه محتواى آن ما فوق افكار بشر است به سوى انسانها مىآيند و آنها را به خداوند و آئين الهى دعوت مىكنند ، و معجزات و خارق عاداتى كه آن نيز فوق طاقت بشر است با خود دارند كه ارتباطشان را با عالم غيب روشن مىسازد ، آثار نمايان است اما حقيقت امر مخفى .\r\nمگر ما تمام اسرار اين جهان را كشف كرده‌ايم كه اگر با پديده وحى برخورد كرديم و درك حقيقت آن بر ما مشكل شد آن را نفى كنيم .\r\nما حتى در عالم حيوانات پديده‌هاى مرموزى مىبينيم كه از تفسير آن عاجزيم ، مگر پرندگان مهاجر كه در مسافرت طولانى خود گاهى در سال هيجده هزار كيلومتر راه طى مىكنند و از قطب شمال به جنوب و بالعكس حركت مىنمايند زندگى اسرار آميزشان براى ما روشن است ؟\r\nآنها چگونه جهت يا بى مىكنند ، و راه را دقيقا مىشناسند ؟ گاه در روزها و گاه در شبهاى تاريك سفر دور و دراز خود را ادامه مىدهند ، در حالى كه ما\r\n","description":"","footnote":"","page_name":" 497 ","page_number":497},
  {"content":"\r\nاگر بدون وسائل فنى و دليل راه حتى يك صدم مسير آنها را بخواهيم طى كنيم به زودى گم مىشويم ، اين چيزى است كه هنوز علم و دانش نتوانسته است پرده از روى آن بردارد ، گروه هايى از ماهيان در اعماق درياها زندگى مىكنند كه معمولا به هنگام تخمريزى به زادگاه اصلى خود كه شايد هزاران كيلومتر با آنها فاصله دارد باز مىگردند آنها از كجا زادگاه خود را به اين آسانى مىيابند ؟\r\nو امثال اين پديده‌هاى مرموز در جهانى كه ما در آن زندگى مىكنيم بسيار زياد است ، و همينهاست كه ما را از توسل به انكار و نفى باز مىدارد ، و توصيه شيخ الرئيس ابو على سينا را به ياد ما مىآورد كه : كل ما قرع سمعك من الغرائب فضعه فى بقعة الامكان لم يذدك عنه قاطع البرهان : « هر چه از عجائب بشنوى آن را انكار مكن ، و در بقعه امكان جاى ده ، ما دام كه دليل قاطعى تو را مانع نشود » ! اكنون ببينيم ماديها براى انكار مساله وحى چه دست و پايى كرده‌اند .\r\n\r\nمنطق منكران وحى\r\nبعضى از آنها هنگامى كه مساله وحى مطرح مىشود پاسخ عجولانه اى به آن مىدهند و مىگويند : چنين چيزى بر خلاف علم است ! و اگر بپرسيم كجاى آن بر خلاف علم است ؟ با يك لحن قاطع و غرور آميز مىگويند : همين اندازه كه علوم طبيعى چيزى را ثابت نكرد كافى است كه آن را انكار كنيم ؟ اصولا مطلبى براى ما قابل قبول است كه با معيارهاى علوم تجربى ثابت شده باشد ! از اين گذشته در بررسيها و پژوهشهاى علمى در باره جسم و روان انسان به حس مرموزى كه بتواند ما را با جهان ما وراء طبيعت مربوط كند برخورد نكرده‌ايم .\r\n","description":"","footnote":"","page_name":" 498 ","page_number":498},
  {"content":"\r\nپيامبران از جنس ما بودند ، چگونه مىتوان باور كرد كه آنها احساس يا ادراكى ما وراى احساسات و ادراكات ما داشته‌اند ؟\r\n\r\nايراد هميشگى و پاسخ هميشگى\r\nاين گونه برخورد ماديها با مساله وحى منحصر به اين مورد نيست ، آنها در برابر تمام مسائل مربوط به « ما وراء طبيعت » چنين قيافه اى را به خود مىگيرند ، و ما نيز در همه جا براى رفع اشتباه آنها مىگوئيم :\r\nفراموش نكنيد قلمرو علم ( البته آنها هر جا علم مىگويند به معنى علوم تجربى و طبيعى است ) جهان ماده است ، معيارها و ابزارهايى كه براى مباحث علمى پذيرفته شده آزمايشگاهها ، تلسكوپها ، ميكروسكوبها و سالنهاى تشريح همه در همين محدوده كار مىكنند ، اين علوم با اين ابزارها و معيارها مطلقا در مورد خارج از محدوده عالم ماده نمىتواند سخن بگويد ، نه نفى و نه اثبات ، دليل آن هم روشن است ، و آن اينكه اين معيارها توانايى محدود ، و قلمرو خاصى دارند .\r\nبلكه ابزار هر يك از علوم طبيعى ، نيز براى علم ديگر فاقد توانايى و كاربرد است ، فى المثل اگر ميكرب سل را در پشت تلسكوپهاى عظيم نجومى نبينيم نمىتوانيم آن را انكار كنيم ، و يا اگر ستاره پلوتون با ميكرسكوبها و ذره بينها قابل مشاهده نباشد نبايد زير سؤال قرار گيرد ! ابزار شناخت در هر جا متناسب همان علم است ، و ابزار شناخت براى ما وراء طبيعت چيزى جز استدلالات نيرومند عقلى كه راه ما را به سوى آن جهان بزرگ باز مىكند نخواهد بود .\r\nآنها كه علم را از قلمروش خارج مىكنند در حقيقت نه عالمند و نه فيلسوف ، مدعيانى هستند خطاكار و گمراه .\r\n","description":"","footnote":"","page_name":" 499 ","page_number":499},
  {"content":"\r\nما همين اندازه مىبينيم كه مردانى بزرگ آمدند و مسائلى به ما ارائه كرده‌اند كه از قدرت بشر خارج است و ارتباط آنها را با خارج از جهان ماده مسلم مىسازد ، اما اين ارتباط مرموز چگونه است ؟ براى ما روشن نيست ، مهم اين است كه ما مىدانيم چنين ارتباطى وجود دارد .\r\n\r\nچند حديث پيرامون مساله وحى\r\nروايات فراوانى پيرامون مساله وحى در منابع اسلامى وارد شده كه گوشه هايى از اين ارتباط اسرار آميز پيامبران را با مبدء وحى روشن مىسازد :\r\n1 - از بعضى از روايات استفاده مىشود هنگامى كه وحى بر پيامبر ص از طريق فرشته نازل مىشد حال پيامبر عادى بود ، اما هنگامى كه ارتباط مستقيم و بدون واسطه برقرار مىگشت ، پيامبر ص سنگينى فوق العاده اى احساس مىكرد ، تا آنجا كه گاه مدهوش مىشد ، چنان كه در توحيد صدوق از امام صادق ع نقل شده كه از حضرتش پرسيدند : الغشية التي كان تصيب رسول اللَّه ( ص ) اذا نزل عليه الوحى ؟\r\nقال ذلك اذا لم يكن بينه و بين اللَّه احد ، ذاك اذا تجلى اللَّه له :\r\n« آن حالت مدهوشى كه به پيامبر ص به هنگام وحى دست مىداد چه بود ؟ فرمود : اين در هنگامى بود كه در ميان او و خداوند هيچكس واسطه نبود و خداوند مستقيما بر او تجلى مىكرد » ! ( 1 ) .\r\n2 - ديگر اين كه هنگامى كه جبرئيل بر آن حضرت ص نازل مىشد بسيار مؤدبانه و توام با احترام بود ، چنان كه در حديثى از امام صادق ع آمده است :\r\nكان جبرئيل اذا اتى النبى قعد بين يديه قعدة العبيد ، و كان لا يدخل حتى ليستاذنه :\r\n« هنگامى كه جبرئيل خدمت پيامبر ص مىآمد همچون بندگان\r\n\r\n","description":"","footnote":"\r\n( 1 ) « توحيد صدوق » طبق نقل بحار الانوار جلد 18 صفحه 256 .\r\n","page_name":" 500 ","page_number":500},
  {"content":"\r\nدر برابر حضرتش مىنشست و هرگز بدون اجازه وارد نمىشد « ! ( 1 ) .\r\n3 - از روايات ديگرى استفاده مىشود كه پيامبر ص با يك توفيق الهى ( و شهود باطنى ) « جبرئيل » را به خوبى تشخيص مىداد ، چنان كه در حديثى از امام صادق ع آمده است : كه فرمود :\r\nما علم رسول اللَّه ( ص ) ان جبرئيل من قبل اللَّه الا بالتوفيق :\r\n« پيامبر ص نمىدانست جبرئيل از طرف خدا است مگر از طريق توفيق الهى » ( 2 ) .\r\n4 - در حديث ديگرى كه از ابن عباس نقل شده تفسيرى براى مساله مدهوش شدن پيامبر ص به هنگام نزول وحى ديده مىشود كه قابل توجه است :\r\nاو مىگويد\r\nكان النبى اذا نزل عليه وحى وجد منه الما شديدا و يتصدع راسه ، و يجد ثقلا ( و ذلك ) قوله إِنَّا سَنُلْقِي عَلَيْكَ قَوْلًا ثَقِيلًا ) * ، و سمعت انه نزل جبرئيل على رسول اللَّه ( ص ) ستين الف مره :\r\n« هنگامى كه وحى به پيامبر ص نازل مىشد احساس درد شديدى مىكرد و سر مباركش درد مىگرفت ، و در خود سنگينى فوق العاده مىيافت ، و اين همان است كه قرآن مىگويد ما به زودى بر تو گفتار سنگينى القاء مىكنيم ، سپس مىافزايد : من شنيده‌ام كه جبرئيل 60 هزار بار بر رسول خدا نازل شد » ! ( 3 ) .\r\n\r\n","description":"","footnote":"\r\n( 1 ) « علل الشرائع » طبق نقل « بحار الانوار » جلد 18 صفحه 256 .\r\n( 2 ) « بحار الانوار » جلد 18 صفحه 256 .\r\n( 3 ) « بحار الانوار » جلد 18 صفحه 261 .\r\n","page_name":" 501 ","page_number":501},
  {"content":"\r\n\r\n[ سوره الشورى ‹ 42 › : آيات 52 تا 53 
  ]\r\nوَ كَذلِكَ أَوْحَيْنا إِلَيْكَ رُوحاً مِنْ أَمْرِنا ما كُنْتَ تَدْرِي مَا الْكِتابُ وَلا الإِيمانُ وَلكِنْ جَعَلْناه نُوراً نَهْدِي بِه مَنْ نَشاءُ مِنْ عِبادِنا وَإِنَّكَ لَتَهْدِي إِلى صِراطٍ مُسْتَقِيمٍ ‹ 52 › صِراطِ اللَّه الَّذِي لَه ما فِي السَّماواتِ وَما فِي الأَرْضِ أَلا إِلَى اللَّه تَصِيرُ الأُمُورُ ‹ 53 ›\r\n\r\nترجمه :\r\n52 - همانگونه كه بر پيامبران پيشين وحى فرستاديم بر تو نيز روحى را به فرمان خود وحى كرديم ، تو پيش از اين نمىدانستى كتاب و ايمان چيست ( و از محتواى قرآن آگاه نبودى ) ولى ما آن را نورى قرار داديم كه بوسيله آن هر كس از بندگان خويش را بخواهيم هدايت مىكنيم ، و تو مسلما به سوى راه مستقيم هدايت مىكنى .\r\n53 - راه خداوندى كه تمام آنچه در آسمانها و آنچه در زمين است از آن او است ، آگاه باشيد بازگشت همه چيز به سوى خدا است .\r\n\r\nتفسير : قرآن روحى است از جانب خدا\r\nبه دنبال بحث كلى و عمومى كه در باره وحى در آيه گذشته آمد در آيات مورد بحث از نزول وحى بر شخص پيغمبر گرامى اسلام ص سخن گفته ، مىفرمايد :\r\n« همانگونه كه بر پيامبران پيشين ، از طرق مختلف وحى فرستاديم ، بر تو نيز روحى را به فرمان خود وحى كرديم » ( * ( وَكَذلِكَ أَوْحَيْنا إِلَيْكَ رُوحاً مِنْ أَمْرِنا ) * ) .\r\n","description":"","footnote":"","page_name":" 502 ","page_number":502},
  {"content":"\r\nتعبير به « كذلك » ( اين گونه ) ممكن است اشاره به اين باشد كه تمام انواع سه گانه وحى كه در آيه قبل آمده براى پيامبر اسلام ص تحقق يافت ، گاه مستقيما با ذات پاك پروردگار ارتباط مىيافت ، و گاه از طريق فرشته وحى و گاه با شنيدن آوازى شبيه امواج صوتى چنان كه در روايات اسلامى نيز اشاره به همه اينها شده ، و شرح آن را ذيل آيه گذشته بيان كرديم .\r\nدر اينكه منظور از « روح » در اينجا چيست ؟ دو قول در ميان مفسران ديده مىشود :\r\nنخست اينكه منظور از آن قرآن مجيد است كه مايه حيات دلها و زندگى جانها است ، اين قول را غالب مفسران برگزيده‌اند ( 1 ) .\r\nراغب در مفردات نيز مىگويد : سمى القران روحا فى قوله و * ( كَذلِكَ أَوْحَيْنا إِلَيْكَ رُوحاً مِنْ أَمْرِنا ) * و ذلك لكون القرآن سببا للحياة الأخروية :\r\n« قرآن در آيه و كذلك اوحينا . . . روح ناميده شده زيرا سبب حيات اخروى است » .\r\nاين معنى با قرائن مختلفى كه در آيه وجود دارد مانند تعبير به « كذلك » كه اشاره به مساله وحى است و تعبير به « اوحينا » و همچنين تعبيراتى كه در باره قرآن در ذيل همين آيه آمده است كاملا سازگار است .\r\nگرچه « روح » در ساير آيات قرآن غالبا به معانى ديگرى آمده است ولى با توجه به قرائن فوق ظاهر اين است كه روح در اينجا به معنى قرآن است .\r\nدر تفسير آيه 2 سوره نحل ( يُنَزِّلُ الْمَلائِكَةَ بِالرُّوحِ مِنْ أَمْرِه عَلى مَنْ يَشاءُ مِنْ عِبادِه ) نيز گفتيم كه قرائن نشان مىدهد « روح » در آن آيه نيز به معنى\r\n\r\n","description":"","footnote":"\r\n( 1 ) « طبرسى » در مجمع البيان ، « شيخ طوسى » در تبيان ، « فخر رازى » در تفسير كبير ، « مراغى » در تفسير المراغى و بعضى ديگر .\r\n","page_name":" 503 ","page_number":503},
  {"content":"\r\n« قرآن و وحى و نبوت » است ، و در حقيقت اين دو آيه يكديگر را تفسير مىكنند .\r\nچگونه « قرآن » به منزله « روح » نباشد ، در حالى كه در آيه 24 انفال مىخوانيم : يا أَيُّهَا الَّذِينَ آمَنُوا اسْتَجِيبُوا لِلَّه وَلِلرَّسُولِ إِذا دَعاكُمْ لِما يُحْيِيكُمْ :\r\n« اى كسانى كه ايمان آورده‌ايد اجابت كنيد دعوت خدا و پيامبرش را هنگامى كه شما را به سوى چيزى فرا مىخواند كه مايه حيات شما است » ! تفسير دوم اينكه منظور « روح القدس » است ( و يا فرشته اى كه حتى از جبرئيل و ميكائيل برتر بوده و همواره پيامبر اسلام را همراهى مىكرد ) .\r\nمطابق اين تفسير « اوحينا » به معنى « انزلنا » ( نازل كرديم ) مىباشد يعنى « روح القدس » يا آن فرشته عظيم را بر تو نازل كرديم ( گرچه اوحينا به اين معنا در آيات ديگر قرآن ديده نمىشود ) .\r\nدر بعضى از روايات كه در منابع معروف حديث آمده نيز تاييدى بر اين تفسير ديده مىشود ، ولى همانگونه كه گفتيم تفسير اول با قرائن متعدد موجود در آيه هماهنگتر است ، لذا ممكن است اين گونه روايات كه روح را به معنى روح القدس يا فرشته بلند مقام خدا تفسير كرده اشاره به معنى باطن آيه باشد .\r\nبه هر حال در دنباله آيه مىافزايد : « تو پيش از اين از كتاب و ايمان آگاه نبودى ، ولى ما آن را نورى قرار داديم كه به وسيله آن هر كس از بندگان خويش را بخواهيم هدايت مىكنيم » ( * ( ما كُنْتَ تَدْرِي مَا الْكِتابُ وَلَا الإِيمانُ وَلكِنْ جَعَلْناه نُوراً نَهْدِي بِه مَنْ نَشاءُ مِنْ عِبادِنا ) * ) .\r\nاين لطف خدا بود كه شامل حال تو شد ، و اين وحى آسمانى بر تو نازل گشت و ايمان به تمام محتواى آن پيدا كردى .\r\nاراده خداوند بر اين تعلق گرفته بود كه علاوه بر هدايت تو به اين كتاب بزرگ آسمانى و تعليمات آن ، بندگان ديگرش را در پرتو اين نور آسمانى هدايت كند ، و شرق و غرب جهان بلكه تمام قرون و اعصار را تا پايان زير پوشش آن\r\n","description":"","footnote":"","page_name":" 504 ","page_number":504},
  {"content":"\r\nقرار دهد .\r\nبعضى از كجانديشان چنين پنداشته‌اند كه اين جمله نشان مىدهد پيامبر قبل از نبوت ايمان به خدا نداشت ، در حالى كه معنى آيه روشن است ، مىگويد :\r\nقبل از نزول قرآن ، قرآن را نمىدانستى ، و به محتواى و تعليمات آن آگاهى و ايمان نداشتى ، اين تعبير هيچ منافاتى با اعتقاد توحيدى پيامبر و معرفت عالى او و آشنائيش به اصول عبادت و بندگى او ندارد ، خلاصه عدم آگاهى به محتواى قرآن مطلبى است و عدم معرفة اللَّه مطلب ديگر .\r\nزندگى شخص پيامبر ص قبل از دوران نبوت كه در كتب تاريخ آمده است نيز گواه زنده اين معنى است ، و از آن روشنتر سخنى است كه از امير مؤمنان على ع در نهج البلاغه آمده :\r\nو لقد قرن اللَّه به ( ص ) من لدن ان كان فطيما اعظم ملك من ملائكته ، يسلك به طريق المكارم ، و محاسن اخلاق العالم ، ليله و نهاره :\r\n« از همان زمان كه رسول خدا از شير باز گرفته شد خداوند بزرگترين فرشته از فرشتگانش را با او قرين ساخت ، تا شب و روز وى را به راههاى مكارم ، و طرق اخلاق نيك سوق دهد » ( 1 ) .\r\nدر پايان آيه مىافزايد : « به طور مسلم تو به سوى راه مستقيم مردم را هدايت مىكنى » ( * ( وَإِنَّكَ لَتَهْدِي إِلى صِراطٍ مُسْتَقِيمٍ ) * ) .\r\nنه تنها قرآن نورى براى تو است كه نورى براى همگان است ، و وسيله هدايتى براى جهانيان به سوى صراط مستقيم ، اين يك موهبت عظيم الهى است براى رهروان راه حق و آب حياتى است براى همه تشنه كامان .\r\nهمين معنى به تعبير ديگرى در آيه 44 سوره فصلت آمده : قُلْ هُوَ لِلَّذِينَ آمَنُوا هُدىً وَشِفاءٌ وَالَّذِينَ لا يُؤْمِنُونَ فِي آذانِهِمْ وَقْرٌ : « بگو اين كتاب براى\r\n\r\n","description":"","footnote":"\r\n( 1 ) نهج البلاغه خطبه 192 ( خطبه قاصعه ) .\r\n","page_name":" 505 ","page_number":505},
  {"content":"\r\nكسانى كه ايمان آورده‌اند مايه هدايت و شفا است ، و كسانى كه به آن ايمان نمىآورند گوشهايشان سنگين است » ! سپس به عنوان تفسيرى بر « صراط مستقيم » مىافزايد : « راه خداوندى كه تمامى آنچه در آسمانها و آنچه در زمين است از آن او است » ( * ( صِراطِ اللَّه الَّذِي لَه ما فِي ) * السماوات و ما فى الارض ) .\r\nچه راهى مستقيمتر از راهى است كه به مبدء عالم هستى منتهى مىشود ؟\r\nچه راهى صافتر از راهى است كه به خالق عالم هستى ميرسد ؟\r\nسعادت واقعى سعادتى است كه خدا به آن دعوت مىكند ، و راه وصول به آن تنها راهى است كه او براى آن انتخاب كرده است .\r\nآخرين جمله اين آيه كه در عين حال آخرين جمله سوره شورى است در حقيقت دليلى است براى اين معنى كه راه مستقيم تنها راهى است كه به سوى خدا مىرود ، مىفرمايد : « آگاه باشيد ، بازگشت همه چيز به سوى خدا است » ( * ( أَلا إِلَى اللَّه تَصِيرُ الأُمُورُ ) * ) .\r\nاز آنجا كه او مالك عالم هستى و حاكم و مدبر آن است ، و از آنجا كه برنامه‌هاى تكاملى انسان بايد تحت عنايت اين مدبر بزرگ قرار گيرد ، بنا بر اين راه مستقيم تنها راهى است كه به سوى او مىرود ، و جز اين راه ، هر طريق ديگر انحرافى است ، چرا كه به سوى باطل است ، مگر حقى جز ذات پاك او در عالم وجود دارد ؟ ! اين جمله در عين حال بشارتى است براى پرهيزگاران ، و تهديدى است براى ظالمان و گنهكاران كه بازگشت همه آنها به سوى خدا است .\r\nو نيز دليلى است بر اينكه وحى بايد تنها از سوى خدا باشد ، چرا كه بازگشت همه اشياء و تدبير آنها به سوى او است ، و به همين دليل او بايد مبدء وحى بر پيامبران باشد ، تا هدايت واقعى صورت گيرد ، و به اين ترتيب صدر و ذيل\r\n","description":"","footnote":"","page_name":" 506 ","page_number":506},
  {"content":"\r\nاين آيات با يكديگر مربوط و منسجم است ، و پايان سوره نيز با آغاز آن ، و خط كلى حاكم بر آن هماهنگ است .\r\n\r\nنكته :\r\n\r\n1 - پيامبر اسلام قبل از نبوت چه آئينى داشت ؟\r\nدر اينكه پيغمبر گرامى اسلام ص قبل از بعثت هرگز براى بت سجده نكرد و از خط توحيد منحرف نشد شكى نيست ، و تاريخ زندگى او نيز به خوبى اين معنى را منعكس مىكند اما در اينكه بر كدام آئين بوده ؟ در ميان علما گفتگو است .\r\nبعضى او را پيرو آئين مسيح ع مىدانند ، چرا كه قبل از بعثت پيامبر ص آئين رسمى و غير منسوخ آئين او بوده است .\r\nبعضى ديگر او را پيرو آئين ابراهيم ع مىدانند ، چرا كه « شيخ الانبياء » و پدر پيامبران است و در بعضى از آيات قرآن آئين اسلام به عنوان آئين ابراهيم معرفى شده « مِلَّةَ أَبِيكُمْ إِبْراهِيمَ » ( حج - 78 ) .\r\nبعضى نيز اظهار بىاطلاعى كرده و گفته‌اند : مىدانيم آئينى داشته ، اما كدام آئين ؟ بر ما روشن نيست ! گرچه هر يك از اين اقوال وجهى دارد ، اما هيچكدام مسلم نيست ، و مناسبتر از اينها قول چهارمى است و آن اينكه : پيامبر ص شخصا برنامه خاصى از سوى خداوند داشته كه بر طبق آن عمل مىكرده ، و در حقيقت آئين مخصوص خودش بوده ، تا زمانى كه اسلام بر او نازل گشت .\r\nشاهد اين سخن حديثى است كه در نهج البلاغه آمده ، و در بالا ذكر كرديم كه مىگويد : « خداوند از آن زمان كه رسول خدا از شير باز گرفته شد بزرگترين فرشته اش را قرين وى ساخت ، تا شب و روز او را به راههاى مكارم ، و طرق اخلاق\r\n","description":"","footnote":"","page_name":" 507 ","page_number":507},
  {"content":"\r\nنيك سوق دهد » .\r\nماموريت چنين فرشته اى دليل بر وجود يك برنامه اختصاصى است .\r\nشاهد ديگر اينكه در هيچ تاريخى نقل نشده است كه پيغمبر اسلام ص در معابد يهود يا نصارى يا مذهب ديگر مشغول عبادت شده باشد ، نه در كنار كفار در بتخانه بود ، و نه در كنار اهل كتاب در معابد آنان ، در عين حال پيوسته خط و طريق توحيد را ادامه مىداد ، و به اصول اخلاق و عبادت الهى سخت پايبند بود .\r\nروايات متعددى نيز - طبق نقل علامه مجلسى در بحار الانوار - در منابع اسلامى آمده است كه پيامبر ص از آغاز عمرش مؤيد به روح القدس بود و با چنين تاييدى مسلما بر اساس الهام روح القدس عمل مىكرد » ( 1 ) .\r\n« علامه مجلسى » شخصا معتقد است كه پيامبر اسلام قبل از مقام رسالت داراى مقام نبوت بوده ، گاه فرشتگان با او سخن مىگفتند ، و صداى آنها را مىشنيد ، و گاه در رؤياى صادقه به او الهام الهى مىشد ، و بعد از چهل سال به مقام رسالت رسيد ، و قرآن و اسلام رسما بر او نازل شد ، او شش دليل بر اين معنى ذكر مىكند كه بعضى از آنها با آنچه در بالا آورديم هماهنگ است ( توضيح بيشتر را مىتوانيد در جلد 18 بحار الانوار صفحه 277 به بعد مطالعه كنيد ) .\r\n\r\n2 - پاسخ به يك سؤال\r\nبه دنبال اين بحث اين سؤال مطرح مىشود كه با توجه به آنچه در باره ايمان و اعمال پيامبر ص قبل از نبوت گفته شد چرا در آيه فوق مىفرمايد :\r\n* ( ما كُنْتَ تَدْرِي مَا الْكِتابُ وَلَا الإِيمانُ ) * « تو قبلا نمىدانستى قرآن و ايمان چيست » ! گرچه پاسخ اين سؤال را به طور فشرده به هنگام آيه بيان كرديم ولى شايسته است توضيح بيشترى در اين زمينه داده شود .\r\n\r\n","description":"","footnote":"\r\n( 1 ) بحار الانوار جلد 18 صفحه 288 .\r\n","page_name":" 508 ","page_number":508},
  {"content":"\r\nمنظور اين است پيامبر ص قبل از نزول قرآن و تشريع شريعت اسلام از جزئيات اين آئين و محتواى قرآن خبر نداشت .\r\nاما در مورد « ايمان » با توجه به اينكه بعد از « كتاب » ذكر شده ، و با توجه به جمله هايى كه بعد از آن در آيه آمده ، روشن مىشود كه منظور « ايمان به محتواى اين كتاب آسمانى » است ، نه ايمان به طور مطلق ، بنا بر اين تضادى با آنچه گفته شد ندارد و نمىتواند دستاويزى براى بيماردلانى كه مىخواهند نفى ايمان به طور مطلق از پيامبر كنند و حقايق تاريخى را ناديده بگيرند ، بوده باشد .\r\nبعضى از مفسران پاسخهاى ديگرى نيز از اين سؤال داده‌اند از جمله :\r\nالف : منظور از ايمان تصديق و اعتقاد به تنهايى نيست ، بلكه مجموع اعتقاد و اقرار به زبان و اعمال است كه در تعبيرات اسلامى بر آن اطلاق شده است .\r\nب : منظور از ايمان اعتقاد به توحيد و رسالت است و مىدانيم پيامبر اسلام ص قبل از آن موحد بود اما ايمان به رسالت خويشتن هنوز پيدا نكرده بود .\r\nج : منظور آن قسمت از اركان ايمان است كه انسان از طريق دليل عقل به آن نمىرسد ، و راه آن تنها ادله نقلى است ( مانند بسيارى از خصوصيات معاد ) .\r\nد : در اين آيه محذوفى در تقدير است و معنى چنين است ما كنت تدرى كيف تدعو الخلق الى الايمان : « تو نمىدانستى چگونه مردم را به ايمان دعوت كنى » ( 1 ) .\r\nولى به عقيده ما از همه پاسخها مناسبتر و هماهنگتر با محتواى آيه همان پاسخ اول است .\r\n\r\n","description":"","footnote":"\r\n( 1 ) « آلوسى » در « روح المعانى » جلد 25 صفحه 55 - احتمالات ديگرى نيز ذكر كرده است كه چون ارزشى نداشت از آن چشم پوشيديم .\r\n","page_name":" 509 ","page_number":509},
  {"content":"\r\n\r\n3 - يك نكته ادبى\r\nدر اينكه مرجع ضمير در جمله « * ( لكِنْ جَعَلْناه نُوراً ) * » . . . ( ولى ما آن را نورى قرار داديم ) چيست ؟ گفتگو است : بعضى گفته‌اند منظور همان قرآن ، بزرگ كتاب آسمانى پيامبر اسلام ص است ، اين احتمال نيز وجود دارد كه منظور از اين نور نور الهى « ايمان » باشد .\r\nولى مناسبتر از هر دو اين است كه به « قرآن و ايمان » هر دو بازگردد ، و چون اين دو به يك حقيقت منتهى مىشود ، بازگشت ضمير مفرد به آن بىمانع است .\r\nپروردگارا ! قلوب ما را هميشه به نور ايمان روشن دار ، و ما را به لطفت به آنچه خير و سعادت ما است هدايت فرما .\r\nبارالها ! به ما آن چنان ظرفيت و شكيبايى مرحمت كن كه به هنگام نعمت طغيان نكنيم ، و در برابر مصائب و بلاها زانو نزنيم .\r\nخداوندا ! در آن روز كه ظالمان و مستكبران حيران و سرگردان و بىپناهند ، و مؤمنان در كنف حمايتت مصون و محفوظند ، ما را در صف مؤمنان مخلص قرار ده .\r\nآمين يا رب العالمين پايان سوره شورى و پايان جلد بيستم تفسير نمونه 5 : جمادى الاولى : 1405 7 : 11 : 1363\r\n\r\n","description":"","footnote":"","page_name":" 510 ","page_number":510}
  ]