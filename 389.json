[
  {"content":"\r\nادوار فقه\r\nجلد سوم\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\n\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\nادوار فقه\r\nجلد سوم\r\nتأليف :\r\nاستاد فقيد\r\nمحمود شهابى\r\n","description":"","footnote":"","page_name":" تعريف الكتاب 3 ","page_number":3},
  {"content":"\r\nوزارت فرهنگ و ارشاد اسلامى\r\nسازمان چاپ و انتشارات\r\nادوار فقه\r\nجلد سوم\r\nتأليف : محمود شهابى\r\nچاپ دوم : تابستان 1368\r\nتعداد : 3000 نسخه\r\n","description":"","footnote":"","page_name":" تعريف الكتاب 4 ","page_number":4},
  {"content":"\r\nبسم الله الرحمن الرحيم\r\n","description":"","footnote":"","page_name":" تعريف الكتاب 5 ","page_number":5},
  {"content":"\r\n\r\n","description":"","footnote":"","page_name":" تعريف الكتاب 6 ","page_number":6},
  {"content":"\r\nفلولا نفر كل فرقة منهم طائفة ليتفقهوا فى الدين ولينذروا قومهم إذا رجعوا إليهم لعلهم يحذرون\r\nآيهء 123 از سورهء « التوبة »\r\n","description":"","footnote":"","page_name":" تعريف الكتاب 7 ","page_number":7},
  {"content":"\r\nكليات آنچه در اين جلد است :\r\nسر آغاز - استدراك زنان صحابيه - تعليقات استدراكى جلد اول - باز گويى فهرست مطالب اساسى كتاب - مدخل جلد سيم - اختلاف اساسى در طرز تفقه و اجتهاد - اوضاع عمومى در عهد دوم - خاندان اموى و عدم مبالات فرمانروايان آن خاندان به احكام دين - تخليص اوضاع عمومى در عهد دوم - عظمت مقام خلافت از نظر احكام دينى ، فقه - اشاره ببرخى از علل توجه دانشمندان اسلام بفقاهت در دورهء فاسد امويان - جهت پراكنده شدن ارباب فقاهت و افتاء در آن دوره - تابعى ( مُخَضرَمى ) - چگونگى فقاهت و افتاء و طبقات فقيهان - فقيهان مشهور تابعى در عصر اول از عهد دوم - سه طبقهء فقيهان تابعى مدينه - چهار طبقه فقيهان تابعى مكه - فقيهان تابعى يمن - سه طبقهء فقيهان شام و جزيره و شاگردان مشهور اوزاعى - سه طبقه از فقيهان تابعى مصر - چهار طبقه فقيهان تابعى كوفه - دو طبقه فقيهان تابعى بصره - اشاره ببرخى از فقيهان بعضى از بلاد ديگر مانند خراسان - فقاهت در خصوص مذاهب چهار گانهء معروف - نقل رساله « نظرة تاريخية . . . » - خاتمهء مذاهب چهار گانه - ترجمهء مختصرى از احوال چهار امام فقهى مذاهب اهل تسنن - ترجمهء مختصرى از داود صاحب مذهب فقهى ظاهرى - ترجمهء مختصرى از محمد بن جرير طبرى مؤسس مذهبى فقهى - طبقات اصحاب و شاگردان مذاهب فقهى ياد شده تا قرن ششم هجرى .\r\n","description":"","footnote":"","page_name":" تعريف الكتاب 8 ","page_number":8},
  {"content":"\r\nفقه و فقيهان از لحاظ تحوّلات و حالات در ادوار تاريخى و اعصار متمادى\r\n","description":"","footnote":"","page_name":" تعريف الكتاب 9 ","page_number":9},
  {"content":"\r\nفى الاصول من « الكافى »\r\nعن ابى جعفر ( ع ) قال :\r\nالكمال كل الكمال ، التفقه في الدين و الصبر على النائبة و تقدير المعيشة\r\n","description":"","footnote":"","page_name":" تعريف الكتاب 10 ","page_number":10},
  {"content":"\r\n\r\n","description":"","footnote":"","page_name":" تعريف الكتاب 11 ","page_number":11},
  {"content":"\r\n\r\n","description":"","footnote":"","page_name":" تعريف الكتاب 12 ","page_number":12},
  {"content":"\r\n\r\n","description":"","footnote":"","page_name":" تعريف الكتاب 13 ","page_number":13},
  {"content":"\r\n\r\n","description":"","footnote":"","page_name":" تعريف الكتاب 14 ","page_number":14},
  {"content":"\r\n\r\n","description":"","footnote":"","page_name":" تعريف الكتاب 15 ","page_number":15},
  {"content":"\r\n\r\n","description":"","footnote":"","page_name":" تعريف الكتاب 16 ","page_number":16},
  {"content":"\r\n\r\n","description":"","footnote":"","page_name":" تعريف الكتاب 17 ","page_number":17},
  {"content":"\r\n\r\n","description":"","footnote":"","page_name":" تعريف الكتاب 18 ","page_number":18},
  {"content":"\r\n\r\n","description":"","footnote":"","page_name":" تعريف الكتاب 19 ","page_number":19},
  {"content":"\r\n\r\n","description":"","footnote":"","page_name":" تعريف الكتاب 20 ","page_number":20},
  {"content":"\r\n\r\n","description":"","footnote":"","page_name":" تعريف الكتاب 21 ","page_number":21},
  {"content":"\r\n\r\n","description":"","footnote":"","page_name":" تعريف الكتاب 22 ","page_number":22},
  {"content":"\r\n\r\n","description":"","footnote":"","page_name":" تعريف الكتاب 23 ","page_number":23},
  {"content":"\r\n\r\n","description":"","footnote":"","page_name":" تعريف الكتاب 24 ","page_number":24},
  {"content":"\r\n\r\n","description":"","footnote":"","page_name":" تعريف الكتاب 25 ","page_number":25},
  {"content":"\r\n\r\n","description":"","footnote":"","page_name":" تعريف الكتاب 26 ","page_number":26},
  {"content":"\r\n\r\n","description":"","footnote":"","page_name":" تعريف الكتاب 27 ","page_number":27},
  {"content":"\r\n\r\n","description":"","footnote":"","page_name":" تعريف الكتاب 28 ","page_number":28},
  {"content":"\r\n\r\n","description":"","footnote":"","page_name":" تعريف الكتاب 29 ","page_number":29},
  {"content":"\r\n\r\n","description":"","footnote":"","page_name":" تعريف الكتاب 30 ","page_number":30},
  {"content":"\r\n\r\n","description":"","footnote":"","page_name":" تعريف الكتاب 31 ","page_number":31},
  {"content":"\r\n\r\n","description":"","footnote":"","page_name":" تعريف الكتاب 32 ","page_number":32},
  {"content":"\r\n\r\n","description":"","footnote":"","page_name":" تعريف الكتاب 33 ","page_number":33},
  {"content":"\r\n\r\n","description":"","footnote":"","page_name":" تعريف الكتاب 34 ","page_number":34},
  {"content":"\r\n\r\n","description":"","footnote":"","page_name":" تعريف الكتاب 35 ","page_number":35},
  {"content":"\r\n\r\n","description":"","footnote":"","page_name":" تعريف الكتاب 36 ","page_number":36},
  {"content":"\r\n\r\n","description":"","footnote":"","page_name":" تعريف الكتاب 37 ","page_number":37},
  {"content":"\r\n\r\n","description":"","footnote":"","page_name":" تعريف الكتاب 38 ","page_number":38},
  {"content":"\r\n\r\n","description":"","footnote":"","page_name":" تعريف الكتاب 39 ","page_number":39},
  {"content":"\r\n\r\n","description":"","footnote":"","page_name":" تعريف الكتاب 40 ","page_number":40},
  {"content":"\r\n\r\n","description":"","footnote":"","page_name":" تعريف الكتاب 41 ","page_number":41},
  {"content":"\r\n\r\n","description":"","footnote":"","page_name":" تعريف الكتاب 42 ","page_number":42},
  {"content":"\r\n\r\n","description":"","footnote":"","page_name":" تعريف الكتاب 43 ","page_number":43},
  {"content":"\r\n\r\n","description":"","footnote":"","page_name":" تعريف الكتاب 44 ","page_number":44},
  {"content":"\r\nجلد سوم\r\n1 - سر آغاز اين جلد\r\n","description":"","footnote":"","page_name":" 1 ","page_number":45},
  {"content":"\r\n\r\nباسمه ، تعالى شانه ، المحمود\r\nسپاس خداى را ، جلّ شأنه و عظمت آلاؤه ، كه نخستين جلد اين تأليف ، گر چه ناقص است ، اتمام يافت و دو بار به چاپ رسيد و مورد استفاده و عنايت ضاءاهل علم و فضل گرديد و از آن پس متمّم آن هم ، بعنوان جلد دوم ، نيز دو بار چاپ شد .\r\nاينك جلد سيم ، براى تشنگان زلال دانش و شيفتگان كسب كمال و بينش فراهم و منظَّم مىگردد و ، بخواست خدا و تأييد او ، مراجعه و مطالعهء پژوهندگان فضل و معرفت و خواستاران علم و حقيقت را در دسترس گذاشته مىشود .\r\nمطالب جلد اوّل به سال شهادت امير المؤمنين على ، عليه السّلام ، پايقهن يافت و مطالب جلد دوم ، چون در راه اتمام جلد اوّل و به منظور استدراك موارد خلأ ، و جبران فوائت و خلل آن بود ، طبعا از همان سال نبايد تجاوز مىكرد .\r\nمطالب اين جلد ( جلد سيم ) از آن سال ( سال چهلم هجرى قمرى ) آغاز مىگردد و اگر خداى ، تبارك و تعالى ، توفيق دهد ، برخى از مطالب كه مناسب بوده در دورهء گذشته آورده شود ، و از روى غفلت ، يا از راه عدم اطَّلاع ، يا از باب اعتقاد بعدم لزوم ، فوت گرديده و پس از چاپ شدن آن دو جلد ، توجه يا اطلاع به آن به همرسيده ، يا تجدّد راى و تبدّل اعتقاد نسبت بلزوم آن رخ داده است ، در طىّ مطالب اين جلد آورده و تدارك خواهد شد .\r\nدر مقدمهء جلد نخست به صراحت اعتراف كردم كه : نويسندهء اين اوراق ، ادّعاء\r\n","description":"","footnote":"","page_name":" 2 ","page_number":46},
  {"content":"\r\nندارد كه آن چه را ، به مدد فيض حق و وفاق توفء يق الهى ، در اين تأليف مىآورد و به اهل دانش نياز مىكند از همه جهت تمام و كامل باشد و خوانندهء دانشمند را نبايد چنين انديشه و انتظارى در خاطر راه يابد زيرا اين كار ، كه خدا خواسته است نخستين بار به انديشه و كوشش اين ناچيز جامهء هستى پوشد ، كاريست كه ، انصاف را ، كمال و تمامش ، مرهون همّت و مجاهدت اشخاصى است متعدّد و متتبّع و با قريحه و با انصاف ، و با اين همه ، آسوده و فارغ بال ، آن هم با گذشتن زمانى دراز و دست رسى داشتن به كتابهايى فراوان .\r\nآرى اين كار چنان كه به نظر مىرسد ، و شايسته است كه چنان باشد ، تنها از عهدهء يك شخص ، بر فرض اين كه از همه جهت شايسته و آماده باشد ، ساخته نيست تا چه رسد به كسى مانند اين ضعيف كه ، اگر از همهء جهات لازم براى اين كار ناقص نباشد ، بىگمان جهات نقصش بسيار است .\r\nپس چنان كه گفته‌ام اين تأليف ناقص ، به حقيقت ، تعقيب و تكميل را زمينه و مقدّمه است نه اين كه خود تأليفى كامل بشمار رود بنا بر اين اگر خود نويسنده در هر جلدى لاحق ، نسبت به مطالب جلد پيش استدراكى كند عذرش موجّه و مقبول ، بلكه خود اين عمل خدمتى محسوب و مورد عنايت و تشويق دانشمندان فحول خواهد بود .\r\nو من الله الاستعانة و عليه التّكلان .\r\n","description":"","footnote":"","page_name":" 3 ","page_number":47},
  {"content":"\r\n\r\n","description":"","footnote":"","page_name":" 4 ","page_number":48},
  {"content":"\r\n2 - استدراك زنان صحابيه\r\n","description":"","footnote":"","page_name":" 5 ","page_number":49},
  {"content":"\r\nاستدراك\r\nپيش از طرح مطالب اصلى اين جلد ( جلد سيم ) و بحث در پيرامن آن مطالب ، به نظر مىرسد كه شايسته چنين است مطلبى را كه مناسب بوده در جلد اوّل ( در عهد صحابه ) ياد گردد و فوت شده در آغاز اين جلد بعنوان « استدراك » آورده شود :\r\nآن مطلب ياد كردن از زنانى است به نام ، كه از « صحابه » بشمار آمده و ، كم يا بيش ، نظر فقهى داشته يا لا اقل حديث و اثرى نبوى روايت كرده‌اند و هم شايسته است پس از ياد كردن از اين زنان ، استدراكات و تذكَّراتى كه نسبت به قسمتهايى از جلد اوّل شده در اينجا آورده شود .\r\nگر چه آن زنان را در تفقّه ( بمعنى اجتهاد مصطلح ) فتوى و حكمى صدور نيافته ( جز يك تن ) ليكن رواياتى از ايشان رسيده كه مفاد آنها جزء احكام فقهى قرار گرفته و مدرك فتوى و اجتهاد واقع شده بلكه چنان كه به نظر خواهد رسيد برخى از آنان به تفقّه و استدلال فقهى گراييده و از كتاب و سنّت ، حكم فقهى استخراج و استنباط و بر شاخصترين صحابه ( خليفه ) استنباط خود را اظهار داشته است پس چه از لحاظ اين فقاهت و چه از لحاظ حديث و روايت ياد آنان در اين موضع شايسته و به مورد است .\r\nاين قسمت ، از كتاب « حلية الأولياء » حافظ ابو نعيم كه از اكابر اهل سنّت و جماعت و چنان كه گفته‌اند : « ثقة » و معتمد است و در سال چهار صد و سى ( 430 ) هجرى قمرى وفات يافته است آورده مىشود .\r\n","description":"","footnote":"","page_name":" 6 ","page_number":50},
  {"content":"\r\nحافظ ابو نعيم در اوائل جلد دوم « حليه » ، پس از اين كه يك صد و سى تن از صحابه را نام برده ، قريب سى تن از زنان را بعنوان « صحابيّات » برشمرده است « 1 » از آن پس به ترجمهء حال تابعان و اتباع پرداخته است .\r\nقسمت زنان صحابيّه را از فاطمهء زهرا دختر پيغمبر صلَّى الله عليه و آله و سلَّم آغاز كرده و به سلمى دختر قيس پايان داده است .\r\nدر اين اوراق به ياد پنج تن از آن زنان اكتفاء مىگردد و بيش يا كم از ايشان سخن به ميان مىآيد :\r\n1 - فاطمهء زهرا ( س ) دختر پيغمبر ( ص ) 2 - عائشه زن پيغمبر ( ص ) 3 - حفصه زن پيغمبر ( ص ) 4 - ام بجيد حبيبيّه ( حوّاء ) 5 - سلمى دختر قيس .\r\n\r\n","description":"","footnote":"\r\n« 1 » ابن عبد البر ( 363 - 463 ه . ق ) هم در كتاب « الاستيعاب فى اسماء الاصحاب » و ابن حجر عسقلانى ( 773 - 852 ه . ق ) نيز در كتاب « الاصابة فى تمييز الصحابة » ، و غير اين دو در كتب خود ، شمارهء زيادى از اين زنان را ياد كرده‌اند . به جلد چهارم كتاب الاصابه رجوع شود .\r\n","page_name":" 7 ","page_number":51},
  {"content":"\r\n\r\n1 - فاطمهء زهرا ( س )\r\n\r\nحافظ ابو نعيم پس از اين كه دختر پيغمبر را به عبارت زير عنوان كرده :\r\n« و من ناسكات الاصفياء و صفيّات الاتقياء فاطمة ، رضى الله عنها ، السّيّدة البتول ، البضعة الشّبيهة بالرّسول ، ألوط أولاده بقلبه لصوقا ، و أوّلهم بعد وفاته به لحوقا ، كانت عن الدّنيا و متعتها عازفة و بغوامض عيوب الدّنيا و آفاتها عارفة » روايتى را بدين مفاد به اسناد از عائشه ، امّ المؤمنين ، ( بطرق متعدّد ) آورده كه چنين گفته است ( مضمون ) :\r\n« در مرضى كه پيغمبر ( ص ) رحلت كرد ما همه نزد پيغمبر ( ص ) بوديم كه فاطمه از در درآمد در حالى كه روش راه رفتن او همانا راه رفتن پيغمبر بود . پيغمبر چون چشمش به فاطمه افتاد گفت : « مرحبا بابنتى » آنگاه او را در دست راست ( يا چپ ) خود نشاند و سر به گوشش نهاد و چيزى گفت كه فاطمه از شنيدن آن گريان شد .\r\n« من از ميان زنان پيغمبر كه آنجا بودند فاطمه را گفتم : پيغمبر ترا به شرف سر گوشى برگزيد و تو گريه مىكنى ؟ پس از آن دوباره پيغمبر سر به گوش فاطمه نهاد و باز چيزى بوى گفت كه فاطمه خنديد .\r\n« من فاطمه را سوگند دادم كه مرا از چگونگى حال آگاه سازد . فاطمه گفت :\r\nمن راز پيغمبر را فاش نمىكنم . اين بود تا پيغمبر از جهان رخت بربست فاطمه را گفتم :\r\n","description":"","footnote":"","page_name":" 8 ","page_number":52},
  {"content":"\r\nاكنون مىتوانى مرا از گفتهء پدرت آگاه سازى ؟ گفت : امّا گريه‌ام از آن روى بود كه پدرم گفت : جبرئيل هر سال يك بار قرآن را بر من عرضه مىداشت و امسال اين كار را دو بار انجام داد . و اين نيست مگر اين كه مرا اجل نزديك شده است پس من از شنيدن اين سخن به گريه افتادم و او گفت : « اتّقى الله و اصبرى فإنّي انا نعم السّلف لك » از آن پس گفت : اى فاطمه آيا خرسندى كه سيّدهء زنان جهان يا زنان اين امّت باشى ؟ پس من خنديدم » .\r\nباز ابو نعيم ( به طرقى متعدّد ) از پيغمبر ( ص ) حديث كرده كه :\r\n« انّما فاطمة بضعة منّي يريبنى ما ارابها و يؤذينى ما آذاها » ( همانا دخترم پاره‌اى است از تن من هر چه او را به فزع و اضطراب آورد مرا چنان مىكند و آن چه وى را آزار دهد مرا رنج و آزار مىدهد ) .\r\nباز همو ( به طرقى متعدّد نيز ) حديثى بدين مفاد آورده است :\r\n« پيغمبر ( ص ) ياران را پرسيده است « ما خير للنّساء ؟ » خير زنان در چيست ؟\r\nعلى هم همين را از فاطمه پرسيده فاطمه پاسخ داده است : « خير لهنّ . . .\r\nالرّجال و لا يرونهنّ » .\r\nو هم ، به اسناد ، از على ( ع ) روايت كرده است ( مضمون ) :\r\n« فاطمه دختر پيغمبر ( ص ) و گراميترين افراد خانواده نزد آن حضرت و مرا همسر بود با اين همه به قدرى دستاس گرداند كه اثرش در دست وى نمايان گرديد .\r\nآن اندازه با مشك ، آب كشيد كه بر وى اثر گذاشت ، بحدّى جارو كشيد كه جامه هايش تيره شد . » و باز بروايتى ديگر ، به اسناد ، از على ( ع ) كه گفت :\r\n« فاطمه حامله بود و نان پختن او را آزار مىداد و ناراحت مىداشت نزد پدر رفت و از او خادمى درخواست . پيغمبر گفت : روا نيست كه من اهل صفّه را بگذارم از\r\n","description":"","footnote":"","page_name":" 9 ","page_number":53},
  {"content":"\r\nگرسنگى شكمهايشان پيچيده و به پشت چسبيده باشد و ترا خدمتگزارى تهيه و عطاء كنم ! آيا نمىخواهى بهتر از خدمتگزار چيزى به تو بدهم ؟ : هنگامى كه خواب را در بستر آماده مىكردى سى و سه بار كلمهء « سبحان الله » و سى و سه بار كلمهء « الحمد للَّه » و سى و چهار بار كلمهء « الله اكبر » بگو و آنگاه بخواب » « 1 » .\r\nبايد متذكَّر بود كه در فضائل و مناقب فاطمه دختر پيغمبر ( ص ) چه در كتب معتبر علماء سنّى و چه در كتب معتمد دانشمندان شيعى روايات و اخبارى زياد آورده شده و حتّى شيعه به استناد آيهء تطهير * ( « يُرِيدُ الله لِيُذْهِبَ عَنْكُمُ الرِّجْسَ أَهْلَ الْبَيْتِ وَيُطَهِّرَكُمْ تَطْهِيراً » ) * « 2 » براى وى مقام عصمت را ادعاء كرده و اين ادعاء را به روايات متظافره و « مستفيضه » ، بلكه بتعبير صاحب بحار « متواتره » ، بدين مضمون كه « ايذاء فاطمه ايذاء پيغمبر ( ص ) است » و اين كه « خدا به غضب فاطمه غضب مىكند و به رضاى او رضا مىدهد » تأييد كرده‌اند .\r\nعلَّامهء مجلسى ، در بحار الأنوار ( باب مناقب فاطمه ( س ) ، از صحيح بخارى ، به اسناد از مسور بن مخرمه ، از پيغمبر ( ص ) روايت كرده است كه « فاطمة بضعة منّي فمن اغضبها اغضبنى » و بخارى و مسلم هر يك در صحيح خود از پيغمبر ( ص ) روايت كرده‌اند كه « انّما فاطمة بضعة منّي يؤذينى من آذاها » .\r\nمجلسى پس از نقل چند خبر از صحاح ( بخارى و مسلم و ترمذى ) بمفاد روايات فوق چنين افاده كرده است :\r\n« روايات مذكوره را ابن اثير در كتاب « جامع الاصول » با رواياتى ديگر به همين\r\n\r\n","description":"","footnote":"\r\n« 1 » از طرق شيعه هم رواياتى بدين مفاد آورده شده كه در يكى از آنها ترتيب تسبيح به همين گونه نقل شده بخارى هم در صحيح خود همين ترتيب را براى اين تسبيح در رواياتى آورده است . در برخى از كتب ديگر نيز همين ترتيب روايت گرديده است .\r\n« 2 » آيهء 33 از سورهء الاحزاب\r\n","page_name":" 10 ","page_number":54},
  {"content":"\r\nمفاد نقل كرده و صاحب كتاب « مشكاة » پس از اين كه يكى دو روايت از اين روايات را آورده گفته است : « مفاد اين اخبار ، مورد اتّفاق است » .\r\n« ابن شهرآشوب » در كتاب « مناقب » و سيّد در « طرائف » و ابن بطريق در « عمده » و در « مستدرك » و . . و . ، و غير اينان ، اخبارى زياد به اين مفاد ، از اصول علماء اهل سنّت ياد كرده‌اند كه همهء آنها را در باب فضائل فاطمه ( س ) آوردم .\r\n« راه استدلال بر عصمت فاطمه ( س ) به اين روايات چنين است كه :\r\n« اگر فاطمه ( س ) چنان بود كه ارتكاب گناه او روا مىبود « ايذاء » او روا بود بلكه اجراء حدّ ، بر فرض ارتكاب امرى كه حد را ايجاب كند ، نيز بر وى جائز و روا بود و هم رضاى او هنگامى كه به معصيتى تعلَّق مىيافت رضاى خدا نبود و نيز شاد كردن او بر گناهى ، اگر مىداشت ، مسرور ساختن خدا نمىبود و هر گاه كسى او را بعنوان جلوگيرى از گناهى به خشم و غضب مىآورد موجب غضب خدا نمىشد . . » ابن عبد البرّ ، در « الاستيعاب » ، در ذيل ترجمهء فاطمه ( س ) به اين عنوان :\r\n« فاطمة بنت رسول الله صلَّى الله عليه و آله و سلَّم سيّدة نساء العالمين عليها السّلام » ، پس از اين كه اختلافات وارده در سال ولادت ، و سال ازدواج ، و مقدار مهر ، و اختلافات در مدّت حيات او بعد از پيغمبر ( ص ) ، و رواياتى از پيغمبر ( ص ) مبنى بر « سيّدهء نساء اهل جنت » آيا « سيّدهء نساء عالمين » بودن فاطمه ( س ) آورده رواياتى از « عائشه » بدين عبارات نقل كرده كه گفته است :\r\n« ما رأيت احدا كان اشبه كلاما و حديثا برسول الله ( ص ) من فاطمة و كانت اذا دخلت عليه قام إليها فقبّلها و رحّب بها . . و ما رأيت احدا كان اصدق لهجة من فاطمة الَّا ان يكون الَّذى ولَّدها ، ص ، » .\r\nو هم بإسناد از جميع بن عمير ، رضى الله عنه ، آورده كه گفته است :\r\n« بر عائشه رضى الله عنها وارد شدم و از او پرسيدم : كدام شخص از همهء مردم پيغمبر ( ص ) را محبوبتر بود ؟ پاسخ داد : فاطمه ( س ) . گفتم : از مردان محبوبتر\r\n","description":"","footnote":"","page_name":" 11 ","page_number":55},
  {"content":"\r\nچه شخصى بود ؟ گفت : شوهر فاطمه . . » ابن حجر ، در « الإصابه » ، از عائشه ، بإسناد از عمرو بن دينار ، و بإخراج طبرانى ، در ترجمهء ابراهيم بن هاشم ، از كتاب معجم الاوسط ، خود آورده ، و سند آن را صحيح دانسته ، كه عائشه گفته است : « ما رأيت احدا افضل من فاطمة غير ابيها » و از صحيح نقل كرده به اسناد از مسور بن مخرمه كه گفته است :\r\n« پيغمبر را شنيدم كه بر فراز منبر مىگفت : « فاطمة بضعة منّي يؤذينى ما آذاها و يريبنى ما رابها » .\r\nو همو از امّ سلمه ، امّ المؤمنين ، آورده كه گفت : آيهء * ( « إِنَّما يُرِيدُ الله لِيُذْهِبَ عَنْكُمُ الرِّجْسَ أَهْلَ الْبَيْتِ ) * . الآيه » در خانهء من نزول يافت پس پيغمبر ( ص ) فاطمه و على و حسن و حسين را خواست و آنگاه گفت : « هؤلاء اهل بيتى .\r\nالحديث » و اين حديث را ترمذى اخراج كرده و حاكم ، در مستدرك ، آورده و گفته است :\r\nاين حديث صحيح است به همان شرطى كه مسلم در صحت حديث دارد .\r\nدر زندگانى فاطمه ( س ) بعد از وفات پيغمبر ( ص ) مواردى پيش آمده و قضايايى رخ داده كه موجب آزار و خشم فاطمه ( س ) شده و از لحاظ احكام دين و مسائل فقه بسيار قابل توجّه است .\r\nنخستين و مهمترين آنها موضوع فدك است كه مناسب است ، به اعتبار جنبهء فقهى ، در اين موضع يادى از آنها به ميان آيد :\r\n","description":"","footnote":"","page_name":" 12 ","page_number":56},
  {"content":"\r\nفدك\r\nدر قضيهء مطالبهء فدك استدلالهايى در كتب معتبرهء شيعه و سنّى از فاطمه ( س ) دختر پيغمبر ( ص ) و هم از خليفهء اوّل نقل شده كه از لحاظ فقهى و از جنبهء طرز استنباط و استخراج ، به جا و شايسته است در اين موضع ياد گردد :\r\nفدك كه به گفتهء ياقوت حموى در كتاب « معجم البلدان » ديهى است در حجاز كه تا مدينه دو يا سه روز راه است « 1 » . از جملهء « فيء » يعنى از محلهايى است كه بدون جنگ و بىلشكر كشى به پيغمبر ( ص ) واگذار شده و به حكم آيهء * ( « ما أَفاءَ الله عَلى رَسُولِه مِنْ أَهْلِ الْقُرى فَلِلَّه وَلِلرَّسُولِ وَلِذِي الْقُرْبى . . » ) * « 2 » به آن حضرت اختصاص يافته است .\r\nمجلسى از « جامع الاصول » ابن اثير به اخراجش از صحيح ابى داود از عمر روايت كرده كه اين مضمون را گفته است :\r\n« اموال بنى نضير از چيزهايى است كه اهل اسلام بر آن جنگى نكرده و خدا آنها را به رسولش برگردانيده . پس ديههاى عرينه « 3 » و فدك و . . به رسول خدا مخصوص گشته كه در مخارج و نفقات ساليانهء اهل خود مصرف مىكرده و اگر چيزى از مخارج\r\n\r\n","description":"","footnote":"\r\n« 1 » مجلسى گفته است : « قال الفيروزآبادي : فدك محركة ، موضع بخيبر » .\r\nو قال فى مصباح اللغة : بلدة بينها و بين مدينة النبي ( ص ) يومان و بينها و بين خيبر دون مرحلة » .\r\n« 2 » آيهء 7 از سورهء 59 ( سورهء الحشر ) و آيهء ششم از همان سوره * ( « وَما أَفاءَ اللَّه عَلى رَسُولِه مِنْهُمْ فَما أَوْجَفْتُمْ عَلَيْه مِنْ خَيْلٍ وَلا رِكابٍ »\r\n« 3 » « بلفظ تصغير « عرنه » و قيل : قرى بالمدينة » ( معجم البلدان )\r\n","page_name":" 13 ","page_number":57},
  {"content":"\r\nآنان زياد مىآمده آن را در تهيهء اسلحه و دوابّ براى اهل اسلام به كار مىبرده تا در راه خدا آمادهء جهاد باشند . . » همو بنقل از ابن ابى الحديد ، در شرح نامهء امير المؤمنين على عليه السّلام ، به عثمان بن حنيف ، از ابو بكر احمد بن عبد العزيز جوهرى ، از ابو اسحاق ، از زهرى ، روايت كرده كه اين مضمون را گفته است :\r\n« بقيه‌اى از اهل خيبر ماند كه ايشان متحصّن گرديدند و از پيغمبر ( ص ) در خواست كردند كه از خون ايشان در گذرد و ايشان را با خود ببرد ، پيغمبر ( ص ) پذيرفت . چون اهل فدك اين را شنيدند همين رفتار را از پيغمبر ( ص ) نسبت به خويش خواستار شدند پس فدك ملك خاصّ پيغمبر ( ص ) شد زيرا لشكر كشى بدانجا نشد .\r\n« و هم ابو بكر جوهرى گفته : محمد بن اسحاق روايت كرده كه :\r\n« چون پيغمبر ( ص ) از كار خيبر به پرداخت خدا در دلهاى اهل فدك هراس افكند پس با ترس و بيم كس نزد پيغمبر گسيل داشتند و درخواست كردند كه نيمى از فدك را به پيغمبر ( ص ) بدهند و با ايشان به صلح عمل كند فرستادگان ايشان ، در خيبر ، يا در راه ، يا پس از ورود پيغمبر ( ص ) به مدينه ، درخواست خود را گفتند پيغمبر ( ص ) هم پذيرفت .\r\n« پس فدك ملك مخصوص پيغمبر ( ص ) گرديد چون به وسيلهء لشكر كشى بدست نيامد . و بروايتى مصالحه بر تمام فدك بوده است نه بر نيمى از آن . » ياقوت حموى ، در معجم البلدان ، اين مضمون را آورده است :\r\n« خدا در سال هفتم از هجرت ، فدك را بطور صلح به پيغمبر ( ص ) برگردانده و آن چنان بود كه چون پيغمبر ( ص ) به خيبر فرود آمد و حصارهاى آن را بجز سه حصار گشود و كار بر محصوران اين سه حصار سخت گرديد كس نزد او فرستادند و در خواست كردند كه ايشان را اجازه دهد فرود آيند و آنجا را واگذارند و خود جلا اختيار كنند .\r\n« پيغمبر ( ص ) پذيرفت . چون اين خبر به مردم فدك رسيد كس نزد پيغمبر ( ص )\r\n","description":"","footnote":"","page_name":" 14 ","page_number":58},
  {"content":"\r\nفرستادند كه با ايشان بر نيمى از ميوه ها و اموال آنان مصالحه كند در خواست ايشان نيز پذيرفته شد . پس فدك بىآن كه لشكرى بدانجا بسيج شود بدست پيغمبر آمد پس ملك خالص و خاص پيغمبر ( ص ) گرديد . .\r\n« در فدك چشمه هاى آب فوران دارد و نخلستانها فراوان موجود است . فدك همان جايى است كه فاطمه ، رضى الله عنها ، گفت پيغمبر ( ص ) آن را به او بخشيده است و ابو بكر ، رضى الله عنه ، از وى اقامهء شهود خواست . . و آن را داستانى است . .\r\n« عمر خطاب ، كه به خلافت رسيد و فتوح اسلامى زياد گرديد و ممالك اسلامى توسعه يافت و اهل اسلام را گشايش پديد آمد ، اجتهاد وى بدان رسيد كه فدك را به وارثان پيغمبر ( ص ) برگرداند پس على بن ابى طالب ، رضى الله عنه ، و عباس بن عبد المطَّلب با هم به گفتگو در آمدند . على مىگفت : همانا فدك را پيغمبر ( ص ) در حال حيات خود به دختر خويش ، فاطمه ، بخشيده است . عباس مىگفت : فدك ملك پيغمبر ( ص ) است و من وارث اويم با هم مخاصمه را به نزد عمر ، رضى الله عنه ، رفتند عمر اباء و امتناع مىداشت كه ميان آن دو ، حكمى بكند و مىگفت شما به كار خود داناتر هستيد من آن را به شما تسليم كردم شما خود دانيد و هر چه مىدانيد و مىكنيد ! . . » به گفتهء ياقوت ، عمر فدك را به على ( ع ) و عباس تسليم كرده است . مجلسى هم در بحار ( جلد هشتم ) ، بنقل از مصباح اللغه ، چنين آورده است :\r\n« و فى مصباح اللغة : بلدة ( يعنى فدك ) بينها و بين مدينة النبي يومان و بينها و بين خيبر دون مرحلة و هى ممّا افاء الله على رسوله و تنازعها علىّ و العبّاس فى خلافة عمر فقال عليّ : جعلها النّبيّ ( ص ) لفاطمة و ولدها و أنكره العباس فسلَّمها عمر لهما » .\r\nمجلسى پس از نقل كلام مصباح ، از كتاب « كشف » اين مضمون را نقل كرده است :\r\n« حميدى ، در « جمع بين صحيحين » ، چنين روايت كرده است :\r\n« السّادس ، عن عمر عن ابى بكر ، المسند منه فقط ، و هو : لا نورث ،\r\n","description":"","footnote":"","page_name":" 15 ","page_number":59},
  {"content":"\r\nما تركناه صدقة » و بروايت مسلم از روايت جويرية بن اسماء از مالك و از عائشه :\r\nفاطمه از ابو بكر خواسته كه قسمت ميراث او را بدهد . و در روايتى ديگر : فاطمه و عباس نزد ابو بكر رفته و ميراث خود را از زمين پيغمبر ( ص ) از فدك و از سهم او از خيبر مطالبه كرده‌اند و ابو بكر گفته است : من از پيغمبر شنيدم كه گفت : « لا نورّث ، ما تركنا صدقة انّما يأكل آل محمّد من هذا المال » و من هر گز از كارى كه ديدم پيغمبر ( ص ) در آن مىكرد دست برنخواهم داشت و همانطور رفتار خواهم كرد كه او كرده است . .\r\n« امّا صدقهء پيغمبر ( ص ) در مدينه پس عمر آن را به على و عباس برگرداند و على آن را از عباس گرفت « 1 » . و امّا خيبر و فدك پس آنها را عمر نگاه داشت و به كسى نداد و گفت : اين هر دو صدقهء پيغمبر است و براى حوادث و نوائب و پيشآمدها بوده كه در آن راهها مصرف گردد و چون پيغمبر در گذشته است كار و اختيار آنها بدست ولىّ امر و خليفه است . » باز هم مجلسى چنين افاده كرده است :\r\nمسلم و ابو داود هر يك در صحيح خود و صاحب « جامع الاصول » ( در فصل سيم از كتاب مواريث در حرف فاء ) از عائشه بدين خلاصه آورده‌اند :\r\n« فاطمه پس از رحلت پدرش ، پيغمبر ( ص ) ، از ابو بكر صدّيق خواست كه ميراث او را از تركهء پيغمبر ( ص ) از خيبر و فدك و هم از صدقهء وى در مدينه به او بدهد ابو بكر حديث از پيغمبر ( ص ) گفت و به آن استناد او را ردّ كرد پس فاطمه بر وى غضبناك شد و در مدت شش ماه ( جز چند روز ) كه پس از پيغمبر ( ص ) زنده بود او را ترك گفت .\r\n\r\n","description":"","footnote":"\r\n« 1 » مجلسى در اين موضع چنين بيان كرده است : « اين خود دليل است بر آن چه اصحاب ما عقيده دارند و آن مقدم بودن دخترانست در مقام توارث بر اعمام چه على بر عباس از جهت عمو بودن « غلبه » نكرده و آن را نگرفته و هم به زور از وى نستانده بلكه از اين راه غلبه يافته و از او گرفته كه حق فاطمه بوده است » .\r\n","page_name":" 16 ","page_number":60},
  {"content":"\r\nعمر هم ، هم چون ابو بكر رفتار كرد جز اين كه خيبر و فدك را به كسى نداد و نگه داشت و گفت : اينها صدقهء پيغمبر است براى پيشآمدها و حوادث و كار آنها با خليفهء وقت و ولىّ امر است ليكن صدقهء پيغمبر را در مدينه به على و عباس داد . . » مجلسى در بارهء اين عمل عمر چنين اظهار عقيده كرده است :\r\n« اقول : حكم هذه الصّدقة الَّتى بالمدينة حكم فدك و خيبر ، فهلَّا منعهم الجميع ، كما فعل صاحبه ، ان كان العمل على ما رواه ، او صرفهم في الجميع ان كان الأمر بضدّ ذلك .\r\n« فامّا تسليم البعض و منع البعض فانّه ترجيح من غير مرجّح ، اللَّهمّ ان يكونوا فعلوا شيئا لم يصل إلينا ، فى امضاء ذلك » .\r\nنظير اين عذر خواهى را كه مجلسى به عبارت « اللَّهمّ الَّا . . » آورده ابن حجر هيثمى ، مفتى حجاز ( متوفّى به سال 973 ه . ق ) در چند بيت گفته است ، كه در زير ياد مىگردد :\r\n\r\nأهوى عليّا امير المؤمنين و لا\r\nارضى بسبّ ابى بكر و لا عمرا\r\nو لا اقول اذا لم يعطيا فدكا\r\nبنت النّبيّ رسول الله : قد كفرا\r\nالله يعلم ما ذا يأتيان به\r\nيوم القيامة من عذر ، اذا اعتذرا\r\n\r\nياقوت در معجم البلدان اين مضمون را آورده است :\r\n« هنگامى كه عمر بن عبد العزيز خلافت يافت به عامل مدينه دستور داد كه فدك را به فرزندان فاطمه ، رضى الله عنها ، باز گرداند پس در زمان خلافت وى فدك در دست ايشان بود . چون يزيد بن عبد الملك به خلافت رسيد آن را پس گرفت و تا زمان خلافت\r\n","description":"","footnote":"","page_name":" 17 ","page_number":61},
  {"content":"\r\nابو العباس سفّاح فدك در تصرّف بنى اميّه مىبود چون خلافت به سفّاح رسيد فدك را به حسن بن حسن بن على بن ابى طالب داد تا او ميان اولاد على بن ابى طالب تقسيم كند . چون نوبهء خلافت به منصور ، دومين خليفهء عباسى ، رسيد و اولاد حسن بر او خروج كردند فدك را تصرّف كرد پس از او پسرش مهدى كه خلافت يافت باز فدك را به خاندان على باز گردانيد آنگاه موسى هادى و جانشينان او تا زمان مأمون فدك را پس گرفتند و در تصرّف خود داشتند تا اين كه نوبت خلافت به مأمون رسيد فرستادهء آل على مطالبهء فدك را نزد مأمون رفت وى فرمان داد كه اين كار محكم و مسجّل گردد پس سجّل نوشته و بر او خوانده شد دعبل شاعر به پا خاست و خواند :\r\n\r\n« اصبح وجه الزّمان قد ضحكا\r\nبردّ مأمون هاشم فدكا »\r\n\r\nدر مسألهء فدك بعد از پيغمبر ( ص ) اختلافات بسيارى است . . » احمد بن جابر بلاذرى ( چنان كه ياقوت از او نقل كرده و منقول را صحيح دانسته ) ، در كتاب « فتوح » ، اين مضمون را آورده است :\r\n« پيغمبر ( ص ) ، پس از اين كه از خيبر بازگشت محيصة بن مسعود را بسوى فدك ، كه در آن زمان يوشع بن نون يهودى بر آن رياست مىداشت ، فرستاد تا مردم آنجا را به اسلام بخواند . اهل فدك كه از واقعهء خيبر با خبر و از آن رو سخت به هراس و بيم اندر بودند محيصه را گفتند : بر نيمى از خاك فدك با ايشان مصالحه كند او پذيرفت و پيغمبر امضاء كرد و چون بىجنگ بدست آمد ملك خاص و خالص پيغمبر ( ص ) گرديد و در آمد آن را در « ابناء سبيل » مصرف مىكرد و اهل فدك در فدك مىبودند تا زمان خلافت عمر كه كس نزد ايشان فرستاد تا نيمى از فدك را كه به خود ايشان تعلق مىداشت به قيمت عادله قيمت كرد و قيمت را به ايشان پرداخت و آنگاه يهود را از آنجا جلا داد و به شام فرستاد .\r\n« چون پيغمبر ( ص ) درگذشت فاطمه ، رضى الله عنها ، به ابى بكر گفت : همانا\r\n","description":"","footnote":"","page_name":" 18 ","page_number":62},
  {"content":"\r\nپيغمبر ( ص ) فدك را به من داده پس آن را براى من بگذار . على بن ابى طالب ، رضى الله عنه ، به اين مطلب شهادت داد ابو بكر شاهدى ديگر بخواست امّ ايمن كنيز پيغمبر ( ص ) نيز شهادت داد . ابو بكر گفت : اى دخت پيغمبر تو مىدانى بايد شاهد دو مرد يا يك مرد و دو زن باشد پس فاطمه برگشت .\r\n« و از امّ هانى روايت شده كه : فاطمه ( س ) نزد ابو بكر رفت و به او گفت :\r\n« چه كس از تو ارث مىبرد ؟ گفت : زن و فرزندان من . فاطمه گفت : پس چطور شد كه تو از پيغمبر ارث مىبرى و ما نمىبريم ؟ گفت : اى دخت رسول من زر و سيمى و يا چنان و چنينى ارث نبرده‌ام فاطمه گفت : سهم ما از خيبر و عطيّهء ما از فدك .\r\nابو بكر گفت : اى دخت پيغمبر شنيدم پيغمبر را كه گفت : همانا اينها طعمه و اطعامى است كه خدا در زمان حياتم به من اعطاء و انعام كرده و چون من از جهان در گذرم اينها مال مسلمين خواهد بود « 1 » .\r\n« و عروة بن زبير گفته است :\r\n« زنان پيغمبر ( ص ) عثمان بن عفان را بعنوان مطالبهء ارث از سهم پيغمبر ( ص ) به نزد ابو بكر فرستادند ابو بكر گفت : از پيغمبر ( ص ) خدا شنيدم كه گفت : نحن معاشر الأنبياء لا نورّث ، ما تركناه صدقة » « همانا اين مال براى حادثه و ميهمانى آل محمّد است و چون من بميرم كار آن با خليفهء بعد خواهد بود . پس زنان پيغمبر ( ص ) چيزى نگفتند « 2 » ،\r\n\r\n","description":"","footnote":"\r\n« 1 » بنا بر اين شاهد خواستن از فاطمه ( س ) چه راهى داشته است ؟ ! .\r\n« 2 » نويسنده در جائى نديده است يا اكنون به ياد ندارد كه خليفهء اول ( رض ) اموال منقول يا غير منقول پيغمبر ( ص ) را ( از قبيل خانهء او مثلا ) به استناد اين حديث به نام صدقه براى عامهء مسلمين ضبط و زنان پيغمبر ( ص ) ر از ارث در اين امور محروم كرده باشد بلكه از موارد مختلف و متعدد چنان برمىآيد كه آن چه در نزد آنان بوده بعنوان « ميراث » مالك شده‌اند .\r\nچنان كه شايد خانه‌اى كه عائشه در آن نشسته به همين عنوان ، ملك او دانسته شده و از او اجازهء دفن خليفه درخواست مىشده است .\r\n","page_name":" 19 ","page_number":63},
  {"content":"\r\n« و چون نوبهء خلافت به عمر بن عبد العزيز رسيد خطبه خواند و قصهء فدك را ، كه ملك خالص پيغمبر بود فرا گفت و در آن جمله گفت :\r\n« چون نوبه به معاويه رسيد فدك را به مروان بن حكم به اقطاع داد ( بخشيد ) او مروان آن را به دو پسر خود عبد العزيز و عبد الملك بخشيد ! پس از آن به من و به وليد و به سليمان رسيد و چون وليد خليفه گرديد من سهم او را خواهش كردم او به من بخشيد ! و هم حصهء سليمان را در خواست كردم او نيز به من بخشيد پس همهء آن ، مال من شد ! . .\r\n« در سال دويست و ده مأمون خليفهء عباسى فرمود آن را به فرزندان فاطمه بدهند و به قثم بن جعفر كه عامل او در مدينه بود نوشت كه :\r\n« پيغمبر ( ص ) فدك را به دخترش فاطمه بخشيده و اين مطلب در همهء خاندان او ظاهر و معروف بوده و فاطمه هميشه آن را مطالبه مىكرده است . .\r\n« به عقيدهء من بايد فدك به ورثهء فاطمه بر گردانده شود پس آن را به محمد بن يحيى بن حسين بن زيد بن على بن حسين بن على بن ابى طالب و به محمد بن عبد الله بن حسين بن على بن حسين بن علىّ بن ابى طالب ، رضى الله عنه ، تسليم كن تا در شئون خاندان خود به كار برند » .\r\nمسألهء فدك ، از جهاتى مختلف ، از جنبهء فقهى ، بايد مورد بحث قرار يابد :\r\nاز جهت صدور و مناسبات آن ( به دورهء تشريع ارتباط مىيابد كه از جملهء « فيء » و از مختصات رسول « ص » بوده است ) و از جهت اين كه پس از رحلت پيغمبر ( ص ) چه حكمى مىداشته و چه معامله با آن بايد مىشده است و از جهت اين كه چه معامله با آن شده و چه مسائل فقهى نسبت به آن پديد آمده است .\r\nدر اينجا بيشتر توجه به قسمت سيم است كه تا حدّى نحوهء اجتهادات و استنباطات فقهى در طى آن به كار رفته است .\r\nآن چه از جنبهء فقهى بعد از پيغمبر در مسألهء فدك رخ داده و فاطمه دختر پيغمبر در حضور جماعت مسلمين و شايد در مسجد هم به آن احتجاج كرده به دو گونه نقل شده است :\r\n","description":"","footnote":"","page_name":" 20 ","page_number":64},
  {"content":"\r\nيكى بطور ردّ و بدل و محاجّه در مجلس مطالبهء حق ، ديگرى در طى خطبه‌اى كه انشاء كرده است و هر دو گونه به طرقى مختلف در كتب معتبرهء اهل سنّت و هم در كتب معتمدهء اهل تشيّع آورده شده است .\r\nو باز آن چه از مجموع منقولات در اين زمينه استفاده مىشود اينست كه هنگام رحلت پيغمبر ( ص ) فدك در تصرّف فاطمه ( س ) بوده و به امر خليفه از گماشتگان و نمايندگان او گرفته شده است .\r\nدر اينجا قسمتى از خطبه را كه به اين موضوع مربوط است و از طرق متعدد نقل شده و در نهايت فصاحت و بلاغتى كه با فرزند پيغمبر ( ص ) متناسب است ، انشاء گرديده مىآورم :\r\nمجلسى در جلد ششم بحار چنين افاده كرده است :\r\n« بدان كه خطبهء فاطمه در موضوع فدك از خطبه هاى مشهور است كه خاصّه و عامّه به اسانيد متظافره آن را روايت كرده‌اند : عبد الحميد ابن ابى الحديد در شرح نامهء على بن عثمان بن حنيف در موضع ذكر اخبار وارده در بارهء فدك گفته است :\r\n« فصل اول در آن چه از اخبار و سيره هايى كه از افواه اهل حديث و كتب ايشان ، نه از رجال شيعه و كتب اينان ، روايت و نقل گرديده است . و همهء آن چه را در اين فصل مىآوريم از كتاب ابى بكر احمد بن عبد العزيز جوهرى ، كه عالمى محدّث ، كثير - الادب ، موثّق و با ورع بوده و اهل حديث او را ستوده و از مصنّفات او روايت و نقل كرده‌اند ، نقل مىكنيم . . » پس از آن اين خطبه را از چندين طريق نقل كرده است . از آن پس خود مجلسى چندين طريق ديگر ، كه بعضى از آنها به عائشه منتهى مىگردد ، براى خطبه روايت كرده است .\r\nخطبهء فاطمه ( س ) بحسب نقلهاى مختلف و طرق متعدد ، كم و بيش ، با هم اختلاف دارد . در اينجا آن را از كتاب « بلاغات النّساء » تأليف ابو الفضل احمد بن\r\n","description":"","footnote":"","page_name":" 21 ","page_number":65},
  {"content":"\r\nابى طاهر ( بنقل علامهء مجلسى [ جلد ششم بحار 
  ] از آن ) مىآوريم . گفته است ( بدين مضمون ) :\r\n« با زيد بن علىّ بن حسين بن علىّ بن ابى طالب در بارهء آن خطبه گفتگو مىكردم بوى گفتم : برخى چنان پندارند كه اين خطبه را ابو العيناء ساخته و به فاطمه نسبت داده است .\r\nزيد گفت : مشايخ آل ابى طالب اين خطبه را از پدران خود روايت و به فرزندان خود تعليم مىكنند و به من هم پدرم از جدم از مادرش فاطمه اين را خبر داده است و مشايخ شيعه پيش از اين كه نياى ابو العيناء به دنيا آيد آن را روايت مىكرده و به بحث و فحص در پيرامن مطالبش مىپرداخته‌اند . و هم حسن بن علوان از عطيّهء عوفى حديث كرده كه او از عبد الله بن حسن و او از پدرش آن را شنيده است .\r\nآنگاه خطبه را آورده است .\r\nو باز همو به طريقى ديگر از زيد بن على از عمه اش زينب ، بنت الحسين ، مضمونى را بدين خلاصه آورده است :\r\n« چون فاطمه دانست كه ابو بكر بر منع او از فدك تصميم گرفته با چند تن از زنان و بستگان خود بسوى ابو بكر روانه شد . ابو بكر ميان گروهى از مهاجر و انصار نشسته بود ، فاطمه بر او در آمد ناله‌اى كرد كه همهء حاضران به گريه افتادند چون آرام شدند و پرده‌اى در ميان آويختند گفت :\r\n« الحمد للَّه على ما أنعم و الشّكر على ما الهم و الثّناء بما قدّم من عموم نعم ابتدأها و سبوغ آلاء اسداها . .\r\nپس از آوردن جمله هايى در زمينهء حمد و ثناء و تنزيه خدا و شهادت بر رسالت پدرش و اشاره به زحمات و خدمات او در راه ارشاد و هدايت مردم چنين گفت :\r\n« . . و معنا كتاب الله ، بيّنة بصائره و آى فينا منكشفة سرائره و برهان متجلَّية ظواهره . . فيه بيان حجج الله المنوّرة و عزائمه و محارمه « المحذّرة . . ففرض الله الإيمان تطهيرا لكم من الشرك . و الصّلاة تنزيها\r\n","description":"","footnote":"","page_name":" 22 ","page_number":66},
  {"content":"\r\n« عن الكبر ، و الصّيام تثبيتا للإخلاص و الزّكاة تزييدا فى الرّزق ، و الحجّ « تسلية للدّين ، و العدل تنسّكا للقلوب ، و طاعتنا نظاما للملَّة ، و إمامتنا لمّا « للفرقة ، و حبّنا عزّا للإسلام ، و الصّبر منجاة ، و القصاص حقنا للدّماء ، « و الوفاء بالنّذر تعرّضا للمغفرة ، و توفية المكاييل و الموازين تغييرا للبخسة ، « و النّهى عن شرب الخمر تنزيها عن الرجس و قذف المحصنات ، اجتنابا للفتنة ، « و ترك السرق ايجابا للعفّة . و حرّم الله ، عزّ و جلّ ، الشّرك اخلاصا له بالرّبوبيّة ، « ف * ( اتَّقُوا الله حَقَّ تُقاتِه وَلا تَمُوتُنَّ إِلَّا وَأَنْتُمْ مُسْلِمُونَ . . ) * آنگاه گفت :\r\n« . . انا فاطمة و ابى محمّد اقولها عودا على بدء : * ( لَقَدْ جاءَكُمْ رَسُولٌ مِنْ أَنْفُسِكُمْ عَزِيزٌ عَلَيْه ما عَنِتُّمْ حَرِيصٌ عَلَيْكُمْ بِالْمُؤْمِنِينَ رَؤُفٌ رَحِيمٌ ) * . .\r\nپس از آن چنين گفت :\r\n« افعلى محمّد تركتم كتاب الله و نبذتموه وراء ظهوركم اذ « يقول الله تبارك و تعالى * ( « وَوَرِثَ سُلَيْمانُ داوُدَ » ) * و قال ، عزّ و جلّ ، فى ما اقتصّ « من خبر يحيى بن زكريّا : « ربّ هب لي * ( مِنْ لَدُنْكَ وَلِيًّا يَرِثُنِي وَيَرِثُ « مِنْ آلِ يَعْقُوبَ » ) * و قال عزّ ذكره : * ( « وَأُولُوا الأَرْحامِ بَعْضُهُمْ أَوْلى بِبَعْضٍ « فِي كِتابِ الله » ) * و قال : * ( « يُوصِيكُمُ الله فِي أَوْلادِكُمْ : لِلذَّكَرِ مِثْلُ حَظِّ الأُنْثَيَيْنِ ) * « و قال : * ( « إِنْ تَرَكَ خَيْراً ، الْوَصِيَّةُ لِلْوالِدَيْنِ وَالأَقْرَبِينَ بِالْمَعْرُوفِ حَقًّا « عَلَى الْمُتَّقِينَ » ) * و زعمتم ان لا حظوة لي و لا ارث من ابى و لا رحم بيننا ! .\r\n« أفخصّكم الله بآية اخراج نبيّه ( ص ) منها « 1 » ! ؟\r\n« ام تقولون اهل ملَّتين لا يتوارثون ! ؟\r\n\r\n","description":"","footnote":"\r\n« 1 » ما ارق و ادق و الطف هذا التعبير ! !\r\n","page_name":" 23 ","page_number":67},
  {"content":"\r\n« اولست و ابى من اهل ملَّة واحدة ؟ ! « ام لكم « 1 » اعلم بخصوص القرآن و عمومه عن النّبي ؟ ! « أفحكم الجاهليّة تبغون * ( وَمَنْ أَحْسَنُ مِنَ الله حُكْماً لِقَوْمٍ « يُوقِنُونَ ) * . ؟\r\n« أاغلب على ارثى ظلما و جورا و سيعلم الَّذين ظلموا أيّ منقلب ينقلبون ؟ .\r\nفاطمه ( س ) چون از اين سخنان ، كه خطاب به ابو بكر ، و مهاجران بود به پرداخت ، به انصار متوجه گرديد و چنين گفت :\r\n« معشر البقيّة و اعضاد الملَّة و حصون الإسلام ما هذه الغميزة فى « حقّى و السّنة عن ظلامتى ؟ ! « اما كان رسول الله ( ص ) يقول ؟ :\r\n« المرء يحفظ فى ولده » « سرعان ما اجدبتم فأكديتم . .\r\n« . . و اضيع الحريم و ازيلت الحرمة عند مماته ( ص ) و تلك نازلة اعلن « بها كتاب الله فى افنيتكم فى ممساكم و مصبحكم يهتف فى اسماعكم . . * ( « وَما « مُحَمَّدٌ إِلَّا رَسُولٌ قَدْ خَلَتْ مِنْ قَبْلِه الرُّسُلُ ، أَ فَإِنْ ماتَ أَوْ قُتِلَ « انْقَلَبْتُمْ عَلى أَعْقابِكُمْ وَمَنْ يَنْقَلِبْ عَلى عَقِبَيْه فَلَنْ يَضُرَّ الله شَيْئاً « وَسَيَجْزِي الله الشَّاكِرِينَ » ) * .\r\n« أيّها بنى قيلة ! أأهضم تراث ابى و أنتم بمرأى منه و مسمع تلبسكم الدّعوة و تشملكم الحيرة و فيكم العدد و العدّة . . » بالجمله در اين خطبه ، قسمت اول آن ، به علل و حكم بسيارى از احكام فقهى\r\n\r\n","description":"","footnote":"\r\n« 1 » هكذا . و لعله كانّ « أنتم » او « فيكم » .\r\n","page_name":" 24 ","page_number":68},
  {"content":"\r\nاشاره شده كه از آن لحاظ هم ، جنبهء فقهى دارد و شايسته است ترجمه گردد ليكن رعايت اختصار را به ترجمهء قسمت اخير كه جنبهء استدلال فقهى دارد و در حقيقت نمونه يا سرمشقى است براى طرز اجتهاد و استنباط اقتصار مىرود .\r\nفاطمهء زهرا ( س ) در اين قسمت از خطبه چنين گفته است :\r\n« آيا بر خلاف پيغمبر ، كتاب خدا را واگذاشتيد و آن را پشت سر افكنديد . خداى تبارك و تعالى مىگويد : « سليمان از داود ارث برده » و در قضيّهء يحيى بن زكريّا خداى عزّ و جل گفته است : « پروردگارا مرا فرزندى بخش كه از من و از خاندان يعقوب ارث ببرد » و باز ، عزّ ذكره ، گفته است : برخى از خويشاوندان ارث را سزاوارترند از برخى ديگر » و هم گفته است : « خدا شما را در بارهء فرزندانتان سفارش مىكند و مىفرمايد : مرد را دو برابر زن ارث مىرسد » و گفته است : « اگر كسى مالى فراوان از خود بر جاى گذاشت وصيّت براى پدر و مادر و خويشان است بطور معروف . . » « خدا چنان خواسته و شما چنين پنداريد كه مرا از پدرم بهره و ارثى نيست و ميان ما خويشى نمىباشد ! ! « آيا خدا شما را به آيه و حكمى ، مخصوص خواسته و اختصاص داده كه پيغمبر خود را از آن آيه و حكم بيرون ساخته است ؟\r\n« آيا مىگوييد اهل دو ملَّت از هم ارث نمىبرند ؟ ! آيا من و پدرم از يك ملَّت نيستيم ؟ ! « آيا شما به عامّ و خاصّ قرآن از پيغمبر داناتر هستيد ؟\r\n« آيا حكم جاهليّت را مىخواهيد و مىطلبيد ؟ . .\r\n« آيا بايد به جور و ستم مرا از ارث و حقّم محروم سازند ؟ . ستم كاران به زودى خواهند دانست كه به كجا مىروند و چگونه گرفتار مىشوند » در پايان خطبه هم بعنوان التجاء به انصار و تهييج و تحريض ايشان بحراست از\r\n","description":"","footnote":"","page_name":" 25 ","page_number":69},
  {"content":"\r\nدين و حمايت و پاسدارى از احكام كتاب مبين آنان را مخاطب قرار داده و به آنان چنين گفته است :\r\n« اى گروه باقى مانده و اى ياران ملَّت و نگهبانان اسلام و شريعت ! اين چشم پوشى نسبت بحقّ من از چيست ؟ و اين بىاعتنايى در بارهء ظلم و ستم بر من چه جهت دارد ؟\r\n« آيا پيغمبر ( ص ) نمىگفت : « حق هر كس بايد به رعايت از فرزندانش نگه داشته و رعايت شود » « چه زود به تنگى و سختى افتاديد و بىچاره و بينوا شديد . .\r\n« پيغمبر در گذشت و همان هنگام حريمش نابود شد و حرمتش از ميان رفت ! « اين حادثه را كتاب خدا كه هر بام و شام در جلو خانه هاى شما خوانده مىشود آشكارا بر شما مىخواند و به آواز رسا به گوشهاى شما مىرساند و مىگويد :\r\n« محمد پيمبرى است كه پيش از وى پيمبرانى آمده و در گذشته‌اند پس اگر او بميرد يا كشته شود آيا شما باز به زمان جاهلى بر مىگرديد و به وضع پيش در مىآييد ؟\r\n« آن كس كه چنين كند خدا را زيانى نمىرساند و خدا به زودى سپاس گزاران و فرمانبرداران را پاداش نيك مىدهد .\r\n« اى فرزندان قيله ( قيله نام زنى است كه دو قبيلهء خزرج و اوس بوى منتهى مىگردد ) آيا سزاوار است كه شما بشنويد و ببينيد كه حق من پامال مىگردد و هيچ نگوييد ؟ و با اين كه عدّه و عدّه داريد ستم را بدانيد و آرام باشيد و به خاموشى گراييد و سرگردان بمانيد ؟ . . » مسألهء فدك در اين موضع بدين گونه تلخيص مىگردد :\r\nبحسب منقولات معتبره ، فدك در هنگام رحلت پيغمبر ( ص ) در تصرّف فاطمه ( س ) بوده و او فدك را عطيّهء پيغمبر و ملك خود مىدانسته ليكن خليفهء اول چون خلافت يافته فدك را تصرف كرده پس فاطمه ( س ) بر وى به اعتراض برخاسته و خليفه از او بيّنه خواسته ! على ( ع ) ، كه بحسب روايات شيعه و سنّى بدين مفاد : « هميشه با حق و حق هماره\r\n","description":"","footnote":"","page_name":" 26 ","page_number":70},
  {"content":"\r\nبا او است » و هم امّ ايمن كه روايت معروف از پيغمبر بمفاد « امّ ايمن از اهل بهشت است » ( و هم حسنين كه بحسب روايات متظافره و مستفيض ، دو سرور اهل بهشتند ) به نفع فاطمه ( س ) شهادت داده‌اند ليكن اين بيّنه ، با اين كه به موازين فقهى نبايد از متصرف خواسته شود ، مورد قبول خليفه قرار نگرفته به اين بهانه كه على ( ع ) ذو نفع است ! و امّ ايمن زن است ( حسنين هم صغير ) و بهر حال با شهادت يك زن و يك مرد بيّنه ، تحقق نمىيابد ( بحسب برخى از روايات - از طرق شيعه - اسماء بنت عميس زن خليفهء اول هم شهادت داده و شهادت او نيز به عذر دوستى وى با جعفر طيّار مورد توجّه واقع نگرديده است ! ) بارى بهر جهت ، شايد فاطمه ( س ) پس از اين كه ملك از تصرفش خارج شده و بيّنه اش پذيرفته نگرديده از راه دعوى ارث پيش آمده و خواسته است از اين راه هم ، اگر بشود ، حق خود را حفظ كند در اين هنگام خليفه بحديث « نحن معاشر الأنبياء لا نورث » كه به تصريح مورّخان از اهل سنّت ، راوى آن تنها خود خليفه است ، استناد جسته و در حقيقت آيات منصوصهء مورد استناد فاطمه ( س ) را به خبر ( آن هم خبر واحد ) تخصيص داده و عمومات را بدين وسيله مخصوص ساخته است .\r\nاستدلال فاطمه ( س ) در اين خطبه به اين مسألهء فقهى و اصولى ناظر است .\r\nدر اين موضوع روشن كردن مسألهء فدك از جنبهء تاريخى و فقهى و تحقيق اجتهادى در بارهء آن از اين جهات ، منظور نيست بلكه منظور نقل استدلالى است فقهى يا بتعبير ديگر تفقّهى است كه در همان آغاز عهد اوّل ، عهد صحابه ، به عمل آمده و شايد نخستين بحث مهمّ فقهى در آن عهد و در آن زمان بوده است .\r\nموضوع ديگر كه باز از لحاظ فقهى و تاريخ ادوار فقه در ترجمهء فاطمه زهرا ( س ) دختر پيغمبر ( ص ) به جا است كه در اينجا ياد و مورد توجه گردد موضوع مطالبهء سهم « ذو القربى » مىباشد .\r\nابن ابى الحديد ( بنقل علَّامهء مجلسى - جلد ششم بحار ) اين مضمون را گفته است :\r\n","description":"","footnote":"","page_name":" 27 ","page_number":71},
  {"content":"\r\n« مردم چنان پندارند كه نزاع فاطمه با ابو بكر بس در بارهء دو چيز : ميراث و نحله بوده است در صورتى كه من در حديث ديده‌ام كه نسبت به امرى ديگر نيز منازعه داشته و ابو بكر وى را از آن هم ممنوع ساخته و آن عبارت است از سهم « ذو القربى » .\r\n« احمد بن عبد العزيز جوهرى از انس روايت كرده كه گفته است :\r\n« فاطمه نزد ابى بكر رفت و گفت : همانا تو مىدانى حرمت صدقات را بر ما ، و هم مىدانى كه خدا در قرآن از غنائم از سهم ذو القربى بما چه داده است .\r\n« آنگاه آيهء شريفهء * ( « وَاعْلَمُوا أَنَّما غَنِمْتُمْ مِنْ شَيْءٍ فَأَنَّ لِلَّه خُمُسَه وَلِلرَّسُولِ وَلِذِي الْقُرْبى . . ) * الآيه » را برخواند ابو بكر گفت : پدر و مادرم به فدايت كتاب خدا و حق پيغمبر و حق خويشان او را پذيرا و شنوايم من همان كتاب خدا را كه تو مىخوانى مىخوانم و ندانسته‌ام كه اين سهم از خمس بطور كامل بايد به شما داده شود فاطمه گفت : پس آيا از براى تو و خويشان تو است ؟ گفت : نه ، بلكه مقدارى از آن را به شما مىدهم و باقى را در مصالح مسلمين مصرف مىكنم .\r\n« فاطمه گفت : حكم خدا چنين نيست . ابو بكر گفت : چنين است ليكن اگر مىگويى پيغمبر ( ص ) در اين باره به تو عهدى كرده من تصديق مىكنم و همه را بطور كامل به تو و به اهلت مىدهم .\r\n« فاطمه گفت : پيغمبر خدا در اين باره به من چيزى نگفته جز اين كه هنگام نزول اين آيه او را شنيدم كه مىگفت : « فقد جاءكم الغنى ابشروا ، آل محمّد » « ابو بكر گفت : از آيهء خمس چنان برنمىآيد كه من همهء اين سهم را ، بطور كامل ، به شما بدهم ليكن به آن اندازه كه شما را بىنياز كند و از شما زياد آيد . اين عمر بن خطَّاب و ابو عبيدة بن جرّاح و ديگر كسانند از اينان بپرس و ببين آيا هيچ يك با تو در اين مطلب موافقت دارند ؟\r\n« پس فاطمه رو به عمر كرد و آن چه را به ابو بكر گفت به او گفت . عمر نيز آن چه را ابو بكر گفته بود بازگو كرد . فاطمه به تعجّب در آمد و چنان دريافت كه آن دو\r\n","description":"","footnote":"","page_name":" 28 ","page_number":72},
  {"content":"\r\nاز پيش با هم در اين باره مذاكره داشته و با هم بر اين سخن اتفاق كرده‌اند . . » صاحب « جامع الاصول » بروايت از سنن ابى داود و از نسائى ( بنقل علَّامهء مجلسى در بحار ) اين مضمون را آورده است :\r\n« در روز خيبر پيغمبر ( ص ) سهم ذو القربى را در ميان بنى هاشم و بنى مطَّلب قرار داد » آنگاه گفته است :\r\n« و اخرج النّسائى ايضا بنحو من هذه الروايات من طرق متعددة بتغيير بعض ألفاظها و اتفاق المعنى » و همو از ابو داود به اسنادش از يزيد بن مروان روايت كرده كه :\r\n« ابن زبير كس به نزد ابن عباس فرستاد تا بپرسد كه سهم ذو القربى را براى كه مىداند ؟ ابن عباس گفت : اين سهم متعلق است به خويشان پيغمبر ( ص ) و خود پيغمبر ميان ايشان تقسيم كرده است . عمر هم مقدارى از آن را براى ما فرستاد كه ما چون آن را از حق خويش كمتر ديديم از پذيرفتن آن امتناع و آن را ردّ كرديم » .\r\nو مثل اين روايت را از نسائى نيز روايت كرده است .\r\nباز بروايتى ديگر از ابو داود و نسائى آورده كه « آن چه عمر مىخواسته است به بنى هاشم بدهد چنين بوده : كسانى را كه بخواهند زن بگيرند معونت دهد و وام بدهكاران ايشان را بپردازد و به فقرا ايشان مالى ببخشد و افزون از اين مقدار مساعدت را حاضر نشده و تن در نداده است »\r\n","description":"","footnote":"","page_name":" 29 ","page_number":73},
  {"content":"\r\n\r\n- 2 - عائشه\r\nحافظ ابو نعيم پس از اين كه عائشه زن پيغمبر ( ص ) را به عبارت زير عنوان كرده :\r\n« و منهم الصّدّيقة بنت الصّدّيق ، العتيقة بنت العتيق ، حبيبة الحبيب ، و أليفة القريب ، سيّد المرسلين محمد الخطيب . . » رواياتى آورده از آن جمله است :\r\n« ابن عباس به عيادت عائشه رفته ، و در طىّ امورى كه به او دلدارى داده و عاقبت او را بخير خواسته بوى چنين گفته است :\r\n« هلكت قلادتك بالأبواء فأصبح رسول الله يلتقطها فلم يجدوا ماء فانزل الله عزّ و جلّ : * ( « فَتَيَمَّمُوا صَعِيداً طَيِّباً » ) * فكان ذلك بسببك و بركتك ما أنزل الله لهذه الأمّة من الرّخصة » « عائشة گفت : اى پسر عباس از تزكيه و تعريف من دست بدار ، به خدا سوگند من دوست داشتم « نسيا منسيّا » مىبودم » باز ابو نعيم ، به اسناد ، از عروة بن زبير حديث كرده كه عائشه ، رضى الله تعالى عنها ، گفته است : « يا ليتني كنت نسيا منسيّا » ( اى حيضة ) « 1 »\r\n\r\n","description":"","footnote":"\r\n« 1 » خطيب در تاريخ بغداد ( جلد نهم صفحه 185 ) ، به اسناد ، از هشام بن عروه از پدرش ، عروه ، آورده كه گفته است :\r\n« ما ذكرت عائشة مسيرها ( يعنى فى وقعة الجمل ) قطَّ الَّا بكت حتّى تبلّ خمارها و تقول : « يا ليتني كنت نسيا منسيّا » قال سفيان الثّورى ( و هو الرّاوى عن هشام هذه الرواية ) : النّسى المنسىّ : الحيضة الملقاة » شايد كلمهء « اى حيضة » كه در كلام ابو نعيم در بالا نقل شد نيز مأخوذ از همين كلام سفيان باشد .\r\nو هم خطيب در همان كتاب ( جلد نهم نيز - صفحه 338 ) ، به اسناد ، از هشام بن عروه از پدرش از عائشه آورده كه گفته است :\r\n« ما حسدت من الناس ما حسدت خديجة ، ما تزوّجنى الَّا بعد ما ماتت . و ذلك انّ رسول اللَّه بشّرها ببيت في الجنّة من قصب ! »\r\n","page_name":" 30 ","page_number":74},
  {"content":"\r\nباز هم ، به اسناد ، از عروه از پدرش ، زبير ، روايت كرده كه اين مضمون را گفته است :\r\n« از مردم كسى را به قرآن و فريضه و حلال و حرام و شعر و حديث عرب و نسب عالمتر از عائشه نديدم ! » باز هم ، به اسناد ، از عروه كه به عائشه مىگفته است :\r\n« من از فقه تو در شگفت نيستم زيرا مىگويم زن پيغمبر و دخت ابو بكرى از علمت به شعر و تاريخ عرب نيز عجب ندارم زيرا مىگويم كه دختر ابو بكرى كه از همه كس به اين قسمت داناتر بود ليكن از علم تو به طبّ تعجّب دارم كه چگونه ؟ و از كجا ؟ و بچه منوال است ! ؟ عائشه به شانهء عروه دست نهاده و گفته است : هنگامى كه مردم به عيادت پيغمبر مىآمدند و ادويه و طرز معالجه را براى وى توصيف مىكردند من طب را از ايشان فرا گرفتم ! » باز حافظ ابو نعيم چنين حديث كرده است :\r\n« كسى شنيده است كه عائشه ، رضى الله تعالى عنها ، آيهء * ( « وَقَرْنَ فِي بُيُوتِكُنَّ » ) * تلاوت مىكرد پس اين اندازه گريه مىكرد كه مقنعه اش تر مىگرديد » در كتب صحاح و مسانيد اهل سنّت از عائشه روايات و احاديثى زياد راجع به احكام فقهى آورده شده كه در مقام تفقّه و اجتهاد مورد استفاده قرار گرفته و بموجب آنها افتاء به عمل آمده است .\r\n","description":"","footnote":"","page_name":" 31 ","page_number":75},
  {"content":"\r\n\r\n- 3 - حفصه\r\nسيّمين زنى را كه ابو نعيم نام برده حفصه دختر عمر زن پيغمبر ( ص ) است ليكن در بارهء او چيزى ننوشته جز اين موضوع كه پيغمبر ( ص ) او را اطلاق داده و پدرش عمر خطَّاب غمناك گشته و خاك بر سر ريخته و گفته است :\r\n« ما يعبأ الله بعمر بعد هذا » .\r\nچون خبر كلام عمر به پيغمبر ( ص ) رسيده بر عمر رحمت آورده پس از جانب خدا فرمان يافته كه حفصه را مورد عنايت « رجوع » قرار دهد و چنين شده است « 1 » .\r\nموضوعى ديگر كه در بارهء حفصه ياد كرده مسألهء صحيفه است بدين مضمون كه زيد بن ثابت « 2 » از پدر خود نقل كرده كه گفت : چون ابو بكر مرا به جمع قرآن مأمور ساخت آن را بر پاره هاى پوست و شانه ها ، و پوست شاخه هاى درخت خرما نوشتم و جمع كردم . هنگامى كه ابو بكر در گذشت عمر آنها را در يك صحيفه نوشت و نزد خود نگهداشت . چون عمر به هلاكت رسيد آن صحيفه نزد حفصه زن پيغمبر ( ص ) بود عثمان صحيفه را از او خواست و سوگند ياد كرد كه آن را به او باز پس خواهد داد .\r\n\r\n","description":"","footnote":"\r\n« 1 » در الاستيعاب و الاصابه هم اين قسمت آورده شده و تاريخ ولادت و وفات و ازدواج حفصه با پيغمبر و كيفيت ازدواج و اختلافات در آنها آورده شده و به گفتهء صاحب « الاصابه » او از پيغمبر ( ص ) روايت كرده و گروهى مانند برادرش عبد اللَّه و جمعى از صحابه از وى روايت نموده‌اند .\r\n« 2 » به گفتهء اين اثير در « الكامل » ( جزء 3 - صفحه 244 ) زيد بن ثابت كه كاتب ، وحى و جامع قرآن بوده زبان عربى و عبرى و فارسى و رومى و قبطى را مىدانسته است .\r\n","page_name":" 32 ","page_number":76},
  {"content":"\r\nپس مصحف فراهم آورد و بر حفصه عرضه داشت و صحيفه را به او برگرداند و مردم را امر داد تا مصحفها بنوشتند .\r\nچون حفصه در گذشت عثمان گروهى از خويشان را براى صحيفه نزد عبد الله - عمر فرستاد عبد الله صحيفه را به ايشان تسليم كرد و عثمان دستور داد آن را شستند و از ميان بردند .\r\nحافظ ابو نعيم پس از حفصه به همان ترتيب تا آخر بيست و نه ( 29 ) زن از صحابيّات را به نام و با تجليل بر شمرده كه چون از بقيهء آنها روايتى فقهى يا اثرى قابل توجه نقل نكرده از نام بردن آنها در اينجا صرف نظر و فقط به نام بردن امّ بجيد و سلمى كه هر يك را روايتى است اكتفا مىشود :\r\n","description":"","footnote":"","page_name":" 33 ","page_number":77},
  {"content":"\r\n\r\n- 4 - امّ بجيد\r\nابو نعيم ، به اسناد ، از عبد الرّحمن بن بجيد از جدّه اش ، امّ بجيد حبيبيّه ، حديث كرده كه گفته است :\r\nبه پيغمبر ( ص ) گفتم : « مسكين بر در خانه مىايستد و من چيزى ندارم كه به او بدهم و از اين رو شرمنده مىگردم » پيغمبر فرمود :\r\n« ادفعى فى يده و لو ظلفا محترقا » ( چيزى بوى بده گر چه سمى سوخته باشد ) كنايه از اين كه خوب و محبوب است ، كه تا بتوانى گدا و بينوا را نااميد نكنى و دست تهى از خود نرانى . .\r\nابن حجر عسقلانى « 1 » در « الاصابة » امّ بجيد را به نام حوّاء دانسته و در طىّ عنوان حرف حاء ( از قسم اول ) او را آورده و چنين افاده كرده است :\r\n« حواء ، امّ بجيد ، با موحّده و جيم به هيئت تصغير ، مالك بن انس حديث او را از زيد بن اسلم از ابن ابى بجيد از جدّه اش ، امّ بجيد از پيغمبر ( ص ) بدين عبارت « ردّوا السّائل و لو بظلف محرق » آورده و بروايتى ديگر به اين عبارت « يا نساء المؤمنات لا تحقرنّ إحداكنّ لجارتها و لو بكراع محرق » ذكر كرده و هم مالك از زيد بن اسلم از عمرو بن معاذ از جده اش امّ بجيد ، از پيغمبر حديث كرده كه اين گونه گفته است :\r\n« لا تحقرنّ جارة لجارتها و لو فرسن شاة » امّ بجيد از زنانى بوده كه با زنان بيعت كنندهء با پيغمبر ( ص ) حاضر بوده و بيعت كرده و هم او حديث آورده و گفته است : پيغمبر را شنيدم كه گفت :\r\n\r\n","description":"","footnote":"\r\n« 1 » احمد بن على بن معروف به ابن حجر عسقلانى شافعى متولد به سال 773 و متوفى به سال 852 ه . ق .\r\n","page_name":" 34 ","page_number":78},
  {"content":"\r\n« اسفروا بالصّبح فانّه اعظم للأجر » عسقلانى حديثى را كه از ابو نعيم در بالا نقل شد چنين آورده كه امّ بجيد به پيغمبر ( ص ) گفته است : « انّ المسكين ليقوم على بابى فلا أجد له شيئا اعطيه » پس پيغمبر ( ص ) گفته است :\r\n« ان لم تجدى له شيئا تعطينه إياه الَّا ظلفا محرقا فادفعيه اليه في يده » ابن عبد البر « 1 » نيز در « الاستيعاب » او را در حرف حاء و زير عنوان « حوّاء » آورده و چند حديث از آن چه در اينجا آورده شد به اسناد از او نقل كرده است .\r\n\r\n","description":"","footnote":"\r\n« 1 » ابو عمرو يوسف بن عبد البر قرطبى مالكى متولد به سال 363 و متوفى به سال 463 هجرى قمرى .\r\n","page_name":" 35 ","page_number":79},
  {"content":"\r\n\r\n- 5 - سلمى\r\nسلمى دختر قيس و يكى از خاله هاى پيغمبر ( ص ) بوده كه به دو قبله با پيغمبر ( ص ) نماز گزارده و بنقل از پسرش حكم بن سليم اين مضمون را گفته است :\r\n« من با گروهى از زنان انصار با پيغمبر ( ص ) بيعت كرديم . پيغمبر با ما شرط كرد كه به خدا شرك نياوريم ، دزدى نكنيم ، زنا ندهيم ، كسى را نكشيم ، بهتان و افتراء نزنيم ، و در معروف به راه عصيان و نافرمانى نرويم ، چون ما را از اين منهيّات آگاه ساخت و با ما شرط كرد فرمود « و لا تغشن ازواجكنّ » .\r\nپس ما با وى بدين شرائط بيعت كرديم و از نزدش بازگشتيم . چون بيعت تمام شد و برگشتيم من يكى از زنان را ، كه با ما بود ، گفتم : برگرد و از پيغمبر بپرس كه چه چيز و چه اندازه از اموال شوهران بر ما حرام است ؟ او رفت و پرسيد و چنين پاسخ شنيد : « تأخذى ماله فتحابى به غيره » .\r\nابن عبد البرّ در « الاستيعاب » و ابن حجر در « الإصابه » در بارهء « سلمى بنت قيس بن عمرو بن . . عدى بن النجار تكنى امّ المنذر ، و هى اخت سليط بن قيس ، و سليط ممّن شهد بدرا . . » همان را آورده‌اند كه ابو نعيم آورده و در بالا ياد شد ليكن سؤال از پيغمبر ( ص ) را به اين عبارت آورده « فاسأليه ، ما غشّ ازواجنا » و اين عبارت با اصل قضيه و جواب انسب است .\r\nدر خاتمهء اين قسمت ، ياد آور مىشود كه :\r\nدر « الاستيعاب » و « الإصابه » متجاوز از هزار و پانصد زن نام برده شده كه\r\n","description":"","footnote":"","page_name":" 36 ","page_number":80},
  {"content":"\r\nبسيارى از ايشان از صحابه بوده‌اند و حديث از آنان روايت گرديده است .\r\nابن حجر كه كتاب « الإصابه » را براى تمييز صحابه نوشته ، چنان كه خود در آغاز كتاب آورده كتاب خود را به ترتيب حروف هجاء منظَّم و هر حرفى را بر چهار قسم مرتب ساخته : قسم نخست كسانى هستند كه صحابه بودن ايشان از راه روايت از آنان يا از غير آنان . . وارد شده است قسم دوم كسانى هستند كه در عهد پيغمبر ولادت يافته و در عداد صحابه ياد شده‌اند . . قسم سيم كسانى هستند كه جاهليّت و اسلام را ادراك كرده ( مخضرمان ) و هم طبقه با اصحاب بوده‌اند نه اين كه از اصحاب . . قسم چهارم كسانى هستند كه در كتب مربوط به صحابه به اشتباه و توهّم و از راه غلط و خطاء ياد گرديده‌اند .\r\nآنگاه پس از اين كه رجال را بعنوان « نام » در سه جلد و هم رجال را تحت عنوان « كنيه » در قسمت نخست از جلد چهارم استقصاء كرده قسمت دوم آن را تحت عنوان « كتاب النّساء على الترتيب السابق » يعنى به ترتيب حروف هجاء ، و به ترتيب هر حرفى را به چهار قسم كه در قسمت رجال ياد كرده و آورده يك هزار و پانصد و بيست و دو تن از زنان را ، كه از بسيارى از آنان حديث نقل شده و مدرك حكم فقهى گرديده ، نام برده و ترجمه كرده است از جمله جميله خزرجيّه دختر ابىّ بن سلول است كه اوّلين خلع در اسلام به وسيلهء او اتفاق افتاده چه او زن ثابت بن قيس بن شماس بوده و سر از فرمان او باز زده پس پيغمبر ( ص ) او را خواسته و گفته است « ما كرهت من ثابت ؟ » او پاسخ داده است : دمامت او ( زشت رويى ) پيغمبر ( ص ) گفته است : « أتردّين عليه حديقته » جواب داده است : آرى . پس پيغمبر ميان آن دو تفريق كرده است و از اين عباس روايت است كه « اوّل خلع كان فى الاسلام ، اخت عبد الله بن ابىّ . . »\r\n","description":"","footnote":"","page_name":" 37 ","page_number":81},
  {"content":"\r\n3 - تعليقات استدراكى ( بر جلد اول )\r\n","description":"","footnote":"","page_name":" 38 ","page_number":82},
  {"content":"\r\n\r\nتعليقات استدراكى\r\nمرا چنان معمول بوده و هست كه هر كتابى را ، در هر فنّى ، مطالعه مىكرده و مىكنم اگر چيزى در مطالب آن بنظرم مىرسد ، خواه فكرى و خواه نقلى ، در حاشيهء آن كتاب ياد مىكنم نسبت بخصوص كتاب « ادوار فقه » كه زحمت طرح و رنج تأليف آن را خود به عهده گرفته و نقص اطلاعات خويش را نسبت به آن چه كامل آن تأليف ، آن را اقتضاء دارد به كمال خوبى واقف و معترف بوده و هستم رعايت آن عادت معمول را انسب و اولى و انفع پنداشته‌ام از اين رو نسخه‌اى از چاپ شدهء جلد اوّل را در دسترس دارم كه هر گاه در مطالعات متفرقه و متنوّعه خود به مطلبى متناسب ، به مبحثى از آن ، برخورم آن را يادداشت و به قصد تكميل ناقصى ، در محل متناسب خود ياد كنم تا آن يادداشت در چاپ بعد ، بعنوان استدراك چاپ پيش ، جزء كتاب شود و مورد استفاده مطالعه كنندگان علاقه مند قرار گيرد .\r\nاكنون چنان مىدانم كه ، جلوگيرى از ضياع و نابودى را ، يادداشتهايى را ، كه پس از چاپ جلد اول بر آن جلد تعليق شده بعنوان استدراك ، در اين جلد بياورم اميد اين كه علاقه مندان به اين گونه مطالب را خدمتى انجام يابد كه از آن استفاده و حظَّى حاصل آيد .\r\nاينك آن تعليقات استدراكى :\r\n1 - در صفحه 258 ، از چاپ دوم ، جلد اوّل ، در پايان بحث از « قطع يد » در سرقت ، اين يادداشت ضميمه و تعليق شده است :\r\n« احمد بن محمّد بن حنبل در كتاب « المسند » به اسناد از ابو اميّه مخزومى چنين حديث كرده است :\r\n","description":"","footnote":"","page_name":" 39 ","page_number":83},
  {"content":"\r\n« انّ رسول الله اتى بلصّ فاعترف و لم يوجد معه متاع . فقال له رسول الله ، صلَّى الله عليه و سلَّم ، ما اخالك سرقت قال : بلى . - مرّتين او ثلاثا - قال :\r\n« فقال : رسول الله صلَّى الله عليه و آله و سلَّم : اقطعوه ثمّ جيئوا به . قال :\r\n« فقطعوه ثمّ جاؤا به . فقال رسول الله صلَّى الله عليه و سلَّم : قل :\r\n« استغفر الله و اتوب اليه . قال : استغفر الله و اتوب اليه . فقال رسول الله صلَّى الله عليه و سلَّم : اللَّهمّ تب عليه » 2 - در صفحه 267 ، ذيل بحث از « تيمّم » چنين يادداشت شده است :\r\n« ابن قيّم جوزى « 1 » در كتاب « زاد المعاد فى هدى خير العباد » ( جزء اول - صفحه 154 ) اين مضمون را آورده است :\r\n« . . و عبد الله عمر در كارهاى دينى سخت مىگرفت و در امورى از راه تشديد مىرفت كه صحابه با آن موافق نبودند چنان كه در وضوء ، درون چشم خود را مىشست به طورى كه در نتيجهء اين كار ، كور شد ! . و در تيمّم به دو ضربت : يكى براى روى و ديگر براى دو دست تا مرفق تيمّم مىكرد و به يك ضربت اكتفاء نمىكرد و دو كفّ را كافى نمىدانست ليكن ابن عباس بر خلاف وى به يك ضربت براى روى و دو كفّ بسنده مىساخت .\r\n« ابن عمر اگر زن خود را مىبوسيد وضوء را بعد از آن واجب مىدانست و بوجوب وضوء فتوى مىداد و هر گاه اولاد خود را مىبوسيد بعد از آن مضمضه مىكرد و نماز مىخواند ، و هر گاه در ميان نماز به ياد مىآورد كه او را نمازى ديگر بر ذمّه است فتوايش\r\n\r\n","description":"","footnote":"\r\n« 1 » « علامهء حافظ شمس الدين ابو عبد اللَّه محمد بن بكر زرعى دمشقى حنبلى معروف به ابن قيم جوزى » صاحب تأليفات بسيار ( كتاب « اخبار النساء » هم از همين ابن قيم است ) در سال ششصد و نود و يك 691 تولد و در سال هفتصد و پنجاه و يك 751 وفات يافته است .\r\n","page_name":" 40 ","page_number":84},
  {"content":"\r\nاين بود كه آن نماز را تمام كند پس از آن نمازى را كه به يادش رسيده به جا بياورد و از آن پس نمازى را كه در آن بوده اعاده كند . . » 3 - در صفحه 318 ذيل مسأله « لعان » چنين يادداشت شده است :\r\nدر اينجا بىمناسبت نيست آورده شود كه : در زمان جاهليّت گاهى مىشده است كه زنان مردان را طلاق مىداده و از ايشان جدا مىشده‌اند .\r\nابو الفرج اصفهانى در كتاب « الاغانى » ( جزء 16 ) در ترجمهء حاتم طائى ، جواد مشهور عرب ، قصه‌اى راجع به « ماويه » ، زن او ، و مادر عديّ بن حاتم ، آورده كه خلاصهء مفاد آن چنين است :\r\n« مالك پسر عمّ حاتم بزن او « ماويه » گفت : با حاتم چه مىكنى كه او هر چه بدست مىآورد نابود مىسازد و تلف مىكند و به اين و آن مىبخشد پس اگر او را مرگ فرا رسد فرزندان خويش را بر قوم تو سربار خواهد ساخت ؟ ماويه گفت : راست مىگويى حاتم چنين است .\r\n« و در جاهليّت ، مرسوم چنان بود كه گاهى زنان شوهران خويش را طلاق مىدادند و رها مىساختند و طلاق ايشان بدين گونه بود كه اگر در چادرى مويى مىبودند ( خيمه هايى كه از مو مىبافتند و در باديه زير آن بسر چادرى مىبردند ) وضع آن را تغيير مىدادند بدين گونه كه اگر در آن رو به مشرق باز مىشد در را به جانب مغرب برمىگرداندند و باز مىكردند و اگر بسوى يمن مىبود به جانب شام ، تغييرش مىدادند و چون مرد آن را دگرگون مىديد مىفهميد كه زن او را رها ساخته و جدايى او را خواهان شده و طلاق گفته است :\r\n« مالك پسر عمّ حاتم ، زن او را كه از زيباترين زنان بود گفت : شوهرت حاتم را طلاق بده تا من كه مالم از او بيشتر و براى تو بهترم ترا به نكاح در آورم و از تو و فرزندانت نگهدارى كنم و اين گفته ها مكرر شد و تكرار آن ، زن را بطلاق حاتم وادار ساخت پس وضع چادر را تغيير داد حاتم چون به نزد زن در آمد و وضع در خيمه را\r\n","description":"","footnote":"","page_name":" 41 ","page_number":85},
  {"content":"\r\nدگرگون يافت به فرزند خود ، عدىّ گفت . . ( تا آخر قضيه كه صاحب اغانى آن را ياد كرده است ) .\r\n4 - در صفحه 350 از چاپ دوم در پايان بحث « قسامه » اين ياد داشت ضميمه شده است :\r\n« محمد بن جرير طبرى در تاريخ خود ( جزء سيم صفحهء 326 ) اين مضمون را آورده است :\r\n« . . ابو شريح خزاعى از اصحاب پيغمبر ، صلَّى الله عليه و سلَّم ، بود پس از اين كه از مدينه به كوفه منتقل شده تا به كار جهاد نزديك باشد . شبى بالاى بام بوده فرياد همسايه را شنيده كه استغاثه مىكرده و يارى مىجسته پس بر خانهء همسايه مشرف شده ديده است چند تن از جوانان مردم كوفه ، شبانه بر همسايه در آمده و به او مىگويند : فرياد مكن يك ضربت بيش نيست كه ترا از زندگى آسوده سازيم پس او را كشتند .\r\nابو شريح بسوى عثمان به مدينه برگشت و چون اين خبر شيوع يافت « قسامه » پيدا شد ( احدثت القسامة ) . و قول ولىّ مقتول مورد اعتبار قرار گرفت تا بدان وسيله در آن زمان از كشتار گروهى از مردم جلوگيرى به عمل آيد » « باز طبرى ( در همان صفحه ) به اسناد از نافع بن جبير آورده كه نافع گفته است .\r\n« قال عثمان : القسامة على المدّعى عليه و على أوليائه ، يحلف منهم خمسون رجلا اذا لم تكن بيّنة ، فإن نقصت قسامتهم ، او ان نكل رجل واحد ، ردّت قسامتهم و وليها المدّعون و احلفوا فإن حلف منهم خمسون استحقّوا » در اين دو فقره ، كه از طبرى نقل شده ، دو مطلب ، مورد نظر است كه نبايد از اشارهء به آنها صرف نظر شود : يكى جملهء « احدثت القسامة » كه در فقره نخست آمده و دوم جملهء « القسامة على المدّعى عليه » كه در قسمت دوم بعنوان حكم عثمان ذكر گرديده است .\r\nخلاصهء نظر اول : اينست كه آن جمله ظاهر است در اين كه پيش از آن واقعه\r\n","description":"","footnote":"","page_name":" 42 ","page_number":86},
  {"content":"\r\nو پيش از زمان خلافت عثمان « قسامه » نبوده و در آن زمان ، حدوث يافته است و اين ظاهر ، به اتفاق شيعه و سنّى درست نيست زيرا از روايات منقول در اين باب ، كه بعضى از آنها نقل شده به خوبى آشكار است كه « قسامه » در زمان خود پيغمبر ( ص ) تشريع و ، يا ، حادث گرديده است .\r\nابن رشد اندلسى ( محمد بن احمد بن محمد بن احمد بن رشد قرطبى - متوفى 595 ه . ق ) در كتاب فقهى خود به نام « بداية المجتهد و نهاية المقتصد » روايتى به تخريج بخارى از سعيد بن عبيد طائى از بشير بن يسار و روايتى ديگر به تخريج ابو داود از ابو سلمة بن ابى عبد الرحمن و از سليمان بن يسار از رجالى از بزرگان انصار آورده كه در هر دو مسأله ادعاء انصار بر يهود در بارهء كشتن مردى انصارى و اظهار پيغمبر ( ص ) سوگند ياد كردن يكى از دو طرف ( بطور قسامه ) آورده شده و از آن پس ابن رشد در بارهء روايت دوم گفته است :\r\n« و اين حديثى است « صحيح الأسناد » چه آن را راويان « ثقه » از زهرى از ابى سلمه روايت كرده‌اند » پس از آن گفته است : در زمان عمر نيز ، مردى را از قبيلهء جهينه پيش آمدى شده كه مرده و « ولىّ دم » بر مردى از قبيلهء بنى سعد ادّعا كرده و عمر در اين باره « قسامه » را مطرح ساخته و بهر يك از دو طرف ، پنجاه بار سوگند ياد كردن را ياد آورى كرده است .\r\nپس حدوث « قسامه » بطور قطع ، بر زمان عثمان مقدم است نه اين كه در زمان او احداث شده باشد .\r\nخلاصه نظر دوم اين كه طبق روايات و نصوص از طرق شيعه ، كه ملاك اتفاق فقيهان اين مذهب است در اين حكم ، اين مسأله ، كه به دماء ارتباط دارد ، از اصل كلَّى « البيّنة على المدّعى و اليمين على المدّعى عليه » كه مخصوص شده به اموال ، به واسطهء جلوگيرى از فساد و كشتار ، چنان كه در روايات به آن اشاره بلكه تصريح\r\n","description":"","footnote":"","page_name":" 43 ","page_number":87},
  {"content":"\r\nشده ، جدا گرديده و بر خلاف آن اصل ، در اينجا ابتداء سوگند با مدّعى است و اگر او نخواهد و نپذيرد سوگند به « مدّعى عليه » متوجّه و بر عهدهء او قرار مىگيرد ليكن بنا به اين قسمت دوم كه منقول از طبرى است عثمان امر سوگند را به عكس گفته و سوگند را از ابتداء بر « مدّعى عليه » متوجّه ساخته و در صورت نكول او حق سوگند را براى مدّعى گفته است .\r\nسيّد على صاحب « رياض المسائل » ، معروف بشرح كبير ، در مبحث قسامه ، در بيان مناقشهء « بعض الاجلَّه » نسبت به اشتراط « اقتران الدّعوى باللَّوث » چنين آورده « حيث قال ( يعنى بعض الاجلَّة ) ، بعد نقل جملة الاخبار المتعلَّقة بالقسامة ، الدّالَّة على ثبوتها فى الشريعة من طرق العامّة و الخاصّة كالنّبوىّ : البيّنة على المدّعى و اليمين على من انكر ، الَّا فى القسامة » و الصّحيح عن القسامة : كيف كانت ؟\r\nفقال : « هى حقّ و هى مكتوبة عندنا و لو لا ذلك ، لقتل النّاس بعضهم بعضا ثمّ لم يكن شيء و انّما القسامة نجاة النّاس » و الصّحيح عن القسامة فقال : « الحقوق كلَّها ، البيّنة على المدّعى و اليمين على المدّعى عليه الَّا فى الدّم خاصّة » ابن رشد در مسألهء « قسامه » چهار موضوع اصلى را مورد اختلاف دانسته است بدين قرار :\r\n1 - آيا حكم به « قسامه » واجب است ؟\r\n2 - بنا بر وجوب ، آيا كشتن واجب است يا ديه يا دفع مجرّد دعوى ؟\r\n3 - در ياد كردن سوگندها آيا نخست بايد به مدّعيان ، توجّه و از ايشان آغاز شود يا اين كه ابتداء از « مدّعى عليهم » شروع و به ايشان ياد كردن سوگند اظهار شود ؟\r\nو چند تن از اولياء لازم است سوگند ياد كنند ؟\r\n4 - شبهه و « لوث » در مسألهء « قسامه » چه گونه است ؟\r\nآنگاه در پيرامن يكان يكان از اين چهار به بحث پرداخته است .\r\n","description":"","footnote":"","page_name":" 44 ","page_number":88},
  {"content":"\r\nاز جمله در بارهء موضوع نخست چنين افاده و بحث كرده است :\r\n« جمهور فقيهان امصار : مالك و شافعى و ابو حنيفه و احمد و سفيان و داود و ياران و پيروان اينان ، و جز آنان ، از فقهاء بلاد و امصار ، وجوب حكم به « قسامه » را قائل شده‌اند و گروهى از علماء : سالم بن عبد الله و ابو قلابه و عمر بن عبد العزيز و ابن عليه حكم به « قسامه » را جائز ندانسته‌اند .\r\n« دليل جمهور ، حديثى است از پيغمبر ( ص ) در بارهء حويصه و محيصه كه اهل حديث بر صحت آن اتفاق دارند گر چه ايشان را در الفاظ آن ، اختلاف است .\r\n« دليل كسانى كه حكم به آن را جائز ندانسته‌اند اينست كه قسامه با اصولى شرعى كه صحّت آنها مورد اتّفاق و اجماع است مخالفت دارد .\r\nيكى از موارد مخالفت اين كه يكى از اصول مسألهء شرعى اينست كه ياد كردن سوگند جز بر چيزى كه بطور قطع و يقين ، معلوم يا بر وجه مشاهده و احساس ، محسوس باشد جائز نيست پس اولياء دم كه قتل را نديده و قاتل را نشناخته‌اند ، بلكه گاهى ايشان در شهرى بوده‌اند و قتل در شهرى ديگر ، چه گونه بر آن سوگند ياد كنند ؟\r\nاز اين رو بخارى ( محمد بن اسماعيل - متوفى 256 ه . ق ) از ابو قلابه روايت كرده كه عمر بن عبد العزيز روزى بار عام داد چون مردم بر او در آمدند گفت : در بارهء « قسامه » چه مىگوييد ؟ مردم گفتند : قصاص به قسامه را حق مىدانيم چه خلفاء ، به قسامه عمل كرده‌اند .\r\n« پس عمر از ابو قلابه پرسيده است : تو در اين باره چه مىگويى ؟ او بعد از اظهار تعارف و تواضع گفته است :\r\n« يا امير المؤمنين اگر پنجاه كس گواهى دهند بر مردى به اين كه وى در دمشق زنا كرده و خود نديده باشند آيا تو را راى چنان است كه او را رجم ( سنگسار ) كنى ؟ عمر پاسخ داده : نه . ابو قلابه گفته است : اگر پنجاه نفر در نزد تو بر مردى شهادت دهند كه در حمص دزدى كرده و او را نديده‌اند آيا تو دست آن مرد را با اين شهادت جدا مىكنى ؟ پاسخ داده است : نه .\r\n","description":"","footnote":"","page_name":" 45 ","page_number":89},
  {"content":"\r\n« و در برخى از روايات است كه ابو قلابه گفته است :\r\n« پس من به عمر گفتم : از چه راه هر گاه كسانى كه نزد تو هستند شهادت دهند كه كسى ديگرى را در شهرى ديگر كشته به چنين شهادتى حكم به قصاص مىكنى ؟\r\n« عمر بن عبد العزيز پس از اين واقعه به عاملان خود در بارهء « قسامه » نوشت كه اگر دو شخص عادل ، شهادت دهند كه فلان شخص ، قاتل است او را قصاص كنيد ليكن به شهادت پنجاه تن كه سوگند ياد كنند ( قسامه ) قصاص روا مداريد .\r\nو از جمله موارد مخالفت قسامه با اصول شرعى اينست كه يكى از آن اصول مسلَّم ، اين اصل : « البيّنة على من ادّعى و اليمين على من انكر » و حكم قسامه با آن مخالفت دارد .\r\n« و هم اين گروه كه با حكم قسامه موافق نيستند دلائل موافقان با آن را ردّ كرده و گفته‌اند :\r\n« احاديث و رواياتى كه بر حكم پيغمبر ( ص ) به قسامه ، مورد استثنا گرديده بر مدّعى دلالت ندارد . قسامه عملى بوده است در جاهليّت و پيغمبر از راه تلطَّف خواسته است بفهماند كه بحسب اصول مقررهء اسلامى آن عمل را لزومى نمانده و نيست از اين رو به انصار كه اولياء دم بوده‌اند گفته است : آيا پنجاه سوگند ياد مىكنيد . ايشان هم گفته‌اند : بر چيزى كه نديده‌ايم چه گونه سوگند ياد كنيم ؟ پس پيغمبر گفته است :\r\nدر اين صورت يهود سوگند ياد مىكنند . انصار گفته‌اند : سوگند كسانى را كه كافرند چه گونه مىتوانيم به پذيريم ؟\r\n« باز مخالفان ، در توضيح و تاييد نظر خويش گفته‌اند :\r\n« اگر سنّت و حكم چنين بود كه با اين كه نديده‌اند سوگند ياد كنند پيغمبر ( ص ) ايشان را به آن امر مىكرد و تصريح مىنمود كه ياد كردن سوگند حكم و سنّت است .\r\n« بنا بر اين ، آن احاديث و آثار در حكم به قسامه ، صريح و نصّ نيست و تأويل\r\n","description":"","footnote":"","page_name":" 46 ","page_number":90},
  {"content":"\r\nدر آنها راه دارد پس اولى اينست كه در آنها تأويل به عمل آيد و اصول مسلَّمه مورد عمل واقع گردد .\r\n« قائلان به قسامه بويژه مالك را عقيده و راى اينست كه « قسامه » خود سنّت و حكمى است منفرد و مستقل كه « اصول » به وسيلهء آن تخصيص يافته ، مانند ديگر سنن و احكامى كه مخصّص بر آنها وارد مىشود و مخصوص مىگردند ، مالك چنان گمان كرده كه حكم قسامه و مخصّص شدن آن بدين علَّت است كه در موضوع « دماء » احتياط كامل به عمل آيد زيرا وقوع قتل فراوان است و اقامهء شهادت بر آن كم و دشوار چه قاتل براى قتل جايهاى خلوت را برمىگزيند . پس حفظ « دماء » را سنّت و حكمى بايد كه بتواند تا حدّى قتل را محدود سازد .\r\n« اين تعليل و توجيه مالك ، به راهزنان و دزدان نقض شده چه بر آنان نيز اقامهء شهادت دشوار است و حال اين كه نسبت به آنان قسامه تشريع نشده . و از اين رو است كه مالك شهادت مسلوبان را بر سالبان ، با اين كه خلاف اصل است اجازه كرده است » و در پيرامن موضوع سيم ، كه به بحث در اين موضع ، از اين اوراق ، ارتباط و مناسبت دارد ، چنين افاده كرده است :\r\n« كسانى كه قسامه را پذيرفته و گفته‌اند به واسطهء آن ، استحقاق مال يا قصاص ثابت مىگردد اختلاف كرده‌اند كه سوگندهاى پنجاهگانه ، كه در آثار و اخبار آمده نخست بر كدام يك از دو طرف : مدّعى يا مدّعى عليه ، متوجه است شافعى و احمد و داود بن على ، و جز اينان ، گفته‌اند : نخست بايد به مدّعيان اجازه داده شود كه پنجاه سوگند ياد كنند ليكن فقيهان كوفه و بصره و بسيارى از اهل مدينه گفته‌اند : بايد اوّل از « مدّعى عليهم » خواسته شود كه پنجاه سوگند ياد كنند .\r\n« گروه نخست بحديث مالك از ابن ابى ليلى از سهل بن ابى حثمه و هم مرسلهء مالك از بشير بن يسار اعتماد كرده و استناد جسته‌اند .\r\nگروه دو مرا به آن چه بخارى از سعيد بن عبيد طايى از بشير بن يسار تخريج كرده\r\n","description":"","footnote":"","page_name":" 47 ","page_number":91},
  {"content":"\r\nاعتماد و استناد است چه در آن حديث آمده كه پيغمبر ( ص ) به انصار گفته است :\r\nبيّنه اقامه كنيد ، گفته‌اند : بيّنه نداريم . گفته است پس يهود سوگند ياد مىكنند . گفته‌اند ما به سوگند ايشان اعتماد نداريم و خرسندى نمىدهيم . .\r\n« و هم به آن چه ابو داود از سلمة بن ابو عبد الرحمن و از سليمان بن يسار از بزرگان انصار تخريج كرده كه رسول صلَّى الله عليه و سلَّم نخست بيهود گفته است : آيا پنجاه تن از شما پنجاه سوگند ياد مىكنيد ؟ ايشان امتناع كرده‌اند پس به انصار گفته است : شما سوگند ياد كنيد . آنان گفته‌اند : آيا بر كارى كه ما نديده‌ايم سوگند ياد كنيم ؟\r\n« كوفيان نيز از عمر روايت كرده‌اند كه : سوگند را نخست به « مدّعى عليهم » متوجه ساخته و پس از اين كه ايشان نكول كرده و سرباز زده‌اند به « مدّعيان » گفته است :\r\nسوگند ياد كنند . و چون ايشان هم از ياد كردن سوگند امتناع كرده . به نيمى از ديه به نفع مدّعيان حكم كرده است .\r\n« اين دسته گفته‌اند : احاديث ما از آن احاديث كه بر تقديم مدّعيان در توجّه سوگند دلالت دارد اولى است زيرا مطابق « اصل » است ( اليمين على المدّعى عليه ) ابو عمرو گفته است : احاديث متعارض در اين باب ، مشهور است » .\r\n5 - در صفحه 224 راجع به عمل برأى يادداشتى بدين عبارت ضميمه شده است :\r\n« طبرى در تاريخ خود ( جلد سيم صفحه 322 ) اين مضمون را آورده است :\r\n« در سال 29 عثمان با مردم به حجّ رفت و در منى چادر زد ، و اين نخستين بار بود كه عثمان در آنجا خيمه بر پا كرد ، و نماز را هم در منى و هم در عرفه تمام خواند .\r\n« واقدى ، به اسناد از صالح مولى توأمه آورده كه گفته است :\r\nاز ابن عباس شنيدم كه گفت : نخستين بار كه مردم آشكارا در بارهء عثمان به سخن در آمدند اين بود كه او به هنگام خلافت خود نماز را در منى دو ركعت ( قصر ) مىخوانده تا سال ششم خلافتش كه نماز را « تمام » گزارده پس بسيارى از اصحاب پيغمبر\r\n","description":"","footnote":"","page_name":" 48 ","page_number":92},
  {"content":"\r\nاين كار را بر او عيب گرفته و عيبجويان در اين باره سخن به طعن گفته‌اند تا اين كه على و گروهى كه با وى بوده‌اند نزد او رفته‌اند و على به او گفته است :\r\n« به خدا سوگند امرى تازه پديد نيامده و عهدى از پيش موجود نبوده و تو خود مىدانى و ديدى كه پيغمبر ( ص ) در « منى » نماز را به دو ركعت مىگزارد و بعد از رحلت وى ابو بكر و عمر ، و تو خود نيز مدتى از سالهاى اوّل خلافت خويش بر آن قرار بودى اكنون نمىدانم چرا چنين كردى ؟ عثمان گفت : « رأى رأيته » اين عقيده و رأيى بوده است از من » .\r\nو هم طبرى ( در همان جلد و همان صفحه ) ، بنقل از واقدى ، به اسناد ، اين مضمون را آورده است :\r\n« عثمان ، در منى ، نماز را به چهار ركعت با مردم گزارد . پس كسى به نزد عبد الرّحمن بن عوف رفت و گفت : آيا مىبينى برادر ترا كه نماز را با مردم به چهار ركعت ( تمام ) خواند ؟ . عبد الرّحمن نماز را با اصحاب و ياران خود به دو ركعت ( شكسته ) گزارد و پس از اداء نماز بر عثمان در آمد و بوى گفت : آيا تو در اين مكان با پيغمبر ( ص ) به دو ركعت نماز را اقامه نكردى ؟ گفت : چرا . گفت : آيا با ابو بكر و ، بعد از او ، با عمر چنين نماز نگزاردى ؟ پاسخ داد : چرا . گفت : آيا مدّتى از ابتداء خلافت خود بر همان روش نبودى و بدان و تيره عمل نكردى ؟ پاسخ داد : چرا .\r\n« آنگاه عثمان به عبد الرحمن گفت :\r\n« اكنون تو بشنو : مرا خبر دادند كه سال گذشته برخى از مردم يمن و از مردم جفا كار و از مردم جفا پيشه گفته‌اند : نماز براى مقيم دو ركعت است ببينيد پيشواى شما عثمان ، نماز را دو ركعت خواند .\r\n« بعلاوه من در مكه اهل و خانواده دارم . از اين روى رايم بر اين قرار يافت كه نماز را به چهار ركعت بگزارم تا مردم به شبهه نيفتند و راه خطا پيش نگيرند .\r\n« و ديگر اين كه من در مكَّه زن گرفته‌ام . و هم اين كه مرا در طائف دارايى\r\n","description":"","footnote":"","page_name":" 49 ","page_number":93},
  {"content":"\r\nو مال است و بسا كه به آن جا بروم پس در آغاز خلافت خود نماز را شكسته و « قصر » مىخواندم و اكنون « تمام » مىخوانم .\r\n« عبد الرحمن گفت :\r\n« آن چه بهانه آوردى در خور پذيرفتن نيست :\r\n« امّا اين كه گفتى : از مكه زن گرفته‌اى درست نيست چه زن تو با تو در مدينه است و بهر جا بخواهى او را مىبرى و در هر جا ساكن شوى او را نگه مىدارى .\r\n« و امّا اين كه گفتى : در طائف مال دارى ، پس ميان تو و طائف سه شبانه روز راه است و تو از اهل طائف نيستى .\r\n« و امّا اين گفتهء تو : كه مردم يمن و غير ايشان ، چون از حج بر مىگردند مىگويند :\r\nاين عثمان پيشواى ما است كه نماز را به دو ركعت مىگزارد ، با اين كه مقيم است ، بهانه و عذرى است نادرست چه پيغمبر ( ص ) كه بر او وحى مىشد و در زمان او اهل اسلام به كثرت اين زمان نبودند و هم بعد از او ابو بكر نماز را به دو ركعت گزاردند و عمر هم كه در زمان وى اسلام توسعه يافته بود تا روزى كه در گذشت نماز را در اين مكان قصر ( شكسته ) به جاى آورد .\r\n« عثمان گفت : « هذا رأى رأيته » اين راى و عقيده من است .\r\n« پس عبد الرحمن از نزد عثمان بيرون رفت و ابن مسعود را ديد و ابن مسعود از او پرسيد : آيا عثمان آن چه را مىدانست تغيير داد ؟ عبد الرحمن گفت : نه . ابن مسعود گفت : پس من چه بايد بكنم ؟ پاسخ داد : به آن چه خود مىدانى عمل كن . ابن مسعود گفت : اختلاف و مخالفت به ميان مىآيد و آن پسنديده نيست ، من شنيدم عثمان نماز را با مردم به چهار ركعت ( تمام ) گزارده من هم با اصحاب و ياران خويش به چهار ركعت نماز را به جاى آوردم ! « عبد الرحمن گفت : من هم كار عثمان را شنيدم ليكن نماز را با اصحاب و ياران خود دو ركعت ( قصر ) خواندم و اكنون من نيز چنان خواهم كرد كه تو كرده\r\n","description":"","footnote":"","page_name":" 50 ","page_number":94},
  {"content":"\r\nو مىگويى پس با وى به همان چهار ركعت نماز خواهم خواند ! ! » اين آراء سه گانه آن هم از خليفه و دو تن از بزرگترين صحابه ، آن هم با آن طرز استدلال ، از نظر فقهى و طرز تفكر دينى بسيار قابل توجّه و در خور تأمّل است .\r\n6 - در صفحه 774 در پايان بحث از عمل به « رأى » اين عبارت را يادداشت كرده‌ام :\r\n« در تاريخ بغداد تأليف حافظ ابو بكر احمد بن على ، خطيب بغدادى ( متوفى به سال 463 ه . ق ) در طىّ ترجمهء اسحاق بن نجيح ملطى به اسناد از نافع از ابن عمر آورده شده كه گفته است : قال رسول الله صلَّى الله عليه و سلَّم :\r\n« من قال فى ديننا برأيه فأقتلوه » ، كسى كه در دين اسلام چيزى را از « رأى » خود بگويد وى را بكشيد » .\r\n7 - در صفحه 492 ( ذيل بيان عظمت مقام اسلام ) يادداشتى چنين نوشته‌ام :\r\n« در كتاب « مجمل التّواريخ و القصص » كه مؤلَّف آن ، تاريخ را تا سال پانصد و بيست ( 520 ) ، كه شايد عمر او در آن سال به پايان آمده ، نوشته ، و ظاهرا اهل اسدآباد همدان بوده و از نسخهء منحصر به فرد آن كتاب ، كه در پاريس است ، عكس بردارى شده و به تصحيح محمد تقى بهار ( ملك الشعراء ) در تهران به چاپ رسيده چنين آورده شده است .\r\n« فصل : اندر حوادث بعد از هجرت - السّنة الاولى :\r\n« اندر اين سال اوّل از هجرت ، پيغامبر عليه السّلام سلمان فارسى را بخريد و من شرح آن بگويم تا تكرارى نبايد كرد .\r\n« چنين خوانده‌ام در تأليف حمزة بن الحسن ، خداوند تاريخ ، كه گويند :\r\n« سلمان به اصل از اصفهان بوده ، از ديه جيان ( جى ) و نام او ماهبذ بن بدخشان بن آذرجشنس « 1 » بن مرد سالار بود و نسب او تا به منوچهر ملك عجم بكشد پس از\r\n\r\n","description":"","footnote":"\r\n« 1 » مصحح ، اين كلمه را معرب « آذر گشسب » دانسته .\r\n","page_name":" 51 ","page_number":95},
  {"content":"\r\nجهت كارى كه بر دست وى برفت كه به زبان پارسيان « مرگ ارژان » « 1 » خوانند يعنى موجب كشتن ، بگريخت و نيارست در ملك عجم بودن ، به شام افتاد به دير راهبى و با ايشان از دين مجوس به ترسايى در آميخت و از اين صومعه به ديگرى مىرفت در آن بيابان ، تا حادثه‌اى افتادش و جهودى به بندگى بداشتش ، نام او عثمان بن الاشهل ، چون پيغامبر هجرت كرد او را بخريد از آن جهود و آزاد كرد و عهدى نوشت به خطَّ على بن ابى طالب عليه السّلام ، و اين نسخت آنست ، لفظ بلفظ .\r\n« بسم الله ( هكذا ) هذا ما افدى به محمّد بن عبد الله [ رسول الله 
  ] سلمان الفارسىّ من عثمان بن الاشهل اليهوديّ ثمّ القرظىّ بغرس ثلاثمائة نخلة و اربعين أوقية « 2 » ذهبا و قد بريء محمّد بن عبد الله [ رسول الله 
  ] لثمن سلمان الفارسىّ .\r\nو ولاؤه لمحمّد بن عبد الله [ رسول الله 
  ] و اهل بيته لا سبيل على احد على سلمان .\r\nشهد على ذلك ابو بكر بن ابى قحافة و عمر بن الخطاب و حذيفة بن سعد بن اليمان و ابو ذر الغفاري و المقداد بن الاسود و بلال مولى ابى بكر و عبد الرّحمن بن عوف . و كتب علىّ بن ابى طالب [ يوم الاثنين 
  ] فى جمادى الأولى من سنة [ مهاجر 
  ] محمّد بن عبد الله رسول الله » « و سلمان فارسى را برادر زاده‌اى بود نام او ماه آذر بن فرّوخ بن بدخشان و تخمهء ايشان بشيراز است و عهدى دارند از پيغامبر هم به خط امير المؤمنين على ، بر اديم سفيد نوشته و خاتم پيغمبر و ابو بكر و عمر و عثمان و على عليه السّلام بر آنجا نهاده و اگر چه اين عهد به سال نهم بود از هجرت بدين جايگاه ثبت كرده شد تا از يك روى باشد .\r\n\r\n","description":"","footnote":"\r\n« 1 » مصحح نوشته است « ظ : « مرگ ارژان » بمعنى مرگ ارزانى است يعنى مستحق للموت و اين يكى از لغات مذهبى زرتشتيان است و گناهانى بوده كه به مرگ ارزانى مىانجاميده است .\r\n« 2 » « اوقيه چهل درم قال الجوهرى - : « هكذا كان فى ما مضى فاما اليوم فى ما يتعارفه الناس و يقدر عليه الاطباء فالاوقية ، استار و ثلثا استار » ( صراح اللغة ) .\r\n","page_name":" 52 ","page_number":96},
  {"content":"\r\n« ذكر عهد برادرزادهء سلمان فارسى و اين نسخت آنست به خط علىّ بن ابى طالب كرّم الله وجهه ، لفظا بلفظ :\r\n« بسم الله الرّحمن الرّحيم . هذا كتاب من محمّد رسول الله ، صلَّى الله عليه و سلَّم « 1 » سأله سلمان وصيّة بأخيه ، ماهاذر فرّوخ و اهل بيته و عقبه من بعد ما تناسلوا ، من اسلم منهم و من اقام على دينه ، سلم الله ( ؟ ) :\r\nاحمد إليك ، الَّذي أمرني أن أقول : لا إله الَّا هو وحده لا شريك له : اقولها و آمر النّاس بها و انّ الخلق خلق الله و الامر كلمة الله خلقهم و أماتهم و هو ينشرهم و اليه المصير ، و انّ كلّ امر يزول ، و كلّ شيء يبيد و يفنى ، و كلّ نفس ذائقة الموت ، من آمن با لله و رسوله كان له فى الآخرة دعة الفائزين ، و من اقام على دينه تركناه فلا اكراه فى الدّين .\r\n« فهذا كتاب لأهل بيت سلمان : انّ لهم ذمّة الله و ذمّتي على دمائهم و أموالهم فى الأرض الَّتى يقيمون فيها ، سهلها و جبلها و مراعيها و عيونها [ غير 
  ] مظلومين و لا مضيّق عليهم .\r\n« فمن قرء عليه كتابى هذا ، من المؤمنين و المؤمنات ، فعليه ان يحفظهم و يكرمهم و يسرّهم و لا يتعرّض [ لهم 
  ] بالأذى و المكروه . و قد رفعت عنهم جزّ النّاصية « 2 » و الجزية و الخمس و العشر ، إلى سائر المؤن و الكلف .\r\n« ثمّ ان سألوكم فاعطوهم ، و ان استعانوا بكم فأعينوهم ،\r\n\r\n","description":"","footnote":"\r\n« 1 » شايد اين دو سطر تا « احمد إليك » جزء نامه نبوده و صاحبان نامه يادداشتى را برأى خود بر آن افزوده‌اند . چنان كه « سلم اللَّه » آخر اين دو سطر كه مصحح علامت استفهام ( ؟ ) بر آن گذاشته است يا اين كه « سلم اليه » و متمم و خاتم دو سطر بوده يا اين كه « بسم اللَّه » بوده كه فاتح عهدنامه و اصل عهدنامه از آنجا باشد .\r\n« 2 » آيا چنين حكمى در زمان پيغمبر ( ص ) بوده و مورد عمل هم شده كه بموجب اين عبارت از كسان سلمان ، موضوع و مرفوع شده ؟ بتحقيق و تفحص نيازمند است .\r\n","page_name":" 53 ","page_number":97},
  {"content":"\r\nو ان استجاروا بكم فأجيروهم ، و ان أساؤا فاغفروا لهم ، و ان أسيء عليهم فامنعوا عنهم ، و لهم ان يعطوا من بيت مال المسلمين فى كلّ سنة مائتي حلَّة فى شهر رجب و مائة فى الأضحيّة ، فقد استحقّ سلمان ذلك منّا ، و لأنّ فضل سلمان على كثير من المؤمنين ، و انزل فى الوحي علىّ « انّ الجنّة إلى سلمان اشوق من سلمان إلى الجنّة » ، و هو ثقتى و امينى و تقىّ و نقىّ [ و 
  ] ناصح رسول الله و المؤمنين و سلمان منّا اهل البيت .\r\n« فلا يخالفنّ احد هذه الوصيّة فى ما أمرت ، من الحفظ و البرّ ، لأهل بيت سلمان و ذراريهم ، من اسلم منهم و من اقام على دينه .\r\n« و من خالف هذه الوصيّة فقد خالف الله و رسوله ، و عليه اللَّعنة إلى يوم الدّين ، و من أكرمهم فقد اكرمنى ، و له عند الله الثّواب و من آذاهم فقد آذانى و انا خصمه يوم القيامة ، جزاؤه نار جهنّم و برئت منه ذمّتي ، و السّلام عليكم .\r\n« و كتب علىّ بن ابى طالب به امر رسول الله فى رجب سنة تسع من الهجرة . و حضر ابو بكر و عمر و عثمان و طلحة و الزّبير و عبد الرّحمن و سعد و سعيد و ابو ذر و عمّار و عيينة و بلال و المقداد و جماعة اخر من المؤمنين » « و از آن پس سلمان در خلافت عمر خطَّاب ، رضى الله عنه ، امير مدائن گشت و به جايگاه كسرى بنشست چنان كه گفته شود به جايگاه ، و اين عهد در دست فرزندان ايشان هنوز به جا است .\r\n« و پس شنيدم از معتمدى معروف كه از جملهء ايشان يكى را به اشخاص ( احضار ) در عهد سلطان محمّد ( پسر ملك شاه ) ، رحمة الله عليه ، به اصفهان آوردند از شيراز به مبلغى مال و حوالتها كه بر وى بود پس از سلطان خلوت خواست و اين عهد كه ذكر كرده شد هم چنان بر اديم ، سلطان را داد تا بخواند و آن را ببوسيد و بگريست و اين مرد را بسيار چيز داد و به خانهء خويش باز فرستاد و آن را نسخت باز گرفت و اصل به جايگاه\r\n","description":"","footnote":"","page_name":" 54 ","page_number":98},
  {"content":"\r\nباز دادند . و ما اكنون بر احوال و حوادث از اول هجرت باز رويم تا سنهء عشرين و خمسمائة در نسق ، خلفا من بعد خلف » نويسندهء اين اوراق را در صحت نسبت اين دو سند ( سند خريدارى سلمان و عهدنامهء توصيه ) از جهاتى ترديد و تأمل مىبوده چنان كه در يكى از نوشته هاى خود بدانها اشاره كرده است يكى از آن جهات ، تاريخى است كه در اين دو نامه به كار رفته ( تاريخ هجرى ) چه بحسب مسموع و گفتهء معروف ، تعيين تاريخ هجرى را از زمان عمر ، و به فرمان او ، مىدانست ليكن در تاريخ طبرى ( جزء دوم صفحه 110 ) چنين آمده است :\r\n« و لمّا قدم رسول الله صلَّى الله عليه و سلَّم ، المدينة امر بالتاريخ . . فكانوا يؤرّخون بالشّهر و الشّهرين من مقدمه إلى ان تمّت السّنة . و قيل : انّ اوّل من امر بالتاريخ فى الإسلام عمر بن الخطَّاب » .\r\nبنا بر اين با وجود اين سند قول به اين كه وضع و تعيين تاريخ هجرى از زمان پيغمبر ( ص ) بوده نه از زمان عمر تأييد و تقويت مىشود .\r\nشايد به جا باشد در بارهء اين عهدنامه ، كه اگر ثابت شود مطالبى فقهى را شامل است ، مطلب زير نيز مورد توجه مطالعه كنندگان اين اوراق قرار گيرد :\r\nچند سال پيش كه « مجمل التواريخ » را نديده بودم و از اين موضوع جز مسموعى مجمل اطلاعى نداشتم به مناسبت شب عيد غدير در خانهء يكى از علاقه مندان بإحياى آن ، جشنى اقامه شده بود به خواهش و اصرار وى من هم توفيق حضور در آن جشن نصيبم شد خداوند خانه حاضران را معرفى مىكرد از جمله كسى را به نامى پارسى ( شايد هرمز يا سهراب ) بعنوان « زرتشتى » معرّفى كرد . گفتم : ناچار از راه دوستى به صاحبخانه نه دلبستگى به جشن ، در آن شركت كرده و حاضر شده‌اى پاسخ داد : نه ، بلكه صرفا از راه علاقه به على عليه السّلام ، و دلبستگى بدين جشن كه به نام آن بزرگمرد بر پا شده به اين جا آمده‌ام . با شگفتى پرسيدم چطور ؟ گفت : من از نسل كسانى هستم كه پيغمبر\r\n","description":"","footnote":"","page_name":" 55 ","page_number":99},
  {"content":"\r\nاسلام ، به رعايت خاطر سلمان وصيّت و سفارش ايشان را بعموم مسلمين كرده و عهدنامه‌اى در اين زمينه براى آنان نوشته و آن عهدنامه به خط علىّ ( ع ) و هم اكنون در نزد ما موجود و در شيراز است .\r\nآن شب و در آن مجلس اين سخن را سرسرى گرفتم و چون مجلس به واسطهء رفت و آمد و نشست و برخاست جمعيّت وضعى ثابت نمىداشت بيش از اين در اين موضوع سخن به ميان نيامد .\r\nتصادف را پس از ساليانى چند كه اين موضوع را در « مجمل التّواريخ » ديدم خواستم آن شخص را بهتر بشناسم تا بيشتر تحقيق كنم و شايد موفّق گردم عين آن را هم مشاهده و زيارت نمايم ليكن ، با اسف فراوان ، اين كار مقدر نبوده و ميسور نشد چه صاحب خانه كه آن شخص را مىشناخت در گذشته و وفات يافته بود ، نام و عنوان شخص زرتشتى را هم به ياد نسپرده بودم تا بطور مستقيم با خود او مذاكره كنم و مطلب را روشن سازم .\r\nاينك اين را در اينجا ياد كردم بدين اميد كه شايد كسانى علاقه مند اين موضوع را پىگيرى كنند و توفيق ايشان را رفيق گردد و اين موضوع را روشن سازند و عهدنامه را اگر قدمت و نسبت و صحّت آن احراز شود به چاپ برسانند تا همگان ، و بخصوص اهل علم و علاقه مندان ، آن را مورد مطالعه و استفاده قرار دهند .\r\n8 - در صفحه 517 ذيل نقل قول شهيد اوّل از « القواعد و الفوائد » در بارهء اين كه تصرّف پيغمبر ( ص ) بر يكى از سه وجه است يادداشت زير را افزوده‌ام :\r\n« ابن قيّم جوزى در جلد اول از كتاب « زاد المعاد فى هدى خير العباد » خود ( صفحه 454 - ذيل « غزوة حنين » و تسمّى « غزوة اوطاس » و تسمّى ايضا « غزوة هوازن » لأنّهم الَّذين اتوا لقتال رسول الله صلَّى الله عليه و سلَّم - ) اين مضمون را آورده است :\r\n« . . و در اين غزوه پيغمبر ( ص ) گفته است : « من قتل قتيلا ، له عليه بيّنة ، فله سلبه » .\r\n","description":"","footnote":"","page_name":" 56 ","page_number":100},
  {"content":"\r\nآنگاه ابن قيّم اختلاف فقيهان را در اين مسأله نقل كرده پس از آن چنين افاده كرده است :\r\n« و مأخذ نزاع فقيهان ، اين است كه نبىّ ، صلَّى الله عليه و سلَّم ، « امام » و « حاكم » و « مفتى » بوده در حالى كه رسول مىبوده است .\r\n« پس گاهى به منصب رسالت حكمى مىگفته اين حكم قانونى عامّ و دستورى كلَّى است تا روز رستاخيز چنان كه گفته است : « من احدث فى أمرنا هذا ، ما ليس منه فهو مردود » و هم گفته است : « من زرع فى أرض قوم به غير اذنهم فليس له من الزّرع شيء و له نفقته » و مانند حكم آن حضرت به شاهد و سوگند و شفعه ، در چيزى كه تقسيم نشده و مشاع است .\r\n« و گاهى به منصب فتوى مىگفته مانند اين كه به هند دختر عتبه زن ابو سفيان هنگامى كه از خساست و سخت گيرى شوهرش ، ابو سفيان ، به پيغمبر شكايت برده و گفته است به اندازهء كافى به او خرج نمىدهد ، گفته است : « خذى ما يكفيك و ولدك بالمعروف » پس اين گفته است نه حكم زيرا ابو سفيان را نخواسته و از او پاسخ ادعاء هند را نپرسيده و از هند هم بيّنه طلب نكرده است .\r\n« و گاهى به منصب امامت مىگفته پس در آن وقت و در آن مكان و با آن اوضاع و احوال مصلحت امّت را در آن ، ديده كه گفته است و در اين مورد پيشوايان بعد از او را لازم است كه آن گفته را به اقتضاى مصلحت امّت زمانا و مكانا و حالا رعايت كنند چنان كه پيغمبر ( ص ) رعايت كرده بود .\r\n« از اين رو است كه پيشوايان بعد ، در بسيارى از مواضع كه از پيغمبر اثرى رسيده باختلاف گرائيده‌اند مانند گفتهء پيغمبر ( ص ) « من قتل قتيلا « 1 » فله سلبه » كه آيا به منصب امامت گفته تا حكم آن متعلق به پيشوايان و به اختيار ايشان باشد يا به منصب رسالت و نبوّت تا قانون و شرعى كلَّى باشد و همچنين در گفتهء ديگر پيغمبر ( ص )\r\n\r\n","description":"","footnote":"\r\n« 1 » جملهء « له عليه بينة » در اين نقل آورده نشده است .\r\n","page_name":" 57 ","page_number":101},
  {"content":"\r\n« من احيى ارضا ميتة فهى له » كه آيا حكمى است كلى ، و قانونى است عام ، خواه اذن امام در آن باشد يا نباشد ، يا اين كه راجع و مربوط است به امامت پس احياء كنندهء زمين موات بىاين كه از امام اذن داشته باشد آن را مالك نمىشود . . » و در صفحهء 456 از همان جلد اين مضمون را گفته است :\r\n« قول پيغمبر ، صلَّى الله عليه و سلَّم ، « فله سلبه » دليل است بر اين كه در سلب « خمس » نيست و خود پيغمبر ( ص ) به اين مطلب آنجا كه ، سلمة بن اكوع كه كسى را در جنگ كشته بود ، گفته است « له سلبه اجمع » تصريح كرده است .\r\n« و در اين مسأله سه مذهب است :\r\n« يكى همين كه « سلب » را خمسى نيست .\r\n« دوم اين كه « سلب » هم مانند « غنيمت » است و بايد خمس آن داده شود .\r\n« سه ديگر اين كه امام اگر آن را زياد بداند « خمس » مىگيرد و اگر كم ببيند خمس از آن بر نمىدارد و اين عقيده و قول اسحاق است و عمر بن خطاب چنين كرده است ، چه سعيد در « سنن » خود از ابن سيرين روايتى كرده كه براء بن مالك در بحرين با مرزبان مرازبه مبارزه كرد و او را با نيزه طعنه زد و كمر او را شكست و دست برنجنها و « سلب » او را گرفت . پس هنگامى كه عمر نماز ظهر را خوانده و در خانه بود براء بر او در خانه اش درآمد عمر گفت : ما از اين پيش سلب را خمس بر نمىداشتيم ليكن « سلب » براء را بها سنگين و گران است و من از او خمس بر مىدارم . اين نخستين « سلب » بود كه در اسلام از آن خمس برداشته شده و قيمت آن به سى هزار رسيده است .\r\n« و قول اوّل اصحّ است چه پيغمبر از « سلب » خمس برنداشته و گفته است :\r\n« همهء آن از آن سالب است » و سنّت پيغمبر ( ص ) بر اين جارى بوده و هم سنّت ابو بكر صدّيق ، پس از پيغمبر ( ص ) ، و آن چه را عمر به جا آورده و خمس بر داشته و اظهار عقيده كرده اجتهاد او بوده كه راى و عقيده اش بدان رسيده است . و ما رآه عمر اجتهاد منه ادّاه اليه رأيه »\r\n","description":"","footnote":"","page_name":" 58 ","page_number":102},
  {"content":"\r\nاز اين دو قسمت كه در اينجا نقل شد چند مطلب فقهى دانسته مىشود :\r\n1 - اتفاق ميان علماء شيعه و سنّى در اين كه تصرف پيغمبر را سه وجه است .\r\n2 - اين كه منشأ اختلاف در برخى از مسائل صغروى و مصداقى است نه كبروى و مفهومى .\r\n3 - اين كه علماء تسنّن « اجتهاد » و « رأى » را حتّى در برابر نصّ جائز و روا دانسته‌اند و اين مطلب سيّم را در زمان خلفاء ، مصاديق متعددى نقل شده كه از آن جمله است قضيهء خالد وليد و قتل او مالك بن نويره را و نزديكى وى با زن مالك در زمان خليفهء اول كه خليفه اين اعمال را به تاويل و « اجتهاد » تصحيح و تصويب كرده ، و از آن جمله است مسألهء « تراويح » و « متعه » و همين مسألهء « خمس سلب » كه « اجتهاد » خليفهء دوم آنها را دريافته و از آن جمله است مسألهء « اتمام نماز » در « منى » كه خليفهء سيم به آن « رأى » داشته و اجتهاد كرده است .\r\n9 - در صفحه 532 در ذيل هشتمين موردى كه براى نمونهء موارد مراجعه به على ( ع ) و متابعت از عقيده و نظر او آورده شده ( مسألهء غسل ) چنين نوشته‌ام :\r\n« تبصره\r\n: برخى از علماء در اين عبارت كه از على ( ع ) نقل شده « أتوجبون عليه الرّجم و الحدّ و لا توجبون . . الخ چنين پنداشته‌اند كه على ( ع ) از راه قياس استدلال كرده پس قياس در نزد على ( ع ) اعتبار داشته كه به آن استناد كرده است ليكن اين پندار را اعتبار نيست چه على ( ع ) حكم اين مورد را از پيغمبر ( ص ) آموخته و مىدانسته و به استناد آن ، نه به استناد قياس اين تعبير را آورده است .\r\nامام احمد بن محمد بن حنبل در كتاب « المسند » ( جزء پنجم ) ، به اسناد از رفاعة بن رافع ، كه از بيعت كنندگان عقبه و از اهل بدر بوده ، اين مضمون را حديث كرده است :\r\n« رفاعه گفته است :\r\n« نزد عمر بودم به او گفته شد كه زيد بن ثابت در مسجد نشسته و مردم را فتوى مىدهد و برأى خود در بارهء كسى كه جماع بكند و انزال نشود با مردم سخن مىگويد .\r\n","description":"","footnote":"","page_name":" 59 ","page_number":103},
  {"content":"\r\nعمر گفت زيد را بياورند چون آوردند بوى گفت :\r\n« اى دشمن خويش ! تو بدان پايه رسيده‌اى كه در مسجد پيغمبر به مردم فتوى بدهى و رأى خود را به ايشان به گويى ؟\r\nزيد گفت : من راى خود نگفته و به نظر خويش فتوى نداده‌ام بلكه آن چه را عموهايم از پيغمبر حديث كرده‌اند به مردم گفتم .\r\nعمر گفت : كدام عمويت ؟ پاسخ داد : ابىّ بن كعب .\r\nپس عمر به رفاعه نگريسته و گفته است : ابن جوان ، يا اين پسر ، چه مىگويد ؟ .\r\nآنگاه عمر مردم را جمع كرد و جز دو تن : علىّ بن ابى طالب و معاذ بن جبل كه گفتند : « اذا جاوز الختان الختان وجب الغسل » ديگران اتفاق كردند كه « الماء لا يكون الَّا من الماء » .\r\nپس على به عمر گفت : همانا داناترين كس به اين مسأله زنان پيغمبر هستند .\r\nعمر نزد حفصه دختر خود ، فرستاد او گفت : نمىدانم . پس به نزد عائشه فرستاد . او گفت : « اذا جاوز الختان ، الختان وجب الغسل » . .\r\nپس جملهء منقول از على ( أتوجبون . . ) در مقام نكوهش و تأكيد است نه در مقام استدلال به قياس .\r\n","description":"","footnote":"","page_name":" 60 ","page_number":104},
  {"content":"\r\n4 - باز گويى فهرست مطالب\r\n","description":"","footnote":"","page_name":" 61 ","page_number":105},
  {"content":"\r\n\r\nتذكار فهرست\r\nمطالبى كه پيش از ورود بمباحث جلد سيم مناسب مىنمود بعنوان « استدراك » آورده شود ياد گرديد اينك جلد سيم اين اوراق آغاز مىگردد .\r\nبراى اين كه خوانندهء اين اوراق در آغاز مطالعهء اين جلد ، اگر اصلا جلد اول را نديده و يا ديده و به ياد ندارد ، از سرگردانى مصون بماند و رشتهء مطالب جلد اول در نظر و فكرش ، بمباحث اين جلد مربوط و بهم پيوسته گردد و هم براى اين كه نويسندهء اين اوراق را تذكره و يادداشتى حاضر و زير نظر باشد و تكرار مراجعه را به جلدهاى پيش ، نيازى پيش نيايد يا مطلبى لازم ساقط نگردد و امرى بىثمر مكرّر نشود به جا است كه در اينجا فهرست مطالب جلد اول بطور خلاصه ثبت گردد .\r\nدر جلد اول ، نخست بعنوان « مقدمه » سبب اقدام به اين تأليف و خصوصياتى كه در آن منظور گرديده و از آن پس تشريح علل چهارگانهء « قانون » و اغراض مترتبهء بر آن و فعل و انفعال تكاملى آن با « اجتماع » و ضرورت وجود قانون ، و برترى آن ، به اعتبار علل ياد شده ، از حيث كمال آنها ، و در آخر « تعريف » فنّ « ادوار فقه » و « موضوع » و « غرض » آن آورده شده است .\r\nپس از اتمام « مقدّمه » بمباحث اصلى پرداخته و مباحث اصلى و اساسى به دو مبحث ، در دو « دوره » تقسيم گرديده است : دور اوّل ، « دور تشريع » ، و دور دوّم ، « دور تفريع » اصطلاح دور تشريع براى آن زمان وضع گرديده كه فقه را پايهء اساسى نهاده شده يعنى احكام فقهى از شارع ، صدور يافته است .\r\nدور اول ، تحت دو عنوان : نخست « از بعثت تا هجرت » و دوم « از هجرت تا رحلت » مورد بحث قرار گرفته است :\r\n","description":"","footnote":"","page_name":" 62 ","page_number":106},
  {"content":"\r\nدر زير عنوان اول ، احكام صادرهء در مكَّه ، كه از همهء آنها مهمتر نمازهاى روزانه است ، استقصاء شده و مناسبات آنها بيان گرديده است و در زير عنوان دوم احكام صادرهء در مدينه و اسباب و مناسبات آنها آورده شده است و احكامى از قبيل « ديه » و « قصاص » و « افزايش نماز در حضر » و « ميراث » و « اذان نماز » و « تحويل قبله » و « روزهء ماه رمضان » و « زكات فطر » و « جهاد » و « غنائم » و « خمس » و « نماز اضحى » و « وصيّت » و « حرمت خمر » و « وجوب حجّ » و غير اينها ياد گرديده و گاهى تعليل و توجيه نسبت بخصوصيات برخى از آنها به عمل آمده است .\r\nدور دوم ، كه به مناسبت استنباط فروع از اصول مقررهء دور اوّل عنوان « دور تفريع » براى آن اصطلاح گرديده ، به چهار « عهد » اصلى انقسام يافته است : « عهد صحابه » تا سال چهلم هجرى ، « عهد تابعان » و اتباع تابعان و تابعان اتباع تا زمان « غيبت صغرى » ( سال دويست و شصت 260 هجرى قمرى ) « عهد نوّاب اربعه » و سفراء چهارگانه تا « غيبت كبرى » ( سال سيصد و بيست و نه 329 هجرى قمرى ) و « عهد غيبت كبرى » تا عصر حاضر ( قرن چهاردهم هجرى ) .\r\nدر « عهد صحابه » ابحاثى از اين قبيل آورده شده : « تعيين مدّت اين عهد ، از لحاظ ادوار فقه ، حالت عمومى در اين عهد - جمع قرآن و سنّت پيدا شدن « رأى » و « مشاوره » ، كه « قياس » و « اجماع » را مىتوان تا حدّى مولود از آن دو ، و مرحلهء تكامل فنّى و صناعى آنها دانست - فقيهان مشهور عهد صحابه - خصوصيات و مميّزات عهد صحابه ، و از آن جمله ده خصوصيّت آورده شده كه آخر آنها پديد آمدن خوارج و چگونگى تفقّه آنان و بر شمردن برخى از فقيهان و امامان به نام ايشان بوده است .\r\nاينها مباحثى است كه در جلد اول طرح و در بارهء آنها بحث شده و مىتوان فهرست مجمل فوق را با تغييرى ديگر به وضع زير تحرير و تنظيم كرد :\r\nتاريخ « ادوار فقه » در دور دوم ( دور تفريع ) بر چهار عهد اصلى اشتمال دارد بدين قرار :\r\n","description":"","footnote":"","page_name":" 63 ","page_number":107},
  {"content":"\r\n1 - عهد صحابه ( تا سال چهلم هجرى قمرى ) 2 - عهد تابعان و اتباع تابعان و تابعان اتباع تا زمان غيبت صغرى ( سال دويست و شصت 260 هجرى قمرى ) 3 - عهد نوّاب اربعه و سفراء چهارگانه تا غيبت كبرى ( سال سيصد و بيست و نه 329 قمرى هجرى ) 4 - عهد غيبت كبرى تا عصر حاضر ( زمان تأليف اين اوراق - نيمه دوم قرن 14 هجرى قمرى ) از چهار عهد ياد شدهء فوق ، عهد دوم و عهد چهارم شايسته مىنموده است كه به اعصار و ادوارى انقسام يابد به اين گونه كه عهد دوم به دو عصر ( يا دوره ) زير منقسم شود :\r\n1 - تا آخر زمان صادقين عليهما السلام ( سال يك صد و چهل و هشت 148 قمرى - سال وفات حضرت صادق ) 2 - از زمان وفات حضرت صادق ( ع ) ( سال 148 تا آغاز غيبت صغرى ( سال دويست و شصت 260 ) و عهد چهارم به چهار عهد زير :\r\n1 - از آغاز غيبت صغرى تا زمان شيخ الطَّائفه ، شيخ طوسى ( متوفّى به سال چهار صد و شصت 460 قمرى ) 2 - از زمان شيخ طوسى تا زمان علَّامهء حلَّى ( متوفّى به سال هفتصد و بيست و هشت هجرى قمرى ) 3 - از زمان علَّامهء حلَّى تا عصر آقا باقر بهبهانى ( متوفّى به سال يك هزار و دويست و هشت 1208 قمرى ) 4 - از زمان آقا باقر بهبهانى تا زمان تسويد اين اوراق ( يك هزار و سيصد و شصت و شش 1366 هجرى قمرى ) اينست آن چه در جلد اوّل براى استيفاء بحث از « تاريخ ادوار فقه » مورد توجّه بوده و نقشهء استيفاء مباحث اين فنّ ابداعى بر آن اساس ، تصوّر و طرح گرديده است .\r\n","description":"","footnote":"","page_name":" 64 ","page_number":108},
  {"content":"\r\nدر جلد دوم ، كه به حقيقت مكمّل جلد اوّل و مستدرك آنست ، مطالبى نسبت به متن اعصار و عهود آورده نشده بلكه آياتى از قرآن مجيد ، كه به احكام و مدارك فقهى آنها ارتباط دارد ، به شيوه و روش كتبى ، كه به اين نظر و براى اين كار تأليف يافته ، آورده و استيفاء شد تا دورهء تشريع و مرحلهء صدور احكام ، دست كم ، از لحاظ مدارك قرآنى آنها كه اساس و اصل ديانت و فقاهت است روشن و استقصاء شده باشد .\r\nاكنون مدخل جلد سيّم را مورد توجّه قرار دهيم و از آن راه در مباحث اين جلد داخل شويم :\r\n","description":"","footnote":"","page_name":" 65 ","page_number":109},
  {"content":"\r\n5 - مدخل جلد سيم\r\n","description":"","footnote":"","page_name":" 66 ","page_number":110},
  {"content":"\r\n\r\nمدخل\r\nجلد سيّم ( اين جلد ) مربوط است بدوّمين عهد از عهود اصلى چهار گانهء كتاب ( عهد تابعان ) و چون در اين عهد اختلاف مذاهب فقهى پايه گذارى علمى شده و مذاهبى متعدد در مقام استنباط احكام پديد آمده است بايد به اعتبار حدوث اين مذاهب در اين عهد ، تقسيمى ديگر قائل شد و اين تقسيم ، به حقيقت تقسيمى است « عرضى » نه « طولى » زيرا اين اقسام حادثه همه در يك عهد بوده است نه در عصور متوالى و متعاقب .\r\nدر اين عهد ( عهد دوم ) فحص و بحث از احكام را دامنه پيدا شده و رو به پهناورى و توسعه رفته و كسانى از اهل خبره و اطلاع و با استعداد در مقام استنباط احكام دين بر آمده و هر يك به اندازهء اطلاع بر مدارك و به قدر استعداد و حدّ قريحه و نيروى سليقهء خويش ، كم يا بيش ، مطالب فقهى را از مدارك آن استخراج كرده‌اند و ناگزير به واسطهء اختلافى ، كه از لحاظ اطَّلاع بر مدارك و مبانى و از لحاظ طرز استفادهء از آنها و از لحاظ حدّ فهم و استعداد استنباط ، ميان ايشان مىبوده در عقائد و آراء فقهى آنان اختلاف به همرسيده و در حقيقت ، اختلاف مذاهب فقهى در اين عهد پايه گذارى شده و ريشه و بنياد يافته است .\r\nمذاهبى كه در اين عهد پديد آمده برخى از آنها دير نپاييده بلكه به زودى از ميان رفته و بهر حال تا زمان ما به جاى نمانده است چه يا از اصل ، پيرو پيدا نكرده و يا اگر كم يا بيش ، پيرو داشته تا عصر ما باقى نمانده و دستخوش انقراض و انقطاع گرديده است برخى ديگر از آنها كه از همه مهمتر مذاهب پنجگانهء ( با مذهب شيعه ، بمعنى عام آن )\r\n","description":"","footnote":"","page_name":" 67 ","page_number":111},
  {"content":"\r\nمشهور است تا اين زمان بر جا مانده و هر كدام را در قطرى از اقطار عالم و اقليمى از اقاليم جهان پيروان فراوان ، موجود است كه اين پيروان به فقه امام خود معتقد و از آن تا حدّى مدافع هستند .\r\nبراى اين كه خصوصيات عهد دوم تا حدّ ميسور ، منظور باشد و جهات فقهى نسبت به آن دوره و عهد ، روشنتر و استيفاء و استقصاء مطالب مربوطه كاملتر و كافيتر شود تقسيمى ديگر به ميان مىآيد كه منشأ آن توجّه بحدوث مذاهب آن عهد است ، در ميان اهل سنت در نتيجهء طرز تفقه و اجتهاد آزاد اشخاصى به نام كه مشهورترين آنان ، نخست « فقهاء سبعه » و از آن پس « ائمهء اربعه » بوده‌اند . مذهب داود اصفهانى و ابو جعفر طبرى نيز مدتى پيروانى داشته و شهرتى يافته است . كسانى ديگر مانند ابن ابى ليلى و ربيعه و سفيان ثورى و حسن بصرى و اوزاعى و شعبى و غير اينان ، كه از اين پس در اين اوراق يادى از آنان خواهد شد نيز داراى رأى و صاحب مذهب و نظر بشمار آمده‌اند .\r\nپيدا شدن روشهاى مختلف در تفقّه و اجتهاد و پديد آمدن گفته هاى متعدّد و متفاوت ، چنان كه گفته شد ، زاييدهء تربيتهائى مختلف و استعدادهايى متفاوت بوده كه به اعتبار محيط زندگانى و ارتباط به افكار و عادات متنوّع و استيناس با مكاتب و استادان مختلف ، براى مردان اين ميدان به همرسيده است .\r\nتقسيمى كه براى اين عهد ، به لحاظ آن غرض و قصد ، بايد منظور گردد اينست كه گفته شود :\r\nچون در عهد دوم از جنبهء اصول اعتقادى يا اعتقاد به چگونگى تشكيلات اجتماعى و سياسى اسلامى دو مذهب به ميان آمده : مذهب تشيّع ( بمعنى خاصّ ) و مذهب تسنّن ، از جنبهء فروع عملى هم ، بر اساس اختلاف در اصول ، دو مذهب اصلى و اوّلى پديد گرديده كه تقسيم تاريخ ادوار فقه بايد بر پايهء اين دو مذهب اعتقادى استوار گردد بدين معنى كه اين دو مذهب براى تقسيم يا انقسام ادوار فقه در اين عهد ، مبدأ\r\n","description":"","footnote":"","page_name":" 68 ","page_number":112},
  {"content":"\r\nو أصل قرار گيرد چه از اين عهد پيروان خاندان نبوّت و گرامى دارندگان عترت ، كه به نام « شيعه » خوانده شده و بدين عنوان اشتهار يافته‌اند : از لحاظ اصل مأخذ استنباط احكام و هم از لحاظ طرز استنباط راهى خاص پيموده‌اند و نسبت به اهل بيت طهارت و رسالت كه عصمت آنان را اعتقاد مىداشته‌اند ، تابع محض و پيرو مطلق مىبوده و به حقيقت دورهء اهل بيت عصمت را دنبالهء عصر سعادت و از لحاظ دسترسى به مقاصد دين ، ذيلى از دامنهء زمان ختمى مرتبت مىدانسته و به اعتقاد جازم خواسته و گفتهء پيغمبر اكرم را در بارهء تمسّك به اهل بيت و عترت چه به عبارت « حديث ثقلين » كه بسيارى از اعاظم علماء سنّت ، چه در « صحاح » و چه در « مسانيد » و چه در « تفاسير » و چه در غير اين انواع ، از كتب خود ، به طرقى بسيار متعدد ، در حدود شصت طريق ، و از كسانى زياد ، قريب سى كس ، كه همه از صحابه بوده‌اند نقل كرده و چه بتعبير « سفينهء نوح » و « باب حطَّه » و چه به غير اين عبارات گفته شده ، به كار بسته و فرمان برده‌اند . ليكن ديگران ، كه خلافت را معنى ديگر داده و براى « امام » و « خليفه » به « عصمت » قائل نشده و از « امامت » معنى دينى و الهى دريافت نداشته و انتخابى را كه خود به كار برده براى اعتبار امامت و انتصاب امام كافى پنداشته ، بىگمان نسبت به شرائط نقل و ناقل و قبول « سنّت » و هم نسبت به تابع شدن از آراء و افكار و اجتهاداتى كه در آن دوره و عهد پديد آمده مسامحه و مساهله هايى روا مىداشته‌اند پس از لحاظ مأخذ استنباط و طرز استنباط و متصدّيان استنباط از راهى وسيعتر مىرفته و به وجهى عامّتر و حتّى به صحّت « رأى » و « مشاوره » بلكه بجواز ، يا بلزوم . استناد به « قياس » مىگفته‌اند .\r\n« اجتهاد » و تفقّه و استنباط در نظر « شيعه » از لحاظى خاصّتر و دامنه اش كوتاهتر و تنگتر و در نظر اهل سنت از لحاظى عامّتر و عرصه اش پهناورتر مىبوده است چه شيعه را اعتقاد آنست كه هر امرى و هر حادثه‌اى را كه در جهان پديد آيد حكمى از طرف خدا ثابت و آن حكم بطور كلَّى يا جزئى و شخصى در كتاب و سنّت وارد و بيانات و تعبيرات « عترت » از آن كاشف و به آن مرشد است پس با اين اعتقاد و اين ادعاء ، منظور شيعه از اجتهاد محصور است بر كشف احكام\r\n","description":"","footnote":"","page_name":" 69 ","page_number":113},
  {"content":"\r\nموجوده و استخراج دستورات صادره ، در صورتى كه اهل سنّت چون از طرفى به احاديث و اخبارى كه از طريق اهل بيت و عترت رسيده عمل نمىكنند و تنها به اخبار نبوى كه از طرق معروفهء خودشان نقل شده استناد مىكنند و از طرفى ديگر عقيده ندارند كه هر حادثه و امرى را حكمى ، در واقع ، وارد و موجود است بلكه ، بحسب ظاهر ، چنان پندارند كه ممكن است نسبت به وقائع و امورى حادث ، از اصل حكمى صدور نيافته باشد و كتاب و سنّت از آنها مطلقا خالى باشد از اين رو براى ايجاد حكم ، نسبت به چنين موارد و حوادث ، به دامان « رأى » و « قياس » و « استحسان » دست زده و به « مصالح مرسله » و « مناطات مستنبطه » گفته و به حقيقت براى چنين قضايا و مواردى به استنباط و اجتهاد خويش حكمى بوجود آورده‌اند نه اين كه حكمى واقعى و موجود را براى آن قبيل وقائع مكشوف داشته و استخراج كرده باشند . و به همين مناسبت است كه اصطلاحى بعنوان « تخطئه » و « تصويب » در « اصول فقه » به ميان آمده و فقيهان شيعه بعنوان « مخطَّئه » و فقهاء اهل تسنّن بعنوان « مصوّبه » خوانده شده‌اند .\r\nخلاصه اين كه به عقيدهء اهل سنّت « اجتهاد » هم مانند « اجماع » ( به عقيدهء ايشان ) « موضوعيّت » دارد و در مقام استنباط احكام فرعى و فقهى ، هر يك از آن دو مدركى است مستقل و در برابر دو مدرك ديگر ( كتاب و سنّت ) اصالت دارد ، و به حقيقت ، در « عرض » آنها است ليكن به عقيدهء شيعه « اجتهاد » هم مثل « اجماع » براى كشف حكم موجود واقعى « طريقيّت » دارد و به حقيقت در « طول » كتاب و سنت است نه اين كه دليل و مرجعى اصيل و مستقل و در عرض باشد ، پس به اعتقاد شيعه احكام فقهى را دو مدرك اصلى است : كتاب و سنّت ، بلكه ، به نظرى دقيق و صحيح ، سنّت هم عنوان « طريقيّت » دارد و مدرك اساسى و مرجع اصلى و اوّلى همان قرآن مجيد است كه به وسيلهء عترت ( اهل بيت عصمت و طهارت ) ، به استناد استفادهء ايشان از پيغمبر و نقل و روايت از آن حضرت تفسير و تبيين شده است .\r\nاكنون كه منظور از « اجتهاد » به اعتقاد دو مذهب ، مورد اشاره و دانسته شد\r\n","description":"","footnote":"","page_name":" 70 ","page_number":114},
  {"content":"\r\nو به مناسبت از حديث « ثقلين » و اشباه آن كه از مستندات شيعه است براى پيروى و مشايعت از اهل بيت عصمت و طهارت در مقام استنباط احكام ، بلكه در جميع شئون حيات ، يادى به ميان آمد بسيار به جا است كه ، هر چند بر سبيل اجمال ، بدان حديث المام شود تا خوانندهء اين اوراق را بر راه نظر شيعه ، در مرحلهء تفقّه و مقام اجتهاد ، تذكره و ياد يا تبصره و ارشادى باشد .\r\n","description":"","footnote":"","page_name":" 71 ","page_number":115},
  {"content":"\r\n1 - حديث ثقلين\r\nاين حديث كه در غدير خم ( يا در عرفه - يا هنگام بازگشت پيغمبر ( ص ) از طائف و قيام براى القاء خطبه يا در مدينه يا هنگامى كه در بستر مرض خوابيده و اصحاب در بالينش فراهم بوده - يا مكرّر و در همهء اين موارد - ) صدور يافته و اگر چه ، بحسب طرق نقل و أسناد ، در برخى از كلمات و حتّى در برخى از جملات آن اندك اختلافى به همرسيده ليكن در همهء اينها كلمهء « اهل بيت » و « عترت » آمده و با « ثقل اكبر » قرين و بحفظ و مراعات و متابعت از آن دو ، توصيه و تأكيد شده است و در اين مفاد كه « من در ميان شما دو چيز نفيس به جا مىگذارم : يكى قرآن و آن ديگر « عترت » و « اهل بيت » كه اگر بدانها تمسّك بجوييد هر گز گمراه نمىگرديد » ميان همهء آنها اتفاق است .\r\nابن عبد ربّه فقيه مالكى اندلسى ( احمد بن محمد بن عبد ربّه - متوفى به سال 328 ه . ق ) در جزء چهارم از جلد دوم از كتاب « العقد الفريد » ، در طى خطبهء پيغمبر اكرم ( ص ) در حجّة الوداع اين جمله را آورده است :\r\n« . . فلا ترجعوا بعدى كفّارا يضرب بعضكم اعناق بعض فإنّي قد تركت فيكم ما ان اخذتم به لن تضلَّوا بعده : كتاب الله و اهل بيتى . الَّا هل بلَّغت ؟ اللَّهمّ فاشهد . . » شيخ سليمان بلخى حنفى ، در كتاب « ينابيع المودّة » ( كه به سال 1291 هجرى قمرى آن را به نام سلطان عبد العزيز خليفهء عثمانى نوشته و در قسطنطنيّه چاپ شده ) اين حديث را از كتب معتبره و « صحاح » و « مسانيد » مشهورهء اهل سنّت ، به طرقى متعدّد\r\n","description":"","footnote":"","page_name":" 72 ","page_number":116},
  {"content":"\r\nو متكثّر ، به عباراتى متفاوت ، كه همهء آنها بر كلمهء « اهل بيت » اشتمال دارد آورده از جمله در طىّ قضيهء استشهادى كه على عليه السّلام در زمان خلافت خود در مسجد كوفه كرده گفته است :\r\n« ابو نعيم » « 1 » در كتاب « حلية الاولياء » ، و هم جز او ، از ابو طفيل ، و غير او ، آورده‌اند كه على عليه السّلام به خطبه ايستاد و پس از حمد و ثناء الهى اين مضمون را گفت :\r\n« به خدا سوگند مىدهم كسانى را كه در روز غدير خم حاضر بوده و به گوش خود از پيغمبر شنيده و به ياد سپرده‌اند ، نه كسانى كه حاضر نبوده و از ديگران شنيده‌اند ، برخيزند .\r\n« پس هفده تن از صحابه كه از ايشان بوده خزيمة بن ثابت و سهل بن سعد و عدىّ بن حاتم و عقبة بن عامر و ابو ايوب انصارى و ابو سعيد خدرى و ابو شريح خزاعى و ابو قدّامه انصارى و ابو يعلى انصارى و ابو هيثم بن تيهان و مردانى ديگر از قريش ، به پا خاستند .\r\n« على فرمود : باز گوييد آن چه شنيده‌ايد .\r\n« گفتند : شهادت مىدهيم كه با پيغمبر ( ص ) از حجّة الوداع بر مىگشتيم ، در غدير خم فرود آمديم . اقامهء نماز را بانك در دادند . چون پيغمبر از نماز فراغ يافت بايستاد و خداى را حمد و سپاس بگزارد پس از آن گفت :\r\n« نزديك مىبينم كه خدا مرا فرا خواند و من او را اجابت كنم . همانا من مسئولم شما نيز مسئول هستيد » آنگاه گفت :\r\n« أيّها النّاس ! انّي تارك فيكم الثقلين : كتاب الله و عترتى ، ان تمسّكتم بهما لن تضلَّوا فانظروا كيف تخلفونى فيهما ، و انّهما\r\n\r\n","description":"","footnote":"\r\n« 1 » « ابو نعيم ( مصغرا ) الاصفهانى ، الحافظ ، احمد بن عبد اللَّه بن احمد از مشايخ محدثين و رواة و از اكابر ثقات صاحب « حلية الاولياء » و جد مجلسيين است ، وفاتش سنهء 430 - تل - و قبرش در اصفهان » ( هدية الاحباب ) .\r\n","page_name":" 73 ","page_number":117},
  {"content":"\r\nلن يفترقا حتّى يردا علىّ الحوض نبّأنى بذلك اللَّطيف الخبير .\r\nباز گفت :\r\n« انّ الله مولاى و انا مولى المؤمنين . ألستم تعلمون انّي اولى بكم منّ أنفسكم ؟\r\n« قالوا : بلى .\r\n« قال ذلك ثلاثا . ثمّ اخذ بيدك يا امير المؤمنين فرفعها و قال :\r\n« من كنت مولاه فهذا علىّ مولاه . اللَّهمّ وال من والاه و عاد من عاداه . . » و همو از مسند احمد حنبل همين قضيهء استشهاد را از طريقى با عدد هفده 17 و از طريقى ديگر با عدد سيزده 13 و از غير مسند احمد به طرقى ديگر نيز آورده كه على عليه السّلام ، در مسجد كوفه استشهاد كرده و آن عدّه آن چه را خود ديده و شنيده بود بازگو كرده‌اند .\r\nباز همو بنقل از « مناقب » چنين افاده كرده است :\r\n« محمّد بن جرير طبرى ، صاحب كتاب تاريخ ، خبر غدير خمرا از هفتاد و پنج طريق اخراج كرده و در خصوص اين موضوع كتابى مستقل به نام « كتاب الولاية » نوشته است . و هم ابو عباس احمد بن محمد بن سعيد بن عقده « 1 » در اين باره كتابى به نام « الموالاة » تأليف و اين حديث را از صد و پنج 105 طريق اخراج كرده است .\r\n\r\n","description":"","footnote":"\r\n« 1 » « احمد بن محمد بن سعيد همدانى كوفى مردى جليل القدر و عظيم المنزله بوده الا اين كه زيدى مذهبش گفته‌اند . كتابهاى بسيار تأليف كرده از جمله كتاب الولاية در طرق حديث غدير كه آن حديث شريف را از متجاوز از صد صحابى با اسانيد نقل كرده . و له ايضا كتاب اسماء الرجال الذين رووا عن الصادق عليه السّلام : اربعة الف رجل خرج فيه لكل رجل ، الحديث الذي رواه . بدان كه از ابن عقده نقل شده كه گفته : من صد هزار حديث در حفظ دارم و مذاكره مىكنم ، و جواب مىدهم سيصد هزار حديث را . و دار قطنى گفته كه : به اجماع اهل كوفه از عهد ابن مسعود تا زمان ابن عقده احفظ از او ديده نشده و نقل است كه : كتابهاى او بار ششصد شتر مىشده وفاتش سنهء 333 ( شلج ) و پسرش ابو نعيم محمد از اجلاء شيعهء اماميه و استاد تلعكبرى است » ( هدية الاحباب )\r\n","page_name":" 74 ","page_number":118},
  {"content":"\r\n« علَّامه ، علىّ بن موسى آورده كه امام الحرمين ( ابو المعالي ) عبد الملك بن عبد الله جوينى شافعى - متوفّى به سال چهار صد و هفتاد و هشت 478 - ) استاد حجّة الاسلام ابو حامد غزّالى ( محمّد بن محمّد بن محمّد طوسى اشعرى شافعى - متوفّى به سال پانصد و پنج 505 هجرى قمرى ) ، رحمهما الله ، با تعجب مىگفته است :\r\n« در بغداد نزد صحّافى كتابى ديدم مشتمل بر روايات « غدير خم » و بر آن نوشته شده بود « المجلَّد الثّامنة و العشرون من طرق قوله ، صلَّى الله عليه و سلَّم :\r\nمن كنت مولاه فعلىّ مولاه » و يتلوه المجلَّد التّاسعة و العشرون » انتهى ابو الفرج عبد الرحمن معروف به ابن جوزى ( متوفّى به سال پانصد و نود و هفت 597 ) هم در كتاب « صفة الصّفوه » چنين آورده است :\r\n« و عن زاذان قال : سمعت عليّا بالرّحبة و هو ينشد الناس : من شهد رسول الله ( ص ) فى يوم غدير خم و هو يقول ما قال . فقام ثلاثة عشر رجلا فشهدوا انّهم سمعوا رسول الله ( ص ) يقول : من كنت مولاه . رواه الامام احمد » در بسيارى از اين طرق و اسانيد - متكاثره ، قسمتى مشتمل بر « ثقلين » وارد و ضمن همان خطبه ياد گرديده است .\r\n","description":"","footnote":"","page_name":" 75 ","page_number":119},
  {"content":"\r\n- 2 - حديث سفينه و حديث حطَّه\r\nدر اينجا لازم است ياد آورى شود كه علاوه بر « حديث ثقلين » كه به جهاتى متعدد و از نواحى مختلف ، پيروى از اهل بيت طهارت و عترت رسالت از آن استفاده مىشود و از اين رو يكى از احاديث و مستنداتى است كه شيعه به استناد آنها عترت را ، كه به زيور عرفان حقائق قرآن آراسته و از عصيان و خطاء معصوم و پيراسته باشند ، يعنى در علم و عمل اكمل و افضل باشند ، متابعت مىكند ، احاديثى ديگر نيز ، كه آنها را هم اكثر از بزرگان اهل سنّت ، معتبر دانسته و در كتب خود آورده‌اند ، موجود است كه هر يك از آنها به عقيدهء شيعه پيروى از خاندان عصمت و اهل بيت طهارت و دودمان تقوى و فضيلت را الزام و ايجاب مىكند .\r\nاز آن جمله است « حديث سفينه » و « حديث حطَّه » كه به اسانيد و طرقى مختلف در كتب اعاظم اهل سنّت آورده شده است .\r\nصاحب ينابيع المودّه « حديث سفينه » و « حديث حطَّه » را از كتبى مانند « مشكاة - المصابيح » و « جمع الفوائد » و « اوسط » و « صغير » و « فصول المهمّه » و « فرائد السّمطين » ، و غير اينها ، از بزرگانى مانند امام احمد حنبل و طبرانى « 1 »\r\n\r\n","description":"","footnote":"\r\n« 1 » « ابو القاسم سليمان بن احمد بن ايوب اللخمي يكى از حفاظ معروفين عامه و صاحب مصنفات جمه است : از جمله كتاب « معجم » در اسامى صحابه . روايت مىكند از او ابو نعيم اصفهانى : و قد يعبرون عن الطبراني بمسند الدنيا . و حكى انه سئل عن كثرة حديثه فقال : كنت انام على البوارى ثلاثين سنة » توفى بأصفهان سنه 360 ( شس ) و الطبراني منسوب إلى الطبرية بالاتفاق . و الطبرية من اعمال الاردن و هى بليدة بقرب دمشق بينهما ثلاثة ايام » ( هدية الاحباب - محدث قمى )\r\n","page_name":" 76 ","page_number":120},
  {"content":"\r\nو حموينى « 1 » و ابن مغازلى « 2 » و مالكى « 3 » و غير اينان به اسانيد و طرقى متعدد ، منتهى به ابو ذر غفارى به عباراتى از اين قبيل نقل كرده كه : ابو ذر گفت : شنيدم پيغمبر ( ص ) را كه مىگفت :\r\n« مثل اهل بيتى فيكم كمثل سفينة نوح من ركبها نجا و من تركها هلك » و هم مىگفت :\r\n« مثل اهل بيتى فيكم مثل باب حطَّة فى بنى اسرائيل ، من دخله غفر له » .\r\nو باز مىگفت :\r\n« انّي تارك فيكم ما ان تمسّكتم لن تضلَّوا : كتاب الله و عترتى و لن يفترقا حتّى يردا علىّ الحوض » .\r\nو همو از كتاب « فرائد السمطين » تأليف حموينى به اسنادش از سعيد بن\r\n\r\n","description":"","footnote":"\r\n« 1 » « شيخ الاسلام ابراهيم بن الشيخ سعد الدين محمد بن ابى بكر الجوينى صاحب كتاب « فرائد السمطين فى فضائل المرتضى و البتول و السبطين عليهم السّلام » است كه فارغ شده از آن در سنه 716 ( ذيو ) و اين شيخ محدثى است كثير الرواية و روايت مىكند از جماعتى از علماء شيعه : از والد علامه و از محقق و خواجه نصير الدين » ( هدية الأحباب ) .\r\n« 2 » « على بن محمد بن الطيب ، الخطيب الواسطي ، الفقيه الشافعي صاحب كتاب « ذخائر القربى فى مناقب ذوى القربى » و « البيان عن اخبار صاحب الزمان » از علماء اوائل چهار صد است » ( هدية الأحباب )\r\n« 3 » « الشيخ نور الدين على بن محمد بن الصباغ المالكى المكي المتوفى سنة 855 خمس و خمسين و ثمانمائة » ( كشف الظنون ) . مؤلف كتاب « الفصول المهمة فى معرفة الأئمة و فضلهم و معرفة أولادهم و نسلهم » همين ابن صباغ مالكى است .\r\n","page_name":" 77 ","page_number":121},
  {"content":"\r\nجبير از ابن عباس آورده كه پيغمبر خدا گفت :\r\n« يا علىّ انا مدينة العلم و أنت بابها و لن تؤتى المدينة الَّا من قبل بابها . .\r\n« سعد من اطاعك و شقى من عصاك . .\r\n« مثلك و مثل الأئمة من ولدك مثل سفينة نوح من ركبها نجا و من تخلَّف عنها غرق » خلاصه اين كه اين روايات ، و نظائر اينها ، كه كتب معتبره و مشهورهء اهل سنّت به آنها مشحون است ، شيعه را براى فهم قرآن و احكام دين ، به متابعت از تفسير و بيان اهل بيت ، كه « ادرى بما فى البيت » هستند ، و در بارهء دانايى و شناسايى آنان وارد شده كه « انّما يعرف القرآن من خوطب به » ، وادار ساخته است پس شيعه عترت و آل را ، كه داراى عصمت و در دانايى و پيشوايى بىهمتا مىباشند ، پيشواى خويش خواسته و طريق آنان را ، كه پسران و الا تبار از پدران بزرگوار تا برسد به پيغمبر ( ص ) جد بزرگوار خود نقل كرده‌اند ، عالى السّند و صحيح و معتبر دانسته و تمسّك به آن را به گفتهء پيغمبر ( ص ) موجب هدايت و مايهء رستگارى شناخته‌اند .\r\nدريغ دارم كه در پايان اين قسمت ، از نقل عين كلام ابن حجر كه از دانشمندان مشهور اهل تسنن مىباشد خوددارى كنم .\r\nابن حجر « 1 » در كتاب « الصّواعق المحرقة » ( بنا به آن چه صاحب كتاب « حديث الثّقلين » از كتاب « عبقات الأنوار « 2 » » نقل كرده ) گفته است :\r\n« ثمّ اعلموا انّ لحديث التّمسّك بذلك ( اى بالكتاب و العترة ) طرقا\r\n\r\n","description":"","footnote":"\r\n« 1 » « احمد بن محمد بن على هيثمى مفتى حجاز ، صاحب « الصواعق المحرقه » است كه قاضى نور اللَّه رد كرده است او را به « الصوارم المهرقه » . وفاتش سنه 973 - ظعج - » ( هدية الأحباب قمى )\r\n« 2 » تأليف مير حامد حسين مولوى هندى متوفى در حدود سال 1306 ه . ق .\r\n","page_name":" 78 ","page_number":122},
  {"content":"\r\nكثيرة وردت عن نيّف و عشرين صحابيّا و فى بعض تلك الطَّرق انّه قال ذلك بعرفة و فى آخر انّه قال بغدير خم و فى آخر . . و فى آخر . .\r\n« و لا تنافى ، اذ لا مانع انّه كرّر عليهم فى تلك المواطن و غيرها اهتماما بشأن الكتاب العزيز و العترة الطَّاهرة » باز گفته است :\r\n« و فى رواية « كتاب الله و سنّتى و هى المراد من الاحاديث المقتصرة على الكتاب لأنّ السنّة مبيّنة له فاغنى ذكره عن ذكرها » و در مقام وجه تسميهء « كتاب » و « عترت » به نام « ثقلين » اين مضمون را افاده كرده است :\r\n« پيغمبر صلَّى الله عليه و سلَّم ، قرآن و عترت خود را ، كه بمعنى اهل و نسل و نزديكانست به نام « ثقلين » خواند براى اين كه « ثقل » عبارت است از امرى نفيس خطير و مصون و آن دو بدين وصفند زيرا هر كدام از آنها معدن علوم دينيّه و مخزن احكام شرعيّه‌اند و از اين رو پيغمبر صلَّى الله عليه و سلَّم بر پيروى تعلَّم از ايشان تحريض فرمود و گفت :\r\n« الحمد للَّه الَّذى جعل الحكمة فينا اهل البيت . . » و خبر سابق كه گفت : « و لا تعلَّموهم فانّهم اعلم منكم » اين مطلب را تاييد مىكند .\r\n« و باقى علما را با « عترت » فرق است زيرا خدا رجس و پليدى را از اهل بيت برده و ايشان را طاهر قرار داده و به شرف كرامات باهره آراسته است .\r\n« و در اين احاديث ، اشاراتى است به اين نكته كه چنان كه حكم تمسّك به قرآن عزيز ، تا روز رستاخيز باقيست در اهل بيت نيز تا روز قيامت خواهد بود كسانى كه تمسّك بديشان به جا و شايسته باشد .\r\n« . . و از همهء اهل بيت شايسته تر براى اين كه به او تمسّك شود امام و عالم\r\n","description":"","footnote":"","page_name":" 79 ","page_number":123},
  {"content":"\r\nايشان على بن ابى طالب ، كرّم الله وجهه ، مىباشد به واسطهء زيادى علم و دقائق مستنبطات وى ، از اين رو ابو بكر گفته است :\r\n« علىّ عترة رسول الله صلَّى الله عليه و سلَّم » و نظرش به كسانى بوده كه پيغمبر صلَّى الله عليه و سلَّم بر تمسّك و اعتصام به ايشان توصيه و تحريض كرده است .\r\nو همانا ابو بكر كه در اين گفته تنها على را ياد كرده و بس نام او را برده براى همان جهت است كه گفتيم . . »\r\n","description":"","footnote":"","page_name":" 80 ","page_number":124},
  {"content":"\r\n6 - اختلاف اساسى در طرز تفقه و اجتهاد\r\n","description":"","footnote":"","page_name":" 81 ","page_number":125},
  {"content":"\r\n\r\nاختلاف در چگونگى تفقّه\r\nاكنون كه راه نظر شيعه در موضوع لزوم پيروى از « عترت » و اهل بيت عصمت تا حدى دانسته شد و اساس اختلاف در « اجتهاد » بدست آمد برمىگرديم به موضوع بحث پس مىگويم :\r\nاختلاف در آن اصل دينى مربوط باتّباع از اهل بيت عصمت و تمسّك به عترت يا به تعبيرى ديگر اختلاف راجع به امامت و خلافت باعث گرديده كه اجتهاد و « تفقّه » ، در عهد دوم ، به دو طرز تحقق يافته و به نخستين قسمت بر دو گونه انقسام پذيرفته است :\r\n1 - طرز تفقّه شيعه مذهب .\r\n2 - طرز تفقّه اهل سنّت .\r\nاهل سنّت را اگر چه مذاهبى زياد در فقه بوده ، و بايد همچنين مىبوده است « 1 » ، و شايد باحث از تحوّلات و ادوار فقه را شايسته چنان باشد كه نسبت بشئون هر يك از مذاهب بطور تفصيل و گر نه ، دست كم ، بر سبيل اجمال بحثى طرح كند ليكن چنان كه گفتيم از ميان همهء آن مذاهب ، كه كلمهء « فقهاء » در كتب فقهى قدماء شيعه بيشتر بر خصوص صاحبان آن مذاهب اطلاق مىشده و شايد عنوانى اصطلاحى براى خصوص ايشان مىبوده است ، تنها چهار مذهب است كه هنوز آنها را در جهان ، بيش يا كم ، پيروانى وجود دارد پس بر فرض اين كه انقراض غير اين مذاهب چهارگانه يا عدم اطلاع كامل بر چگونگى همهء آنها ، يا طائل نداشتن تطويل در استقصاء جهات\r\n\r\n","description":"","footnote":"\r\n« 1 » چون مرجع واحدى ( عترت ) كه از آن پيروى كنند و در فهم قرآن آن را معتبر شمرند نداشته‌اند و هر كس خود را آزاد مىدانسته و به فهم خود حكم مىكرده است .\r\n","page_name":" 82 ","page_number":126},
  {"content":"\r\nو خصوصيات يكايك از آنها براى انصراف از طرح بحث در پيرامن آنها عذرى موجّه و بهانه‌اى به جا و درست باشد ترك بحث از چهار مذهب مهمّ باقى مانده بىگمان مجوّزى ندارد بلكه بر متصدّى بحث از تحوّلات و ادوار فقه لازم است كه آنها را مورد بحث و فحص قرار دهد نهايت از امر ، نويسندهء اين اوراق به چند جهت ، كه در زير ياد مىكند ، از بحث تفصيلى در بارهء آن چهار مذهب معذور است :\r\n1 - اين كه مقصود اصلى از تسويد اين اوراق ، تشريح تحوّلات فقه در خصوص مذهب شيعه است .\r\n2 - اين كه تحوّلات اجتهادى فقه در اين مذاهب بوجود مستنبطان و بانيان آنها موجود گرديده و پس از فوت آنان ، اجتهاد را حالت توقف و ركود پيش آمده و بر همان حالت اجتهادى و اصول و فروع مستنبطهء آن بانيان برقرار مانده و پيروان آنان را اگر اجتهادى بوده در « مذهب » بوده است نه « مطلق » .\r\n3 - اين كه مجالى كافى براى مطالعهء همهء آن مذاهب و وقتى وافى براى تحقيق و بررسى يكايك و تطبيق آنها را با هم ندارد و شايد تهيهء كتب مربوطه و لازم نيز برايش ميسور نباشد .\r\nبهر حال به جهاتى چند ، كه برخى از آنها ياد گرديد ، ترك بحث از اين مذاهب بطور كلى ، روا نيست استقراء و استقصاء همهء شئون و جهات مربوط به يكا يك اين مذاهب هم ، بر فرض اين كه از منظور اصلى اين تأليف به دور نباشد ، براى اين نويسنده ميسور نيست . از اين رو ، جمع ميان دو نظر را ( بعد از بحثى از اوضاع عمومى ) پيش از بحث از وضع فقه در مذهب تشيّع و پس از بحثى اجمالى از عده‌اى از فقيهان مشهور اسلام در عهد دوم ، بطور اختصار مذاهب چهارگانه و امامان آنها و اصحاب و شاگردان ايشان ( و هم داود و طبرى كه مذهبى فقهى و شاگردان و پيروانى مهم مىداشته‌اند ) مورد بحث و توصيف و ترجمه و تعريف قرار داده مىشود پس از آن تا حدى كه حال و مجال و اطلاع نويسنده اقتضاء كند چگونگى تفقه در مذهب شيعه در عهد دوم ، مورد بحث قرار مىيابد و پس از\r\n","description":"","footnote":"","page_name":" 83 ","page_number":127},
  {"content":"\r\nاتمام مباحث اين عهد بحث از تحوّلات و ادوار فقه در ديگر عهود و اعصار در اين اوراق بمذهب شيعه اختصاص خواهد داشت چه قطع نظر از اين كه تنها در اين مذهب باب اجتهاد و استنباط در فروع احكام مفتوح بوده است و تحوّل در آن تحصّل و تحقق يافته و مىيابد ، منظور از اين تأليف هم روشن ساختن ادوار و تحولات فقه است در خصوص اين مذهب .\r\nپس عهد دوم ادوار فقه ، در اين تأليف ، مشتمل است بر بحث در پيرامن دو بخش زير :\r\n1 - وضع تفقّه در مذاهب چهارگانهء اهل سنّت :\r\n2 - وضع تفقّه در مذهب شيعهء اماميّه .\r\nبخش نخست ( فقاهت و اجتهاد در چهار مذهب ) از كتب دانشمندان اهل سنّت ، كه در اين باره نوشته شده ، آورده مىشود چه :\r\nاوّلا ايشان به چگونگى مذاهب خود آگاهتر و به جهات و شئون آنها آشناترند .\r\nو ثانيا از هر گونه توهّم بىاساس و سوء ظنّ نابجا دور تر است .\r\nبعلاوه چنان كه دانسته شد تحقيق و تتبع در بارهء آنها در اين اوراق ، منظور نيست و براى نظم كار اطلاعى اجمالى بر چگونگى تاريخى آنها كافى است .\r\nبراى تأمين اين نظر كتابى است مختصر و جامع به نام « نظرة تاريخيّة فى حدوث المذاهب الأربعة » كه دانشمند نامى و فاضل مطلع و متتبّع گرامى استاد احمد تيمور پاشا « 1 » آن را به تازى فراهم آورده و به چاپ رسيده ، به زبان پارسى برمىگردانم و در اين اوراق مىآورم .\r\nبىگمان مطالب آن كتاب كه مؤلفش از دانشمندان متتبّع و از محقّقان به نام اهل سنت است استناد و اعتماد كافى و راهنمايى و ارشاد خوانندگان گرامى را متعهّد\r\n\r\n","description":"","footnote":"\r\n« 1 » تيمور پاشا\r\n","page_name":" 84 ","page_number":128},
  {"content":"\r\nو وافى است . پس از آن ترجمهء حال صاحبان آن مذاهب ( و ترجمه داود و طبرى ) و شاگردان و اصحاب ايشان آورده مىشود .\r\nبخش دوم ( تفقه و اجتهاد در مذهب شيعه جعفرى ) چنان كه دانسته خواهد شد به دو عصر انقسام خواهد يافت و هر يك از آن دو عصر ، جداگانه مورد فحص و بحث قرار خواهد گرفت :\r\n1 - عصر اول از شهادت على عليه السّلام ( سال چهلم هجرى ) تا زمان رحلت حضرت صادق ( ع ) ( سال 148 ه . ق ) 2 - عصر دوم از وفات حضرت صادق ( ع ) تا آغاز غيبت صغرى ( سال 260 ه . ق )\r\n","description":"","footnote":"","page_name":" 85 ","page_number":129},
  {"content":"\r\n7 - اوضاع عمومى در عهد دوم\r\n","description":"","footnote":"","page_name":" 86 ","page_number":130},
  {"content":"\r\n\r\nعهد دوم\r\nدر دين اسلام « امامت » ، يا « خلافت » ، يا « سلطنت » ، يا « امارت » ، و بتعبير اوسع « حكومت » ، يا بهر تعبيرى ديگر تعبير شود ، از ديانت و فقاهت جدا نيست و ارتقاء و اعتلاء شئون دينى و فقهى يا انخفاض و انحطاط آنها به آن بىارتباط نمىباشد بلكه تا حدى معلول اوضاع و احوال دستگاه فرمانروايى و مولود علم و عمل و علاقه و ، خلاصه ، ايمان يا بىايمانى شخص زمام دار و فرمانروا است چنان كه اوضاع و احوال عمومى نيز بويژه در دوره هايى كه باصطلاح اين عصر « حكومت مردم بر مردم » « 1 » تحقق نيافته\r\n\r\n","description":"","footnote":"\r\n« 1 » « حكومت مردم بر مردم » كه در عصر ما مصطلح شده بمعنى معروف و به وضع متداول و معمول در اين عصر ، نتوانسته و نخواهد توانست ، تأثيرات ناشايست و نادرست ، يا دست كم ، ناپسند و نامطلوب مردم را نسبت به اوضاع و احوال جاريه از ميان ببرد چه اين كه دستگاههاى حاكمه ، كه ازمهء امور را در دست به اوضاع و احوال جاريه از ميان ببرد چه اين كه دستگاههاى حاكمه ، كه ازمهء امور را در دست دارند و همهء شئون اجتماع زير نظر و تحت استيلاء و قدرت ايشان قرار دارد مجارى زندگانى را قبضه كرده و بر همه چيز و همه كس و همه كار احاطهء نظرى و سلطه و استيلاء عملى يافته‌اند هوى و هوس و مرض خود پسندى و غرض خودخواهى را نيز ، بيش يا كم ، واجد هستند ، مىتوانند اوضاع محيط را به دلخواه خود چنان كنند كه هر چه بخواهند انجام يابد و به وسيلهء قدرت و سلطهء خود اوضاع و احوالى خوب يا بد ، نافع و ضار ، صالح يا فاسد ، زيبا يا زشت بوجود آورند و هر امرى را كه دل خواه و مطلوب خودشان باشد بعنوان اين كه « مطلوب مردم » و مولود ارادهء افراد مجتمع است در لفافهء قانون و به نام خواست عمومى ايجاد كنند و اطاعت را از مردم بخواهند و مخالف را بعنوان « مخالف با اراده و خواست مردم » سركوب كنند و نابود سازند و هم اگر قانون و معروفى را نخواهند به همان نام و به همان عنوان بىحقيقت و نادرست از ميان بردارند و نامش را خواست ملت و « حكومت مردم بر مردم » بگذارند .\r\nبعلاوه « حكومت مردم بر مردم » بمعنى متداول و مفهوم معروف و به طرز كامل آن ، اگر به فرض محال عملى شدن آن امكان يابد شايد از نظر اجتماعى و سياسى و اقتصادى و ، بالجمله ، از لحاظ مصالح عمومى ، مصلحتى در آن نباشد و به نظر چنان مىرسد كه ( قطع نظر از اعتقادات دينى ) بهترين طرز عملى آن همانست كه اسلام آن را خواسته و تا حدى ، كم يا بيش ، در زمان خلفاء راشدين ، و بخصوص در زمان بسيار كوتاه خلافت على ( ع ) معمول گشته است . چه آن كه اسلام از سويى ، همهء افراد بشر را : سياه باشند يا سفيد ، غنى باشند يا فقير از جنبهء حقوق در عرض هم قرار داده و قرشى و حبشى را در قانون يكسان ديده و شرقى و غربى و جنوبى و شمالى را به اعتبار وظائف و تكاليف همانند شناخته و هيچ كس را از ديگرى برتر نشمرده مگر به دانش و تقوى و فضل و فضيلت معنوى و داشتن فضائل اخلاقى و پوشيده نيست كه اتصاف افراد مجتمع به اين اوصاف و كمالات تا چه پايه در همهء شئون زندگانى فردى و اجتماعى مؤثر و سودمند است و تا چه حد ، مساوات و مواسات را در ميان آنان بوجود مىآورد و اجتماعى شايسته مىسازد و از سويى ديگر قانونى كه به واسطهء احتواء بر احكام جزئى و قواعد كلى و اشتمال بر تعيين كليهء تكاليف و وظائف كليّهء افراد نسبت به كليهء افعال و اشياء آن هم نسبت بعموم احوال و عناوين آنها چه عناوين اوليه و چه ثانويه ، بر عموم امكنه و جميع ازمنه و در همهء اعصار و امصار مختلف و متفاوت قابل انطباق و صالح براى اجراء است آورده و به اجتماع داده و آن را ثابت و غير قابل تغيير و تبديل خواسته تا اين كه هر كس و ناكس و در هر وقت و بىوقت نتواند به هوى و هوس و از روى غرض و مرض به دلخواه خود در آن تصرف كنند و به نفع خويش آن را تغيير دهند .\r\nجالب اين كه براى تحقيق معنى و حقيقت « حكومت مردم بر مردم » به وضع صحيح و طرز معقول ، دو امر را ضامن حفظ اين قانون الهى و پشتيبان اجراء كامل آن قرار داده است :\r\n1 - ايمان به خدا و قانون و شريعت او و اعتقاد بروز جزا .\r\n2 - امر بمعروف و نهى از منكر .\r\nامر دوم كه حقيقت و روح « حكومت مردم بر مردم » به وسيلهء آن تحقق مىيابد براى اينست كه اگر روزى پيش آيد كه زمامدارى را ايمان و اعتقاد سست يا نابود باشد و بخواهد كارى را بر خلاف قانون ثابت الهى انجام دهد و اجتماع را به هوى و هوس و مرض و غرض خويش از سلوك صراط مستقيم به كمال و سعادت ، باز دارد يا به راهى كج برگرداند هر فردى از افراد جامعه بتواند از روى ايمان و اعتقاد ، مستقيم و بىواسطه ، و با رعايت موازين مقرره و شرائط مقدره ، از كار خلاف جلوگيرى كند و تعدى و تجاوز به حريم قانون را مانع گردد و از اين راه به محافظت قانون و شريعت پردازد و اجراء صحيح آن را به راه اندازد و مصداق حقيقى حكومت مردم را بر مردم محقق و حكومت فاسد و ناصالح را محكوم و مقيد سازد .\r\nپس در اين حكومت ، قانونى است ثابت كه تغيير و تبديل نبايد در آن راه يابد و اختيار و انتخاب آن دين و قانون به ميل و ارادهء خود افراد است و حافظ آن نيز خود مردم و مجرى آن هم برقرار است تا آن را اقامه و اجراء كند نه اين كه بتواند به ميل خود آن را تبديل و تغيير دهد .\r\nعباس محمود عقاد مصرى در كتاب « الفلسفة القرآنيه » ( صفحه 36 ) روايتى از پيغمبر ( ص ) بدين عبارت نقل كرده است :\r\n« اسمعوا و اطيعوا ، و ان استعمل عليكم عبد حبشىّ كان رأسه زبيبة ( هكذا ؟ ) ما اقام فيكم كتاب اللَّه تعالى » اين روايت هم ، چنان كه بر اهلش روشن است به آن چه گفتيم اشاره و اشعار دارد . و اللَّه العالم .\r\nتحقيق و تنقيح اين مطلب را كه بسيار مهم و شايسته دقت و تعمق كامل است تهيهء كتابى مفصل و مستقل در خور است . در اين پاورقى بايد بر همين اشاره و اختصار اقتصار رود .\r\n","page_name":" 87 ","page_number":131},
  {"content":"\r\nو مردم از چنگ فرمانروايى خودسر و خود خواه و خود پسند خلاص نگشته‌اند ، زاييده و نتاج همان اوضاع و احوال است .\r\n","description":"","footnote":"","page_name":" 88 ","page_number":132},
  {"content":"\r\nاز اين رو اگر كسى بخواهد بر چگونگى وضع تفقه و اجتهاد در عهدى اطلاعى كامل به همرساند ناگزير بايد بر اوضاع و احوال دستگاه حاكمه و بر طرز فكر و عمل و علاقه و ايمان كسى كه در رأس دستگاه قرار يافته و زمام حكومت بر شئون دين و دنياى مردم را بدست گرفته و نفوذ و قدرت در اجتماع به همرسانده اطلاع و آگاهى پيدا كند .\r\n","description":"","footnote":"","page_name":" 89 ","page_number":133},
  {"content":"\r\nاين آگاهى و اطلاعست كه هر چه كاملتر و وسيعتر و دقيقتر باشد باحث از ادوار فقه و ناظر در تحوّلاتى كه آن را پيش آمده بهتر و روشنتر بر منظور خود وقوف مىيابد و به مطلوب خويش نائل مىگردد و به علل بسط و قبض تفقّه و عوامل پيشرفت يا وقفه و ركود ، يا تأخّر و سقوط ، يا انحراف و قصور ، آن بيشتر آشنا و واقف مىگردد .\r\nبنا به آن چه گفته شد به جا است كه وضع تفقّه و چگونگى تحوّل آن در « عهد دوم » از لحاظ چگونگى توضيح و تشريح و بحث و تحقيق ، به موازات بيان وضع حكومت و سلطنت يا خلافت كه سازندهء محيط و مؤثر در افراد و افكار است پيش برود پس نخست اوضاع دستگاه حكومت و چگونگى حال حكمروايان و تأثير آن در احوال عمومى ياد گردد و از آن پس به همان گونه از تفصيل ، وضع فقه و فقيهان و طرز تفقه و اجتهاد ايشان آورده شود ليكن علاوه بر اين كه اين تفصيل را مجالى پهناور بايد ، شايد طالب اطلاع بر خصوص « ادوار فقه » را موجب ملال گردد و اين تفصيل ، غرض اصلى وى را تطويل بلا طائل به گمان آيد از اين رو باز هم رعايت دو جهت را بر وجه اختصار به وضع حكومت و زمام داران آن در اين عهد ، با نقل مسائلى از فقه كه شاهد نظر فوق باشد اشعار و المام مىگردد .\r\nبايد يادآور شد كه عهد دوم فقهى اين اوراق ( در هر دو بخش خود : - تفقّه در مذاهب اهل تسنن و تفقه در مذهب شيعه اماميه ) مواجه و همزمانست با دو سلسله از امراء و سلاطين اسلامى ( يا - بتعبير معروف - خلفاء ) 1 - با همهء فرمانروايان بنى اميّه يا آل حرب ( امويان 49 - 132 ) 2 - با فرمانروايان ثلث اول از دورهء بنى عباس يا آل عباس ( عباسيان 132 - 260 ) پس عهد دوم از لحاظ بخش نخست ( تفقه در مذاهب اهل تسنّن ) نيز به دو دوره تقسيم مىگردد :\r\n1 - دورهء نخست ( عصر اموى ) 2 - دوره دوم ( عصر عبّاسى )\r\n","description":"","footnote":"","page_name":" 90 ","page_number":134},
  {"content":"\r\nدوره نخست اين عهد از زمانى شروع مىشود كه حكومت بنى اميه به فرمانروايى معاوية بن ابو سفيان بر كشورهاى اسلامى ، به نام خلافت ، آغاز شده و در زمانى پايان مىيابد كه حكومت عباسيان آغاز شده و مواجه است با زمان سلطنت دومين خليفهء عباسى ، منصور دوانيقى .\r\nدورهء دوم اين عهد از زمان دومين خليفهء عباسى شروع مىشود و تا زمان حكومت و سلطنت يا خلافت ابو العباس احمد بن متوكل ( پانزدهمين خليفهء عباسى ) ملقب به المعتمد للَّه ( 256 - 279 ) ادامه مىيابد .\r\nپس براى روشن شدن وضع دورهء نخست از نخستين بخش از عهد دوم ، بايد نخست از خاندان اموى بويژه از بنيانگذار حكومت ايشان ، معاوية بن ابو سفيان ، كه به زمان پيغمبر ( ص ) و زمان خلفاء راشدين نزديكتر بوده و بحسب قاعده بايستى به جهات دينى و شئون آن بيشتر توجه مىداشت و احكام دين را زيادتر رعايت مىكرد و در بسط و توسعه و حفظ و حراست مبانى و معانى اسلام كوشاتر مىبود سخن به ميان مىآيد و چگونگى اوضاع و احوال آن زمان روشن مىگردد و از آن پس وضع فقه و فقاهت در آن عصر و هم تفقّه فقيهان و احوال پرچمداران و باحثان از احكام و مسائل مورد فحص و بحث قرار مىگيرد و تا حد ميسور و مقدور كوشش در درستى گفتار به كار مىرود و با لله الاستعانة و عليه التّكلان و منه التوفيق و له الامتنان .\r\n","description":"","footnote":"","page_name":" 91 ","page_number":135},
  {"content":"\r\n8 - دورهء اموى از لحاظ فقهى\r\n","description":"","footnote":"","page_name":" 92 ","page_number":136},
  {"content":"\r\n\r\n\r\nامويان و حكومت ايشان\r\nخاندان اموى از سال چهلم هجرى ، سال شهادت على عليه السّلام ، كه بحسب طرح اين اوراق ، آخرين سال عهد صحابه قرار داده شده ، زمام كار حكومت را بدست آورده‌اند و تا سال يك صد و سى و دو ، كه نخستين خليفه عباسى ابو العباس سفّاح به روى كار آمده و در آن سال با وى به خلافت بيعت شده ، چند تن ( 14 نفر ) از ايشان زمامدارى را عهده دار شده‌اند كه معاوية بن ابى سفيان نخستين ايشان و مروان بن محمد بن مروان حكم آخرين آنان است .\r\nدر دورهء اين خاندان بر روى هم از جانب ايشان بشئون دينى و احكام فقهى و ترويج فقيهان حقيقى عنايت و توجّهى نبوده و بطور كلَّى دستگاه امارت و حكومت اموى از لحاظ توجه بدين و احكام آن با دورهء خلفاء پيش و هم با دورهء فرمانروايان بعد ( عباسيان ) بسيار فرق داشته . و در چهل پنجاه سال آغاز اين دوره ، كه از معاويه شروع و به مرگ عبد الملك مروان ، در سال هشتاد و شش ( 86 ) پايان يافته اوضاع و احوال دستگاه امارت و حكومت نسبت بعهد صحابه به كلى تغيير پيدا كرده است .\r\nدر آغاز تأسيس سلطنت و تشكيل دولت ، به تحصيل نفوذ و اعمال قدرت و تحكيم مبانى حكومت و هم به تغيير عادات و افكار و عقايد و آراء مردم نيازى زيادتر مىبوده و معاويه كه اين جهات را بسيار آگاه و مواظب و مراقب بوده در توجيه آنها بسوى هدف خويش كوتاه نيامده بلكه بيش از آن چه ضرورى مىنموده در اين راه پيش رفته و در اين باره كار كرده است .\r\nچون على ، عليه السّلام ، در ماه رمضان از سال چهلم به شهادت رسيده عالم\r\n","description":"","footnote":"","page_name":" 93 ","page_number":137},
  {"content":"\r\nاسلام را از همه روى تحوّلى عظيم پيش آمده از همه مهمتر اين كه خلافت كه به مفهومى عالى و شريف و مقدس در اذهان جاى گرفته بوده و با معنى عبوديّت الهى و عبادت و پرهيزكارى و صفا و وفا و درستى و يك رنگى و ورع و زهد و ايمان و صداقت و اخلاص و فداكارى و خدمتگزارى در راه تهذيب اخلاق و تحكيم اساس اجتماع و آزادگى و آزادمنشى و آزادىخواهى حقيقى و مساوات جويى دينى و كوشش در راه آرامش و آسايش دين داران همراه و توأم شده مفهومى ديگر يافته و براى اغراضى ديگر به كار رفته و سيمايى از نو به خود گرفته و قيافه اش دگرگون گشته است پس حقيقت ولايت و امامت دينى چهره اش عوض شده و رياست و سلطنت دنيوى ، كه جاه طلبى و هوى - پرستى و دنيا دوستى و مكَّارى و حيله بازى و نيرنگ سازى و فريبكارى و دو رويى و نفاق و سياست و تظاهر و ديگر صفات ناستوده و زشت از قبيل اينها ، كه همه از توابع خود خواهى و خود بينى و دنيا طلبى و بالجمله ، سست ايمانى مىباشد ، جايگزين آن معانى عاليه و صفات پسنديدهء راقيه گرديده و حقيقت كلام معجز نظام پيغمبر اسلام صلَّى الله عليه و آله بظهور رسيده است :\r\nجلال الدين سيوطى « 1 » در كتاب « تاريخ الخلفاء » از پيغمبر ( ص ) چنين حديث كرده است :\r\n« الخلافة ثلاثون عاما ثمّ يكون بعد ذلك ، الملك » باز همو در همان كتاب حديثى ديگر از پيغمبر صلَّى الله عليه و سلَّم بدين عبارت آورده است :\r\n\r\n","description":"","footnote":"\r\n« 1 » عبد الرحمن بن ابى بكر بن محمد شافعى از افاضل علماء و مؤلف كتب بسيار در علوم متنوع است . از جمله تأليفات اوست كتاب « الاتقان » و كتاب « الاشياء و النظائر » و كتاب « الاقتراح فى علم اصول النحو » كه آن را به اسلوب « اصول الفقه » تدوين كرده است . سيوطى به سال نهصد و ده ( 910 ) وفات يافته است . سيوط ( بر وزن هبوط ) و هم اسيوط ( بر وزن اسبوع ) شهرى است در مصر .\r\n","page_name":" 94 ","page_number":138},
  {"content":"\r\n« انّ اوّل دينكم بدء نبوّة و رحمة ثمّ يكون خلافة و رحمة ثمّ يكون ملكا و جبريّة » در كتاب « البدء و التأريخ » ( جلد دوم صفحه 23 - ذيل « ذكر مماليكه ، ص ، و عبيده » چنين آمده است :\r\n« سفينة يقال : اسمه مهران و يقال : رباح و سمّاه رسول الله صلَّى الله عليه و سلَّم سفينه لأنّهم كلَّوا فى سفر فكان كلّ من اعيى و كلّ ، القى عليه بعض متاعه و يقال : بل عبّر بهم نهرا . و هو الَّذى روى : الخلافة بعدى ثلاثون ، ثمّ الملك » .\r\nو در همان كتاب ( صفحه 338 از همان جلد ) چنين آمده است :\r\n« و صحّت رواية سفينة عن النّبيّ صلَّى الله عليه و سلَّم : الخلافة بعدى ثلاثون ، ثمّ الملك » .\r\nشيخ كمال الدين دميرى ( متوفّى به سال هشتصد و هشت 808 - ه . ق ) در ذيل خلافت حسن بن على ( ع ) در كتاب « حياة الحيوان » پس از اين كه گفته است : « و كانت خلافته ستّة اشهر و خمسة ايّام و قيل : ستّة اشهر الَّا ايّاما » چنين گفته است :\r\n« . . و هى تكملة ما ذكر رسول الله ، صلَّى الله عليه و سلَّم ، من مدّة الخلافة :\r\nثمّ تكون ملكا عضوضا ثمّ تكون جبروتا و فسادا فى الأرض » و كان كما قال رسول الله صلَّى الله عليه و سلَّم » « 1 » احمد بن محمد بن عبد ربّه قرطبى اندلسى مروانى مالكى ( متوفى به سال سيصد\r\n\r\n","description":"","footnote":"\r\n« 1 » شگفتا : دميرى با آن دقتى كه در مدت خلافت حسن بن على ( ع ) داشته و آن را « تكمله » كلام پيغمبر ( ص ) دانسته چه گونه ، بلا فاصله ، دورهء معاويه را با عبارت « خلافت امير المؤمنين معاوية بن ابى سفيان » عنوان كرده است ! ! دميره ( بر وزن جزيره ) ديهى است بزرگ در مصر نزديك به « دمياط » كه كمال الدين بدانجا منسوب است . دميرى بر سنن ابن ماجه و منهاج نووى شرح نوشته است .\r\n","page_name":" 95 ","page_number":139},
  {"content":"\r\nو بيست و هشت - 328 - ه . ق ) در كتاب « العقد الفريد » حديث نبوى را به اين عبارت روايت كرده است :\r\n« الا انّ من آمن با لله ، حكم بكتابه و سنّة نبيّه . و انّكم اليوم على خلافة نبوّة و مفرق محجّة و سترون بعدى ملكا عضوضا و ملكا عنودا و أمّة شعاعا و دما مباحا » شايد به همين گونه احاديث نظر داشته و اشاره به آن كرده است صحابى مشهور سعد بن ابى وقّاص آنجا ، كه پس از صلح حسن بن على ( ع ) و استقرار امر حكومت و سلطنت بر معاويه ، چون بر وى در آمده او را بعنوان « ملك » مخاطب ساخته و سلام گفته است :\r\nابن اثير در « الكامل » ( جزء سيم صفحه 205 ) چنين آورده است :\r\n« و لمّا استقرّ الأمر لمعاوية دخل عليه سعد بن ابى وقّاص فقال : السّلام عليك أيّها « الملك » « 1 » فضحك معاويه و قال : ما كان عليك يا ابا اسحاق لو قلت يا امير المؤمنين ؟ فقال : أتقولها جدلان ضاحكا ؟ و الله ما احبّ انّي ولَّيتها بما ولَّيتها به » معاويه خودش هم گاهى از حكومت خويش بملك تعبير مىكرده است .\r\nطبرى در تاريخ خود ( جزء چهارم - صفحه 249 - ) و ابن اثير در « الكامل » ( جزء 3 - ص 263 ) چنين آورده‌اند .\r\n« اغلظ لمعاوية رجل فاكثر .\r\nفقيل له : أتحلم عن هذا ؟\r\n« فقال : انّي لا احول بين الناس و بين ألسنتهم ما لم يحولوا بيننا و بين ملكنا »\r\n\r\n","description":"","footnote":"\r\n« 1 » « اخرج ابن ابى شيبة فى « المصنف » عن سعيد بن جمهان قال : قلت لسفينة ان بنى أمية يزعمون ان الخلافة فيهم . قال : كذب بنو الزرقاء ، بل هم ملوك من اشد الملوك و اول الملوك معاوية » تاريخ الخلفاء - ص 199 - )\r\n","page_name":" 96 ","page_number":140},
  {"content":"\r\nباز هم طبرى ( جزء چهارم ص 247 ) ، به اسناد ، آورده است :\r\n« انتقل معاوية من بعض كور الشام إلى بعض عمله فنزل منزلا بالشام فبسط له على ظهر اجّار « 1 » مشرف على الطَّريق .\r\n« فأذن لي فقعدت معه . فمرّت القطرات « 2 » و الرّحائل « 3 » و الجوارى و الخيول فقال :\r\n« يا ابن مسعدة رحم الله أبا بكر لم يرد الدّنيا و لم يرده الدّنيا . و امّا عمر او قال : ابن حنتمه ، فارادته الدّنيا و لم يردها و امّا عثمان فأصاب من الدّنيا و اصابت منه .\r\n« و امّا نحن فتمرّغنا فيها .\r\n« ثمّ كأنّه ندم فقال : و الله انّه لملك آتانا الله إيّاه » .\r\nدر چند مورد هم حكومت خويش را « سلطنت » خوانده و از خود بعنوان سلطان ياد كرده است . از آن جمله هنگامى كه مغيرة بن شعبه را امارت كوفه داده و بوى نسبت به كارهاى آنجا سفارشها مىكرده اين كلمه و عنوان را آورده و خوب پرورانده است .\r\nمغيره هم در كوفه زمانى كه صعصعة بن صوحان را اندرز مىداده و نصيحت مىكرده همان عنوان و همان كلمه را به كار برده است ( عين عبارات معاويه و مغيره بعد از اين نقل خواهد شد ) .\r\nبه شهيد شدن على ( ع ) ، كه از كودكى هم چون فرزندى در دامان تربيت و تعليم پيغمبر ( ص ) نشو و نما يافته و بر وجهى كه پيغمبر ( ص ) اراده داشته بار آمده و تربيت پذيرفته و دانش فرا گرفته و نمونهء كامل علم و تقوى و فضيلت گرديده و در خدا شناسى و خدا پرستى و حقجويى و حقيقتخواهى و ، بالاجمال ، ديندارى حقيقى\r\n\r\n","description":"","footnote":"\r\n« 1 » بر وزن نجار ، بام خانه .\r\n« 2 » قطار ( بر وزن كنار ) « يك رشته شتر . قطر و قطرات ، جمع آن »\r\n« 3 » جمع رحيلة يقال : « ناقة رحيلة اى قوية على السير » .\r\n","page_name":" 97 ","page_number":141},
  {"content":"\r\nو صميمى مثل اعلى شده ، دورهء سى ساله « خلافت » پايان يافته و ( بعد از خلافت چند ماههء حسن بن على كه مكمّل سى سالهء خلافت شده ) نوبهء « ملك عضوض » و « ملك عنود » و از آن پس دورهء « جبروت و فساد فى الارض » رسيده پس معاويه بر مسند حكومت اسلامى نشسته و زمينه را براى مسند نشينى اخلاف فاسد خويش آماده ساخته است .\r\nمعاويه كه پدرش ، ابو سفيان ، مردى خود پسند ، دنيا پرست ، جاه طلب ، بى حقيقت و بىايمان مىبوده و مادرش ، هند ، نيز در اتّصاف به اين گونه اوصاف از پدرش دست كم نمىداشته و ، به همه معنى ، زوج و قرين او بوده است ، مردم را با زر و زور و فريب و غرور به زير بار سلطنت جابرانه و فرمانروايى غاصبانهء خويش در آورده و بعنوان « خليفهء پيغمبر » و « امير مؤمنان » به جاى پيغمبر ( ص ) و خلفاء راشدين نشسته و زمام كارهاى مسلمين را بدست گرفته و هر چه مىخواسته و مىتوانسته به كار مىبسته است .\r\nبراى اين كه پيوند معاويه با دين و علاقهء او به احكام اسلام اندازه گيرى شود و از توجّه به مقدمات ، دريافت نتيجه بحصول پيوندد و لاحقهء حاصله ، از سابقه شناخته آيد مناسب است به تربيت خانوادگى معاويه و چگونگى ايمان و اعتقاد پدر و مادر او توجّه شود از اين رو اندكى از سوابق احوال و اعمال و اقوال آنان ، بنقل از كتبى مانند تاريخ طبرى و « الكامل » تأليف ابن اثير جزرى كه اعتبار آنها را سنّى و شيعه اعتراف دارند و از مدارك و مآخذ مورد وثوق و اعتماد همهء دانشمندان است در اينجا مىآوريم\r\n","description":"","footnote":"","page_name":" 98 ","page_number":142},
  {"content":"\r\n[ معاويه 
  ]\r\nمعاويه و نسب و حسب او\r\n","description":"","footnote":"","page_name":" 99 ","page_number":143},
  {"content":"\r\nابو سفيان پدر معاويه\r\nمحمد بن جرير طبرى ( متوفّى به سال سيصد و ده 310 ) در تاريخ خود ( در قضيهء فتح مكَّه - 20 رمضان از سال هشتم هجرى - ) اين مضمون را آورده است :\r\n« عباس ، عمّ پيغمبر ( ص ) ، ابو سفيان بن حرب را جوار داد ( در پناه گرفت ) و او را به حضور پيغمبر ( ص ) برد . عمر چند بار از پيغمبر ( ص ) خواستار شد و اجازت خواست تا ابو سفيان را ، كه دشمن سر سخت اسلام و اهل آن بوده و مسلمين را رنج و آزار داده و به قصد قلع و قمع مسلمين لشكر كشيها كرده و جنگ و خونريزى به راه انداخته ، بقتل برساند و پيغمبر ( ص ) خاموش بوده و چيزى نمىگفته تا اين كه عاقبت گفته است : او را تا بامداد فردا امان داديم و فردا به هنگام بامداد ابو سفيان با عباس به خدمت پيغمبر تشرّف يافته چون پيغمبر ( ص ) او را ديده چنين گفته است :\r\n« ويحك ! يا ابا سفيان . ألم يأن لك ان تعلم ان لا إله الَّا الله ؟ .\r\n« فقال :\r\n« بأبي أنت و امّى ما أوصلك و احلمك و الله لقد ظننت ان لو كان مع الله غيره لقد اغنى عنّى شيئا » « فقال صلَّى الله عليه و سلَّم :\r\n« ويحك يا ابا سفيان ألم يأن لك ان تعلم انّي رسول الله ؟\r\n« فقال :\r\n","description":"","footnote":"","page_name":" 100 ","page_number":144},
  {"content":"\r\n« بأبي أنت و امّى ما أوصلك و احلمك و اكرمك . و الله امّا هذه ففى النّفس منها شيء ! ! « عبّاس گفته است در اين هنگام وى را گفتم :\r\n« ويلك ! تشهّد شهادة الحقّ قبل ، و الله ، ان يضرب عنقك .\r\nچون اين را از من بشنيد فتشهّد . . » خلاصهء ترجمه اين كه :\r\nاز عباس عمّ پيغمبر ( ص ) نقل شده كه گفته است : چون با ابو سفيان به حضور پيغمبر ( ص ) رسيديم و بر او وارد شديم به ابو سفيان گفت :\r\nواى بر تو ! آيا آن هنگام نرسيده كه بدانى جز خداى يكتا ، خدايى نيست ؟\r\nابو سفيان گفت : پدر و مادرم ترا به فدا باد ! چه اندازه صله رحم مىكنى و بردبارى و كرم دارى . چرا . گمان مىكنم اگر خدايى ديگر جز خدا مىبود من چنين بىچاره و درمانده نمىشدم .\r\nباز پيغمبر ( ص ) گفت : آيا آن زمان نيامده كه بدانى من پيغمبر خدا هستم ؟\r\nدر پاسخ گفت : پدر و مادرم ترا به فدا باد ! صلهء رحم و بردبارى و كرم تو بسيار و شگفت انگيز است . ليكن در اين باره مرا دل ، صافى و خاطر پاك نيست ( به آن اعتقاد ندارم ) .\r\nعبّاس گفته است : پس من وى را گفتم :\r\nواى بر تو پيش از اين كه ، به خدا سوگند ، گردنت زده شود شهادت بر زبان ران .\r\nپس خواه نخواه و با اكراه شهادت بر زبان راند و از كشته شدن رهايى يافت .\r\nهنگام رحلت پيغمبر ( ص ) كه تقريبا سه سال پس از قضيهء بالا رخ داده ابو سفيان براى اين كه ميان مسلمين اختلاف ايجاد كند و اسلام را ضعيف و ، به گمان سست و فاسد خويش ، آن را نابود سازد وقتى از قضيهء « سقيفه » ، كه در نبودن او در مدينه پيش\r\n","description":"","footnote":"","page_name":" 101 ","page_number":145},
  {"content":"\r\nآمده بود آگاهى يافت به نزد على ( ع ) شتافت و به انديشهء اين كه وسوسه اش در على ( ع ) مؤثّر افتد بوى چنين گفت :\r\n« يا ابا الحسن ما بال هذا الأمر فى اضعف قريش و اقلَّها حيّا ؟\r\n« فو الله لأن شئت لأملأنّها عليهم خيلا و رجلا » على ، عليه السّلام ، كه ابو سفيان را خوب مىشناخت و حدّ ايمان و اعتقاد او را به خدا و دين سخت آگاه بود و نظر وى را از اين گفته به درستى مىدانست در پاسخش چنين گفت :\r\n« يا ابا سفيان طالما عاديت الله و رسوله ! » هنگامى كه عثمان بن عفّان ، عموزادهء ابو سفيان به خلافت رسيده ابو سفيان كه در آن زمان نابينا بوده به انجمنى كه همهء سران بنى اميّه در آنجا فراهم آمده بوده‌اند در آمده و پس از بررسى و تفحّص و اطمينان از اين كه مجلس به بنى اميّه اختصاص دارد و غير از ايشان كسى در آن ميان نيست چنين گفته است :\r\n« يا معشر بنى أميّة انّ الخلافة صارت فى تيم و عدىّ حتّى طمعت فيها فقد صارت إليكم فتلقّفوها تلقّف الكرة . فو الله ما من جنّة و لا نار ! . . « 1 » » امورى كه سست ايمانى بلكه بى اعتقادى ابو سفيان را مىرساند بسيار است ، در\r\n\r\n","description":"","footnote":"\r\n« 1 » ابو الفرج اصفهانى ( متوفى به سال 356 ه . ق ) كه خود از خاندان اموى است ، اخبار بالا و چند خبر ديگر از اين قبيل را در كتاب « الاغاني » ( جزء ششم ص 95 - 96 ) آورده و در آخر گفته است : « و لأبي سفيان اخبار من هذا الجنس و نحوه كثيرة يطول ذكرها و فى ما ذكرت منها مقنع » . شگفت آور است كه مصحح كتاب در اين موضوع پاورقى زده و به گفتهء عوام « كاسه از آش داغتر » شده و اخبارى را كه همهء مورخان معتبر از اهل تسنن نوشته‌اند افتراء دانسته است !\r\n","page_name":" 102 ","page_number":146},
  {"content":"\r\nاين موضع به همين اندازه بسنده گرديد و اين شمّه از پندار و كردار و گفتار پدر معاويه در اينجا براى شناساندن نشأه و چگونگى پرورش معاويه از لحاظ شناسايى پدرش كافى به حساب آمد .\r\nاكنون بايد از مادرش ، هند ، نشان گرفت و او را شناخت تا وضع شناسايى معاويه در آغاز نشو و نما به كمال خود برسد .\r\n","description":"","footnote":"","page_name":" 103 ","page_number":147},
  {"content":"\r\nهند مادر معاويه\r\nسوابق هند مادر معاويه نيز چه از لحاظ عفاف و پاكدامنى و چه از لحاظ دشمنى با اسلام و مسلمين و اذيّت و آزار پيغمبر ( ص ) و محاربهء با او و دناءت و قساوت و سنگ دلى و بى ادبى نسبت به سرور شهيدان و سالار دليران حمزه ، عمّ گرامى پيغمبر ( ص ) ، و هم چگونگى اسلام آوردن اجبارى و اضطرارى وى با وضع و حال شوهر بى اعتقادش ابو سفيان مناسب مىبوده است .\r\nنسبت به عفاف و پاكدامنى هند در زمان جاهليّت سخنانى مىبوده و مردم چيزهايى مىگفته‌اند به طورى كه يك بار ، چنان كه در كتب معتبر اهل سنت به تفصيل آورده شده ، طبق معمول زمان به كاهن رجوع كرده‌اند « 1 » . در برخى از همان كتب آمده است كه معاويه سند و نتيجهء خيانت هند بوده است .\r\nعزّ الدين بن ابى الحديد در جزء اول از شرح خود بر « نهج البلاغه » از كتاب « ربيع الابرار » تأليف جار الله علَّامهء زمخشرى « 2 » كه از اكابر دانشمندان اهل سنت است مطلبى به مضمون زير نقل كرده است :\r\n\r\n","description":"","footnote":"\r\n« 1 » سيوطى در تاريخ الخلفاء ( ص 197 - 198 ) ذيل ترجمهء معاويه از كتاب « الهواتف » تأليف خرائطى به اخراج او از حميد بن وهب قضيهء هند مادر معاويه را كه نخست زن فاكه بن مغيره بوده و در خانهء او مورد سوء ظن شده و از اين رو به كاهن مراجعه كرده‌اند به تفصيل ياد كرده است .\r\n« 2 » « ابو القاسم محمود بن عمر بن محمد الخوارزمى المعتزلي استاد فن بلاغت ، ملقب به جار اللَّه ، به جهت اين كه چندى مجاورت مكه را اختيار كرده . او را مصنفات بسيارى است از اشهر آنها است « كشاف » كه در حق آن گفته شده :\r\n\r\nانّ التّفاسير في الدّنيا بلا عدد\r\nو ليس فيها لعمري مثل كشّاف\r\nان كنت تبغى الهدى فالزم قرائته\r\nفالجهل كالدّاء و الكشّاف كالشّاف\r\n\r\nوفاتش به جرجانيهء خوارزم شب عرفه سنه 538 ( ثلح ) » ( هدية الاحباب )\r\n","page_name":" 104 ","page_number":148},
  {"content":"\r\n« معاويه به چهار كس نسبت داده مىشده است : مسافر بن ابى عمرو و عمارة بن وليد بن مغيره و عباس بن عبد المطلب و صباح كه آوازه خوان عمارة بن وليد بوده است .\r\n« ابو سفيان مردى كوتاه اندام و زشت رو بوده و صباح ، كه مزدورى ابو سفيان را مىداشته ، جوانى زيبا و خوشرو بوده پس هند او را به خود خوانده و به همرسيده و از هم كام يافته‌اند .\r\n« گفته‌اند كه : عتبة بن ابو سفيان نيز از همين صباح به همرسيده و گفته‌اند : هند نخواسته است او را در خانهء خود بزايد پس از مكَّه رفته و در بيرون مكَّه بار خود را به زمين نهاده و فارغ شده است .\r\n« حسّان بن ثابت انصارى ، شاعر پيغمبر اسلام ، هنگامى كه با مشركان مكَّه مهاجاة داشته ، يك سال پيش از فتح مكَّه در ابياتى كه به اين موضوع نظر داشته ، چنين گفته است :\r\n\r\nلمن الصّبىّ به جانب البطحاء\r\nفى التّرب ملقى غير ذى مهد\r\nنجلت به بيضاء آنسة\r\nمن عبد شمس صلبة الخدّ\r\n\r\n","description":"","footnote":"","page_name":" 105 ","page_number":149},
  {"content":"\r\nآكلة الاكباد\r\nنسبت به دشمنى هند با اسلام و قساوت و سنگ دلى وى قضيهء جنگ احد را همه نقل كرده‌اند . در اين جنگ هند براى كشتن حمزه ، عمّ محبوب پيغمبر ( ص ) ، وحشى را تطميع و تحريك كرده و چون حمزه در نتيجهء فتك وحشى به شهادت رسيده هند بر بالين وى حاضر شده و بعد از مثله كردن جگر او را بيرون آورده و در دهان نهاده و خاييده است از اين رو به لقب « آكلة الاكباد » خوانده شده و به اين عنوان اشتهار يافته است .\r\nاين لقب هند هميشه مورد تعيير و سرزنش معاويه مىبوده ، چه پيش از اين كه از سلطنت مطلقه برخوردار باشد و چه هنگامى كه زمام سلطنت را بدست مىداشته و بر مقام خلافت مستولى مىبوده است .\r\nزياد بن ابيه ، در زمان على ( ع ) ، فرمانروايى فارس را مىداشت پس از اين كه على ( ع ) به شهادت رسيد معاويه نخست بيمناك بود كه مباد زياد جانب حسن بن على ( ع ) و حقرا رعايت كند و به او دست بيعت دهد و معاويه را به زحمت افكند زين رو نامه‌اى تهديد آميز و توهين آور بوى نوشت .\r\nچون نامه معاويه به زياد رسيد مردم فارس را فراهم ساخت و بر منبر برآمد و پس از حمد و ثناء خدا چنين گفت :\r\n« ابن « آكلة الأكباد » و « قاتلة اسد الله » و مظهر الخلاف و مسرّ النّفاق و رئيس الأحزاب و من أنفق ما له فى اطفاء نور الله كتب إليّ يرعد و يبرق . . « 1 » »\r\n\r\n","description":"","footnote":"\r\n« 1 » شرح نهج البلاغه ابى الحديد ( جلد چهارم - صفحه 48 )\r\n","page_name":" 106 ","page_number":150},
  {"content":"\r\nابن اثير در « الكامل » ( ذيل حوادث سال چهل و يكم ) چنين آورده است :\r\n« . . و قد كان معاوية كتب إلى زياد حين قتل علىّ يتهدّده . فقام خطيبا فقال :\r\n« العجب كلّ العجب من ابن « آكلة الأكباد » و كهف النّفاق و رئيس الاحزاب يتهدّدنى . . » هنگامى كه به دستور معاويه و فرمان او حجر بن عدىّ و يارانش گرفته و كشته شده‌اند و اين خبر به عائشه رسيده چنان كه ابن حجر عسقلانى در كتاب « الاصابة » ( جزء اول - صفحه 355 - ) آورده چنين گفته است :\r\n« اما و الله لو علم معاوية انّ عند أهل الكوفة منعة ما اجترأ على ان يأخذ حجرا و اصحابه من بينهم حتّى يقتلهم بالشّام و لكنّ ابن « آكلة الأكباد » علم انّه قد ذهب النّاس . . »\r\n","description":"","footnote":"","page_name":" 107 ","page_number":151},
  {"content":"\r\nطلقاء\r\nكلمهء « طليق » در زبان تازى وصفى است بمعنى اسم مفعول چون « جريح » بمعنى « مجروح » و از آن « آزاد شده » اراده گرديده و كلمهء « طلقاء » جمع آنست يعنى آزاد شدگان . در سال فتح مكَّه گروهى از مردم مكَّه كه از آن جمله بوده است هند و فرزندش معاويه و ديگر فرزندان او از آزاد شدگان بوده‌اند بدين جهت كلمهء « طلقاء » عنوان ايشان گرديده و اين عنوان بر آنان اطلاق مىشده است .\r\nاز اين پيش از طبرى نقل شد كه ابو سفيان به واسطهء جوار عباس ، عمّ پيغمبر ( ص ) و اظهار ايمان و اجراء كلمهء شهادت بر زبان از كشته شدن رهايى يافت و در عداد مسلمين شمرده شد .\r\nهنگام فتح مكَّه عباس از پيغمبر ( ص ) درخواست كرد كه براى تأليف قلب ابو سفيان و ارضاء غريزهء جاه طلبى او خانهء وى يكى از موارد امان و مواضع امن قرار داده شود . در خواست او پذيرفته شد و گروهى از خويشان و بستگان ابو سفيان بدانجا پناه بردند و از كشته شدن و اسارت نجات يافتند هند و فرزندانش معاويه و ديگر فرزندان او از اين گروه ، و مانند ديگر امان يافتگان مكَّه در عداد « طلقاء » بشمار آمدند .\r\nچون مكَّه فتح شد و پيغمبر ( ص ) به مكَّه در آمد جلو در كعبه ايستاد و حمد و ثناء الهى گزارد آنگاه احكامى چند بيان كرد و تغيير عادات ناشى از نخوت و استكبار و عصبيّت جاهلى را به ايشان دستور داد و تصريح كرد كه قرشى را بر حبشى برترى\r\n","description":"","footnote":"","page_name":" 108 ","page_number":152},
  {"content":"\r\nو رجحانى نيست چه بشر همه از يك پدر و يك مادر بوجود آمده و همه را گوهر اصلى كه از آن سرشته شده‌اند ، خاك است .\r\nپس از آن اين آيه را تلاوت كرد :\r\n* ( يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَأُنْثى وَجَعَلْناكُمْ شُعُوباً وَقَبائِلَ لِتَعارَفُوا ، إِنَّ أَكْرَمَكُمْ عِنْدَ الله أَتْقاكُمْ » ) * از آن پس گفت :\r\n« يا معشر قريش و يا اهل مكَّة ما ترون انّي فاعل بكم ؟\r\nقالوا : خيرا . اخ كريم و ابن اخ كريم .\r\nپس از شنيدن اين پاسخ از قريش و مردم مكه ، فرمود :\r\n« اذهبوا ، فانتم الطَّلقاء » طبرى پس از نقل اين جمله چنين نوشته است :\r\n« فاعتقهم رسول الله صلَّى الله عليه و سلَّم ، و قد كان الله أمكنه من رقابهم عنوة و كانوا له فيئا . فبذلك يسمّى اهل مكَّة : الطَّلقاء . » فقيه مالكى در جزء پنجم از « العقد الفريد » اين مضمون را آورده است :\r\n« در سال « جماعت » « 1 » ابو اسود دئلى ( متوفّى به سال شصت و نه 69 ) بر معاويه در آمده معاويه بوى گفته است :\r\n\r\n","description":"","footnote":"\r\n« 1 » سال چهل و يكم هجرى سالى است كه صلح اضطرارى حسن بن على ( ع ) با معاويه در آن سال واقع شده و مسلمين ، به صورت ظاهر ، بر بيعت و متابعت معاويه اجتماع كرده‌اند . ابن عبد ربه پس از اين كه اجتماع امام را با معاويه در ناحيهء « انبار » و تسليم امر را به معاويه آورده چنين گفته است : « و ذلك فى شهر جمادى الاولى سنة احدى و اربعين و يسمى عام الجماعه » كمال الدين دميرى در « حياة الحيوان » تحت عنوان « خلافة امير المؤمنين حسن بن على ، رضى اللَّه عنهما » چنين گفته است : « و بايع له لخمس بقين من شهر ربيع الاول و قالت فرقة : انه صالحه بآذر فى جمادى الاولى و سلم الامر إلى معاوية و صالح و دخل هو و إياه ، الكوفة فسمى عام الجماعة » شايد اين تسميه از كلام على ( ع ) در صفين گرفته شده باشد . طبرى در تاريخ ( جلد سيم ) اين مضمون را آورده است كه پس از غلبهء اصحاب على و استيلاء ايشان بر آب و فرمان على بعدم ممانعت سپاه معاويه را از آب ، پس از دو روز ( روز اول ذو الحجه ) چند تن را كه شبث بن ربعى از آنان بوده فرموده است « ائتوا هذا الرجل فادعوه إلى اللَّه و إلى الطاعة و إلى الجماعة »\r\n","page_name":" 109 ","page_number":153},
  {"content":"\r\n« شنيده‌ام على در صفّين مىخواسته است ترا حكم قرار دهد اگر حكميّت با تو مىشد چه مىكردى ؟\r\n« ابو اسود پاسخ گفته است :\r\n« اگر من حكم مىشدم هزار كس از مهاجران و فرزندان ايشان و هزار كس از انصار و پسران ايشان را فراهم مىساختم آنگاه مىگفتم : شما را به خدا سوگند آيا مهاجران ، خلافت را شايسته تر و سزاوارترند يا طلقاء ؟ . . » سخن در بارهء پدر و مادر معاويه به خلاصهء زير خاتمه مىيابد :\r\nبنا به آن چه از مراجعه به كتب معتبر فريقين و مطالعه و دقّت در مطاوى حالات ايشان نمايانست اينست كه اسلام به حقيقت در آنان رسوخ نيافته و به همان عقائد و افكار جاهلى مىبوده و هر گاه آبى مىديده يا مىدانى مىيافته به شنا و جولان مىپرداخته و به خواهش نهاد و منش سرشت خويش باز مىگشته‌اند .\r\nفقيه مالكى ، ابن عبد ربّه ، اين مضمون را آورده است :\r\n« هنگامى كه معاويه از جانب عمر امارت شام را مىداشت سفرى به مكَّه در آمد چون به نزد مادر خود ، هند ، رفت هند وى را گفت :\r\n« فرزندم ! در جهان كم اتفاق افتاده كه زنى را مانند تو فرزندى بوجود آيد .\r\n","description":"","footnote":"","page_name":" 110 ","page_number":154},
  {"content":"\r\nاين مرد ، عمر ، ترا عامل خويش خواسته و بر بلاد شام امير و فرمانروا ساخته كوشا باش تا به دلخواه او كار كنى ، خواه خودت آن را بخواهى و خوشت بيايد يا نخواهى و خوشت نيايد .\r\n« از نزد مادر به نزد پدر رفت . ابو سفيان بوى گفت :\r\n« فرزندم ! اين گروه از مهاجران بر ما پيش افتادند و ما عقب افتاديم . آنان چون سبقت گزيدند رفعت و عزّت يافتند و ما به واسطهء اين كه كوتاه آمديم و عقب كشيديم پيرو شديم و ايشان پيشوا و حكمروا . بهر جهت كارى بزرگ از كارهاى خود را به تو داده‌اند پس كارى بر خلاف راى و خواست ايشان مكن زيرا تو به سويى مىروى كه به آن نمىرسى و اگر بدان برسى نفسى به راحتى خواهى كشيد .\r\nمعاويه گفت : تعجب كردم كه اين دو ، با اختلافى كه عباراتشان را بود چه گونه بر يك مقصود و يك معنى وحدت نظر و توافق داشتند » .\r\n","description":"","footnote":"","page_name":" 111 ","page_number":155},
  {"content":"\r\nمعاويه و صفات شخصى او\r\nمعاويه كه در خاندانى چنان و با تربيتى چنين پيدايش و پرورش يافته و نشو و نما پذيرفته طبعا تربيت اسلامى در وى نفوذ نيافته و آداب و احكام آن چنان كه بايد و شايد او را متأثّر نساخته بود به طورى كه در زمان خلفاء حتى به هنگام خلافت خليفهء دوم ، كه همهء عمّال وى خواه ناخواه بايد پيروى او را از راه سادگى و بىآلايشى و افتادگى و بى اعتنائى به ظواهر و مظاهر پوچ دنيا دوستى مىرفتند معاويه از جاه طلبى و دنيا پرستى و خودپسندى و بلند پروازى دست بر نمىداشت .\r\nدر زمان خليفهء دوم با آن مراقبت و شدت عمل و سخت گيرى كه نسبت به امور دنيا و شئون رياست و اوضاع بلاد و احوال عمّال مىداشت و اميران و عاملان ناگزير و ناچار بايد او را پيروى مىكردند و ، گر چه به تكلَّف هم بود ، از راه تنسّك و بطريق تقشّف مىرفتند . معاويه كه امارت شام مىداشت ، بر خلاف ديگران و بر خلاف مركز خلافت با دبدبه و كبكبه و جبروت و هيمنهء سلطنت استبدادى زندگانى و رفتار مىكرد و نخوت و استكبار و خيلاء اموى را به كار مىبرد .\r\nدربار و دستگاه معاويه در شام مانند دستگاه و دربار فرمانروايان روم و شاهنشاهان ايران مىبود و معاويه در طرز حكومت خود به جاى پاى قياصره و اكاسره پا مىنهاد و از رفتار و كردار ايشان پيروى مىكرد و سنّت سنيّه پيغمبر بزرگوار اسلام ( ص ) و سيرهء حميدهء خلفاء و شيوهء ستودهء صحابه را ناديده مىانگاشت و به وضع رفتار خليفهء با اقتدار زمان توجّهى نمىداشت .\r\nابن عبد البرّ در كتاب « الاستيعاب » ( ذيل ترجمهء معاويه ) اين مضمون را آورده است :\r\n","description":"","footnote":"","page_name":" 112 ","page_number":156},
  {"content":"\r\n« عمر رضى الله عنه ، هنگامى كه به شام در آمد و معاويه او را در موكبى عظيم به استقبال آمده بود چون او را به آن وضع ديد گفت : « هذا كسرى العرب » آنگاه چون معاويه بوى نزديك شد او را گفت : آيا تو صاحب اين موكب عظيم هستى ؟\r\nمعاويه پاسخ داد : آرى اى امير مؤمنان ! پس عمر گفت : اينها ، با آن چه در باره ات به من رسيده كه صاحبان حاجت را به خود راه نمىدهى و جلو خانه ات نگه مىدارى ؟ پاسخ داد : آرى با آن چه از اين رفتار من به تو رسيده است ! . . » ابن عبد ربّه ، فقيه مالكى در جزء پنجم از « العقد الفريد » ( صفحه 126 ) اين مضمون را آورده است :\r\n« عتبى از پدر خود آورده كه عمر خطَّاب هنگام ورود به شام بر خرى سوار بود و عبد الرحمن عوف هم همراه او و بر خرى سوار بود . معاويه ، كه در موكبى « 1 » عظيم ، پيشواز عمر را از شام بيرون آمده او را كه بر خر سوار بود نديده و از وى در گذشت تا اين كه بوى گفته شد . پس برگشت و چون به عمر نزديك شد فرود آمد .\r\nعمر بعنوان اعتراض از معاويه اعراض كرد . معاويه در كنار عمر پياده به راه افتاد .\r\nعبد الرحمن ، عمر را گفت : اين مرد را به تعب و رنج افكندى . پس عمر به معاويه روى برگرداند و گفت :\r\n« اى معاويه تو بودى كه هم اكنون اين موكب جليل را داشتى و بعلاوه مرا گفته‌اند كه : تو ارباب حاجات را به درگاه خويش به پا ميدارى .\r\n« معاويه گفت : يا امير المؤمنين چنين است كه ترا خبر داده‌اند .\r\n« عمر پرسيد : چرا چنين است ؟\r\n« معاويه پاسخ داد : چون در بلادى هستيم كه جاسوسان دشمن در آنجا راه\r\n\r\n","description":"","footnote":"\r\n« 1 » « موكب » تقريبا همان است كه در اين زمان با كلمهء فرنگى « اسكورت » از آن تعبير مىشود .\r\n","page_name":" 113 ","page_number":157},
  {"content":"\r\nدارند و رفت و آمد مىكنند پس بايد رفتار ما چنان باشد كه هيبت سلطنت و ابّهت حكومت در دشمنان اثر كند و ايشان را به هراس و رعب افكند . اكنون اگر تو مرا بر اين رفتار و اين گونه كردار بدارى بر آن بمانم و اگر باز دارى و منعم كنى بازايستم .\r\n« عمر گفت :\r\n« لئن كان الَّذى قلت حقّا فإنّه رأى اريب و ان كان باطلا فإنّه خدعة اديب . و ما آمرك و لا أنهيك عنه » .\r\nطبرى در جزء چهارم از تاريخ خود ( صفحه 244 ) به اسناد از ابو محمد اموى آورده كه گفته است :\r\n« خرج عمر بن الخطَّاب إلى الشّام فراى معاوية فى موكب يتلقّاه و راح اليه فى موكب فقال عمر :\r\n« يا معاوية تروح فى موكب و تغدو فى مثله و بلغنى انّك تصبح فى منزلك و ذوو الحاجات ببابك . قال :\r\n« يا امير المؤمنين انّ العدوّ بها قريب منّا و لهم عيون و جواسيس فاردت يا امير المؤمنين ، ان يروا للإسلام عزّا ! ! .\r\n« فقال عمر : انّ هذا لكيد رجل لبيب او خدعة رجل اديب .\r\n« فقال معاوية : مرني بما شئت اصر اليه .\r\n« قال : ويحك ! ما ناظرتك فى امر اعيب عليك فيه الَّا تركتنى ما ادرى : آمرك ام أنهيك ؟ » شگفت اين كه خليفهء دوم با همه صلابت و صرامت كه در شئون دين از وى نمودار مىبوده كه خالد وليد را با آن مقام عظيمى كه از لحاظ فتوحات مىداشته براى اين كه او به مقام خود غرور نيابد و مسلمين هم به او مغرور نشوند با آن رسوايى كه عمامه به گردنش بيفكنند از كار بر كنار كرده ، و اموالش را مصادره و مشاطره نموده و سعد وقّاص فاتح ايران و نخستين « رامى » در اسلام و يكى از « عشرهء مبشّره » و يكى از برگزيدگان\r\n","description":"","footnote":"","page_name":" 114 ","page_number":158},
  {"content":"\r\nبراى مقام خلافت را براى اين كه خانه و قصرى در كوفه ساخته و حاجب و دربان داشته معزول كرده و دستور داده در قصر و خانه اش را بسوزانند و اموالش را به مشاطره گرفته است ليكن نيرنگ معاويه را پذيرفته و به پاسخ او قانع شده است .\r\nابن قيّم جوزى در جزء دوم از كتاب « زاد المعاد فى هدى خير العباد » ( صفحه 16 ) چنين آورده است .\r\n« و حرّق ( يعنى عمر ) قصر سعد لما احتجب فيه من الرّعيّة » .\r\nابن اثير هم در جزء دوم از كتاب « الكامل » ( صفحه 369 ) چنين آورده است :\r\n« و بلغ عمر انّ سعدا قال ، و قد سمع اصوات الناس من الاسواق : « سكَّنوا عنّى الصّويت » و انّ النّاس يسمّونه قصر سعد . فبعث محمد بن مسلمة إلى الكوفة و ان يحرق باب القصر ثمّ يرجع . ففعل . . » جلال الدين سيوطى در « تاريخ الخلفاء » ( صفحه 141 ) چنين آورده است :\r\n« و اخرج ابن سعد عن ابن عمر : انّ عمر ، امر عمّاله فكتبوا أموالهم ، منهم سعد بن ابى وقّاص ، فشاطرهم عمر فى أموالهم فاخذ نصفا و أعطيهم نصفا .\r\nو اخرج عن الشعبى : انّ عمر ، اذا استعمل عاملا كتب ماله » عمر ، خليفه دوم آن دبدبه و كبكبه و طمطراق و جبروت و موكب را از معاويه به چشم خود ديد و گزارشهايى هم از رفتار و كردار متكبّرانه و جابرانهء او شنيد و او را بر اين روش و شيوه كه با شئون دين و ايمان و سنّت و مشى پيغمبر ( ص ) و سيرهء مقام خلافت و امارت اسلامى و با مقاصد عاليهء شريعت ، مناسب و سازگار نمىبود سرزنش و نكوهش كرد و مورد مؤاخذه قرار داد ليكن معاويه كه در نيرنگ بازى و عبارت پردازى دست و دلى باز و زبانى گويا و دراز مىداشت او را با زبان بازى به ظاهر قانع ساخت و بدين گونه پوزش خواست :\r\n« شام را با ديگر كشورهاى تازه گشوده ، نبايد همانند دانست چه مردم اين كشور ساليانى دراز و قرونى متمادى به اين گونه تظاهر و خودنمايى ، كه امراء و فرمانروايان\r\n","description":"","footnote":"","page_name":" 115 ","page_number":159},
  {"content":"\r\nرومى را معمول بوده ، مأنوس شده و خو گرفته‌اند و به اين طرز جلال و جبروت فروشى عادت يافته و از اين راه مرعوب و مجذوب و در نتيجه مطيع و منقاد مىبوده‌اند .\r\n« پس اگر فرماندار اسلامى بر خلاف شيوهء مانوس ايشان روشى اختيار كند و راهى غير از راه مألوف و مأنوس بسپرد امارت و سلطنت اسلامى در نظر آنان بى ابّهت و كم عظمت و سبك وزن مىنمايد و كم كم خيره و بر حكومت چيره مىگردند » تا چه حدّ نيرنگ و فريبكارى و زرنگى معاويه در خليفه اثر باطنى مىداشته و در واقع او را قانع ساخته خدا دانا است ليكن چنان كه طبرى در تاريخ و ابن اثير در « الكامل » ( جزء چهارم - صفحه 262 - ) و سيوطى در تاريخ الخلفاء و ديگران در كتب معتبر آورده‌اند ، اين گونه عبارات در بارهء معاويه مىگفته است : « تذكرون كسرى و قيصر و دهاءهما و عندكم معاوية « 1 » » و « هذا كسرى العرب » و به ظاهر پوزش و بهانه او را پذيرفته و گفته است : « لئن كان الَّذى قلت حقّا . . » اين مطلب هم در اين مورد ناگفته نماند كه ترديد خليفه در حق و باطل بودن سخن معاويه و اعتذار او ، با اين كه خليفه از مقاصد عاليهء دين به خوبى اطلاع داشته و روش و سنّت پيغمبر ( ص ) را خوب مىدانسته و خود آن روش و سنّت را پيروى مىداشته بسيار قابل توجّه و تامّل است .\r\nبعلاوه اگر چنان رفتارى براى تظاهر به عظمت و شوكت اسلام ، مناسب و به جا و حقّ ، تصوّر و توهّم گردد خليفه را ، كه مقامش والاتر است ، داشتن چنان دستگاه و بودن بر چنان رفتار مناسبتر بلكه لازمتر است پس لازم بود هنگامى كه خليفه براى فتح بيت المقدس مىرفت جلال و شكوه سلطنتى از خود نشان مىداد تا روميان را مرعوب و مجذوب مىساخت نه اين كه خود و همراهش بس با يك شتر ، سواره و پياده شدن را نوبه قرار دهند و نه اين كه در همين سفر شام بر خر سوار شود و تنها مصاحب او كه از صحابهء\r\n\r\n","description":"","footnote":"\r\n« 1 » در اين عبارت زيركى و زرنگى معاويه مورد توجه بوده گر چه قيصر و كسرى بيشتر به جبروت و استبداد و شوكت معروف بوده‌اند .\r\n","page_name":" 116 ","page_number":160},
  {"content":"\r\nبزرگ است بر خرى ديگر و طورى ساده و بىپيرايه حركت كند كه حتّى معاويه متوجه او نشود و از او بگذرد و نفهمد بلكه بايد خليفه هم حاجب و دربان و قصر و دربار و دبدبه و كبكبه مىداشت تا نه تنها عامّهء مردم ، چنان كه معاويه گفته ، بلكه قياصره و اكاسره نيز از ابّهت و شوكت او و دربارش مرعوب شوند ! ! سبحان الله .\r\nو هم لازم بود سعد وقّاص و ديگر امراء و عمّال ، كه در ايران فرماندار مىبودند ، به شيوهء فرمانداران و سالاران و مرزبانان و دهقانان ايران به جاه و جلال و عظمت و شوكت توجه مىداشتند نه اين كه قصر سعد و در آن سوزانده شود و در نتيجهء حاجب داشتن از كار بر كنار و به دادن نيمى از اموال خود گرفتار گردد .\r\nو هم قابل توجه بلكه تعجب است كه خليفه با آن صلابت در امور دين و شدّت و سخت گيرى كه فرزند خود را با زدن حدّ و اجراء حكم الهى نابود مىسازد چه گونه فريبكارى و تزوير معاويه را با عبارتى دو پهلو ( ويحك ما ناظرتك فى امر اعيب عليك فيه الَّا تركتنى . . ) كه معلوم نيست مدح است يا قدح مىستايد و مىگويد :\r\n« هيچ گاه در كارى كه عيبى در آن بر تو يافتم با تو مناظره نكردم مگر اين كه مرا به حالى افكندى كه ندانستم ترا به آن كار وادارم يا از آن باز دارم ! » و در آخر هم ، بحسب اين نقل ، مىگويد : « نه ترا امر مىكنم و نه نهى » ! !\r\n","description":"","footnote":"","page_name":" 117 ","page_number":161},
  {"content":"\r\nسلطنت معاويه 41 - 60\r\nكردار و رفتار معاويه در زمان خليفهء دوم ، خليفهء مقتدر و مراقب و زهد خواه و تواضع طلب ، چنان بود كه اشاره شد و بىگمان در زمان خليفهء سيم ، بويژه در نيمهء دوم خلافت او ، كه وضع دستگاه خلافت دستخوش هوى و هوس بنى اميّه و دگرگونه بود ، معاويه در رفتار و كردار خود آزادتر شده و در راه نيل به امانى و آمال خويش بيش از پيش به زمينه سازى و سياست بازى كار مىكرده و از راهى مىرفته است كه طبيعت خانوادگى و فطرت شخصى او اقتضاء مىداشته است .\r\nدر زمان بسيار كوتاه خلافت على ( ع ) هم ، معاويه در محيط و منطقهء حكومت و رياست خويش خود را به كلى غير مسئول مىدانسته و به استقلال فرمانروايى مىداشته و آن چه دل خواهش بوده و سياستش اقتضاء مىكرده ، بى اين كه دين و ايمان جلوگير و سدّ راهش باشد ، آزادانهء آن را به كار مىبسته است .\r\nپس از آن كه على ( ع ) به شهادت رسيد و شيعيان و پيروان او با فرزندش حسن ، كه از فاطمهء زهرا ( س ) ، دختر محبوب و بىهمتاى پيغمبر ( ص ) ، بود و پيغمبر ( ص ) به او و به برادرش حسين ( ع ) علاقهء كامل و محبت وافر مىداشت ، و آن دو را « سرور جوانان بهشت » مىگفت ، بيعت كردند معاويه از راه دسيسه سازى و از روى نيرنگ بازى به تطميع و تهديد و پراكندن زر و سيم و ايجاد نفاق از راه نويد و بيم كسى را كه در دامان عصمت و مهد ولايت و آغوش نبوّت و رسالت پرورش و آموزش يافته و در كانون حق و حقيقت و علم و فضيلت و تقوى و ديانت بالش و فزايش پذيرفته از حق مسلَّم و مقام بر حقش محروم ساخت و با آن سابقهء خاندان و آن گونه سابقه و آن طرز افكار و اخلاق و اطوار\r\n","description":"","footnote":"","page_name":" 118 ","page_number":162},
  {"content":"\r\nو شخصيّت كه مىداشت و نمونه اش ياد شد زمام فرمانروايى مطلق را بدست گرفت و به نام خلافت اسلامى و زير سايهء لواء دين ، پرچم حكومت خودسرانه و سلطنت جابرانه و مستبدّانهء آل اميّه را برافراشت و فرمانروايى كسرى منشانه و قيصر مآبانهء امويان را پايه نهاد .\r\nاز همان هنگام كه معاويه زمام حكومت را به كف آورد و حقداران و اقرباء يا مدّعيان و رقبا را به وسائل گوناگون و دسايس رنگارنگ نابود يا خاموش ساخت تمام توجّه خود را به محكم ساختن و استوار داشتن بنياد حكومت جائرانه و بسط و توسعه و نفوذ سلطنت كسرى مآبانه و حتى به پيروى از اكاسره و قياصره به استدامه و استبقاء آن در اعقاب ناشايسته و اخلاف نادرست خويش مصروف داشت .\r\nوضع ساده و بسيط و ، در همان حال ، مشحون بفضل و دانش و مقرون بتقوى و فضيلت و همراه با تعليم و تربيت و ارشاد و هدايت و ، بالاجمال ، حقّ و حقيقت كه از مختصات محافل رسالت و از مظاهر مجالس خلافت مىبود ، از ميان رفت و وضعى دگرگونه به ميان آمد : دربار سلطنت كسروى و دستگاه جبروت و شوكت قيصرى تشكيل يافت ، بساط خلاف حقيقت گسترده شد و شيوهء بىحقيقتى و ، باصطلاح عصر ما ، سياستمدارى رايج و به جاى روش محمّدى روش كسروى مستقر شد و دوستى اهل بيت عصمت و طهارت و پيروى از ايشان ، كه سنّت و سيرهء جد خود پيغمبر ( ص ) را پيرو مىبودند ، جرم بشمار آمد و دانشمندانى حقگو و دين دارانى حقيقتخواه چون حجر بن عدى و عمرو بن حمق و ديگر ياران او ، كه به گفتهء عائشه « از لحاظ عزّت و مناعت و فقاهت سران عرب بودند » به نام اين جرم به فرمان با وضعى بسيار فجيع باز هم قيصر مآبانهء و مستبدّانهء نابود و به درجه شهادت نائل گرديدند .\r\nمشرّف بودن به آيين پاك اسلام در همه ، يا بيشتر ، از مدت رسالت و ملازمت داشتن با پيغمبر ( ص ) در همه ، يا اكثر ، آن مدّت و فداكاريهاى بىمانند در راه\r\n","description":"","footnote":"","page_name":" 119 ","page_number":163},
  {"content":"\r\nحفظ پيغمبر ( ص ) و جانبازيهاى كم نظير براى پشتيبانى از دعوت و در راه ترويج دين و پيشرفت ايمان و نظائر اين فضائل ، از مزايا و اوصافى مىبود كه خلفاء راشدين ، كم يا بيش ، به آنها اتصاف و اشتهار مىداشتند و جمهور صحابه كه دانشمندان اسلامى آن عهد ، از ايشان و در ميان ايشان مىبودند به اين گونه اوصاف و مزايا براى آنان اعتراف و اذعان مىكردند و از اين رو در برابر علم و عمل ايشان ناگزير به طوع و رغبت ، كم يا بيش ، سر تسليم فرود مىآوردند .\r\nمعاويه در همهء آن اوصاف و مزايا نسبت به خلفاى راشدين بر خلاف مىبوده :\r\nتشرّفش به اسلام و ملازمتش با پيغمبر مدتى كوتاه داشته و در زمانى بسيار كم و ناچيز بوده است چه معاويه و پدرش ، ابو سفيان ، و مادرش ، هند جگرخوار ، تا هنگام فتح مكَّه ( بيستم ماه رمضان از سال هشتم هجرى - نزديك به سه سال پيش از وفات پيغمبر - ص ) بر همان عناد ، و لجاج و جهالت و ضلالت خود برقرار بوده و در عداوت با پيغمبر ( ص ) ظاهرا و باطنا پافشارى مىنموده و با اسلام و اهل آن معارضه و مبارزه مىداشته‌اند .\r\nابو سفيان چون خود را مقهور و مغلوب ديد با كراهت نمايان ، به ظاهر شهادتين بر زبان راند و خود را از كشته شدن رهايى داد و آزاد شد ليكن معاويه و مادرش در عداد ، باصطلاح ، « طلقاء » در آمدند . بعد از فتح مكَّه هم تا پيغمبر ( ص ) زنده بود به ابو سفيان بعنوان « مؤلَّفة قلوبهم » از سهام زكات سهمى داده مىشد و بدين وسيله از او و فرزندان او و بستگانش دل جويى به عمل مىآمد تا ، به اقتضاى سست اعتقادى يا بى ايمانى كه داشته‌اند ، به فساد و اخلال تظاهر نكنند .\r\nفقيه مالكى در جزء پنجم ( صفحه 12 ) از كتاب « العقد الفريد » اين مضمون را آورده است :\r\n« . . مالك بن دينار گفته است :\r\nهنگام رحلت پيغمبر ( ص ) ابو سفيان در بيرون مدينه بود چون به مدينه در آمد\r\n","description":"","footnote":"","page_name":" 120 ","page_number":164},
  {"content":"\r\nو دانست كه پيغمبر ( ص ) وفات يافته و ابو بكر به خلافت رسيده گفت : پس دو ضعيف :\r\nعلى و عباس كجايند ؟ . .\r\n« پس از آن گفت : غبارى را مىنگرم كه جز خون آن را فرو نمىنشاند . .\r\n« پس عمر به ابو بكر گفت :\r\n« ابو سفيان به مدينه در آمده و شرّى به راه خواهد انداخت . پيغمبر وى را بر اسلام تأليف مىكرد تو اكنون آن چه را از صدقات ( زكوات ) در بيرون مدينه جبايت و جمع كرده است به او واگذار . ابو بكر چنان كرد پس ابو سفيان خرسند شد و بيعت نمود » معاويه ، به استثناى اين دو سه سال اخير از حيات پيغمبر ( ص ) ، در تمام دورهء دعوت ، بر شرك خود پايدار بوده و به همراهى پدر و مادر در راه آزار پيغمبر و ياران او و نابودى دين و ايمان كوششى فراوان و دشمنى و مبارزه نمايان مىداشته است زيرا از طرفى چون از دودمان « اميّه » بوده و پيغمبر ( ص ) از سلالهء « هاشم » و دشمنى و تعصّب ميان اين دو خاندان ريشه داشته و از طرفى ديگر به خداشناسى و بت پرستى خو گرفته و بالاتر از همه نخوت و كبر و بلند پروازى و رياست جويى كه با خون وى آميخته و با شيرش سرشته بوده نمىگذاشته است كه در برابر حق و حقيقت فروتن باشد و فرمانبردار گردد و خدا و پيامبر او را اطاعت كند پس تا هنگامى كه از او ساخته مىشده و توانايى مىداشته از دشمنى دم مىزده و راه مخالف مىسپرده است .\r\nسوابق نكوهيدهء معاويه اگر بر مردم كشورهاى تازه مسلمان و بر ملل بىسابقه مانند اهل شام ، كه از شرق رسالت و مركز خلافت به دور بوده و يا بر كسانى كه بعد از هجرت و رحلت متولَّد گرديده و به واسطهء كمى سنّ ، اوائل ايام طلوع دين و سوابق اوضاع اسلام و احوال مسلمين را ادراك نكرده و از دوست و دشمن سابق اطلاع نداشته‌اند روشن نبوده بر مردم مكه و مدينه ، بويژه باقى ماندگان از صحابه ، كه زمام داران علم دين و نخستين گروندگان و پذيرندگان خجسته آيين مىبوده‌اند بسيار روشن و آشكار مىبوده است .\r\n","description":"","footnote":"","page_name":" 121 ","page_number":165},
  {"content":"\r\nبعلاوه ، معاويه اين مقام شامخ دينى را از راه استناد به نصّ و « نصب » ، يا دست كم به ادّعاء « اجماع » از « اهل حلّ و عقد » ، احراز نكرده بلكه به وسيلهء زر « 1 » و زور و متوسل شدن به كيد و غرور بر آن دست يافته است .\r\nمهمّتر اين كه همه يا بيشتر از بزرگان علم و عمل و گروهى از صحابهء كبار با على ( ع ) و فرزندش ، حسن ، بيعت مىداشته و از بستگان جدّى و شيفتگان صميمى ايشان بشمار مىبوده و گفتهء پيغمبر ( ص ) را در بارهء « ثقلين » فرمان مىبرده و محبّت عترت را در دل مىداشته و ازين روى با معاويه و درباريان و فرمانداران همانندش ، كه دشمنان اهل بيت مىبوده ، ميانه و مناسبتى نداشته و هماره از آنان حذر مىداشته و دورى و اجتناب مىجسته و انحرافشان را از شاه راه دين آشكار ياد مىكرده‌اند .\r\nآن چه از مجموع گفته هاى بزرگان از مورّخان مشهور و مورد اعتماد اهل تسنّن در بارهء معاويه بر اهل انصاف و اشخاص دور از تعصّب و اعتساف روشن مىگردد اينست كه : معاويه مردى زرنگ و ، باصطلاح عصر ما ، شخصى سياسى و بى حقيقت و از آن سو هم خود پسند ، دنيا پرست و جاه طلب بوده و در راه رسيدن به مقام و نيل به مقصود هيچ چيز را رادع و مانع خود نمىدانسته است .\r\nفقيه مالكى ، در جزء پنجم از « العقد الفريد » ( صفحه 124 ) ، از عتبى از پدرش ، آورده كه معاويه به قريش اين مضمون را گفته است :\r\n« مىخواهيد از خود و از شما به شما بازگو كنم ؟\r\n« گفتند : بگو .\r\n« گفت : چون شما بيفتيد من پرواز مىكنم و چون شما پرواز كنيد من مىافتم .\r\nو اگر پريدن من با پرواز شما همراه آيد ناگزير هر دو فرو افتيم .\r\nباز همو در همان كتاب ( همان جزء و همان صفحه ) اين مضمون را آورده است :\r\n\r\n","description":"","footnote":"\r\n« 1 » از امام چهارم شيعه ، زين العابدين ( ع ) ، على بن حسين ( ع ) ، روايت است كه : « ان عليا كان يقاتله معاوية بذهبه » .\r\n","page_name":" 122 ","page_number":166},
  {"content":"\r\n« معاويه مىگفته است :\r\n« اگر ميان من و مردم مويى باشد هر گز آن مو پاره نخواهد شد زيرا هنگامى كه ايشان آن را بسوى خود بكشند من سست مىگيرم و چون ايشان وادهند و سست بگيرند من آن را بسوى خويش پيش مىكشم » .\r\nباز هم در همان كتاب ( همان جزء و همان صفحه ) اين مضمون آورده شده است :\r\n« زياد بن ابيه گفته است :\r\n« هيچ گاه معاويه بر من غلبه نيافت مگر در اين مورد كه يكى از عمّال ، بدهى خراج داشت من از او به سختى مطالبه مىكردم گريخت و به نزد معاويه رفت . من به معاويه نوشتم پناه دادن به اين شخص موجب فساد كار من و تو خواهد بود .\r\n« معاويه پاسخم را چنين نوشت :\r\n« من و ترا چنان نشايد كه مردم را به يك سياست برانيم : هر دو اگر نرمى به كار بريم مردم نافرمانى پيش گيرند و اگر هر دو سخت گيرى پيش گيريم مردم را نابود خواهيم ساخت . پس تو خشونت و سختى را به كار بر و من از راه مهربانى و نرمى مىروم » ابن اثير ، در كتاب « الكامل » ( جزء سيم - صفحه 220 - پس از اين كه نوشته است معاويه هنگامى كه زياد از جانب على ( ع ) بر فارس حكومت مىداشته نامه‌اى تهديد آميز كه ضمنا به ولادت زياد از ابو سفيان تعريض داشته بوى نوشته و زياد پس از خواندن نامه به پا خاسته و مردم را كه فراهم خواسته مخاطب ساخته و چنين گفته است :\r\n« العجب كلّ العجب من ابن آكلة الاكباد و رأس النّفاق . . » ) چنين آورده است :\r\n« و بلغ ذلك عليّا فكتب اليه ( يعنى إلى زياد ) انّي ولَّيتك . . و قد كانت من ابى سفيان فلتة من امانى الباطل و كذب النّفس لا توجب له ميراثا و لا تحلّ له نسبا و انّ معاوية ياتى الانسان من بين يديه و من خلفه و عن يمينه و عن شماله .\r\nفاحذر ثمّ احذر . و السّلام »\r\n","description":"","footnote":"","page_name":" 123 ","page_number":167},
  {"content":"\r\nابن ابى الحديد ، در جلد چهارم از شرح نهج البلاغه ( صفحه 64 ) ، چنين آورده است :\r\n« و من كتاب له ، عليه السّلام ، إلى زياد بن ابيه . .\r\n« و قد عرفت انّ معاوية كتب إليك يستنزل لبّك و يستقلّ غربك فاحذره فانّما هو الشّيطان يأتى المرء من بين يديه و من خلفه و عن يمينه و عن شماله ليقتحم غفلته و يستلب غرّته . . » معاويه حتى با مغيره ، كه يكى از داهيان به نام عرب است بتعبير خودش به خدعه و نيرنگ رفته و بدين نيرنگ چنان كه در تاريخ است زمينه خلافت يزيد را آماده ساخته است .\r\nطبرى در جزء چهارم تاريخ ( صفحه 245 ) چنين آورده است :\r\n« انّ المغيرة كتب إلى معاوية :\r\n« امّا بعد فانّى قد كبرت سنّى و رقّ عظمى و شنفت لي قريش .\r\n« فان رأيت ان تعزلنى فاعزلنى .\r\n« فكتب اليه معاوية :\r\n« جاءني كتابك تذكر فيه انّه كبرت سنّك فلعمرى ما اكل عمرك غيرك و تذكر انّ قريشا شنفت لك و لعمري ما اصبت خيرا الَّا منهم .\r\nو تسألنى ان اعزلك فقد فعلت ، فان تك صادقا فقد شفّعتك و ان تك مخادعا فقد خدعتك » خلاصه اين كه خدا و پيغمبر ( ص ) و دين و ايمان تا حدّى مورد توجّه و توجيه معاويه بوده كه در نيل به مقاصد و اغراض شخصى وى مورد استفاده قرار گيرد و گر نه بى ملاحظه و به صراحت مقصود خويش را مقدم و دين و ايمان را بر كنار مىداشته بدان حدّ كه خود را به كلَّى آزاد مىشناخته در اين باره حتى خود را به تاويل هم نيازمند نمىديده تا كسانى را كه به دوستى او تعصّب بىجا مىورزند و عمل بر صحّت را بهانه مىسازند ، دست كم ، بدين بهانه\r\n","description":"","footnote":"","page_name":" 124 ","page_number":168},
  {"content":"\r\nكه « مجتهد » بوده و تاويل كرده و بر خطا رفته بتوانند عذرى بتراشند و بعنوان « اجتهاد » و « تأويل » و « خطاء در اجتهاد » كارهاى ناصواب و خطاهاى عمدى وى را اصلاح و تصويب كنند .\r\nفقيه و قاضى مالكى ، در كتاب « العقد الفريد » ( جزء پنجم ) ، اين مضمون را نوشته است :\r\n« روزى معاويه به عمرو عاص گفت :\r\n« شگفت انگيزترين چيزها چيست ؟ پاسخ داد :\r\n« اين كه كسى بر حقّ كسى ديگر ، كه حق با او است به ناروا غلبه كند . پس معاويه گفت :\r\n« و از اين عجيبتر آنست كه چيزى بنا حق به كسى بى حق بى اين كه غلبه كند داده شود » مقصود عمرو عاص از آن چه عجيب دانسته غلبهء معاويه است بر على ( ع ) و فرزندش و مقصود معاويه از آن چه اعجب دانسته غلبهء عمرو عاص است بر حكومت مصر .\r\n","description":"","footnote":"","page_name":" 125 ","page_number":169},
  {"content":"\r\nمعاويه و عمرو عاص\r\nابن ابى الحديد ( عزّ الدين عبد الحميد بن محمد معتزلى مدائنى - متوفّى به سال 655 ه . ق ) ، در شرح نهج البلاغه ( جلد اول - جزء دوم - ) در ذيل اين جمله از خطبه « و لم يبايع حتّى شرط ان يؤتيه على البيعة ثمنا .\r\nفلا ظفرت يد البائع و خزيت أمانة المبتاع . . » در بارهء دعوت معاويه از عمرو عاص ، كه در مصر بوده ، براى همكارى در مخالفت و منازعت با على ( ع ) شرحى مفصل آورده تا بدانجا رسيده كه عمرو عاص پس از ديدن نامهء معاويه و مشاوره با دو فرزند خود : عبد الله و محمد و راى دادن عبد الله به توقّف عمرو در مصر و عدم اجابت وى دعوت معاويه را و راى دادن محمد به اجابت و رفتن به شام و گفتن عمرو كه « راى عبد الله براى دين و راى محمد براى دنياى من بهتر است » و در پايان ترديد ، برگزيدن عمرو رفتن به شام را و ملاقات او در شام با معاويه و مكايده و فريبكارى آن دو با يكديگر شرحى مفصل ، بنقل از نصر بن مزاحم ، آورده و پس از همهء اين تفاصيل مضمون زير را از عمرو بن سعد نقل كرده است :\r\n« معاويه به عمرو عاص گفت :\r\n« ابو عبد الله من ترا بجهاد اين مرد كه خدا را نافرمانى ! و عصاى مسلمين را شقّ ! و فتنه را آشكار ! و رحم را قطع ! و جماعت را متفرق كرده ! و خليفه را بقتل رسانده ! دعوت مىكنم .\r\n« عمرو گفت : او كيست ؟ معاويه پاسخ داد : على ! . عمرو گفت :\r\n« به خدا سوگند كه تو با على همطراز نيستى : ترا هجرت او ، سابقهء او ،\r\n","description":"","footnote":"","page_name":" 126 ","page_number":170},
  {"content":"\r\nمصاحبت او ، جهاد او ، علم او ، فقاهت او هيچ كدام نيست . بعلاوه به خدا سوگند او را در فنون جنگ مهارتى است كه هيچ كس به پايه اش نمىرسد .\r\n« آنگاه گفت :\r\n« از اين بگذر و بگو اگر من در اين كار بزرگ ، كه غرر و خطر آن بر تو به خوبى روشن است ، با تو همكارى و ترا يارى كنم و در جنگ با على همدست و همكار تو باشم مرا چه خواهى داد ؟\r\n« معاويه گفت : آن چه خودت بدان حكم كنى .\r\n« عمرو پاسخ داد : مصر را طعمهء من قرار ده . معاويه خاموش شد .\r\n« نصر ، در روايتى از غير عمرو بن سعد ، آورده است كه :\r\n« پس معاويه گفت :\r\n« ابو عبد الله من خوش ندارم كه عرب در بارهء تو با هم به سخن در آيند و بگويند تو براى خاطر دنيا به اين كار اقدام كردى .\r\n« عمرو گفت :\r\n« معاويه خود را بيهوده رنج مده و از اين گونه سخنان به ميان مياور و از كيد و حيله با من در گذر و دست از تزوير و فريبكارى بردار . من كسى نيستم كه با اين گونه سخنان فريفته شوم . من فريب نمىخورم » « عين عبارتى كه از عمرو نقل شده اين جمله است « دعني عنك » ابن ابى الحديد از قول شيخ و استاد خود ، ابو القاسم بلخى اين مضمون را در ذيل اين جمله آورده است :\r\n« اين گفتهء عمرو كنايه است از الحاد بلكه صريح است در آن ، چه معنى آن چنين است : وا گذار كلامى را كه اصل ندارد زيرا اعتقاد به آخرت و اين كه متاع دنيا فروخته نمىشود از خرافات است ! » آنگاه از قول شيخ خويش گفته است : « عمرو عاص هميشه ملحد بوده و هيچ گاه\r\n","description":"","footnote":"","page_name":" 127 ","page_number":171},
  {"content":"\r\nدر زندقه و الحاد ترديد نداشته و معاويه هم در اين امر مانند او بوده است . . » ابن عبد ربّه فقيه مالكى مذهب ، در جزء پنجم از « العقد الفريد » ( صفحهء 102 ) ، چنين آورده است :\r\n« و كتب عمرو إلى معاوية :\r\n\r\nمعاوي لا اعطيك دينى و لم أنل\r\nبه منك دنيا ، فانظرن كيف تصنع\r\nو ما الدّين و الدّنيا سواء و انّنى\r\nلآخذ ما تعطى و رأسي مقنّع\r\nفان تعطنى مصرا فاربح صفقة\r\nاخذت بها شيخا يضرّ و ينفع\r\n\r\nبرگرديم بدنبالهء مذاكرات معاويه با عمرو . چون عمرو گفت : من فريب نمىخورم معاويه گفت :\r\n« اگر بخواهم من ترا فريب دهم مىتوانم .\r\n« عمرو گفت : نه ، به خدا سوگند مانند من كسى فريب نمىخورد . من از آن زيركتر و باهوشتر هستم .\r\n« معاويه گفت : نزديك بيا تا سخنى نهانى به تو بگويم . عمرو بوى نزديك شد تا معاويه سر به گوش او بگذارد و سخن خويش را بگويد .\r\n« معاويه گوش عمرو را به دندان گرفت و گزيد و گفت : هان ديدى چه گونه فريب خوردى ؟ آيا در اينجا جز من و خودت كسى را مىبينى كه بسر گوشى نياز افتد ؟\r\nتا آنجا كه معاويه به عمرو گفت :\r\n« آيا نمىدانى كه مصر به اندازهء عراق مهمّ است ؟\r\n« عمرو پاسخ داد :\r\n« آرى ، ليكن مصر از آن من خواهد بود . هنگامى كه از آن تو باشد و آن\r\n","description":"","footnote":"","page_name":" 128 ","page_number":172},
  {"content":"\r\nهنگامى است كه بتوانى بر على غالب شوى و عراق را بدست آورى .\r\n« عتبه ، برادر معاويه ، كه معاويه به راهنمائى او عمرو را از مصر خواسته بود به معاويه گفت : آيا خرسند نيستى كه عمرو را با دادن مصر به او بخرى ؟ .\r\n« معاويه دستور داد كه آن شب عتبه در نزد وى بماند تا در اين باره انديشه كند و تصميم بگيرد .\r\n« آن شب عتبه ماند و ، به طورى كه معاويه آوازش را بشنود ، با خود ابياتى را خواند كه از آن جمله است :\r\n\r\nاعط عمرا انّ عمرا تارك\r\nدينه اليوم الدنيا لم تحز\r\nاعطه مصرا و زده مثلها\r\nانّما مصر لمن عزّ فبزّ\r\n\r\nچون معاويه اين ابيات را بشنيد عمرو را بخواست و مصر را بوى واگذاشت .\r\n« در قرار دادى كه ميان ايشان براى اقطاع مصر از طرف معاويه و عمرو تنظيم شد به دستور معاويه جملهء « على ان لا ينقض شرط طاعة » گنجانيده شد . عمرو چون نامه را از كاتب گرفته و جمله را ديد در آن نوشت « على ان لا تنقض طاعة ، شرطا » پس هر يك از ايشان با ديگرى فريب به كار برد و نيرنگ زد » باز ابن ابى الحديد اين مضمون را گفته است :\r\n« ابو العباس محمد بن يزيد ، مبرّد « 1 » ، در كتاب « الكامل » قسمت بالا را آورده ليكن آن را تفسير نكرده است .\r\n« تفسير و توضيح آن چنين است كه معاويه به كاتب خود دستور داده است كه بنويسد « مصر متعلق است به عمرو بدين شرط ، كه او شرط اطاعت را نشكند و نافرمانى\r\n\r\n","description":"","footnote":"\r\n« 1 » « اللغوي النحوي الاديب ، كان فصيحا مفوها صاحب نوادر و ظرافة اخذ عن المازني ، له « الكامل » و المقتضب و « معانى القرآن » و « طبقات النحاة البصريين » و غيرها توفى ببغداد سنة 285 ( رفه )\r\n","page_name":" 129 ","page_number":173},
  {"content":"\r\nنكند » و منظورش اين بود كه از عمرو بر بيعت و اطاعت مطلقه ، كه به هيچ شرطى معلَّق و مشروط نباشد اقرار بگيرد و اين نيرنگ و مكرى بوده كه اگر عمرو آن را در نمىيافت و متوجه نمىبود و مىپذيرفت معاويه مىتوانست هر وقت بخواهد از عطا و بخشش خود برگردد و مصر را از عمرو باز پس بگيرد و به خود برگرداند ليكن عمرو نمىتوانست و حق نداشت كه از طاعت معاويه رو برگرداند و چنين احتجاج كند كه چون معاويه از عطاء خويش برگشته و مصر را باز پس گرفته من هم از اطاعت او برمىگردم و بيعت خود را نابود مىگيرم زيرا بحسب شرطى كه معاويه گنجانده اطاعت عمرو از معاويه لازم و واجب افتاده خواه مصر را از او پس بگيرد يا اين كه در دست او باقى بگذارد .\r\n« عمرو چون به اين نكته توجّه يافت و نيرنگ معاويه را درك كرد نگذاشت قرار داد بدان گونه تمام شود و كاتب را دستور داد كه عبارت او را به جاى عبارت معاويه بنويسد و منظورش اين بود كه به سود خود از معاويه اقرار بگيرد كه هر گاه معاويه را اطاعت مىكند اطاعت او موجب نگردد كه معاويه بتواند شرط تسليم مصر را بوى بشكند ، پس هر دو با هم مكيدت و مكر ، آغاز و نيرنگ و فريب ساز كردند » فقيه مالكى ، ابن عبد ربّه ، در جزء پنجم از كتاب « العقد الفريد » ( صفحه 101 ) ، به اسناد از سفيان بن عيينه از حسن بصرى اين مضمون را آورده است :\r\n« به خدا سوگند معاويه مىدانست كه اگر عمرو عاص با وى بيعت نكند كار خلافت بر او تمام نمىشود از اين رو عمرو را گفت : « از من پيروى كن » . عمرو گفت :\r\n« چرا پيرو تو شوم ؟ براى آخرت ؟ به خدا سوگند آخرتى با تو نيست . يا براى خاطر دنيا ؟ پس به خدا چنين كارى نخواهم كرد مگر اين كه مرا در دنيا با خود شريك سازى ! « معاويه گفت : پذيرفتم تو در دنيا هم مرا شريكى .\r\n« عمرو گفت : بنويس كه مصر و شهرستان آن مرا باشد .\r\n« پس نوشت كه مصر و شهرستانش عمرو را باشد . و در پايان نامه ياد كرد كه\r\n","description":"","footnote":"","page_name":" 130 ","page_number":174},
  {"content":"\r\nبر عمرو هم اطاعت و فرمانبرى باشد . عمرو گفت : و هم بنويس كه اطاعت و فرمانبردارى چيزى را از شرط كم نمىكند . معاويه گفت : نبايد اين نوشته را كسى ببيند . عمرو گفت :\r\nبايد بنويسى . پس معاويه ناگزير آن چه را عمرو خواست نوشت و به دو داد . به خدا سوگند چاره و گزيرى جز نوشتن آن نداشت ! » معاويه و عمرو عاص با هم بسيار سنخيّت مىداشته ، و از يك خميره و سرشت بوده‌اند و به گفته پيغمبر اكرم ( ص ) اين دو تن چنان بوده‌اند كه هيچ گاه براى كارى خير با هم فراهم نمىآمده‌اند .\r\nفقيه مالكى ، ابن عبد ربه ، در كتاب « العقد الفريد » ( جزء پنجم صفحه 102 ) اين مضمون را آورده است .\r\n« گفته‌اند : چون عمرو عاص بر معاويه در آمد و معاويه مصر را « طعمهء » او قرار داد « 1 » و عمرو براى ساختن كار على ، همراهى و همكارى معاويه را به پا خاست به معاويه گفت :\r\n« در اينجا مردى است به نام و شريف كه اگر در اين كار همراه گردد و مساعدت ما را قيام كند به خدا سوگند به وسيلهء وى دلهاى مردم را به خود مىكشانى و آن مرد ، عبادة بن صامت است .\r\n« معاويه كس به دو فرستاد و او را بخواست . چون عباده بر معاويه در آمد ميان معاويه و عمرو عاص كه پهلوى هم نشسته بودند فاصله انداخت و خود در آن ميان نشست .\r\n« معاويه به حمد خدا و سپاس او پرداخت آنگاه از فضل و سابقهء عباده سخن راند\r\n\r\n","description":"","footnote":"\r\n« 1 » يعنى بموجب نوشته و شرط . ابن اثير ( در جزء سيم صفحه 262 ) از الكامل نوشته است « و قال عمرو بن العاص لمعاوية : ألست أنصح الناس لك ؟ قال : بذلك نلت ما نلت ! » طبرى هم در جزء چهارم صفحه 247 به اسناد از على بن عبيد اللَّه عين عبارت را آورده است .\r\n","page_name":" 131 ","page_number":175},
  {"content":"\r\nاز آن پس از فضل عثمان ياد كرد و در آخر از عباده خواست كه به همراهى او براى خونخواهى عثمان قيام كند و او را در اين كار يار باشد .\r\n« عباده گفت : آن چه گفتى شنيدم . آيا مىدانى من چرا ميان شما دو تن نشستم و شما را بنشستن خود از هم جدا كردم ؟\r\n« گفتند : آرى ، براى فضل و سابقه و شرفت .\r\n« گفت : نه ، به خدا سوگند از اين جهت نبود كه ميان شما فاصله انداختم و نشستم بلكه از آن روى بود كه چون در غزوهء تبوك ما در ركاب پيغمبر ( ص ) رهسپار بوديم ناگهان شما دو تن را كه رهسپار بوديد و هم اكنون با هم در سخن و گفتاريد ديد پس پيغمبر ( ص ) بما رو آورد و گفت :\r\n« اذا رأيتموهما اجتمعا ففرّقوا بينهما فإنّهما لا يجتمعان على خير ابدا ؟ » و اينك من شما دو تن را از اين اجتماع ، نهى مىكنم . . » طبرى ، در جزء چهارم از تاريخ ( صفحه 144 ) ، مسندا ، چنين آورده است :\r\n« عمرو عاص با گروهى از اهل مصر به قصد ديدار معاويه به شام ، وارد شدند .\r\nعمرو به همراهان خود گفت : چون بر « ابن هند » در آييد براى اين كه در نظر او بزرگ بنماييد بر او به خلافت سلام مكنيد و تا شما را ممكن باشد و بتوانيد او را كوچك بشماريد .\r\n« معاويه كه به فراست اين دستور عمرو را دريافته و پيش بينى كرده بود دربانان و نگهبانان خود را گفت : چنان مىدانيم كه « ابن نابغه » كار مرا پيش مصريان سبك و كوچك گرفته پس هنگامى كه بخواهند بر من در آيند به درشتى و سختى كه ممكن باشد و بتوانيد با ايشان برخورد كنيد به طورى كه هيچ يك از آنان به من نرسد مگر اين كه در انديشه جان و رهايى خود از نابودى باشد . دربانان چنين كردند .\r\n« پس نخستين كسى از ايشان كه به نام ابن الخياط خوانده مىشد چون به مجلس معاويه در آمد زبانش گرفت و درمانده شد و بىاختيار گفت : السّلام عليك يا\r\n","description":"","footnote":"","page_name":" 132 ","page_number":176},
  {"content":"\r\nرسول الله ! ديگران هم كه خود را باخته بودند از او پيروى كردند و معاويه را به رسالت سلام دادند . چون از نزد معاويه بازگشتند عمرو به ايشان گفت : نفرين خدا بر شما باد من شما را گفتم : معاويه را به امارت سلام گوييد شما او را به رسالت سلام گفتيد ! ! » دنيا دارى و سياستمدارى ( باصطلاح امروز ) و رياست خواهى معاويه چنان قوى بوده كه نه تنها دين و ايمان را در برابر سياست رياست خود به چيزى نمىشمرده بلكه حميّت و عصبيت عربى و رشك ناموسدارى را نيز در هنگامى كه سياستش اقتضاء مىداشته زير پا مىگذاشته است .\r\nفقيه مالكى ، ابن عبد ربه ، ( در جزء ششم از العقد الفريد ) اين مضمون را آورده است :\r\n« يزيد پسر معاويه روزى پدر را گفت :\r\n« عبد الرحمن بن حسان بن ثابت با دخترت ، رمله ، مغازله و معاشقه دارد و در باره اش به غزل سرايى و تشبيب مىپردازد .\r\n« معاويه گفت : چه مىگويد ؟\r\n« يزيد پاسخ داد : مىگويد :\r\n\r\nهى بيضاء مثل لؤلؤة الغوّاص\r\nصيغت من لؤلؤ مكنون\r\n\r\n« معاويه گفت : راست گفته است :\r\n« يزيد گفت : باز هم مىگويد :\r\n\r\nو اذا نسبتها لم تجدها\r\nفى نساء من المكارم دون\r\n\r\n« معاويه گفت : باز هم راست گفته است :\r\n« يزيد گفت : باز هم گفته است :\r\n\r\nثمّ حاصرتها إلى القبّة الخضراء\r\nنمشى فى مرمر مسنون .\r\n\r\n« معاويه گفت : اين را دروغ گفته است :\r\n","description":"","footnote":"","page_name":" 133 ","page_number":177},
  {"content":"\r\n« يزيد گفت : در اين شعر « فى مرمر » آورده ( يعنى نشانى داده است ) « معاويه گفت : مطلبى مهم نيست « 1 » « يزيد گفت : آيا نمىفرستى سرش را برايت بياورند ؟\r\n« معاويه گفت : پسرك من اگر چنين كنم براى تو بدتر خواهد بود چه اين كه اين موضوع بر سر زبانها مىافتد و در باره اش گفتگوها به ميان مىآيد از اين موضوع درگذر و از آن آزار و رنج مبر » .\r\nابو الفرج اموى اصفهانى در « الاغانى » ( جزء 13 - صفحه 141 - 143 ) اين قضيه را به چند طريق كه در يكى از آنها تشبيب را در بارهء خواهر معاويه نقل كرده آورده و در دو طريق عمل معاويه را بعد از مذاكرهء يزيد ( يا مردم ) با وى براى عقوبت و كيفر عبد الرّحمن بدين مضمون ياد كرده است :\r\n« معاويه خنديد و به يزيد ( يا به مردم ) گفت : من او را از راهى ديگر ، نه از راه كيفر ، چاره خواهم كرد و صبر نمود تا وفد انصار كه عبد الرحمن هم با ايشان بود از مدينه به شام آمدند و بر او وارد شدند ، پس عبد الرحمن را كه معمولا در پايين مجلس و آخر مردم مىنشست به نزديك خود خواند و بر تخت خويش نشاند و مورد توجّه و گفتگويش قرار داد . آنگاه بوى گفت : دختر ديگرم از تو گله مند است و بر تو خشمگين !\r\n\r\n","description":"","footnote":"\r\n« 1 » در « الاغانى » بعد از اين جمله چنين آورده : « و لا كل هذا يا بنى ثم ضحك و قال :\r\nأنشدني ما قال ايضا فانشده قوله :\r\n\r\nقبة من مراجل نصبوها\r\nعند حد الشتاء فى قيطون\r\n\r\n\r\nعن يسارى اذا دخلت من الباب\r\nو ان كنت خارجا فيمينى\r\n\r\n\r\nتجعل الند و الالوة و العود\r\nصلاء لها على الكانون\r\n\r\n\r\nو قباء قد اشرجت و بيوت\r\nنطقت بالريحان و الزرجوني\r\n\r\n« آنگاه معاويه گفته است : پسرك من در اين گفته ها نه قتلى واجب است و نه عقوبتى كمتر از آن ليكن ما او را ببخشش و صله و گذشت رام خواهيم كرد .\r\n","page_name":" 134 ","page_number":178},
  {"content":"\r\nپرسيد : چرا و در چه امرى ؟ معاويه گفت در بارهء اين كه تو خواهرش ، رمله ، را ستايش كرده و او را واگذاشته و در باره اش سخنى نگفته‌اى ! « عبد الرحمن گفت : حق با او است و من پوزش مىخواهم و در بارهء وى نيز كوتاهى نخواهم كرد . و پس از آن اشعارى نيز در آن موضوع سرود .\r\n« مردم برخى گفتند : ما را گمان چنان بود كه تشبيب و تغزّل عبد الرحمن را حقيقتى بوده ليكن اينك معلوم شد كه به دستور معاويه و امر او اين كار انجام يافته نه از روى واقع و حقيقت . برخى ديگر كه مىدانستند معاويه را دخترى ديگر نيست و به سياست و نيرنگ عبد الرحمن را فريب داده تا مردم باور كنند كه گفتهء عبد الرحمن در بارهء رمله نيز بى اصل و بىحقيقت بوده است ! » با اين سياست و دادن صلهء زياد به عبد الرحمن اين قضيه مسكوت مانده است .\r\nدر سياست معاويه نيرنگ و فريب و دادن زر و سيم و توسّل به اميد و بيم ركن اصلى و اساسى بوده است .\r\nنصر بن مزاحم ، بنقل ابن ابى الحديد ، پس از اين كه گفته است : هنگامى كه جرير بن عبد الله بجلى از جانب على ( ع ) در شام بود تا از معاويه بيعت يا پاسخ بگيرد و او با جرير به حيله و فريب و نيرنگ رفتار مىكرد و كار را به امروز و فردا مىانداخت ، چنين نوشته است :\r\n« روزى معاويه با عمرو عاص گفت : خوب است نامه هايى در بارهء عثمان به مردم مكَّه بنويسيم تا اگر نتوانيم بدين حيله و سياست ايشان را با خود همداستان و همراز سازيم دست كم آنان را از مخالفت با خود باز داريم . . از جمله كسانى كه بوى نامه نوشتند عبد الله عمر بود . عبد الله در پاسخ نامهء ايشان چنين نوشت :\r\n« امّا بعد فلعمرى لقد اخطأتما موضع النّصرة . . و ما أنتما و المشورة ؟\r\nو ما أنتما و الخلافة ؟ امّا أنت يا معاويه فطليق و امّا أنت يا عمرو فظنين الا فكفّا أنفسكما فليس لكم فينا ولىّ و لا نصير . و السلام » .\r\n","description":"","footnote":"","page_name":" 135 ","page_number":179},
  {"content":"\r\nپس از جنگ جمل ، ميان على ( ع ) و معاويه نامه هايى ردّ و بدل گرديده كه در كتب معتبر آورده شده . از جمله در « العقد الفريد » نامه‌اى را ، كه شايد نخستين نامه على ( ع ) بعد از جنگ جمل به معاويه باشد نقل كرده بدين مضمون :\r\n« . . همانا بيعت من در مدينه بر تو ، با اين كه تو در شامى ، لازم و واجب افتاد زيرا همان گروهى كه با ابو بكر و عمر و عثمان بيعت كرده‌اند و به همان قرارى كه با ايشان بيعت كرده‌اند با من هم بيعت كرده‌اند پس حاضر را حق اختيار و غائب را حقّ رد نبوده است بلكه شورى حق مهاجران و انصار است . . پس در آن چه مسلمين در آن داخل شده‌اند داخل شو . .\r\nو اين كه در بارهء كشندگان عثمان سخن بسيار مىگويى پس هر گاه تو از مخالفت خويش دست بردارى و در آن چه مسلمين در آمده‌اند درآيى و ايشان را نزد من به محاكمه بخواهى من تو و ايشان را به حكم كتاب خدا وامىدارم ليكن آن چه اكنون اراده كرده و بدان نظر دارى فريب كودك است از اين رو اگر به ديده عقل ، نه از روى هوى بنگرى بىگمان مرا از خون عثمان بيش از همهء قريش منزّه و بر كنار مىيابى .\r\n« و بدان كه تو از جملهء « طلقاء » هستى كه خلافت بر ايشان حلال و روا نيست و در شورى نمىتوانند داخل گردند . . » در نامهء ديگر ، كه مفصل است ، و شايد آخرين نامه‌اى باشد كه پيش از جنگ صفّين از كوفه به معاويه نوشته ، در آخر آن چنين آورده است :\r\n« و قد كان ابوك ابو سفيان اتانى حين قبض رسول الله ( ص ) فقال :\r\n« ابسط يدك ابايعك فانت احقّ بمقام محمّد و اولى النّاس بهذا الأمر ، « فكنت انا الَّذى ابيت عليه مخافة الفرقة بين المسلمين لقرب عهد « النّاس بالكفر ، فابوك كان اعلم بحقّى منك فان تعرف من حقّى « ما كان ابوك يعرف تصب رشدك و الَّا نستعين الله عليك » .\r\nموضوع « طليق » بودن معاويه كه پيشتر هم ياد شد و در نامهء عبد الله عمر و كلمات\r\n","description":"","footnote":"","page_name":" 136 ","page_number":180},
  {"content":"\r\nعلى ( ع ) هم به آن تصريح شده موضوعى بوده كه همه مىدانسته‌اند و ، چه در زمان خود او ، و ، چه در زمان بعد ، در مقام سرزنش و نكوهش او و خاندانش اين كلمه به خود او و اولادش گفته مىشده و در حقيقت به او مىفهمانده‌اند كه تو بنده و اسير بوده‌اى و پيغمبر ( ص ) بر تو منّت نهاده و آزادت ساخته است و آزاد شده را خلافت نسزد و فرمانروايش بر مهاجر و انصار نشايد .\r\nهنگامى كه در صفّين هنوز ميان فريقين ، جنگ شروع نشده بود و باصطلاح سفيرانى از هر طرف بسوى طرف ديگر به سفارت و اصلاح مىرفته و قارئان قرآن به گمان اين كه بتوانند كار را بىاين كه كشتارى به ميان آيد به اصلاح آورند ميان فريقين رفت و آمد مىكرده‌اند . در يكى از اين دفعات كه معاويه چند تن از قبيل حبيب بن مسلمهء فهرى و شرحبيل بن سمط و معن بن يزيد را نزد على ( ع ) فرستاده بود و ايشان كلماتى بيان داشته‌اند على ( ع ) در طىّ پاسخى كه شرحبيل را داده ، بنقل ابن ابى الحديد ، از نصر بن مزاحم اين كلمات را گفته است :\r\n« . . ثمّ اتانى النّاس و انا معتزل أمرهم ، فقالوا : لي بايع « فابيت عليهم . فقالوا : لي بايع فإنّ الأمّة لا ترضى الَّا بك و انّا « نخاف ان لم تفعل ان يفترق النّاس .\r\n« فبايعتهم . فلم يرعنى الَّا شقاق رجلين قد بايعا و خلاف معاوية « إيّاي الَّذى لم يجعل الله له سابقة فى الدّين و لا سلف صدق فى الإسلام ، طليق « و حزب من الاحزاب ، لم يزل للَّه و لرسوله و للمسلمين عدوّا هو و ابوه « حتّى دخلا فى الإسلام كارهين مكرهين .\r\n« فيا عجبا لكم و لإجلابكم معه و انقيادكم له و تدعون آل « بيت نبيّكم الَّذين لا ينبغى لكم شقاقهم و لا تعدلوا بهم احدا « من الناس . . » در كتاب « المحاسن و المساوي » ابراهيم بن محمد بيهقى ( از علماء قرن چهارم )\r\n","description":"","footnote":"","page_name":" 137 ","page_number":181},
  {"content":"\r\nنامه‌اى را از معاويه به على عليه السّلام در جنگ صفين آورده بدين خلاصه كه :\r\n« اگر مىدانستيم جنگ ميان ما به اين مرحله مىرسد دست به آن نمىزديم اكنون نيز دير نشده كه به سازش پردازيم ، من از تو شام را خواستم تا فرمان پذير باشم تو نپذيرفتى امروز هم همان را مىگويم و مىخواهم كه ديروز گفتم و خواستم . . » « ما فرزندان عبد مناف همسان و هم شأنيم يكى از ما را بر ديگرى برترى نيست كه بدان مايه بنده‌اى را خوار يا آزادى را برده خواهيم » آنگاه نامه على ( ع ) را در پاسخ نامهء معاويه چنين نقل كرده است :\r\n« . . امّا بعد فقد جاءني كتابك و تذكر انّك لو علمت انّ الحرب « تبلغ بنا و بك ما بلغت لم يجنها بعضنا على بعض و انّا و إيّاك نلتمس « غاية لم نبلغها بعد .\r\n« فامّا طلبك الشّام فانّى لم اكن لأعطيك اليوم ما منعتك « أمس . و امّا استوائنا فى الخوف و الرّجاء فلست بأمضي على الشكّ « منّي على اليقين و ليس اهل الشّام بالحرص على الدّنيا من اهل العراق « على الآخرة .\r\n« و امّا قولك انّا بنو عبد مناف ، فكذلك نحن . و ليس أميّة « كهاشم و لا حرب كعبد المطَّلب و لا ابو سفيان كأبى طالب ، و لا الطَّليق كالمهاجر و لا المحقّ كالمبطل . . »\r\n","description":"","footnote":"","page_name":" 138 ","page_number":182},
  {"content":"\r\nمقايسه خطبه هاى خلفا و گفته هاى معاويه\r\nبراى اين كه تغيير عهد پيش با اين عهد از لحاظ وضع دينى كه بايد اساس وضع فقهى باشد بهتر دانسته شود خطبه هائى را كه از خلفاء راشدين در اوّل خلافت ايشان القاء شده و خطبه‌اى را كه معاويه در اوائل خلافت خود ايراد ساخته در اينجا مىآوريم تا با هم مقايسه و در نتيجه طرز تحوّل دو عهد سنجيده شود .\r\nاين خطبه ها را از كتاب « العقد الفريد » ابن عبد ربّه مالكى فقيه كه هم از لحاظ زمان ، تقدّم دارد و از لحاظ اعتبار مورد اعتماد و استناد دانشمندان سنّى و شيعه است مىآوريم :\r\nبنقل ابن عبد ربّه ، ابو بكر ، خليفهء اول در آغاز خلافت پس از حمد و ثناء بر خدا خطبه‌اى بدين عبارت ايراد كرده است :\r\n« . . أيّها النّاس ! انّي قد وليت عليكم و لست بخيركم فإن « رأيتموني على حقّ فأعينونى و ان رأيتموني على باطل فسدّدوني « اطيعونى ما اطعت الله فيكم فاذا عصيته فلا طاعة ليس عليكم . الَّا انّ « أقواكم عندى ، الضّعيف حتّى آخذ الحقّ له ، و اضعفكم عندى ، « القوىّ حتّى آخذ الحقّ منه . اقول قولى هذا و استغفر الله لي « و لكم » .\r\nعمر ، خليفه دوم ، هنگامى كه به خلافت رسيده به منبر بر آمده و پس از حمد و ثناء خدا چنين گفته است :\r\n","description":"","footnote":"","page_name":" 139 ","page_number":183},
  {"content":"\r\n« . . يا أيّها النّاس ! انّي داع فأمّنوا : اللَّهمّ انّي غليظ فليّنّى « لأهل طاعتك بموافقة الحقّ ابتغاء وجهك و الدّار الآخرة و ارزقنى « الغلظة و الشّدّة على أعدائك و اهل الدّعارة و النّفاق من غير ظلم « منّي لهم و لا اعتداء عليهم .\r\n« اللَّهمّ انّي شحيح فسخّنى فى نوائب المعروف ، قصدا من غير « سرف و لا تبذير ، و لا رياء و لا سمعة . و اجعلنى ابتغى بذلك وجهك « و الدار الآخرة . اللَّهمّ ارزقنى خفض الجناح و لين الجانب للمؤمنين .\r\n« اللَّهمّ انّي كثير الغفلة و النّسيان فألهمنى ذكرك على كلّ حال « و ذكر الموت فى كلّ حين .\r\n« اللَّهمّ انّي ضعيف عن العمل بطاعتك فارزقنى النّشاط فيها و القوّة « عليها بالنيّة الحسنة الَّتى لا تكون الَّا بعونك و توفيقك » عثمان ، خليفه سيم ، چون خلافت يافته القاء خطبه را بر منبر نشسته پس از حمد و ثناء بر خدا زبانش بند آمده و نتوانسته است جز اين جمله را بگويد :\r\n« أيّها النّاس ! انّ اوّل كلّ مركب صعب . و ان اعش فسياتيكم « الخطب على وجهها و سيجعل الله بعد عسر يسرا » .\r\nعلى ( ع ) نخستين خطبه خود را ، بنقل ابن الحديد « 1 » ، پس از حمد و ثناء\r\n\r\n","description":"","footnote":"\r\n« 1 » طبرى ، به اسناد خود نخستين خطبه على ( ع ) را پس از استخلاف بدين گونه نقل كرده است ( پس از حمد و ثناء ) : « ان اللَّه عز و جل ، انزل كتابا هاديا بين فيه الخير و الشر فخذوا بالخير و دعوا الشر . الفرائض ادوها انى اللَّه ، سبحانه ، يؤدكم إلى الجنة . ان اللَّه حرم حرما غير مجهولة و فضل حرمة المسلم على الحرم كلها و شد بالإخلاص و التوحيد ، المسلمين .\r\nو المسلم من سلم الناس من لسانه و يده ، الا بالحق ، لا يحل اذى المسلم ، الا بما يجب .\r\nبادروا امر العامة و خاصة احد كم الموت تخففوا تلحقوا اتقوا اللَّه عباد اللَّه فى عباده و بلاده ، انكم مسئولون عن البقاع و البهائم »\r\n","page_name":" 140 ","page_number":184},
  {"content":"\r\nخدا و درود بر پيغمبر ( ص ) بدين عبارت القاء كرده است :\r\n« امّا بعد ، فلا يدّعينّ مدّع الَّا على نفسه « 1 » . شغل من الجنّة « و النّار امامه ، ساع نجا ، و طالب يرجو و مقصّر فى النّار « 2 » .\r\n« . . ملك طائر بجناحيه و نبىّ اخذ الله بيده لا سادس . هلك « من ادّعى و ردى من اقتحم . اليمين و الشّمال مضلَّة و الوسطى الجادّة . . » اين خطبه در « نهج البلاغه » زير عنوان « و من خطبة له عليه السّلام لمّا بويع بالمدينة » به تفصيل آورده شده كه در طىّ آن چند جملهء فوق ، با تغييراتى ياد گرديده و در آغاز آن اين چند جمله است :\r\n« ذمّتي بما اقول رهينة و انا به زعيم . انّ من صرّحت له العبر\r\n\r\n","description":"","footnote":"\r\n« 1 » ابن ابى الحديد در شرح خود بر نهج البلاغه ، پس از اين كه اين مضمون را گفته است : « اين خطبه از جلائل و از مشهورات خطبه هاى على است كه همه مردم آن را روايت كرده‌اند و نسبت به آن چه سيد رضى آورده زياداتى داشته كه شريف رضى آنها را انداخته است » اين مضمون را گفته است :\r\n« و شيخ ما ابو عثمان جاحظ در كتاب « البيان و التبيين » همهء اين خطبه را چنان كه بوده آورده و آن را از ابو عبيده ، معمر بن مثنى روايت كرده كه نخستين خطبه امير المؤمنين على عليه السّلام در مدينه پس از بيعت به خلافت اين خطبه است : « لا يرعين مرع الَّا على نفسه » آنگاه پس از نقل همه اين خطبه و شرح جمله هاى مبهم آن در بارهء اين جمله چنين گفته است : « قوله : لا يرعين اى لا يبقين . ارعيت عليه‌اى ابقيت . يقول : من ابقى على الناس فانما ابقى على نفسه »\r\n« 2 » بنقل ابن ابى الحديد در اينجا كلمهء « ثلاثة و اثنان » بوده و چنين اراده شده كه مكلفان پنج گونه‌اند سه نوع ايشان : « ساعى » و « طالب » و « مقصر » و دو نوع ديگر : « ملائكه » و « انبياء » .\r\n","page_name":" 141 ","page_number":185},
  {"content":"\r\n« عمّا بين يديه من المثلات ( عقوبات ) حجزته التقوى عن تقحّم « الشبهات . .\r\nحسن بن على عليه السّلام در خطبه‌اى ، كه به خواهش معاويه ، در شام ، القاء كرده نظر خود را در بارهء « خلافت » و « خليفه » و وظائف و تكاليف به خوبى روشن ساخته است .\r\nبيهقى ( ابراهيم بن محمد ) در كتاب « المحاسن و المساوي » ، در اين زمينه ، اين مضمون را آورده است :\r\n« گفته‌اند : روزى عمرو بن عاص ، معاويه را گفته است :\r\n« حسن بن على را بخواه و او را امر كن تا به منبر بر آيد باشد كه نتواند چنان كه بايد سخن گويد و فرو ماند پس ما او را بر اين درماندگى و فرو ماندن نكوهش و سرزنش كنيم .\r\n« معاويه پذيرفت و مردم را فراهم آورد و از حسن بن على ( ع ) خواست تا به منبر برآيد .\r\n« حسن بن على ( ع ) پس از ستايش و سپاس خدا چنين گفت :\r\n« أيّها النّاس من عرفنى فأنا الَّذى يعرف ، و من لم يعرفنى فأنا الحسن بن على بن ابى طالب ابن عمّ النّبي ( ص ) ، انا ابن البشير النّذير . السّراج المنير ، انا ابن من بعث رحمة للعالمين . .\r\n« و به سخنانى از اين سنخ خويش را به مردم مىشناساند و سخن را بدين منوال پيوسته مىداشت چنان كه جهان در ديدهء معاويه تاريك گرديد و نتوانست خوددارى كند پس بانك در داد كه اى حسن تو را آرزو چنان بود به خلافت برسى و اميد مىداشتى خليفه گردى و چنين نيستى .\r\n« حسن بن على پاسخ معاويه را برفراز منبر ، بدين گونه سخن را ادامه داد :\r\n« انّما الخليفة من سار بسيرة رسول الله و عمل بطاعة الله ، و ليس\r\n","description":"","footnote":"","page_name":" 142 ","page_number":186},
  {"content":"\r\nالخليفة من دان بالجور و عطَّل السّنن و اتّخذ الدّنيا ابا و امّا و لكنّ ذلك ملك اصاب ملكا يمتّع به قليلا و كان قد انقطع عنه و استعجل لذّته و بقيت عليه تبعته فكان كما قال الله ، عزّ و جلّ ، :\r\n« * ( وَإِنْ أَدْرِي لَعَلَّه فِتْنَةٌ لَكُمْ وَمَتاعٌ إِلى حِينٍ . ) * « آنگاه سخن خود را قطع كرد و از منبر فرود آمد و برگشت :\r\n« پس معاويه به عمرو عاص گفت : به خدا سوگند كه ترا جز هتك من قصدى در كار نبود ! چه مردم شام هيچ كس را در برابر و همانند من نمىدانستند تا اين كه شنيدند از حسن آن چه را شنيدند » هنگامى كه معاويه در بارهء صلح ، نامه‌اى براى حسن بن على عليهما السلام به كوفه فرستاد آن حضرت اين خطبه را به مردم كوفه القاء كرد :\r\n« انّا و الله ما ينثنينا عن اهل الشّام شكّ و لا ندم . و انّما كنّا نقابل اهل الشّام بالسّلامة و الصّبر ، فشيبت السّلامة بالعداوة ، و الصّبر بالجزع .\r\nو كنتم فى مسيركم إلى صفّين و دينكم امام دنياكم و اصبحتم اليوم و دنياكم امام دينكم .\r\n« الا و انّ معاوية دعانا لأمر ليس فيه عزّ و لا نصفة فان اردتم الموت ردّدناه عليه و حاكمناه إلى الله ، عزّ و جلّ ، بضا السّيوف و ان اردتم الحيوة قبلناه و اخذنا لكم الرّضا .\r\n« فناداه الناس من كلّ جانب : البقيّة ، البقيّة و امض الصّلح » « 1 » معاويه در سال ، باصطلاح ، جماعت ( سال چهلم هجرى ) چون به مدينه وارد شده ، بنقل ابن عبد ربّه از قحذمى ، مردانى از قريش چاپلوسى را بوى گفته‌اند :\r\n« الحمد للَّه الَّذى اعزّ نصرك و اعلى كعبك » راوى گفته است :\r\nبه خدا سوگند وى به ايشان چيزى نگفت و به منبر برآمد و پس از حمد و ثناء خدا چنين گفت\r\n\r\n","description":"","footnote":"\r\n« 1 » « الكامل » ( جزء سيم صفحه 202 )\r\n","page_name":" 143 ","page_number":187},
  {"content":"\r\n« امّا بعد فإنّي و الله ما وليتها بمحبّة علمتها منكم و لا مسرّة بولايتى و لكنّي جالدتكم بسيفى و هذا مجالدة .\r\nو لقد رضت لكم نفسى على عمل ابن ابى قحافة و اردتها على عمل عمر فنفرت من ذلك نفارا شديدا و اردتها على سنيّات عثمان فابت علىّ .\r\n« فسلكت بها طريقا لي و لكم فيها منفعة : مؤاكلة حسنة و مشاربة جميلة . فإن لم تجدونى خير كم فإنّي خير لكم ولاية .\r\n« و الله لا احمل السّيف على من لا سيف له . . و ان لم تجدونى اقوم بحقّكم كلَّه فاقبلوا منّي بعضه ، فإن اتاكم منّي خير فأقبلوه ، فإنّ السّيل اذا جاد يثرى و ان قلّ يغنى . . » .\r\nباز هم ابن عبد ربّه از قحذمى نقل كرده كه چون معاويه به مدينه رفت به منبر بر آمده و چنين گفته است :\r\n« أيّها النّاس انّ أبا بكر لم يرد الدّنيا و لم يرده و امّا عمر فارادته الدّنيا و لم يرده و امّا عثمان فنال منها و نالت منه . و امّا انا فمالت بى و ملت بها و انا البنها فهى امّى ! و انا ابنها : فإن لم تجدونى خيركم فانا خير لكم ! » و آنگاه از منبر به زير آمده است .\r\nابن ابى الحديد ، در شرح خود بر نهج البلاغه ، ( جلد اوّل - جزء چهارم - ذيل ذكر اسامى برخى از منحرفان از على ( ع ) بنقل از كتاب المثالب ، تاليف ابو عبيده ( متوفى به سال دويست و ده - 210 - ) ، بروايت از واقدى ( متوفى به سال دويست و هفت 207 ) ، اين مضمون را آورده است :\r\n« معاويه پس از صلح با حسن بن على و اجتماع مردم بر او چون از عراق به شام باز گشت خطبه القاء كرد و گفت :\r\n« أيّها النّاس انّ رسول الله قال لي انّك ستلي الخلافة من بعدى\r\n","description":"","footnote":"","page_name":" 144 ","page_number":188},
  {"content":"\r\nفاختر الأرض المقدّسة فإنّ فيها الأبدال و قد اخترتكم فالعنوا . . » و فرداى آن روز مردم را جمع كرد و نامه‌اى را كه نوشته بود برايشان برخواند از جمله در آن نامه چنين بود :\r\n« كتاب كتبه امير المؤمنين معاوية صاحب وحى الله الَّذى بعث محمّدا نبيّا و كان أمّيّا لا يقرأ و لا يكتب فاصطفى له من اهله وزيرا كاتبا أمينا « 1 » فكان الوحي ينزل على محمّد و انا اكتبه ، و هو لا يعلم ما اكتب ! فلم يكن بينى و بين الله احد من خلقه . . » معاويه پس از شهادت على ( ع ) ، در ماه مبارك رمضان از سال چهلم هجرى و صلح با حسن بن على ( ع ) ( در ماه جمادى الاولى از سال چهل و يك ) بر اوضاع تسلَّط يافت و پس از اين كه حسن بن على ( ع ) در سال چهل و نه ، به دسيسه معاويه مسموم شد و شهادت يافت از همه جهت ميدان را براى اجراء مقاصد خويش خالى ديد به همين جهت از شهادت حسن بن على ( ع ) بسيار خوشوقت و مسرور شد به طورى كه وقتى آن را شنيد ابن عباس را كه آن هنگام در شام بود بخواست پس با خنده و شادمانى او را تسليت گفت و به او گفت :\r\n« ابو محمد را چند سال بود ؟ ابن عباس پاسخ داد :\r\n\r\n","description":"","footnote":"\r\n« 1 » ادعاء اصطفاء خدا معاويه را به وزارت و هم عدم وجود واسطه بين او و خدا را ، خدا داند ، كاتب وحى بودن او هم خلاف واقع و حقيقت است زيرا معاويه پس از اين كه قهرا اسلام را پذيرفته بيش از دو سه سال اخير زندگانى پيغمبر ( ص ) را ادراك نكرده است . ابن ابى الحديد در شرح خود ( جلد اول جزء اول ) چنين آورده است : « و اختلف فى كتابته ( يعنى معاوية ) كيف كانت فالذى عليه المحققون من اهل السيرة ان الوحي يكتبه على بن ابى طالب و زيد بن ثابت و زيد بن ارقم ، و ان حنظلة بن الربيع التيمى و معاوية بن ابى سفيان كانا يكتبان له إلى الملوك و إلى رؤساء القبائل و يكتبان حوائجه بين يديه و يكتبان ما يجيء من اموال الصدقات و ما يقسم فى اربابها » .\r\n","page_name":" 145 ","page_number":189},
  {"content":"\r\nسال تولَّد و سن وى در همهء قريش مشهور است و شگفت اينست كه مانند تو كسى آن را نداند » باز معاويه گفت : « شنيده‌ام كودكانى خرد سال از خود به جا گذاشته است » .\r\nابن عباس پاسخ داد :\r\n« هر صغيرى كبير مىگردد و همانا كودك ما ، ميانه مرد است و صغير ما كبير » پس از آن گفت : « اى معاويه ترا چه افتاده است كه به مرگ حسن بن على چنين شادمانت مىبينم ؟ به خدا سوگند مرگ او موجب تأخير مرگ تو نخواهد شد و گور ترا او نخواهد گرفت و ماندن تو در اين جهان پس از وى بسيار كم خواهد بود . . » « 1 » قدرت و استيلاء معاويه بر اوضاع بدان حدّ رسيد كه هيچ كس نمىتوانست بر كارهايى مخالف دين كه از او سر مىزد اعتراضى كند و اگر گاهى در اوائل امر ، كسانى كم يا بيش ، زبان به اعتراض و انتقاد مىگشودند به نام اين كه شيعهء على ( ع ) هستند يا به بهانهء اين كه در كارهاى حكومت او اخلال مىكنند كشته و نابود مىشدند چنان كه عمرو بن حمق و حجر بن عدى و جمعى ديگر كه از بزرگان فقيهان و دين داران به نام بودند به همان نام با طرزى فجيع بقتل رسيدند گاهى هم كه آن نام و اين بهانه جا پيدا نمىكرده ناگزير بطور موقت بردبارى پيش مىگرفته و غرض فاسد و عمل نارواى خود را بتأخير مىافكنده و بانتهاز فرصت مىنشسته و با نخستين فرصتى كه دست مىداده به پا مىخاسته است ابن عبد ربّه ( در جزء پنجم عقد الفريد ) اين مضمون را آورده است :\r\nچون حسن بن على به شهادت رسيد معاويه به حج رفت و به مدينه در آمد و خواست بر منبر پيغمبر ( ص ) برآيد و على را لعن گويد . بوى گفته شد سعد وقّاص در اينجا است و بدين كار ناشايست و ناروا رضا نخواهد داد او را بخواه و نظرش را درياب . پس نزد او فرستاد و منظور خويش را باز گو كرد . سعد گفت : اگر چنين كنى بىگمان از مسجد بيرون خواهم رفت و هر گز به آن باز نخواهم گشت . معاويه ناچار از اين كار\r\n\r\n","description":"","footnote":"\r\n« 1 » خلاصهء ترجمه از « العقد الفريد » .\r\n","page_name":" 146 ","page_number":190},
  {"content":"\r\nباز ايستاد تا سعد بمرد پس على را برفراز منبر لعن بگفت و به عمّال خويش نوشت و دستور داد كه برفراز منابر اين كار ناستوده را دائر سازند از اين جهت امّ المؤمنين ، ام سلمه ، زوجهء پيغمبر ( ص ) به معاويه نوشت :\r\n« . . انّكم تلعنون الله و رسوله على منابركم و ذلك انّكم تلعنون على بن ابى طالب و من احبّه ، و انا اشهد انّ الله احبّه و رسوله » ( همانا شما خدا و پيغمبر او را برفراز منابر خويش لعن مىكنيد چه شما على و دوست دارانش را لعن مىفرستيد و من شهادت مىدهم كه خدا و پيمبرش از دوست داران على هستند ) .\r\n","description":"","footnote":"","page_name":" 147 ","page_number":191},
  {"content":"\r\nاستلحاق معاويه زياد بن ابيه را\r\nيكى از كارهاى زشت و ناپسند معاويه كه پس از راه سياست بوده و بر خلاف نظر علاقه مندان به ديانت مرتكب شده و از لحاظ فقهى به عقيده ارباب بصيرت و صاحبان ديانت و فقاهت بر خلاف شريعت مىنموده ملحق ساختن او است زياد بن سميّه را به ابو سفيان .\r\nابن اثير در « الكامل » ( جزء سيم - ذيل ) « ذكر استلحاق معاويه زياد » - صفحه 219 ) پس از اين كه نوشته است « در اين سال ( سال 44 هجرى ) معاويه ، زياد بن سميّه را استلحاق كرده » و مطالبى در اين زمينه از طبرى آورده اين مضمون را نوشته است .\r\n« . . آن چه تا كنون ياد كرديم همهء آنست كه ابو جعفر ( طبرى ) در اين باره آورده ليكن وى حقيقت امر را نياورده بلكه به آوردن و ياد كردن امورى كه پس از « استلحاق » رخ داده اقتصار كرده است و من در اين موضع سبب و چگونگى اين امر را ياد مىكنم زيرا اين موضوع از كارهاى بزرگ و مشهور است كه در اسلام اتفاق افتاده و مسامحه در بيان آن روا نيست » .\r\nآنگاه چنين افاده كرده است :\r\n« سميّه مادر زياد ، دهقانى زندرودى را در كسكر ، كنيز بود . آن دهقان زندرودى را بيمارى به همرسيده و حارث بن كلدهء ثقفى پزشك معروف عرب را براى معالجهء خود خواسته و به معالجهء او بهبودى يافته است پس پايمزد پزشك را كنيز خود سميّه را بوى داده از سميّه در خانهء حارث دو تن : نفيع ( ابو بكره ) و نافع ، متولَّد شده كه حارث به فرزندى ايشان نمىگفته پس سميّه را به غلامى رومى به نام عبيد به زنى داده و زياد از عبيد به همرسيده است .\r\n","description":"","footnote":"","page_name":" 148 ","page_number":192},
  {"content":"\r\n« ابو سفيان بن حرب در زمان جاهليّت به طائف رفته و بر مىفروشى كه ابو مريم سلولى خوانده مىشده وارد گرديده و از او اطفاء شهوت خويش را زنى بدكار خواسته ابو مريم ، سميّه را نام برده ابو سفيان گفته است همو را با همه بدبويى و درازى پستان كه دارد بياور پس شبرا با سميّه بسر برده و سميّه از وى باردار شده و در سال يكم هجرى « 1 » زياد از او متولَّد شده است . . » تا آنجا كه گفته است :\r\n« و رأى معاوية ان يستميل زيادا و استصفى مودّته باستلحاقه . فاتّفقا على ذلك و احضر الناس و حضر من يشهد لزياد . ابو مريم السّلولي .\r\n« فقال معاوية : بم تشهد يا ابا مريم ؟ فقال :\r\n« انا اشهد انّ ابا سفيان حضر عندى و طلب منّي بغيّا . فقلت له : ليس عندى الَّا سميّه . فقال : ائتنى بها على قذرها و وضرها . فاتيته بها . فخلا معها ثمّ خرجت من عنده و انّ اسكتيها ليقطران منيّا .\r\n« فقال له زياد : مهلا يا ابا مريم ! انّما بعثت شاهدا و لم تبعث شاتما .\r\n« فاستلحقه معاوية « 2 » .\r\n« و كان استلحاقه اوّل ما ردّت به احكام الشّريعة علانية فانّ رسول الله ( ص ) قضى للفراش و للعاهر الحجر » « 3 »\r\n\r\n","description":"","footnote":"\r\n« 1 » يعنى بعد از آن شب .\r\n« 2 » اين استلحاق در سال 44 هجرى كه چهارمين سال خلافت معاويه بوده واقع شده است ( الكامل )\r\n« 3 » دميرى اين مضمون را آورده است : « عرب كنيهء « حمار » را به كلمه « ابو صابر » و گاهى با كلمهء « ابو زياد » آورده و چه خوب از صنعت « تورية » استفاده كرده آن كس كه گفته است :\r\n\r\nزياد لست ادرى من ابوه\r\nو لكن الحمار ابو زياد\r\n\r\n( حياة الحيوان )\r\n","page_name":" 149 ","page_number":193},
  {"content":"\r\nباز همو ( ابن اثير ) آورده است :\r\n« و كتب زياد إلى عائشة : « من زياد بن ابى سفيان » ، و هو يريد ان تكتب له :\r\n« إلى زياد بن ابى سفيان » فيحتجّ بذلك .\r\n« فكتبت : « من عائشة إلى ابنها زياد » « و عظم ذلك على المسلمين عامّة و على بنى أميّة خاصّة . . » ابن اثير از آوردن اين مطالب عذرى را كه مدافعان از معاويه در اين قضيه به تكلَّف افتاده و آورده‌اند نقل كرده و آن را بدين عبارت ردّ كرده است :\r\n« و هذا مردود لاتّفاق المسلمين على إنكاره و لأنّه لم يستلحق احد فى الاسلام مثله ليكون به حجّة . . » بيهقى ، در كتاب « المحاسن و المساوي » ذيل « محاسن النّظر فى المظالم » ، ( صفحه 495 ) ، اين مضمون را آورده است :\r\n« برخى از اصحاب ، ما را چنين خبر داد كه :\r\n« روزى مامون را كه در بغداد از بستانى بيرون آمده بود ديدم ناگاه مردى از مردم بصره بانگ برداشت و گفت : اى امير مؤمنان من زنى از آل زياد را به زنى گرفته‌ام و قاضى ابو رازى بعنوان اين كه اين زن از قريش است او را از من جدا ساخته مأمون امر داد كه به ابو رازى چنين بنويسند :\r\n« امير المؤمنين را خبر رسيد كه تو در بارهء زنى از آل زياد چنان حكمى كرده‌اى ! مادرت به مرگت بنشيند ! از چه زمانى عرب ترا در انساب خود حاكم شناخته ؟ و از چه زمانى قريش به تو وكالت داده كه هر كه را از ايشان نيست بديشان ملحق سازى ؟\r\nاز اين گونه قضاء و حكم دست بردار و زن را به شوهرش واگذار .\r\n« اگر چنان پنداشته‌اى كه زياد از قريش است چنين نيست . همانا زياد فرزند سميّه زنا كار بدكردار است و به قرابت وى افتخارى نيست . و اگر او فرزند عبيد بوده به كارى بزرگ دست زده و براى حظى زود گذر و حكومتى ناپايدار خود را به غير\r\n","description":"","footnote":"","page_name":" 150 ","page_number":194},
  {"content":"\r\nپدر خويش نسبت داده و ادعائى باطل و نادرست كرده است » .\r\nيزيد بن زياد بن ربيعه معروف به ابن مفرغ حميرى ، كه از شعراء زمان معاويه است و با عبّاد پسر زياد كه از جانب معاويه عامل سيستان شده به سيستان رفته و اشعارى در هجو عبّاد سروده ، بارها به تصريح و يا تلويح موضوع سميّه را به شعر درآورده كه از آن جمله است .\r\n\r\nالا ابلغ معاوية بن حرب\r\nمغلغلة من الرّجل اليماني\r\nأتغضب ان يقال : ابوك عفّ\r\nو ترضى ان يقال : ابوك زان\r\nفاشهد انّ رحمك من زياد\r\nكرحم الفيل من ولد الأتان « 1 »\r\n\r\n\r\n","description":"","footnote":"\r\n« 1 » طبرى در تاريخ خود ( جزء چهارم صفحه 235 ) چنين افاده كرده است : « ابن مفرغ براى گفتن اين گونه اشعار مورد تعقيب عبيد اللَّه زياد و عباد مىبوده و در صدد كشتن وى مىبوده‌اند ليكن معاويه ، به واسطهء حمايت يمنىها از ابن مفرغ و شفاعت از وى ، كشتن وى را اجازه نداده است زمانى عبيد اللَّه زياد بر او دست يافته چون از كشتن او ممنوع بوده دستور داده است دارويى مسهل بوى خورانيده و بر خرى سوارش كرده و در بازارهاى بصره مىگردانده‌اند و او بى اختيار جامه را آلوده مىساخته است .\r\nمردى پارسى زبان او را در اين حال ديده گفته است : « اين چيست ؟ » ابن مفرغ اين را شنيده پس گفته است : آب است و نبيذ است و عصارهء زبيب است و سميه روسبى است » شعر معروف\r\n\r\nعدس ما لعباد عليك امارة\r\nنجوت ، و هذا تحملين طليق\r\n\r\nاز گفته هاى همين ابن مفرغ است كه در راه شام هنگامى كه معاويه به شفاعت يمنيهاى شام او را از عباد خواسته و عباد ناگزير وى را به شام گسيل داشته ، خطاب به استر خود سروده است . ياقوت حموى وجه تسميه ربيعه پدر زياد و جد يزيد معروف به ابن مفرغ را چنين گفته است چون ربيعه بر خوردن ظرفى بزرگ از شير گروبندى كرده و آن را خورده تا فراغ يافته و تمام شده او را مفرغ خوانده‌اند .\r\nيزيد بن زياد بن ربيعه بعنوان جدش به « ابن مفرغ » شهرت يافته است .\r\n","page_name":" 151 ","page_number":195},
  {"content":"\r\nطبرى در تاريخ خود ( جزء چهارم - صفحه 162 - ) ، اين مضمون را آورده است :\r\n« . . هنگامى كه زياد براى ديدار معاويه به شام رفت مردى از عبد القيس با وى مىبود . روزى زياد را گفت :\r\n« عامل بصره به شام آمده و او را بر من حقّ است رخصتم فرما تا از وى ديدن كنم .\r\n« زياد گفت : بدين شرط ترا رخصت مىدهم كه آن چه ميان او و تو بگذرد به من باز گويى .\r\n« آن مرد پذيرفت و رخصت يافت و نزد وى رفت . چون بر عامل بصره ، كه ابن عامر بود ، در آمد . ابن عامر گفت : « هيه ! هيه ! و ابن سميّه يقبّح آثارى و يعرّض بعمّالى . لقد هممت ان آتى بقسامة « 1 » من قريش يحلفون ان ابا سفيان لم ير سميّة » .\r\nپس آن مرد به نزد زياد برگشت . زياد وى را پرسيد كه ابن عامر چه مىگفت ؟ .\r\nآن مرد از گفتن ابا مىداشت . عاقبت ناگزير شد و آن چه را شنيده بود بر زياد گفت .\r\nزياد به نزد معاويه رفت و وى را آگاه ساخت .\r\n« معاويه حاجب را دستور داد كه چون ابن عامر بخواهد بر او درآيد نگذارد .\r\n\r\n","description":"","footnote":"\r\n« 1 » قسامه چنان كه دانسته شده ، بحسب اصطلاح فقهى ، مخصوصى است به مورد قتل اين گفتهء ابن عامر شايد اشاره به اين باشد كه عدهء زيادى ( چنان كه در قسامه پنجاه سوگند لازم است ) پنجاه تن و بيشتر مىآورد كه سوگند ياد كنند . در « الكامل » به جاى « بقسامه » كلمهء « بقاسمه » به كار رفته است .\r\n","page_name":" 152 ","page_number":196},
  {"content":"\r\nحاجب چنين كرد . ابن عامر به ناخواه برگشت و شكايت را به نزد يزيد رفت و شفاعت را از وى خواست . يزيد گفت : آيا از زياد يادى كرده‌اى ؟ پاسخ داد : آرى .\r\n« يزيد سوار شد و با وى به نزد معاويه رفتند . چون بر معاويه در آمدند و معاويه ابن عامر را با يزيد ديد برخاست و به درون رفت .\r\nيزيد ، ابن عامر را گفت : بنشين و از اينجا مرو و گر نه بسا كه نتوانى ديگر او را در اينجا ببينى .\r\nچون نشستن ايشان به درازا كشيد معاويه بيرون آمد و چوبى در دست داشت و آن را بر درها مىزد و مىگفت :\r\n\r\nلنا سياق و لكم سياق\r\nقد علمت ، ذلكم ، الرّفاق\r\n\r\nآنگاه نشست و گفت اى پسر عامر تو در بارهء زياد چنان سخنى گفته‌اى ؟\r\nابن عامر گفت ، برمىگردم به آن چه زياد را خوش آيد و آن را بخواهد .\r\n« معاويه گفت : ما هم باز مىگرديم به آن چه تو مىخواهى و به آن خوش هستى ! . . » باز طبرى ، در تاريخ ( جزء چهارم - صفحه 235 - ) ، اين مضمون را آورده است :\r\n« زياد به كوفه در آمد ( پيش از اين كه عامل آنجا شده باشد ) و به مردم كوفه گفت :\r\n« آمده‌ام از شما چيزى را بخواهم كه سود شما در آنست . گفتند : آن چه را مىخواهى بگو . گفت : نسب مرا به معاويه ملحق سازيد . گفتند : ما شهادت زور و باطل نمىدهيم .\r\n« پس از مردم كوفه نوميد شد و از آنجا به بصره رفت . در بصره تنها يك كس با او موافقت كرد و خواهش وى را پذيرفت »\r\n","description":"","footnote":"","page_name":" 153 ","page_number":197},
  {"content":"\r\nقضيهء استلحاق معاويه ، زياد را چنان كه در زمان خود او مورد قبول مسلمين نبوده و اهل دين آن را مخالف احكام فقه مىدانسته‌اند در زمانهاى بعد از معاويه و بعد از بنى اميّه نيز مورد گفتگو و نكوهش و انتقاد مىبوده حتى در زمان مهدى خليفهء عباسى به فرمان او پسرش ، هارون الرشيد ، در اين باره نامه‌اى مفصل به والى بصره نوشته كه آل زياد را از ديوان قريش و عرب خارج سازد .\r\nطبرى در ذيل حوادث سال يك صد و شصت ( جزء ششم صفحه 364 - 365 ) نامه‌اى را نقل كرده كه در اينجا بطور خلاصه ترجمه و نقل مىشود :\r\n« بسم الله الرّحمن الرحيم » « همانا شايسته ترين چيزى كه فرمانروايان اسلامى بايد خود و خواصّ و عوامّ را در كارها به آن وادارند اينست كه بكتاب خدا عمل كنند و سنّت پيغمبر ( ص ) را پيرو باشند و در همه شئون صابر و مواظب و راضى باشند خواه با خواست ايشان موافقت كند يا نه .\r\n« معاوية ابن ابو سفيان در استلحاق زياد پسر عبيد كه بندهء آل علاج ثقفى ( حارث بن كلدهء طبيب ) بود راى و نظرى داد كه عموم اهل اسلام بعد از وى آن را ناروا دانستند و بسيارى از مردم فاضل و ورع و فقيه و عالم در زمان خود معاويه هم آن را انكار داشتند چه همه زياد و پدر زياد و مادر زياد را خوب مىشناختند .\r\n« معاويه چنان كارى را جز از راه هواى نفس نكرد او را ورع و هدايت و پيروى از سنّت و اقتداء پيشوايان بر حق به آن راى وا نداشت بلكه ميل به هلاك دين و آخرت\r\n","description":"","footnote":"","page_name":" 154 ","page_number":198},
  {"content":"\r\nو تصميم بر مخالفت كتاب و سنّت و دلبستگى به اين كه از جلادت و صرامت و سياست زياد در كارهايى ناروا ، كه مىخواست و مىداشت ، يارى بجويد و كمك بگيرد او را بر اين كار وادار ساخت .\r\n« با اين كه پيغمبر ( ص ) گفته است : « الولد للفراش و للعاهر ، الحجر » و گفته است : « من ادّعى إلى غير ابيه او انتمى إلى غير مواليه فعليه لعنة الله و الملائكة و النّاس اجمعين لا يقبل الله منه صرفا و لا عدلا » به جان خودم سوگند كه زياد در دامن ابو سفيان ولادت نيافته و بر فراش او نبوده و نه عبيد او را بنده بوده و نه سميّه او را كنيز و هيچ كدام از اين دو به هيچ وجه به او اختصاص و ارتباط نداشته‌اند .\r\n« حتّى خود معاويه در عمل با اين استلحاق خويش مخالفت ورزيده آنجا كه بنى مغيره نزدش رفتند كه نصر بن حجّاج را استلحاق كنند سنگى را كه از پيش آماده ساخته بود از زير فرش بيرون آورد و بسوى ايشان پرتاب كرد پس ايشان گفتند : ما كارى را كه تو در بارهء زياد كردى تجويز كنيم و تو آن چه را ما در بارهء صاحب و رفيق خويش مىكنيم جائز نمىدانى و اجازه نمىكنى ؟ ! معاويه گفت : حكم پيغمبر در اين باره شما را بهتر است تا حكم معاويه پس با آن چه پيش كرده مخالفت نمود و اعتراف كرد كه عملش بر خلاف گفتهء پيغمبر ( ص ) بوده است « 1 » .\r\nدر مورد زياد پيرو هوى شده و از حقّ ، اعراض كرده و دورى جسته و خدا عز و جل گفته است :\r\n* ( « وَمَنْ أَضَلُّ مِمَّنِ اتَّبَعَ هَواه بِغَيْرِ هُدىً مِنَ الله إِنَّ الله لا يَهْدِي الْقَوْمَ الظَّالِمِينَ » ) * .\r\n\r\n","description":"","footnote":"\r\n« 1 » « و فيها ( اى سنة 43 ) استلحق معاوية زياد بن ابيه ، و هى اول قضية غير فيها حكم النبي صلَّى اللَّه عليه و سلَّم فى الاسلام ، ذكره الثعالبى و غيره » ( تاريخ الخلفاء - صفحه 196 - )\r\n","page_name":" 155 ","page_number":199},
  {"content":"\r\n« پس امير المؤمنين از خدا خواستار است كه نفس و دين او را محفوظ دارد و او را از غلبهء هوى حفظ كند و در همه كار او را بر آن چه راضى است و دوست دارد توفيق بخشد .\r\n« امير المؤمنين بر اين عقيده است كه زياد و ذرّيهء او را به مادرش سميّه و نسب معروف ايشان برگرداند و ايشان را به پدر و مادرشان عبيد و سميّه ملحق سازد و در اين كار پيغمبر ( ص ) و اجماع صالحان و پيشوايان هدايت را پيروى كند و اجازت ندهد كه مخالفت معاويه با كتاب خدا و سنت پيغمبر به پيشرفت خود ادامه دهد . . »\r\n","description":"","footnote":"","page_name":" 156 ","page_number":200},
  {"content":"\r\nولايت عهد يزيد و تزوير معاويه\r\nموضوع مهمترى كه معاويه انجام داده و وضع استبداد و استيلاء و هم سياست بازى و دسيسه كارى او را از طرفى و بى اعتنائى او را به عقايد و آراء بزرگان فقه و هوى داران دين از طرفى ديگر به خوبى مىرساند موضوع برگزيدن فرزند ناشايسته اش يزيد است به ولايت عهد و « خلافت اسلامى » .\r\nاين كار معاويه طرز فكر وى را در بارهء اسلام و خلافت اسلامى به خوبى روشن مىسازد و خوب مىفهماند كه خلافت را سلطنت مىدانسته و از كسرى و قيصر پيروى مىداشته و مىخواسته است اين سلطنت مستبدّانه و حكومت جائرانه و جابرانه را ، كه زير سايهء اسلام و به نيرنگ به نام دين بدست آورده ، در خاندان خود برقرار و پايدار سازد و آن را به فرزند و فرزندزادگان خويش هر چند نادرست و ناشايسته و از لحاظ دين زشت كار و بدكردار باشند بسپارد تا به خيال خام خود نام خويش را باقى بگذارد .\r\nعبد الرحمن پسر ابو بكر ، خليفهء اول ، در سخنانى كه ميان او و ميان مروان در اين زمينه ، در مدينه ، به ميان آمده بوى چنين گفته است :\r\n« . . و لكنّكم تريدون ان تجعلوها هرقليّة : كلَّما مات هرقل قام هرقل « 1 » » .\r\nمعاويه از همان آغاز سلطنت خود اين مطلب را در مغز خويش مىپرورانده و به هنگام فرصت كسانى را كه براى احراز اين مقام صالح بوده يا ادّعاء صلاحيت را شايسته مىبوده‌اند و امكان مزاحمت ايشان مىرفته زير نظر مىداشته و به كشتن و از ميان بردن ايشان\r\n\r\n","description":"","footnote":"\r\n« 1 » اين كلمات در صفحات بعد ، بنقل از ابن اثير ، آورده خواهد شد .\r\n","page_name":" 157 ","page_number":201},
  {"content":"\r\nمىپرداخته و كسانى ديگر را هم كه مخالفت ايشان را احتمال مىداده به تطميع و تهديد و وعد و وعيد موافق مىساخته و زمينه را براى منظور فاسد خود آماده و مساعد مىخواسته است .\r\nابو الحسن مدائنى « 1 » ، بنقل فقيه مالكى ، ابن عبد ربّه ( جزء پنجم العقد الفريد ) اين مضمون را گفته است :\r\n« چون زياد بن ابيه در سال پنجاه و سه 53 در گذشت معاويه عهد نامهء مجعولى را كه ولايت عهد يزيد در آن بود اظهار كرد و آن را بر مردم خواند و بدين كار خواست بيعت مردم را با يزيد زمينه بسازد و مردم را كم كم بدان مأنوس كند پس مدت هفت سال مردم را براى بيعت با يزيد آشنا و آماده مىساخت . با اشخاصى بعنوان مشاوره سخن به ميان مىآورد ، به نزديكان مال فراوان مىداد ، دوران را به خود نزديك مىداشت تا اين كه بسيارى از اشخاص مهم را با خود موافق كرد و اطمينان يافت پس عبد الله زبير را گفت : در بارهء يزيد چه عقيده دارى ؟\r\nعبد الله چنين پاسخ داد « 2 » :\r\n« انّي أناديك و لا أناجيك . انّ اخاك من صدقك . فانظر قبل ان تتقدّم و تفكَّر قبل ان تندّم فإنّ النّظر قبل التّقدّم و التّفكَّر قبل التندّم »\r\n\r\n","description":"","footnote":"\r\n« 1 » ابن اثير در كتاب « اللباب » ذيل « المدائني » اين مضمون را نوشته است :\r\n« و ابو الحسن على بن محمد بن عبد اللَّه بن ابو سيف مدائنى مولى عبد الرحمن بن سمره قرشى صاحب تصانيف مشهور است . زبير بن به كار و احمد بن ابى خيثمه و غير اين دو از او روايت كرده‌اند . مدائنى دانشمندى صادق بوده سى سال پى در پى ، روزه مىداشته و در سال دويست و بيست و چهار ( 224 ) ، يا بيست و پنج به سن نود و سه سالگى وفات يافته است .\r\n« 2 » چنان كه از تاريخ طبرى و غير آن ، برمىآيد معاويه با زياد در بارهء ولايت عهد يزيد ، با مكاتبه ، مشاوره كرده و او عجله در اين امر را صواب نمىدانسته از اين رو تا زياد زنده بوده معاويه اين موضوع را آشكار نكرده است .\r\n","page_name":" 158 ","page_number":202},
  {"content":"\r\n( همانا ترا به آواى رسا بانگ مىدهم و به نجوى سخن نمىآورم . هر آينه برادرت كسى است كه به تو راست بگويد : پس پيش از اين كه به كارى اقدام كنى نيك بنگر و پيش از اين كه پشيمان گردى خوب انديشه كن چه نگريستن پيش از جلو رفتن و انديشيدن پيش از پشيمان شدن است ) .\r\nمعاويه خنديد و گفت : روباهى فريبا ! ! در بزرگى سجع آموختى از آن چه در بارهء برادرزاده ات به سجع پرداختى و گفتى مىتوانستى به كمتر از آن بسنده سازى .\r\nآنگاه احنف را مخاطب ساخت و گفت « 1 » : تو در بارهء بيعت با يزيد چه مىگويى ؟\r\nگفت : اگر راست بگويم از تو و اگر دروغ بگويم از خدا مىترسم » باز هم ابن عبد ربّه اين مضمون را آورده است :\r\n« چون سال پنجاه و پنج درآمد معاويه به تمام شهرهاى اسلامى نامه فرستاد كه نمايندگانى براى ملاقات به شام بفرستند از هر شهرى نمايندگانى بسيج شدند . از جمله كسانى كه از مدينه به شام گسيل گرديدند محمد بن عمرو بن حزم بود معاويه با او خلوت كرد و نظرش را در امر يزيد بخواست . وى گفت : پس از خودم ، هدايت و ارشاد هيچ يك را به اندازهء تو خواهان نيستم همانا يزيد از جهت مال بىنياز و از جهت حسب متوسط است و بىگمان هر حاكمى مسئول رعيت خويش است و خدا از او باز خواست مىكند . پس از خدا بترس و درست بنگر كه ولايت كار امّت محمد را بچه كسى واگذار مىكنى .\r\n« معاويه نفسش قطع شد و آهى سرد از سينه بر آورد و گفت همانا تو مردى ناصح هستى و رأى خود را گفتى و ترا جز اين شايسته نبود ليكن در نظر من جز پسران\r\n\r\n","description":"","footnote":"\r\n« 1 » اين پرسش و پاسخ چنان كه به تفصيل خواهد آمد در حجاز واقع شده نه در شام .\r\nمدائنى وقايع متفرقه را كه بعضى در حجاز و برخى در شام وقوع يافته چون به تلخيص و تخليص نظر داشته بهم مخلوط كرده چنان كه مذاكره معاويه با ابن زبير در حجاز و با احنف در شام واقع شده است ليكن ظاهر عبارت منقول از مدائنى چنان است كه هر دو در شام و در يك مجلس بوده است .\r\n","page_name":" 159 ","page_number":203},
  {"content":"\r\nايشان و پسر من كسى ديگر نيست و من پسر خود را از پسران ايشان بيشتر دوست دارم از نزد من برو .\r\n« آنگاه در ميان ياران خود بنشست و نمايندگان را بخواست و از پيش به ياران خويش دستور داد كه در پيرامن يزيد سخن گويند . نخست ضحاك بن قيس به سخن درآمد ( در پيرامن يزيد ، زياد تعريف و او را براى ولايت عهد تعيين كرد ) پس از او عمرو بن سعيد به سخن درآمد ( او نيز مانند ضحاك به تعريف و تعيين پرداخت ) و معاويه او را تحسين گفت آنگاه يزيد بن مقفّع برخاست و گفت : اين ، ( اشاره به معاويه ) امير مؤمنانست پس اگر هلاك گردد ، اين ، ( اشاره به يزيد ) و اگر كسى نپذيرد ، اين ، ( اشاره به شمشير خود ) .\r\nمعاويه گفت : بنشين همانا تو سرور سخنورانى ! « از آن پس احنف بن قيس ، معاويه را مخاطب ساخت و گفت : تو از همه كس يزيد را بهتر مىشناسى و چگونگى وضع شب و روز و آشكار و نهان و خروج و دخول او را مىدانى اگر چنان دانى كه خدا راضى است و صلاح امّت است با مردم مشاوره مكن و اگر مىدانى كه چنان نيست دنيا را به او مبخش در حالى كه خود رهسپار آخرتى .\r\nچون احنف اين سخن به پرداخت مردم پراكنده شدند و جز سخنان او چيزى را مذاكره نكردند .\r\nباز همو ( ابن عبد ربّه ) اين مضمون را آورده است :\r\n« آنگاه مردم با يزيد بيعت كردند ، يكى از اشخاص كه به بيعت يزيد خوانده شده بود گفت : خدايا من از شرّ معاويه به تو پناه مىبرم . معاويه گفت : از شرّ خودت پناه ببر و بيعت كن . گفت من با اكراه بيعت مىكنم معاويه گفت : اى مرد بيعت كن زيرا * ( « فَعَسى أَنْ تَكْرَهُوا شَيْئاً وَيَجْعَلَ الله فِيه خَيْراً كَثِيراً » ) * .\r\nپس از اين كه معاويه در شام با اين وضع ، بيعت گرفت به مروان كه از طرف او در مدينه عامل بود نوشت : اهل شام و عراق بيعت كردند ! اكنون از مردم مدينه براى يزيد بيعت بگير .\r\n","description":"","footnote":"","page_name":" 160 ","page_number":204},
  {"content":"\r\nفقيه مالكى ابن عبد ربّه باز اين مضمون را نوشته است :\r\n« مروان بر مردم مدينه خطبه خواند و آنان را به اطاعت تحريض و از فتنه تحذير كرد . بزرگان مدينه مانند عبد الرحمن بن ابى بكر و حسين بن على و عبد الله بن زبير و عبد الله بن عمر بر سخنان او اعتراض و بيعت يزيد را انكار كردند و مردم پراكنده شدند .\r\n« مروان ، ماجرا را به معاويه گزارش داد . معاويه با هزار تن سوار بسوى مدينه رهسپار شد و در آنجا چون حسين بن على را ديد گفت « 1 » : مرحبا به سرور جوانان اسلام و او را بر اسب سوار كرد ، و به عبد الرحمن بن ابى بكر گفت : مرحبا به پير قريش و پسر صدّيق و سرور قريش ، و به ابن عمر گفت : مرحبا به صاحب رسول و پسر فاروق و به عبد الله زبير گفت : مرحبا به پسر حوارىّ پيغمبر و پسر عمهء او آنگاه با ايشان به مكه رفت و در آنجا پس از قضاء حجّ دستور داد منبرى نهادند و به كعبه نزديك شد و فرستاد تا حسين بن على و عبد الرحمن بن ابى بكر و ابن عمر و ابن زبير را نزد او ببرند ايشان با هم جمع شدند و قرار دادند كه ابن زبير با معاويه به سخن پردازد آنگاه به نزد معاويه رفتند .\r\nمعاويه پس از ترحيب و تجليل به ايشان چنين گفت : شما نظر مرا در بارهء خود و مهر و مودّتم را به خودتان دانستيد ، يزيد برادر شما و پسر عمّ شما است من خواستم او را به نام خلافت مقدّم دارم ليكن امر و نهى بدست شما باشد ! همه خاموش شدند و ابن زبير بدين خلاصه سخن گفت :\r\n« ميان سه كار يكى را گزين كن : يا به شيوهء پيغمبر ( ص ) كار را به خود امّت واگذار . يا مانند ابو بكر از غير فرزندان و نزديكان خويش كسى را كه شايسته باشد برگزين . يا هم چون عمر كار را به شورى افكن .\r\n\r\n","description":"","footnote":"\r\n« 1 » چنان كه از ابن اثير نقل خواهد شد اين گونه برخورد و سخن در مكه بوده و برخورد معاويه در مدينه با اين بزرگان به خشونت و تهديد بوده است . يعنى نخست در مدينه با آنان به درشتى و ناهنجارى رفتار و از آنان اعراض كرده پس از آن در مكه ورق را برگردانده و از راه مداهنه و مجامله در آمده است .\r\n","page_name":" 161 ","page_number":205},
  {"content":"\r\n« معاويه گفت : آيا جز اين سخن و راهى هست ؟ گفت : نه . از ديگران همين را پرسيد گفتند : سخن همانست كه ابن زبير گفت :\r\nپس معاويه چنين گفت :\r\n« من از پيش ، به شما مىگويم تا معذور باشم و شما را بهانه نماند من مطلبى خواهم گفت و به خدا سوگند كه اگر هر يك از شما در اين باره يك كلمه در ردّ بر من بگويد سرش از تن جدا خواهد شد پيش از اين كه سخنش به اتمام رسد . .\r\n« آنگاه دستور داد بالاى سر هر كدام از ايشان دو مرد شامى با شمشير بايستند تا اگر بر كلمه‌اى از آن چه بگويد ردّ و اعتراضى كنند فورا او را بكشند . پس از آن مكان برخاست و ايشان را همراه خود برد و بر منبر بر آمد و شاميان بر ايشان احاطه كردند و مردم هم جمع شدند چون حمد و ثنا به جا آورد گفت :\r\n« همانا گفته هاى مردم پراكنده و نادرست است ، مردم گفته‌اند : حسين و پسر ابى بكر و پسر عمر و پسر زبير با يزيد بيعت نكرده‌اند و اينان بزرگان و سروران مسلمانانند و ما كارى را جداى از ايشان سامان نمىدهيم و بىمشاورهء آنان به كارى دست نمىزنيم و به اتمام نمىرسانيم .\r\n« من اينان را فرا خواندم ديدم شنوا و فرمان پذيرند اينان تسليم شدند و به اطاعت در آمدند و بيعت كردند ! ! در اين هنگام سپاهيان شام بانگ بر آوردند كه مگر اينان را چه عظمت و مقام است ؟ فرمان ده تا گردنهاى ايشان را بزنيم ، تا اينان آشكارا بيعت نكنند ما راضى نمىشويم .\r\n« معاويه گفت : سبحان الله ! مردم تا چه پايه در رساندن شرّ به قريش شتاب دارند ؟\r\nو تا چه اندازه خونهاى ايشان براى مردم شيرين است ؟ ! ساكت شويد دوباره چنين سخنى را از كسى نشنوم .\r\n« پس مردم را به بيعت خواند و بيعت گرفت و از همان جا سوار شد و به شام باز گشت « 1 » » .\r\n\r\n","description":"","footnote":"\r\n« 1 » ابن عبد ربه ، در جزء پنجم از العقد الفريد ، اين مضمون را آورده است : معاويه در يكى از خطبه ها كه در مدينه ايراد كرده چنين گفته است : « يا اهل المدينة انى لست احب ان تكونوا خلقا كخلق العراق ، يعيبون الشيء و هم فيه كل امرئ منهم شيعة نفسه ، فاقبلونا بما فينا فإن ما وراءكم شر لكم و ان معروف زماننا منكر زمان قد مضى و منكر زماننا معروف زمان لم يأت » « آن چه معاويه در اين خطبه گفته در حقيقت مفاد گفتهء پيغمبر است به او بدين عبارت : « لتتخذن يا معاوية ، البدعة سنة و القبيح حسنا اكلك كثير و ظلمك عظيم » اين حديث را علاء بن حريز قشيرى از پيغمبر ( ص ) روايت كرده كه به معاويه گفته است ( نقل از شرح نهج البلاغه ابن ابى الحديد بروايت از ابو عبد اللَّه بصرى متكلم ) .\r\n","page_name":" 162 ","page_number":206},
  {"content":"\r\nطبرى « 1 » و ابن اثير ، و ديگر مورّخان معتمد از اهل تسنّن ، قضيهء بيعت گرفتن معاويه را براى پسرش يزيد به تفصيل و با لحنى نكوهش آميز و عبرت انگيز آورده‌اند كه نتيجه و مفاد همهء آنها همان است كه دانسته شد باز هم براى اين كه طرز فكر معاويه و وضع عمل او در عدم مراعات شئون دينى و امور فقهى روشنتر باشد برخى از آن چه را ابن اثير آورده بطور خلاصه به فارسى برمىگردانم و در اين موضع مىآورم :\r\nابن اثير در جزء سيم از كتاب الكامل ( صفحه 249 ) زير عنوان « ذكر البيعة ليزيد بولاية العهد » اين مضمون را آورده است :\r\nدر اين سال ( سال 56 ) مردم با يزيد به ولايت عهد بيعت كردند و آغاز اين كار از مغيرة بن شعبه شده چه معاويه مىخواسته است كه او را از امارت كوفه بردارد و سعد بن عاص را به جايش بگذارد . مغيره گفته است بهتر اينست كه به شام نزد معاويه بروم\r\n\r\n","description":"","footnote":"\r\n« 1 » « و فيها ( يعنى سنة ست و خمسين ) دعا معاوية الناس إلى بيعة يزيد من بعده و جعله ولى العهد »\r\n","page_name":" 163 ","page_number":207},
  {"content":"\r\nو خودم استعفاء بدهم تا مردم چنان پندارند كه من خود ، از امارت دست برداشته و آن را نخواسته‌ام .\r\n« پس روانهء شام شده و بر يزيد در آمده و بوى چنين گفته است :\r\n« اعيان اصحاب پيغمبر ( ص ) در گذشته‌اند و هم بزرگان قريش از جهان رخت بر بسته‌اند و هم اكنون به فرزندان ، نوبه رسيده است و تو در آن ميان از همه افضل و به سياست اعلم هستى نمىدانم چرا امير المؤمنين ، پدرت ، كوتاهى مىكند و براى تو بيعت نمىگيرد ؟\r\n« يزيد گفته است :\r\n« آيا تو چنان پندارى كه اين كار ، شدنى است ؟ پاسخ داده است : آرى .\r\n« پس يزيد به نزد پدر ، معاويه ، رفته و او را از اين گفتگو آگاه ساخته . معاويه مغيره را خواسته و اين سخن را به ميان آورده است . مغيره گفته است :\r\n« يا امير المؤمنين ، تو اختلاف كلمه و تفرّق مردم و خونريزيهاى بعد از عثمان را ديدى پس ترا جانشينى بايد و يزيد شايسته است كه ترا جانشين باشد پس براى او بيعت بگير تا اگر ترا مرگ در رسد مردم را پناهى و ترا جانشينى باشد و فتنه و اختلافى به هم نرسد و خونريزى و فسادى پيش نيايد .\r\n« معاويه گفت :\r\n« كيست كه بخواهد و بتواند مرا در اين كار ، يار و مدد كار باشد ؟\r\n« مغيره پاسخ داد : من مردم كوفه را و زياد هم مردم بصره را به اين كار وادار مىسازيم و چون مردم اين دو شهر ، موافقت و بيعت كردند هيچ كس در هيچ جا مخالفت نخواهد كرد .\r\n« معاويه گفت : به كوفه باز گرد و به كار امارت خود باش و با كسانى كه بديشان اعتماد و اطمينان دارى اين موضوع را در ميان بگذار تا ببينيم چه پيش مىآيد .\r\nمغيره از نزد معاويه برگشت و به ياران و همراهان خويش چنين گفت :\r\n","description":"","footnote":"","page_name":" 164 ","page_number":208},
  {"content":"\r\n« لقد وضعت رجل معاوية فى غرز بعيد الغاية على أمّة محمّد و فتقت عليهم فتقا لا يرتق ابدا « 1 » » و تمثّل :\r\n\r\nبمثلى شاهدى النّجوى و غالى\r\nبى الأعداء و الخصم الغضابا\r\n\r\n« آنگاه از شام به كوفه باز گشت و با هواداران و دوستان آل اميّه موضوع جانشينى يزيد را به ميان گذاشت و از آنان موافقت را پاسخ دريافت داشت . پس ده كس ( يا بيشتر ) از ميان موافقان برگزيد و سى هزار درهم به ايشان داد و آنان را با پسرش ، موسى ، بسوى شام گسيل داشت .\r\n« فرستادگان چون به شام وارد شدند بر معاويه در آمدند و بيعت يزيد را ستودند و معاويه را به عقد بيعت ولايت عهد يزيد دعوت كردند . معاويه گفت : اظهار اين مطلب را شتاب نبايد كرد ليكن شما بر رأى و عقيدهء خويش پايدار بايستيد .\r\n« پس موسى ، پسر مغيره ، را گفت :\r\n« بكم اشترى ابوك من هؤلاء دينهم ! » « موسى پاسخ داد :\r\n« بثلاثين ألفا ! ! . معاويه گفت : لقد هان عليهم دينهم .\r\n« برخى گفته‌اند : مغيره با پسرش عروه « 2 » چهل مرد فرستاد و ايشان چون بر معاويه در آمده‌اند سخنرانى را به پا خاسته و از جمله گفته‌اند : همانا ما براى نظر و انديشه در كار امّت محمد ( ص ) آمده‌ايم ! و باز گفته‌اند :\r\n« روزگار تو به درازا كشيده و ما را اين بيم است كه از پس از رسيدن اجل تو\r\n\r\n","description":"","footnote":"\r\n« 1 » يا للَّه و لقوة ايمان هذا الصحابي و عدالته ! !\r\n« 2 » دور نيست كه مغيره دو بار و دو گروه و با دو پسر ، موسى و عروه فرستاده باشد و بار اول چون بىسابقه بوده عده كمتر و مبلغ زياد و گرانتر شده باشد ( ده كس و سى هزار درهم ) و بار دوم چون فروشنده و داوطلب زياد شده ارزانتر و مبلغ خريد دين كمتر شده باشد ( چهار صد دينار ) .\r\n","page_name":" 165 ","page_number":209},
  {"content":"\r\nشيرازه گسيخته گردد پس براى ما پرچمى برافراز و مرزى بگذار تا در آن مرز بمانيم و از آن حدّ نگذريم .\r\n« معاويه گفت : شما مرا رهنمايى كنيد . گفتند : ما را نظر به يزيد ، پسر امير المؤمنين است . معاويه گفت : آيا شما به او خرسندى مىدهيد و راضى هستيد ؟\r\nگفتند : آرى . گفت : رأى و نظر شما همين است ؟ گفتند : آرى رأى ما و هم رأى كسانى كه پشت سر ما هستند و با ما نيامده‌اند ! « معاويه در نهان عروه را گفت :\r\n« بكم اشترى ابوك من هؤلاء دينهم ؟ ! « عروه پاسخ داد :\r\n« بأربعمائة دينار ! معاويه گفت : لقد وجد دينهم عندهم رخيصا ! « معاويه پس از اين مقدمات كه به وسيلهء مغيره تمهيد و تهيه شد با زياد كه در بصره والى بود مكاتبه كرده و زياد در پاسخ بعدم عجله در كار ، اشارت كرده و شتاب در آن را روا ندانسته است .\r\n« چون زياد در سال پنجاه و سه ( 53 ) وفات يافته معاويه تصميم مىگيرد كه كار بيعت را تمام كند و يزيد را به جانشينى برگزيند . چون عزم وى بر اتمام كار جزم مىشود مبلغ يك صد هزار درهم براى عبد الله عمر مىفرستد عبد الله نخست آن را پذيرفته ليكن چون دريافته است كه اين مبلغ براى جلب موافقت و اخذ بيعت او است گفته است :\r\n« هذا اراد انّ دينى عندى اذن لرخيص » و از گرفتن آن خوددارى كرده است » سيوطى در تاريخ الخلفاء ( صفحه 205 ) از حسن بصرى اين مضمون را نقل كرده است :\r\n« دو شخص ، كار امّت را تباه و فاسد كردند :\r\n« 1 - عمرو عاص روزى كه معاويه را بر بلند كردن مصاحف ، رهنمايى كرد .\r\n« 2 - مغيرة بن شعبه هنگامى كه از جانب معاويه امارت كوفه مىداشت و معاويه\r\n","description":"","footnote":"","page_name":" 166 ","page_number":210},
  {"content":"\r\nاو را معزول خواست و از امارت بر كنار ساخت پس او در رفتن به شام تعلَّل و كوتاهى كرد و رفتن را بتأخير انداخت پس از اين كه به شام رفت و معاويه علَّت تأخير و تعلَّل را پرسيد پاسخ داد : موضوع مهمّى را زمينه آماده مىكردم . معاويه پرسيد : آن چه بود ؟\r\nگفت : بيعت با پسرت يزيد براى بعد از تو . معاويه گفت اين كار را كردى ؟ پاسخ داد :\r\nآرى . گفت : پس به كار خويش بازگرد .\r\n« مغيره به كوفه برگشت يارانش پرسيدند : چه كردى كه امارت را باز يافتى و باز گشتى ؟\r\nگفت : « وضعت رجل معاوية فى غرز « 1 » عىّ لا يزال فيه إلى يوم القيامة » حسن بصرى گفت :\r\n« از اين رو است كه اين فرمانروايان و سلطنت داران براى پسران خويش بيعت مىگيرند و گر نه چنان مىبود كه خلافت و سلطنت تا روز قيامت ميان مسلمين به شورى برگذار و خليفه و والى امور ايشان به اختيار ، انتخاب مىگرديد » برگرديم به تخليص و ترجمهء گفتهء ابن اثير .\r\nابن اثير پس از نوشتن قسمتى كه از او نقل شد و پس از نوشتن اين كه معاويه به مروان ، كه در مدينه عامل او بوده ، نوشته و دستور داده است كه بيعت با يزيد را در مدينه بر مردم عرضه دارد و نظر مردم مدينه را بدست آورد و مروان اين دستور را به كار مىبندد و مخالفت بزرگان مدينه را در مىيابد و اشخاصى مانند پسر ابو بكر ، خليفهء اول ، و حسين بن على ( ع ) و ابن عمر و عبد الله زبير و امثال اينان را سخت مخالف مىبيند از جمله پسر ابو بكر به مروان چنين مىگويد :\r\n« كذبت و الله يا مروان و كذب معاوية ما الخيار اردتما لامّة محمّد و لكنّكم تريدون ان تجعلوها هرقليّة كلَّما مات هرقل قام هر قل « 2 » »\r\n\r\n","description":"","footnote":"\r\n« 1 » ركاب .\r\n« 2 » « هرقل ، بكسرتين على وزن خندف ، ملك روم . و يقال : هر قل بر وزن دمشق »\r\n","page_name":" 167 ","page_number":211},
  {"content":"\r\nو پس از بيان اين كه معاويه به عمّال خويش در بارهء بيعت يزيد نامه نوشته و دستور داده كه از بزرگان و معاريف شهرهاى خود نمايندگانى انتخاب كنند و ايشان را به شام گسيل دارند و عمّال اين كار را كرده و نمايندگان از گزيدگان حوزهء حكومت خود به شام فرستاده‌اند و مجالسى از اين وفود و نمايندگان در شام تشكيل يافته و در زمينهء اين منظور ، سخنرانيها به عمل آمده ، چنين آورده است :\r\n« معاويه به كسانى كه با منظور موافق مىبودند چيز مىبخشيد و ايشان را خوشدل مىداشت و به آنان كه با آن منظور مخالفت مىداشتند به مدارا و ملاطفت رفتار مىكرد تا اين كه بيشتر مردم بيعت كردند پس چون بدين شيوه از اهل عراق و مردم شام بيعت گرفت با هزار تن سوار شامى راه حجاز پيش گرفت و بسوى مدينه رهسپار گرديد چون به مدينه نزديك شد و حسين بن على را ديد گفت « 1 » :\r\n« لا مرحبا و لا اهلا ، بدنة يترقرق دمها و الله مهريقه » « پس از آن عبد الله زبير را ديد و به او هم گفت :\r\n« لا مرحبا و لا اهلا ، خبّ « 2 » ضبّ « 3 » تلعة « 4 » يدخل رأسه و يضرب بذنبه و يوشك و الله ان يؤخذ بذنبه و يدقّ ظهره » نحيّاه عنّى . فضرب وجه راحلته .\r\n\r\n","description":"","footnote":"\r\n« 1 » اين گونه رفتارى كه معاويه با اين بزرگان كرده از اين رو بوده كه به يقين مىدانسته است نمىتواند آنان را با بذل و بخشش درهم و دينار مجذوب كند پس خواسته است به وسيلهء تهديد و تخويف ايشان را مرعوب سازد و از اين راه و با اين حيله و سياست از ايشان بيعت بگيرد .\r\n« 2 » نيرنگ باز فريبكار .\r\n« 3 » سوسمار .\r\n« 4 » تلعة بمعنى بلندى ( پشته ) و هم بمعنى گودى استعمال شده و در اين عبارت مضاف اليه « ضب » است نه صفتى مستقل و كنايه از موثوق نبودن و مورد اعتماد نبودن\r\n","page_name":" 168 ","page_number":212},
  {"content":"\r\nپس از آن چون پسر ابى بكر را ديد بوى هم گفت :\r\n« لا اهلا و لا مرحبا شيخ قد خرف و ذهب عقله » ثم امر فضرب وجه راحلته .\r\nبا ابن عمر نيز همين رفتار ناهنجار مستبدانه را تكرار كرد و به هيچ كدام التفاتى نكرد تا به مدينه در آمد در مدينه نيز ايشان را به حضور نپذيرفت آنان ناگزير به مكَّه رفتند معاويه در مدينه خطبه‌اى خواند و در آن يزيد را ستود و اين مضمون را گفت :\r\n« كيست كه در فضل و عقل و مقام از يزيد به خلافت شايسته تر باشد و چنان مىبينيم كه گروهى نخواهند پذيرفت تا بديشان برسد آن چه آنان را ريشه كن كند و نابود سازد و همانا من آن چه بايد بگويم گفتم و بيم آن دارم كه اين پند و اندرز تأثير نكند آنگاه چنين تمثّل جست :\r\n\r\nقد كنت حذّرتك آل المصطلق\r\nو قلت يا عمرو اطعنى و انطلق\r\nانّك ان كلَّفتنى ما لم اطق\r\nساءك ما سرّك منّي من خلق\r\n\r\nدونك ما استسقيته فاحس و ذق آنگاه به نزد عائشه رفت ، و عائشه را از رفتار معاويه با حسين بن على ( ع ) و اصحابش خبر رسيده بود ، پس به عائشه گفت : بىگمان اينان را اگر بيعت نكنند خواهم كشت از آن پس به مكه روان شد در آنجا آن چند نفر به خيال اين كه از آن چه در مدينه با ايشان رفتار كرده پشيمان شده باشد او را ملاقات كردند اين بار نيز نخست با حسين بن على ( ع ) ملاقات حاصل شد پس معاويه به او گفت :\r\n« مرحبا و اهلا يا ابن رسول الله و سيّد شباب المسلمين » و دستور داد اسبى براى حسين بن على آوردند و سوار شد و با هم به راه افتادند با ابن زبير و ابن ابى بكر و ابن عمر نيز در اينجا همين معامله را كرد و در مكه به شرحى\r\n","description":"","footnote":"","page_name":" 169 ","page_number":213},
  {"content":"\r\nكه از پيش آورده شد با ايشان رفتار كرد و به اين وضع تهديد آميز و حيله بازى كار بيعت يزيد را استوار ساخت و به شام برگشت » .\r\nمسعودى نيز در اين زمينه سخنانى آورده كه خلاصهء آنها به پارسى چنين است ( جلد دوم مروج الذهب ص 69 ) :\r\n« و در سال 59 از عراق و ديگر شهرها كسانى بر معاويه وارد شدند از جمله احنف بن قيس از عراق به شام رفت و بر معاويه وارد شد .\r\n« معاويه ، ضحّاك قيس را گفت : فردا مردم را بار عام مىدهم و سخن مىگويم پس از آن تو سخن ساز و از تعريف يزيد و ولايت عهد او آغاز كن و مردم را به بيعت با او بخوان و بدان كه من از اين پيش عبد الرحمن بن عثمان ثقفى و عبد الله بن عمارهء اشعرى و ثور بن معن سلمى را دستور داده‌ام كه ترا بر آن چه گويى تصديق و دعوتت را به بيعت با يزيد اجابت و تأكيد كنند .\r\n« فردا معاويه بنشست و چون مردم فراهم آمدند سخن از يزيد به ميان آورد و او را بستود و براى ولايت عهد شايسته اش خواند . آنگاه ضحاك بن قيس به سخن درآمد و بر ولايت عهد يزيد موافقت و مردم را بر بيعت با يزيد تحريض و دعوت كرد و به معاويه گفت : اراده ات را با عزمى راسخ به انجام رسان .\r\n« پس از او ، طبق نقشه ، عبد الرحمن ثقفى و عبد الله اشعرى و ثور بن معن سلمى به پا خاستند و گفتهء ضحّاك را تصديق كردند .\r\n« در اين هنگام معاويه گفت : احنف بن قيس كجاست ؟ احنف به پا خاست و سخنانى در پيرامن پند و اندرز معاويه گفت پس ضحاك قيس با خشم برخاست و مردم عراق را به بدى ياد كرد و به معاويه گفت : رأى مردم عراق را به گلو گاه ايشان برگردان .\r\nپس از وى عبد الرحمن ثقفى به سخن درآمد و گفتهء ضحّاك را تاييد كرد .\r\n« آنگاه مردى از قبيلهء ازد به پا خاست و با اشاره به معاويه چنين گفت :\r\n« تو امير مؤمنانى و چون بميرى يزيد امير ايشان است و كسى كه او را نپذيرد\r\n","description":"","footnote":"","page_name":" 170 ","page_number":214},
  {"content":"\r\nبايد اين را ( اشاره به شمشير خود كرد ) به پذيرد و شمشير خود را از نيام بيرون كشيد .\r\nمعاويه گفت : بنشين كه تو سخنورترين مردم هستى ! « پس معاويه نخستين كس بود كه با پسر خود ، يزيد به وليعهدى بيعت كرد .\r\nعبد الله بن هشام سلولى « 1 » در اين باره گفته است :\r\n\r\nفإن تأتوا برملة او بهند\r\nنبايعها اميرة مؤمنينا\r\nاذا ما مات كسرى قام كسرى\r\nنعدّ ثلاثة متناسقينا\r\n\r\n« چون اين مجلس برگزار شد معاويه بيعت يزيد را به عاملان خويش نامه ها نوشت و به بلاد اسلامى فرستاد و دستور اقدام به اين كار داد . از جمله به مروان حكم كه از طرف وى حاكم مدينه بود اين اقدام را دستور نوشت » .\r\nشگفت اينست كه معاويه حتّى نسبت به مروان هم از فريبكارى و سياست بازى دريغ نداشته است .\r\nمسعودى ( در همان جلد از مروج الذهب ص 70 - ) اين مضمون را آورده است :\r\n« چون نامهء معاويه ، مبنى بر اين كه خود او و ديگران با يزيد به وليعهدى بيعت كرده‌اند و بر مروان هم بايسته است كه بيعت كند و مردم مدينه را نيز به بيعت با يزيد وادار سازد ، به مروان رسيد سخت خشمناك شد و با خاندان و اخوال خود از بنى كنانه رهسپار دمشق گرديد و بر معاويه در آمد و بوى نزديك شد و سخنانى بسيار گفت و به سختى وى را سرزنش و نكوهش كرد و از جمله گفت :\r\nاى پسر ابو سفيان كارها را به راستى بدار و از امير كردن كودكان دست باز دار و بدان كه ترا در ميان قومت مانند و نظير بسيار است .\r\n\r\n","description":"","footnote":"\r\n« 1 » « بفتح السين المهملة و ضم اللام و سكون الواو ، و فى آخرها لام اخرى . هذه النسبة إلى بنى سلول نزلوا الكوفة و لهم بها خطه نسبت إليهم » ( اللباب )\r\n","page_name":" 171 ","page_number":215},
  {"content":"\r\n« معاويه گفت : آرى تو خود ، امير مؤمنان را نظير و مانندى و در سختيها و گرفتاريهايش يار و معين و تو دوّمين ولىّ عهد او هستى ! آنگاه او را وليعهد يزيد قرار داد و به اين حيله و نيرنگ آرام و خاموشش ساخت و به مدينه اش باز گرداند ليكن چون كار بيعت يزيد به سامان رسيد و نيرو يافت مروان را از حكومت مدينه معزول و برادرزادهء خود ، وليد بن عتبة بن ابو سفيان را به جاى وى منصوب داشت و بدين گونه مروان را فريب داد و عهد خويش را ، نسبت به وليعهدى او از يزيد ناديده انگاشت و وفاء به آن را پشت سر انداخت » .\r\nقصهء زير كه مسعودى در « مروج الذهب » ( جلد دوم ص 341 ) آورده حدّ ديندارى معاويه و عقيدهء او را در بارهء خلافت و امور فقهى و دينى و هم نظر او را نسبت به وليعهدى يزيد خوب روشن مىسازد ترجمهء آن چه مسعودى ( در ذيل ترجمهء حال مأمون خليفه عباسى ) گفته كه بطور خلاصه چنين است :\r\n« در سال دويست و دوازده 212 به فرمان مأمون ، منادى ندا داد : از هر كسى كه معاويه را به نيكى ياد كند يا او را بر يكى از اصحاب و ياران پيغمبر ( ص ) مقدّم دارد ذمّه ، برى است و حمايت ما از او به دور . . « 1 » « در پيرامن اين كه اين فرمان را چه سبب شده گفته فراوانست : از آن جمله اين كه برخى از نديمان مأمون حديثى از مطرف بن مغيرة بن شعبهء ثقفى براى وى گفته است - اين خبر را زبير بن بكَّار هم در كتاب خود معروف به « الموفّقيات » كه براى « موفّق » خليفه عباسى تصنيف كرده آورده و گفته است :\r\n« از مدائنى شنيدم كه مىگفت : مطرف پسر مغيرة بن شعبه گفت : با پدرم مغيره نزد معاويه رفتيم . پدرم پيش معاويه مىرفت و با او به گفتگو مىپرداخت و چون باز مىگشت از معاويه تعريف مىكرد و عقل او را مىستود و از آن چه از او مىديد اظهار شگفتى مىنمود .\r\n\r\n","description":"","footnote":"\r\n« 1 » طبرى هم اين قسمت را آورده است .\r\n","page_name":" 172 ","page_number":216},
  {"content":"\r\n« يك شب كه از نزد معاويه برگشته بود از خوردن شام خوددارى كرد و اندوهناك بود ساعتى او را بدين حال گذاشتم و چنان پنداشتم كه در ما ، يا كارهاى ما ، چيزى به همرسيده كه او را بدين حال در آورده است پس از آن پرسيدم چرا امشب بدينسان اندوهناك مىنمايى ؟ گفت :\r\n« پسرم من از نزد خبيثترين مردم آمده‌ام ! « گفتم : كيست آن كس ؟\r\n« گفت : هنگامى كه با معاويه خلوت كرده بوديم بوى گفتم :\r\n« تو به آن چه مىخواسته‌اى رسيده‌اى اكنون اى امير مؤمنان چه خوب است كه به عدل و دادگرايى و خير و نيكى را پيش گيرى . عمرت زياد است و پير شده‌اى پس اگر به برادران خود از بنى هاشم نگرى و از باب صلهء رحم در آيى زيانى بر تو وارد نخواهد شد و ترسى از آنان در ميان نيست .\r\n« معاويه گفت :\r\n« هيهات هيهات ! اخو تيم سلطنت يافت و عدالت كرد و آن چه بايد به جا آورد پس به خدا سوگند هنوز چيزى از رفتن او نگذشته بود كه نامش از ميان رفت جز اين كه گوينده‌اى بگويد : ابو بكر .\r\n« پس از آن اخو عدى به سلطنت رسيد ده سال كوشش و كار كرد به خدا سوگند به نابودى او نامش نابود شد جز اين كه گوينده‌اى بگويد : عمر .\r\n« از آن پس برادر ما عثمان نوبه يافت پس مردى كه در نسب مانند نداشت سلطان شد و آن چه بايد بكند كرد به خدا سوگند كه چون در گذشت نام او و آن چه بر او وارد شده بود فراموش شد .\r\nليكن اخو هاشم در هر روز پنج بار به نامش بانك و فرياد بر آورده و گفته مىشود اشهد انّ محمّدا رسول الله » پس اى مادر مرده با اين وضع چه كارى جز رفتن به گور و مدفون شدن ما بر جا مىماند »\r\n","description":"","footnote":"","page_name":" 173 ","page_number":217},
  {"content":"\r\nگفته‌اند : مأمون چون از اين خبر آگاه شد فرمان به ندا در داد و دستور فرمود كه به همهء آفاق نامه مبنى بر لعن معاويه بر فراز منابر بنويسند » از اين منقول به خوبى معلوم مىشود كه مقام « خلافت » بلكه « نبوت » در نزد معاويه همان سلطنت و ملك بوده و ضمنا مغيره نيز مقامش در نظر معاويه كه او را محترم دانسته و چنين سرّى را با او به ميان نهاده و فاش كرده است خوب دانسته مىباشد .\r\n","description":"","footnote":"","page_name":" 174 ","page_number":218},
  {"content":"\r\nامر معاويه به لعن على ( ع )\r\nموضوع مهم ديگرى كه معاويه بر خلاف احكام دين و بر خلاف وجدان و انصاف مرتكب شده دستور لعن على ( ع ) و فرزندان و ياران با ايمان او بوده كه بر دين داران بسيار گرانى مىداشته و كسانى كه دين دار بوده و سوابق دينى مىداشته يا به قبايل خود مستظهر مىبوده‌اند گاهى بطور تلويح بلكه به تصريح زشتى اين كار را به معاويه گوشزد مىكرده‌اند ليكن بيش از اين كارى از ايشان ساخته نبوده است .\r\nشيبانى از ابو الجناب كندى از پدرش ( بنقل ابن عبد ربه ) اين مضمون را نقل كرده كه :\r\n« معاويه زمانى نشسته بود و بزرگان هم حضور داشتند مردى از مردم شام درآمد و به پا ايستاد و خطبه خواند و در پايان آن ، على را لعن كرد حاضران سر به زير افكندند تنها احنف بن قيس سر برداشت و به معاويه گفت :\r\n« اين گوينده اگر بداند كه خرسندى تو در لعن بر پيمبرانست ايشان را لعن مىگويد پس از خدا بترس و از على دست بردار او اكنون به خدا رسيده و در قبر خود تنها خوابيده و تنها با عمل خويش است . به خدا سوگند او شمشيرش كشيده و جامه اش پاكيزه و خويش ستوده و رايش گزيده و پسنديده و مصيبتش بزرگ و جانگداز بود .\r\n« معاويه گفت :\r\n« اى احنف چشم بهم نهادى و آن چه خواستى گفتى به خدا سوگند بايد بر منبر برآيى و ، بخواهى يا نخواهى ، به لعن على زبان بگشايى .\r\n« احنف گفت :\r\n","description":"","footnote":"","page_name":" 175 ","page_number":219},
  {"content":"\r\n« اگر مرا معاف دارى براى تو بهتر است و اگر مجبورم كنى به خدا سوگند مرا زبان بر آن جارى نخواهد شد .\r\n« معاويه گفت :\r\n« بر خيز و به منبر برآى .\r\n« احنف گفت : به خدا سوگند با همهء اينها با تو در كردار و گفتار جانب انصاف را فرو نخواهم گذاشت .\r\n« معاويه گفت : اگر انصاف دهى چه خواهى گفت ؟\r\n« پاسخ داد : به منبر برمىآيم و خدا را حمد و ثناء مىكنم و بر پيمبر او درود مىفرستم آنگاه مىگويم :\r\n« معاويه مرا امر داده تا على را لعن كنم همانا على و معاويه با هم مخالفت و مقاتلت كردند و هر يك از آن دو ، ادعاء داشت كه بر او و پيروانش ستم شده است .\r\nهان اى مردم خداى شما را بيامرزاد ! چون من دعا كنم شما آمين بگوييد .\r\n« آنگاه مىگويم : خدايا تو و فرشتگانت و پيمبرانت و همهء آفريده گانت بر آن كس كه بر طرف خود ستم كرده لعنت كنيد و همهء گروه ستم كاران را لعنت كنيد .\r\nاللَّهمّ العنهم لعنا كبيرا . مردم خدا شما را بيامرزاد ! آمين بگوييد .\r\n« اى معاويه بر آن چه گفتم يك حرف زياد و كم نخواهم كرد گر چه جانم روى اين كار برود .\r\n« معاويه گفت در اين صورت ما هم از اجبار تو گذشتيم و ترا معاف داشتيم و از رفتن تو بر فراز منبر و لعن كردن صرف نظر كرديم » ابو جعفر اسكافى ( بنقل ابن ابى الحديد ) اين مضمون را گفته است :\r\n« معاويه گروهى از صحابه و تابعان را وادار مىكرد كه اخبارى ناشايسته و ناروا در بارهء على وضع كنند و پاداش اين عمل ناستوده و ناجوانمردانه را مبلغى قابل توجه ( يا كارى مهم ) براى ايشان معين مىكرد ايشان هم به دلخواه او اخبارى كه موجب طعن\r\n","description":"","footnote":"","page_name":" 176 ","page_number":220},
  {"content":"\r\nنسبت به على باشد مىساختند و مىگفتند . از آن جمله از صحابه ابو هريره و عمرو عاص و مغيرة بن شعبه و از تابعان عروة بن زبير بوده‌اند .\r\nهنگامى كه معاويه ولايت كوفه را به مغيره داد ( جمادى از سال 41 ) به او چنين گفته است : « و قد اردت إيصاءك بأشياء كثيرة فانا تاركها اعتمادا على بصيرتك « 1 » بما يرضينى و يسعد سلطانى و يصلح به رعيّتى « 2 » و لست تاركا إيصاءك بخصلة « 3 » : لا تتحمّ عن شتم علىّ و ذمّه . . و العيب على اصحاب علىّ و الاقصاء لهم و ترك الاستماع منهم « 4 » . . » باز هم طبرى ( جزء 4 - ص 144 ) در طى مذاكراتى كه مغيره در كوفه با بزرگان شيعه براى جلوگيرى خوارج و دفع آنان داشته گفتگوى او را با صعصعة بن صوحان كه از بزرگان شيعيان بوده چنين آورده است :\r\n« . . و إيّاك ان يبلغنى عنك انّك تظهر شيئا من فضل علىّ علانية فانّك لست بذاكر من فضل علىّ شيئا اجهله بل انا اعلم بذلك و لكنّ هذا السّلطان « 5 » قد ظهر ، و قد اخذنا بإظهار عيبه ( يعنى عليّا ) للنّاس ! .\r\n« فنحن ندع كثيرا ممّا أمرنا به ! و نذكر الشّيء الَّذى لا نجد منه بدا ! ندفع به هؤلاء القوم عن أنفسنا تقيّة ! « فإن كنت ذاكرا فضله فاذكره بينك و بين اصحابك و فى منازلكم سرّا و امّا علانية فانّ هذا لا يحتمله الخليفة لنا و لا يعذر نافيه »\r\n\r\n","description":"","footnote":"\r\n« 1 » شعبى مىگفته است : « دهاة العرب اربعة : معاوية و عمرو بن العاص و المغيرة بن شعبه و زياد »\r\n« 2 » به اين تعبير خليفه مسلمين و خال مؤمنين توجه شود .\r\n« 3 » مهم بودن اين موضوع در سياست دنيا طلبى معاويه .\r\n« 4 » جزء چهارم تاريخ طبرى ( صفحه 188 )\r\n« 5 » همه اين عبارات و تعبيرات قابل دقت و تأمل است .\r\n","page_name":" 177 ","page_number":221},
  {"content":"\r\nابن ابى الحديد چنين آورده است كه :\r\n« ابو هريره روايتى در شأن على ( ع ) وضع كرده كه چون معاويه آن را شنيده ابو هريره را گرامى داشته و جائزه اش بخشيده و امارت مدينه را به او داده است » باز همو از كتاب « المعارف » ابن قتيبه كه ، بتعبير او ، « گفته اش حجت است و تهمتى بر او نيست » از ترجمهء حال ابو هريره اين مضمون را آورده است :\r\n« راويان روايت كرده‌اند كه ابو هريره در ميان راه با كودكان چيز مىخورد و با ايشان به بازى مىپرداخت و هنگامى كه امارت مدينه را مىداشت در خطبه مىگفت :\r\n« الحمد للَّه الَّذى جعل الدّين قياما و ابا هريرة إماما » و مردم به اين سخن مىخنديدند و هم در آن زمان كه امير مدينه بود چون به بازار مىرفت و كسى را پيشاپيش خود در حركت مىديد پا به زمين مىكوبيد و مىگفت : « الطَّريق ، الطَّريق ، جاء الأمير » و منظور خودش بود » سفيان ثورى از عبد الرحمن بن قاسم از عمر بن عبد الغفّار اين مضمون را روايت كرده است ( بنقل ابن ابى الحديد ) :\r\n« ابو هريره چون با معاويه به كوفه در آمد سرهاى شبها در « باب كنده » مىنشست و مردم به دور او جمع مىشدند جوانى از مردم كوفه ، كه بگرد ابو هريره فراهم آمده بودند نزديك وى بنشست و به او گفت : ترا به خدا سوگند آيا از پيغمبر ( ص ) شنيدى كه در حقّ على گفت : « اللَّهمّ وال من والاه و عاد من عاداه » ؟\r\nپاسخ گفت : « اللَّهمّ نعم » .\r\nجوان گفت : من به خدا شهادت مىدهم كه تو دشمن او را دوست و دوست وى را دشمن گرفتى . اين بگفت و برخاست و برفت .\r\nابو جعفر اسكافى ( باز بنقل ابن ابى الحديد ) گفته است :\r\n« ابو هريره در نزد شيوخ و اساتيد ما بى مقدار و رواياتش خالى از اعتبار است .\r\nعمر ( رض ) او را با درّه زد و گفت : تو از پيغمبر ( ص ) فراوان روايت مىكنى و به دروغ به او نسبت مىدهى .\r\n","description":"","footnote":"","page_name":" 178 ","page_number":222},
  {"content":"\r\n« ابو يوسف گفته است : به استاد خود ابو حنيفه گفتم : هر گاه از پيغمبر ( ص ) خبرى برسد كه با قياس ما مخالف باشد چه مىكنى ؟\r\n« گفت : اگر راويان آن مورد اطمينان و وثوق باشند از قياس و رأى مىگذرم و روايت را به كار مىبرم .\r\n« گفتم : در بارهء روايت ابو بكر و عمر چه مىگويى ؟ گفت : معتبر است .\r\nگفتم علىّ و عثمان ؟ گفت : معتبر است و چون ديد من صحابه را نام مىبرم و مىشمرم و مىپرسم گفت : صحابه همه عادل هستند جز چند تن آنگاه از اين جمله ابو هريره و انس بن مالك را برشمرد »\r\n","description":"","footnote":"","page_name":" 179 ","page_number":223},
  {"content":"\r\nزنان با ايمان و معاويه\r\nچند قضيّه است كه در اوائل سلطنت معاويه رخ داده و از توجّه به آنها تغيير اوضاع و احوال عمومى سابق و لا حق نمايان مىگردد و هم طرز تربيت اسلامى و حريّت و آزادى مردم در زمان سابق ، در حدود احكام دينى و شئون اسلامى ، از دانستن آنها به خوبى آشكار مىشود و مناسب است كه برخى از آنها در اين اوراق ياد گردد .\r\nاز اين پيش اشاره شد كه مردانى با ايمان و دين دار اعمال معاويه را ، چه در زمان خليفهء سيم - عثمان - و چه در هنگام سلطنت مستقل او و چه روياروى و چه در پشت سرش ، مورد نكوهش قرار داده و بر كردار و رفتار وى اعتراض و ايراد مىداشته و با صراحت مىگفته و انتقاد مىكرده‌اند به طورى كه برخى گاهى جان خود را روى اين كار مىباخته و زندگانى خويش را تباه مىساخته‌اند .\r\nعلاوه بر مردان خداشناس و آزاده گاهى زنانى دين دار و با شهامت و آزاده مىبوده‌اند كه در زمان امارت مطلقه و سلطنت مستبدّانه معاويه روبروى او مىايستاده و با صراحت و جرأت انحراف او و عمّالش را از احكام دينى و دستورات اسلامى و از سنن پيغمبر ( ص ) و سيرهء پيشوايان و پيشينيان ياد مىكرده و مىگفته‌اند و او به وسيلهء بذل و بخشش از بيت المال مسلمين يا بهر وسيله دهان آنان را مىبسته و آسوده خاطر بر مسند فرمانروايى و سلطنت مىنشسته است .\r\nاز جمله اين زنان است زرقاء دخت عدىّ بن قيس همدانى و بكارهء هلالى و اروى و سوده و دارميّه كه در اينجا سه تن از اين نام بردگان آورده مىشوند :\r\n1 - اروى دخت حارث بن عبد المطَّلب\r\n","description":"","footnote":"","page_name":" 180 ","page_number":224},
  {"content":"\r\n2 - سوده دخت عمارة بن اشتر 3 - دارميّه حجونى قضيّهء ملاقات اين زنان با معاويه و رد و بدل ميان ايشان در كتب معتبر از اهل تسنن آورده و نقل شده است .\r\nدر اين اوراق قضيهء اروى از محمّد فريد و جدى و قضيهء سوده و دارميّه را از سيد رشيد رضا كه هر دو از معاريف اهل سنّت و از متاخّران و همعصرانند به پارسى برگردانده و آورده مىشود :\r\n","description":"","footnote":"","page_name":" 181 ","page_number":225},
  {"content":"\r\n1 - اروى\r\nمحمّد فريد وجدى در كتاب دائرة المعارف خود ( جلد اول - صفحه 215 - ) چنين آورده است « 1 » :\r\n« اروى از زنان فاضله و بلند آوازه بوده است . انس بن مالك گفته است :\r\n« در موسم حجّ اروى ، كه پير و فرتوت شده بود ، بر معاوية بن ابو سفيان درآمد . معاويه را چون ديده بر او افتاد گفت :\r\n« مرحبا اى عمّه ! « اروى گفت : برادر زاده حال تو چه گونه است ؟ همانا نعمت را كفران كردى و پسر عمّت على را آزار و رنج دادى و در باره اش بدى و ناجوانمردى روا داشتى و به كار بردى و خود را به نامى بجز آن چه حق داشتى خواندى ( خليفه ) و بى اين كه خود و پدرت در راه اسلام بلايى ديده و رنجى كشيده باشد - به ناحق و ناروا خويش را بر حق شمردى و به آن چه محمّد آورده كافر شدى .\r\n« پس خدا بخت را از شما برگرداند و آب روى شما را بريزد و رسوا سازد تا حق به اهلش باز گردد و كلمهء خدا بلندى گيرد و پيغمبر ما محمّد ( ص ) بر دشمنان دين پيروزى يابد .\r\n« همانا تا پيغمبر ( ص ) زنده بود ما را از همهء مردم ارج و نصيب و حظَّ افزونتر\r\n\r\n","description":"","footnote":"\r\n« 1 » در قاموس الرجال از « بلاغات النساء » تأليف احمد بن ابى طاهر بغدادى و هم از « العقد الفريد » ابن عبد ربه با اندك اختلافى نيز آورده شده است .\r\n","page_name":" 182 ","page_number":226},
  {"content":"\r\nو بيشتر بود و از امروز ما به منزلهء قوم موسى نسبت به آل فرعون شده‌ايم : كه مردان ايشان را نابود مىكردند و از ميان مىبردند و زنانشان را زنده نگه مىداشتند و پسر عمّ پيغمبر ( ص ) در ميان شما هم چون هارون برادر موسى شده كه مىگفت : يا ابن امّ انّ القوم استضعفونى و كادوا يقتلوننى » « همانا چون پيغمبر ( ص ) از اين جهان در گذشت ما را دشواريها و سختيها پيش آمد و گشايش و آسايش در كار ما پديد نگرديد ليكن فرجام ما بهشت و پايان شما دوزخ است .\r\n« در اين هنگام عمرو عاص سخن اروى را بريد و خود چنين به سخن درآمد :\r\n« اى پير زن فرتوت گمراه ! سخن كوتاه دار و ديده فروبند .\r\n« اروى گفت : تو كيستى اى مادر مرده ! ؟\r\n« عمرو گفت : پسر عاص .\r\n« اروى گفت : اى پسر زن بدكاره آيا تو به من مىگويى فرو ايست و دم بربند و به كار خويش باش ؟ ! به خدا سوگند تو از قريش نيستى و همانا شش تن از قريش ترا فرزند خود دانست و هر يك از ايشان ترا از خوبش خواند . من در ايام منى مادرت را در مكه با هر بنده‌اى بدكار ديدم تو به ايشان پيرو باش چه اين كه به آنان ماننده تر هستى .\r\n« پس مروان حكم « 1 » به سخن آغاز كرد و گفت :\r\n\r\n","description":"","footnote":"\r\n« 1 » در قاموس الرجال ( جلد هشتم - صفحه 466 - ذيل ترجمهء مروان ) اين مضمون آورده شده است : « در « تذكرهء » سبط ابن جوزى است كه هشام كلبى از محمد بن اسحاق آورده كه گفته است : « مروان هنگامى كه والى مدينه بود كسى را نزد حسن عليه السّلام فرستاد كه بگويد مروان مىگويد : پدر تو همانست كه جماعت را پراكنده كرده ! و عثمان را كشته ! و علماء و زاهدان - خوارج - را نابود ساخته و تو خود به غير خويش مىبالى و فخر مىكنى چه هر گاه به تو گفته مىشود پسر كيستى ؟ مىگويى خالم فرس است . « فرستاده رفت و به امام پيام را گفت . حسن ( ع ) گفت : مروان را بگو : اگر راست مىگويى خدا پاداش آن را به تو بدهد و اگر دروغ مىگويى انتقام خدا سخت است . فرستاده برگشت و در ميان راه حسين ( ع ) را ديد حسين پرسيد از كجا مىآيى ؟ او قضيه را گفت ليكن از گفتن پيام امتناع داشت تهديد بقتل شد حسن ( ع ) شنيد و بيرون آمد و برادر را خواهش كرد كه دست از فرستاده باز دارد حسين گفت به خدا سوگند تا پيام مروان را به من هم نگويد او را رها نخواهم ساخت فرستاده ناچار پيام را باز گو كرد حسين گفت : به مروان از من بگو : حسين بن على و پسر فاطمه مىگويد : « يا ابن الزرقاء و الداعية إلى نفسها بسوق ذا المجاز ، صاحبة الراية بسوق عكاظ و يا ابن طريد رسول اللَّه و لعينه ، اعرف من أنت و من ابوك و من أمك » . « اصمعى گفته است : اما قول حسين ( ع ) « يا ابن الداعية إلى نفسها » پس محمد بن اسحاق گفته است كه مادر مروان نامش اميه و در جاهليت از زنان بدكار بود و پرچمى داشته مانند پرچم بيطار كه به آن شناخته مىشده و به نام ام حنبل زرقاء شهرت يافته و مروان را پدرى شناخته نبوده و نسبت او به حكم مانند نسبت عمرو است به عاص ! »\r\n","page_name":" 183 ","page_number":227},
  {"content":"\r\n« اى زن فرتوت گمراه ! چشمت فرو رفته و تباه گشته خردت نابودى يافته پس شهادت تو پذيرفته نيست .\r\n« اروى گفت :\r\n« پسرك من ! به خدا سوگند همانا تو در ازرق بودن دو چشم ، و سرخى مو ، و كوتاهى اندام ، و زشتى چهره ، به ابو سفيان پسر حارث بن كلده ماننده تر هستى تا به حكم .\r\n« من حكم را بلند بالا ، خوش چهره و افشانده مو ، ديده‌ام ميان تو و ميان حكم نزديكى و شباهتى نيست مگر مانند شباهت و نزديكى است باريك ميان لاغر اندام بماده خر بزرگ شكم ( آبستن ) .\r\n","description":"","footnote":"","page_name":" 184 ","page_number":228},
  {"content":"\r\n« مادر خود را از آن چه گفتم بپرس بىگمان اگر بخواهد راست بگويد و حقيقت را اظهار دارد ترا از پدر حقيقى و واقعيت با خبر مىسازد .\r\n« آنگاه بسوى معاويه رو كرد و گفت :\r\n« به خدا سوگند جز تو كسى ديگر مرا در برابر اين ناكسان وادار نكرد و تو همانى كه مادرت در جنگ احد به هنگام كشته شدن حمزه گفت :\r\n\r\nنحن جزيناكم بيوم بدر\r\nو الحرب يوم الحرب ذات سعر\r\nما كان عن عتبة لي من صبر\r\nابى و عمّى و اخى و صهري\r\nشفيت وحشىّ غليل صدرى\r\nشفيت نفسي و قضيت نذرى\r\nفشكر وحشىّ علىّ عمرى\r\nحتّى تغيب اعظمى فى قبرى\r\n\r\nو من او را با ابياتى پاسخ گفتم و آن ابيات چنين است :\r\n\r\nيا بنت رقّاع عظيم الكفر\r\nخزيت فى بدر و غير بدر\r\nصبّحك الله قيل الفجر\r\nبالهاشميّين الطَّوال الزّهر\r\nبكلّ قطَّاع حسام يفرى\r\nحمزة ليثى و علىّ صقرى\r\nإذ رام شيب و ابوك غدرى\r\nاعطيت وحشيّا ضمير الصّدر\r\nهتّك وحشىّ حجاب السّتر\r\nما للبغايا بعدها من فخر\r\n\r\n","description":"","footnote":"","page_name":" 185 ","page_number":229},
  {"content":"\r\nپس معاويه به عمرو عاص و مروان حكم گفت :\r\n« شما مرا در معرض اين گونه سخنان اروى قرار داديد و چنان كرديد كه اين سخنان ناخوش آيند را به من بگويد .\r\n« آنگاه به اروى گفت : اى عمّه ! سخنان زنانه را كنار بگذار و حاجت خويش را در ميان آر . اروى گفت :\r\n« دستور بده تا دو هزار دينار و دو هزار دينار و دو هزار دينار به من بدهند .\r\n« معاويه پرسيد :\r\n« با دو هزار دينار چه مىكنى ؟ گفت :\r\n« چشمه‌اى پر آب در زمينى آماده براى كشت مىخرم تا فرزندان حارث بن عبد المطلب را باشد .\r\n« معاويه گفت : بسيار خوب و خواستى به جا است . با دو هزار دينار دوم چه مىكنى ؟ گفت براى جوانان خاندان عبد المطلب ، زنانى مناسب و همسرانى شايسته بر مىگزينم .\r\n« معاويه گفت :\r\n« اين هم كارى شايسته و خوب است . با دو هزار دينار سيم مىخواهى چه بكنى ؟\r\nگفت :\r\n« بدانها بر دشواريهاى زندگانى و بر زيارت خانهء خدا استعانت مىجويم .\r\nمعاويه گفت :\r\n« اين نيز كارى خوب و شايسته است . آن چه خواستى به تو داده مىشود تا در راهى كه مىخواهى به كار اندازى . پس از اين سخنان ، به اروى گفت :\r\n« ليكن بدان و آگاه باش كه اگر علىّ به جاى من بود هيچ گاه چنين مالى به تو نمىداد . اروى گفت : راست مىگويى .\r\n« همانا علىّ امانت را اداء مىكرد و دستور خدا را به كار مىبست و به فرمان خدا\r\n","description":"","footnote":"","page_name":" 186 ","page_number":230},
  {"content":"\r\nسر مىنهاد ليكن تو امانت را تباه و در مال خدا خيانت و گناه كردى پس مال او را به كسى كه استحقاق آن را ندارد بخشيدى و حال اين كه خدا در كتاب خويش حقوق را براى اهلش واجب و مقرّر داشته و به آن فرموده و تو بر خلاف رفتار مىكنى و از فرمان او سر پيچى مىكنى ليكن علىّ ما را بحقّى كه خدا براى ما مقرر داشته و آن را واجب قرار داده خوانده است .\r\n« پس تو او را به جنگ گرفتار كردى تا آن چه را مىخواست و بايد انجام مىداد نتواند و از آن باز ماند و حقوق پامال گردد . من از تو از مال خودت چيزى نخواستم تا بر من منّت نهى بلكه آن چه خواستم از حق خودمان و جز به گرفتن حق خود نظرى نداشتم .\r\n« تو علىّ را فراياد مىآورى خداى دهانت را خرد و گرفتارى و رنجت را فزون كناد .\r\nآنگاه به آواى بلند گريه كرد و چنين گفت :\r\n\r\nالا يا عين ويحك اسعدينا\r\nالا و ابكى امير المؤمنينا\r\nرزينا خير من ركب المطايا\r\nو فارسها و من ركب السّفينا\r\nو من لبس النّعال او احتذاها\r\nو من قرأ المثانى و المئينا\r\nاذا استقبلت وجه ابى حسين\r\nرأيت البدر راع النّاظرينا\r\nو لا و الله لا انسى عليّا\r\nو حسن صلاته فى الرّاكعينا\r\nأفي الشّهر الصّيام فجعتمونا\r\nبخير النّاس طرّا اجمعينا\r\n\r\n","description":"","footnote":"","page_name":" 187 ","page_number":231},
  {"content":"\r\n« معاويه بعد از شنيدن ابيات دستور داد شش هزار دينار به اروى دادند ! و از آن پس بوى گفت :\r\n« اى عمّه ! اينها را در هر راه دلت مىخواهد و ميل دارى انفاق كن و هر گاه نيازى برايت پيش آيد به برادرزاده ات بنويس و از او بخواه كه بىگمان از اعانت و يارى تو خوددارى نخواهد كرد »\r\n","description":"","footnote":"","page_name":" 188 ","page_number":232},
  {"content":"\r\n- 2 - سوده\r\nسيد رشيد رضا در مجلهء « المنار » ( جزء سيم از مجلد 11 ) قضيه سوده را بدين مضمون آورده است :\r\n« سوده دختر عمارة بن اشتر ، كه از قبيلهء همدان بوده ، پس از اين كه علىّ ( ع ) به شهادت رسيده بر معاويه در آمده است . معاويه حال وى را جويا شده و او به سلامت دادن پاسخ داده پس معاويه پرسيده است :\r\n« آيا تو اين ابيات را خطاب به برادر خود گفته‌اى ؟\r\n\r\nشمّر كفعل ابيك عمارة\r\nيوم الطَّعان و ملتقى الأقران\r\nو انصر عليّا و الحسين و رهطه\r\nو اقصد لهند و ابنها بهوان\r\nانّ الإمام اخا النّبيّ محمّد\r\nعلم الهدى و منارة الإيمان\r\nفقد الجيوش و سر امام لوائه\r\nقدما بأبيض صارم و سنان\r\n\r\n( اى پسر عماره مانند پدر خويش در روز جنگ و هنگام پيكار آماده باش و دامن به كمر زن و علىّ و فرزند و يارانش را يارى كن و هند و پسرش ، معاويه ، را به خوارى و پستى افكن . همانا امام ، برادر پيمبر ، نشان هدايت و رهنماى ايمان و سعادت\r\n","description":"","footnote":"","page_name":" 189 ","page_number":233},
  {"content":"\r\nاست . پس سپاهيان را قائد باش و با تيغ سر فشان و نيزهء جانستان مردانه و دلاورانه پيشاپيش پرچم امام بتاز ) « سوده گفت : سر برفت و دم ، بريده شد پس آن چه را از ميان رفته و فراموش شده ياد آور مشو و بازگو مكن .\r\n« معاويه گفت :\r\n« هيهات ! موقف و مقامى مانند مقام برادر تو از ياد نمىرود ! ! « سوده گفت :\r\n« راست مىگويى برادر من مقامى نهان و مكانى پست نداشت و خوار نبود بلكه چنان بود كه خنساء در بارهء برادر خود گفته است :\r\n\r\nو انّ صخرا لتأتمّ الهداة به\r\nكانّه علم فى رأسه نار\r\n\r\nپس از آن گفت : ترا به خدا سوگند مىدهم كه اين گونه سخنان به ميان نياورى و مرا معاف دارى .\r\n« معاويه گفت : بسيار خوب . اكنون بگو چه مىخواهى و چه حاجت دارى ؟\r\n« سوده گفت :\r\n« تو امروز زمام دار امور امّت و حكمروا بر شئون ملَّتى و نسبت به حقوق واجبهء ما مسئول خدا هستى پيوسته كسانى را بسوى ما گسيل مىدارى كه عزّ تو را افزون كنند و سلطنت ترا گسترده سازند و بر شوكت تو بيفزايند . اينان ما را مانند خوشه درو مىكنند و آنگاه هم چون گاو ، ما را پامال و لگدكوب مىسازند . پست و خسيس بما مىدهند و شريف و جليل از ما مىخواهند .\r\n« اين پسر ارطاة است كه به بلاد من آمده مردان مرا كشته و مال مرا گرفته است اگر طاعت نبود ما را عزّت و مناعت ، برجا و موجود است . پس او را از كار برادر تا سياست گزاريم يا بر جايش گذار و به كارش گمار تا ترا بشناسيم .\r\n","description":"","footnote":"","page_name":" 190 ","page_number":234},
  {"content":"\r\n« معاويه گفت :\r\n« آيا مرا به مردم و عشيرهء خود مىترسانى به خدا سوگند مىخواهم ترا بر مركوبى سركش و ناهموار سوار كنم و بسوى پسر ارطاة بازت گردانم تا آن چه خواهد در باره ات فرمان دهد و به انجام رساند .\r\n« سوده خاموش شد و آنگاه چنين گفت :\r\n\r\nصلَّى الإله على روح تضمّنه\r\nقبر فاصبح فيه العدل مدفونا\r\nقد حالف الحقّ لا يبغى به ثمنا\r\nفصار بالحقّ و الأيمان مقرونا\r\n\r\n« معاويه گفت : اين كه مىگويى كه بوده است ؟\r\n« سوده پاسخ داد : علىّ بن ابى طالب .\r\n« معاويه گفت :\r\n« اثرى از علىّ ( ع ) بر تو نمىبينم ! « سوده گفت :\r\n« چرا . روزى در بارهء مردى كه از جانب او براى جبايت زكوات و جمع آورى صدقات مأمور بود و ميان ما و او اختلاف به همرسيد شكايت نزد على ( ع ) بر دم چون بر او در آمدم به نماز ايستاده بود از نماز منصرف شد و با مهربانى و خوشرويى مرا گفت :\r\n« آيا حاجتى دارى ؟\r\n« من او را از چگونگى رفتار و كردار آن مرد آگاه ساختم .\r\n« علىّ گريست آنگاه دستها را بسوى بالا برداشت و گفت : خدايا من به آنان نگفته‌ام بر خلق تو ستم روا دارند و طاعت ترا ترك كنند .\r\n« پس از آن پاره‌اى از انبان ( پوست ) از گريبان بيرون كشيد و بر آن چنين نوشت :\r\n","description":"","footnote":"","page_name":" 191 ","page_number":235},
  {"content":"\r\n« بسم الله الرّحمن الرّحيم .\r\n* ( « قَدْ جاءَتْكُمْ بَيِّنَةٌ مِنْ رَبِّكُمْ فَأَوْفُوا الْكَيْلَ وَالْمِيزانَ وَلا تَبْخَسُوا النَّاسَ أَشْياءَهُمْ ) * - * ( وَلا تَعْثَوْا فِي الأَرْضِ مُفْسِدِينَ . ) *\r\n* ( بَقِيَّتُ الله خَيْرٌ لَكُمْ إِنْ كُنْتُمْ مُؤْمِنِينَ وَما أَنَا عَلَيْكُمْ بِحَفِيظٍ . ) * « اذا اتاك كتابى هذا فاحتفظ بما فى يديك حتى يأتى من يقبضه منك . و السّلام .\r\n","description":"","footnote":"","page_name":" 192 ","page_number":236},
  {"content":"\r\n- 3 - دارميّه\r\nباز هم سيّد رشيد رضا ( در همان جزء از همان مجلَّه ) قضيه دارميّه را بدين مضمون آورده است :\r\n« هنگامى كه معاويه به حجّ رفته از دارميّهء حجونى جويا شد دارميّه را به نزد وى بردند معاويه او را گفت :\r\n« ترا خواستم تا بپرسم چرا علىّ را دوست و مرا دشمن مىداشتى و از او اطاعت مىكردى و با من دشمنى و عداوت ؟\r\n« دارميّه گفت : مرا ببخش ، و از من پاسخ مخواه . معاويه نپذيرفت و از او پاسخ خواست . دارميّه گفت :\r\n« علىّ را از آن رو دوست داشتم كه در ميان امّت به عدالت رفتار و در تقسيم به مساوات كار مىكرد و ترا از اين راه بدخواه و دشمن بودم و نسبت به تو كينه مىورزيدم كه طالب باطل بودى و به ناحق با كسى كه به امارت و حكومت از تو اولى بود قتال مىكردى .\r\n« من از آن جهت از علىّ اطاعت مىكردم كه بينوايان و مستمندان را دوست مىداشت و اهل دين و ايمان را بزرگ مىشمرد و عداوتم با تو براى خونريزى و جور و ستم تو در قضا و حكم تو به ميل شخصى و هواى نفس است .\r\n« معاويه پرسيد : آيا تو علىّ را ديده‌اى ؟ پاسخ داد : آرى « معاويه : او را چه گونه يافتى ؟\r\n« دارميّه : به خدا سوگند علىّ چنان بود كه اين پادشاهى و سلطنت كه ترا چنين شيفته و دل باخته ساخته در وى هيچ اثرى نداشت و نمىتوانست او را فريفته و مفتون دارد و اين نعمتها كه ترا مجذوب و مشغول داشته نتوانست علىّ را به خود متوجّه و مشغول خويش كند .\r\n","description":"","footnote":"","page_name":" 193 ","page_number":237},
  {"content":"\r\n« معاويه : آيا از او سخنى شنيده‌اى ؟\r\n« دارميّه : آرى به خدا سوگند كلام علىّ چنان بود كه دلهاى گرفته و تاريك به آن روشن مىشد و تيرگى دلها چنان بدان زدوده مىشد كه مس با زيت .\r\n« معاويه : راست گفتى . اكنون بگو آيا ترا حاجتى است ؟\r\n« دارميّه : صد شتر سرخ مىخواهم .\r\n« معاويه : كه با آنها چه كنى ؟\r\n« دارميّه : كودكان را با شير آنها غذا بدهم و بزرگان را به وسيلهء آنها زنده بدارم و كسب مكارم و مفاخر بكنم و ميان عشائر و قبائل به اصلاح پردازم .\r\n« معاويه : اگر آن چه خواستى به تو بدهم من در دل تو جايگزين علىّ خواهم شد ؟\r\n« دارميّه : سبحان الله ! بسيار كمتر از اين هم نه .\r\n« معاويه : به خدا سوگند اگر علىّ زنده بود چيزى از آنها به تو نمىداد .\r\n« دارميّه : آرى به خدا سوگند يك ذره از موى آنها را هم ، كه به مسلمين تعلَّق دارد ، به من نمىداد . »\r\n","description":"","footnote":"","page_name":" 194 ","page_number":238},
  {"content":"\r\nمعاويه و بيت المال\r\nچنان كه در اين قضايا و صدها امثال آن ديده مىشود « 1 » معاويه با بيت المال مسلمين آن چنان معامله مىداشته كه با ملك باد آوردهء شخصى خود يعنى آن را بىحساب در مصالح شخصى و سلطنتى و به ميل و اراده و دل خواه خويش مصرف مىكرده و در اين بى پروايى و عدم رعايت حكم دين سرمشقى بوده است براى پسرش ، يزيد ، و ديگر بنى اميّه و بنى مروان چه اعقاب او هم همان شيوه را دنبال كرده و نسبت به اموال مسلمين همان نظر را داشته و همان معامله را انجام داده‌اند .\r\n\r\n","description":"","footnote":"\r\n« 1 » سيوطى در تاريخ الخلفاء ( صفحه 204 ) اين مضمون را آورده است : « ابن عساكر از حميد بن هلال اخراج كرده كه : عقيل بن ابى طالب از برادرش على درخواست مال كرد و گفت : من فقيرم و محتاج ، مرا چيزى عطا كن . على گفت : صبر كن تا هنگام عطاء به مسلمين برسد ترا هم با ايشان آن چه حقت هست بدهم عقيل اصرار كرد على به مردى كه آنجا بود گفت : دست عقيل را بگير و او را ببر به بازار و جلو دكانها و به او بگو : قفلها را بشكن و هر چه مىخواهى از اينها بردار . عقيل گفت : مرا مىخواهى بعنوان دزد بگيرى ؟ گفت : پس تو مىخواهى مرا بدزدى وادار كنى كه مال مسلمين را بگيرم و به تو ببخشم ؟ « عقيل گفت : من به نزد معاويه خواهم رفت . على گفت خود دانى و آن چه مىخواهى بكن . پس عقيل به نزد معاويه رفت معاويه صد هزار به او بخشيد آنگاه گفت : بر منبر برآ و رفتار على را با خود و هم آن چه من كرده‌ام ياد كن . عقيل بر منبر برآمد و پس از حمد و ثناء الهى گفت : اى مردم من از على دين او را خواستم به من نداد و آن را نگه داشت و از معاويه همان را خواستم پس مرا بر دين خود بر گزيد » صاحب كتاب « النصائح الكافية لمن يتولى معاوية » كه از علماء يمن است و در اين كتاب معاويه را چنان كه شايد به استناد آيات و روايات و آثار معرفى كرده زير عنوان : « و من بوائقه المهلكة : استئثاره بأموال المسلمين و اكلها بالباطل و صرفها كما يشاء لا كما يجب . » قضايائى آورده است از جمله بنقل از مسعودى ، به اسناد ، نقل كرده كه روزى معاويه با صعصعة بن صوحان كه نامه‌اى از على ( ع ) براى معاويه برده و وجوه مردم حضور داشته‌اند معاويه اين مضمون را گفته است : زمين از خدا است و من خليفه خدا هستم پس هر چه از مال خدا بگيرم مال من است و آن چه را نگيرم اختيار آن با من است » و از جمله بنقل از ابن حجر ، به سندى كه رجال آن همه از ثقات بشمارند آورده كه معاويه روزى در خطبه جمعه گفته است : « انما المال مالنا و الفيء فيئنا فمن شئنا اعطيناه و من شئنا منعناه » و از جمله بنقل از ابن عبد البر به اسناد از حسن بصرى كه گفته است : زياد به حكم بن عمرو غفارى كه در خراسان عامل بوده چنين نوشته است : همانا امير المؤمنين ( معاويه ) به من نوشته است كه زر و سيم از غنائم به او اختصاص دارد و نبايد ميان مردم تقسيم شود . حكم به وى پاسخ داده است كه دانستم كه امير المؤمنين به تو نوشته است كه بيضاء و صفراء ( زر و سيم ) به او مخصوص است و نبايد به مسلمين داده شود پس بدان كه من كتاب خدا را بر نامهء او مقدم مىدانم و به خدا سوگند اگر آسمانها و زمين بر بنده‌اى بسته گردد ليكن او بتقوى و پرهيزكارى گرايد خدا براى او راه باز مىكند و در مىگشايد و السلام . آنگاه مردم را گفت : فردا پگاه بياييد مردم آمدند و او مالها را ميان ايشان تقسيم كرد آنگاه گفت : « اللهم ان كان عندك لي خير فاقبضنى إليك » پس در مرو خراسان وفات يافت .\r\n","page_name":" 195 ","page_number":239},
  {"content":"\r\nابن اثير در كتاب « الكامل » ( جزء سيم - صفحه 256 ) ذيل حوادث سال 59 كه معاويه ، عبد الرحمن بن زياد را حكومت خراسان داده و بدانجا فرستاده ، اين مضمون را آورده است :\r\n« عبد الرحمن از زمان معاويه ، خراسان را مىداشت و در آنجا فرمان مىراند تا\r\n","description":"","footnote":"","page_name":" 196 ","page_number":240},
  {"content":"\r\nزمانى كه حسين بن على در كربلا به شهادت رسيد عبد الرحمن به شام برگشت و بيست هزار هزار درهم ( بيست ميليون درهم ) با خود همراه داشت . چون بر يزيد درآمد يزيد وى را گفت :\r\n« اگر مىخواهى حسابت را رسيدگى كنيم و آن چه با خوددارى از تو بگيريم و ترا به عمل پيش برگردانيم و اگر بخواهى آن چه با خود آورده و همراه دارى به تو ببخشيم و از كارت بر كنار داريم بدين شرط كه پانصد هزار درهم از آنها را به عبد الله بن جعفر بدهى .\r\n« عبد الرحمن گفت : دوست دارم مال را به من ببخشى و مرا معزول كنى .\r\n« يزيد آن همهء اموال را بوى بخشيد و او را از امارت خراسان بر كنار ساخت ! « عبد الرحمن هزار هزار درهم ( يك ميليون ) براى عبد الله بن جعفر فرستاد و گفت : پانصد هزار درهم آن از جانب يزيد است و پانصد هزار ديگر آن را خودم برايت داده‌ام »\r\n","description":"","footnote":"","page_name":" 197 ","page_number":241},
  {"content":"\r\nعقائد در بارهء معاويه\r\nهنگامى كه جنگ صفّين در ميان مىبود معاويه به وسائل مختلف دست مىزد تا ياران على ( ع ) را از پيرامن وى پراكنده سازد از اين رو گاهى به ايشان نامه مىنوشت و از راه تطميع و تهديد با ايشان سخن مىراند از جمله به قيس بن سعد بن عباده ، كه در زمان پيغمبر ( ص ) باصطلاح زمان ما به منزلهء پيشكار « 1 » آن حضرت مىبود نامه‌اى نوشت و او را به مفارقت على ( ع ) و مرافقت خود خواند و به تطميعش پرداخت . قيس چنان كه جاحظ نويسندهء اديب و مورخ مشهور « 2 » در كتاب « التاج » آورده پاسخ نامه را به معاويه چنين نوشت :\r\n« يا وثنّى ابن وثنّى تكتب إليّ تدعونى إلى مفارقة علىّ بن ابى طالب و الدّخول فى طاعتك و تخوّفنى بتفرّق اصحابه و اقبال النّاس عليك و اجفالهم إليك .\r\n« فو الله الَّذى لا إله غيره لو لم يبق غيره ما سالمتك ابدا و أنت حربه ، و لا دخلت فى طاعتك و أنت عدوّه ، و لا اخترت عدوّ الله على وليّه ، و لا حزب الشيطان على حزب الله . و السّلام » .\r\n\r\n","description":"","footnote":"\r\n« 1 » خطيب بغدادى در تاريخ بغداد ( در ترجمه عبد الرحمن ، ابو الحسين مصرى ) به اسناد از انس بن مالك اين عبارت را روايت كرده است : « كان قيس بن سعد من النبي بمنزلة صاحب الشرطة من الامير يعنى ينظر فى أموره - »\r\n« 2 » ابو عثمان عمرو بن بحر بن محبوب صاحب كتب معروف : « البيان و التبيين » و « الحيوان » و « عثمانية » و غير اينها جاحظ در سال دويست و پنجاه و پنج ( 255 ) به سن متجاوز از نود سال در بصره وفات يافته است .\r\n","page_name":" 198 ","page_number":242},
  {"content":"\r\nامثال اين مكاتبات را طبرى و مسعودى ، و ديگر مورخان معتبر ، در كتب معتبر خود ، آورده‌اند چنان كه همين نامه را هم ابن عبد ربّه فقيه مالكى در « العقد الفريد » به عبارت زير آورده است :\r\n« فانت وثنىّ بن وثنىّ دخلت فى الاسلام كرها و خرجت منه طوعا لم يقدم إيمانك و لم يحذر نفاقك و نحن انصار الدّين الَّذى خرجت منه و اعداء الدّين الَّذى دخلت فيه . و السّلام » ابن ابى الحديد در شرح نهج البلاغه ( جزء اول ) عبارت زير را در بارهء معاويه آورده است :\r\n« و معاوية مطعون فى دينه عند شيوخنا ، رحمهم الله تعالى ، يرمى بالزّندقه .\r\nو قد ذكرنا فى « نقض السّفيانيّة » على شيخنا ابى عثمان ، الجاحظ ، ما رواه اصحابنا فى كتبهم الكلاميّة عنه ، من الإلحاد و التعرّض لرسول الله ، ص « 1 » » بيهقى « 2 » ، بنقل محدّث قمى ، در « هديّة الاحباب » ، از صاحب « 3 » كتاب\r\n\r\n","description":"","footnote":"\r\n« 1 » و از اين رو مورد لعن پيغمبر ( ص ) قرار گرفته چنان كه ابو عبد اللَّه بصرى متكلم از نصر بن عاصم از پدرش عاصم روايت كرده ( بنقل ابن ابى الحديد ) كه اين مضمون را گفته است :\r\n« به مسجد پيغمبر ( ص ) در آمدم مردم را شنيدم كه مىگفتند : « نعوذ باللَّه من غضب اللَّه و رسوله » سبب پرسيدم گفتند : هم اكنون معاويه كه دست پدرش ابو سفيان را در دست داشت از مسجد بيرون شد پيغمبر چنين گفت : « لعن اللَّه التابع و المتبوع رب يوم لأمتي من معاوية ذى الاستاه - يعنى العجز الكبير - »\r\n« 2 » ابو بكر احمد بن حسين بن على شافعى خسرو گردى صاحب كتاب « السنن الكبير » و « السنن الصغير » و كتاب « دلائل النبوة » ، و جز اينها كه امام الحرمين در باره اش گفته است « ما من شافعى الا و للشافعي فى عنقه منة الا البيهقى فان له المنة على الشافعي نفسه و على كل شافعى ، لما صنف فى نصرة مذهبه » . بيهقى در سال چهار صد و پنجاه و هشت ( 458 ) در نيشابور وفات يافته است .\r\n« 3 » عماد الدين حسن بن على بن محمد بن حسن طبرى كه محدث قمى او را بعنوان « الشيخ العالم الماهر الخبير المتكلم المحدث النحرير » ياد و تاريخ ختم كتاب « الكامل البهائى » را به سال ششصد و هفتاد و پنج ( 675 ) ضبط كرده است .\r\n","page_name":" 199 ","page_number":243},
  {"content":"\r\n« الكامل البهائى » در برابر كسى كه گفته است : « معاويه به جنگ با على از ايمان خارج شده » گفته است :\r\n« انّ معاويه لم يدخل فى الايمان حتّى يخرج منه بل خرج من الكفر إلى النّفاق فى زمن رسول الله صلَّى الله عليه و سلَّم ، ثم رجع إلى كفره الأصلى بعده » كشّى در كتاب رجال خود در ترجمهء محمد بن ابى حذيفه ( عتبه ) كه خالوزادهء معاويه و از اصحاب با وفاى علىّ ( ع ) بوده چنين آورده است :\r\n« پس از اين كه على ( ع ) شهادت يافت معاويه ، كه محمد را گرفته و به زندان افكنده بود روزى او را خواست و با وى به گفتگو پرداخت در جمله محمد به او چنين گفت :\r\n« و انّي لأشهد انّك منذ عرفتك فى الجاهليّة و الإسلام لعلى خلق واحد ما زاد الإسلام فيك لا قليلا و لا كثيرا . . » « همانا گواهى مىدهم كه از آن زمان كه ترا مىشناسم چه در زمان جاهلى و چه در دوران اسلام تو بر يك خوى و يك تيره بوده و هستى و اسلام كم يا بيش بر تو چيزى نيفزوده است . »\r\n","description":"","footnote":"","page_name":" 200 ","page_number":244},
  {"content":"\r\nعمّال معاويه\r\nمعاويه ، و دربار او در شام ، بدين وضع و روش بوده كه نمونه اش ياد گرديد . ديگر بلاد و شهرهاى اسلامى را نيز از لحاظ توجه دستگاه حكومت به احكام و شئون دين حال به همان منوال بوده است زيرا كسانى كه از جانب معاويه در آن بلاد حكومت مىكرده و بر مردم سلطنت مىيافته همه از سنخ او و مجرى مقاصد او و كوشا در جلب نظر او بوده‌اند تا پيشرفت كنند و ارتقاء يابند . پس كردار و رفتار و گفتار آنان چنان بوده كه هوى و ميل وى را تأمين كند و او را راضى و خرسند سازد .\r\nعمّال معاويه همه با خود او متناسب و مردمى بى علاقه بدين و ايمان و عارى از حقيقت بوده يا لا اقل جلب خاطر او را خويش را چنان مىنمايانده و يا به گفتهء مغيره كه به صعصعه در كوفه گفته ( چند صفحه پيش نقل شد ) : « . . ندفع به هؤلاء القوم عن أنفسنا تقيّة » راه « تقيّه » مىسپرده‌اند .\r\nدر سال چهل و يكم عبد الله بن عمرو بن عاص را بر كوفه والى ساخته مغيرة بن شعبه بوى گفته : پسر را بر كوفه و پدر را بر مصر فرمانروا كرده و خود ميان دو شير امارت مىكنى ! پس معاويه خود مغيره را به كوفه فرستاد و عبد الله را برداشت . عمرو عاص از سعايت مغيره آگاه شد بر معاويه در آمد و به او گفت : مغيره را بر خراج مسلَّط داشته‌اى او اموال خراج را به نيرنگ براى خود نگه خواهد داشت و تو نخواهى توانست از وى چيزى بازستانى . پس معاويه گرفتن خراج را از مغيره باز گرفت و به ديگرى وا گذاشت .\r\nمدتى پس از اين قضيه مغيره را با عمرو ديدار افتاد عمرو به او گفت : تو در بارهء امارت عبد الله بر كوفه امير المؤمنين را چنان رهنمايى كردى ؟ مغيره گفت : درست است\r\n","description":"","footnote":"","page_name":" 201 ","page_number":245},
  {"content":"\r\nمن كردم . عمرو گفت : آن رهنمايى تو به اين رهنمايى من « 1 » ! ! هنگامى كه مغيره ولايت كوفه را يافت كثير بن شهاب را بر رى والى ساخت و كثير بتعبير ابن اثير و غير او ، « كان يكثر سبّ علىّ على المنبر » و در همان سال ( سال چهل و يك ) معاويه ، بسر بن ارطاة را بر بصره والى ساخت .\r\nبسر هنگام ورود به بصره بر منبر بر آمد و در خطبه به على ( ع ) ناسزا گفت و شاهد بر گفتار خود خواست . ابو بكره او را تكذيب كرد . بسر دستور داد كه او را در همان جا خفه كنند . ابو لؤلؤهء ضبّى خود را به روى وى انداخت و از كشته شدن نجاتش داد .\r\nآنگاه بسر سه پسر بزرگ زياد را : عبد الرحمن و عبيد الله و عبّاد گرفت و به زندان افكند و به زياد كه در فارس بود نوشت اگر نيايى و تسليم نشوى بىگمان پسرانت را بدار مىآويزم . زياد او را چنين پاسخ نوشت : « ان تفعل فاهل ذاك أنت ، انّما بعث بك ابن آكلة الاكباد « 2 » » طبرى در ذيل حوادث سال چهل و دو چنين آورده است :\r\n« و قيل : فى هذه السّنة سار بسر بن ارطاة العامري إلى المدينة و مكَّة و اليمن و قتل من قتل فى مسيره ذلك من المسلمين ، و ذلك قول الواقدي . و قد ذكرت من خالفه فى وقت مسيره هذا السّير « 3 » .\r\n\r\n","description":"","footnote":"\r\n« 1 » تاريخ طبرى ( جزء چهارم صفحه 129 )\r\n« 2 » تاريخ طبرى ( جزء چهارم صفحه 129 )\r\n« 3 » در سال چهلم ، اندكى پيش از شهادت على ( ع ) ، معاويه فرمان داده كه بسر با سه هزار سوار جنگجو بسوى حجاز رود ، و قتل و غارت و اخلال و اغتشاش و تهديد و ارعاب به راه اندازد . بسر اين مأموريت را به دلخواه معاويه به حد اعلى از بى ايمانى و خونخوارى انجام داده و حتى در يمن دو پسر صغير عبيد اللَّه عباس را ( به نام عبد الرحمن و قثم ) ذبح كرده است و چنان كه ابن اثير ، و غير او ، گفته‌اند « فلما سمع امير المؤمنين بقتلها جزع جزعا شديدا و دعا على بسر فقال : اللهم اسلبه دينه و عقله . فاصابه ذلك و فقد عقله فكان يهذى بالسيف و يطلبه فيؤتى بسيف من خشب و يجعل بين يديه زق منفوخ فلا يزال يضربه و لم يزل كذلك حتى مات » . طبرى ( ذيل حوادث سال 45 - جلد چهارم ، صفحه 165 - ) اين مضمون را آورده است : « معاويه عمل بصره و خراسان و سيستان را به زياد داده و پس از آن هند و بحرين و عمان را هم ضميمهء آن ساخت زياد در آخر ماه ربيع الاخر يا غره جمادى الاولى از سال 45 به بصره درآمد و خطبهء « بتراء » خود را ، كه در آن خدا را سپاس نگفته ، هنگام ورود به بصره انشاء كرد »\r\n","page_name":" 202 ","page_number":246},
  {"content":"\r\n« و زعم الواقدي : انّ داود بن حيّان حدّثه عن . . قال : اقام بسر بن ابى ارطاة بالمدينة شهرا يستعرض النّاس ليس احد ممّن يقال : هذا اعان على عثمان الَّا قتله . . قال : وجد قوما من بنى كعب و غلمانهم على بئر لهم فالقاهم فى البئر ! » سفّاكى و هتّاكى و بىباكى و خونريزى بسر بن ارطاة نماينده و نمونهء باطنى معاويه ، از آن مشهورتر است كه از اين بيش در باره اش ، آن هم در اين اوراق ، اطاله سخن لازم افتد .\r\nزياد بن ابيه عامل ديگر معاويه هم وقتى از جانب وى ولايت ايالت خراسان يافت و به بصره وارد شد خطبه « بتراء » « 1 » خود را القاء كرد و خود و طرز حكومت خود را به مردم شناساند از جمله در آن خطبه گفت :\r\n« و انّي لأقسم با لله لآخذنّ الوليّ بالوليّ . . و المقيم بالظَّاعن و المقبل بالمدبر و الصحاح منكم بالسّقيم ! حتّى يلقى الرّجل منكم اخاه فيقول :\r\nانج سعد ، فقد هلك سعيد ! . .\r\nطبرى در بارهء زياد چنين نوشته است ( جزء چهارم صفحه 167 ) :\r\n\r\n","description":"","footnote":"\r\n« 1 » چون در آغاز اين خطبه ، حمد الهى به جا نياورده خطبه بدين نام مشهور شده است .\r\n","page_name":" 203 ","page_number":247},
  {"content":"\r\n« و كان زياد اوّل من شدّ امر السّلطان و اكَّدا الملك لمعاوية و الزم الناس الطاعة و تقدّم فى العقوبة و جرّد السّيف و اخذ بالظَّنّة و عاقب على الشبهة و خافه النّاس فى سلطانه خوفا شديدا » و همو نوشته است ( جزء چهارم صفحه 169 ) :\r\n« و قيل : انّ زياد اوّل من سيّر بين يديه بالحراب و مشى بين يديه بالعمد . . » هنگامى كه زياد ياران حجر بن عدىّ را به سختى دنبال كرده بود و يكان يكان را مىگرفت و آزار مىداد و مىكشت يا به نزد معاويه به شام مىفرستاد از آن جمله صيفى بن فسيل شيبانى را ، كه از بزرگان اصحاب حجر و مردى دانا و دين دار بود ، نزد وى بردند .\r\nابن اثير اين قضيه را بدين گونه آورده است ( الكامل - جزء 3 صفحه 236 - ) كه چون صيفى را به نزد زياد بردند بوى چنين گفت :\r\n« يا عدوّ الله ما تقول فى ابى تراب ؟\r\n« فقال : ما اعرف ابا تراب .\r\n« فقال : ما اعرفك به ! أتعرف علىّ بن ابى طالب ؟ قال : نعم . قال :\r\nفذاك ابو تراب .\r\n« قال : كلَّا ذاك ابو الحسن و الحسين .\r\n« فقال له صاحب الشّرطة : يقول الأمير : هو ابو تراب و تقول : لا ! ؟\r\n« قال : فان كذب الأمير اكذب انا و اشهد على باطل كما شهد ؟ ! « فقال له زياد : و هذا ايضا . علىّ بالعصا . فاتى بها .\r\n« فقال : ما تقول فى علىّ ؟\r\n« قال : احسن قول .\r\n« قال : اضربوه .\r\n","description":"","footnote":"","page_name":" 204 ","page_number":248},
  {"content":"\r\n« فضربوه حتّى لصق بالأرض ! .\r\n« ثم قال : اقلعوا عنه . ما قولك فى علىّ .\r\n« قال : و الله لو شرحتنى بالمواسي ما قلت فيه الَّا ما سمعت منّي ! .\r\n« قال : لتلعننّه او لأضربنّ عنقك .\r\n« قال : لا افعل .\r\n« فأوثقوه حديدا و حبسوه « 1 » » باز هم ابن اثير ، و هم غير او ، در بارهء عبد الرحمن بن حسّان عنزى ، كه يكى ديگر از دوازده تن از بزرگان ياران حجر بن عدى بود ، كه زياد ايشان را به شام نزد معاويه فرستاد تا دل خواه خود را در بارهء آنان به كار بندد اين مضمون را آورده است ( الكامل جزء سيم - صفحه 242 ) :\r\n« . . معاويه به عبد الرحمن گفت : يا اخا ربيعه چه مىگويى در بارهء على ؟\r\nمرا واگذار و از اين پرسش درگذر كه ترا بهتر است . گفت : به خدا سوگند نمىگذرم و ترا وا نمىگذارم . عبد الرحمن چنين پاسخ داد :\r\n« اشهد انّه كان من الذّاكرين الله تعالى كثيرا ، من الآمرين بالحقّ ، و القائمين بالقسط ، و العافين عن النّاس » معاويه پس از اين كه از اين گونه سؤال و جوابها ميان او و عبد الرحمن ردّ و بدل شد او را به كوفه به نزد زياد برگرداند و بوى دستور داد كه او را به بدترين وضع و فجيعترين طرز نابود سازد « 2 » پس زياد او را زنده دفن كرد ! ! »\r\n\r\n","description":"","footnote":"\r\n« 1 » اين صيفى يكى از دوازده تن رؤسا و از بزرگان اصحاب حجر است كه زياد آنان را گرفت و پس از اين كه باصطلاح اين عصر براى آنان « پرونده » ساخت و به شهادت شهودى بىايمان رسانده ايشان را به شام فرستاده تا معاويه ايشان را بكشد . پس معاويه دستور داد حجر بن عدى و چند تن ديگر را ، كه صيفى يكى از ايشان است كشتند .\r\n« 2 » هم سنخى معاويه و عمالش را اين قضيه نمونه ايست بارز .\r\n","page_name":" 205 ","page_number":249},
  {"content":"\r\nدر سال پنجاهم هجرى كه مغيرة بن شعبه والى كوفه ، به مرض طاعون ، در كوفه در گذشت معاويه زياد بن ابيه را كه در آن هنگام والى بصره بود به ولايت كوفه نيز منصوب ساخت . زياد نخستين عاملى است كه حكومت كوفه و بصره با هم به او داده شده است پس زياد ، سمرة بن جندب ، صحابى مشهور ، را در بصره به جاى خود گذاشت و خود به كوفه رفت .\r\nسمره مردى بسيار لجوج و معاند و بتعبير پيغمبر ( ص ) « مضارّ » بوده و همان است كه حديث « لا ضرر و لا ضرار » كه احكام فقهى بسيارى را مأخذ و مدرك شده در نتيجه لجاج و سرسختى و نافرمانى او از پيغمبر ( ص ) صدور يافته است .\r\nسمره در بصره رئيس شرطهء زياد بود و از طرف او حكومت مىداشته و كسانى بسيار را بقتل رسانده است .\r\nعبد الملك بن حكيم از حسن بصرى ( بنقل ابن ابى الحديد ) اين مضمون را حكايت كرده است :\r\n« مردى از مردم خراسان به بصره آمد مالى را كه از باب زكات آورده بود ببيت المال تسليم كرد و سند برائت ( قبض رسيد ) دريافت داشت و شكرانهء اين توفيق را به مسجد در آمد و دو ركعت نماز به جاى آورد . در اين هنگام سمره به مسجد وارد شد و آن مرد را ديد پس او را به تهمت اين كه از خوارج است جلو انداخت و گردن زد چون آن مرد كشته شد ديد « سند برائت » با خود داشته است . ابو بكره به سمره گفت :\r\nآيا نشنيده‌اى كه خدا گفته است : * ( « قَدْ أَفْلَحَ مَنْ تَزَكَّى وَذَكَرَ اسْمَ رَبِّه فَصَلَّى » ) * ؟ سمره به او پاسخ داد : برادرت زياد مرا به اين كار واداشته است . » اعمش از ابو صالح ( باز هم بنقل ابن ابى الحديد در شرح نهج البلاغه ) اين مضمون را روايت كرده است :\r\n« ما را خبر رسيد كه يكى از اصحاب پيغمبر ( ص ) به بصره آمده است به ديدن او رفتيم ديديم سمره است در حالى كه ظرفى شراب جلو يك پاى خود و ظرفى يخ جلو\r\n","description":"","footnote":"","page_name":" 206 ","page_number":250},
  {"content":"\r\nديگر پاى خويش نهاده بدين بهانه كه به مرض نقرس دچار است .\r\n« در اين هنگام گروهى در آمده و گفتند :\r\n« اى سمره خدا را چه پاسخ خواهى داد در اين باره كه كسى را به نزدت مىآورند و تو به تهمت اين كه او از خوارج است بى اين كه بشناسى و در باره اش تحقيق و بررسى كنى به كشتن او فرمان مىدهى پس از آن كسى ديگر را مىآورند باز به كشتن وى نيز فرمان مىدهى و ايشان را مىكشى ؟ .\r\n« گفت : چه باكى از اين كار است ؟ اگر از اهل بهشت باشد به بهشت خواهد رفت و اگر از اهل دوزخ باشد به دوزخ ! » طبرى در تاريخ خود ( جزء چهارم - صفحه 176 - ) به اسناد ، چنين آورده است :\r\n« استخلفه ( يعنى سمره ) زياد على البصرة و اتى الكوفة فجاء و قد قتل ثمانية آلاف من النّاس . فقال : هل تخاف ان تكون قد قتلت احدا بريئا ؟ قال :\r\nلو قتلت إليهم مثلهم ما خشيت ! ! » باز طبرى به اسناد از سليمان بن مسلم عجمى آورده ( جزء چهارم - صفحه 217 ) كه پدرش ، مسلم ، اين مضمون را گفته است :\r\n« از مسجد مىگذشتم مردى را ديدم نزد سمره آمد و زكات مال خود را بوى داد و به نماز ايستاد مردى پيش آمد و او را گردن زد به طورى كه سرش به جايى افتاد و بدن به جاى ديگر بس ابو بكره رسيد و اين آيه را * ( « قَدْ أَفْلَحَ مَنْ تَزَكَّى وَذَكَرَ اسْمَ رَبِّه فَصَلَّى » ) * خواند .\r\n« پس از آن گفت : پدرم چنين گفت : شهادت مىدهم كه سمره از اين جهان نرفت و نمرد مگر پس از اين كه به مرض لرزه و رعشه دچار شد و به سختترين مرگى جهان را به درود گفت :\r\n« و پدر گفت :\r\n« گروهى از مردم نزد سمره بودند كه جمعى را نزد وى آوردند سمره هر يك\r\n","description":"","footnote":"","page_name":" 207 ","page_number":251},
  {"content":"\r\nاز آنان را مىپرسيد دينت چيست ؟\r\nاو پاسخ مىداد :\r\n« اشهد ان لا إله الَّا الله وحده لا شريك له و انّ محمدا عبده و رسوله ، و انّي بريء من الحروريّة » .\r\nپس سمره فرمان مىداد او را جلو بر آنند و گردنش را بزنند تا بيست و اندى مرد بدين گونه كشته شدند » و هم طبرى در همان جزء و همان صفحه ( جزء چهارم صفحه 176 ) به اسناد از عوف چنين آورده است :\r\n« اقبل سمرة من المدينة فلمّا كان عند دور بنى اسد خرج رجل من بعض ازقّتهم ففجأ اوائل الخيل فحمل عليه رجل من القوم فاوجره الحربة . ثمّ مضت الخيل فأتى عليه سمرة بن جندب ، و هو متشحّط فى دمه ، فقال : ما هذا ؟\r\nقيل : اصابته اوائل خيل الأمير . قال : اذا سمعتم بنا قد ركبنا فاتّقوا اسنّتنا ! » « مات زياد و على البصرة سمرة بن جندب خليفة له . . و اقرّ معاوية ، سمرة بعد زياد ستّة اشهر ثمّ عزله فقال سمرة :\r\n« لعن الله معاوية ! و الله لو اطعت الله كما اطعت معاوية ما عذّبنى ابدا ! » سمره همان صحابى بى ادب و لجوج است كه ابو جعفر اسكافى در كتاب « التفضيل » ( بنقل عزّ الدين بن ابى الحديد ) مضمون زير را در بارهء او گفته است :\r\n« روايت است كه معاويه خواست صد هزار درهم به سمرة بن جندب بدهد كه او بگويد آيهء * ( « وَمِنَ النَّاسِ مَنْ يُعْجِبُكَ قَوْلُه فِي الْحَياةِ الدُّنْيا وَيُشْهِدُ الله عَلى ما فِي قَلْبِه وَهُوَ أَلَدُّ الْخِصامِ ) * « 1 » در حقّ على ( ع ) و آيهء\r\n\r\n","description":"","footnote":"\r\n« 1 » آيهء 202 از سورهء البقره . در تفسير جلالين بعد از كلمهء * ( « أَلَدُّ الْخِصامِ »\r\nچنين آمده است : « شديد الخصومة لك و لأتباعك لعدوانه لك ، و هو الاخنس بن شريق ، كان منافقا حلو الكلام ، للنبي صلَّى اللَّه عليه و سلَّم ، يحلف انه مؤمن به و محب له فيدنى مجلسه فأكذبه اللَّه فى ذلك . و مر بزرع و حمر لبعض المسلمين فاحرقه و عقرها ليلا »\r\n","page_name":" 208 ","page_number":252},
  {"content":"\r\n* ( « وَمِنَ النَّاسِ مَنْ يَشْرِي نَفْسَه ابْتِغاءَ مَرْضاتِ الله . . » ) * « 1 » در بارهء ابن ملجم نزول يافته است ليكن سمره نپذيرفته معاويه مبلغ را دو برابر ( دويست هزار ) كرده باز هم نپذيرفته پس صد هزار ديگر بر آن افزوده و سيصد هزار درهم گفته ليكن سمره لجاج كرده و نپذيرفته تا به بفرجام به مبلغ چهار صد هزار درهم ميان ايشان موافقت به عمل آمده و سمره عبارتى چنان كه معاويه مىخواسته ساخته و روايت كرده است ! » اين اوراق چون براى غرضى ديگر تدوين مىگردد استقصاء همهء موارد عدم توجه معاويه و عمّال و ايادى او به امور دينى و شئون فقهى در آنها زائد است .\r\nكشتار و تاراج بسر بن ارطاة به فرمان معاويه در حجاز و يمن و كشتن او كودكان ابن عبّاس را در آخر زمان علىّ عليه السّلام و ستمگريهاى زياد بن ابيه و مروان و سمرة بن جندب و ديگر عمّال و حكَّام معاويه كه بزرگان اهل تسنن آنها را در كتب معتبرهء خود ياد كرده‌اند و ما هم بدانها اشاره كرديم اثبات منظور ما را كافى است با اين همه به واقعهء حجر بن عدىّ كه از بزرگان فقهاء و دين داران زمان خود بوده و يكى از آن موارد بسيار فراوان است در اينجا از كتاب « الاصابة فى تمييز الصحابة » « 2 » تأليف\r\n\r\n","description":"","footnote":"\r\n« 1 » آيهء 206 از سوره البقره . در تفسير جلالين در دنبال آيه آمده است : « و هو صهيب لما اذاه المشركون هاجر إلى المدينة و ترك لهم ماله »\r\n« 2 » عين همين مطالب با اندكى اختلاف از لحاظ كم و زيادى در كتاب « الاستيعاب فى اسماء الاصحاب » تأليف « الفقيه الحافظ المحدث ابى عمرو يوسف بن عبد اللَّه بن محمد بن عاصم النمري القرطبي المالكى المولود سنة 363 ه - المتوفى سنة 463 ه » هم هست . مقدم بر هر دو ، طبرى قضيهء قتل حجر را به تفصيل آورده است .\r\n","page_name":" 209 ","page_number":253},
  {"content":"\r\nشيخ الاسلام امام الحفّاظ شهاب الدّين الفقيه المحدّث احمد بن على بن محمد بن محمد بن على الكناني العسقلاني المعروف به ابن حجر المولود سنة 773 ه المتوفى سنه 582 ه . ق » را به پارسى بر مىگردانم و كلام را در بارهء بيان مظالم معاويه و عمّالش به آوردن خلاصهء آن پايان مىدهم :\r\n","description":"","footnote":"","page_name":" 210 ","page_number":254},
  {"content":"\r\nواقعهء حجر بن عدى\r\nحجر بن عدىّ بن . .\r\nحجر از فضلاء صحابه و سنّش از بزرگان آنان كمتر بوده است . .\r\n« چون معاويه ، زياد را بر عراق و ما وراء آن ، حكومت و ولايت داد و او از بدرفتارى و خشونت كرد آن چه را كرد ، حجر زياد را خلع نمود ، نه معاويه را و گروهى از اصحاب على و شيعهء او از حجر پيروى كردند .\r\n« روزى زياد خطبه را به درازا كشاند به طورى كه نماز بتأخير افتاد و به ياد آورى حجر و ياران او كه وقت نماز مىگذرد اعتناء نكرد حجر ريگى بسوى او پرتاب كرد زياد اين قضيه را به معاويه نوشت . معاويه فرمان داد كه زياد ، حجر را به شام نزد وى بفرستد . زياد او را با يازده تن ديگر در آهن و زنجير ! بسوى معاويه گسيل داشت .\r\nمعاويه شش تن را كه يكى از ايشان حجر بود بكشت و شش تن را زنده نگه داشت .\r\n« خبر بدرفتارى زياد با حجر و يارانش بأمّ المؤمنين ، عائشه ، رسيد عبد الرحمن بن حارث بن هشام را بسوى معاويه فرستاد و گفت : « الله ، الله فى حجر و اصحابه .\r\n« عبد الرحمن چون به شام رسيد حجر و پنج تن از يارانش كشته شده بودند .\r\nپس به معاويه گفت : حلم ابو سفيان را چرا در بارهء حجر و يارانش به كار نبستى و چرا ايشان را در زندانها نگه نداشتى و با طاعون آنان را از ميان نبردى ! ؟\r\n« معاويه پاسخ داد : چون تو و مانندگان تو از بنى اميّه نبودند كه مرا رهنمايى كنند .\r\nعبد الرحمن گفت : به خدا سوگند پس از اين عرب براى تو حلم و رأيى بشمار نخواهد آورد . تو گروهى از مسلمين را كه بطور اسير به سويت فرستاده شده‌اند كشتى .\r\n","description":"","footnote":"","page_name":" 211 ","page_number":255},
  {"content":"\r\n« معاويه در راهش به مكه در مدينه بر عائشه وارد شد نخستين چيزى كه عائشه با وى گفت قتل حجر بود . .\r\n« حجر در موضعى به نام « مرج عذراء » كه خود او آن موضع را فتح كرده بود به حكم تقدير بقتل رسيده . .\r\n« عبد الله عمر در بازار بود كه خبر قتل حجر بوى رسيد از شنيدن خبر بسيار ناراحت شد و به پا خواست در حالى كه گريه بر او چيره شده بود . .\r\n« زمانى كه حجر را براى كشتن جلو راندند گفت : مرا بگذاريد دو ركعت نماز بگزارم . پس دوگانه را براى يگانه سبك بگزارد آنگاه گفت : اگر نه اين بود كه شما را توهّم بهم مىرسيد و به گمان مىافتاديد كه من از مرگ بيم و هراسى دارم بىگمان بدين سبكى نماز نمىگزاردم و با خداى خود بيشتر به راز و نياز مىپرداختم ! . . پس از آن كسان خود را چنين گفت : اين آهن و زنجير را از من برنگيريد و مرا نشوييد چه مىخواهم در روز رستاخيز با همين حال معاويه را ديدار كنم . .\r\n« هنگامى كه نزد حسن بصرى از معاويه و كشتن وى حجر و يارانش را سخن به ميان مىآمد ، حسن مىگفت : ويل لمن قتل حجرا و اصحاب حجر » .\r\n« به يحيى بن سليمان گفته شده است : ابلغك انّ حجرا كان مستجاب الدّعوة ؟ پاسخ داده است : آرى . و از افاضل اصحاب پيغمبر ( ص ) بوده است .\r\n« چون معاويه به حج رفته بعنوان زيارت به مدينه در آمده و از عائشه ( رض ) اذن ملاقات خواسته و به ملاقات او رفته و تا نشسته است عائشه بوى گفته است :\r\n« ترا اطمينان است كه من در اينجا كسى را پنهان نكرده باشم كه به تلافى خون برادرم ، محمد ، ترا بكشد ؟\r\n« معاويه پاسخ داده است : من به خانهء امن و امان وارد شده‌ام . آنگاه عائشه بوى گفته است : آيا از خدا نترسيدى كه حجر و ياران او را كشتى ؟ . .\r\n« امّ المؤمنين عائشه ، مىگفته است :\r\n","description":"","footnote":"","page_name":" 212 ","page_number":256},
  {"content":"\r\n« هان ! به خدا سوگند اگر معاويه مىدانست كه اهل كوفه را مناعت و امتناعى است هر گز جرأت نمىكرد حجر و اصحاب او را از ميان ايشان بگيرد و به شام ببرد و بكشد ليكن پسر « آكلة الاكباد » دانست كه مردى و مردمى از ميان رفته است .\r\nهان ! به خدا سوگند آنان سران عرب بودند از لحاظ عزّ و مناعت و فقاهت .\r\nچه خوب و به جا گفته است لبيد آنجا كه گفته است :\r\n\r\nذهب الَّذين يعاش فى اكنافهم\r\nو بقيت فى خلف كجلد الأجرب\r\nلا ينفعون و لا يرجّى خيرهم\r\nو يعاب قائلهم و ان لم يشغب\r\n\r\n« . . قتل حجر به سال پنجاه و يك هجرى بوده است » كشتن حجر به طورى نامترقب و ناگوار و ناپسند بوده كه حتّى شنيدن آن موجب مرگ بعضى شده است .\r\nابن اثير در حوادث سال پنجاه و سه ( 53 ) از كتاب الكامل ( جلد سيم - صفحه 245 ) اين مضمون را آورده است :\r\n« و در سال پنجاه و سه ( 53 ) ربيع بن زياد حارثى كه از جانب زياد بن ابيه عامل خراسان بود بمرد و سبب مرگش اين شد كه از شنيدن قتل حجر بن عدىّ سخت به سخط در آمد و پس از يك هفته روز جمعه به مسجد رفت و مردم را گفت : من از زندگى سير شده‌ام پس دعايى مىكنم شما آمين بگوييد . آنگاه نماز جمعه بگزارد و دستها را بلند كرد و گفت :\r\n« اللَّهمّ ان كان لي عندك خير فاقبضنى إليك عاجلا » مردم همه آمين گفتند . چون از مسجد بيرون شد در بيرون مسجد به زمين افتاد به خانه اش بردند و همان روز وفات يافت « 1 » .\r\n\r\n","description":"","footnote":"\r\n« 1 » شايد مقبرهء منسوب به ربيع بن خثيم از اين ربيع باشد اگر معلوم گردد كه اين ربيع در آن وقت در اين حدود از خراسان بوده و كلمه خواجه كه به نام ربيع افزوده شد اين احتمال را تاييد مىكند چه اطلاق اين كلمه بر عمال و حكام و وزرا انسب است تا بر زهاد .\r\n","page_name":" 213 ","page_number":257},
  {"content":"\r\n« پسرش عبد الله هم كه به جانشينى پدر معين شده بود دو ماه بعد از واقعهء بدر در گذشت » .\r\nطبرى در تاريخ خود ( جزء چهارم - صفحه 208 ) از حسن بصرى اين مضمون را آورده است :\r\n« معاويه چهار كار كرد كه هر يك از آنها به تنهايى موجب هلاكت است :\r\n1 - مسلط ساختن او اشرار و ستم كاران و سفيهان را بر امّت محمد ( ص ) به طورى كه با زنده بودن بقايايى از صحابه و صاحبان فضل ، كارها را بى مشاوره با آنان خود بدست گرفت و هر چه خواست كرد .\r\n2 - بيعت گرفتن براى پسر خود ، يزيد ، كه شراب خوار و پيوسته مست مىبود حرير مىپوشيد و طنبور مىنواخت .\r\n3 - ملحق ساختن زياد بن سميّه را بر خلاف حكم پيغمبر ( ص ) كه « الولد للفراش و للعاهر ، الحجر » به ابو سفيان « 1 » .\r\n4 - كشتن حجر بن عدىّ و ياران وى را . واى بر معاويه از حجر و ياران حجر « 2 » واى بر او »\r\n\r\n","description":"","footnote":"\r\n« 1 » ابو نعيم ، در ترجمهء سعيد بن مسيب ، به اسناد ، از ابن حرمله آورده كه گفته است : « ما سمعت سعيدا سب احدا قط الا انى سمعته يقول : قاتل اللَّه فلانا كان اول من غير قضاء رسول اللَّه صلَّى اللَّه عليه و سلَّم و قد قال النبي ( ص ) : الولد للفراش و للعاهر الحجر »\r\n« 2 » يكى از معاريف ياران حجر ، عمرو بن حمق خزاعى است . ابن حجر عسقلانى در كتاب « الاصابة » مضمون زير را آورده است :\r\n« عمرو بن حمق ، از صحابه بشمار است . و ابو عمرو گفته است : عمرو بعد از واقعهء « حديبيه » هجرت كرده به قولى ديگر پس از حجة الوداع به اسلام در آمده ليكن قول اول ، اصح است . و از آن چه حاكم ، ابو احمد ، در كتاب « الكنى » زير ترجمهء ابو داود مازنى ، از طريق اسنوى ، از ابن اسحاق آورده چنان برمىآيد كه عمرو بن حمق جنگ « بدر » را دريافته و از بدريين است . و طبرى از ابو مخنف آورده كه چون زياد بن ابيه حجر را با يارانش گرفته و به شام فرستاده عمرو بن حمق از كوفه فرار كرده و گرفتار نشده است » .\r\nابن عبد البر در كتاب » الاستيعاب » گفته است : « عمرو بن حمق از ياران حجر بوده و در زمان زياد به موصل رفته و در غارى پنهان شده و مارى او را گزيده و كشته است عامل زياد كه در تعقيب عمرو بوده او را مرده يافته پس سرش را از تن جدا كرده و براى زياد فرستاد و زياد آن را براى معاويه . سر عمرو نخستين سرى است در اسلام كه از شهرى به شهرى فرستاده شده است . به قولى هم او را يافته و كشته و سرش را بريده و فرستاده‌اند .\r\nاين واقعه در سال پنجاه ( 50 ) اتفاق افتاده است » .\r\n","page_name":" 214 ","page_number":258},
  {"content":"\r\nو همو ( در همان صفحه از همان جزء ) اين مضمون را از ابو مخنف نقل كرده است :\r\n« و مردم چنان مىدانند كه معاويه به هنگام احتضار سه بار گفته است « يوم لي من ابن الأدبر ، طويل » « 1 » و مرادش حجر بوده است » در كتاب « الكامل » ابن اثير چنين آمده است كه زياد بن ابيه ، حجر را با دوازده كس از ياران و دوستانش گرفته و به زندان افكنده و اشخاصى را به شهادت بر افساد و اخلال آنان واداشته كه از آن اشخاص بوده است شريح بن حارث قاضى معروف و شريح بن هانى آنگاه گرفتاران را با شهادتنامه به همراهى وائل حضرمى و كثير بن شهاب بسوى معاويه به شام گسيل داشت .\r\nشريح بن هانى در بيرون كوفه خود را به ايشان رسانده و نامه‌اى سر بسته به وائل سپرده و از او خواسته است كه آن نامه را در شام به معاويه بدهد . وائل نامهء شريح را پس از نامهء زياد به معاويه داده است . نامهء شريح را عبارت چنين بوده است :\r\n« بلغنى انّ زيادا كتب شهادتى على حجر بن عدىّ ، و انّ شهادتى على\r\n\r\n","description":"","footnote":"\r\n« 1 » عدى پدر حجر پسر ادبر بوده كه چون در مبارزه‌اى دو أليه ( سرين ) او مورد اصابت شمشير شده بوده است از اين رو او را « ادبر » مىخوانده‌اند .\r\n","page_name":" 215 ","page_number":259},
  {"content":"\r\nحجر انّه ممّن يقيم الصّلاة و يؤتى الزّكاة و يديم الحجّ و العمرة و يأمر بالمعروف و ينهى عن المنكر ، حرام الدّم و المال ، فإن شئت فاقتله و ان شئت فدعه « 1 » . و السّلام » مصحّح كتاب « الكامل » كه از او بعنوان « المورّخ الكبير ، فضيلة الاستاذ ، الشّيخ عبد الوهّاب النّجار المدرّس به قسم التخصّص فى الازهر » ياد شده ، بر قضيّهء حجر دو پاورقى نوشته كه در نخستين آنها مكاتبات زياد و معاويه را بنقل از طبرى آورده و در دوم آنها اين مضمون را نوشته است :\r\n« همانا نامهء شريح بن هانى به معاويه دائر به برائت خود از شهادت ، شايستهء آن بود كه معاويه را از كشتن اين كسانى كه آنان را كشت باز دارد و مانع گردد و اقتضاء داشت كه در شهادت ديگران شك و ترديد به ميان آيد و ترديد به همرسد كه آن شهادتها به اختيار و ارادهء شهود و بى تأثير زياد نوشته شده باشد ليكن معاويه و يارانش دين و عدل را وسيلهء سياست خود قرار داده بودند و هر گاه آن دو را در راه سياست بهره مىبود از آنها استفاده و بر آنها تحريض مىكردند و هر گاه با سياست دنياى ايشان معارضه و مخالفتى از آنها ديده مىشد لغو و بيهوده بشمار مىرفت و اعتماد و اتّكايى بر آن دو نمىبود » باز در ذيل قضيهء كريم بن عفيف خثعمى ، كه از ياران حجر بود و زياد او را نيز به نزد معاويه فرستاد و او معاويه را از خدا بيم داده و نصيحت كرده و از جمله چنين گفته است :\r\n« الله ، الله ، يا معاوية فإنّك منقول من هذه الدّار الزّائلة إلى الدّار الآخرة .\r\n\r\n","description":"","footnote":"\r\n« 1 » محدث قمى ، در « نفس المهموم » چنين آورده است : و فى كتاب مولانا الحسين ( ع ) إلى معاوية : « ألست القاتل حجر بن عدى اخا كندة ، و المصلين العابدين ، الذين كانوا ينكرون الظلم و يستعظمون البدع و لا يخافون فى اللَّه لومة لائم . ثم قتلتهم ظلما و عدوانا من بعد ما كنت اعطيتهم الايمان المغلظة و المواثيق المؤكدة »\r\n","page_name":" 216 ","page_number":260},
  {"content":"\r\nالدّائمة ، ثمّ مسئول عمّا اردت بسفك دمائنا » .\r\nو معاويه او را چنين پرسيده است : « ما تقول فى علىّ ؟ » و او پاسخ داده است :\r\n« اقول فيه قولك » پس معاويه گفته است : « أتبرّأ من دين علىّ الَّذى يدين الله به ! » همان مصحّح در پاورقى چنين نوشته است :\r\n« هذا عنت فاحش من معاويه فإنّا نعلم ، و النّاس يعلمون ، و معاوية يعلم انّ دين علىّ ، الإسلام فكيف يحمل النّاس على البراءة من الإسلام ؟ ! « انّ هؤلاء النّاس الَّذين قتلتهم الأهواء السيّاسيّة كانوا اقوى على الحقّ و اقوم قيلا من معاوية ، الَّذى يريق دماءهم على صراحتهم و عدم ادّهانهم فى دينهم » .\r\nبالجمله اين مصحّح فاضل به انصاف گراييده و مىگويد : اين كار معاويه بزه و گناهى است از حدّ گذشته ، چه ما مىدانيم و مردم همه مىدانند و خود او مىداند كه علىّ را دين ، اسلام است پس چه گونه مردم را بر دورى و برائت از اسلام وادار مىكند ؟ ! همانا اين مردانى را كه اهواء و اغراضى سياسى بقتل رسانده ، بر حق قويتر و در گفتار پادارتر و راسته تر بوده‌اند از معاويه كه ايشان را ، به واسطهء صراحتى كه در گفتار داشته و عدم مداهنه‌اى كه در دين به كار مىبرده‌اند ، كشته و خونهاى آنان را ريخته است .\r\n","description":"","footnote":"","page_name":" 217 ","page_number":261},
  {"content":"\r\nاوليّات معاويه و آخر كار او\r\nشيخ كمال الدّين دميرى در كتاب « حياة الحيوان » ( جزء اول ) در بارهء معاويه اين مضمون را آورده است :\r\n« معاويه نخستين كسى است كه « مقصوره » اتّخاذ كرده ( منظورش مقصورهء مسجد است كه پس از شب 19 ماه رمضان كه معاويه ضربت خورده و كارگر نشده دستور داده در مسجدش مقصوره ساخته‌اند كه از جماعت جدا باشد ) و او نخستين كسى است كه پاسبان و دربان و حاجب داشته و نخستين كسى است كه صاحب شرطه با حربه جلو او حركت مىكرده و نخستين كسى است ( يعنى از فرمانروايان اسلامى ) كه در خوردن و نوشيدن و پوشيدن از راه خوشگذرانى و دل خواهى رفته است « 1 » » و همو در همان كتاب اين مضمون را آورده است :\r\n« چون معاويه را كار به آخر رسيد و هنگام وفاتش درآمد نزديكان خاندان را بخواند و چون فراهم شدند گفت :\r\n« آيا شما اهل و تبار من نيستيد ؟\r\n\r\n","description":"","footnote":"\r\n« 1 » سيوطى هم در تاريخ الخلفاء ( صفحه 200 ) چند فقره از « اوليات » معاويه را از گفتهء شعبى و زبيرى و عسكرى و زبير بن به كار نقل كرده از جمله اين كه نخستين كسى بود كه بواسطه بزرگى شكم و فربهى زياد خطبه را نشسته خوانده و نخستين كسى است كه براى خدمت خاص خود ( حرمسرا ) خصيان را اتخاذ كرده و از جمله اين كه در بيعت براى يزيد بيعت كنندگان را سوگند داده است .\r\n","page_name":" 218 ","page_number":262},
  {"content":"\r\n« گفتند : چرا . خداى ما را فدايت كناد .\r\n« گفت : آيا كوشش و كار و رنج و آزار من براى شما در راه خوشى و آسايش شما نبوده است ؟\r\n« گفتند : چرا .\r\n« گفت : پس هم اكنون كه جان از پايم رفته اگر مىتوانيد آن را باز پس گردانيد .\r\n« همه گريستند و گفتند : به خدا سوگند از ما ساخته نيست و ما نمىتوانيم و راهى بدان نداريم .\r\n« معاويه به آواز بلند گريستن گرفت و آنگاه گفت : پس اين دنيا بعد از من چه كسى را فريب خواهد داد و او را فريفته خود خواهد ساخت . » باز هم دميرى اين مفاد را آورده است :\r\n« اشخاصى بسيار نقل كرده‌اند كه چون معاويه را سايهء مرگ بر سر نشست و سنگين شد و اجل را نزديك يافت به نزديكان و اطرافيان خويش چنين دستور داد و گفت :\r\n« چشمان مرا سرمه بكشيد و سرم را روغن بماليد » چون دستور انجام يافت و سر و رويش از روغن درخشان گرديد او را بنشاندند و تكيه دادند پس مردم را اجازه ورود داد .\r\nمردم بر او در آمدند و ايستاده سلام كردند و باز گشتند .\r\n« چون مردم از نزد او باز گشتند گفت :\r\n\r\nبتجلَّدى للشّامتين اريهم\r\nانّي لريب الدّهر لا اتضعضع\r\n\r\n« 1 »\r\n\r\n","description":"","footnote":"\r\n« 1 » اين بيت از قصيدهء معروف ابو ذويب هذلى است كه در رثاى فرزندان خويش گفته است :\r\n\r\n« امن المنون و ريبه تتوجع\r\nو الدهر ليس بمعتب من يجزع »\r\n\r\nدر تاريخ طبرى و « الكامل » انشاء هر دو شعر متن به خود معاويه نسبت داده شده و با كلمه تجلدى آغاز گرديده است به گفتهء برخى وفات ابو ذويب در مصر و به سال 27 ه ق واقع گرديده است .\r\n","page_name":" 219 ","page_number":263},
  {"content":"\r\nيكى از خاندان بنى هاشم كه حضور داشت و اين تمثّل را از معاويه شنيد بر فور بيت ديگر اين قصيده را برخواند :\r\n\r\nو اذا المنيّة أنشبت اظفارها\r\nألفيت كلّ تميمة لا تنفع\r\n\r\nمسعودى در « مروج الذّهب » ( جلد دوم - صفحه 83 - ) اين مضمون را آورده است :\r\n« معاويه در آغاز بيمارى خود ، كه به همان بيمارى از جهان رفت ، به گرمابه درآمد و چون لاغرى تن و فرسودگى جسم خويش را ديد و به نابودى و دثورى كه بر آن مشرف بود متوجه گرديد گريه كرد و به ابيات زير تمثّل جست :\r\n\r\nارى اللَّيالي اسرعت فى نقضى\r\nاخذن بعضى و تركن بعضى\r\nحنين طولى و حنين عرضى\r\nاقعدننى من بعد طول نهضى\r\n\r\nو چون بيماريش سخت و مرگش نزديك و اميدش از بهبودى بريده و قطع گرديد چنين انشاد كرد :\r\n\r\nفيا ليتني لم اعن فى الملك ساعة « 1 »\r\nو لم اك فى اللَّذات اعشى النّواظر\r\n\r\n\r\n","description":"","footnote":"\r\n« 1 » ابياتى كه معاويه در حال مرگ بدانها تمثل جسته نگرانى و اضطراب و پشيمانى او را به خوبى مىرساند و آدمى به ياد حال على و كلمات بلند او و طمأنينه و آرامش و سكون وى مىيافته كه مىگويد : « و اللَّه لابن ابى طالب آنس بالموت من الطفل بثدي امه » و هنگام ضربت خوردن مىگويد : « فزت و رب الكعبه » و بى اختيار به فرق ميان باطل و حق و بى ايمانى و ايمان متوجه مىگردد .\r\n","page_name":" 220 ","page_number":264},
  {"content":"\r\n\r\nو كنت كذى طمرين عاش ببلغة\r\nمن الدّهر حتّى زار اهل المقابر »\r\n\r\nو هم مسعودى گفته است :\r\n« لوط بن يحيى و هيثم بن عدى ، و ديگر ناقلان آثار و راويان اخبار ، گفته‌اند :\r\nچون معاويه را حال احتضار در رسيده و مرگش را معاينه ديده به اين بيت متمثّل گرديده است :\r\n\r\nهو الموت لا منجى من الموت و الَّذى\r\nنحاذر بعد الموت ادهى و افظع « 1 »\r\n\r\nاز اين وضع حال معاويه به هنگام مرگ ، كه نگرانى در حال حاضر و احتضار ، و طرز ياد از زمان گذشته و توغَّل در التذاذ ، و غفلت از توجّه به تدارك و جبران ما فات بحدّ ميسور و اندازهء مقدور ، به وسيلهء توبه و وصيّت صالح ، نسبت به آينده ، از آن مشهود است قهرا وضع على ( ع ) ، در چنان حالى در خاطر زنده مىشود و بى ايمانى و ايمان در نظر مجسّم مىگردد .\r\nابن اثير در « الكامل » ( جلد سيم - صفحه 196 - ) پس از اين كه نوشته است :\r\nعلى دستور داد ابن ملجم را نزدش حاضر ساختند و گفت : * ( « النَّفْسَ بِالنَّفْسِ » ) * ان هلكت فاقتلوه كما قتلنى ، و ان بقيت رأيت فيه رأيى . يا بنى عبد المطَّلب لا ألفينّكم تخوضون دماء المسلمين تقولون : قد قتل امير المؤمنين . الا لا يقتلنّ الَّا قاتلى . انظر يا حسن ، ان انا متّ من ضربتى هذه فاضربه ضربة بضربة و لا تمثّلنّ بالرّجل فانّى سمعت رسول الله ( ص ) يقول : « إيّاكم و المثلة و لو بالكلب العقور » چنين آورده است :\r\nآنگاه حسن و حسين را پيش خواند و به ايشان چنين گفت :\r\n\r\n","description":"","footnote":"\r\n« 1 » از همان قصيدهء معروف ابو ذويب است .\r\n","page_name":" 221 ","page_number":265},
  {"content":"\r\n« أوصيكما بتقوى الله و لا تبغيا الدّنيا و ان بغتكما . . و قولا الحق و ارحما اليتيم و اعينا الضّائع و اصنعا للآخرة ، و كونا للظَّالم خصيما و للمظلوم ناصرا ، و اعملا بما فى كتاب الله ، و لا تأخذكما فى الله لومة لائم » پس از آن محمد حنفيه را خواست و از او پرسيد : آيا آن چه را به برادرانت وصيّت كردم شنيدى و بخاطر خويش نگه داشتى و به ياد سپردى ؟\r\nمحمد پاسخ را به اثبات آورد پس بوى گفت : ترا هم به آن چه ايشان را توصيه كردم وصيت مىكنم بعلاوه مىگويم از توقير و تعظيم برادرانت ، حسن و حسين كوتاهى مكن و در آن كوشا باش . آنگاه به ايشان نيز در بارهء رعايت جانب محمد سفارش و توصيه كرد و بعد از آن حسن را مخاطب ساخت و چنين گفت :\r\n« أوصيك اى بنيّ بتقوى الله ، و اقام الصّلاة لوقتها و ايتاء الزّكاة عند محلَّها و حسن الوضوء ، فانّه لا صلاة الَّا بطهور » « و أوصيك بغفر الذّنوب و كظم الغيظ و صلة الرّحم و الحلم عن الجاهل و التّفقّه فى الدّين ، و التّشبّت فى الأمر ، و التّعاهد للقرآن ، و حسن الجوار ، و الأمر بالمعروف و النّهى عن المنكر ، و اجتناب الفواحش » از آن پس وصيّتنامه را نوشت « 1 » و بعد از آن\r\n\r\n","description":"","footnote":"\r\n« 1 » طبرى اين وصيتنامه را هم نقل كرده كه چند جملهء از آن در اينجا ياد مىگردد :\r\nپس از شهادت به وحدانيت خدا و رسالت محمد بن عبد اللَّه كه در آغاز آورده شده وصيت را به حسن و همهء اهل و ولد متوجه ساخته و همه را بتقوى و ثبات و پايدارى بر اسلام و اعتصام به حبل الهى و اجتناب از اختلاف و افتراق دستور فرموده آنگاه چنين نوشته است :\r\n« اللَّه ، اللَّه ، فى الايتام اللَّه ، اللَّه ، فى جيرانكم اللَّه ، اللَّه ، فى القرآن\r\nاللَّه ، اللَّه ، فى الصلاة اللَّه ، اللَّه ، فى بيت ربكم اللَّه ، اللَّه فى الجهاد فى سبيل اللَّه بأموالكم و أنفسكم اللَّه ، اللَّه فى ذمة نبيكم فلا يظلمن بين اظهركم اللَّه ، اللَّه ، فى الفقراء و المساكين فأشركوهم فى معايشكم و قولوا للناس حسنا كما أمركم اللَّه و لا تتركوا الامر بالمعروف و النهى عن المنكر فيولى الامر شراركم و تعاونوا على البر و التقوى و لا تعاونوا على الاثم و العدوان و اتقوا اللَّه ان اللَّه شديد العقاب . حفظكم اللَّه من اهل بيت و حفظ فيكم نبيكم . استودعكم اللَّه و اقرأ عليكم السلام و رحمة اللَّه » .\r\nثم لم ينطق الا بلا إله الا اللَّه حتى قبض رضى اللَّه عنه »\r\n","page_name":" 222 ","page_number":266},
  {"content":"\r\n« لم ينطق الَّا بلا إله الَّا الله حتى مات ، رضى الله عنه و ارضاه »\r\n","description":"","footnote":"","page_name":" 223 ","page_number":267},
  {"content":"\r\n\r\n\r\nاخلاف معاويه\r\nوضع سلطنت معاوية بن هند سر سلسلهء خاندان اموى و طرز رفتار عمّال او ، از لحاظ عدم توجه بشئون دينى و بى علاقه بودن به احكام و دستورات فقهى و رعايت نكردن امور شرعى و پيروى كردن از سياست شخصى بدان منوال بوده كه بدان اشاره و نمونه هايى از آن آورده شد .\r\nچون معاويه را روز سپرى شد و رخت از جهان بر بست سيزده تن از خاندان اموى به نام خلافت ، به امارت و سلطنت رسيدند كه جز يك تن از ايشان ( عمر بن عبد العزيز بن مروان كه چون به ظواهر دين توجّه مىداشته مبغوض خاندان خود بوده و به زودى به وسيلهء ايشان مسموم شده و پس از مدتى بسيار كوتاه از ميان رفته ) ديگران همه ، بيش يا كم ، همان رويهء معاويه را داشته و خلافت اسلامى را به سلطنت استبدادى تبديل كرده و احكام فقهى و شئون دينى را تا آنجا كه از آن براى تحكيم اساس حكومت خود مفيد مىدانسته يا مجبور مىبوده مورد توجّه و نظر مىداشته‌اند و گر نه آنان را علاقه و دلبستگى ذاتى بدين و احكام و تكاليف آن نمىبوده است « 1 » .\r\nاين سيزده تن كه نامهاى آنان در زير ياد مىگردد به همان ترتيب ، يكان يكان ايشان عنوان و با كمال اختصار وضع احوال و افعال اين اعقاب به لحاظ توجّه به فقه و دين ، آورده مىشود :\r\n\r\n","description":"","footnote":"\r\n« 1 » هر چه از زمان پيغمبر ( ص ) و صحابه مىگذشته و دور تر مىشده عدم علاقه و دلبستگى زيادتر مىبوده . معاويه خود در خطبه‌اى كه پيش از مرگش القاء كرده چنين گفته است : « انى كزرع مستحصد و قد طالت امرتى عليكم حتى مللتكم و مللتمونى و تمنيت فراقكم و تمنيتم فراقى ، و لن يأتيكم بعدى الامن انا خير منه كما ان من كان قبلى كان خيرا منى »\r\n","page_name":" 224 ","page_number":268},
  {"content":"\r\nآن اخلاف عبارتند از :\r\n1 - يزيد پسر معاويه ( از سال 60 تا 64 ) 2 - معاويه پسر يزيد ( از سال 64 چهل يا نود روز ) 3 - مروان بن حكم ( از سال 64 تا 65 ) 4 - عبد الملك پسر مروان ( از سال 65 تا سال 86 ) 5 - وليد پسر عبد الملك ( از سال 86 تا سال 96 ) 6 - سليمان پسر عبد الملك ( از سال 96 تا سال 99 ) 7 - عمر بن عبد العزيز ( از سال 99 تا سال 101 ) 8 - يزيد بن عبد الملك ( از سال 101 تا سال 105 ) 9 - هشام پسر عبد الملك ( از سال 105 تا سال 125 ) 10 - وليد بن يزيد بن عبد الملك ( از سال 125 تا سال 126 ) 11 - يزيد بن وليد بن عبد الملك ( از سال 126 قريب شش ماه ) 12 - ابراهيم پسر وليد بن عبد الملك ( از سال 126 تا سال 127 ) 13 - مروان پسر محمد بن مروان بن حكم ( از سال 127 تا سال 132 ) تمام مدّت خلافت اين سيزده تن هفتاد و دو سال شده كه چون بيست سال مدت سلطنت معاويه بر آن افزوده شود مجموع زمان حكومت جابرانهء خاندان بنى اميّه و بنى مروان ، به نام خلافت اسلامى ، نود و دو سال است و اگر نه سال حيات حسن بن على ( ع ) در اين مدت سلطنت معاويه كه خليفهء حى بوده و خلافت از او غصب شده از آن مدت جدا و خارج گردد بقيه قريب هزار ماه است .\r\n","description":"","footnote":"","page_name":" 225 ","page_number":269},
  {"content":"\r\n- 1 - يزيد بن معاويه 60 - 64\r\nچون معاويه ، كه از ماه جمادى الاولى از سال چهل و يكم 41 ، بعنوان خلافت اسلامى ، سلطنت مىداشته در ماه رجب از سال شصت هجرى ، به سن هفتاد و سه 73 ، يا هشتاد سالگى در گذشته و به سراى ديگر رخت بر كشيده يزيد فرزند او ، به جاى وى بر مسند سلطنت نشسته و عنوان خلافت اسلامى را غاصبانه بر خود بسته و سه سال و چند ماه و چند روز كه زنده بوده اين مقام را داشته است .\r\nدر همان سال اوّل سلطنت يزيد ، به فرمان ستمگرانهء وى حسين بن على ( ع ) نوهء پيغمبر اسلام ( ص ) و فرزندان و برادران و ديگر يارانش در كربلا بقتل رسيده و خاندان شريف پيغمبر ( ص ) و اهل بيت طهارت به اسارت در آمده و سرهاى كشتگان ايشان برفراز نيزه ها به كوفه و شام برده شده است .\r\nدو سال بعد از واقعهء كربلا يعنى در سال سيم سلطنت يزيد ، قضيهء كشت و كشتار مهاجر و انصار مدينه و غارت اموال مردم آن شهر و هتك اعراض و نواميس ايشان به فرمان وى پيش آمده است « 1 » .\r\nاين واقعه را طبرى و بسيارى از دانشمندان و مورّخان از اهل سنّت ، به تفصيل در كتب خود آورده‌اند . فقيه مالكى ، ابن عبد ربّه نيز اصل واقعه را همانطور كه طبرى آورده ياد كرده است .\r\n\r\n","description":"","footnote":"\r\n« 1 » اين قضيه ، در تاريخ ، به نام « واقعهء حره » كه نام موضعى است در مدينه و اين واقعه در آنجا اتفاق افتاده ياد و ضبط گرديده است .\r\n","page_name":" 226 ","page_number":270},
  {"content":"\r\nدر اين اوراق ، با توجّه به تاريخ طبرى ، و غير آن ، بيشتر كتاب « الكامل » را مورد توجّه و مأخذ قرار داده و اين واقعه را در حدود آن چه ابن اثير در آن كتاب آورده با رعايت اختصار ، به فارسى بر مىگردانم و در زير مىآورم .\r\n« واقعه « حرّه » را آغاز چنان بود كه يزيد در سال شصت و دو ( 62 ) پسر عم خود ، وليد بن عتبة بن ابى سفيان را ولايت حجاز داده و در سال شصت و سه ( 63 ) او را برداشته و پسر عم ديگر خود عثمان بن محمد بن ابو سفيان را به جاى او گذاشته است . عثمان گروهى از اشراف و بزرگان مدينه را به شام به نزد يزيد گسيل داشته است .\r\n« يزيد واردان از مدينه را بسيار گرامى داشته و به همهء ايشان جائزه داده است .\r\nاز آن جمله به عبد الله بن حنظله مشهور به « غسيل الملائكه » كه مردى فاضل ، عابد ، شريف و بزرگوار بوده صد هزار درهم و بهر يك از هشت پسرش كه با او همراه بوده‌اند ده هزار درهم و به منذر بن زبير هم صد هزار درهم بخشيده است .\r\n« اين جماعت هنگامى كه به مدينه باز گشته‌اند در ميان مردم به پا مىايستاده و مفاسد يزيد و قبائح اعمال او را اظهار مىداشته و مىگفته‌اند :\r\n« ما از نزد كسى بر گشته‌ايم كه بى دين ، شراب خوار ، طنبور نواز ، سگ باز و با اشرار و نوازندگان معاشر و دمساز است » عبد الله بن حنظله به پا ايستاده و گفته است « 1 » :\r\n« من از نزد كسى مىآيم كه اگر هيچ كس جز اين فرزندان و پسرانم مرا يارى نكند من بجهاد برمىخيزم . همانا او مرا گرامى داشته و به من درهم و دينار داده ليكن من اين مالها را از او نگرفته‌ام مگر براى اين كه نيرو يابم و بتوانم با وى بجهاد برآيم » « منذر بن زبير هم كه پس از آن جماعت از شام برگشته چون به مدينه در آمده\r\n\r\n","description":"","footnote":"\r\n« 1 » و اخرج الواقدي من طرق : ان عبد اللَّه بن حنظلة بن الغسيل قال : و اللَّه ما خرجنا على يزيد حتى خفنا ان نرمى بالحجارة من السماء ! انه رجل ينكح امهات الاولاد و البنات و الاخوات و يشرب الخمر و يدع الصلاة » ( تاريخ الخلفاء صفحه 209 )\r\n","page_name":" 227 ","page_number":271},
  {"content":"\r\nآن چه در شام از يزيد ديده و دانسته فاش مىساخته و مىگفته است :\r\n« يزيد صد هزار درهم به من داده و اين عطيّه و اكرام او مرا از اين كه حقيقت را فاش سازم و به راستى سخن گويم باز نمىدارد . به خدا سوگند يزيد شراب مىآشامد ، به خدا سوگند يزيد چنان از شراب خوارى و مىگسارى مست و بىخود مىگردد كه نماز نمىگزارد . . » « آن چه عبد الله فرزند غسيل الملائكه ( حنظله ) و ديگر جماعت كه از شام بر گشته در بارهء كارهاى زشت يزيد از پيش گفته بود منذر بن زبير بالاتر و بيشتر از آنها را براى مردم مدينه اظهار مىداشت مردم مدينه ، مركز دين و مجمع دين داران و فقيهان چون از كردار و رفتار يزيد آگاه شده و فساد دستگاه حكومت را دانسته‌اند سخت برآشفته و از فرمانبردارى يزيد سرد شده و سر برداشته‌اند .\r\n« يزيد نخست عبيد الله زياد را دستور داده كه از كوفه به مدينه رود و مردم مدينه را سر كوبى دهد و از آنجا هم براى از ميان بردن عبد الله زبير به مكَّه برود و غائلهء او را به پايان رساند . ابن زياد اين دستور را نپذيرفته و چنين گفته است :\r\n« به خدا سوگند هر گز دو كار بزرگ : كشتن فرزند پيغمبر « 1 » و جنگ مدينه و مكَّه را براى يزيد فاسق بدكار با هم جمع نخواهم كرد » « يزيد چون از ابن زياد نوميد شده مسلم بن عقبه مرّى « 2 » را كه پير و در آن هنگام مريض بوده و بعد از واقعهء مدينه به لقب « مسرف » شهرت يافته خواسته و بوى دستور داده كه با دوازده هزار تن سپاهى به حجاز رهسپار گردد و به او گفته است : اگر تلف گردد حصين بن نمير سكونى را به جاى خود به فرماندهى سپاه برگزيند و در جمله دستورهايى كه بوى داده گفته است :\r\n\r\n","description":"","footnote":"\r\n« 1 » مرادش واقعهء كربلا و كشتن حسين بن على ( ع ) است .\r\n« 2 » معاويه در وصاياى خود به يزيد گفته بوده است : « ان لك من اهل المدينة يوما فان فعلوا فارمهم مسلم بن عقبة فإنه رجل قد عرفت نصيحته »\r\n","page_name":" 228 ","page_number":272},
  {"content":"\r\n« ادع القوم ثلاثا فإن اجابوك ، و الَّا فقاتلهم فإذا ظهرت عليهم فابحها ثلاثا فكلّ ما فيها من مال او دابّة او سلاح او طعام فهو للجند ! ! . . » « مسلم بن عقبه با چنين فرمانى به مدينه رفته و در اواخر ماه ذو الحجه از سال شصت و سه ( 63 ) واقعهء حرّه را بوجود آورده است . در اين واقعه بعد از كشته شدن پسر غسيل الملائكه و همهء فرزندانش و هم كشته شدن محمّد بن عمرو بن حزم انصارى « 1 » و كشته شدن عبد الله بن زيد بن عاصم و كشته شدن گروهى بسيار از مهاجر و انصار و از ديگر مردم مدينه « 2 » كار به غلبه و پيروزى شاميان پايان يافته است .\r\n« پس مسلم ، جان و مال و ناموس اهل مدينه را سه شبانه روز بر سپاهيان شام ، مباح ساخته و در اين سه شبانه روز سپاهيان شامى هر چه خواسته و توانسته‌اند ، از قتل نفوس و تاراج اموال و هتك نواميس و اعراض « 3 » ، نسبت به مردم مدينه اعمال كرده‌اند .\r\n« چون مدّت اباحه ( سه شبانه روز ) پايان يافته مسلم از مردم مدينه خواسته است كه با يزيد بدين عنوان بيعت كنند كه او را بنده‌اند ! ! و جان و مال و اهل ايشان به يزيد تعلَّق دارد كه هر گونه بخواهد در بارهء ايشان حكم دهد و عمل كند ! .\r\n« مردم به ناچار و ناخواه اين گونه بيعت را پذيرفته و بر آن گردن نهاده‌اند و اگر كسى از آن سر پيچيده و گردن كشيده و گفته است « بر كتاب خدا و سنّت پيغمبرش بيعت\r\n\r\n","description":"","footnote":"\r\n« 1 » ابن اثير نوشته است « فمر به مروان بن الحكم فقال : رحمك اللَّه ، رب السارية قد رأيتك تطيل القيام فى الصلاة إلى جنبها »\r\n« 2 » زهرى را از شمارهء كشتگان واقعهء حره پرسيده‌اند پاسخ داده است :\r\n« سبعمائة من وجوه الناس ، من المهاجرين و الانصار ، و وجوه الموالي . و ممن لا اعرف من حر و عبد ، و غيرهم عشرة آلاف »\r\n« 3 » گفته‌اند : « و وقعوا على النساء حتى حبلت الف امرأة فى تلك الايام من غير زوج » و هم در آن واقعه بسيارى از دوشيزگان مورد تجاوز قرار گرفته‌اند .\r\n","page_name":" 229 ","page_number":273},
  {"content":"\r\nمىكنم » مانند عبد الله بن ربيعة بن اسود و محمّد بن ابى جهم بن حذيفه به فرمان مسلم سرش را از تن جدا كرده‌اند .\r\nسيوطى در تاريخ الخلفاء ( صفحه 209 ) اين مضمون را آورده است :\r\n« و در سال شصت و سه ( 63 ) يزيد را خبر دادند كه اهل مدينه او را خلع كرده‌اند پس سپاهى انبوه از شاميان بدانجا گسيل داشت و به ايشان دستور داد كه پس از قتال و قتل مردم مدينه رهسپار مكَّه شوند و كار عبد الله زبير را يكسره سازند و او را از ميان بردارند .\r\n« پس واقعهء حرّه ، كه چه دانى آن واقعه چيست ؟ رخ داد .\r\n« حسن بصرى از اين واقعه ياد كرده و چنين گفته است :\r\n« به خدا سوگند نزديك به اين بود كه حتّى يك تن از مردم مدينه رهايى و نجات پيدا نكند . گروهى از صحابهء پيغمبر ( ص ) و گروهى از غير صحابه در آن واقعه كشته شدند و مدينه به يغما رفت و اموال مردم غارت شد و از هزار دوشيزه ازالهء بكارت گرديد انّا للَّه و انّا اليه راجعون . پيغمبر صلَّى الله عليه و سلَّم گفت :\r\n« من اخاف اهل المدينة اخافه الله و عليه لعنة الله و الملائكة و الناس اجمعين » اين حديث را مسلم روايت كرده است » .\r\nابن ابى الحديد در شرح نهج البلاغة ( جلد اوّل - صفحه 306 - ) اين مضمون را آورده است :\r\n« چون سپاه حرّه به سركردگى مسلم بن عقبهء مرّى به مدينه در آمد سه شبانه روز به فرمان مسلم مدينه اباحه شد پس اهل آن را مانند قصّاب كه با گوسفندان معامله مىكند از دم شمشير گذراندند به طورى كه قدمها در خون فرو مىرفت ! « ابناء مهاجران و انصار و ذريّه اهل بدر را بىدريغ از دم تيغ گذراند و كسانى از صحابه و تابعان را ، كه از كشته شدن رهايى يافته بودند مجبور ساخت كه بدين عبارت بيعت كنند عبد قنّ ( بنده‌اى كه از پدر و مادر بنده زاده باشد ) امير المؤمنين ، يزيد بن معاويه هستند ! !\r\n","description":"","footnote":"","page_name":" 230 ","page_number":274},
  {"content":"\r\n« عبارت بيعت براى همه مردم مدينه به همين گونه بود جز اين كه على بن حسين را بحسب سفارشى كه يزيد بن مسلم كرده بود گرامى و بزرگ داشته و بر تخت خود نشانده و از او به اين عبارت كه « برادر و پسر عمّ امير المؤمنين ، يزيد ، است » بيعت ستاند .\r\nعلى بن عبد الله بن عباس چون حاضر نبود مانند ديگر مردم مدينه بيعت كند از مدينه گريخت و به قبيلهء كنده كه مادرش از آن قبيله بود پناه برد و مردم قبيله حمايت و شفاعت او را به پا خاستند و مسلم را گفتند : خواهر زادهء ما هم جز بدان گونه كه پسر عمّش ، على بن حسين بيعت كرده بيعت نمىكند مسلم نپذيرفت و گفت :\r\n« من كارى نمىكنم مگر به دستور و سفارش يزيد و گر نه على بن حسين هم مىكشتم چه اهل اين بيت سزاوارترند بقتل از ديگر مردم ! ، يا اين كه از او نيز همان گونه بيعت مىگرفتم كه از ديگر مردم مدينه بيعت گرفتم . عاقبت مصلحان پا به ميان نهادند و بر اين قرار دادند كه على بن عبد الله بن عباس بدين عبارت :\r\n« انا ابايع امير المؤمنين يزيد بن معاوية و التزم طاعته » « مسلم پس از آن كشتار فجيع و رفتار ننگين بتعبير ابن عبد ربّه ( العقد الفريد ) بعث برؤس اهل المدينة إلى يزيد فلمّا ألقيت بين يديه جعل يتمثّل يقول ابن الزّبعرى يوم احد :\r\n\r\nليت اشياخى ببدر شهدوا\r\nجزع الخزرج من وقع الأسل\r\nلأهلَّوا و استهلَّوا فرحا\r\nو لقالوا ليزيد لا فشل « 1 »\r\n\r\n\r\n","description":"","footnote":"\r\n« 1 » برخى ، تمثل يزيد را به ابيات بالا مربوط به هنگامى كه سر حسين بن على ( ع ) جلو او نهاده شده بود و با چوب بدان اشارت مىكرده دانسته‌اند . بعيد نيست كه در هر دو واقعه اين تمثل ، تحقق يافته باشد . در كلمهء آخر بيت دوم به جاى « لا فشل » در برخى از كتب « لا تشل » آورده شده .\r\n","page_name":" 231 ","page_number":275},
  {"content":"\r\nفقال له رجل من اصحاب رسول الله صلَّى الله عليه و سلَّم : ارتددت عن الإسلام يا امير المؤمنين ؟ قال : بلى نستغفر الله . قال : و الله لا ساكنتك ارضا ابدا . و خرج عنه » مسلم پس از اين كه سرها را روانه شام ساخته خود راه مكَّه را پيش گرفته ليكن در ميان راه بيماريش شدت يافته و به حال مرگ افتاده پس حصين بن نمير را به جاى خويش برگزيده كه به مكَّه رود و در آنجا آن كند كه وى در مدينه كرده است . مسلم مرده و حصين به مكه رفته و پنجاه روز آنجا را محاصره كرده و آتش در خانهء كعبه افكنده ! و آن را سوزانده ( اوائل ربيع الاول ) محاصرهء مكه تا آخر ماه ربيع كه يزيد مرده و خبر آن انتشار يافته ادامه داشته است چون خبر مرگ يزيد منتشر گشته حصين از محاصره دست كشيده و بسوى شام باز گرديده است .\r\nابن عبد ربّه در كتاب « العقد الفريد » ( جزء پنجم صفحه 365 ) اين مضمون را آورده است :\r\n« هنگامى كه منصور ، خليفه عباسى ، عيسى بن موسى را براى محاربه با پسران عبد الله بن حسن مأمور كرد بوى چنين دستور داد :\r\n« يا ابو موسى چون به مدينه برسى محمد بن عبد الله بن حسن را به اطاعت و پيروى از جماعت بخوان اگر پذيرفت از او به پذير و اگر گريخت از پى وى مرو ، و اگر جز جنگ نخواست با او به جنگ ، و از خدا يارى بخواه و چون بر او پيروز گشتى مردم مدينه را بترس و هراس ميفكن و بر همهء ايشان ببخشا چه ايشان ريشه و تبار و از تخمهء مهاجران و انصارند و در جوار قبر پيغمبر صلَّى الله عليه و سلَّم هستند .\r\n« اينست فرمان و دستور من به تو ، نه چنان كه يزيد بن معاويه هنگامى كه مسلم بن عقبه را به مدينه گسيل داشت به او دستور داد و بوى سفارش كرد كه هر كس در « ثنيّة الوداع » نمايان شود او را بكشد و سه روز جان و مال و ناموس مردم مدينه را بر سپاهيان شام ، مباح سازد و او همچنين كرد و چون خبر به يزيد رسيد به شعر ابن زبعرى ، كه\r\n","description":"","footnote":"","page_name":" 232 ","page_number":276},
  {"content":"\r\nدر روز جنگ « احد » گفته بود :\r\n\r\n( ليت اشياخى ببدر شهدوا\r\nجزع الخزرج من وقع الاسل )\r\n\r\nتمثّل جست .\r\n« آنگاه به مردم مكَّه بنويس كه ايشان را بخشيده‌اى و از گناهان و كارهاشان در گذشته‌اى ، چه ايشان بستگان خدا و همسايگان او و ساكنان حرم و جايگاه امن هستند و همه خويش و تبار و بزرگان خانه‌اند كه ستم در آنجا روا نبود ، آنجا است كه خدا پيمبر خود محمد را از آنجا برانگيخته و پدران و نياكان ما را از آن رو كه به بزرگداشت خانهء او پرداخته‌اند بزرگ داشته است .\r\n« اينست دستور و سفارش من به تو ، نه چنان كه عبد الملك به حجّاج دستور داده و سفارش كرده است كه منجنيقها بسوى كعبه بر افرازد و در حرم خدا به ستم و جور برخيزد و او چنين كرد و چون عبد الملك از كردهء او آگاه شد ببيت عمرو بن كلثوم تمثّل جست و گفت :\r\n\r\nالَّا لا يجهلن احد علينا\r\nفنجهل فوق جهل الجاهلينا\r\nلنا الدّنيا و من اضحى عليها\r\nو نبطش ، حين نبطش قادرينا\r\n\r\nابن خلَّكان در طىّ ترجمهء فقيه شافعى معروف به « كياهراسى » « 1 » اين مضمون را آورده است :\r\n« از كياهراسى پرسيدند كه يزيد بن معاويه چه گونه كسى بوده است ؟ او چنين پاسخ داده است :\r\n« احمد حنبل را در بارهء يزيد دو قول است : تلويح و تصريح .\r\n\r\n","description":"","footnote":"\r\n« 1 » ابو الحسن على بن محمد طبرى ملقب به عماد الدين متوفى به سال پانصد و چهار ( 504 ) هجرى قمرى .\r\n","page_name":" 233 ","page_number":277},
  {"content":"\r\n« مالك بن انس را نيز دو قول است : تلويح و تصريح .\r\n« ابو حنيفه را هم دو قول است : تلويح و تصريح .\r\n« ليكن ما را يك قول است به تصريح ، نه تلويح ، چرا چنين نباشد ؟ با اين كه يزيد ، نردباز ، دائم الخمر بوده و اشعار او در بارهء خمر ، معروف است كه از آن جمله است اين ابيات :\r\n\r\nاقول لصحب ضمّت الكاس شملهم\r\nو داعى صبابات الهوى يترنّم\r\nخذوا بنصيب من نعيم و لذّة\r\nفكلّ و ان طال المدى يتصرّم\r\n\r\n« آنگاه فصلى در بارهء فساد يزيد پرداخته پس از آن در پشت ورقه چنين نوشته است : « لو مددت ببياض لمددت العنان فى مخازي هذا الرّجل » ابن عبد ربّه ، فقيه مالكى ، در كتاب « العقد الفريد » ( جزء چهارم - صفحه 127 ) اين مضمون را نوشته است :\r\n« هنگامى كه عبد الملك مروان به مدينه در آمد حجّاج بن يوسف كه از همراهان او بود در حالى كه شمشيرى مزيّن بر كمر بسته و با تبختر و بزرگمنشى بر خالد بن يزيد بن معاويه ، كه در مسجد نشسته بود ، گذشت . مردى از قريش خالد را پرسيد كه اين مرد متكبّر بزرگنما كيست ؟ خالد گفت : به به ! اين عمرو عاص است .\r\n« حجّاج اين سخن بشنيد پس برگشت و خالد را چنين گفت :\r\n« به خدا سوگند مرا خوش نيست كه از عاص متولد شده بودم يا اين كه عاص از من تولد يافته بود ليكن اگر بخواهى به تو مىگويم كه من كيستم . من پسر شيوخ از ثقيف و عقيله هايى از قريش هستم . من كسى هستم كه صد هزار نفر را كه همه بر پدرت ، يزيد ، بكفر و به شرب خمر گواهى مىدادند با همين شمشير زدم تا اقرار كنند كه او خليفه بوده است ! ! آنگاه بر او پشت كرد و با خود مىگفت : اين عمرو عاص است !\r\n","description":"","footnote":"","page_name":" 234 ","page_number":278},
  {"content":"\r\nابن اثير هم در كتاب « الكامل » ( جزء چهارم - صفحه 133 ) اين قضيّه را آورده و در دنبال آن در بارهء حجّاج گفته است :\r\n« فهو قد اعترف فى بعض أيّامه بمائة الف قتل على ذنب واحد « 1 » » يزيد با اين سلطنت ننگين و اعمال ناروا ، و سخنان كفر آميز و ناسزا سه سال و چند ماه زمام امر مسلمين را در دست داشته و پشت بر اريكهء سلطنت زده و در ربيع الاول از سال شصت و چهار به سن سى و هشت ( 38 ) سالگى در گذشته و فرزندش معاويه به جاى وى نشسته است .\r\n\r\n","description":"","footnote":"\r\n« 1 » يعنى يكى از گناههاى بىشمار حجاج كه خود بدان اعتراف كرده كشتن صد هزار نفر است كه بكفر يزيد گواهى داده‌اند .\r\n","page_name":" 235 ","page_number":279},
  {"content":"\r\n\r\n- 2 - معاوية بن يزيد\r\nمعاويه پسر يزيد مدّتى بسيار كوتاه كه بقول مشهور ، چهل روز و به قولى نود روز بوده پس از پدرش يزيد زندگانى و حكومت كرده و آنگاه به پدر پيوسته و از اين جهان رخت بربسته است .\r\nمعاوية بن يزيد كسى را به ولايت عهد برنگزيد و گفت :\r\n« لم انتفع بها حيّا فلا أقلَّدها ميّتا . لا يذهب بنو أميّة بحلاوتها و اتجرّع مرارتها . . » چون معاويه پسر يزيد در گذشت و كسى را به جاى خود معيّن نكرد سلطنت اموى بر كسى استقرار كامل نيافت چه مردم حجاز و عراق و ، بالجمله ، بيشتر بلاد اسلامى با عبد الله زبير بيعت كردند و مردم شام بعد از خونريزى و پراكندگى بر مروان حكم فراهم آمدند و با وى بيعت كردند . پس مروان اموى بر شام حكومت يافت و در حقيقت به جاى معاويه و فرزندش بر مسند سلطنت نشست .\r\n","description":"","footnote":"","page_name":" 236 ","page_number":280},
  {"content":"\r\n\r\n- 3 - مروان بن حكم 64 - 65\r\nچون معاويه ، پسر يزيد در سال شصت و چهار ( 64 ) زندگانى را به درود گفت و كسى را به جانشينى خود اختيار نكرد اختلافاتى به همرسيد و از آن ميان مروان حكم در شام پيروز شد و از ماه ذو القعده از سال شصت و چهار در شام عنوان خلافت را بر خود نهاد .\r\nمروان در ماه رمضان از سال شصت و پنج ( 65 ) به سنّ شصت و سه سال ، به دستور عاتكه مادر خالد از يزيد بن معاويه ( كه مروان پس از اين كه مردم شام با وى بيعت كردند براى كوچك كردن خالد و سر شكستگى وى مادرش عاتكه را به زنى گرفته بود ) كشته شده و پسرش ، عبد الملك مروان به جاى او نشسته است .\r\nدر بارهء مروان همين بس كه مورّخان سنّى و شيعه ، به اتفاق ، پيش آمد كار خليفهء سيم ، عثمان ، را بيشتر بر اثر فساد و افساد او دانسته‌اند و به عقيده بسيارى از مورّخان معتمد از اهل تسنّن طلحه ، صحابى مشهور و يكى از « عشرهء مبشّره » ، در جنگ جمل به تير او كشته شده است .\r\nدر قاموس الرجال ( جلد هشتم - صفحه 463 ) چنين آمده است :\r\n« در حياة الحيوان دميرى است كه حاكم در كتاب « الفتن و الملاحم » از مستدرك خود از عبد الرحمن بن عوف روايت كرده كه او گفته است : هيچ مولودى براى كسى متولد نمىشد مگر اين كه او را به نزد پيغمبر ( ص ) مىآورده‌اند و او در باره اش دعا مىكرد چون مروان ولادت يافت و او را به نزد پيغمبر ( ص ) آوردند پيغمبر ( ص ) گفت « هو الوزغ بن الوزغ ، الملعون بن الملعون » .\r\n","description":"","footnote":"","page_name":" 237 ","page_number":281},
  {"content":"\r\nدر اينجا بس يك قضيه از اعمال فاسد مروان كه از جنبهء فقهى و فلسفه احكام دينى قابل توجه است از كتاب « اخبار النساء » ( صفحه 3 ) تأليف عالم شهير سنّى ابن قيّم جوزى « 1 » ترجمه و نقل مىشود ( بطور خلاصه ) :\r\n« روزى بسيار گرم بود معاويه در دمشق ، آهنگ خوشى و تفريح را با گروهى از ياران خود در محلى سرد و متنزّه نشسته بود اعرابى پياده و پا برهنه كه با تندى و شتاب بسوى او در حركت بود از دور نمايان شد .\r\n« معاويه دستور داد او را حاضر كردند و از حاجت او پرسيد .\r\n« اعرابى چنين گفت :\r\n« مردى اعرابى و از قبيلهء بنى عذره هستم و شكايت را از ستمى كه بر من شده به نزد تو آمده‌ام . آنگاه ابياتى در ستايش معاويه برخواند :\r\n« معاويه پرسيد : كدام يك از عاملان ما بر تو ستم روا داشته‌اند ؟\r\n« اعرابى پاسخ داد : پسر عمّت ، مروان ، عامل مدينه ، « پس قضيهء خود را بدين خلاصه ياد كرد :\r\n« من مردى بودم مالدار : شتر و گوسفند بسيار داشتم . مرا عمويى بود كه دخترى داشت به كمال عقل و جمال آراسته وى را به زنى به من داد من او را براى جمال و كمالش سخت دوست مىداشتم قضا را گوسفندان و شتران مرا بيمارى به همرسيد كه همه از ميان رفتند و نابود شدند و از راه نادارى و بينوايى به خوارى و بىچارگى دچار شدم . عمويم مرا از خود براند و زنم را از من گرفت و به خانهء خود برد .\r\n« ناگزير از عمّ خويش به عامل مدينه ، مروان ، شكايت بردم . عمويم زناشويى ما را انكار كرد من درخواست كردم زن را حاضر كنند و از او حقيقت امر را بپرسند .\r\nمروان پذيرفت و با حضار زن دستور داد . زن را آوردند . مروان چون چشمش\r\n\r\n","description":"","footnote":"\r\n« 1 » علامه حافظ ، شمس الدين ابو عبد اللَّه محمد بن بكر زرعى دمشقى حنبلى ( 691 - 751 ه . ق ) .\r\n","page_name":" 238 ","page_number":282},
  {"content":"\r\nبر وى افتاد و زيبايى دل فريب او را ديد دل به او داد و مرا به زندان افكند و عمويم را گفت :\r\n« اگر دختر را به من به زنى بدهى يك هزار دينار نقد به تو مىدهم و دو هزار درهم نيز بعد به تو خواهم داد و خودم طلاق او را مىگيرم . عمو بدين كار خرسندى داد .\r\n« فرداى آن روز مرا از زندان بخواست و چون شيرى خشمگين در من نگريستن گرفت و گفت :\r\nاى اعرابى سعدى را طلاق بده . گفتم : طلاق نمىدهم . دستور داد مرا بزنند و به زندان برگردانند . ديگر روز باز مرا نزد خود خواست و همان اصرار و انكار تكرار شد . اين بار دستور داد كه مرا به سختى هر چه بيشتر كه زبان از بيان آن ناتوان است زدند و به زندان برگرداندند . روز سيم مرا بخواست چون مرا بر او وارد كردند به پا خاست و دستور داد شمشير و نطعى آوردند و دژخيم را حاضر ساختند . پس چنين گفت :\r\n« اى اعرابى سوگند به خدا و به بزرگى پدرم ! اگر سعدى را طلاق ندهى فرمان مىدهم سرت را از تن جدا سازند .\r\n« من چون وضع را چنين ديدم بر زندگى خود ترسيدم و زن را يك طلاق گفتم .\r\nمرا به زندان برگرداندند و در آنجا نگه داشتند تا زن را عده به پايان رسيد . پس مروان او را به زنى گرفت و زفاف كرد و مرا از زندان رها ساخت .\r\n« اينك من به نزد تو آمده‌ام تا عدل و انصاف را در اين باره به كار برى و مرا از اين ستم و بى انصافى نجات بخشى آنگاه ابياتى مبنى بر شدت عشق و علاقهء خود به سعدى خواند و از خود بىخود شد و به حال بىهوشى بر زمين افتاد .\r\n« معاويه متأثّر شد و نامه‌اى به مروان نوشت و او را بر اين كار زشت ناروا به سختى نكوهش و سرزنش كرد و نامه را به چند بيت خاتمه داد كه از آن جمله است :\r\n","description":"","footnote":"","page_name":" 239 ","page_number":283},
  {"content":"\r\n\r\nولَّيت ، ويحك ، امرا لست تحكمه\r\nفاستغفر الله من فعل امرئ زان\r\nفما سمعت كما بلَّغت فى بشر\r\nو لا كفعلك حقّا فعل انسان\r\n\r\nآنگاه نامه را مهر بر نهاد و براى مروان فرستاد . مروان چون نامه را خواند سعدى را با نامه‌اى متضمن ابياتى چند كه از آن جمله است :\r\n\r\nاعذر فانّك لو ابصرتها لجرت\r\nمنك الأماقى على امثال انسان\r\nفسوف ياتيك شمس لا بعادلها\r\nعند الخليفة انسان و لا جان\r\n\r\nبه نزد معاويه فرستاد . چون سعدى بر معاويه در آمد و معاويه جمال و كمال و فصاحت او را دريافت بوى دل باخت و به وعدهء بخشيدن مال و جاه و گرفتن زن ديگر براى اعرابى به تطميع وى پرداخت .\r\n« اعرابى چون اين گونه سخنان از معاويه شنيد سخت ناراحت شد و فريادى از دل بركشيد و چون مردگان بر زمين افتاد . وقتى به هوش آمد ابياتى عاجزانه برخواند .\r\n« معاويه گفت : تو اقرار كردى كه او را طلاق گفته‌اى مروان هم او را طلاق داده ! اكنون اين زن هم از تو و هم از مروان جدا است و در كار خود آزاد و صاحب اختيار . من او را آزاد مىگذارم كه از ما سه تن : من ، مروان و تو ، هر كدام را مىخواهد برگزيند و به همسرى به پذيرد .\r\n« آنگاه سعدى را گفت :\r\n« آيا امير مؤمنان را ! با اين عزّ و شرف و مقام و قصرها مىخواهى يا مروان را با آن ستمگرى و زور گويى ! يا اين اعرابى را در گرسنگى و برهنگى و بينوايى ؟\r\n« سعدى بسوى پسر عموى خود اشاره كرد و گفت :\r\n","description":"","footnote":"","page_name":" 240 ","page_number":284},
  {"content":"\r\n\r\nهذا و ان كان فى جوع و اطمار\r\nاعزّ عندى من اهلى و من جارى\r\nو صاحب التّاج او مروان عامله\r\nو كلّ ذى درهم منهم و دينار »\r\n\r\nمروان چنان كه گفته شد در ماه رمضان از سال شصت و پنج ( 65 ) به دستور عاتكه نابود گرديد و پسرش عبد الملك جانشين وى شد .\r\n","description":"","footnote":"","page_name":" 241 ","page_number":285},
  {"content":"\r\n\r\n- 4 - عبد الملك 65 - 86\r\nماه رمضان از سال شصتم هجرى عبد الملك پسر مروان جاى پدر را گرفته و امارت و سلطنت را مدّعى و متصدى مىبوده ليكن بتعبير جلال الدين سيوطى در تاريخ الخلفاء ، و برخى ديگر از علماء تسنّن ، خلافت او به صحت نپيوسته مگر از سال هفتاد و سه ( 73 ) كه ابن زبير را كشته است . عين عبارت سيوطى چنين است :\r\n« . . لم تصحّ خلافته و بقى متغلَّبا على مصر و الشّام ثمّ غلب على العراق و ما والاها إلى ان قتل ابن الزّبير ، سنة ثلاث و سبعين ، فصحّت خلافته من يومئذ ! و استوثق له الامر » در سال هفتاد و سه ( 73 ) حجّاج بن يوسف به فرمان عبد الملك براى اين كه كار عبد الله زبير را يكسره كند به مكَّه رفته و كعبه را خراب كرده و در سال هفتاد و چهار ( 74 ) به مدينه رفته و با اهل مدينه به سختى و خشونت رفتار نموده و باقى ماندگان از صحابه را كه در مدينه مىبوده‌اند نخست مورد استخفاف و اهانت قرار داده و ايشان را خوار و ذليل داشته و بدين منظور بزرگانى مانند جابر بن عبد الله انصارى و سهل بن سعد ساعدى و انس بن مالك را بر گردنها و دستهايشان مهر نهاده ! ( شايد ، باصطلاح ، داغ گذاشته كه بندگى و بردگى را نشان باشد ! ) سيوطى ( تاريخ الخلفاء - صفحه 317 ) اين مضمون را نوشته است :\r\n« روزى ، يكى از دوستان عبد الملك به شانهء او دست زد و گفت : « اتّق الله فى أمّة محمّد اذا ملكتهم » عبد الملك گفت : از اين شوخى درگذر ، من كجا و مقامى به اين بزرگى كجا ! ؟ باز آن مرد گفت : « اتّق الله فى أمرهم » .\r\n","description":"","footnote":"","page_name":" 242 ","page_number":286},
  {"content":"\r\n« همان شخص گفته است : هنگامى كه يزيد پسر معاويه سپاه بسوى مكه گسيل داشته عبد الملك گفته است :\r\n« اعوذ با لله أيبعث إلى حرم الله ؟ آن دوست باز بر شانهء او دست نهاده و گفته است : « جيشك إليهم اعظم » باز هم سيوطى از ابن ابى عائشه ( در همان صفحه از همان كتاب ) آورده كه گفته است :\r\n« افضى الامر إلى عبد الملك و المصحف فى حجره فاطبقه و قال : هذا آخر العهد بك » ! و هم سيوطى در همان كتاب ( صفحه 220 ) عقيدهء خود را در بارهء عبد الملك بدين عبارت ، اشارت آورده است :\r\n« لو لم يكن من مساوى عبد الملك الَّا الحجّاج و توليته إيّاه على المسلمين و على الصّحابة ، رضى الله عنهم ، يهينهم و يدلَّهم : قتلا و ضربا و شتما و حبسا . و قد قتل من الصّحابة و اكابر التابعين ما لا يحصى ، فضلا عن غيرهم و ختم فى عنق انس و غيره من الصّحابة ختما ، يريد بذلك ذلَّهم ، فلا رحمه الله و لا عفا عنه » ابن عبد ربّه در « العقد الفريد » ( جزء پنجم - صفحه 327 ) از اصمعى آورده كه اين مضمون را گفته است :\r\n« پس از مرگ حجّاج زندانها را رسيدگى كردند سى و سه هزار كس زندانى داشت كه بر هيچ كدام از ايشان قتل و صلبى واجب نبود ! ! از آن جمله اعرابى بود كه در ميدان مدينهء واسط بول كرده بود پس چون با ديگران آزاد شد اين بيت را انشاء كرد :\r\n\r\nاذا نحن جاورنا مدينة واسط\r\nخرينا و بلنا لا نخاف عقابا\r\n\r\n","description":"","footnote":"","page_name":" 243 ","page_number":287},
  {"content":"\r\n« نضر بن شميل گفته است از هشام شنيدم كه مىگفت : كسانى را كه حجاج به صبر كشته احصاء كرده‌اند يك صد و بيست هزار ( 120 ) تن بوده‌اند ! « حجاج روزى مردم عراق را خطبه مىگفت پس گفت :\r\n« يا اهل العراق ، بلغنى انّكم تروون عن نبيّكم ! انّه قال : « من ملك على عشرة رقاب من المسلمين جيء به يوم القيامة مغلولة يداه إلى عنقه ، حتّى يفكَّه العدل او يوبقه الجرم » و ايم الله انّي لأحبّ إليّ ان احشر مع ابى بكر و عمر مغلولا ! من ان احشر معكم مطلقا ! » باز همو ( در همان جزء از همان كتاب - صفحه 328 - ) اين مضمون را آورده است :\r\n« حجّاج آهنگ حجّ كرد پس پسر خود محمّد را جانشين خويش ساخت و حكومت بر مردم عراق را به او داد آنگاه به منبر بر آمد و چنين گفت :\r\n« يا اهل العراق يا اهل الشّقاق و النّفاق ! « انّي اردت الحجّ و قد استخلفت عليكم محمّدا ولدى ، و أوصيته بخلاف ما اوصى به رسول الله ( ص ) فى الانصار ! فانّه اوصى فيهم ان يقبل من محسنهم ، و يتجاوز عن مسيئهم .\r\n« و انّي أوصيته ان لا يقبل من محسنكم ! و ان لا يتجاوز عن مسيئكم ! . . » حجّاج براى خوش آمد عبد الملك و تحكيم امارت خود مقام خلافت را از مقام رسالت بالاتر مىشمرده و عبد الملك هم به آن راضى مىبوده و از او خوشش مىآمده و به گفته اش استناد مىخواسته است .\r\nابن عبد ربّه ( جزء پنجم « عقد » صفحه 332 ) چنين آورده است :\r\n« و ممّا كفّرت به العلماء الحجّاج قوله و راى النّاس يطوفون بقبر رسول الله صلَّى الله عليه و سلَّم و منبره : انّما يطوفون باعواد و رمّة » و همو ( در همان صفحه ) اين مضمون را به اسناد از ابن عباس آورده كه گفته است :\r\n","description":"","footnote":"","page_name":" 244 ","page_number":288},
  {"content":"\r\n« نزد عبد الملك بوديم كه نامه‌اى از حجاج بوى رسيد مبنى بر بزرگداشت امر خلافت و اين كه آسمان و زمين به چيزى جز خلافت قيام ندارد و اين كه خليفه در نزد خدا از ملائكه مقربين و انبياء مرسلين افضل است زيرا خدا آدم را بدست خود آفريده و در بهشتش ساكن ساخته ملائكه را به سجدهء او واداشته و چون به زمينش فرستاد خليفهء خود قرارش داده و ملائكه را به رسالت بسوى او گسيل داشته است .\r\n« عبد الملك را اين نامه خوش آيند افتاد و گفت دوست داشتم كه از خوارج كسى اينجا مىبود و من او را با اين نامه مخاصمه مىكردم پس عبد الله بن يزيد كه آنجا بود به منزل خود بازگشت و با ميهمانان خويش اين سخن را به ميان گذاشت . حوار بن زيد جنتى كه از خوارج و از فراريان از حجاج بود و در آنجا حضور داشت به عبد الله گفت : از عبد الملك براى من امان بگير و مرا آگاه ساز تا بروم و با او گفتگو كنم .\r\nعبد الله امان گرفت و حوار را آگاه ساخت .\r\n« پس بامداد فردا حوار غسل كرد و دو جامه پوشيد و حنوط نمود و به دربار رفت و پس از استجازه با جامه‌اى سفيد كه بوى حنوط از آن به مشام مىرسيد به مجلس عبد الملك در آمد و گفت : السّلام عليكم و نشست .\r\n« عبد الملك غلام را فرمود نامهء حجاج را آورده و به دستور او قرائت كرد چون تمام شد حوار گفت : چنان مىبينم كه ترا به جاى فرشته نهاده و به جاى پيغمبر نشانده و در موضع خليفه قرار داده پس اگر تو فرشته هستى چه كسى ترا فرو فرستاد ؟ و اگر پيمبرى چه كسى ترا به پيمبرى برگزيده و به مردم فرستاده ؟ و اگر خليفه و جانشين هستى چه كسى ترا جانشين و خليفهء خود قرار داده آيا از راه شور با مسلمين خلافت يافته ؟\r\nيا به شمشير امور مردم را بدست گرفته و بر ايشان چيره و غالب شده‌اى ؟\r\n« عبد الملك گفت : چون ترا امان داده‌ام آزارى به تو نمىرسانم ليكن به خدا سوگند نبايد در شهرى كه من باشم تو زندگانى كنى . . » باز هم بنقل ابن عبد ربّه ( جزء پنجم صفحه 333 ) حجّاج در طىّ كلامى گفته است :\r\n","description":"","footnote":"","page_name":" 245 ","page_number":289},
  {"content":"\r\n« و يحكم ! أخليفة احدكم فى اهله ، اكرم عليه ام رسوله إليهم » سيوطى در تاريخ الخلفاء ( صفحه 220 ) اين مضمون را آورده است :\r\n« عبد الملك به هنگام مرگ كه فرزند و جانشين خود ، وليد ، را وصيت مىكرده در جمله مضمون زير را به او سفارش كرده است :\r\n« . . جانب حجّاج را نيك نگه دار و او را اكرام كن چه او است كه اين مقام را براى شما آماده و رام ساخته و او است كه در برابر مخالفان ، ترا شمشير و دست است پس سخن هيچ كسرا در باره اش مپذير و به سعايت مردم در حق وى گوش مده و بدان كه تو به او نيازمندتر هستى تا او به تو .\r\n« چون من بميرم و چشم از جهان فرو بندم مردم را به بيعت خويش فرا خوان هر كس سر برگرداند سرش را با تيغ آبدار بردار .\r\n« آنگاه بيتى را خواند كه وليد را گريه دست داد عبد الملك ، برآشفت و گفت :\r\n« اين چيست ؟ آيا مانند زنان گريه سر مىدهى و ناله مىكنى ؟ چون من بميرم دامن به كمر زن و مانند پلنگ باش و تيغ بر آر و هر كس در برابرت خودنمايى و اظهار حيات كند گردن بزن و آن را كه به خاموشى گرايد و در برابر تو سر بلند نكند بگذار به درد درون و رنج نهان خويش باشد و از درد و رنج درونى از ميان برود و بميرد » عسكرى در كتاب « الاوائل » ( بنقل سيوطى در تاريخ الخلفاء - صفحه 218 - ) در جملهء اوصافى كه براى عبد الملك آورده چنين گفته است :\r\n« و هو اوّل من غدر فى الإسلام و اوّل من نهى عن الكلام بحضرة الخلفاء و اوّل من نهى عن الأمر بالمعروف » منظور عسكرى از « غدر » كه در « اوّليّات » عبد الملك ياد كرده غدر او است نسبت به عمرو بن سعيد بن عاص كه مورّخان معتمد در كتب خود آن را به تفصيل آورده‌اند . عسكرى خودش هم گفته است :\r\n« كان مروان بن الحكم ولىّ العهد عمرو بن سعيد بن العاص بعد ابنه فقتله\r\n","description":"","footnote":"","page_name":" 246 ","page_number":290},
  {"content":"\r\nعبد الملك ، و كان قتله اوّل غدر فى الإسلام . فقال بعضهم :\r\n\r\nيا قوم لا تغلبوا عن رأيكم فلقد\r\nجرّبتم الغدر من ابناء مروانا\r\nامسوا و قد قتلوا عمراً و ما رشدوا\r\nيدعون غدرا بعبد الله ، كيسانا\r\nو يقتلون الرّجال البزل صاحية\r\nلكي يولَّوا امور النّاس ولدانا\r\nتلاعبوا بكتاب الله فاتّخذوا\r\nهواهم فى معاصى الله قرآنا »\r\n\r\nسيوطى در تاريخ الخلفاء ( صفحه 218 ) نقل كرد كه گفته‌اند : عبد الملك پس از كشته شدن عبد الله زبير در سال هفتاد و پنج ( 75 ) كه به مدينه رفته به منبر بر آمده و بعد از حمد و ثناء الهى چنين گفته است :\r\n« امّا بعد فلست بالخليفة المستضعف ( يعنى عثمان ) و لا الخليفة المداهن ( يعنى معاوية ) و لا الخليفة المأفون ( يعنى يزيد ) . الا و انّ من كان قبلى من الخلفاء كانوا يأكلون و يطعمون من هذه الأموال الا و انّي لا اداوى ادواء هذه الامّة الَّا بالسّيف حتّى يستقيم لي قناتكم .\r\n« تكلَّفوننا اعمال المهاجرين و لا تعملون مثل اعمالهم فلن تزداد الَّا عقوبة حتّى به حكم السّيف بيننا و بينكم .\r\n« هذا عمرو بن سعيد قرابته قرابته و موضعه موضعه قال برأسه : هكذا فقلنا بأسيافنا : هكذا . الا و انّا نحمل لكم كلّ شىء الَّا و ثوبا على امير او نصب راية .\r\nالا و انّ الجامعة الَّتى جعلتها فى عنق عمرو بن سعيد عندى . و الله لا يفعل احد فعله الَّا جعلتها فى عنقه .\r\n« و الله لا يامرنى احد بتقوى الله ، بعد مقامى هذا ، الَّا ضربت عنقه « 1 » »\r\n\r\n","description":"","footnote":"\r\n« 1 » خصوص اين جمله اخير در بسيارى از كتب معتبره آورده شده از جمله در « الكامل » ( جزء چهارم صفحه 104 ) هم نقل گرديده است .\r\n","page_name":" 247 ","page_number":291},
  {"content":"\r\nبعد از اين سخنان از منبر فرود آمده است . عبد الملك در نيمه شوال از سال هشتاد و شش ( 86 ) به سنّ شصت و سه سالگى ( 63 ) در گذشته و فرزندش وليد ، كه ولايت عهد مىداشته ، به جاى پدر زمام دار حكومت گشته و بر مسند خلافت نشسته و تا ماه جمادى الآخرة يا ربيع الاول ، از سال نود و شش ( 96 ) كه به گفته ابن اثير به سن چهل و دو سالگى ( و به قولى ديگر 44 سالگى ) در گذشته سلطنت مىداشته است .\r\n","description":"","footnote":"","page_name":" 248 ","page_number":292},
  {"content":"\r\n\r\n\r\n5 - وليد 86 - 96\r\nدر ماه شوال عبد الملك در گذشت ، بزرگترين فرزندش به نام وليد ، كه ولايت عهد مىداشت ، به جاى پدر به سلطنت نشست وليد تربيتى درست نمىداشته و به درستى سخن نمىرانده و ، باصطلاح ، « لحّان » « 1 » بوده است . چون عبد الملك او را سخت دوست مىداشته در تعليم و تربيت ، كه معمولا در باديه انجام مىيافته ، كوتاهى كرده است . اين عبارت از عبد الملك نقل شده است : « اضرّنا فى الوليد حبّنا له ، فلم نوجّهه إلى البادية » « 2 » .\r\nدر بارهء غلطگويى وليد مواردى در كتب تاريخ آورده شده كه نمونه را چند مورد ياد مىگردد :\r\nروزى در مدينه بر منبر رسول ( ص ) بر آمده تا خطبه بخواند خطاب به مردم مدينه را به غلط « يا اهل المدينة » ( بضم لام ) آورده است . بارى ديگر بر منبر آيه را به غلط « يا ليتها كانت القاضية » ( بضم تاء ليت ) قرائت كرده است .\r\nوقتى ديگر غلام خود را گفته است : « ادع لي صالح » غلام بانگ برآورده است « يا صالحا » وليد بوى گفته است : « انقص ألفا » عمر بن عبد العزيز كه در\r\n\r\n","description":"","footnote":"\r\n« 1 » ابن اثير در كتاب « الكامل » ( جزء چهارم - صفحه 138 ) چنين آورده است :\r\n« و كان الوليد لحانا لا يحسن النحو ، دخل عليه اعرابى فمت اليه بصهر بينه و بين قرابته فقال له الوليد : « من ختنك » بفتح النون و ظن الاعرابى انه يريد الختان فقال :\r\n« بعض الاطباء » فقال له سليمان : انما يريد امير المؤمنين « من ختنك » و ضم النون . فقال الاعرابى : نعم فلان . و ذكر ختنه »\r\n« 2 » العقد الفريد ( جزء پنجم صفحه 187 ) .\r\n","page_name":" 249 ","page_number":293},
  {"content":"\r\nآنجا بوده گفته است : « و أنت يا امير المؤمنين فزد ألفا » وليد بتعبير سيوطى « كان جبّارا ظالما » و بتعبير ابن اثير « كان جبّارا عبيدا » سيوطى از كتاب « حلية الاولياء » نقل كرده كه :\r\n« هنگامى كه وليد در شام و حجّاج در عراق و عثمان بن جباره در حجاز و قزّة بن شريك در مصر امارت مىداشته‌اند عمر بن عبد العزيز مىگفته است « امتلأت الأرض ، و الله ، جورا » وليد مدت ده سال زمام دار امور مسلمين بوده در اين ده سال فتوحات اسلامى بسيار توسعه يافته : بيگند و بخارا و سردانيه و سطموره و قميقم و هند و اندلس و جرثومه و طوانه و جزيرهء منورقه و ميورقه و نسف و كشّ و شومان و حصونى از آذربايجان و دبيل و باجه و بيضاء و خوارزم و سمرقند و كابل و سغد و فرغانه و شاش و سنداره و طوس و بسيارى از جاهاى ديگر را كه مورّخان معتبر آنها را ضبط كرده و نام برده‌اند از فتوحات زمان وليد بشمار گرفته‌اند .\r\nوليد برخى از شئون دينى را ، تا حدّى ، مورد توجه مىداشته و آثار علاقه مندى ابراز مىكرده است از جمله بتعبير سيوطى ( در تاريخ الخلفاء ) « و رزق الفقهاء و الضعفاء و الفقراء و حرّم عليهم سؤال الناس . . » و از جمله اين كه در همان آغاز زمامدارى و فرمانروائى خود ( سال 87 ) دستور داده است مسجد پيغمبر ( ص ) را توسعه دهند و در همان سال ( 87 ) يا سال هشتاد و هشت ( 88 ) به ساختن مسجد جامع دمشق ( مسجد اموى ) اقدام كرده است .\r\n","description":"","footnote":"","page_name":" 250 ","page_number":294},
  {"content":"\r\nمسجد دمشق\r\nاين مسجد از مهمترين مساجد اوائل اسلام است و از دو نظر مناسب است كه در اين موضع ، مختصرى در بارهء آن ايراد گردد : يكى اين كه نخستين مسجدى است كه از جنبهء فقهى و از لحاظ نظر اسلامى ، كه سادگى و بىپيرايگى و عدم زخرفه در مساجد مطلوب و مستحسن است اين مسجد به طورى ديگر و بر خلاف منظور دينى و فقهى ساخته و پرداخته و آراسته شده و هم خراب كردن كليسا بر خلاف عهد و بر خلاف دستور فقهى به عمل آمده و دو ديگر اين كه از لحاظ عظمت و زيادت اموالى كه در اين ساختمان ، كه نخستين اثر اسلامى مهمّ است ، مصرف گرديده است .\r\nچگونگى وضع اين مسجد و بناء آن را از كتاب « معجم البلدان » شيخ شهاب الدين ابو عبد الله ياقوت بن عبد الله حموى رومى بغدادى ( متوفّى به سال ششصد و بيست و شش 626 - ه . ق ) ترجمه و در اينجا نقل مىكنم :\r\n« . . گفته‌اند : عجائب دنيا چهار است : پل سنجه ، منارهء اسكندريه ، كنيسهء رها و مسجد دمشق . اين مسجد را وليد بن عبد الملك كه بر ساختمان و آبادى مساجد همّت مىداشته ساخته است .\r\n« شروع به ساختن اين مسجد در سال هشتاد و هفت ( 87 ) ، و به قولى هشتاد و هشت ( 88 ) آغاز شده است هنگامى كه وليد ساختن اين بنا را آهنگ كرد نصاراى دمشق را بخواست چون فراهم آمدند به ايشان گفت :\r\n« ما مىخواهيم كليساى شما - يعنى كليساى يوحنّا - را بر مسجد خود بيفزاييم و به جاى آن در هر جا كه شما بخواهيد كليسايى بدهيم و اگر هم بخواهيد بهاى آن را به شما با افزودن چند برابر مىدهيم .\r\n","description":"","footnote":"","page_name":" 251 ","page_number":295},
  {"content":"\r\n« مسيحيان نپذيرفتند و عهدنامهء خالد بن وليد را آوردند و پس از آن چنين گفتند :\r\nما در كتابهاى خود ديده‌ايم كه هر كس اين كليسا را ويران كند به مرض خناق گرفتار مىشود .\r\n« وليد گفت : اكنون من نخستين كسى خواهم بود كه براى ويران كردن آن دست بلند كند پس در حالى كه قبايى زرد پوشيده برخاست و به خراب كردن آن پرداخت مردم هم چون اين را از وليد ديدند او را پيروى كردند و به ويران ساختن كليسا مشغول شدند .\r\n« پس به آن اندازه كه مىخواست از كليسا بر مسجد افزود و در بناء آن بدان اندازه كه برايش ممكن بود مردم را جمع كرد و محفل آراست و خرج اموال در اين راه بر وى آسان بود .\r\n« غيث بن على ارمنازى در كتاب دمشق ، بنا به آن چه جمال الدين اكرم ، ابو الحسن على بن يوسف شيبانى ، ادام الله أيّامه ، به من گفت ، آورده است كه :\r\n« وليد دستور داده است تا در گود كردن و پايين بردن زمين براى پايه گذارى ديوارهاى مسجد استقصاء به عمل آيد و تا آنجا كه امكان داشته باشد پايين بروند . كارگران هم اطاعت امر او را در كندن و گود كردن كوشا بودند تصادف را كنار جايى كه گود مىكردند به ديوارى برخوردند وليد را آگاه ساختند و سختى و استوار بودن ريشهء ديوار را بوى گفتند و از او اجازت خواستند كه ميان مسجد را بر آن ديوار به پا دارند و آن را كه محكم است پايهء كار خود قرار دهند .\r\n« وليد گفت : مرا به محكم بودن اين ديوار ، يقين و اطمينان ، چنان كه بايد ، نيست و مىخواهم محكم بودن بنياد كار را ترديد و تزلزل در كار نباشد و پايه گذارى را شك و گمان همراه نگردد پس تحصيل يقين را زمين متقابل ديوار را بشكافيد و ژرفاى آن را تا آب برسانيد آنگاه اگر ديوار را ريشه دار و محكم يافتيد و پسنديديد بنا را بر آن استوار داريد و گر نه خود ديوارى از نو بسازيد .\r\n","description":"","footnote":"","page_name":" 252 ","page_number":296},
  {"content":"\r\n« به دستور وليد زمين را گود كردند و پايين رفتند ناگاه درى يافتند كه بر آن سنگى نهاده و بر آن سنگ ، نوشته‌اى حكّ و نقر شده بود وليد امر داد كسى را كه به آن خط آشنا باشد بجويند كوشش كردند كسى را يافتند كه آن خط را مىشناخت و مىتوانست بخواند . او گفت : اين خط ، يونانى است و مفادش چنين است :\r\n« چون امارات و نشانه هاى « حدوث » با جهان همراه است پس جهان و آن چه در جهان است « حادث » است پس ناگزير « محدث » دارد .\r\n« اين هيكل به فرمان دوست دار خير ، از مال خالص و حلال او ، ساخته شده ، پس از گذشت هفت هزار و نهصد سال ( 7900 ) براى اهل اسطوان .\r\n« هر كسى كه به اين جا راه يابد و به درون آن در آيد اگر بخواهد از بانى آن ، بخير يادى كند خواهد كرد . » « اهل اسطوان گروهى بوده‌اند از حكماء پيشين و نخستين كه در « بعلبك » مىزيسته‌اند .\r\n« گفته‌اند : وليد خراج هفت سال بلاد اسلامى را در ساختن اين مسجد مصرف كرده است و چون دفاتر هزينه و صورت حساب مخارج مسجد را كه بر هجده شتر بار بود به نزد وليد برده‌اند به آنها نگاهى كرده و دستور داده است آنها را بسوزانند و گفته است كارى را كه به نام خدا و براى او انجام يافته بررسى و بازرسى نشايد كرد .\r\n« از عجائب و شگفتيهاى مسجد اينست كه اگر شخصى صد سال عمر كند و هر روز در آن به دقّت و تامّل بنگرد هر روز از زيبايى صنعت و هنر و از گوناگون بودن آثار ذوق و رنگارنگ شدن مشهودات ظرافتهاى فنّى چيزى را در مىيابد كه روزهاى پيش آن را در نيافته بوده است .\r\n« حكايت شده كه بهاى مقدار سبزى خوردن را ، كه كارگران و استادان در آنجا با خوراك خود خورده‌اند شش هزار دينار ! به حساب بوده است .\r\n« از زيادى مخارج و گزاف بودن آن مردم دمشق ناراحت شده و به صدا در آمده\r\n","description":"","footnote":"","page_name":" 253 ","page_number":297},
  {"content":"\r\nو اعتراض داشته‌اند كه چرا اموال بيت المال مسلمين در راهى خرج مىشود و به مصرفى مىرسد كه ايشان را در آن فائده و سودى نيست وليد چون اعتراض مردم را دانسته و از سخنان ايشان آگاهى يافته چنين پاسخ گفته است :\r\n« شنيده‌ام شما اين سو و آن سو سخنانى مىگوييد و اينك بدانيد كه هم اكنون بيت المال شما چنانست كه اگر تا هجده سال ديگر يك دانه گندم به آن وارد نشود به شما جواب مىدهد و عطاء هيجده سالهء شما در آن موجود است . مردم چون اين سخنان وليد را شنيده اطمينان يافته و خاموش شده‌اند .\r\n« گفته‌اند : ساختمان اين مسجد مدت نه سال ، كه هر روز نه هزار مرد به سنگ بريدن اشتغال مىداشته‌اند طول كشيده ! و ششصد ( 600 ) سلسله ( زنجير ) كه از زر ناب بوده در اين مسجد وجود داشته است ! « چون از امر مسجد فراغ حاصل شد و بنيان آن به اتمام رسيد وليد دستور داد براى سقف مسجد ارزيز به كار برند . پس از همهء بلاد ارزيز بخواست و همهء آنها به كار رفت ليكن كافى نشد و يك قطعه از سقف باقى ماند كه ارزيز بدان نرسيد و ناقص ماند و ارزيز هم يافت نشد .\r\n« وليد را آگاه ساختند كه زنى را به آن اندازه ارزيز هست كه اين كار به اتمام آيد ليكن آن را نمىفروشد مگر اين كه به وزن آن ، زر بوى داده شود وليد گفت : آن را از آن زن بخريد هر چند دو برابر وزن آن ، زر بخواهد . چنين كردند .\r\nچون آن زن ، زر را دريافت داشت گفت : من چنان گمان مىداشتم كه امير شما را در بناى اين ساختمان بنا بر جور و ستم است اكنون كه مىبينم از راه انصاف مىرود و در اين كار از تعدّى و زور دورى مىجويد من شما را گواه مىگيرم كه ارزيز خود را « للَّه » ( براى خدا ) رايگان در اختيار شما مىگذارم تا مصرف كار مسجد كنيد . آنگاه زرها را كه در برابر ارزيز او بوى داده شده بود به ايشان باز پس داد .\r\n« وليد كه از اين گذشت آن زن آگاه شد دستور داد بر آن صفحه از ارزيز كه\r\n","description":"","footnote":"","page_name":" 254 ","page_number":298},
  {"content":"\r\nاهدايى آن زن بود كلمهء « للَّه » بنويسند و آنها را در آن چه نام خود وليد بر آن نوشته شده داخل نسازند .\r\n« در قبلهء مسجد مكرمه ( تاكستانى ) احداث كرده كه هفتاد هزار دينار خرج احداث اين باغچه شده است .\r\n« موسى بن حمّاد بربرى گفته است :\r\nدر مسجد دمشق شيشه ( آيينه ) اى را ديدم كه بر آن به زر سورهء « ألهيكم التّكاثر » كنده و حكّ شده بود و گوهرى سرخفام بر حرف « قاف » از كلمهء * ( « الْمَقابِرَ » ) * چسبانده و در آن نشانده بودند چگونگى آن را جويا شدم گفتند :\r\n« وليد را دخترى بوده كه اين گوهر سرخ بوى تعلَّق مىداشته دختر مرده است و مادرش خواسته است كه اين گوهر با دختر باشد و در قبر دفن گردد وليد حيله را به كار برده و دستور داده است كه آن را در « قاف » كلمه « المقابر » بگذارند و به مادر دختر سوگند ياد كرده كه گوهر را در « مقابر » جا داده است پس اين تدبير مادر را قانع و ساكت كرده است » .\r\nباز هم ياقوت از كتاب « البلدان » تأليف اديب مشهور ، جاحظ ، از زيباييهاى مسجد و از ستونهاى عظيم مرمر آن و از اين كه شهرها و هر درختى كه در دنيا هست در خلال آن بستكهاى سرخ و زرد و زر اندود شدهء معرّق تصوير و ترسيم گرديده و هم از سه منبر عظيمى كه در مسجد هست و . . نقل كرده و گفته است .\r\n« چون عمر بن عبد العزيز امارت و سلطنت يافته گفته است : اين همه اموال مسجد را كه در راه خود خرج نشده من ببيت المال مسلمين برمىگردانم ، اين سنگها و معرّقها را برمىدارم و هم اين سلاسل زرّين را برمىدارم و به جاى اين زنجيرها ريسمان قرار مىدهم ! « اهل دمشق را گفته و تصميم عمر سخت گران آمده در اين ميان ، ده تن از بزرگان روم به دمشق آمدند و خواستار رفتن به مسجد شدند و اجازت خواستند عمر رخصت داد\r\n","description":"","footnote":"","page_name":" 255 ","page_number":299},
  {"content":"\r\nو فرمود مردى زبان دان ايشان را همراه كند و سخنان آنان را به طورى كه متوجه نشوند گوش كند و به ياد بسپرد و آنها را به عمر خبر دهد .\r\n« روميان به مسجد در آمدند و بسوى قبله رفتند و سرها را براى ديدن عظمت مسجد بالا گرفتند ليكن بزرگ آنان رنگش زرد شد و سر به زير افكند سبب را جويا شدند گفت :\r\n« ما ، روميان را چنان گمان مىرفت كه عرب درنخواهد پاييد اكنون كه اين پرستشگاه سخت و استوار و با عظمت را مىنگرم مىبينم روزگار ايشان دراز است .\r\n« عمر چون از اين گفته آگاه شد گفت :\r\n« اكنون كه اين مسجد و عظمت آن موجب ناراحتى و خشم كافرانست من آن را چنان كه هست مىگذارم و از انديشه پيش خويش در گذشت .\r\n« اين مسجد به گوهرهاى گرانبها مرصّع شده و قنديلهايى زياد سيمين و زرين ، در آن آويخته گرديده است . . » تا آخر آن چه ياقوت در بارهء اين مسجد آورده است .\r\nوليد در ماه جمادى الآخره ، يا ربيع الاول از سال نود و شش ( 96 ) در گذشته و برادرش سليمان بن عبد الملك به جايش نشسته است .\r\n","description":"","footnote":"","page_name":" 256 ","page_number":300},
  {"content":"\r\n\r\n- 6 - سليمان 96 - 99\r\nدر ماه جمادى الآخرة ( يا ربيع الاوّل ) از سال نود و شش ( 96 ) كه وليد مرده برادرش سليمان بحسب وصيت پدرش ، عبد الملك ، كه وى را ولايت عهد بعد از وليد داده بوده است ، بعنوان خلافت ، حكم را و زمام دار امور مسلمين شده و تا ماه صفر از سال نود و نه ( 99 ) كه به سن چهل و سه سالگى ( به قولى اظهر ) مرده حكومت كرده است .\r\nاز صفات بارزهء سليمان ، شكمبارگى و پر خورى او بوده و در اين باره داستانهايى را كه شايد از مبالغه و گزاف به دور نباشد ، بزرگان اهل سنت نوشته‌اند .\r\nاز آن جمله سيوطى ( در تاريخ الخلفاء - صفحه 226 - ) چنين نوشته است :\r\n« كان من الاكلة المذكورين . اكل فى مجلس سبعين رمّانة و خروفا « 1 » و ستّ دجاجات و مكَّوك « 2 » زبيب طائفىّ . . » چنان كه از برخى نقل شده سليمان نسبت به على ( ع ) سخت عداوت مىورزيده است .\r\n\r\n","description":"","footnote":"\r\n« 1 » برهء شش ماهه .\r\n« 2 » « مكوك ، پيمانه و هو ثلث كيلجات . و كيلجة من و سبعة اثمان منا . و المن رطلان و الرطل اثنى عشر أوقية . و الاوقية استار و ثلث استار . و الاستار اربعة مثاقيل و نصف . و المثقال درهم و ثلاثة اسباع درهم . و الدرهم ستة دوانيق . و الدانق قيراطان . و القيراط طسوجان . و الطسوج حبتان . و الحبة سدس ثمن درهم و هو جزء من ثمانية و اربعين جزء من درهم . مكاكيك ، جمع ( صراح اللغة ) .\r\n","page_name":" 257 ","page_number":301},
  {"content":"\r\nابو نعيم در حلية الاولياء ( جلد پنجم صفحه 105 ) طىّ ترجمهء طلحة بن مصرف ، به اسناد از علاء بن كريز قصه‌اى بدين مضمون آورده است .\r\n« علاء گفته است :\r\n« سليمان بن عبد الملك نشسته بود كه مردى با حالى متكبّرانه از آنجا گذشت .\r\nسليمان گفت : چنان مىنمايد كه اين مرد از مردم عراق و از كوفه و از قبيلهء همدان باشد . آنگاه گفت : او را بياوريد . پس وى را به نزدش آوردند . پرسيد از چه كسانى هستى ؟ پاسخ داد : از مردم عراق . از كدام شهر آنان ؟ گفت : از كوفيان . باز پرسيد :\r\nاز كدام قبيلهء مردم كوفه ؟ پاسخ داد : از قبيلهء همدان . سليمان را شگفتى افزون شد و پرسيد :\r\n« در حق ابو بكر چه مىگويى ؟ پاسخ داد من زمان او را ادراك نكرده‌ام او هم به زمان من نرسيده ليكن مردم او را به نيكى ياد كرده‌اند و ان شاء الله چنين بوده است .\r\n« پرسيد در حق عمر چه مىگويى ؟ به پاسخى مانند آن چه براى ابو بكر گفته بود به اين پرسش هم پاسخ داد . پرسيد در بارهء عثمان چه مىگويى ؟\r\n« گفت : زمان هم را ادراك نكرده‌ايم ليكن گروهى از مردم ، او را خوب و گروهى بد گفته‌اند و خدا دانا است . پرسيد در بارهء على چه مىگويى ؟ باز پاسخى مانند پاسخى كه براى عثمان داده بود گفت .\r\n« سليمان گفت : على را دشنام بده و ناسزايش بگو ! گفت : نمىگويم .\r\n« گفت : به خدا سوگند بايد على را سبّ كنى و ناسزا گويى . پاسخ داد به خدا اين كار را نمىكنم .\r\n« سليمان گفت : به خدا سوگند اگر على را سبّ نكنى گردنت را مىزنم . باز هم گفت : به خدا سوگند سبّ نمىكنم .\r\n« سليمان امر كرد آن مرد را گردن بزنند .\r\n« مردى كه شمشيرى برهنه در دست داشت و او را سخت تكان مىداد چنان كه برق\r\n","description":"","footnote":"","page_name":" 258 ","page_number":302},
  {"content":"\r\nآن ديده را خيره مىساخت برخاست . پس سليمان باز سوگند ياد كرد كه اگر ناسزا به على نگويى و او را سبّ نكنى گردنت زده و سرت افتاده مىشود . آن مرد هم سوگند ياد كرد كه چنين كارى نخواهد كرد و آواز داد :\r\n« اى سليمان مرا اجازت ده تا ترا نزديك شوم و مطلبى به تو بگويم .\r\nسليمان ، وى را نزديك خواند پس چنين گفت :\r\n« اى سليمان ! آيا تو به آن چه كسى كه از تو بهتر است از كسى كه از من بهتر است در بارهء كسى كه نسبت به على شرّ است خرسندى داد و راضى گرديد رضا نمىدهى و خرسند نمىشوى ؟\r\n« سليمان گفت : اين سخن را چه معنى است و مقصودت از آن چيست ؟\r\nآن مرد گفت :\r\n« عيسى بن مريم كه از من بهتر است و در بارهء بنى اسرائيل كه نسبت به على شرّ است گفت : « ان تعذبهم فإنّهم عبادك و ان تغفر لهم فانّك أنت العزيز الحكيم » خدا از او راضى شد و به گفته اش عنايت كرد .\r\n« علاء گفته است : در اين هنگام سليمان را نگريستم كه گويى خشم از چهره اش فرود مىآيد تا به نوك بينى او رسيد پس گفت : او را واگذاريد . او را رها كردند و او از آنجا رفت و راه خويش را پيش گرفت . و من مردى را كه از هزار مرد بهتر باشد جز او نديدم و او طلحة بن مصرف بود » .\r\nسليمان با شكمبارگى و پر خوارى مانند ديگر زمام داران اين خاندان ( جز يكى دو تن ) به لهو و لعب سرگرم و با مغنّيان و مطربان همدم مىبوده است .\r\nابن قيّم جوزى « 1 » در كتاب « اخبار النّساء » ( صفحه 49 ) داستانى از سليمان بن عبد الملك آورده كه آن داستان مربوط است بيكى از زنان و كنيزكان سليمان به نام ذلفاء و او كنيزكى بوده بسيار زيبا و دل ربا « 2 » كه به سعيد بن عبد الملك ، برادر سليمان\r\n\r\n","description":"","footnote":"\r\n« 1 » ابو عبد اللَّه محمد بن بكر زرعى دمشقى حنبلى ( 691 - 751 ه . ق )\r\n« 2 » ذلفاء مؤنث اذلف . ذلف الانف : صغر و استوت ارنبته .\r\n","page_name":" 259 ","page_number":303},
  {"content":"\r\nتعلَّق داشته و سعيد او را به هزار هزار درهم ( يك ميليون ) خريده بوده است و چون سعيد مرده سليمان آن را صاحب گشته است .\r\nاين داستان به پارسى بر گردانده و خلاصه اش در اينجا آورده مىشود .\r\nسليمان را مغنّى ( آوازه خوان ) بوده « احسن النّاس وجها و اظرفهم ظرفا » به نام يسار و « كان سليمان يأنس به و يسكن اليه و يكثر الخلوة معه ! و يستمع حديثه » زمانى سليمان ، تفريح و تنزّه را با ذلفاء به نزهتگاهى به نام « دير رهبان » كه در آنجا برايش خيمه و خرگاه به پا كرده بوده‌اند رفته و يسار را هم با خود برده و دستور داده است چادرى پهلوى چادر خود براى وى افراشته‌اند و يسار را گفته است : جز در مجلس او و در حضور او در جايى ديگر نبايد خوانندگى كند .\r\n« قضا را يك شب گروهى از دوستان يسار بر او در آمده‌اند و از او خواندن را خواسته‌اند . رعايت خاطر ميهمانان را ناگزير چند آهنگى خوانده است چون بانگش به خواندن بلند گرديده و به گوش ذلفاء رسيده بى اختيار از چادر خويش بيرون شده و به صحن متنزّه در آمده و حالش دگرگون و چشمش اشك آلود و صدايش بلند گرديده در اين هنگام سليمان بيدار شده و ذلفاء را در جاى خود نديده پس بيرون رفته و ذلفاء را بدان حالت ديده و سبب آن را فهميده است .\r\n« پس يسار را خواسته و او را به مرگ تهديد كرده . يسار مستى خود و اصرار ميهمانان را عذر آورده و آنگاه گفته است : خوب است امير المؤمنين ! حظَّ و التذاذ خويش را كه از من دارد ! نابود نسازد و مرا از ميان نبرد .\r\n« سليمان گفته است : بسيار خوب حظَّ خود را از تو نابود نمىكنم ليكن براى زنان در تو حظَّى نمىگذارم . پس امر كرده است آلت مردى او را بريده و او را اخته كرده‌اند و او يك سال پس از اين واقعه مرده و بدان مناسبت نام « دير رهبان » به « دير خصيان » مبدّل گرديده است .\r\n« پس از اين قضيه سليمان به عثمان بن حيّان كه بامر او در مدينه حاكم بوده\r\n","description":"","footnote":"","page_name":" 260 ","page_number":304},
  {"content":"\r\nچنين نوشته « اخص من قبلك من المغنّين » عثمان هم امر سليمان را به كار بسته و همهء آوازه خوانان و خوانندگان مدينه را اخته كرده است ! دلال كه يكى از ايشان بوده گفته است « الآن صرنا نساء حقّا » .\r\n« عجيب اينست كه برخى از بنى مروان كه اين عمل نامشروع و مخالف با قانون فقه اسلامى را دريافته در صدد اصلاح و تأويل آن بر آمده ، و شايد هم خواسته ظرافت ذوق خود را نشان داده باشد ، گفته است : حاكم مدينه نامهء سليمان را از « احصّ » با حاء مهمله به « اخص » به خاء معجمه تصحيف كرده است . « فقال الكاتب الَّذى قرأ الكتاب : كيف تقولون ذلك و لقد كان الخاء معجمة بنقطة كانّها سهيل » « 1 » طبرى در تاريخ خود ( جزء پنجم صفحه 305 ) اين مضمون را آورده است :\r\n« مفضّل بن مهلَّب گفته است :\r\n« روز آدينه : در دابق بر سليمان در آمدم جامه خواست . آوردند و آن را پوشيد خوشش نيامد . جامه‌اى ديگر خواست . آوردند . اين جامه كه رنگش سبز بود و يزيد بن مهلَّب آن را از شوش براى وى فرستاده بود بخواست و به پوشيد و عمامه بسر برنهاد و گفت : اى پسر مهلَّب اين را پسنديدى و از آن خوشت آمد ؟ گفتم : جامه ايست نيكو و زيبا . پس آستين بالا زد و گفت : « من آن پادشاه جوانم » آنگاه نماز آدينه بگزارد و اين آخرين جمعه‌اى بود كه سليمان نماز آن را به جا آورد .\r\n« برخى از علماء گفته‌اند : روزى سليمان جامه‌اى سبز پوشيد و عمامه و دستارى سبز بسر نهاد پس از آن در آينه نگريستن گرفت و گفت : « من آن پادشاه جوانم » از آن روز تا روزى كه سليمان مرد از يك هفته ، بيش نبود « 2 » »\r\n\r\n","description":"","footnote":"\r\n« 1 » ابو الفرج اصفهانى اموى در كتاب « الاغانى » ذيل « ذكر الدلال و قصته حين خصى و من خصى معه و السبب فى ذلك » ( جزء چهارم صفحه 59 - ) قضيهء خصى كردن را بطرق متعدد و انحاء مختلف آورده است .\r\n« 2 » فقيه مالكى در « العقد الفريد » قضايائى از شكمبارگى سليمان آورده كه بسيار غرابت دارد از جمله در سبب مرگ سليمان چنين آورده است : « و كان سبب موت سليمان ان نصرانيا اتاه و هو بدابق بزنبيل مملوء بيضا و آخر مملوء تينا فقال : قشروا فقشروا فجعل يأكل بيضة و تينة حتى اتى على الزنبيلين ! ثم اتوه بقصعة مملوءة مخا بسكر فاكله فاتخم فمرض فمات » .\r\n","page_name":" 261 ","page_number":305},
  {"content":"\r\nبعد از مرگ سليمان ، برادرزاده اش ، عمر بن عبد العزيز ، كه ولايت عهد مىداشت جانشين او گرديد و زمام امور را بدست گرفت .\r\nطرز وليعهد شدن عمر بن عبد العزيز از جانب سليمان چون هم از جنبهء فقهى و هم از لحاظ وضع دينى مردم و هم از لحاظ استبداد سلاطين اموى در خور ملاحظه و شايسته توجه است در اينجا از تاريخ الخلفاء سيوطى ( صفحه 226 ) ترجمه و نقل مىگردد :\r\n« . . چون سليمان مريض شد رجاء بن حيوه « 1 » را گفت : به نظر تو چه كسى را جانشين خود سازم : آيا پسرم را ؟ رجاء گفت : او در اينجا نيست . گفت : پسر ديگر مرا كه هست . رجاء گفت : او صغير است . گفت : پس كه را ؟ پاسخ داد : عقيدهء من اينست كه عمر بن عبد العزيز را براى بعد از خود خليفه قرار دهى . سليمان گفت :\r\nمىترسم برادرانم به اين كار خرسندى ندهند . گفت : بعد از عمر ، ولايت عهد براى برادرت يزيد بن عبد الملك قرار داده شود و نامه به همين ترتيب ، كه نخست عمر بن عبد العزيز و بعد از او يزيد بن عبد الملك باشد ، نوشته شود و مهر گردد و همانطور سر بسته از مردم بيعت گرفته شود .\r\n« سليمان اين راى را پسنديد و عهدنامه نوشته شد و رجاء آن را برد و به مردم گفت : امير المؤمنين فرمان داده كه به آن كس كه در اين نامهء سر بسته ياد شده بيعت كنيد ! مردم گفتند :\r\n\r\n","description":"","footnote":"\r\n« 1 » بفتح حاء مهمله و سكون ياء آخر حروف هجاء نام پدر رجاء .\r\n","page_name":" 262 ","page_number":306},
  {"content":"\r\nدر نامه نام كيست ؟ رجاء گفت : نامه سر به مهر است و تا سليمان نمرده است از آن آگاه نخواهيد شد ! مردم گفتند : ما هم بيعت نمىكنيم .\r\n« رجاء به نزد سليمان برگشت و گفتهء مردم را به او باز گفت . سليمان گفت :\r\nرئيس شرطه و پاسبانان و نگهبانان را آماده و مردم را جمع و ايشان را به بيعت وادار كن پس هر كه از بيعت سرپيچى و اباء كند او را گردن بزنيد ! اين دستور به كار افتاد و مردم به ناچار زير بار رفتند و بيعت كردند :\r\n« رجاء گفت : در آن ميان كه من از نزد سليمان برمىگشتم برادرش هشام به من برخورد و گفت : تو مقام و مرتبهء خود را نزد ما آگاهى همانا امير المؤمنين كارى كرده كه من از آن آگاه نيستم و مىترسم آن را ( سلطنت ) از من زائل ساخته باشد اگر چنين است هنوز كه او را نفسى است و باصطلاح ، كار دسترسى دارد مرا آگاه كن تا چاره انديشم .\r\nمن وى را گفتم : سبحان الله امير المؤمنين از من خواستار كتمان است و تو اطلاع بر آن امر را خواهان . اين كار هر گز نخواهد شد .\r\n« پس از آن به عمر عبد العزيز بر خوردم او به من چنين گفت :\r\n« اى رجاء مرا انديشهء بزرگى از اين مرد در خاطر افتاد ، مىترسم اين كار را به من واگذار كرده باشد و من نمىتوانم به اين كار بزرگ قيام كنم پس به من حقيقت را اعلام كن تا هنوز كه او زنده و كار را چاره است در صدد برآيم و خود را از گرفتارى خلاص كنم . گفتم : سبحان الله امرى را كه امير المؤمنين خواسته است مكتوم و پنهان بماند من ترا بر آن مطلع نخواهم كرد .\r\n« سليمان در گذشت و نامه گشوده و وليعهدى عمر بن عبد العزيز دانسته شد فرزندان عبد الملك را چهره دگرگون گرديد ليكن چون اين جمله از نامه را شنيدند كه ( بعد از عمر ولايت عهد با يزيد بن عبد الملك است ) آرام شدند و به حال طبيعى برگشتند و به نزد عمر رفتند و او را به خلافت سلام كردند .\r\n« عمر از شنيدن آن چنان نگران و ناراحت شد كه زمين گير گرديد و نتوانست\r\n","description":"","footnote":"","page_name":" 263 ","page_number":307},
  {"content":"\r\nاز جا بلند شود به طورى كه او را بلند كردند و نزديك منبر بردند و بر منبرش نشاندند زمانى دراز بر منبر بود و سخن نمىگفت . تا اين كه رجاء مردم را بانك در داد : آيا بر نمىخيزيد و با امير المؤمنين بيعت نمىكنيد ! ؟ مردم برخاستند و او دست بسوى ايشان دراز كرد و به او بيعت كردند پس بلند شد و حمد و ثناء الهى به جا آورد و چنين گفت :\r\n« أيّها النّاس انّي لست بفارض و لكنّي منفذ و لست بمبتدع و لكنّي متّبع . و انّ من حولكم من الأمصار و المدن ان هم اطاعوا كما اطعتم فانا و إليكم و ان هم ابوا فلست لكم بوال . . » استبداد و استيلاء بنى اميّه و قدرت و جبروت ايشان از طرفى و ضعف و زبونى مسلمين از طرف ديگر به اين درجه كه بزرگترين امر اسلامى و حكم دينى بچنان وضعى انجام مىيابد ( نامه سر بسته و بيعت از ترس صاحب شرطه ) كه از همه جهت با روح اسلامى و آزادى عقلى و شهامت و مردانگى و تربيت دينى مخالف و ناسازگار است به خوبى در اين قضيه نمايان و آشكار است و شگفت اين كه عمر عبد العزيز با آن مقام تزهّد و تقدّس كه از خود نشان داده چنان عمل جابرانه و مستبدانه و قيصرمآبانه را انكار نمىكند و حقيقت حكم الهى و واقع خواست دين را بر مردم روشن نمىسازد و بهر حال شايد بتأثير « الملك عقيم » فريب مىخورد و به نوبهء خود ملك و سلطنت را مىپذيرد .\r\n","description":"","footnote":"","page_name":" 264 ","page_number":308},
  {"content":"\r\n\r\n- 7 - عمر بن عبد العزيز 99 - 101\r\nدر ماه صفر از سال نود و نه ( 99 ) سليمان در گذشت و عمر بن عبد العزيز كه وليعهد شده بود زمام دار گشت .\r\nعمر بن عبد العزيز نوهء دخترى عمر خطاب است چه مادرش دختر عاصم ، پسر عمر بوده است .\r\nعمر بن عبد العزيز بر خلاف سابقان و هم لاحقان خود ، از بنى اميّه ، به امور دينى توجّه مىداشته و قوانين فقهى و احكام شرعى را رعايت مىكرده و در مدت بسيار كوتاه امارت و حكومت خويش بر اقامهء عدل و اشاعهء نصفت و احياء سنّت كوشا بوده و تا آن اندازه كه مىتوانسته احكام الهى را به كار مىبسته است .\r\nسيوطى از ليث نقل كرده كه اين مفاد را گفته است ( تاريخ الخلفاء - صفحه 232 ) « چون عمر به خلافت رسيد از خويشان و نزديكان و اهل بيت خويش آغاز كرد و اموال ايشان را گرفت و نام مظالم بر آنها نهاد » باز همو ( در همان كتاب - صفحه 243 - ) اين مضمون را آورده است :\r\n« . . بنو اميّه چنان بودند كه على را در خطبه سبّ مىكردند و بوى دشنام مىدادند و ناسزا مىگفتند هنگامى كه نوبهء امارت ، عمر بن عبد العزيز فرا رسيد اين شيوهء ناستوده را باطل ساخت و به نوّاب و عمّال خود نوشت كه آن روش را از ميان ببرند .\r\nو خود به جاى سبّ و ناسزا به على اين آيه را مىخواند * ( « إِنَّ الله يَأْمُرُ بِالْعَدْلِ وَالإِحْسانِ . . ) * الآية « 1 » » و از آن زمان خواندن اين آيهء شريفه در خطبه متداول و معمول گرديد »\r\n\r\n","description":"","footnote":"\r\n« 1 » آيهء 90 از سورهء النحل .\r\n","page_name":" 265 ","page_number":309},
  {"content":"\r\nجرّاح بن عبد الله از خراسان ( بنقل سيوطى صفحه 242 ) به عمر اين مضمون را نوشته است :\r\n« همانا مردم خراسان بدعادت و بد رفتار شده‌اند و ايشان را جز شمشير و تازيانه چيزى ديگر به صلاح نمىآورد پس امير مؤمنان را شايسته است مرا رخصت فرمايد تا ايشان را چنان كه دانم اصلاح كنم ! عمر او را چنين پاسخ نوشته است :\r\n« امّا فقد بلغنى كتابك تذكر انّ اهل خراسان قد ساءت رعيّتهم و انّه لا يصلحهم الا السّيف و السّوط ، فقد كذبت بل يصلحهم العدل و الحقّ فابسط ذلك فيهم . و السّلام » باز هم سيوطى در تاريخ الخلفاء ( صفحه 238 ) آورده كه عطاء چنين گفته است :\r\n« كان عمر بن عبد العزيز يجمع فى كلّ ليلة . الفقهاء فيتذاكرون الموت . . » « 1 » باز همو از گفتهء شعيب اين مضمون را نقل كرده است :\r\n« عبد الملك پسر عمر عبد العزيز بر پدر در آمد و بوى چنين گفت :\r\n« يا امير المؤمنين ما أنت قائل لربّك غدا اذا سألك فقال : رأيت بدعة فلم تمتها او سنّة فلم تحيها ؟ .\r\n« عمر پسر را چنين گفت : « رحمك الله و جزاك من ولد خيرا . يا بنيّ انّ قومك قد شدّوا هذا الأمر عقدة عقدة و عروة عروة و متى اردت مكابرتهم على انتزاع ما فى أيديهم لم آمن ان يفتقوا علىّ فتقا يكثر فيه الدّماء . و الله لزوال الدّنيا اهون علىّ من ان يراق فى سببى محجمة من دم » .\r\n« او ما ترضى ان لا يأتى على ابيك يوم من ايّام الدّنيا الَّا و هو يميت\r\n\r\n","description":"","footnote":"\r\n« 1 » در « محاضرة الابرار » محى الدين عربى نيز اين مطلب از عطاء نقل شده است .\r\n","page_name":" 266 ","page_number":310},
  {"content":"\r\nفيه بدعة و يحيى فيه سنّة ؟ » ( بالجمله پسر پدر را گفته است : هر گاه فرداى رستاخيز خدا از تو بپرسد كه :\r\nبدعت ديدى و آن را نابود نساختى و سنّتى را احياء نكردى چه پاسخ خواهى گفت ؟ :\r\nپدر چنين بوى پاسخ داده است : خدايت پاداش خير دهاد پسرك من همانا خويشان تو ، بنى اميّه ، اين كار را سخت گره بر گره زده و دسته بر دسته بسته‌اند بدان سان كه اگر بخواهم آن چه را به ناحق در دست دارند از ايشان بازستانم چنان شكافى پديد آورند و به مبارزه و معارضه برخيزند كه خونهايى فراوان بريزند . به خدا سوگند زوال دنيا بر من آسانتر است از اين كه من سبب شوم به اندازهء يك شيشه حجامت خون ريخته شود .\r\n« پسرم آيا به اين خرسندى نمىدهى و راضى نمىشوى كه هيچ روز بر پدرت نگذرد مگر اين كه يك بدعت را بميراند و يك سنّت را زنده سازد ؟ » تا اين زمان ، زمان امارت عمر ، حكومت اموى از لحاظ بدعت و سنّت بدين وضع و از لحاظ توجه به شرع و دين و احكام فقه بدين گونه بوده كه ، به گفتهء عمر ، برداشتن بدعتهاى دينى و گذاشتن سنّتهاى فقهى خونبار و مرگ آور بوده است و عمر قانع بوده و مىخواسته پسرش هم راضى باشد كه روزى يك بدعت بردارد و يك سنت بگذارد ليكن دريغ كه عمر حكومتش بسيار كوتاه بوده و جان خود را روى اين كار گذاشته و در گذشته است « 1 » .\r\n\r\n","description":"","footnote":"\r\n« 1 » بنى اميه او را به زهر كشته‌اند . سيوطى در تاريخ الخلفاء ( صفحه 246 ) اين مضمون را آورده است : « وفات عمر به زهر بوده است . بنو اميه چون ديده‌اند عمر بر ايشان سخت مىگيرد و بسيارى از آن چه در دست دارند از آنان باز مىستاند و حفظ خود را نگهبانى نمىدارد او را مسموم ساخته‌اند . مجاهد گفته است : عمر بن عبد العزيز مرا گفت : مردم در بارهء من چه مىگويند ؟ گفتم : مىگويند : مسحور شده گفت : من مسحور نيستم به خدا سوگند آن ساعتى را كه به من زهر داده شده مىدانم آنگاه غلامى را بخواست و به او گفت : ويحك ! ترا چه واداشت كه مرا زهر مىخورانى ؟ گفت : هزار دينار ، و آزادى . گفت : هزار دينار را بياور . آورد . از او گرفت و در بيت المال نهاد و به او گفت : برو كه كسى ترا نبيند . »\r\n","page_name":" 267 ","page_number":311},
  {"content":"\r\nمردم هميشه در كارها از قدرت و حكومت پيروى مىداشته و به گفتهء مشهور « النّاس على دين ملوكهم » رفتار مىكرده‌اند « در آداب و سنن و عادات و اخلاق و سير حتّى دين و ايمان هماره صاحبان زور و نفوذ و فرمانروايى و زمامدارى ، پيشوايان طبيعى يا قهرى و جبرى مردم مىبوده‌اند .\r\nابن اثير در كتاب « الكامل » ( جزء چهارم صفحه 137 ) چنين گفته است :\r\n« . . و كان وليد بن عبد الملك صاحب بناء و اتّخاذ المصانع و الضّياع فكان النّاس يلتقون فى زمانه فيسأل بعضهم بعضا عن البناء .\r\n« و كان سليمان بن عبد الملك صاحب طعام و نكاح فكان النّاس يسأل بعضهم بعضا عن النّكاح و الطَّعام « 1 » « و كان عمر بن عبد العزيز صاحب عبادة فكان النّاس يسأل بعضهم بعضا عن الخير : ما وردك اللَّيلة ؟ و كم تحفظ القرآن ؟ و كم تصوم من الشّهر ؟\r\nعمر بن عبد العزيز در ماه رجب از يك صد و يك ( 101 ) ، به سن چهل سالگى در گذشته و پس از وى يزيد پسر عبد الملك به امارت رسيده است .\r\n\r\n","description":"","footnote":"\r\n« 1 » طبرى به جاى « عن النكاح و الطعام » جملهء « عن التزويج و الجوارى » و بعد از « كم تحفظ من القرآن » جمله هاى « و متى تختم ؟ و متى ختمت » را آورده است .\r\n","page_name":" 268 ","page_number":312},
  {"content":"\r\n\r\n- 8 - يزيد بن عبد الملك 101 - 105\r\nدر ماه رجب از سال يك صد و يك ( 101 ) كه عمر بن عبد العزيز وفات يافته بموجب عهدنامهء سليمان بن عبد الملك كه ولايتعهد را بعد از برادرزاده اش ، عمر ، به برادر خود يزيد بن عبد الملك ، كه مادرش عاتكه دختر يزيد بن معاويه بوده ، عطاء كرده يزيد به سلطنت و حكومت رسيده است .\r\nيزيد شخصى عيّاش و خوشگذران و پيوسته سرگرم به لهو و لعب بوده و در اين راه افراط و اسراف مىداشته است يزيد كنيزكى را به نام « حبابه » « 1 » سخت علاقه مند بوده و به شدت به او عشق مىورزيده و معاشرت و خوشگذرانى با او را بر همهء امور دين و دنيا و تمام شئون خلافت و سلطنت ترجيح مىداده و مقدّم مىشمرده است .\r\nمردم و نزديكان و خويشان ، و از همه بيشتر برادرش مسلمة بن عبد الملك ، او را بر اين وضع سرزنش و نكوهش مىكرده و پند و اندرزش مىداده‌اند ليكن وصايا و نصائح آنان در وى اثر نمىكرده و به آنها وقع و ارجى نمىنهاده و چنان آن كنيزك را شيفته و فريفته بوده كه حتى پس از اين كه آن كنيزك ، به كيفيّتى كه نوشته‌اند ، در روز خوشى و سرگرمى\r\n\r\n","description":"","footnote":"\r\n« 1 » طبرى هم گفته است نام وى عاليه بوده كه به حبابه شهرت يافته است . و همو آورده است كه روزى حبابه و سلامه ( محبوبه و معشوقه ديگر يزيد ) نزد يزيد بوده‌اند كه او از مستى و خوشى سخت به طرب آمده و سخنانى بر زبان رانده از جمله گفته است « دعوني اطير » پس حبابه بوى گفته است « إلى من تدع امر الامة ؟ »\r\n","page_name":" 269 ","page_number":313},
  {"content":"\r\nاو گلوگير شده و مرده است نگذاشته او را دفن كنند و چند روز مرده او را نگهداشته و خود را به روى كنيزك مرده مىافكنده و مىبوييده و مىبوسيده و گريه و ناله و شيون مىكرده تا بدن كنيزك گنديده شده و عفونت آن غير قابل تحمّل گرديده است .\r\nدر آن هنگام ناگزير دفنش را اجازه داده و خودش ، خليفه مسلمين ، پيشاپيش جنازه به راه افتاده و چون جنازه را كنار قبر نهاده‌اند يزيد به درون گور رفته و خودش او را به خاك سپرده . برادرش ، مسلمه ، تسليت و تعزيت را بوى نزديك شده و به شكيبايى و بردبارى و صبرش خوانده و يزيد پاسخش را چنين گفته است :\r\n\r\nفإن تسل عنك النّفس او تدع الهوى\r\nفبالياس تسلو عنك لا بالتّجلَّد\r\nو كلّ خليل زارني فهو قائل\r\nمن اجلك هذا ميّت اليوم أو غد\r\n\r\nيزيد پس از به گور سپردن حبابه بيش از چند روز ( هفت يا هفده روز ) زنده نبوده كه در گذشته « 1 » و به « حبابه » پيوسته است .\r\nابو الفرج اموى اصفهانى در كتاب « الاغانى » ( جزء 13 - صفحه 148 ذيل اخبار حبابه - ) اين مضمون را آورده است .\r\n« حبابه يكى از مولَّدات مدينه و نامش عاليه بوده است كه چون يزيد او را خريده نام « حبابه » بر وى نهاده است . . يزيد گفته است : « ما تقرّ عينى بما أوتيت من الخلافة ! » تا اين كه نخست سلَّامه كنيزك مصعب بن سهل زهرى و از آن پس « حبابه » كنيزك لاحق مكَّيّه را خريده و چون اين دو را مالك شده و هر دو نزدش بوده‌اند گفته است هم اكنون من چنانم كه شاعر گفته است :\r\n\r\n","description":"","footnote":"\r\n« 1 » بنقل طبرى « مكث يزيد بن عبد الملك بعد موت حبابة سبعة ايام ، لا يخرج إلى الناس اشار عليه بذلك مسلمة و خاف ان يظهر منه شيء يسفهه عند الناس ( جزء پنجم تاريخ - صفحه 375 - ) .\r\n","page_name":" 270 ","page_number":314},
  {"content":"\r\n\r\nفألقت عصاها و استقرّت بها النّوى\r\nكما قرّ عينا بالإياب ، المسافر »\r\n\r\nآنگاه سبب مرگ « حبابه » را چنين آورده است :\r\n« يزيد بن عبد الملك در « بيت رأس » « 1 » شام منزل كرد حبابه هم با وى بود پس چنين گفت : مردم مىگويند : براى هيچ كس عيشى كه يك روز دوام يابد بى اين كه صفاى آن به چيزى تيره گردد فراهم نمىآيد . و من هم اكنون آن را تجربه مىكنم . پس ملازمان خود را گفت : چون فردا شود هيچ خبرى به من نرسانيد و هيچ نامه‌اى برايم نياوريد آنگاه با حبابه به خلوت نشست . ميوه آوردند . حبابه انارى برداشت و به خوردن آن پرداخت . دانه‌اى از آن در گلويش گير كرد و به هلاكت رسيد چون حبابه مرد سه روز بدن او را به همان حال گذاشت تا دگرگون و متعفّن شد و يزيد او را مىبوييد ! و مىمكيد ! خويشان و نزديكان او را بر اين كار ناپسند نكوهش كردند و گفتند : اين چه كاريست كه تو با لاشهء مردارى مىكنى ؟ پس ناگزير شد و دستور غسل و كفن و دفن داد . . چون كنيزك را دفن كردند گفت : به خدا سوگند من را حال چنان است كه كثيّر گفته است :\r\n\r\n« فان يسل عنك القلب او يدع الصّبا\r\nفبالياس تسلو عنك لا بالتّجلَّد\r\n« و كلّ خليل راءني فهو قائل\r\nمن اجلك هذا هامة اليوم أو غد\r\n\r\nيزيد پس از دفن حبابه بيش از پانزده شب زنده نماند تا اين كه در كنار وى دفن گرديد . .\r\n« مدائنى روايت كرده كه پس از سه روز بعد از دفن حبابه ، يزيد سخت مشتاق\r\n\r\n","description":"","footnote":"\r\n« 1 » « اسم لقريتين فى كل واحدة منهما كروم كثيرة ينسب إليهما الخمر : إحداهما بالبيت المقدس » ( معجم البلدان )\r\n","page_name":" 271 ","page_number":315},
  {"content":"\r\nديدار وى شد پس گفت : ناگزير بايد گور او شكافته پس قبر را نبش كردند و به امر او چهرهء وى را گشودند سخت زشت و دگرگون شده بود . پس به او گفته شد : يا امير المؤمنين :\r\nاز خدا بترس مگر نمىبينى كه چگونه تغيير يافته و بچه صورت در آمده است ؟ گفت :\r\nمن هيچ گاه او را زيباتر از امروز نديده‌ام ! از گور بيرونش بياوريد ! پس مسلمه و بزرگان خانواده اش دور او را گرفتند و آن اندازه به او اصرار كردند تا توانستند او را از لاشهء كنيزك دور ساختند و دفنش كردند .\r\n« آنگاه يزيد برگشت و به سختى اندوهناك و محزون شد و بر اين حال بود تا چند روز بعد مرد و در كنار كنيزك دفن شد » .\r\nيزيد چون به سلطنت رسيد نخستين كارى كه انجام داده و نمونه‌اى را از حدّ علاقهء خود بدين و اسلام نشان داده و خود را در تاريخ نمونهء بى دينى و نشانه‌اى از بى عدالتى و بى انصافى شناسانده يا به گفتهء فاضل مصرى معاصر « 1 » « و ممّا يحفظ عليه التّاريخ » ، كارى تاريخى كرده ، اينست كه به همهء عمّال عمر بن عبد العزيز نامه‌اى ( باصطلاح اين زمان بخشنامه ) فرستاده بدين عبارت :\r\n« امّا بعد فإنّ عمر كان مغرورا غررتموه أنتم و اصحابكم .\r\n« و قد رأيت كتبكم اليه فى انكسار الخراج و الضّريبة .\r\n« فإذا أتاكم كتابى ، فدعوا ما كنتم تعرفون من عهده و اعيدوا النّاس إلى طاعتهم الاولى ، اخصبوا ، ام اجدبوا ، احبّوا ، ام كرهوا ! ، حيّوا ، ام ماتوا ! . و السّلام « 2 » » ( همانا عمر مردى فريبخورده بود و شما و ياران شما او را گول زديد و فريب داديد . من نامه هايى را كه در بارهء كسر خراج و كاهش ضريبه و ماليات به او نوشته بوده‌ايد ديدم . اكنون چون اين نامهء من به شما برسد بايد آن چه را از دستور و عهد او مىدانيد و مىشناسيد واگذاريد و رها كنيد و مردم را به فرمانبرى و اطاعت زمان پيش از عمر باز گردانيد ، خواه در خوش سالى و فراوانى\r\n\r\n","description":"","footnote":"\r\n« 1 » محمد فريد وجدى در دائرة المعارف ( جلد اول - صفحه 265 - )\r\n« 2 » « العقد الفريد » ( جزو پنجم - صفحه 205 - )\r\n","page_name":" 272 ","page_number":316},
  {"content":"\r\nباشند ، يا در خشكسالى و تنگ روزى ، و خواه دوست داشته باشند و خرسند باشند يا ناخرسند ، زنده بمانند يا بميرند ، و السّلام ) چنان كه دانسته شد يزيد در ماه شعبان از سال يك صد و پنج ( 105 ) در اندوه مرگ حبابه چشم از جهان بسته و به محبوب خود پيوسته است و چون پسرش ، وليد ، كودكى نابالغ بوده يزيد ولايت عهد را به برادر خود ، هشام بن عبد الملك داده به اين گونه كه پس از هشام ولايت عهد به وليد فرزند يزيد متعلق باشد .\r\nپس چون يزيد در گذشته است برادرش هشام بن عبد الملك زمام سلطنت را بدست گرفته است .\r\n","description":"","footnote":"","page_name":" 273 ","page_number":317},
  {"content":"\r\n\r\n- 9 - هشام بن عبد الملك 105 - 125\r\nدر ماه شعبان از سال يك صد و پنج ( 105 ) كه يزيد بن عبد الملك در گذشته برادرش ، هشام ، به حكومت و سلطنت رسيده است .\r\nهشام نيز مانند ديگر اميران و فرمانروايان اموى به امور دين بى علاقه مىبوده و از اين رو در بارهء آنها اطلاعاتى كامل نمىداشته و در زمان او عمّالش در همه جا ، كم و بيش ، به ستمكارى مىپرداخته و اعمال ناشايسته و مستبدّانه را ، كه به گمان فاسد خود نگهبان سلطنت و حكومت جابرانه مىدانسته ، روا مىداشته و به كار مىبسته‌اند . كشتن زيد بن على بن حسين را نمونه‌اى از آن اوضاع فاسد بايد بشمار آورد .\r\nدر اينجا چند نمونه كه دلالت بر بى اطلاعى او و پسر و عمّالش از امور دين و عدم آگاهى آنان بشئون فقه دارد آورده مىشود :\r\nطبرى ، ذيل حوادث سال يك صد و شش ( 106 ) ( جزء پنجم - صفحه 384 - ) ، به اسناد خود ، و هم بنقل از واقدى اين مضمون را آورده است :\r\n« در اين سال هشام بن عبد الملك مراسم حجّ را خودش با مردم برگزار كرد .\r\nواقدى از ابو زياد از پدرش خبر داده كه گفته است :\r\n« هشام پيش از اين كه به مدينه وارد گردد به من نوشت كه مناسك و سنن حجّ را برايش بنويسم من هم نوشتم . . و در موكب او مىبودم كه سعيد بن عبد الله بن وليد بن عثمان او را ديدار كرد پس از مركوب خود به زير آمد و سلام داد و در كنار هشام پياده\r\n","description":"","footnote":"","page_name":" 274 ","page_number":318},
  {"content":"\r\nبه راه افتاد . هشام آواز بر آورد و مرا خواند من پيش رفتم و در پهلوى ديگرش به راه افتادم پس سعيد را شنيدم كه گفت :\r\n« يا امير المؤمنين همانا خدا نعمت خود را بر خاندان امير المؤمنين پيوسته داشته و خاندان او هماره در اين اماكن صالح ، ابو تراب را لعن مىكرده‌اند ! اكنون چنان شايسته است كه امير المؤمنين هم در اين اماكن مقدس او را لعن كند ! . . » بى اطلاعى خليفهء مسلمين و حافظ دين ، كه قاعدة بايد مردم و امّت اسلام ، از او كه به جاى پيغمبر نشسته احكام دين بياموزند ، خود او مناسك و آداب حجرا نمىداند ! اين از طرفى در خور توجّه است و از طرفى ديگر موضوع لعن على ( ع ) كه با اين كه عمر بن عبد العزيز آن را منع كرده و از منابر در مواقع رسمى ( خطبه جمعه ) برداشته باز بنى اميّه بعد از وى آن را برگردانده و تا زمان هشام هنوز به آن عمل مىشده و در اماكن مقدّسه و محلهاى « صالح » جزء آداب و سنن مىبوده و بايد انجام مىيافته ! ( اگر چه هشام اين كار را نكرده باشد ) قابل توجه است .\r\nدر همان سفر ( باز هم بنقل همو - همان جزء - صفحه 385 - ) پس از اين كه هشام در حجر نماز گزارده و ايستاده بوده است « ابراهيم بن محمد بن طلحه بوى گفته است :\r\n« ترا به خدا و به حرمت اين خانه و شهرى كه از آن آمده و حقش را بزرگ داشته‌اى ( مدينه ) ستم را از من برگردان .\r\n« هشام گفته است : كدام ستم ؟\r\n« ابراهيم پاسخ داده : « خانه امرا .\r\n« هشام گفته است : چرا اين سخن را به عبد الملك نگفتى و از او داد نخواستى ؟\r\n« ابراهيم گفته است : به خدا سوگند او خود به من ستم كرد .\r\n« هشام گفت چرا از پسرش وليد داد نخواستى ؟\r\n« ابراهيم گفت : به خدا سوگند به من ستم كرد .\r\n« هشام گفت : سليمان بن عبد الملك ؟ .\r\n","description":"","footnote":"","page_name":" 275 ","page_number":319},
  {"content":"\r\n« ابراهيم پاسخ داد : او هم به من ستم كرد .\r\n« هشام گفت : عمر بن عبد العزيز ؟ .\r\n« ابراهيم گفت : خدايش بيامرزاد كه به خدا سوگند او خانه امرا به من برگرداند .\r\n« هشام گفت : يزيد بن عبد الملك ؟ .\r\n« ابراهيم پاسخ داد : به خدا سوگند او به من ستم كرد و پس از اين كه عمر بن عبد العزيز خانه امرا به من برگردانده بود يزيد دوباره بر من ستم كرد و خانه را باز پس گرفت و هم اكنون خانه امرا تو در دست دارى و به تصرف آورده‌اى .\r\n« هشام گفت : هان ! به خدا سوگند اگر جايى در بدن تو براى زدن مىبود ( شايد چون پير و فرتوت بوده ) ترا مىزدم .\r\n« ابراهيم گفت : به خدا سوگند كه براى زدن با تازيانه و با شمشير جا در تن من هست .\r\n« هشام چون اين سخن بشنيد و رو برگرداند و از آنجا برفت » در سال يك صد و نه ( 109 ) ( بنقل طبرى از واقدى و هم به اسناد خود - جزء پنجم ، صفحه 397 - ) ابراهيم پسر هشام بعد از ظهر روز بعد از عيد قربان براى مردم خطبه خوانده و در جمله گفته است : « سلوني فانا ابن الوحيد لا تسالون احدا اعلم منّي » .\r\nپس مردى از مردم عراق به پا خواسته و او را از قربانى پرسيده كه آيا واجب است يا نه ؟ و او ندانسته عراقى را چه پاسخ گويد پس از منبر فرود آمده است .\r\nيكى از عمّال هشام كه در همان سال اوّل سلطنت خود او را به امارت عراق و اعمال شرق ( خراسان قديم ) برگزيده خالد بن عبد الله قسرى معروف به « ابن نصرانيه » بوده كه به ناپاكى و بىباكى و سفّاكى شهرت داشته چنان كه در باره اش گفته شده ( جزء پنجم تاريخ طبرى صفحه 458 ) : « . . الَّذى يهدم المساجد و يبنى البيع و الكنائس و يولَّى المجوس على المسلمين و ينكح اهل الذّمّة المسلمات »\r\n","description":"","footnote":"","page_name":" 276 ","page_number":320},
  {"content":"\r\nو خالد هم برادر خود اسد بن عبد الله « 1 » را امارت خراسان داده و بدان ناحيه گسيل داشته است .\r\nاسد نيز مثل برادر ، خونريز بوده و براى تحكيم بنيان امارت خود و سلطنت هشام سخت گيرى و خونريزى و ستم روا مىداشته است كسانى از دوستان آل على و آل عباس در مرو و بلخ از رفتار ستمگرانه و كردار جابرانهء آل مروان و عمّال ايشان ، نهانى سخن مىگفته و مردم را روشن مىساخته‌اند . چند كس از ايشان را كه بزرگ آنان زياد بوده به نزد اسد برده‌اند شخصى كه ابو موسى خوانده مىشده در آن ميان بوده و اسد كه در دمشق او را ديده بوده شناخته و تهديد كرده ابو موسى بوى گفته است : * ( « فَاقْضِ ما أَنْتَ قاضٍ » ) * اسد را خشم افزون گشته و گفته است : مرا چون فرعون دانستى و آن چه را بوى گفته شده به من گفتى . ابو موسى پاسخ داده : خدا ترا بدان منزله قرار داده است .\r\nآنگاه اسد دستور داده آن گروهرا كه ده تن ايشان از مردم كوفه بوده‌اند كشته‌اند پس از آن ( چنان كه طبرى از جماعتى نقل كرده - جزء پنجم تاريخ ، صفحه 395 - ) امر كرده است خطَّى از ميان زياد بكشند و او را از ميان به دو نيم كنند . شمشير كندى كرده دوباره و سه باره امر كرده تا عاقبت وى را دو نيم كرده‌اند ! .\r\nفرداى آن روز ديگرى از آن گروه گرفتار و به نزد اسد برده شده و او مىگفته است « رضينا با لله ربّا و بالإسلام دينا و بمحمّد صلَّى الله عليه و سلَّم نبيّا » اسد شمشيرى را كه از « بخارا خدا » مىداشته خواسته و بدست خود وى را با آن شمشير گردن زده است .\r\nدر سال يك صد و نه ( 109 ) هشام ، اسد را از خراسان برداشته و اشرس بن عبد الله\r\n\r\n","description":"","footnote":"\r\n« 1 » اسد همان كسى است كه شايد نخستين شعر پارسى كه بعد از اسلام گفته و ضبط شده ابياتى باشد كه مردم خراسان ( ما وراء النهر ) هنگامى كه او در جنگ ختل از مخالفان شكست خورده او را هجو كرده و گفته‌اند :\r\n\r\nاز ختلان آمذيه\r\nيرو تباه آمذيه\r\nابار باز آمذيه\r\nخشنگ نزار آمذيه\r\n\r\n","page_name":" 277 ","page_number":321},
  {"content":"\r\nسلمى را كه بواسطه فضل بعنوان « كامل » خوانده مىشده به جاى اسد امارت خراسان داده . اشرس اهل ذمّه را ، از مردم سمرقند و ما وراء النهر ، به اسلام خوانده بدين شرط كه « جزيه » را از ايشان بردارد چون اسلام را پذيرفته‌اند جزيه برايشان قرار داده و به سختى آن را مطالبه كرده است .\r\nبه گفتهء طبرى ( جزء پنجم صفحه 398 ) ابو صيدا از گرفتن جزيه مانع مىشده هانى به اشرس نوشته است كه مردم اسلام اختيار كرده و مساجد ساخته‌اند . اشرس بوى پاسخ نوشته كه از هر كس باج مىگرفته‌ايد باز هم بگيريد پس عمّال اشرس بر كسانى كه به اسلام در آمده بودند دوباره جزيه قرار داده‌اند .\r\nخلاصه اين كه در زمان هشام هم مثل زمانهاى سابق و لاحق او ، عمّال امويان از غدر و ستم و مجازاتهاى نامشروع مستبدّانه و كيفرهاى خودسرانهء جابرانهء غير اسلامى كه به گمان ايشان موجب ترس و بيم مردم و استحكام اساس سلطنت جابرانه باشد خوددارى نمىكرده‌اند .\r\nهمان اسد قسرى در وقائع خراسان و بلخ و بخارا و مرو و ما وراء النهر از مثله و بريدن زبان و كور كردن چشم و بريدن دست و پا بىداد كرده است . خداش كه مردى متديّن و مسلمان بوده و به بنى هاشم توجّه مىداشته به جرم اين توجه و علاقه ، به فرمان اسد زبانش بريده و چشمش كور و در آخر هم مصلوب گرديده است .\r\nدر قضيه‌اى ديگر موسى بن كعب را كه از مخالفان وى بوده فرمان داده تا لگام خر به دهانش زنند و بكشند تا دندانهايش بشكند و خرد شود پس از آن گفته است :\r\nدماغش را بكوبند و صورتش را بشكنند و فكّ زيرين او را با كارد بشكافند و دندانى كه با لجام بيرون نرفته و باقى مانده بوده است بيرون آورند ! .\r\nباز هم همان اسد عامل خليفهء مسلمين در موردى ديگر بسر كردهء خود كه پيروز شده بوده نوشته است : « پنجاه كس از ايشان را به نزد من گسيل دار » از جمله اينان بوده است مهاجر بن ميمون و كسانى مانند وى كه دستور داده همهء آنان را بدار آويخته‌اند .\r\n","description":"","footnote":"","page_name":" 278 ","page_number":322},
  {"content":"\r\nآنگاه بسر كرده ، كرمانى ، نوشته است بقيهء مخالفان را كه نفرستاده بوده و گرفتار او بوده‌اند سه بخش و با ايشان چنين معامله كند ! : يك سيم از آنان را بدار بياويزد يك سيم ديگر را دستها و پايشان را از تن جدا كند بخش سيم را تنها دستهايشان را قطع كند .\r\nكرمانى سر كرده و سردار اسلامى دستور اسد را اجراء كرده ، كسانى كه كرمانى كشته و بدار آويخته چهار صد تن بوده‌اند .\r\nقطع دست و پا ، به اين طريق ، و بريدن زبان و كور كردن چشم در اين گونه موارد كه در فقه اسلامى موضعى ندارد و بر خلاف شرع و دين است و از زمان معاويه « 1 » ، در اسلام\r\n\r\n","description":"","footnote":"\r\n« 1 » ابن اثير ( جلد سيم الكامل - صفحه 255 - ) در چگونگى قتل عروة بن اديه اين مضمون را ، كه طبرى هم آورده ، گفته است : « ابن زياد در اسب دوانى كه او را بوده حضور يافت و به انتظار رسيدن اسبهاى مسابقه نشسته بود . عروه ، كه با گروهى از مردم در آنجا بودند ، به اندرز و پند ابن زياد پرداخت و در جمله اين آيه را بر او خواند * ( « أَ تَبْنُونَ بِكُلِّ رِيعٍ آيَةً تَعْبَثُونَ وَتَتَّخِذُونَ مَصانِعَ لَعَلَّكُمْ تَخْلُدُونَ وَإِذا بَطَشْتُمْ بَطَشْتُمْ جَبَّارِينَ »\r\nابن زياد به گمان اين كه گروهى از ياران عروه او را همراهند متعرض وى نشد و برخاست و سوار شد و اسبدوانى را تا پايان نايستاد و رفت . از آن پس عروه را گرفت و فرمان داد تا دو دست و دو پايش را جدا كردند آنگاه دختر عروه را بخواست و او را هم بكشت ! » ابن اثير ( در همان جلد و همان صفحه ) در قضيهء بثجاء اين مضمون را آورده است :\r\n« بثجاء زنى از قبيلهء بنى يربوع « و كانت من المجتهدات » و زنى عابده بود بد رفتارى و ستمگرى و نابكارى ابن زياد را به مردم ياد آورى مىكرد . ابن زياد ، دستگيرى و كشتن او را در صدد بود بثجاء را گفتند : خود را پنهان كن . گفت : مىترسم براى خاطر من ديگرى گرفتار گردد . عاقبت آن زن گرفتار ابن زياد شد و به فرمان او دو دست و دو پاى زن بىچاره جدا گرديد » .\r\nشيخ عبد الوهاب نجار كه از « استادان بزرگ جامع ازهر » و مصحح كتاب « الكامل » است در اين موضع از كتاب چند سطرى بدين مضمون ، الكامل را تعليقه زده :\r\n« اين كار را كه ابن زياد در بارهء بثجاء و عروه كرده مثله ايست بسيار زشت كه بر نفسى خبيث دلالت دارد . خدا ، معاويه را كه فاسقانى مانند ابن زياد را بر مسلمانان مسلط و حكمروا ساخته تا ايشان را به بدترين و سختترين عذابها آزار دهند باز خواست و مجازات خواهد كرد »\r\n","page_name":" 279 ","page_number":323},
  {"content":"\r\nراه يافته گويا در زمان هشام كم و بيش رواج يافته حتى خود او نيز چنين مجازاتهايى كرده و اين گونه كارهاى غير مشروع و زشت و ناهنجار را به كار بسته است .\r\nطبرى ، به اسناد آورده است ( جزء پنجم تاريخ ؟ ؟ ؟ - صفحه 516 - ) :\r\n« هشام به غيلان گفته است :\r\n« ويحك يا غيلان ، مردم را در بارهء تو سخن فراوان شده است . با ما ، در امر خود مناظره كن اگر حق با تو باشد ترا پيروى مىكنيم و اگر بر باطل باشى از آن برگرد و حقرا پيروى كن .\r\n« غيلان « 1 » اين سخن را پذيرفته است پس هشام به ميمون بن مهران گفته است تا با وى به مكالمه و مناظره پردازد ميمون به غيلان گفته است :\r\n« تو از من بپرس زيرا در اين هنگام نيرومندتر خواهى بود . غيلان پرسيده است :\r\nآيا خدا خواسته كه او را نافرمانى كنند ؟\r\n« ميمون پاسخ داده است : آيا خدا به ناچار و ناخواه خودش ، مورد نافرمانى و نسبت به او عصيان مىشود ؟\r\n\r\n","description":"","footnote":"\r\n« 1 » غيلان بر مبنى « تفويض » پرسش كرده و ميمون بنا به عقيدهء « جبر » پاسخ داده است . نظير اين قضيه در سالهاى بعد در مجلس صاحب بن عباد اتفاق افتاد كه دو دانشمند بزرگ معتزلى و اشعرى با هم دو جملهء مناسب مذهب خود را رد و بدل كرده‌اند پس يكى از ايشان گفته است : « سبحان من تنزه عن الفحشاء » و ديگرى بر فور گفته است : ( سبحان من لا يجرى فى ملكه الا ما يشاء »\r\n","page_name":" 280 ","page_number":324},
  {"content":"\r\n« غيلان از پاسخ فرو مانده و به خاموشى گراييده است .\r\nدر اين هنگام هشام ، او را گفته است : چرا خاموش شدى پاسخ گو ، غيلان باز هم چيزى نگفته و پاسخ نياورده است .\r\n« هشام گفته است : خداى از من نگذرد اگر از او بگذرم .\r\n« پس فرمان داده دو دست و دو پاى غيلان را قطع كرده‌اند ! » خطيب بغدادى ، ذيل ترجمهء ابو الميّاس الرّاويه ( جلد چهاردهم - صفحه 427 - ) ، به اسناد ، مضمون زير را آورده است :\r\n« قريش را وليمه و ميهمانى بيش آمده كه ميّاس فقعسى آن را متصدّى بوده است پس عمارهء كلبى را بالاتر از هشام بن عبد الملك نشانده اين كار ، هشام را گران و ناهنجار شده و آن را به ياد سپرده و با خود عزم كرده كه چون به خلافت رسد او را معاقب سازد پس هنگامى كه خلافت يافته امر كرده او را آورده‌اند آنگاه دستور داده است دندانهاى وى را بكنند و ناخنهايش را بكشند . دستور اجراء شده و دندانها و ناخنهاى او را كشيده‌اند . اين ابيات را در اين باره انشاء كرده است :\r\n\r\nعذّبونى به عذاب\r\nقلعوا جوهر رأسي\r\nثمّ زادوني عذابا\r\nنزعوا عنّى طساسى « 1 »\r\nبالمدى حزّز لحمي\r\nو بأطراف المواسى »\r\n\r\nدر زمان سلطنت هشام هم فتوحات ، چه در مشرق ( خراسان قديم ) و چه در مغرب ( افريقا ) زياد بوده است ليكن بيشتر جنبهء سلطنتى و توسعهء عرصهء حكومت و فرمانروايى منظور مىبوده نه مسلمانى ( چنان كه گاهى از جزيه گرفتن از تازه مسلمانان هم هر چند موجب اين مىشده كه از اسلام برگردند صرف نظر نمىشده است ) هشام ، چنان كه گفته شد ، در ماه ربيع الآخر از سال يك صد و بيست و پنج ( 125 ) به سن پنجاه و سه ( 53 ) ، پس از بيست سال حكومت ، سلطنت را به برادرزادهء خود وليد ابن يزيد واگذاشته و در گذشته است .\r\n\r\n","description":"","footnote":"\r\n« 1 » خطيب از قول ابو على از ابو المياس نقل كرده كه « طساس » بمعنى « اظفار » است .\r\n","page_name":" 281 ","page_number":325},
  {"content":"\r\n\r\n\r\n- 10 - وليد بن يزيد 125 - 126\r\nدر ماه ربيع الآخر از سال يك صد و بيست و پنج كه هشام مرده بر حسب وصيت برادرش يزيد ، پسر يزيد ، وليد ، زمام دار و فرمانروا كشته و بر مسند سلطنت ، يا چنان كه برادران سنّى ما مىگويند « خلافت » ، نشسته است و بر مسلمانان جهان حكومت كرده است .\r\nاين وليد يا خليفه ! همان است كه جلال الدّين سيوطى ، و ديگر علماء هم ، در باره اش اين عبارت را گفته است ( تاريخ الخلفاء - صفحه 250 - ) :\r\n« . . و كان فاسقا شرّيبا للخمر منتهكا حرمات الله ، اراد الحجّ ليشرب فوق ظهر الكعبة فمقته الناس لفسقه و خرجوا عليه فقتل فى جمادى الآخرة سنة ستّ و عشرين » ( يعنى بعد المائة ) هنگامى كه در محاصرهء مردم بوده و در خطاب به مردم اين مضمون را گفته « آيا من بر عطاهاى شما نيفزوده‌ام ؟ آيا همه گونه مساعدت مالى به شما نكرده‌ام ؟ » مردم وى را چنين پاسخ گفته‌اند :\r\n« ما ننقم عليك فى أنفسنا لكن لنقم عليك انتهاك ما حرّم الله و شرب الخمر و نكاح امّهات اولاد ابيك ! و استخفافك بامر الله » .\r\nباز سيوطى نوشته است :\r\n« هنگامى كه وليد را كشته و سر او را به نيزه زده و نزد پسر عمش ، يزيد بن وليد بن عبد الملك ( يزيد مشهور به ناقص ) برده‌اند سليمان بن يزيد ( برادر وليد مقتول ) بر سر نظر افكنده و چنين گفته است :\r\n","description":"","footnote":"","page_name":" 282 ","page_number":326},
  {"content":"\r\n« بعدا له ، اشهد انّه كان شروبا للخمر ماجنا فاسقا و لقد راودنى على نفسى ! ! » باز همو در جمله عباراتى كه از ابن فضل نقل كرده اين عبارت را آورده است :\r\n« رشق المصحف بالسّهام و فسق و ما خاف الآثام » فقيه مالكى در « العقد الفريد » ( جزء پنجم - صفحه 215 - ) گفته است :\r\n« ثمّ عكف الوليد على البطالة و حبّ القيان و الملاهي و الشّراب و معاشقة النّساء فتعاشق سعدى ( در اغانى سعدة آورده شده ) ابنة سعيد بن خالد بن عمرو بن عثمان بن عفان فتزوّجها ثمّ تعاشق اختها سلمى فطلَّق سعدى و تزوّجت سلمى فرجعت سعدى إلى المدينة فتزوّجت بشر بن الوليد بن عبد الملك .\r\n« ثمّ ندم الوليد على فراقها و كلَّف بحبّها فدخل عليه اشعب المضحك فقال له الوليد : هل لك ان تبلَّغ سعدى عنّى رسالة و لك عشرون الف درهم ! قال : هاتها . فدفعها اليه . فقبضها و قال : ما رسالتك ؟ قال : اذا قدمت المدينة ، فاستأذن عليها و قل لها يقول لك الوليد :\r\n\r\nاسعدى ما إليك لنا سبيل\r\nو لا حتّى القيامة من تلاق\r\nبلى و لعلّ دهرا ان يؤاتى\r\nبموت من خليلك او فراق\r\n\r\n« فاتاها اشعب فاستأذن عليها و كان نساء المدينة لا يحجبن عنه . فقالت له : ما بدا لك فى زيارتنا ؟ . . » فقيه مالكى از داستانهاى معاشقه وليد با سعدى و سلمى ابياتى از وى در اين زمينه ها آورده كه از آن جمله است ابياتى كه وليد پيش از اين كه با سلمى ازدواج كند مىگفته است :\r\n\r\nشاع شعرى فى سلمى و ظهر\r\nو رواه كلّ به دو و حضر\r\nو تهادته الغواني بينها\r\nو تغنّين به حتّى انتشر\r\nلو رأينا من سليمى اثرا\r\nلسجدنا الف الف للأثر !\r\n\r\n","description":"","footnote":"","page_name":" 283 ","page_number":327},
  {"content":"\r\n\r\nو اتّخذناها إماما مرتضى\r\nو لكان حجّنا و المعتمر\r\nانّما بنت سعيد قمر\r\nهل حرجنا ان سجدنا للقمر !\r\n\r\nباز هم فقيه مالكى اين مضمون را آورده است ( العقد الفريد - جزء پنجم - صفحه 220 - ) :\r\n« علىّ بن عيّاش گفته است : « در زمان خلافت وليد بن يزيد نزد او بودم كه ابن شراعه را از كوفه به نزدش آوردند . خدا را سوگند ، پيش از اين كه وى را از حال و راه بپرسد به او گفت : اى پسر شراعه به خدا سوگند ترا بدينجا نخواسته‌ام تا كتاب خدا و سنت پيمبرش را از تو جويا شوم و بپرسم ! پسر شراعه گفت : من هم خدا را سوگند ياد مىكنم كه اگر آن دو را از من بپرسى مرا در آنها حمارى نادان مىيابى ! « پس وليد گفت : ترا بدينجا خواسته‌ام تا از شراب پرسش كنم . . » تا آخر سؤال و جوابى كه در بارهء باده ميان آن دو مذاكره شد و فقيه مالكى آنها را به تفصيل آورده است .\r\n« اسحاق بن محمد ازرق گفته است :\r\n« پس از اين كه وليد كشته شده بود روزى بر منصور بن جمهور اسدى در آمدم دو كنيز از كنيزكان وليد نزد او بود مرا گفت : بشنو از اين دو كنيز كه چه مىگويند .\r\nكنيزكان وى را گفتند : ما ترا خبر داديم منصور گفت : آن چه را به من خبر داديد به او هم بگوييد يكى از آن دو چنين گفت :\r\n« ما گراميترين و محبوبترين كنيزكان وليد بوديم اتفاق را وقتى شد كه ما را با او نزديكى ( جماع ) اتفاق افتاده بود و آن حالت را داشتيم كه بانك اذان مؤذّنان براى اقامهء نماز برآمد و او را براى نماز خبر دادند پس او كنيزك را كه مست و به حالت جنابت بود با لثامى كه بر چهره اش افكند به مسجد فرستاد تا مردم با وى نماز بگزارند كنيزك با آن حالت رفت و مردم با وى نماز گزاردند ! » رفتار زشت و ناهنجار وليد چنان رسوا و هويدا بوده و او بحدّى بى پروا وضع\r\n","description":"","footnote":"","page_name":" 284 ","page_number":328},
  {"content":"\r\nننگين خود را برملا مىساخته كه مردم به صدا درآمده و كارهاى زشت او را به زبان مىآورده و او را بد مىگفته و نكوهش مىكرده‌اند وليد چون از بدگويى مردم و سرزنش ايشان آگاه شده بنقل صاحب « العقد الفريد » ( جزء پنجم - صفحه 222 ) چنين گفته است :\r\n« خذوا ملككم ، لا ثبّت الله ملككم ثباتا يساوى ، ما حييت ، عقالا دعوا لي سليمى مع طلاء و قينة و كاس ، الا حسبى بذلك مالا » قضايائى از اعمال ننگين و رفتار شرم آور اين ، باصطلاح ، خليفه در كتب معتبر اهل تسنّن از قبيل « الأغانى » ، كه مؤلف آن خود از خاندان اموى است ، و « العقد الفريد » ، و غير اينها ، آورده شده ( نظير قضيهء در آوردن اشعب را به هيئت ميمون و پوشاندن لباس مسخره بر آن مرد مسخره و دستور دادن كه او را به همان صورت به روى ، در حالى كه نامردى ( آلت ) خود را ، بتعبير اشعب « كالعود المدهون » ، در دست داشته و امر كردن وى به اشعب كه آن را سجده كند آنان به تفصيل نقل كرده‌اند ) كه آوردن آنها در اين اوراق از ادب اسلامى به دور است .\r\nوليد كه از ربيع الآخر سال 125 به سلطنت رسيد در ماه جمادى الآخر از سال يك صد و بيست و شش ( 126 ) به سنّ سى و پنج سال ( 35 ) كشته شده و نوبت حكومت و فرمانروايى به يزيد پسر وليد پسر عبد الملك رسيده است .\r\n","description":"","footnote":"","page_name":" 285 ","page_number":329},
  {"content":"\r\n\r\n- 11 - يزيد بن وليد بن عبد الملك 126 - 126\r\nدر ماه جمادى الآخرة ، چنان كه گفته شد ، وليد بقتل رسيده پس از او مردم با پسر عمّش ، يزيد بن وليد بن عبد الملك مروان بيعت كرده‌اند و او زمام حكومت اموى را بدست گرفته است .\r\nاين يزيد عطايا و حقوق سپاهيان را كم كرده و بدين - مناسبت به لقب « ناقص » شهرت يافته و او را « يزيد ناقص » مىگفته‌اند . يزيد ناقص از ماه رجب از سال يك صد و بيست و شش ( 126 ) تا اواخر ماه ذو الحجه از همان سال ( 126 ) كه به مرض طاعون به سنّ سى و پنج ( 35 ) سال در گذشته زمام دار امر خلافت بوده و سلطنت كرده است .\r\nيزيد ناقص مادرش شاهپرند دختر فيروز پسر يزدگرد ، و مادر فيروز ، دختر شيرويه پسر كسرى و مادر شيرويه دختر خاقان پادشاه ترك و مادر مادر فيروز دختر قيصر پادشاه روم بوده و او به اين نسبتها مىنازيده و مباهات مىكرده و مىگفته است :\r\n\r\nانا ابن كسرى و ابى مروان\r\nو قيصر جدّى و جدّى خاقان\r\n\r\nو بدين جهت ثعالبى در بارهء وى گفته است : « اعرق النّاس فى الملك و الخلافة من طرفيه » « 1 » يزيد ناقص در اواخر ذو الحجه از سال يك صد و بيست و شش ( 126 ) در گذشته و برادرش ابراهيم به فرمانروايى برگزيده شده است .\r\n\r\n","description":"","footnote":"\r\n« 1 » تاريخ الخلفاء ( صفحه 252 ) .\r\n","page_name":" 286 ","page_number":330},
  {"content":"\r\n\r\n- 12 - ابراهيم بن وليد بن عبد الملك 127 - 126\r\nدر اواخر ذو الحجّه كه يزيد بن وليد مرده است گروهى از مردم با برادر وى ، ابراهيم بن وليد بيعت كرده‌اند .\r\nابراهيم كارش متزلزل بوده « 1 » چه همهء مردم با او بيعت نكرده‌اند بلكه برخى بيعت كرده و برخى از بيعت سر باز زده‌اند پس گروهى او را به امارت سلام مىداده گروهى به خلافت و بسيارى از مردم نه به امارت و نه به خلافت . تا اين كه عاقبت در ماه صفر از سال يك صد و بيست و هفت ( 127 ) ، پس از اندكى بيش از شصت روز زمامدارى لرزان و سست ، ناگزير خود را از خلافت ، خلع و با مروان حمار بيعت كرده و گردن به اطاعت و فرمانبرى او نهاده است .\r\nابراهيم به مناسبت اين كه خود را از كار بر كنار و زمام سلطنت اموى را به مروان حمار واگذار كرده بعنوان « مخلوع » اشتهار يافته است .\r\nتا سال ( 132 ) زندگانى ابراهيم امتداد داشته و در آن سال در قضيهء دربار ابو عباس سفّاح ، نخستين خليفهء عباسى ، با گروهى از بنى اميّه بقتل رسيده است .\r\n\r\n","description":"","footnote":"\r\n« 1 » اشاره بدين مطلب كرده گويندهء بيت زير :\r\n\r\nنبايع ابراهيم فى كل جمعة\r\nالا ان امرا أنت و اليه ضائع\r\n\r\n","page_name":" 287 ","page_number":331},
  {"content":"\r\n\r\n- 13 - مروان حمار 127 - 132\r\nچنان كه گفته شد ابراهيم در ماه صفر از سال 127 خود را از سلطنت خلع و با مروان بيعت كرد . از آن هنگام نوبت فرمانروايى نصيب مروان بن محمد بن مروان بن حكم گرديد .\r\nمروان پيرو جعد بن درهم ، كه يكى از بزرگان معتزله است ، بوده و مذهب اعتزال مىداشته و به مناسبت معلَّم و مؤدّبش ( جعد ) به نسبت جعدى خوانده مىشده است و به مناسبت اين كه بر شدائد دهر و مكاره جنگ سخت بردبار و پايدار بوده ، و در تازى جزء امثال سائر است كه « فلان اصبر من الحمار ، فى الحروب » و يا به مناسبت اين كه عرب ، رأس هر صد سال را « حمار » گفته و مدّت حكومت خاندان اموى در زمان او نزديك به صد سال مىشده لقب « حمار » به او داده و او را « مروان حمار » خوانده‌اند و بدين لقب مشهور گرديده است .\r\nدر ماه صفر از سال يك صد و بيست و هفت ( 127 ) هنگامى كه در ارمنيّه بوده با وى بيعت شده و تا ماه ذو الحجه از سال يك صد و سى و دو ( 132 ) ، كه در جنگ با عبد الله بن على عمّ ابو عبّاس سفّاح ، نخستين خليفهء عبّاسى ، در نزديك موصل مغلوب گشته و به شام گريخته و عبد الله از دنبال او رفته و او ناگزير بمصر گريخته و صالح برادر عبد الله از پى وى بمصر رفته و عاقبت او را در « بوصير » كه از ديههاى مشهور مصر است بقتل رسانده ، متصدى مقام خلافت و زمام دار امر حكومت و سلطنت بوده است و بكشته شدن مروان حمار ( به سنّ شصت سالگى ) بساط سلطنت يا خلافت امويان ، در مشرق ، در نورديده گرديده و انقراض يافته و نوبهء حكومت و سلطنت عبّاسيان بعنوان خلافت اسلامى رسيده است .\r\n","description":"","footnote":"","page_name":" 288 ","page_number":332},
  {"content":"\r\nگفته‌اند : مروان حمار در ميان بنى مروان در سياست و شجاعت ، و ديگر مزاياى حكومت ، ممتاز بوده ليكن همه جا به بد بختى دچار و به ناكامى گرفتار مىشده است .\r\nيكى از كارهاى بسيار نكوهيده و زشت مروان حمار اينست كه چون از سپاهيان و مردم بيعت گرفته نخستين كارى كه به آن اقدام كرده نبش قبر يزيد ناقص و بيرون آوردن لاشهء او را از گور و بدار آويختن آن بوده است .\r\nاين هم آخرين عمل خليفهء اموى كه بايد نگهبان فقه اسلام و حافظ احكام كتاب و سنّت باشد .\r\nاكنون كه اوضاع و احوال عمومى دورهء اول از عهد دوم در آن حدّ كه برابر با سلطنت خاندان اموى بود از لحاظ وضع دربار و حكومت ايشان شرح داده شد .\r\nدر پايان اين قسمت نامه‌اى ، كه به فرمان و دستور معتضد خليفهء عباسى در معرفى ابو سفيان و معاويه و خاندان بنى اميه نوشته شده براى اين كه آن را نشر دهند و باصطلاح امروز بخشنامه كنند تا در همه جا بى ايمانى و بى علاقگى افراد حاكمهء اين خاندان بر همه كس دانسته شود ، نقل مىگردد و از آن پس براى نتيجه گيرى آن چه را از اوضاع عمومى ياد شد تخليص و تلخيص مىكنم و از آن پس بشرح وضع فقه و فقيهان اين دوره و عصر مىپردازم . و با لله الاستعانة و منه التّوفيق و الهداية .\r\n","description":"","footnote":"","page_name":" 289 ","page_number":333},
  {"content":"\r\nپايان سخن از خاندان اموى\r\nالمعتضد با لله خليفهء عباسى ( ابو العباس احمد بن طلحة ( الموفق ) بن متوكل بن معتصم بن هارون الرشيد ، 242 - 289 ، ) در سال دويست و هشتاد و چهار ( 284 ) عازم شد كه فرمان دهد معاويه را براى بىدينى و بى ايمانى و كارهاى خلافش بر منابر لعن كنند پس امر كرد نامه‌اى در اين باره انشاء كنند و براى اين كار دستور داد نامه‌اى را كه در زمان مأمون و بامر او در بارهء لعن انشاء شده و در ديوان مضبوط بوده مورد مطالعه قرار دهند و از جوامع آن نامه نسخه برگيرند و نامه‌اى از نو انشاء كنند چنين كردند و نامه را آماده و زمينه را براى قرائت آن بعد از نماز جمعه فراهم ساختند ليكن ابو القاسم عبيد الله بن سليمان وزير المعتضد با لله كه با اين كار موافق نبود و خود نتوانسته بود خليفه را از اين كار منصرف سازد قاضى يوسف بن يعقوب را احضار كرد و از او خواست كه ابطال عزم المعتضد را چاره انديشد .\r\nقاضى رفت و با المعتضد در اين باره به سخن پرداخت و گفت : مرا بيم آن است كه عامّه چون اين لعن نامه را بشنوند به جنبش آيند و شورش كنند .\r\nمعتضد گفت : اگر چنين كنند يا سخنى بر خلاف به زبان آرند شمشير در ميان ايشان مىنهم و ايشان را ادب مىكنم .\r\nقاضى گفت : اين درست ليكن با طالبيين چه بايد كرد ؟ ايشان در همهء نواحى مملكت هستند و خروج مىكنند و بسيارى از مردم به واسطهء نزديكى ايشان به پيغمبر و به واسطهء مآثر و مفاخرى كه دارند و در اين نامه هم از آنها ياد شده و در ستودن آنها\r\n","description":"","footnote":"","page_name":" 290 ","page_number":334},
  {"content":"\r\nاطراء به عمل آمده و مردم به ايشان توجه و رغبت دارند پس از انتشار اين نامه راغبتر خواهند شد و زبان آنان بازتر و دليل و حجتشان نيرومندتر خواهد شد .\r\nسخنان قاضى در معتضد تأثير كرد و پاسخى نگفت و پس از آن دستورى در بارهء آن نامه نداد و چيزى در آن باره نگفت .\r\nاين نامه كه طبرى و غير وى نسخه اش را در كتب خود آورده‌اند ، چون به خوبى وضع معاويه و بنى اميه را از لحاظ عدم دلبستگى بشئون دينى و عدم علاقه به احكام اسلامى مىرساند و آن چه را تا كنون در اينجا نقل شده روشن مىسازد از تاريخ طبرى ( جزء ششم صفحه 183 ) خلاصه و ترجمهء آن در اينجا آورده و به بحث از خاندان اموى خاتمه داده مىشود :\r\nپس از سپاس خدا و درود بر پيغمبر و ستودن سلف از آل عباس ( به تفضيل و تفصيل ) چنين آورده شده است :\r\n« امير المؤمنين آگاهى يافته است كه گروهى از عامّه را شبهه در دين و فسادى در اعتقاد به همرسيده و تعصّب بر ايشان چيره گرديده و بى اين كه معرفت و فكرى داشته باشند به آن زبان باز كرده و بى بيّنه و بينايى ، پيشوايان گمراهى را پيروى نموده و سنّتهاى شايسته را گذاشته و به مخالفت آنها پرداخته و اهواء مبتدعه را پذيرفته و به گمراهى گراييده‌اند * ( « وَمَنْ أَضَلُّ مِمَّنِ اتَّبَعَ هَواه بِغَيْرِ هُدىً مِنَ الله إِنَّ الله لا يَهْدِي الْقَوْمَ الظَّالِمِينَ » ) * و به دوستى و موالات كسانى تظاهر كرده‌اند كه خدا دوستى و موالات ايشان را نخواسته و از ملت خارجشان خواسته و لعن بر آنان را واجب ساخته و به تعظيم كسانى رو آورده‌اند كه خدا ايشان را كوچك قرار داده و امرشان را موهون و سست فرموده و اينان بنى اميّه ، شجرهء ملعونه ، هستند .\r\n« چون امير المؤمنين از اين وضع آگاهى يافته نخست آن را بزرگ شمرده و چنان عقيده دارد كه اگر آن را انكار نكند و شما را به ترك آن وادار نسازد به وظيفهء دينى رفتار نكرده و در آن چه خدا از تقويم مخالفان و ارشاد جاهلان و اقامهء حجّت بر دو دلان\r\n","description":"","footnote":"","page_name":" 291 ","page_number":335},
  {"content":"\r\nو تأديب عاندان بر عهدهء او گذاشته و بر او واجب ساخته كوتاهى كرده اينست كه به شما مردم مىگويد .\r\n« خدا چون محمّد را بدين خود برگزيد تنى چند از خويشان نزديكش به او گرويدند و در راه او جانفشانى كردند و به حمايت و يارى او پرداختند و بيشتر از عشيرهء و معاندت و محاربت و تكذيب و تثريب و آزار و تخويف او و تعذيب پيروان و بستگان وى را كار و شعار خويش ساختند در ميان اينان از همه در دشمنى و مخالفت و محاربت سرسختتر و پادارتر و پيشتازتر ابو سفيان بن حرب بود كه هيچ پرچمى براى مبارزهء با اسلام برافراشته نمىشد مگر اين كه او صاحب و قائد و رئيس آن بود ، چه در بدر و چه در احد و چه در خندق ، ابو سفيان و پيروان او از بنى اميه ، كه خدا و پيغمبر در مواطنى بسيار ايشان را لعن كرده ، مىبودند .\r\n« تا اين كه امر خدا غلبه يافت و اينان مقهور و مغلوب شدند پس ابو سفيان ناچار به زبان اسلام آورده و در نهان بر كفر خود بر جا بود پيغمبر و مسلمين هم دانستند از اين رو پيغمبر ( ص ) او را بعنوان « مؤلَّفة قلوبهم » بشمار آورد و سهمى براى وى جدا ساخت و اولادش هم با علم به اين موضوع آن را پذيرفتند .\r\n« از جمله مواردى كه خدا ايشان را در كتاب خود لعن كرده اين آيه است * ( « وَالشَّجَرَةَ الْمَلْعُونَةَ فِي الْقُرْآنِ وَنُخَوِّفُهُمْ فَما يَزِيدُهُمْ إِلَّا طُغْياناً كَبِيراً » ) * كه به اتفاق همه ، از شجره ملعونه ، بنى اميّه اراده شده است .\r\n« و از جمله گفتهء پيغمبر است ، هنگامى كه ابو سفيان را ديد بر خرى سوار و معاويه از جلو آن را مىكشد و يزيد پسر ابو سفيان از عقب آن را مىراند و رو به او مىآيد ، « لعن الله القائد و الرّاكب و السّائق » .\r\n« و راويان همه از ابو سفيان اين گفته را روايت كرده‌اند : « يا بنى عبد مناف تلقّفوها تلقّف الكرة فما هناك جنّة و لا نار » و اين گفته كفرى است صريح كه گوينده اش از جانب خدا ملعون است .\r\n","description":"","footnote":"","page_name":" 292 ","page_number":336},
  {"content":"\r\n« و هم از او روايت كرده‌اند كه بر ثنيّه ( پشته ) احد ايستاده و در حالى كه نابينا بوده به قائد خود گفته است « هاهنا ذببنا محمّدا و اصحابه » « و هم مسألهء خواب پيغمبر ( ص ) كه گروهى از بنى اميّه را ديد بر منبر او بالا مىروند . .\r\n« و از جمله اين كه پيغمبر ( ص ) معاويه را خواست تا در حضورش نامه بنويسد او نافرمانى كرد و بهانه آورد كه غذا مىخورد پيغمبر گفت : « لا اشبع الله بطنه » پس تا بود از غذا سير نمىشد . .\r\n« و از آن جمله پيغمبر گفت : « يطلع من هذا الفجّ ( درّه ) رجل من أمّتي يحشر على غير ملَّتى » پس معاويه از آنجا برآمد .\r\n« و از جمله اين گفتهء پيغمبر ( ص ) است : « اذا رأيتم معاوية على منبرى فاقتلوه » .\r\n« و از جمله است حديث مرفوع مشهور از پيغمبر ( ص ) : « انّ معاوية فى تابوت من نار فى اسفل درك منها ينادى يا حنّان يا منّان ، الآن و قد عصيت قبل و كنت من المفسدين » .\r\n« و از جمله مساوى معاويه اين كه به محاربه با افضل مسلمين در اسلام از لحاظ مكانت و اقدم ايشان از لحاظ سبقت و احسن ايشان از لحاظ اثر و ذكر على بن ابى طالب قيام كرد و حق او را با باطل خويش به منازعه پرداخت و انصار او را با ياران گمراه و بىايمانى كه داشت مجاهده نمود و او و پدرش هميشه مىخواستند نور خدا و فروغ دين حق را خاموش كنند و ليكن * ( « وَيَأْبَى الله إِلَّا أَنْ يُتِمَّ نُورَه وَلَوْ كَرِه الْكافِرُونَ » ) * مردم كودن را گول مىزد و نادانان را فريب مىداد چنان كه پيغمبر ( ص ) به عمّار خبر داد و گفت : « يقتلك الفئة الباغية تدعوهم إلى الجنّة و يدعونك إلى النّار » دنيا را برگزيد و آخرت را نپذيرفت و از ربقه اسلام خارج شد ريختن خون بىگناهان را حلال شمرد به طورى كه در فتنه‌اى كه او برانگيخت گروهى\r\n","description":"","footnote":"","page_name":" 293 ","page_number":337},
  {"content":"\r\nبىشمار ، از برگزيدگان مسلمانان و مدافعان از دين خدا و ناصران حق و مجاهدان در راه حقيقت را خون بريخت و به كشتن داد و كوشش كرد تا مردم خدا را اطاعت نكنند و احكام دين اقامه نشود و خلاف دين رواج يابد و كلمهء ضلالت را بلندى به همرسد و دعوت باطل اوج گيرد . .\r\n« و عهدهء اين خونهاى ناروا و خونهايى كه بعد از آنها ريخته شد به گردن گرفت و روشهاى فساد را كه گناهش و هم گناه كسانى كه تا روز رستاخيز به آن عمل كنند براى او خواهد بود . .\r\n« و از جمله چيزهايى كه خدا لعن بر او را واجب قرار داده كشتن او است بر گزيدگان از صحابه و تابعان و اهل فضل و ديانت را مانند عمرو بن حمق و حجر بن عدى و اين كشتار را كرد تا عزت و ملك و غلبه داشته باشد و للَّه العزّة و الملك و القدرة و خدا عزّ و جلّ مىگويد * ( « وَمَنْ يَقْتُلْ مُؤْمِناً مُتَعَمِّداً فَجَزاؤُه جَهَنَّمُ خالِداً فِيها وَغَضِبَ الله عَلَيْه وَلَعَنَه وَأَعَدَّ لَه ، عَذاباً عَظِيماً » ) * .\r\n« و از جمله كارها كه او را مستوجب لعن خدا و رسول كرده ادّعاء او است زياد بن سميّه را و اين جرات و جسارتى است از او در برابر گفتهء خدا * ( « ادْعُوهُمْ لِآبائِهِمْ هُوَ أَقْسَطُ عِنْدَ الله » ) * و در برابر گفتهء پيغمبر خدا « ملعون من ادّعى إلى غير مواليه » و در برابر گفتهء ديگر او « الولد للفراش و للعاهر ، الحجر » پس آشكارا حكم خدا و سنت پيغمبر را مخالفت كرده و ولد را براى غير فراش قرار داده و به اين كار خويش حرامهاى الهى را مباح كرد و چنان ظلمى بر اسلام وارد ساخت كه مانند نداشت و مانند آن بر دين وارد نشده بود .\r\n« و از جمله اين كه مردم را دعوت كرد تا به يزيد پسر متكبّر مىگسار خروس و تازى و ميمون باز او بيعت كنند و برگزيدگان از اهل اسلام را به قهر و سطوت و توعيد و اخافه و تهديد بر اين كار وادار كرد با اين كه نادانى و خبث و پليدى او را مىدانست و مستى و فجور و كفر او را معاينه مىداشت تا اين كه بر خر مراد سوار شد و قدرت را بدست\r\n","description":"","footnote":"","page_name":" 294 ","page_number":338},
  {"content":"\r\nآورد به نافرمانى خدا و رسول پرداخت و به خونخواهى مشركان ، از مسلمين قيام كرد پس واقعهء حرّه را كه در اسلام واقعه‌اى شنيعتر و فضاحت آورتر از آن نبوده پديد آورد و گمان كرد كه از اولياء خدا انتقام گرفته و دشمنان خدا را به دلخواه رسانده پس شرك خود را اظهار و كفر خويش را آشكار ساخت و گفت :\r\n\r\nليت اشياخى ببدر شهدوا\r\nجزع الخزرج من وقع الاسل\r\nقد قتلنا القوم من ساداتكم\r\nو عدلنا ميل بدر فاعتدل\r\nفاهلَّوا و استهلَّوا فرحا\r\nثمّ قالوا : يا يزيد لا تشل\r\nلست من خندف ان لم انتقم\r\nمن بنى احمد ما كان فعل\r\nلعبت هاشم بالملك فلا\r\nخبر جاء و لا وحى نزل\r\n\r\n« اين گفتهء كسى است كه از دين ، خارج است و به خدا و پيغمبر و كتاب خدا و دين او ، ايمان ندارد .\r\n« و از بزرگترين و سختترين پرده درى او است از دين ، ريختن خون حسين بن على ( ع ) ، فرزند فاطمه ( س ) دختر پيغمبر ( ص ) ، با مقامى كه نزد پيغمبر ، و منزلتى كه در دين و فضل داشت ، كه پيغمبر در بارهء او و برادرش به سيادت اهل بهشت شهادت داد ، همهء اينها از راه جرأت بر خدا و كفر بدين و عداوت با پيغمبر و بى احترامى به او و معاندت با عترت بوده كه گويى گروهى از كفّار ترك و ديلم را مىكشد ، نه از انتقام خدا پروا كرد و نه سطوت و قدرت الهى را به حساب آورد ، پس خدا عمرش را كوتاه كرد و اصل و فرعش را ريشه كن ساخت و آن چه در دست داشت باز گرفت و عذاب و عقاب را برايش آماده فرمود .\r\n","description":"","footnote":"","page_name":" 295 ","page_number":339},
  {"content":"\r\n« همهء اينها بود بعلاوه آن چه بنى مروان كردند از تبديل كتاب خدا و تعطيل احكام او و تفريط بيت المال و ويران ساختن خانهء خدا و حلال ساختن حرام او و نصب منجنيقها بر خانه و افكندن آتش در آن براى سوزاندن و خراب كردن و هتك حرمت نمودن و ريختن خون پناهندگان . .\r\n« پس اى مردم لعن كنيد كسانى را كه خدا لعن كرده و دورى جوييد از كسانى كه نزديكى به خدا حاصل نمىگردد مگر به دورى جستن از ايشان .\r\n« اللَّهمّ العن ابا سفيان بن حرب و معاوية ابنه و يزيد بن معاوية و مروان بن الحكم و ولده . اللَّهمّ العن ائمّة الكفر و قادة الضلالة و اعداء الدين و مجاهدى الرسول و مغيّرى الاحكام و مبدّلي الكتاب و سفّاكى الدّم الحرام . اللَّهمّ انّا نتبرّأ إليك من موالاة اعدائك و من الاغماض لأهل معصيتك كما قلت : لا تجد قوما يؤمنون با لله و اليوم الآخر يوادّون من حادّ الله و رسوله .\r\n« حق را بشناسيد تا اهل آن را بشناسيد و راههاى گمراهى را تامّل كنيد تا روندگان آنها را بشناسيد . . پس در راه خدا از ملامت مينديشيد و از دين خدا به هوى و دوستى و فريب نابكاران منحرف مشويد . . تا آخر نامه » چنين بوده است وضع خاندان بنى اميّه نسبت بشئون دين و به راستى چنان كه ابن ابى الحديد تعبير كرده اين قضيّه در تاريخ « اعجب من العجب » بايد شمرده شود .\r\nابن ابى الحديد در ذيل نامهء على عليه السّلام به معاويه « اما بعد فانّى على التردّد فى جوابك . . » آنجا كه عبارت « كالمستثقل النّائم » را شرح مىدهد ( جلد چهارم صفحه 233 ) اين مضمون را آورده است :\r\n« اما تشبيه على ( ع ) معاويه را به كسى كه در خواب است و با صفات احلام سرگرم ، از اين رو است كه اگر در زمان پيغمبر ( ص ) معاويه در خواب مىديد كه او خليفه است و به او امير مؤمنان خطاب مىشود و با على براى خلافت پيكار مىكند و در ميان مسلمين\r\n","description":"","footnote":"","page_name":" 296 ","page_number":340},
  {"content":"\r\nبه جاى پيغمبر مىنشيند بىگمان اين خواب خود را تأويل و تعبيرى نمىيافت و آن را از وساوس خيال و اضغاث احلام مىشمرد چه گونه چنين خيالى بخاطر او خطور مىكرد و حال اين كه او دورترين خلق خدا بود از آن و اين چنانست كه « نفّاط » را هوس پادشاهى بخاطر بيافتد . . بدين بنگر كه امامت ، نبوّتى است مختصر و « طليق » كه از « مؤلَّفة قلوبهم » بشمار بوده كه بدل تكذيب مىداشته گر چه به زبان اقرار و در نزد مسلمين كم پايه بوده و اگر به مجلسى كه اهل سوابق از مهاجران مىبودند در مىآمده در آخرين صف مىنشسته چه گونه به خاطرش مىگذشته است كه روزى خليفه مىگردد و اين عنوان را پيدا مىكند و بر مؤمنان امير مىشود و بر رقاب آن بزرگان از اهل دين و فضل سوار و بر ايشان فرمانروا مىباشد ؟\r\n« اين اعجب از عجب است كه پيغمبر ( ص ) با شمشير و با زبان ، بيست و سه ( 23 ) سال با گروهى مجاهده و ايشان را لعن كند و از خود دور دارد و قرآن در نكوهش و لعن و برائت از آنان نازل گردد و همين كه دولت او گسترده شود و دين بر دنيا غلبه كند و شريعت و دين ثابت و محكم گردد و پيغمبر در گذرد ، و صالحان از اصحاب او بنيان دين را تشييد كنند و بلندى ملت و بزرگى قدر امّت او را در نفوس پهناور سازند ناگهان همان دشمنان كه پيغمبر ( ص ) با ايشان جهاد مىداشته سر بردارند و بر آن پيروز گردند و زمام سلطنت و حكومت بدست گيرند و صلحاء و ابرار و اقارب پيغمبر ( ص ) را كه از او فرمانبردارى داشته بكشند . .\r\n« پس اى كاش پيغمبر ( ص ) سر از خاك بر مىداشت و مىديد معاويهء طليق و پسرش و مروان و پسر و اعقابش چه گونه به جاى او نشسته‌اند و بچه وضعى بر مسلمين حكومت و فرمانروايى مىكنند » و در آخر آن قسمت چنين آورده است :\r\n« . . قد كان معه ( يعنى مع علىّ ) من الصّحابة قوم كثيرون سمعوا من رسول الله صلَّى الله عليه و آله يلعن معاوية بعد اسلامه ، و يقول : انّه منافق كافر و انّه من اهل النار و الاخبار فى ذلك مشهورة »\r\n","description":"","footnote":"","page_name":" 297 ","page_number":341},
  {"content":"\r\n9 - تخليص اوضاع عمومى\r\n","description":"","footnote":"","page_name":" 298 ","page_number":342},
  {"content":"\r\nتخليص اوضاع عمومى در دورهء اول از عهد دوم\r\nكوتاه گفتار اين كه در اين دوره دربار « اموى » و دستگاه حكومت شام از لحاظ تردّد فقيهان با ايمان و رفت و آمد اشخاص متوجّه بحقائق احكام و تشنگان بحث و نظر در مسائل اصلى و فرعى اسلام و تحقيق و تنقيح اين گونه امور ، وضعى بر خلاف وضع مجالس خلفاء راشدين ، در مدينه ، يافته است .\r\nبه جاى بزرگان از صحابه و دل باختگان به قرآن و اكابر از پرورش يافتگان در مهد دانش و ايمان ، بيشتر اوقات هرزه درايان و شاعران و مدّاحان و ياوه سرايان و گزافه گويان و چاپلوسان و منافقان و سياستمداران رفت و آمد و نشست و برخاست مىداشتند .\r\nبعلاوه مركز سلطنت مستبدّانهء معاويه و اخلاف اجلاف او ( شام ) از موطن آن بزرگان ، كه كانون تعليم و تعلَّم امور دينى شده بود ( مدينه ) ، و ساكنانش از مهاجر و مواطن ، بزرگ و كوچك ، زن و مرد ، بشئون دينى خو گرفته و مأنوس گرديده بودند دور بود و اين خود موجب مىشد كه اين گونه اشخاص يا هيچ به آن دستگاه دربار نزديك نشوند و يا اگر گاهى نزديك شوند براى رفع تعدّى و تجاوز عمّال معاويه و اعقابش باشد يا براى مقاصد و حاجاتى ديگر ، كه بهر حال آزادى و آزادگى بيشتر اينان محدود و مصدوم مىبود ، رهسپار آن دربار شوند .\r\nبهر جهت بحث از امور شرعى و احكام اسلامى و تحقيق در حقائق مقاصد دينى در دستگاه معاويه و محاضر و محافل جانشينان او بسيار كم و ناچيز و اتفاقى مىبوده\r\n","description":"","footnote":"","page_name":" 299 ","page_number":343},
  {"content":"\r\nچه از همه چيز گذشته معاويه ( و هم اخلاف او ) را به اين امور علاقه و دلبستگى نمىبوده و ترويج و تحقيق دين و مسائل و احكام اسلام ، بالاصاله ، مورد توجّه و نظر نمىشده و اگر با دستگاه حكمروايى و سلطنت كسرى مآبانه و قيصر منشانهء او تماس نمىداشته آن را مهم نمىدانسته و گفتگوى از آن را به چيزى نمىشمرده بلكه به حقيقت امور دين و شئون اسلام را دست آويز حفظ و بقاء و بسط و رقاء امور و شئون سلطنت و استيلاء خود قرار مىداده و دائر مدار آنها مىشناخته است و طرح آنها را در موردى كه از آنها استفاده مىداشته مىخواسته و در غير اين مورد نيازى در طرح و بحث و حلّ و فهم آنها نمىديده است و در حقيقت آن امور را كه از لوازم و خواص مقام خلافت دينى است نسبت به مقاصد سلطنت از زوايد مىشمرده است .\r\nخلاصه اين كه مسائل دينى و احكام فرعى كه انشاء و اصدار آنها در زمان پيغمبر ( ص ) از مراحل تشريع و از شئون و مقاصد نبوّت بود ، در زمان بعد از وى بحث و فحص و جمع و نشر و حفظ و بسط و اجراء و ترويج و فهم و تفهيم آنها از وظائف خلفاء و جانشينان پيغمبر ( ص ) شناخته مىشد بدين معنى كه مقام خلافت چنان كه در امور دنيا و سياست و تدبير شئون حيات اجتماعى امّت تنها ملجأ و مرجع مىبود در امور دينى و تشخيص و تعيين وظائف و تكاليف مسلمين از لحاظ مقررات شرع و دين و آداب و سنن آيين كه بعدها نام « فقه » براى آنها مصطلح گرديده ، نيز همان حوزه و مقام ، مرجع و ملاذ مىبود ، و به اقتضاى روح خلافت و حقيقت نيابت از مقام نبوّت بايد همچنين مىبود و باشد .\r\nپس هر گاه در خود مركز خلافت ، مدينه ، يا در حجاز يا در ديگر بلاد و كشورهايى كه بدست اهل اسلام گشوده شده و اسلام در آنجاها استقرار يافته موضوعى را حكم آن مجهول بود يا مقطوع نبود طالبان علم و قطع به آن ، عقيده داشتند كه بايد به مقام خلافت ، مراجعه و حكم آن موضوع را از آن مقام ، استفسار و استعلام كنند و به استناد پاسخى كه از آن مقام به ايشان مىرسيد آن حكم را به كار برند . مقام خلافت هم خود را\r\n","description":"","footnote":"","page_name":" 300 ","page_number":344},
  {"content":"\r\nدر برابر اين مراجعات ، مسئول مىدانست و مكلَّف مىشمرد كه مشكل را حلّ كند پس از راه علم و اطلاع ، اگر مطلع و عالم به آن بودند ، يا از روى مشاوره و يا راى آن را روشن مىساخت و به مراجعه كنندگان پاسخ مىداد .\r\nدر حقيقت اهل اسلام مقام خلافت را از لحاظ مرجع بودن براى بيان احكام و تكاليف دينى ، در آغاز آن ، مقامى اصلى و مركزى رسمى مىشناختند و آن را مرجعى مسلَّم براى بحث و فحص و تنقيح و تحقيق و تعيين و تبيين مسائل و احكام مىدانستند و خلافت را دنبالهء نبوّت كه مبدأ هدايت و منشأ ارشاد است مىانگاشتند و خليفه را به تعليم و تبيين كتاب و حكمت و تبليغ و تعيين احكام شريعت و نشر و ترويج مقاصد و حقائق رسالت ، مكلَّف و پيروان دين را به اطاعت از گفته هاى دينى آنان موظَّف مىشمردند .\r\nاز اين رو ، چنان كه از اين پيش هم گفته شده ، خليفه در اين گونه موارد بيشتر از اوقات بزرگان صحابه را فراهم مىآورد . و در بارهء حكم اين « حوادث واقعه » و مسائل مستحدثه كه مورد سؤال قرار يافته به مشاوره و مذاكره مىپرداخته و از نظر آنان استفاده مىكرده و گاهى هم « راى » خود را به كار مىبسته و حكم دينى موضوعى را به اجتهاد خويش استخراج و سرگردانى و جهل سؤال كننده را دفع و رفع مىساخته است .\r\nدر آن دوره ، دورهء خلفاء راشدين ، خلافت خواه به استناد انتخاب امّت و خواه به استناد نصّ پيغمبر ( ص ) يا نصّ خليفهء سابق ، در نظر اصحاب پيغمبر و پرورش يافتگان به آداب دين ، از شئون دين و براى حفظ و نشر دين مىبوده و ، بهر حال ، جنبهء دينى آن غلبه مىداشته يعنى خليفه را از ديد اين كه جانشين فرستادهء خدا و نائب رهنما و معلَّم و مرشد و هادى و مزكَّى و مربّى كامل الهى است ، پس حافظ دين و ناشر مقاصد و كاشف حقائق آن است مىديده و مىنگريسته‌اند و او نيز خود را به همين عنوان مىشناسانده و مىخواسته است كه امّت او را به همين گونه بشناسند .\r\nبه جهات ياد شده بوده كه خليفه با كمال صراحت برفراز منبر فرياد مىزده است كه : « اگر كجروى و انحرافى از راه دين در من ديديد مرا آگاه سازيد و به راه راستم\r\n","description":"","footnote":"","page_name":" 301 ","page_number":345},
  {"content":"\r\nبرگردانيد » و مسلمين هم كسانى داشته‌اند كه برمىخاسته و با كمال شجاعت و نهايت شهامت شمشير خود را در برابر خليفه از نيام مىكشيده و مىگفته‌اند : « اگر به كجى گرايى و راه انحراف پيمايى و در آن به پايى ترا با شمشير راست مىكنيم » و به ظاهر از همين جهت بوده كه به هنگام انتخاب خليفهء سيّم ، عبد الرحمن بن عوف متابعت از سيرهء دو خليفهء سابق را شرط بيعت قرار مىداده . خلاصه اين كه چنين بوده است عقيده و نظر مسلمين به مقام خلافت و چنان بوده است شيوه و سيره خلفاء راشدين .\r\nليكن معاويه را كه نه از مزاياى عاليهء صدر اسلام ، از قبيل سبق به ايمان و مهاجرت و مجاهدت در ركاب پيغمبر ( ص ) و امتداد مدت صحبت ، شرف و مزيّتى وجود داشته و نه از خليفهء سابق ، نصّى در كارش بوده و نه از زعماى امّت و مردمان با بصيرت و ، باصطلاح ، اهل حلّ و عقد انتخابى به ميان آمده بلكه به زور و زر و نيرنگ و دغل با خليفهء راشد جنگ و حق مسلَّم فرزند پيغمبر را غصب كرده و جنبهء سلطنت كسرى و فرمانروايى هرقلى و قيصرى به آن داده و ولايت عهد فرزند فاسق خود يزيد را براى بعد از خود به زر و زور و حيله و غرور بر امّت مسلمان تحميل كرده است چنان كه با كمال بى اعتنائى به مسلمين و با نهايت استبداد و بى حيايى اين مطلب را خودش بر فراز منبر و در مدينه پيغمبر گفته است .\r\nهنگامى كه به مدينه مشرف شده متملقان و منافقانى از قريش كه مانند خود او سست دين و دنيا دار و هوى پرست بوده‌اند چاپلوسى و خوش آمد را بوى چنين گفته‌اند :\r\n« الحمد للَّه الَّذي اعزّ نصرك و اعلى كعبك » او چون اين سخن شنيده به منبر بر آمده و چنين گفته است :\r\n« امّا بعد فإنّي و الله ما ولَّيتها بمحبّة علمتها منكم و لا مسرّة بولايتى ، و لكنّي جالدتكم بسيفى هذه مجالدة . . » ( تا آخر آن چه فقيه مالكى آن را در « العقد الفريد » آورده و از اين پيش هم در اين اوراق آورده شد ) بطور خلاصه بايد گفت :\r\n","description":"","footnote":"","page_name":" 302 ","page_number":346},
  {"content":"\r\nدر زمان معاويه و اعقاب او از بنى اميّه دستگاه و دربار حكومت ، يا خلافت ، بتفقيه و تفقّه و ترويج شرع و تحقيق و تنقيح فقه و حتّى به عمل به آن دلبستگى و علاقهء لازم را نمىداشته بلكه بر خلاف مسلَّمات و ضروريّات دين رفتار مىشده و محرّمات و منكرات انجام مىيافته است .\r\nهدف واقعى افراد اين خاندان ، تحكيم اساس سلطنت « 1 » و كوشش در كشورگشايى و بسط حكومت خود زير عنوان خلافت اسلامى و كسب ثروت و مال از طريق فتوحات مىبوده ازين رو آن دوره از دوره هاى درخشان فتوحات بشمار است و در عين حال در همان دوره تفقّه و تفقيه را هم حركت و جنبشى جالب و قابل توجه به همرسيده كه مىتوان گفت « فقه » بمعنى اصطلاحى و به صورت علم رسمى و فنّ بحث و نظرى در آن دوره بنياد يافته و استقلال آن پايه گذارى شده و در همان دوره بوده است كه عنوان « قرّاء » بعنوان « فقهاء » تبديل شده و كسانى بعنوان « فقيه » شهرت يافته و عنوان « فقهاء سبعه » براى هفت تن فقيهان به نام ، كه در محل خود نام برده خواهند شد ، اصطلاح و عنوان گرديده است و بحث و فحص در فروع بر وجه بحث علمى پا به ميان نهاده و حتّى فروعى غير مبتلى به ، بلكه غير واقع ، استخراج شده و در بارهء حكم آنها بعنوان بحث اجتهادى و به قصد اين كه روزى مورد ابتلاء واقع گردد يا بوقوع پيوندد گفتگو و بحث پيش آمده و مجالسى در مساجد و منازل براى بحث و فحص و تدريس و تدرّس و مناظره و مجادله و ذكر و حفظ حديث و نقل سنّت با توجّه و عنايت براويان و محدّثان و تعظيم و تكريم از ايشان و ياد كردن نام آنان ( اسناد ) به هنگام تحديث و اخبار تحقق يافته است .\r\nپيدا شدن اين وضع براى « فقاهت » در آن دوره علل و عوامل ، متعدد دارد ،\r\n\r\n","description":"","footnote":"\r\n« 1 » از اين رو هر كدام از اين خاندان كه سلطنت مىيافته نخستين كارى كه مىكرده ده درهم بر ارزاق و حقوق جيره خواران و سپاهيان مىافزوده است جملهء « عير بعير و زيادة عشرة » براى اشاره به اين عمل آن خاندان گفته و « مثل سائر » شده است . جوهرى در صحاح اللغة چنين آورده است « و قولهم عير بعير و زيادة عشرة » كان الخليفة من بنى أمية اذا مات و قام آخر زاد فى ارزاقهم عشرة دراهم »\r\n","page_name":" 303 ","page_number":347},
  {"content":"\r\nكه در اين اوراق برخى از آنها : دو علت و عامل ، كه به دستگاه حكومت مرتبط و با اوضاع و احوال ناشى از طرز سلطنت متناسب است ، مورد اشاره واقع مىگردد : اين دو عامل و علت ، بطور خلاصه ، عبارت است از :\r\n1 - بر كنار گرفتن دستگاه حكومت ، خود را از شئون مربوط به اين مسائل و مباحث ( مگر به مقدارى كه ضرورت حكومت و رعايت سياست آن را ايجاب مىكرده است ) .\r\n2 - افتادن تكليف استخراج مسائل دين و مباحث احكام به دوش دانشمندان از صحابه و تابعان و آزاد بودن آنان در سرگرم شدن به اين گونه مطالب نخست در مدينه كه از زمان پيغمبر و زمان خلفاء راشدين يگانه مرجع ، و مراجعهء به آن جا طبيعى و عادى و مأنوس ، مىبوده و پس از آن مكه كه نزديكترين بلاد اسلامى به مركز ، مدينه ، بوده و روابطى با مدينه ، از ديگر بلاد ، زيادتر و شبيهتر و محكمتر مىداشته و از اين پس در سائر شهرهاى بزرگ اسلامى .\r\nدر آن دوره بر خلاف آن چه در زمان خلفاء راشدين معمول و لازم بوده ، كه مسائل معضله دينى و حوادث واقعهء شرعى به كانون خلافت و معهد رسالت مراجعه و حلّ آنها را از آنجا استفتاء مىشده ، شايد به دستگاه سلطنت اموى و دربار حكومت مروانى هيچ مراجعه نمىشده ، يا بسيار كم ، از طرف مردم يا عمّال حكومت ، به آن دستگاه مراجعه مىشده است .\r\nمعمولا مردم به صحابه يا تابعان كه مورد اعتماد ايشان مىبوده رجوع مىكرده ، و از آنان مسائل دينى و احكام فقهى خود را مىخواسته و مىپرسيده‌اند ، بويژه از كسانى كه در مدينه بوده و به جهات و شئون دينى طبعا بيشتر وقوف مىداشته‌اند ، و همين امر ، باعث شده كه فضلاء از صحابه و تابعان در مسائل فقهى وارده به بحث و فحص پردازند و حتّى خود را براى جواب گويى مراجعات آينده آماده سازند و نتيجه را فنّ و علمى به نام « فقه » بوجود آورند و به ميراث گذارند .\r\n","description":"","footnote":"","page_name":" 304 ","page_number":348},
  {"content":"\r\nطبرى در كتاب تاريخ الامم و الملوك ( جلد دوم ) به اسناد از ابن شهاب از ابن قبيصه اين مضمون را كه او گفته آورده است :\r\n« زنى را بر عملى نذر بود كه اگر انجام دهد پسر خود را در كنار كعبه بكشد .\r\nآن كار را مرتكب شده پس به مدينه آمده تا در بارهء اين نذر از بزرگان مدينه « استفتاء » كند .\r\n« نخست به نزد عبد الله عمر رفته و نذر و عمل خود را به او گفته و از او فتوى خواسته است .\r\nعبد الله پاسخ داده است : من نمىدانم ، خدا وفاء به نذر را خواسته است . آن زن گفته است : پس من بايد پسر خود را قربانى كنم ؟ عبد الله عمر گفته است : « خدا شما را از اين كه خود را بكشيد نهى فرموده است » و بر اين گفته و پاسخ چيزى نيفزوده است .\r\n« پس از اين ، آن زن به نزد عبد الله عباس رفته و از وى فتوى خواسته است :\r\nعبد الله عباس چنين پاسخ گفته است :\r\n« خدا وفاء به نذر را امر كرده و از كشتن خود نهى . و عبد المطَّلب بن هاشم نذر كرده بوده است كه اگر خدا بوى ده فرزند عنايت فرمايد يكى از ايشان را قربان كند . و فرزندانش بده تن رسيده وفاء به نذر را ميان آنان قرعه افكنده . قرعه به نام عبد الله ، كه محبوبترين فرزندانش بوده بيرون آمده عبد المطَّلب گفته است : خداوندا عبد الله با صد شتر ، پس قرعه ميان عبد الله و صد شتر كشيده قرعه بر صد شتر افتاده است .\r\nآنگاه عبد الله عباس زن را گفته است : به جاى پسرت صد شتر قربان كن .\r\n« اين قضيه به مروان ، كه در آن هنگام امارت مدينه را مىداشته ، رسيده . او گفته است : به نظر من عبد الله عمر و عبد الله عباس ، هر دو ، در جواب از راه صواب به دور افتاده و به خطا فتوى داده‌اند چه نذر ، در معصيت خدا انعقاد نمىيابد .\r\n« آنگاه آن زن را خواسته و بوى گفته است :\r\n« خدا را استغفار كن و راه توبه پيش گير و تصدّق بده و آن چه از كارهاى خير مىتوانى به انجام رسان و بدان كه خدا ترا از كشتن پسرت نهى فرموده است .\r\n« مردم را گفتهء مروان پسند افتاد و راى او را در اين « فتوى » بر صواب دانستند\r\n","description":"","footnote":"","page_name":" 305 ","page_number":349},
  {"content":"\r\nو فتوى بر اين قرار گرفت كه : « لا نذر فى معصية الله » .\r\nخلاصه سخنان پيش اين كه در دورهء اين خاندان فساد دستگاه حكومت و نادانى متصديان از لحاظ احكام دين و حتّى فساد اطرافيان منافق و دو رو ، بسيار روشن است .\r\nجلال الدين سيوطى در تاريخ الخلفاء ( صفحه 246 ) ذيل ترجمه يزيد بن عبد الملك بن مروان مطلبى را مىنويسد كه به راستى قابل توجّه و تامل است و چگونگى حال اطرافيان دستگاه و نادانى والى امر از آن هويدا و نمايان .\r\nنوشته است :\r\n« . . فاتى ( يعنى يزيد بن عبد الملك ) بأربعين شيخا فشهدوا له » « ما على الخلفاء من حساب و لا عذاب » خليفهء نادانى كه چهل مرد بزرگ بىايمان و بىاعتقاد نزد او گواهى دهند كه خليفه را حساب و عذابى نيست چه بايد بكند ؟ يا چه نبايد بكند ؟\r\nاين مطلب كه خليفه را حساب و عذاب هست يا نه ! از زمان يزيد بن عبد الملك ( بلكه پيش از او ) مطرح بوده و متملَّقان و چاپلوسان و استفاده كنندگان از دستگاه ظلم و جور و بى دينى آن را در انديشهء حكَّام و سلاطين اين خاندان راه ، بلكه رسوخ داده‌اند و اگر مختصر ايمان و اعتقادى هم ايشان را مىبوده و گاهى تأثير مىكرده و نگرانشان مىساخته به اين سخنان و اين شهادتها نابود كرده و از ميان برده‌اند « 1 » .\r\nباز سيوطى ذيل ترجمهء وليد بن عبد الملك ( پدر يزيد ) آورده است كه :\r\n\r\n","description":"","footnote":"\r\n« 1 » در ترجمهء عبد الملك مروان كلمات و نامه هاى تملق آميز حجاج نسبت به عبد الملك مروان كه نمونه‌اى از گفته هاى چاپلوسان و متملقان آن دوره است ياد شد . در اين موضع هم آغاز يكى از نامه هاى حجاج را به عبد الملك كه در « العقد الفريد » ( جزء پنجم - صفحه 308 - ) آورده شده نقل مىكنم : « لعبد اللَّه امير المؤمنين ، و خليفة رب العالمين المؤيد بالولاية ، المعصوم من خطل القول و زلل الفعل بكفالة إله الواجبة لذوي أمره ، من عبد اكتنفته الزلل و »\r\n","page_name":" 306 ","page_number":350},
  {"content":"\r\n« ابو حاتم در تفسير خود از ابراهيم بن ابى زرعة اخراج كرده كه وليد به او گفته است :\r\n« أيحاسب الخليفة ؟ ! . » در خاتمه براى اكمال بينايى نسبت به فساد دستگاه حاكمهء بنى اميه و احاطه بر صدر و ذيل اوضاع و احوال آن دوره مطلبى راجع بسر سلسلهء خاندان ، معاويه ، و ديگرى راجع به چگونگى اوضاع در اواسط حكومت اين خاندان و سه ديگر مربوط به چگونگى اوضاع در زمان آخرين فرد از حكمروايان اين خاندان مىآورم و از آن پس مبحث اصلى ادوار فقه ( چگونگى فقه و فتوى . . ) را آغاز مىكنم :\r\nدر بارهء سر سلسلهء اين خاندان ، ابن ابى الحديد از نصر بن مزاحم ، به اسناد ، نقل كرده است ( جلد اول شرح صفحه 347 ) :\r\n« . . لمّا نظر علىّ عليه السّلام إلى رايات معاوية و اهل الشام قال :\r\n« و الَّذى فلق الحبّة و برأ النّسمة ، ما اسلموا و لكنّ استسلموا و اسرّوا الكفر فلمّا وجدوا عليه اعوانا رجعوا إلى عداوتهم لنا ، الَّا انّهم لم يتركوا الصّلاة » باز ابن ابى الحديد از نصر به اسناد او از حبيب بن ابى ثابت آورده كه گفته است :\r\n« لمّا كان قتال صفّين قال رجل لعمّار : يا ابا اليقضان ألم يقل رسول الله ( ص ) : قاتلوا النّاس حتّى يسلموا فاذا اسلموا عصموا منّي دماءهم و أموالهم ؟ قال : بلى ، و لكن و الله ما اسلموا و لكنّ استسلموا و اسرّوا الكفر حتّى وجدوا عليه اعوانا » و هم ابن ابى الحديد از نصر به اسنادش از منذر ثورى آورده كه محمّد بن حنفيّه چنين گفته است :\r\n« لمّا أتاهم رسول الله ( ص ) من اعلى الوادي و من اسفله و ملا\r\n","description":"","footnote":"","page_name":" 307 ","page_number":351},
  {"content":"\r\nالاودية كتائب ، يعنى يوم فتح مكَّه ، استسلموا حتّى وجدوا اعوانا » ابن ابى الحديد از نصر به اسنادش از حكم بن ظهير از اسماعيل از حسن بصرى كه او به اسناد از عبد الله مسعود از پيغمبر ( ص ) حديث كرده كه گفته است : « اذا رأيتم معاوية بن ابى سفيان يخطب على منبرى فاضربوا عنقه » پس حسن بعد از نقل اين حديث چنين گفته است : « فو الله ما فعلوا و لا افلحوا » در بارهء چگونگى اوضاع در اواسط آن دوره ، كافى است به آن چه به فرمان عبد الملك مروان با سعيد بن مسيّب فقيه نامى مدينه براى بيعت گرفتن از او به ولايت عهد وليد و سليمان ، فرزندان عبد الملك ، بعد از وى معامله شده و به همين نزديكى در ترجمهء سعيد آورده خواهد شد توجه و مراجعه شود .\r\nدر بارهء چگونگى اوضاع در زمان آخرين فرمانرواى آن خاندان ، ابن ابى الحديد ( در قضيهء ابن عطيّه كه از طرف مروان حمار به سركردگى سپاهيان شام مأمور بوده كه به مكَّه برود و با ابو حمزه معروف به خارجى كه از طرف عبد الله بن يحيى كندى ملقّب به « طالب الحق » امارت داشته بجنگد و اين جنگ به سال يك صد و سى ( 130 ) وقوع يافته ) از « صاحب الاغانى » چنين نقل كرده است :\r\n« و ذكر ابن الماجشون : انّ ابن عطيّة لمّا التقى بأبي حمزة قال ابو حمزة لأصحابه : لا تقاتلوهم حتّى تختبروهم فصاحوا . فقالوا : يا اهل الشام ما تقولون فى القرآن ؟ فقال ابن عطيّة : نضعه في جوف الجوالق ! قالوا : فما تقولون فى مال اليتيم ؟ قالوا : نأكل ماله و نفجر بأمّه ! . . »\r\n","description":"","footnote":"","page_name":" 308 ","page_number":352},
  {"content":"\r\n\r\n10 - چگونگى فقه و فتوى و طبقات فقيهان ( بطور كلى )\r\n","description":"","footnote":"","page_name":" 309 ","page_number":353},
  {"content":"\r\nفصل اول چگونگى فقه و فتوى و طبقات فقيهان بطور كلى و عام .\r\nدر جلد اوّل اين اوراق ، عهد صحابه مورد بحث و فحص قرار يافت و آن عهد ، از لحاظ تقسيم بندى « ادوار فقه » ، به سال چهلم هجرى خاتمه داده شد و از آن سال به بعد دورهء « تابعان » در اين جلد ، كه به حقيقت و از لحاظ نظام زمانى ( ترتيب بحسب سنوات ) ، جلد دوم بشمار مىرود ، شروع مىگردد پس چنان كه در آن جلد ، عنوان « صحابه » تفسير و منظور اصطلاحى از آن تشريح گرديد در اين جلد هم بايد عنوان « تابع » و مقصود اصطلاحى از آن توضيح و تبيين شود :\r\n","description":"","footnote":"","page_name":" 310 ","page_number":354},
  {"content":"\r\nتابعان\r\nكلمهء « تابع » در لغت بمعنى پيرو و در اصطلاح به گفتهء فاضل معاصر ، فريد وجدى مصرى ، در كتاب « دائرة المعارف » :\r\n« التّابعون ، لفظ يطلق على من رأوا اصحاب رسول الله ( ص ) فيقال : هو « تابعىّ » اى راى واحدا او جملة من الصّحابة » ( تابع كسى است كه از ديدار صحابه ( يك يا بيشتر ) برخوردار شده باشد ) و به تعبيرى كاملتر و دقيقتر ، چنان كه ممقانى « 1 » در كتاب « مقباس الهدايه » افاده كرده عبارتست از :\r\n« كسى كه در حال ايمان به رسول الله ( ص ) صحابى را ديده و با ايمان از جهان رفته باشد هر چند ميان زمانى كه ديدار او با ايمان دست داده و ميان زمانى كه مرگ در حال ايمان بر او دست يافته ارتداد و كفرى به همرسيده باشد . . » بنا به اين تعريف ، « ايمان » در هنگام ديدن صحابى و در هنگام مردن ، براى تحقق معنى « تابعى » ( بمعنى اصطلاحى ) اعتبار شده است .\r\nو به گفتهء همو : برخى « طول ملازمت » با صحابى را براى محقق شدن معنى « تابعى » شرط دانسته و برخى ديگر « صحّت سماع » او را شرط قرار داده و برخى « تميز » را در معنى اصطلاحى آن اعتبار كرده‌اند .\r\nباز همو در همان كتاب ( مقياس الهدايه ) اين مضمون را گفته است :\r\n« . . تابعيون نيز زيادند گروهى طبقه‌اى را كه به ملاقات « صحابه » نائل نشده اند\r\n\r\n","description":"","footnote":"\r\n« 1 » مامقانى .\r\n","page_name":" 311 ","page_number":355},
  {"content":"\r\nدر عداد « تابعان » بشمار آورده‌اند در صورتى كه اينان تابعان « تابع » مىباشند نه « تابع » چنان كه گروهى ديگر جمعى از صحابه را در عداد « تابعان » ياد كرده‌اند .\r\n« از « تابعان » نخستين كسى كه از جهان رفته ، ابو زيد معمّر بن زيد بوده كه در سال سى ، ( يعنى بعد از صد ) به قولى در خراسان ، و به قولى ديگر در آذربايجان ، كشته شده است و آخرين كسى از ايشان كه مرده خلف بن خليفه بوده كه در سال يك صد و هشتاد وفات يافته است » .\r\nيحيى بن شرف معروف به نووى در كتاب « التّقريب » ، كه در فن اصول حديث نوشته « 1 » چنين آورده است :\r\n« النّوع الأربعون معرفة التّابعين ( رض ) ، هو و ما قبله اصلان عظيمان بها يعرف المرسل » و « المتّصل » ، واحدهم « تابعىّ » و « تابع » .\r\n« قيل : هو من صحب الصّحابىّ .\r\n« و قيل : من لقيه ، و هو الأظهر . » باز همو چنين افاده كرده است :\r\n« حاكم گفته است : تابعان ، پانزده طبقه‌اند نخستين ايشان كسى است كه « عشره » را ( عشرهء مبشّره ) « 2 » ادراك كرده باشد ، مانند قيس بن ابى حازم و ابن مسيّب و غير اين دو .\r\n\r\n","description":"","footnote":"\r\n« 1 » « التقريب و التيسير لمعرفة سنن البشير النذير » نام اين كتاب به گفتهء كاتب چلپى در « كشف الظنون » تلخيصى است از كتاب « الارشاد » كه نووى آن را از كتاب « علوم الحديث » ابن صلاح ، مختصر كرده است . « شيخ امام محى الدين يحيى بن شرف نووى به سال ششصد و هفتاد و شش ( 676 ) وفات يافته است . بر تقريب او چند كس شرح نوشته‌اند از جمله جلال الدين سيوطى ( متوفى به سال 911 ه . ق ) را شرحى است بر « التقريب » به نام « تدريب الراوى فى شرح تقريب النواوى » .\r\n« 2 » مبشره : خلفاء راشدين ، زبير ، سعد وقاص ، ابو عبيدهء جراح ، عبد الرحمن بن عوف طلحه و سعيد بن زيد .\r\n","page_name":" 312 ","page_number":356},
  {"content":"\r\n« حاكم در بارهء ابن مسيّب به غلط رفته زيرا ابن مسيّب در خلافت عمر متولَّد شده و از بيشتر از آن ده تن سماعى نداشته بلكه برخى گفته‌اند كه : به صحت نرسيده كه ابن مسيّب را جز از سعد از ديگرى از آن ده بزرگ سماعى اتفاق افتاده باشد .\r\n« امّا قيس از همهء آنان « سماع » داشته و از تمام ايشان روايت كرده و در اين مزيّت بىهمال است بعضى هم گفته‌اند : قيس را از عبد الرحمن ، سماعى دست نداده است .\r\n« طبقهء بعد از آن طبقه ( طبقهء نخستين ) كسانى هستند كه از اولاد صحابه و از زادگان در زمان پيغمبر ( ص ) بوده‌اند .\r\n« مخضرمان ، كه مفرد آن « مخضرم » بفتح راء مىباشد هم از جملهء « تابعان » بشمارند و مراد از مخضرم كسى است كه زمان جاهليت و هم زمان پيغمبر ( ص ) را دريافته ليكن به ديدار پيغمبر ( ص ) مشرّف نگشته و پس از رحلت آن حضرت به اسلام در آمده است .\r\n« مسلم ، مخضرمان را بيست كس شمرده ، با اين كه بيش از بيست كس بوده‌اند . و او از ابو مسلم خولانى و از احنف ياد نكرده و آن دو را بشمار نياورده است .\r\n« و از اكابر « تابعان » ، فقيهان هفتگانه ( فقهاء سبعه ) را : سعيد بن مسيّب ، قاسم بن محمد ، عروة ، خارجة بن زيد ، ابو سلمة بن عبد الرحمن ، عبيد الله بن عبد الله بن عتبه و سليمان بن يسار بايد بشمار آورد .\r\n« ابن مبارك ، ابو سلمه را نياورده و به جاى او سالم بن عبد الله را آورده است .\r\nابو الزّناد به جاى هر دو ابو بكر بن عبد الرحمن را ياد كرده است .\r\n« احمد بن حنبل چنين گفته است :\r\n« افضل « تابعان » ، ابن مسيّب است . از او پرسيده شده : پس علقمه و اسود چطور ؟ پاسخ داده است : او و اين دو !\r\n","description":"","footnote":"","page_name":" 313 ","page_number":357},
  {"content":"\r\n« و عبد الله بن خفيف گفته است : اهل مدينه ابن مسيّب را افضل تابعان مىدانند و اهل كوفه اويس را و اهل بصره حسن را .\r\n« و ابن ابى داود گفته است : سرور همهء زنان « تابعات » حفصه دختر سيرين و عمره دختر عبد الرحمن است و پس از اين دو ، امّ درداء « 1 » از ديگر زنان تابعيّه افضل است .\r\n« و بايد توجّه داشت كه برخى ، طبقه‌اى را از « تابعان » بشمار گرفته‌اند كه اين\r\n\r\n","description":"","footnote":"\r\n« 1 » ابن عبد البر و ابن حجر عسقلانى كه هر دو تن گروهى بسيار از زنان صحابيه و تابعيه را در دو كتاب خود : ( الاستيعاب و الاصابة ) نام برده و ترجمه كرده‌اند .\r\n« حفصه دختر سيرين » و « عمره دختر عبد الرحمن » را به نام نياورده‌اند ليكن ام درداء را در « اسماء » به نام « خيره » آورده‌اند .\r\nخلاصه گفتهء ابن حجر چنين است :\r\n« خيره : بنت ابى حدرد ، ام الدرداء الكبرى . سماها احمد بن حنبل و يحيى بن معين فى ما رواه ابن ابى خيثمة عنها و قال : ام الدرداء الصغرى اسمها هجيمة و قال ابو عمرو : كانت ام الدرداء الكبرى من فضلى النساء و عقلائهن و ذوات الرأي فيهن مع العبادة و النسك توفيت قبل ابى الدرداء و ذلك بالشام فى خلافة عثمان و كانت حفظت عن النبي ( ص ) و عن زوجها روى عنها جماعة من التابعين منهم ميمون بن مهران و و لها ترجمة حافلة فى تاريخ ابن عساكر\r\nو قال ابن ماكولا : ام الدرداء الكبرى لها صحبة و أورد ابن مندة لأم الدرداء حديثا من طريق شر عن خلف بن حوشب عن ميمون بن مهران قال :\r\nقلت لام الدرداء : سمعت من النبي ( ص ) شيئا ؟ قالت : نعم . دخلت عليه و هو جالس فى المسجد فسمعته يقول : ما يوضع فى الميزان اثقل من خلق حسن » و اخرج الطبراني من طريق » بنا بر اين آن چه در بالا از ابن ابى داود نقل شده كه ام درداء را ، كه از صحابيات است ،\r\n","page_name":" 314 ","page_number":358},
  {"content":"\r\nطبقه را با صحابى ملاقاتى نبوده و طبقه‌اى را از صحابه بشمار آورده‌اند كه در هر دو نظر بر اشتباهند . و الله اعلم »\r\nتنبيه\r\nدانسته شد كه اجتهاد و فتوى ، كم يا بيش ، در عهد صحابه بوجود آمده و مواردى هم بعنوان نمونه در جلد اول ياد گرديد ليكن نسبت به همهء آن موارد جزئى ، استقصاء به عمل نيامد و نبايد هم همهء آن جزئيات در آنجا مورد استقصاء قرار مىگرفت بلكه اين كار را تأليف كتابى خاص و شايد تأليف كتابهايى مخصوص بايد چه به طورى كه بعضى از دانشمندان تصريح كرده‌اند : جمعى از صحابه را آن اندازه فتوى بوده است كه مىتوان از مجموع فتاوى هر يك از آنان كتابى فراهم آورد .\r\nشهاب الدين احمد بن على بن محمد بن محمد بن على عسقلانى شافعى معروف به « ابن حجر » ( متوفّى به سال 852 قمرى ) در كتاب « الإصابة فى تمييز الصّحابة » تحت عنوان « فائدة » اين مضمون را آورده است :\r\n« از صحابه كسى كه بطور اطلاق از همه بيشتر فتوى داشته هفت كس بوده‌اند :\r\n","description":"","footnote":"","page_name":" 315 ","page_number":359},
  {"content":"\r\nعمر و على و ابن مسعود و ابن عمر و ابن عباس و زيد بن ثابت « 1 » ( رض ) . ابن حزم گفته است :\r\n« از فتاوى هر يك از اين چند تن ممكن است مجلَّدى قطور جمع آورى و تأليف شود . » باز همو اين مضمون را گفته است :\r\n« پس از اين دسته ( هفت كس ) ، از لحاظ كثرت فتوى ، بيست كس بشمار مىآيند :\r\nابو بكر و عثمان و ابو موسى و معاذ و سعد بن ابى وقّاص و ابو هريره و انس و عبد الله بن عمرو بن عاص و سلمان و جابر و ابو سعيد و طلحه و زبير و عبد الرحمن بن عوف و عمران بن حصين و ابو بكره و عبادة بن صامت و معاوية و ابن زبير و امّ سلمة » .\r\nباز هم اين مضمون را آورده است :\r\n« از فتاوى هر يك از اين اشخاص ، ممكن است جزئى ( جزوه ) كوچك جمع گردد . . و در ميان صحابه نزديك به يك صد و بيست هزار كس هستند كه فتواى آنان بسيار كم است به طورى كه بيش از يك مسأله و دو مسأله و سه مسأله از ايشان نقل نشده كه ممكن است از مجموع فتاوى همهء آنان ، پس از كوشش و كاوش زياد به اندازهء يك جزء ( جزوه ) كوچك فراهم آورد مانند ابىّ بن كعب و ابو درداء و ابو طلحه و مقداد . . »\r\n\r\n","description":"","footnote":"\r\n« 1 » در اين عبارت منقول از « الاصابه » ، كه اكنون به يادم نيست از كدام صفحه و كدام جلد آن نقل كرده‌ام ، « هفت كس » گفته ليكن در تعديد شش تن نام برده شده است در جلد اول صفحه 544 همان كتاب در ترجمهء زيد بن ثابت باز چنين آورده است :\r\n« و روى ابن سعد به اسناد صحيح قال : كان زيد بن ثابت احد اصحاب الفتوى ، و هم ستة : عمر و على و ابن مسعود و ابى و ابو موسى و زيد بن ثابت » پس عدد « هفت » كه در بالا آورده شده شايد سهوى از ناسخ بوده است .\r\n","page_name":" 316 ","page_number":360},
  {"content":"\r\nبراى دورهء « تابعان » اوّل ، كه هم اكنون بحث و فحص در پيرامن آن آغاز مىگردد بايد به اين مطلب توجه شود كه اگر عصر « تابعان » از لحاظ امكان فهم حقائق دين و سهولت تحصيل مآخذ قطعى و يقينى براى استخراج وظائف و تكاليف و استنباط احكام فقهى ، به پايهء عصر سعادت نمىرسيده و مانند زمان پيغمبر ( ص ) و عهد صحابه نبوده بطور يقين نسبت به اعصار بعد ، به سعادت نزديكتر بوده و از اين لحاظ بر اعصار و قرون تاليهء متواليه برترى و رجحان دارد زيرا اگر استفادهء مستقيم و بى واسطه از خود شارع مقدس در اين دوره از ميان رفته و به خود آن حضرت دسترسى امكان نداشته استفاده را واسطه بسيار كم مىبوده است بعلاوه واسطه‌اى هم كه به كار مىآمده از صحابه و ياران و معاشران و اشخاص شناخته و آزموده و مورد اطمينان و اعتماد بوده و همهء آن وسائط كم يا بيش از ظواهر و حقائق شريعت و از اصول و فروع احكام ، اطلاع و استحضار مىداشته‌اند و از اين رو فهم و درك احكام بسيار ساده و آسان بوده و بحث و فحص و دقّتهاى صناعى ، كه در زمانهاى بعد معمول و رايج شده ، و هر چه بعد عهد به ميان آمده رايجتر و متداولتر گشته ، ضرورى نمىنموده است .\r\nحديثى از پيغمبر صلَّى الله عليه و آله و سلَّم بطرق متعدد به اين مضمون كه :\r\n« بهترين مردم از امّت من كسانى هستند كه قرن مرا ادراك كرده‌اند و پس از اينان كسانى هستند كه بعد از ايشان مىآيند و از آن پس مردمى هستند بعد از ايشان » وارد و نقل گرديده كه شايد به همان مطلب بالا ناظر و به جهت بهتر بودن متوجّه باشد . .\r\nابو نعيم حديث فوق را به اسناد از طرقى متعدد به عبارت زير روايت كرده است :\r\n« خير أمّتي قرنى ، ثمّ الَّذين يلونهم ، ثمّ الَّذين يلونهم » در پايان ، اين مطلب هم نگفته نماند كه « يك صد و بيست هزار اهل فتوى » چنان كه از ابن حجر نقل شد كه « و در ميان صحابه نزديك به يك صد و بيست هزار كس هستند كه فتواى آنان . . » بىگمان بدان معنى كه در عصرهاى بعد براى « فتوى » اصطلاح شده و جنبهء صناعى يافته نبوده است بلكه به لحاظ احاديثى كه در بارهء مسائل\r\n","description":"","footnote":"","page_name":" 317 ","page_number":361},
  {"content":"\r\nفقهى و احكام دينى از ايشان رسيده و مبدأ و منشأ تفقّه و افتاء اعقاب گرديده توجّه و نظر بوده و ، به اين نظر ، بر نقل و روايت ايشان اطلاق « فتوى » شده است .\r\nآن چه در بارهء اصطلاح « تابع » و « تابعى » در اين اوراق بيان شد خوانندهء « ادوار فقه » را كافى است ، اكنون بايد چگونگى وضع تفقّه و فتوى در اين عصر ، از راه فحص از فقيهان كه در اين دوره وجود داشته و شهرت يافته و بحث از مسائل و احكام فقهى را بنياد نهاده و عنوان فقاهت و فتوى را دارا بوده‌اند مورد توجّه و بررسى قرار گيرد و الله ولىّ التوفيق و التأييد .\r\n","description":"","footnote":"","page_name":" 318 ","page_number":362},
  {"content":"\r\n11 - فقاهت و فقيهان مشهور در دورهء نخست از عهد دوم\r\n( تابعان )\r\n","description":"","footnote":"","page_name":" 319 ","page_number":363},
  {"content":"\r\n\r\nفقاهت و فقيهان مشهور در دورهء اول از عهد دوم\r\n[ توجيه از ميان رفتن مركز بودن مدينه براى فقاهت و تفرقه آن در سائر بلاد اسلامى 
  ]\r\nچنان كه دانسته شد مدينه ، موطن دور تشريع و صدور احكام ، و مطلع دستورات الهى و قوانين دينى ، مركز فقاهت و مصدر افتاء و مرجع امّت مىبوده و حق هم همين بوده است كه مشرق نبوّت و رسالت ، مركز خلافت و مرجع فتوى و منبع فقاهت و هدايت باشد ليكن معاويه هنگامى كه زمام سلطنت را ، به نام خلافت ، بدست گرفته و حقيقت خلافت را به حكومت و سلطنت مبدّل و دگرگون ساخته چون از بيست سال پيش در شام حكومت مىداشته و مردم آنجا را در مدّت امارت بيست سالهء كسرى مآبانه و قيصر منشانهء خود چنان كه پيش بينى مىكرده پرورش داده و رام داشته و براى پذيرش سلطنت خويش آماده ساخته صلاح در اين دانسته است همان شام را كه مردم آن ، حقيقت خلافت را نشناخته و آن را عنوانى از سلطنت مىدانسته‌اند ، مقرّ سلطنت خود سرانه و مركز حكومت مستبدانهء خود قرار دهد .\r\nاين كار براى معاويه از دو نظر ضرور بود :\r\nيكى اين كه مردم شام و توابع آن بيست سال به حكومت و سلطنت او عادت كرده و خو گرفته و به دلخواه او تربيت شده و به فرمانبردارى از وى رام و آرام گرديده‌اند و او خود را به مردم تازه مسلمان بىاطلاع آنجا نزديكترين شخص ، به پيغمبر اسلام ( ص ) معرفى كرده بلكه به ايشان چنان فهمانده كه پيغمبر اسلام را جز او قرابت و خويشى نيست « 1 » و او\r\n\r\n","description":"","footnote":"\r\n« 1 » محمد فريد و جدى در كتاب دائرة المعارف ( جلد پنجم - صفحه 433 - ) ذيل ترجمهء هلال بن المحسن الصابى چنين آورده است :\r\n« و كان له ولد اسمه « غرس النعمة » ابو الحسن محمد بن هلال ، كان فاضلا من متقنى المؤلفين له كتاب « الهفوات النادرة من المغفولين المحظوظين و العظات الباردة من المغفلين الملحوظين » جمع فيه كثيرا من الحكايات التى تتعلق بهذا الباب منها : ان عبد اللَّه بن على بن عبد اللَّه بن عباس ، و هو عم السفاح ، و ابى جعفر المنصور ، أنفذ إلى ابن اخيه ، السفاح ، فى اول ولايتهم مشيخة من اهل الشام يطرفه بعقولهم و اعتقادهم ، و انهم حلفوا : انهم ما علموا لرسول اللَّه من يرثونه غير بنى أمية حتى وليتم أنتم »\r\n","page_name":" 320 ","page_number":364},
  {"content":"\r\nبوده كه كتابت وحى مىكرده پس حالا به عنوانى بالاتر و نامى با دين و آيين مناسبتر ( خلافت ) بهتر و بيشتر از او اطاعت خواهند داشت بويژه كه عصبيّت هم در ايشان پديدار خواهد آمد « 1 » و در اين صورت اهل دين و علاقمندان به شريعت و آيين را چه در مدينه باشد و چه در سائر بلاد اسلامى بهتر خواهد توانست تهديد كند و مرعوب دارد و اگر مقتضى باشد از ميان بردارد و سركوب كند .\r\n\r\n","description":"","footnote":"\r\n« 1 » حصين بن نمير ، كه به فرمان يزيد براى گرفتن عبد اللَّه زبير مسجد الحرام را محاصره كرده و خانهء كعبه را سوزانده و در اين ميان خبر مرگ يزيد به او رسيده با ابن زبير ملاقات كرده و به او چنين گفته است « يا أبا بكر انا سيد اهل الشام لا ادافع و ارى اهل الحجاز قد رضوا بك ، فتعال ابايعك الساعة و يهدر كل شيء اصبناه يوم الحرة و تخرج معى إلى الشام فانى لا احب ان يكون الملك بالحجاز » ( عقد الفريد - جزء پنجم - صفحه 156 - ) و هم در همان جزء و همان صفحه از عقد الفريد پس از اين كه نوشته است بعد از مرگ معاوية بن يزيد اهل شام ، جز مردم اردن ، و هم مردم مصر با ابن زبير بيعت كردند و ابن زبير ، ضحاك بن قيس فهرى را بر شام حاكم ساخت چنين نوشته است : « فلما راى ذلك رجال بنى أمية و ناس من اشراف اهل الشام و وجوههم منهم روح بن زنباع و غيره ، قال بعضهم لبعض : ان الملك كان فينا اهل الشام فانتقل عنا إلى الحجاز لا نرضى بذلك »\r\n","page_name":" 321 ","page_number":365},
  {"content":"\r\nدو ديگر اين كه مردم مدينه ، مركز دين و دين داران ، معاويه و خاندان او را خوب مىشناختند و بر حدّ ديندارى او نيك واقف مىبودند و از « طليق » بودن وى كاملا آگاهى مىداشتند پس او را در ميان آنان ، كه ارجى نمىداشت ، فرمانروايى بسيار دشوار بود و بر فرض اين كه به نيروى سپاهيان شام مىتوانست در آنجا استيلاء يابد اوّلا برايش گران تمام مىشد و ثانيا هميشه متزلزل و مضطرب مىبود و ثالثا شاميان پس از مدتى كه در ميان مردم مدينه مىبودند بحقائق دين و مراتب و سوابق معاويه پى مىبردند و شايد وضع اطاعت كور كورانهء ايشان دگرگون مىشد و بهر حال اگر مىخواست از آداب و سنن دين يا به تعبيرى ديگر از سيرهء خلفاء راشدين ، كه هنوز گروهى زياد در مدينه مىبودند ، كه حتى خود پيغمبر ( ص ) را ادراك كرده و خلفاء را ديده ، و روش و سيرهء ايشان را پسنديده ، انحراف جويد و به شيوهء قيصر مآبانه كه در شام معمول مىداشت عمل كند ناگزير با او از در مخالفت بر مىآمدند و به امر بمعروف و نهى از منكر قيام مىكردند و او را به راه راست دين مىكشاندند و گر نه با او همان معامله را مىكردند كه با پسر عمّش عثمان بن عفّان بن ابى العاص بن اميّه كرده بودند .\r\nاين گونه جهات موجب شده كه مركز بودن مدينه براى هميشه از ميان رفته و از آن چه شايسته و مستحق آن بوده محروم مانده از آن طرف شام هم در امور دينى و شئون شرعى و مسائل فقهى داراى چنان سابقه‌اى نبوده كه چون حكومت اسلامى و مركز بودن دينى بدانجا انتقال يافته مركز بودن فقه و فتوى و علاقهء به اين مسائل و مباحث نيز با آن بدانجا منتقل گردد . دستگاه حكومت اموى را هم چنان توجّه و دلبستگى به اين موضوع نبوده كه قرارگاه آرام خويش را مقرّ اين گونه شئون و امور قرار دهد و در حقيقت بعنوان امر بمعروف و نهى از منكر درد سرى توليد و خود را به قوهء خود ضعيف كند .\r\nپس لا جرم در آن عصر و با آن وضع ، فقه و فتوى را مركزى واحد نبوده بلكه حاملان فقه و قائمان به افتاء در بلاد مهمّ اسلامى متشتّت و پراكنده بوده‌اند : گروهى در مدينه ، كه مركز اوّلى و اصلى احكام بوده و بذر آن در آنجا افشانده شده و نهال\r\n","description":"","footnote":"","page_name":" 322 ","page_number":366},
  {"content":"\r\nفقاهت و افتاء به وسيلهء مردم دين گستر سر برداشته و رو به بالش نهاده است . گروهى ديگر در مكَّه كه به مركز صدور و تشريع احكام نزديكتر و براى مركز دينى بودن مناسبتر بوده . جمعى در يمن و برخى در شام و عدّه‌اى در كوفه و فرقه‌اى در بصره و طايفه‌اى در خراسان و همچنين در ديگر شهرهاى مهمّ اسلامى بامر افتاء و تفقّه قائم و بعنوان « فقيه » مشهور گرديده‌اند .\r\nباحث از تحوّلات و ادوار فقه را شايسته بلكه لازم و بايسته است كه اين فقيهان را خوب بشناسد و به طرز اجتهاد و بنيانگذارى فقاهت ايشان آشنا گردد و از علاقه و دلبستگى آنان به كار خويش آگاهى و اطلاع يابد و از اختلافات ميان آنان در مسائل و احكام ، كه خود نتيجهء اوضاع و احوال محيط است و در نتيجهء آن روش مخصوص و مكاتب خاص و ممتاز در تفقّه و اجتهاد بوجود آمده و كم و بيش بر جا مانده ، مستحضر گردد گر چه اين آگاهى و استحضار بر وجه كلَّى باشد نه بر وجه احاطه بر تمام مسائل جزئى و فروع شخصى ، بلكه شايد در زمان ما احاطه بر تمام مسائل مختلف فيها ميان همهء متفقّهان در همهء ازمنه و امكنه و اعصار و امصار ، امكان نداشته باشد يا لا اقل بسيار دشوار باشد .\r\nاز اين رو در اين اوراق ، مشاهير از فقيهان هر شهر مهمّ را ، كه در آن دوره بوده‌اند با رعايت طبقه به طورى كه در كتب بزرگان از دانشمندان اسلامى ، شيعه و سنّى آورده شده ، تقريبا طبق طبقه بندى كه در كتاب « طبقات الفقهاء » دانشمند مشهور ابو اسحاق شيرازى شافعى « 1 » مرتّب شده ، نقل مىكنم تا وضع فقه و طرز تفقّه در طىّ شناختن آن فقيهان مشهور ، در آن دوره ، تا حدّى دانسته و آن دورهء از فقه ، به دانستن و شناختن آن مشاهير و روشن شدن كار ايشان شناخته گردد .\r\nبعلاوه فوائد بسيار ديگر هم ، كه بر اهلش آشكار است ، بر اين كار ، بار است\r\n\r\n","description":"","footnote":"\r\n« 1 » ابراهيم بن على بن يوسف شيرازى ، كه نياى فيروزآبادى آبادى معروف ( صاحب قاموس ) است . شرح حال او در متن خواهد آمد .\r\n","page_name":" 323 ","page_number":367},
  {"content":"\r\nكه برخى از آنها براى بسط استفادهء ناظران اين اوراق در اين موضع ، مورد اشاره قرار مىگيرد . باشد كه دانايان را تذكره و غافلان را تبصره گردد .\r\nاز جملهء آن فوائد است :\r\n1 - اطلاع بر فكر و نظر آن مشاهير در باب عمل به « رأى » يا منع از آن .\r\n2 - دانستن حالات زهد و دورى جستن آنان از دستگاه حكومت يا تقرّب و نزديك شدن به آن دستگاه .\r\n3 - وقوف بر اقوال و افعال آنان كه شايستهء اتّباع و اكتساب يا بايستهء احتراز و اجتناب است .\r\n4 - توجّه به اين كه از آن عهد و در آن دوره ، به سنّت و حاكى از آن ( احاديث و روايات ) توجّه شده و حفظ أسناد و معرفت رجال ناقل خبر و راوى حديث و جرح و تعديل ايشان مورد عنايت و دقّت بوده است .\r\n5 - بر خوردن به احاديثى مستند و منقول از ايشان كه گاهى در كتب فقهى در بابى مناسب يا مخصوص به آن باب آورده نشده و مورد توجّه نگرديده و تصادف را در طىّ شرح حال و ترجمهء يكى از آن بزرگان مشهور ، به اسناد صحيح از او نقل و آورده شده است .\r\nفى المثل مانند حديث « مسح پا » كه از خليفهء سيم ، عثمان ، ( رض ) در بيان كيفيت وضوء پيغمبر ( ص ) حديث شده « 1 » و مانند « جمع ميان ظهر و عصر و مغرب و عشاء در سفر و در حضر » كه به اسناد از سفيان ثورى چند حديث آورده شده كه پيغمبر ( ص ) در حضر و سفر نماز ظهر و عصر و هم نماز مغرب و عشاء را بطور « جمع » خوانده است « 2 » .\r\n\r\n","description":"","footnote":"\r\n« 1 » چنان كه در ترجمهء مسلم بن يسار ( از فقيهان تابعى بصره ) گفته خواهد شد اين حديث را از مسانيد مسلمه شمرده‌اند .\r\n« 2 » در ترجمهء سفيان ثورى اين احاديث آورده خواهد شد .\r\n","page_name":" 324 ","page_number":368},
  {"content":"\r\nبهر جهت تصور نرود كه تطويل سخن در بارهء ترجمهء حال اين مشاهير رجال فقاهت در كتاب « ادوار فقه » افراط است و بلا طائل بلكه فوائد اين كار در نظر اهلش چنانست كه شايد به عقيدهء ايشان سخن ما در اين باب كوتاه نمايد و كوتاهى آن ، در اين كتاب تقصير و تفريط بشمار آيد .\r\nبهر جهت اكنون براى شناختن و ديدن فقيهان مشهور بلاد اسلامى در آن دوره با خوانندگان و دانشپژوهان به آن بلاد مسافرت و اين سفر را از مركز فقاهت و مطلع آن مدينهء پيغمبر ( ص ) آغاز مىكنيم . و با لله الاستعانه .\r\n","description":"","footnote":"","page_name":" 325 ","page_number":369},
  {"content":"\r\n1 - فقيهان تابعى مدينه و طبقات ايشان\r\n","description":"","footnote":"","page_name":" 326 ","page_number":370},
  {"content":"\r\nطبقات فقيهان تابعى مدينه و طبقهء نخستين آنان\r\nدر عصر مورد بحث ، كسانى بسيار در مدينه بوده كه كم يا بيش فقه مىدانسته و براى شناختن احكام دين و پى بردن به مسائل فقه به ايشان مراجعه مىشده و از فتوى و نظر آنان سؤال به عمل مىآمده است و ايشان به استناد مدارك و مآخذى كه معتبر مىدانسته و در دست مىداشته‌اند از كتاب ( قرآن ) و سنّت ( قول و فعل و تقرير معصوم ) و اجماع و قياس « 1 » و سيرهء اهل مدينه « 2 » فتوى مىداده و مردم را به احكام فقهى رهبرى و ارشاد مىكرده‌اند .\r\n\r\n","description":"","footnote":"\r\n« 1 » « عقل » را كه فقيهان شيعه به جاى « قياس » مدرك چهارم براى استنباط احكام مىدانند ياد نكرديم زيرا آن چه مسلم است اينست كه شيعه عمل به قياس و « راى » را از همان آغاز كار باطل مىدانسته و آن را مدرك بشمار نمىآورده‌اند ليكن اصطلاح لفظ « عقل » به جاى كلمهء « قياس » شايد در زمانهاى بعد و عصرهاى متأخر يعنى اوائل غيبت كبرى باشد بهر جهت « قياس » كه از مدارك ياد شده است اعم است از « راى » و « قياس » مصطلح .\r\n« 2 » مالك بن انس ، كه مذهب مالكى بوى منسوب است ، مدارك استنباط و استناد را پنج دانسته بدين گونه كه بر چهار مدرك نخست ، مدركى پنجم افزوده و از آن به « سيرهء اهل مدينه » تعبير كرده است و به نظر چنان مىرسد كه اگر سيرهء اهل مدينه محقق گردد و اتصال آن به زمان پيغمبر ( ص ) مسلم و مقطوع باشد مدركى است قابل استناد و لا اقل مانند « اجماع » است كه حجت بودن آن فى الجمله مورد اتفاق و اجماع است .\r\n","page_name":" 327 ","page_number":371},
  {"content":"\r\nابو اسحاق شيرازى سه طبقه از كسانى را كه در اين دوره بعنوان « فقيه » در مدينه شهرت يافته و شناخته شده‌اند ياد كرده است .\r\nطبقهء نخستين از ايشان كه بدين عنوان شهرت داشته هفت تن بوده كه عنوان « فقهاء سبعه » بر آنان اطلاق شده و اين عنوان براى ايشان اصطلاح گرديده است « 1 » نامهاى آنان به ترتيب سال وفات ( بنا بقول به اقلّ ) بدين قرار است :\r\n1 - عروة پسر زبير پسر عوّام متوفّى به سال هفتاد و چهار ( 74 ) قمرى ( يا 99 يا . . ) 2 - سعيد پسر مسيّب متوفّى به سال نود و يك ( 91 ) قمرى ( يا 92 يا . . ) 3 - ابو بكر پسر عبد الرّحمن متوفّى به سال نود و چهار ( 94 ) قمرى 4 - سليمان پسر يسار متوفّى به سال نود و چهار ( 94 ) قمرى ( يا 100 يا 107 ) 5 - عبيد الله پسر عتبه متوفّى به سال نود و هشت ( 98 ) قمرى ( يا 99 يا . . ) 6 - خارجه پسر زيد متوفّى به سال نود و نه ( 99 ) قمرى 7 - قاسم پسر محمّد بن ابى بكر متوفّى به سال يك صد و يك ( 101 ) قمرى در اين اوراق به ترجمهء اين هفت تن كه از طبقهء نخست فقيهان مدينه ، بلكه فقيهان بطور مطلق ، بشمار آمده‌اند به ترتيبى كه در بالا از ايشان نام برده شد ، بر وجه اختصار ، المام و اشعار مىشود :\r\n\r\n","description":"","footnote":"\r\n« 1 » مقام على بن حسين ( ع ) امام چهارم شيعه فوق فقهاء سبعه بوده چه به روايات شيعه و برخى از علماء سنى بعضى از آن فقيهان از شاگردان امام بوده‌اند .\r\n","page_name":" 328 ","page_number":372},
  {"content":"\r\nطبقهء نخست از فقيهان تابعى مدينه\r\n","description":"","footnote":"","page_name":" 329 ","page_number":373},
  {"content":"\r\nطبقهء نخست از فقيهان تابعى مدينه\r\n- 1 - عروة\r\nعروه پسر زبير پسر عوّام اسدى .\r\nبه گفتهء ابو اسحاق شيرازى عروه به سال بيست و شش ( 26 ) هجرى قمرى متولد شده و بنقل همو از كتاب « شرح السّنّة » ، بقول واقدى در سال هفتاد و چهار ( 74 ) و به قولى به سال نود و نه ( 99 ) و به قولى به سال صد ( 100 ) و به قولى ديگر به سال يك صد و يك ( 101 ) وفات يافته است .\r\nاز زهرى نقل شده كه گفته است : « عروة بحر لا تكدره الدّلاء » .\r\nابو بكر ، عبد الرّحمن بن حارث بن هشام اين مضمون را گفته است :\r\n« علم ، براى يكى از سه شخص است : صاحب حسبى كه علمش او را زيب و زيور است ، يا ديندارى كه دين خود را بعلم خويش سائس باشد و پرورش دهد يا معاشر و نديم سلطان كه با علم خود سلطان را سرگرم سازد و رهنما باشد و من هيچ كسرا نمىشناسم كه از عروة پسر زبير و عمر پسر عبد العزيز اين سه خصلت را ملازمتر و داراتر باشد . هر دو با حسب ، دين دار و با سلطان معاشر و بوى نزديكند » ابو نعيم ، در حليه ، جمله هاى زير را از عروه نقل كرده و به او نسبت داده است :\r\n1 - « ربّ كلمة ذلّ احتملتها أورثتني عزّا طويلا » 2 - « يا بنيّ تعلَّموا فإنّكم ان تكونوا صغراء قوم عسى ان\r\n","description":"","footnote":"","page_name":" 330 ","page_number":374},
  {"content":"\r\n\r\n\r\nتكونوا كبرائهم « 1 » . وا سوأتاه ما ذا اقبح من شيخ جاهل » 3 - « النّاس بأزمنتهم اشبه منهم بآبائهم و أمّهاتهم » « 2 » و هم ابو نعيم رواياتى به اسناد از عروه آورده كه از جمله است به اسناد از عائشه از پيغمبر ( ص ) كه گفته است : « النّظر إلى علىّ عبادة » و از جمله است ، به همان اسناد كه پيغمبر ( ص ) چون براى خواب سر به بالين مىنهاد مىگفت :\r\n« اللَّهمّ متّعني بسمعى و بصرى و عقلى و اجعلها الوارث منّي و انصرني على عدوّى و ارنى فيه ثارى » و همو در ذيل ترجمهء صفوان بن سليم ( جلد سيم - صفحه 163 - ) به اسناد از عروه اين حديث را از پيغمبر ( ص ) آورده است .\r\n« من يمن المرأة تيسير خطبتها و تيسير صداقتها » .\r\nاين را نبايد نگفته گذاشت كه عروه چون نسبت به على ( ع ) دشمنى مىورزيده نه تنها در نظر شيعه مطعون و مذموم است بلكه ارباب فضل و انصاف از اهل تسنّن نيز در بارهء او مطالبى نوشته‌اند كه نظر شيعه را تاييد و تقويت مىكند « 3 » .\r\nابن ابى الحديد معتزلى در شرح بر نهج البلاغة ( جلد اوّل ) از قول ابو جعفر اسكافى اين مضمون را آورده است .\r\n« معاويه قومى از صحابه و گروهى از تابعان را واداشت كه اخبارى ناسزا و ناروا\r\n\r\n","description":"","footnote":"\r\n« 1 » اين عبارت تا اينجا با اندك تغييرى به على بن حسين ( ع ) ، امام سجاد ( ع ) و عبارت سيم به على ( ع ) منسوب و از ايشان بوجه استفاضه مشهور است .\r\n« 2 » اين عبارت تا اينجا با اندك تغييرى به على بن حسين ( ع ) ، امام سجاد ( ع ) و عبارت سيم به على ( ع ) منسوب و از ايشان بوجه استفاضه مشهور است .\r\n« 3 » ابن عبد ربه نوشته است ( جزء پنجم العقد الفريد - صفحه 326 ) : عروه از جانب عبد الملك مروان در يمن عامل بوده ، و اموالى فراهم آورده و حجاج مىخواسته است آن اموال را كه « مال اللَّه » و متعلق به مسلمين مىدانسته از او بستاند و وى را از كار بر كنار دارد .\r\nعروه به شام رفته و عبد الملك را راضى ساخته كه حجاج را بفرمايد كارى به او نداشته باشد »\r\n","page_name":" 331 ","page_number":375},
  {"content":"\r\n\r\nدر بارهء على عليه السّلام بسازند تا موجب طعن در او و مجوّز برائت از او باشد و براى اين كار پاداشى قابل توجّه قرار داد ايشان اخبار و رواياتى از خود ساختند تا معاويه را راضى و خرسند سازند . از جملهء آن گروه بوده است از صحابه : ابو هريره و عمرو عاص و مغيرة بن شعبه و از جملهء تابعان بوده است عروة بن زبير . . » و هم او از عاصم از يحيى پسر عروة بن زبير اين مضمون را نقل كرده است :\r\n« پدرم چنان بود كه چون نام على را مىشنيد ناسزا مىگفت . يك بار به من گفت :\r\n« پسرم به خدا سوگند از على رو بر نگرداندند مگر براى طلب دنيا ، همانا اسامة بن زيد كس نزد على فرستاد و پيام داد كه عطاء مرا به من بفرست تا ، به خدا سوگند ، اگر در دهان شير باشى با تو به درون آن آيم ! على بوى نوشت :\r\n« اين مال ، از آن كس است كه بر آن جهاد كرده باشد ، ليكن مرا در مدينه مالى موجود است هر چه مىخواهى از مال خودم براى خود بردار و بگير » .\r\n« يحيى گفت : من در شگفتم از چنين توصيف و تعريفى كه پدرم از على كرد و از چنان عيبجويى كه نسبت به او مىخواست و انحرافى كه از وى مىداشت » ابو نعيم ، و غير او ، داستانى براى عروه از طرق مختلف و به اسناد متعدد آورده‌اند : كه كثرت شكيبايى و بردبارى او را در مصائب و گرفتاريها و حوادث و تظاهر او را به مسائل دين و فقه مىرساند . در اينجا مفاد آن ، از مجموع آن طرق نقل مىگردد :\r\n« عروه به شام رفت و بر وليد بن عبد الملك وارد شد و پسرش محمد را نيز با خود برده بود . محمد براى ديدن اسبهاى خليفه به اصطبل خليفه رفت در آنجا اسبى بر او لگدى نواخت او به زمين افتاد و جابجا مرد .\r\n« عروه را هم در پا خوره افتاده بود وليد گفتهء طبيبان را به دو گفت كه : بايد پا را بريد . عروه بدين كار خرسندى نداد بيمارى پا بالا رفت و به ساق رسيد . وليد گفت : پا را قطع كن و گر نه همهء بدن ترا فاسد و تباه سازد پذيرفت . پا را با ارّه بريدند و با اين كه در آن وقت عروه پير و فرتوت بود كسى را نگذاشت كه او را نگهدارد و خود\r\n","description":"","footnote":"","page_name":" 332 ","page_number":376},
  {"content":"\r\nدر برابر اين كار دشوار پايدارى و از خويش نگهدارى كرد و جز در شبى كه پايش قطع شده بود و رد و عمل عبادتش ترك نشد و در هنگام عمل خم به ابرو نياورد و رخساره اش تغيير نيافت ! عروه گفته است : خداى را سپاس كه تا چه اندازه به من عنايت كرده چهار ( يا هفت ) پسر به من بخشيده و مدتها مرا بوجود آنان متمتّع ساخته و خوش داشته و اينك يكى را از من گرفته و ديگران را به جا گذاشته و يك عضو مرا گرفته و چند عضو ديگر : دو دست و دو گوش و دو چشم و يك پا را به من ارزانى و برايم نگاه داشته است ! « چون پايش را بريده‌اند بدين ابيات معن بن اوس تمثّل جسته است :\r\n\r\nلعمرك ما أهويت كفّى لريبة\r\nو لا حملتنى نحو فاحشة رجلي\r\nو لا قادنى سمعى و لا بصرى لها\r\nو لا دلَّني رايى عليها و لا عقلى\r\nو اعلم انّي لم تصبنى مصيبة\r\nمن الدّهر الَّا قد اصابت فتى قبلى\r\n\r\nو چون به مدينه برگشته و بزرگان به ديدار او رفته و از او حال پرسيده‌اند گفته است :\r\n« لقد لقينا من سفرنا هذا نصبا »\r\n","description":"","footnote":"","page_name":" 333 ","page_number":377},
  {"content":"\r\n- 2 - سعيد بن مسيّب\r\nابو محمد سعيد بن مسيّب « 1 » بن حزن بن ابى وهب مخزومى .\r\nسعيد به گفتهء ابو اسحاق ، و غير او ، دو سال از خلافت عمر گذشته ( سال 15 هجرى ) متولَّد شده و بنقل او از يحيى بن سعيد ، در سال نود و يك ( 91 ) « 2 » يا نود و دو ( 92 ) و بنقل همو از واقدى ، و به حكايت غير او از « مختصر ذهبى » در سال نود و چهار ( 94 ) كه ، به واسطهء كثرت مرگ فقيهان در آن سال ، به نام « سنة الفقهاء » خوانده شده ، وفات يافته است « 3 » .\r\nاز مدائنى و هم از يحيى بن معين نقل شده كه سال وفات سعيد را سال يك صد و پنج ( 105 ) دانسته‌اند .\r\nسعيد ، خود را در مسائل مربوط بقضاء از همهء معاصران خويش اعلم مىپنداشته و مىگفته است :\r\n\r\n","description":"","footnote":"\r\n« 1 » « با ميمى مضمومه و سين مهمله مفتوحه و ياء دو نقطهء تحتانى مفتوحه ، بقول مشهور يا مكسوره چنان كه برخى از دانشمندان ، ابن جوزى ، گفته است » ( ترجمهء عبارت « تنقيح المقال » ممقانى ) .\r\n« 2 » ابن خلكان وفات سعيد را به سال نود و يك قمرى دانسته و چند قول ديگر بدين ترتيب 92 و 93 و 94 و 95 و 105 را هم نقل كرده است .\r\n« 3 » در مختصر ذهبى ، بنا به آن چه صاحب روضات نقل كرده ، در بارهء سعيد چنين آمده است : « احد الاعلام و سيد التابعين ، ثقة ، حجة ، فقيه ، رفيع الذكر ، رأس فى العلم و العمل ، عاش تسعا و سبعين و مات سنة اربع و تسعين 94 » .\r\n","page_name":" 334 ","page_number":378},
  {"content":"\r\n\r\n« كسى كه به حكم و قضاء پيغمبر ( ص ) و جانشينان او از من عالمتر باشد باقى نمانده است » سعيد داماد ابو هريره بوده و بقول منقول از زهرى گر چه از زيد بن ثابت ، علم خود را گرفته و با ابن عمر و ابن عباس و سعد بن ابى وقّاص مجالست كرده و به حضور امّ سلمه و عائشه مىرسيده و از على ( ع ) و عثمان و صهيب حديث شنيده ليكن بيشتر روايات او از پدر زنش ، ابو هريره ، بوده است .\r\nاز قتاده اين مضمون نقل گرديده است :\r\n« علم حسن را با علم هيچ عالمى جمع و مقايسه نكردم مگر اين كه آن را برتر ديدم با همهء اين حال هر گاه حسن را مطلبى مشكل مىافتاد به سعيد بن مسيّب مراجعه و از او سؤال و رفع اشكال مىكرد » .\r\nبروايت ابو اسحاق ، على بن حسين ، زين العابدين ( ع ) در بارهء سعيد چنين گفته است :\r\n« سعيد بن المسيّب اعلم النّاس بما تقدّمه من الآثار ، و افضلهم فى رأيه » .\r\nهمين روايت را كشّى نيز نقل كرده جز اين كه به جاى جملهء اخير چنين آورده « و افقههم ، يا أفقههم ، فى زمانه » .\r\nعبد الرحمن بن زيد بن اسلم ، بنقل ابو اسحاق ، اين مضمون را گفته است :\r\n« چون عبادله ( عبد الله عباس و عبد الله عمر و عبد الله زبير و عبد الله بن عمرو عاص ) در گذشتند فقه در همهء بلاد به موالى انتقال يافت . پس فقيه مكه ، عطاء بود و فقيه يمن ، طاوس و فقيه يمامه يحيى بن كثير و فقيه بصره ، حسن ، و فقيه كوفه ، ابراهيم نخعى ، و فقيه شام ، مكحول ، و فقيه خراسان ، عطاء خراسانى ، كه اينان همه از « موالى » ( غير عرب - ايرانى - ) و فقيهان اين بلاد بودند . از همهء بلاد خدا تنها بر مردم مدينه منّت نهاد و سعيد بن مسيب را كه قرشى و در فقاهت مورد قبول عموم و مسلَّم نزد همه بود به اهل مدينه ارزانى فرمود »\r\n","description":"","footnote":"","page_name":" 335 ","page_number":379},
  {"content":"\r\n\r\nابن خلَّكان در كتاب « وفيات الاعيان » اين مضمون را آورده است :\r\n« سعيد بن مسيّب سيّد تابعان است از طراز اوّل « 1 » . سعيد ميان حديث و فقه و عبادت و زهد و ورع ، جمع كرده . . عبد الله عمر به شخصى كه از وى مسأله‌اى پرسيده بود گفته است : مسأله را نزد سعيد ببر و از او بپرس و به من باز گرد و از پاسخى كه به تو بدهد آگاهم ساز آن شخص چنين كرده پس عبد الله وى را گفته است : آيا شما را نگفتم كه سعيد يكى از علماء سبعه است ؟ . .\r\n« . . و از زهرى و مكحول پرسيده شده : فقيهترين كسى را كه شما ادراك كرده‌ايد كيست ؟ پاسخ داده‌اند : سعيد بن مسيّب .\r\n« و از خود او روايت شده كه اين مضمون را گفته است :\r\n« چهل بار حج گزاردم . و هم گفته است : پنجاه سال است كه تكبير اوّل از من فوت نشده و پشت سر كسى را در نماز نديده‌ام » چه بر اوّل وقت و بر صف اول ،\r\n\r\n","description":"","footnote":"\r\n« 1 » شيخ طوسى در رجال خود چنين آورده است ( در اصحاب على بن الحسين ( ع ) :\r\n« سعيد بن المسيب بن حزن ابو محمد المخزومي سمع منه و روى عنه ( ع ) و هو من الصدر الاول » سيد محمد صادق آل بحر العلوم در پاورقى اين مضمون را تعليقه زده است :\r\n« سعيد بن مسيب در سال پانزده ، دو سال از آغاز خلافت عمر گذشته ، و به قولى بعد از چهار سال از خلافت عمر متولد شده و از عمر و هم از على روايت كرده و به سال نود و چهار ( 94 ) در هفتاد و پنج سالگى در گذشته است و بنا بنقل از مختصر ذهبى هفتاد و نه سال زندگانى داشته است . و امير المؤمنين على ( ع ) او را تربيت كرده است .\r\n« و ابن حجر در كتاب « تقريب التهذيب » چنين آورده است :\r\n« سعيد بن المسيب بن القرشي المخزومي احد العلماء الاثبات و الفقهاء الكبار من كبار الثانية . اتفقوا على ان مرسلاته اصح المراسيل .\r\n« و قال ابن المديني :\r\n« لا اعلم فى التابعين اوسع علما منه مات بعد التسعين و قد ناهز الثمانين » .\r\n","page_name":" 336 ","page_number":380},
  {"content":"\r\nمحافظت و مداومت مىداشته است . و در بارهء او گفته شده كه پنجاه سال نماز بامداد را با وضوء نماز خفتن گزارده است ! » ابو نعيم در كتاب « حلية الاولياء » به اسناد همين مضمون را آورده و بنقل از قتاده اين مضمون را گفته است كه : سعيد روزى گفت : « ما نظرت فى اقفاء قوم سبقوني بالصّلاة منذ عشرين سنة » و همو از اوزاعى نقل كرده كه گفته است :\r\n« كانت لسعيد بن المسيّب فضيلة لا نعلمها كانت لأحد من التّابعين : لم تفته الصّلاة فى جماعة اربعين سنة ، عشرين منها لم ينظر فى اقفية النّاس » باز ابو نعيم اين مضمون را گفته است :\r\n« گروهى از جوانان بنى ليث از عبّاد بودند ظهر به مسجد مىرفتند و تا نماز عصر در آنجا به عبادت مىپرداختند . صالح ( كسى است كه ابو نعيم به اسناد اين مطلب را از او نقل كرده ) گفته است : عبادت اين است اگر ما هم مىتوانستيم مانند اين جوانان باشيم و بدان پردازيم . سعيد گفته است : ما هذه العبادة ، و لكنّ العبادة ، التفقّه فى الدّين و التّفكَّر فى امر الله . » در كتاب « التّقريب » تاليف ابن حجر ، بنقل ممقانى ، چنين وارد است :\r\n« هو احد العلماء الأثبات و الفقهاء الكبار ، اتّفقوا على انّ مرسلاته اصحّ المراسيل » و در مختصر ذهبى ، باز هم بنقل ممقانى ، اين مفاد آورده شده است :\r\n« سعيد بن مسيّب يكى از اعلام و سرور تابعان است . ثقه و حجت و فقيه و بلند آوازه و در علم و عمل بر همه سرور و از همه برتر است » آن چه از تراجم حال سعيد دانسته مىشود اينست كه او علاوه بر معروف بودن به جهات فقهى و علمى مردى بوده است دينى و مراقب و متصلَّب و به همين جهت با عبد الملك بن مروان در موضوع بيعت به ولايت عهد وليد و سليمان ، دو فرزند او ،\r\n","description":"","footnote":"","page_name":" 337 ","page_number":381},
  {"content":"\r\n\r\nمخالفت كرده و تا پاى جان در راه اين مخالفت ايستاده و سرسختى و استقامت ورزيده و بيعت نكرده است .\r\nابو نعيم در كتاب « حلية الأولياء » اين مطلب را از چند طريق حكايت كرده از جمله از يحيى بن سعيد اين مضمون را آورده است :\r\n« والى مدينه به عبد الملك نوشت كه : اهل مدينه بر بيعت با وليد و سليمان اتفاق دارند تنها سعيد بن مسيّب بدين كار تن در نمىدهد . عبد الملك بوى نوشت :\r\nاو را بر شمشير عرضه بدار اگر پذيرفت بسيار خوب و گر نه پنجاه تازيانه اش بزن و در بازارهاى مدينه اش بگردان « 1 » .\r\n« چون نامه به والى رسيد سليمان بن يسار و عروة بن زبير و سالم بن عبد الله نزد سعيد رفتند و گفتند : ما آمده‌ايم در بارهء فرمان عبد الملك با تو سخن گوييم ، عبد الملك فرمان داده كه اگر سر از بيعت بازگيرى گردنت را بزنند . اينك ما به تو سه امر را پيشنهاد مىكنيم و انتظار داريم يكى از اين سه امر را به پذيرى :\r\n« نخست اين كه والى قانع است كه نامه را بر تو برخواند و تو خموش باشى و از گفتن « نه » و « آرى » خوددارى كنى و دم فرو بندى .\r\n\r\n","description":"","footnote":"\r\n« 1 » ابن عبد ربه در « العقد الفريد » ( جزء پنجم ) قضيهء بيعت را به اين مفاد آورده است : « عبد الملك به هشام بن اسماعيل مخزومى كه عامل او در مدينه بود نوشت كه از مردم مدينه براى وليد و سليمان دو پسر او ، بيعت بگيرد . مردم بيعت كردند جز سعيد بن مسيب كه امتناع كرد و گفت : « لا ابايع و عبد الملك حى » ( تا عبد الملك زنده است بيعت نمىكنم ) هشام او را سخت بزد و « مسوح » ( جامه هاى پشمين - پلاس - ) بر او پوشانيد و او را فرستاد كه در يكى از تپه هاى مدينه بكشند و بر فراز آن بردار بياويزند چون بدانجا رسيدند او را بر گرداندند . سعيد گفت : اگر مىدانستم مرا بدار نخواهند آويخت « تبان » ( تبان ، بالضم ، عورت پوش كشتى به آنان ) نمىپوشيدم ! . چون عبد الملك از اين قضيه آگاه شد گفت : خدا زشت گرداناد هشام را كه مانند سعيد كسى را تازيانه مىزند . همانا شايسته چنين بود كه او را به بيعت بخواند پس اگر امتناع كند گردنش را بزند ! ! »\r\n","page_name":" 338 ","page_number":382},
  {"content":"\r\n\r\n« گفت : من اين كار را نمىكنم زيرا مردم خواهند گفت : سعيد بيعت كرده است .\r\n« و سعيد را عادت چنان بود كه هر گاه در كارى گفتى « نه » از آن بر نمىگشت و نمىتوانستند بر خلاف آن وادارش كنند از اين رو امر دوّم را طرح كردند و گفتند :\r\n« دوم اين كه در خانه بنشينى و چند روز به مسجد نروى چه همين كه والى ترا در مسجد نيافت قانع خواهد شد و تعقيب نخواهد كرد .\r\n« پاسخ داد : اين نيز ناشدنى است كه من اذان را بشنوم و بانگ « حىّ على الصّلاة » و « حىّ على الفلاح » به گوشم برسد و من در خانه بنشينم و بسوى نماز و فلاح نشتابم » .\r\n« گفتند : پس سيمين خواهش را بشنو و به پذير ، به مسجد برو ليكن چند روز جاى خود را در مسجد تغيير بده چون هر گاه والى ترا در جاى هميشه ات نبيند تعقيب نخواهد كرد .\r\n« گفت : اين هم نمىشود ، هر گز من ، براى خاطر مخلوقى ، جاى خويش را ، يك وجب ، پس و پيش نخواهم كرد .\r\n« پس ايشان نوميد شدند و از نزد وى بيرون رفتند . او هم براى اداء نماز ظهر به مسجد رفت و در جاى معمول خود بنشست چون والى از نماز به پرداخت سعيد را بخواست و بوى گفت : امير المؤمنين ، عبد الملك ، بما نوشته و فرموده است كه اگر بيعت نكنى گردنت زده شود ! « سعيد گفت : پيغمبر ( ص ) از « دو بيعت » نهى فرموده است . پس براى كشته شدن آماده گرديد و گردن كشيد و شمشيرهاى دژخيمان والى براى گردن زدن و كشتن او از نيام كشيده و مهيّا بود والى چون او را بدان گونه آمادهء مرگ ديد دستور داد پنجاه تازيانه بر او زدند و در بازارهاى مدينه گرداندند .\r\n« وقتى آزاد شد و به مسجد برگشت مردم از نماز عصر فراغ يافته و از مسجد بيرون مىشدند . سعيد چون با آنان روبرو شد گفت : چهل سال است اين چهره ها را نديده‌ام !\r\n","description":"","footnote":"","page_name":" 339 ","page_number":383},
  {"content":"\r\n\r\nهنگامى كه سعيد را براى تازيانه زدن برهنه كردند زنى چنين گفت : « انّ هذا لمقام الخزى » سعيد گفت : « من مقام الخزى فررنا » پس از اين واقعه مدتها مردم از مجالست با سعيد ممنوع بوده‌اند . قتاده ، بنقل ابو نعيم ، اين مضمون را گفته است :\r\n« چون كسى مىخواست نزد سعيد بنشيند سعيد به او مىگفت : مرا تازيانه زده و مردم را از نشست و برخاست با من منع كرده‌اند .\r\n« با همهء اينها ابّهت و عظمت علمى او زياد بوده به طورى كه گفته‌اند : « ما كان انسان يجترئ على سعيد بن المسيّب يسأله عن شىء حتّى يستاذنه ، كما يستاذن الامير » از برخى از مواضع چنان برمىآيد كه تازيانه زدن سعيد را علتى ديگر بوده است و آن چنين بوده است كه سعيد دخترى داشته است كه عبد الملك پس از اين كه وليد را به ولايت عهد برگزيده و بيعت برايش گرفته آن دختر را از سعيد خواستگارى كرده و سعيد نپذيرفته و ردّ نموده است . عبد الملك را گران افتاده و اين را در دل مىداشته و تخم بهانه در خاطر مىكاشته تا بيعت را بهانه ساخته و دستور داده كه او را تازيانه زده و جامهء پشمين ( پلاس ) بر وى پوشانده و در بازارهاى مدينه اش گردانده‌اند .\r\nابو نعيم ، به اسناد خود ، ( در كتاب حليه ) از ابن ابى وداعه ( كثير بن مطَّلب بن ابى وداعه ) قضيه‌اى را بدين مفاد نقل كرده است كه :\r\n« من : ( ابن ابى وداعه ) با سعيد بن مسيّب مأنوس بودم و مجالست مىداشتم چند روز نتوانستم نزد او بروم چون برفتم پرسيد : كجا بودى ؟ گفتم : زنم مرد به كار تجهيز او گرفتار بودم . گفت : چرا مرا نگفتى تا من هم حاضر شوم ؟ هنگامى كه خواستم برخيزم و بيرون آيم گفت : آيا زنى تازه گرفتى ؟ ! گفتم : خداى ترا رحمت كناد ! من كه جز از دو ، يا سه ، درهم ندارم كى به من زن مىدهد ؟ ! گفت : من . با تعجب گفتم : آيا تو چنين كارى مىكنى ؟ ! گفت : آرى ! .\r\n","description":"","footnote":"","page_name":" 340 ","page_number":384},
  {"content":"\r\n« آنگاه خدا را سپاس گفت و پيغمبر را درود فرستاد و بر آن دو درهم ( يا سه درهم ) دخترش را به من تزويج كرد من برخاستم و از خوشى ندانستم چه كنم ! به منزل خويش برگشتم و به انديشه فرو رفتم كه از كه وام بگيرم و بچه گونه زندگانى را به راه اندازم . پس براى نماز مغرب رفتم و پس از اداء نماز به خانه آمدم اندكى استراحت كردم چون روزه داشتم به افطار پرداختم و به نان و زيت كه داشتم روزه بگشودم ناگاه در خانه را زدند گفتم : كيست ؟ گفت : سعيد . هر كس به نام سعيد بود به ذهنم خطور كرد مگر سعيد بن مسيّب كه هر گز آمدن او را احتمال نمىدادم زيرا چهل سال بود كه سعيد از راهى جز راه خانه اش به مسجد ، نرفته و در جايى جز مسجد و خانه اش ديده نشده بود ! « برخاستم و گشودن در را بسوى آن رفتم سعيد بن مسيّب را ديدم چنان پنداشتم كه پشيمان شده است . گفتم : چرا مرا نزد خود نخواستى تا من بسوى تو مىآمدم ؟\r\nگفت : حق تو اينست كه نزد تو آيند ! گفتم : چه فرمايى ؟ گفت : تو مردى بىزن بودى و زن گرفتى شايسته ندانستم كه شب را تنها بخوابى ! ! اينك زن تو اينجاست ! متوجه شدم كه دختر پشت سرش ايستاده است ! .\r\n« پس دست دخترش را گرفت و به خانه‌ام در آورد و در را جلو كشيد و باز گشت دختر از شرم به زمين نشست من در را بستم و كاسهء نان و زيت را پيش او نهادم و به بام خانه بر آمدم و همسايگان را بانك در دادم . پرسيدند چه خبر است ؟ گفتم : سعيد امروز دختر خود را به زنى به من داده و امشب او را بىخبر به خانه‌ام آورده . با تعجب گفتند :\r\nسعيد بن مسيّب دختر خود را به زنى به تو داده است ؟ ! گفتم : آرى و اينك زن من در خانهء من است .\r\n« همسايگان آمدند مادرم هم آگاه شد و نزد من آمد و گفت : ديدار تو بر من حرام اگر پيش از سه روز كه من كارهاى دختر را اصلاح خواهم كرد و او را آماده خواهم ساخت به او نزديك شوى و با او همبستر گردى .\r\n","description":"","footnote":"","page_name":" 341 ","page_number":385},
  {"content":"\r\nناگزير سه روز تحمل كردم و پس از آن بر او در آمدم و او را از زيباترين زنان يافتم و او از همه كس بهتر قرآن مجيد را حفظ داشت و از همه نسبت به پيغمبر ( ص ) داناتر و به حق شوهر شناساتر بود .\r\n« نزديك يك ماه گذشت و سعيد به خانهء ما نيامد من هم نزد وى نرفتم تا روزى خدمت او رسيدم در حلقهء درس خويش بود وى را سلام گفتم . پاسخ داد و با من چيزى نگفت تا اهل مجلس رفتند و جز من كسى نماند پس گفت : حال آن انسان چه گونه است ؟ ! گفتم : خوب و بدين منوال است كه دوست مىخواهد و دشمن نمىخواهد .\r\nگفت : اگر ريبه و شكَّى به همرسد پس عصا است ! ! من به خانه برگشتم و سعيد بيست هزار درهم براى من فرستاد » .\r\nظاهرا همين دختر بوده كه سعيد از دادن آن به وليد وليعهد عبد الملك امتناع ورزيده ! و در نتيجه عبد الملك از او رنجيده و باعث توهين و آزار سعيد گرديده است ! بطور خلاصه بايد دانست كه سعيد مردى متعبّد و متصلَّب و متفقّه بوده و علم و عمل را با هم داشته است . او يكى از تابعان بزرگ و از فقيهان سترگ است كه شيعه و سنّى او را ستوده‌اند و بروايت كشّى حضرت امام موسى كاظم ( ع ) ، هفتمين امام شيعه ، سعيد را از حواريّين جدّ خويش حضرت سجّاد ، على بن حسين ( ع ) ، شمرده است . « 1 » برخى از علماء شيعه نسبت به سعيد خوش بين نيستند و در باره اش قدح و طعن دارند ليكن يكى از دانشمندان همعصر ، صاحب كتاب « تنقيح المقال » « 2 » پس از بحث مفصّل ، او را از ثقات مذهب دانسته و عظيم القدر و جليل المنزله خوانده است « 3 » .\r\n\r\n","description":"","footnote":"\r\n« 1 » كلينى در كافى ( در باب مولد حضرت صادق چنين آورده است ( به اسناد ) قال ابو عبد اللَّه عليه السّلام : كان سعيد بن المسيب و القاسم بن محمد بن ابى بكر ( جده من قبل امه ) و ابو خالد الكابلي من ثقات على بن الحسين عليه السّلام »\r\n« 2 » مرحوم ممقانى كه چند سال پيش در گذشت .\r\n« 3 » ابن ابى الحديد در شرح خود بر نهج البلاغه ( جلد اول - در طى ذكر اسماء منحرفين از على عليه السّلام ) چنين آورده است : « و كان سعيد بن المسيب منحرفا عنه عليه السّلام و جبهه عمر بن على عليه السّلام فى وجهه بكلام شديد » آنگاه بروايت از ابو داود اين مفاد را ياد كرده است : « با سعيد بن مسيب بودم كه عمر بن على بن ابى طالب در آمد سعيد بوى گفت : « يا ابن اخى ما اراك تكثر غشيان مسجد رسول اللَّه ( ص ) كما يفعل اخوتك و بنو اعمامك » عمر در پاسخ گفت : « او كلما دخلت المسجد و اجىء فاشهدك ؟ » سعيد گفت : « لا احب ان تغضب ؟ سمعت ابيك يقول : ان لي من اللَّه مقاما لهو خير لبني عبد المطلب مما على الارض من شىء » عمر گفت : « و انا ايضا سمعت ابى يقول : ما كلمة حكمة فى قلب منافق فيخرج من الدنيا الا يتكلم بها » سعيد گفت : « يا ابن اخى جعلتنى منافقا » عمر پاسخ داد : « هو كما قلت » و برگشت » .\r\n","page_name":" 342 ","page_number":386},
  {"content":"\r\n\r\nكلمات زير را از سعيد نقل كرده و بوى نسبت داده‌اند :\r\n1 - « قد بلغت ثمانين سنة و ما شىء اخوف عندى من النّساء » 2 - « يد الله فوق عباده ، فمن رفع نفسه وضعه الله و من وضعها رفعه الله ، النّاس تحت كنفه يعملون اعمالهم فاذا اراد الله فضيحة عبد اخرجه من تحت كنفه فبدت للنّاس عورته » 3 - « انّ الدّنيا نذلة و هى إلى كلّ نذل أميل ، و أنذل منها من اخذها به غير حقّها ، و طلبها به غير وجهها و وضعها فى غير سبيلها » 4 - « اصلح قلبك و البس ما شئت » اين جمله اخير را به على بن زيد ( بنقل ابو نعيم ) هنگامى كه جبّهء خزى پوشيده بود و سعيد او را ديده و گفته است جبه‌اى نيكو به تن دارى . و على گفته است چه فائده كه سالم آن را بر من تباه ساخته ؟ ( ظاهرا سالم بن يسار ، بر پوشيدن چنان جامه‌اى على را اندرز داده بوده ) گفته است .\r\nو از روايات سعيد است :\r\n","description":"","footnote":"","page_name":" 343 ","page_number":387},
  {"content":"\r\n1 - به اسناد ابو نعيم از سعيد از عمر بن خطَّاب از پيغمبر ( ص ) كه گفته است :\r\n« اوّل ما يرفع من الامّة . الأمانة و آخر ما يبقى ، الصّلاة . و ربّ مصلّ لا خير فيه » .\r\n2 - و هم سعيد از على بن ابى طالب ( ع ) حديث كرده كه فاطمه ( س ) گفته است :\r\nزنان را چه شايسته تر ؟\r\nفاطمه ( س ) پاسخ داده است كه : « مردان را نبيند و مردان ايشان را » على ( ع ) پاسخ فاطمه ( س ) را براى پيغمبر ( ص ) نقل كرده پيغمبر ( ص ) گفته است :\r\n« انّما فاطمة بضعة منّي » .\r\n3 - باز هم از على ( ع ) روايت كرده كه پيغمبر ( ص ) گفته است :\r\n« من اتّقى الله عاش قويّا و سار فى بلاده آمنا »\r\n","description":"","footnote":"","page_name":" 344 ","page_number":388},
  {"content":"\r\n\r\n- 3 - ابو بكر بن عبد الرحمن\r\nابو بكر بن عبد الرّحمن بن حارث بن هشام بن مغيرهء قرشى مخزومى كه به گفتهء ابن خلَّكان و ابو اسحاق و غير اين دو ، همان كنيهء او اسم او است و نامى جدا ندارد .\r\nابن خلَّكان در بارهء او اين مضمون را آورده است :\r\n« ابو بكر از سروران « تابعان » و پدرش حارث كه برادر ابو جهل بوده از جملهء صحابه است و ابو بكر را « راهب قريش » مىخوانده‌اند . در خلافت عمر متولد شده و به سال نود و چهار ( 94 ) ، كه به واسطهء مرگ گروهى از فقيهان در آن سال ، بعنوان « سنة الفقهاء ) اشتهار يافته در گذشته است .\r\nابو نعيم در « حلية الاولياء » او را بدين عنوان ياد كرده است :\r\n« و منهم الفقيه الوجيه ، العابد النّبيه ، راهب قريش و عابدها ابو بكر بن عبد الرحمن . . اكثر حديثه فى الأقضية و الأحكام » .\r\nچون ابو بكر نماز زياد مىخوانده به لقب « راهب قريش » ملقّب گشته گاهى هم بعنوان « راهب مدينة » ياد مىشده است .\r\nاز سخنان منسوب به ابو بكر است :\r\n« انّما هذا العلم لواحد من ثلاثة : « لذي نسب يزين به نسبه ، او لذي دين يزين به دينه ، او مختلط به سلطان ينتجعه به « 1 » . . الخ » و از روايات مسند او است از پيغمبر ( ص ) كه گفته است :\r\n« انّي لأستغفر الله و اتوب اليه فى اليوم اكثر من سبعين مرّة »\r\n\r\n","description":"","footnote":"\r\n« 1 » در ترجمهء عروة پسر زبير اين كلام ابو بكر آورده شد .\r\n","page_name":" 345 ","page_number":389},
  {"content":"\r\nاز عبارت ابو نعيم در ترجمهء ابو بكر مخزومى و در ترجمهء بعضى ديگر از فقيهان آن طبقه بدين مفاد كه « بيشتر حديث وى در « قضيه و احكام » بوده است » چنان مستفاد است كه از آن زمان ، تجزّى در كار فقاهت به ميان آمده بدين معنى كه برخى از فقيهان نسبت به برخى از ابواب و اجزاء فقه بيشتر كار مىكرده و احاديث آن باب را بيشتر حافظ و دانا بوده و آنها را بيشتر مورد فحص و بحث فقهى و نقل و افتاء قرار مىداده و باصطلاح در آنها زيادتر تبرّز مىداشته‌اند .\r\nو در حقيقت از همان اوقات طرح پيدا شدن رساله ها يا باصطلاح « كتب » مستقل و منفرد براى هر باب و مبحثى از فقه ريخته شده و بعد كتابهايى بعنوان كتاب صلاة و كتاب قضاء و كتاب صيام ، مثلا ، تصنيف گرديده است .\r\n","description":"","footnote":"","page_name":" 346 ","page_number":390},
  {"content":"\r\n- 4 - سليمان ابن يسار\r\nابو ايّوب ( يا ابو عبد الله ، يا ابو عبد الرّحمن ) سليمان بن يسار مولى ميمونه دختر حارث زن پيغمبر ( ص ) .\r\nسليمان بنقل ابو اسحاق ، از واقدى ، در سال يك صد و هفت ( 107 ) به سن هفتاد و سه سال و بنقل همو از هيثم بن عدىّ در سال صد ( 100 ) و بنقل ابن خلَّكان ، از برخى در سال نود و چهار ( 94 ) وفات يافته است .\r\nسليمان از ابن عباس و ابو هريره و امّ سلمه روايت كرده است و زهرى از او .\r\nابن خلَّكان و هم ابو اسحاق اين مضمون را گفته‌اند :\r\n« چون كسى از سعيد بن مسيّب ، موضوعى را مىپرسيد و استفتاء مىكرد سعيد بوى مىگفت : نزد سليمان بن يسار برو ، چه وى از همه كسانى كه امروز باقى هستند اعلم است .\r\nاز قتاده نقل شده كه بدين مفاد گفته است :\r\n« به مدينه وارد شدم پرسيدم اعلم اهل مدينه به مسائل طلاق كيست ؟ گفتند :\r\nسليمان بن يسار » از مالك بن انس نقل شده كه گفته است : « سليمان من اعلم الناس عندنا بعد سعيد بن المسيّب » .\r\nابو نعيم ، به اسناد ، از ابى حازم حكايتى بدين مضمون آورده است :\r\n« سليمان بن يسار از مدينه با رفيقى بيرون رفت تا به « ابواء » رسيدند و در آنجا فرود آمدند و منزل كردند رفيق سليمان سفره برداشت و به بازار رفت تا چيزى بخرد .\r\n","description":"","footnote":"","page_name":" 347 ","page_number":391},
  {"content":"\r\n\r\nسليمان در خيمه نشست و سليمان را جمالى به سزا بود از همهء مردم زيباتر و پارسايى و عفافش بيشتر بود . زنى اعرابى از فراز كوه او را در چادر بديد شيفتهء حسن و زيبايى جمال او شد پايين آمد و بسوى او شتافت در برابرش نشست و برقع از چهرهء خود ، كه مانند ماه بود ، بر گرفت و گفت : مرا بده ! سليمان گمان برد خوراك از او مىخواهد برخاست تا از باقى ماندهء غذا چيزى به او بدهد . زن گفت : من اين را نخواستم بلكه آن را كه زن از مرد خود مىخواهد ! سليمان گفت : ترا ابليس به نزد من فرستاده آنگاه سر ميان دو آستين خود گرفت و آواز گريه اش بلند شد و به گريه ادامه داد تا زن نوميد شد پس برقع بر رخ افكند و پاى ندامت و حسرت برداشت و بسوى خيمهء خويش باز گشت .\r\n« رفيق سليمان كه از خريد برگشت چشمهاى سليمان را آماس كرده و گلويش را گرفته يافت سبب پرسيد گفت : به ياد دخترم افتادم گريستم . رفيق گفت : سه روز بيشتر نيست كه دخترت را نديده‌اى بىگمان گريه ات را سببى ديگر بوده است بايد به من بگويى .\r\nاصرار كرد تا اين كه داستان زن اعرابيّه را به او گفت او سفره را به زمين نهاد و به سختى گريستن گرفت .\r\n« سليمان گفت : ترا چه افتاد ؟ و چرا چنين گريه مىكنى ؟ گفت : من بيش از تو به گريستن سزاوارم . گفت براى چه ؟ پاسخ داد زيرا مىترسم اگر به جاى تو بودم نمىتوانستم خود را نگهدارم پس زمانى دراز سليمان و رفيقش با هم به گريه پرداختند ! . . » از روايات مسند سليمان ، از ابو هريره از پيغمبر ( ص ) ، بنقل ابو نعيم ، اين روايت است :\r\n« ما عبد الله بشيء افضل من فقه فى دين »\r\n","description":"","footnote":"","page_name":" 348 ","page_number":392},
  {"content":"\r\n\r\n- 5 - عبيد الله بن عتبه\r\nابو عبد الله عبيد الله بن عبد الله بن عتبة بن مسعود هذلى .\r\nعبيد الله ، به گفتهء واقدى ، به سال نود و هشت ( 98 ) و به قولى در سال نود و نه ( 99 ) و بقول يحيى بن معين در سال يك صد و دو در گذشته است .\r\nاز زهرى حكايت شده كه اين مضمون را گفته است :\r\n« من مقدارى زياد از علم شنيده و دارا بودم و گمان داشتم كه به اندازهء كافى دانش اندوخته‌ام تا اين كه ديدار عبيد الله بن عتبه‌ام دست داد پس چنان دريافتم كه گويا مرا چيزى از علم در دست نيست ! » و از همو حكايت شده كه گفته است :\r\n« ادركت اربعة بحور . . » و عبيد الله را يكى از آن چهار شمرده است .\r\nاز عراك بن مالك پرسيده‌اند كه در ميان فقيهانى كه او ديده از همه فقيهتر كه بوده ؟ گفته است :\r\n« اعلمهم سعيد بن المسيّب و اغرزهم فى الحديث عروة و لا تشاء ان تفجّر من عبيد الله بحرا الا فجّرته » ابو نعيم پس از اين كه او را بعنوان « احد الاربعة من البحور . . » عنوان كرده گفته زهرى را كه « ادركت اربعة بحور من قريش . . » آورده است .\r\nعمر بن عبد العزيز در هنگام خلافت خود ، بنقل ابو نعيم ، به عبيد الله ، كه مؤدّب و استادش بوده ، زياد توجه مىداشته به طورى كه به خانهء عبيد الله مىرفته و عبيد الله\r\n","description":"","footnote":"","page_name":" 349 ","page_number":393},
  {"content":"\r\nگاهى او را مىپذيرفته و گاهى اذنش نمىداده و نمىپذيرفته است .\r\nاز عمر بن عبد العزيز اين مضمون منقول است كه :\r\n« اگر عبيد الله مرا در مواقع گرفتارى در امور ، و مشكلات در وقائع ، دريابد همهء مشكلات بر من آسان مىگردد . » اين اشعار را عبيد الله براى عمر عبد العزيز نوشته است :\r\n\r\nباسم الَّذى أنزلت من عنده السّور\r\nو الحمد للَّه ، امّا بعد يا عمر\r\nان كنت تعلم ما تأتى و ما تذر\r\nفكن على حذر قد ينفع الحذر\r\nو اصبر على القدر المحتوم و ارض به\r\nو ان اتاك بما لا تشتهى ، القدر\r\nفما صفا لامرئ عيش يسرّ به\r\nالَّا سيتبع يوما صفوه كدر\r\n\r\nاز روايات مسندهء او از ابن عباس از پيغمبر ( ص ) است كه روزى بر گوسفندى مرده گذشته پس گفته است : « الدّنيا اهون على الله من هذه على أهلها »\r\n","description":"","footnote":"","page_name":" 350 ","page_number":394},
  {"content":"\r\n\r\n- 6 - خارجة بن زيد\r\nابو زيد خارجة بن زيد بن ثابت انصارى .\r\nخارجه ، به گفتهء ابن خلَّكان ، در سال نود و نه ( 99 ) و بنقل همو ، و ظاهرا ابو اسحاق ، در سال صد هجرى به سن هفتاد سال در مدينه وفات يافته است .\r\nابو اسحاق از مصعب حكايت كرده كه اين مضمون را گفته است :\r\n« خارجة بن زيد و طلحة بن عبد الله بن عوف در زمان خود مرجع استفتاء بودند و مردم به گفتهء ايشان منتهى مىشدند و آنان را مرجع مىدانستند و آن دو دانشمند مواريث مردم را ، از نخل و خانه و اموال ميان وارثان تقسيم مىكردند و اسناد و وثائق مردم را مىنوشتند . . » ابو نعيم او را بدين عبارت « الفقيه بن الفقيه خارجة بن زيد . . كان من عبّاد المدينة ممّن تفقّه ثمّ انفرد و آثر العزلة و لم ينشر عنه من كلامه كبير شىء .\r\nعامّة حديثه فى الأقضية و الأحكام » از روايات مسند او ، بنقل ابو نعيم ، اين روايات است از پدرش ، زيد ، از پيغمبر ( ص ) كه در مواعظ و احاديث خود مىفرموده است :\r\n« و الَّذى نفسى بيده ما عمل على وجه الأرض احد قطَّ ، عملا اعظم عند الله بعد الشّرك من سفك دم حرام . . » از عبارت ابو نعيم در بارهء خارجه ( عامّة حديثه فى الاقضية و الاحكام ) چنان استفاده مىشود كه او نيز ( مانند ابو بكر مخزومى ) در يك قسمت از ابواب و اجزاء فقه بيشتر كار كرده و حديث آن را كه مبنى اجتهاد و فتوى بوده بيشتر از ديگر ابواب\r\n","description":"","footnote":"","page_name":" 351 ","page_number":395},
  {"content":"\r\nحديث مىدانسته است و شايد چنان كه در عصور بعد اصطلاح شده كه مجتهد را بر دو قسم كرده‌اند : مجتهد مطلق و مجتهد متجزّى بتوان گفت : امثال خارجه يا مجتهد مطلق بوده‌اند ، نهايت امر در قسمتى از ابواب بيشتر اطلاع داشته‌اند و يا اين كه اصلا فقط در باب ياد شده اجتهاد و فتوى داشته و « متجزّى » بوده‌اند و در ابواب ديگر يا اصلا كار نكرده و يا به مقام كمال و افتاء نرسيده و « مجتهد مطلق » نشده‌اند .\r\n","description":"","footnote":"","page_name":" 352 ","page_number":396},
  {"content":"\r\n- 7 - قاسم بن محمد بن ابى بكر\r\nابو محمد قاسم بن محمد بن ابى بكر .\r\nبه گفتهء ابو اسحاق ، وفات قاسم به اقوالى مختلف : به سال يك صد و دو ( 102 ) و به سال يك صد و هشت ( 108 ) و به سال يك صد و دوازده ( 112 ) گفته شده و يحيى بن معين سال وفات او را يك صد و هشت ( 108 ) و واقدى يك صد و دوازده ( 112 ) دانسته‌اند و سن او به هفتاد يا هفتاد و يك و يا هفتاد و دو يا هفتاد و هفت رسيده است .\r\nمالك بن انس در بارهء قاسم گفته است : « كان القاسم بن محمّد من فقهاء هذه الامّة . . » و يحيى بن سعيد گفته است : « ما ادركنا احدا بالمدينة نفضّله على القاسم بن محمّد » قاسم با حضرت سجّاد ، على بن حسين ( ع ) ، پسر خاله است چه يك دختر يزدگرد آخرين شاهنشاه ايران همسر حسين بن على ( ع ) و ديگر دخترش همسر محمد بن ابى بكر و سيم همسر پسر عمر بوده است و همين قاسم جدّ مادرى حضرت امام جعفر صادق ( ع ) است پس حضرت صادق ( ع ) ، هم از طرف پدر و هم از طرف مادر به شاهنشاه ايران ، يزدگرد ، انتساب دارد .\r\nشيخ طوسى در كتاب رجال خود قاسم را بعنوان « القاسم بن محمد بن ابى بكر » در اصحاب على بن حسين ( ع ) آورده و بعنوان « القاسم بن محمد » در اصحاب حضرت باقر ( ع ) ياد كرده است كلينى هم در كتاب كافى ( در باب مولد حضرت صادق ( ع ) ) به اسناد از حضرت صادق ( ع ) چنين روايت آورده است « 1 » :\r\n\r\n","description":"","footnote":"\r\n« 1 » اين روايت در طى ترجمهء سعيد بن المسيب هم آورده شد .\r\n","page_name":" 353 ","page_number":397},
  {"content":"\r\n\r\n« كان سعيد بن المسيّب و القاسم بن محمد بن ابى بكر و ابو خالد الكابلي من ثقات على بن الحسين ( ع ) . . » ابن خلَّكان در بارهء قاسم اين مضمون را گفته است :\r\n« قاسم از سادات تابعان و يكى از فقهاء سبعه « 1 » در مدينه بوده ، كه نام شش تن از آنان پيش از اين ياد گرديد ، قاسم بر همهء اهل زمان خود برترى داشته است . .\r\nو مالك گفته است : قاسم از فقيهان اين امّت بوده است . . » ابو نعيم ، قاسم را چنين عنوان كرده است :\r\n« و منهم الفقيه الورع ، الشّفيق الضّرع ، نجل الصّديق ذو الحسب العتيق القاسم بن محمد بن ابى بكر الصّدّيق ، كان لغوامض الأحكام فائقا و إلى محاسن الأخلاق سابقا » و همو به اسناد از ابو الزّناد آورده كه گفته است : « ما رأيت فقيها افضل من القاسم بن محمد » .\r\nباز هم ابو نعيم ، به همان اسناد ، نقل كرده « ما رأيت احدا اعلم بالسّنّة من القاسم بن محمد » و هم به اسناد از محمّد بن اسحاق اين مفاد را آورده است :\r\n« اعرابى نزد قاسم بن محمّد آمد و گفت : آيا تو اعلم هستى يا سالم ؟ قاسم بيش از اين نگفت كه « منزل سالم آنجا است » تا اعرابى برخاست و رفت .\r\n« محمد بن اسحاق گفته است : قاسم نمىخواست بگويد : « سالم از او اعلم است » زيرا دروغ بود و نمىخواست بگويد : « او خودش از سالم اعلم است » زيرا\r\n\r\n","description":"","footnote":"\r\n« 1 » در تعليقه بر رجال شيخ طوسى ( ذيل « القاسم بن محمد بن ابى بكر - در اصحاب على بن الحسين ( ع ) در نقل اين عبارت ابن خلكان غلطى رخ داده كه رفع اشتباه را مناسب است در اينجا تذكر دهم عبارت چنين نقل شده « انه من سادات التابعين و فقهاء الشيعة بالمدينة » و صحيح آن چنين است « انه من سادات التابعين و احد الفقهاء السبعة بالمدينة » .\r\n","page_name":" 354 ","page_number":398},
  {"content":"\r\n\r\nخودستايى و خود پسندى و تزكيهء نفس بود از اين رو چيزى ديگر گفت » ابو نعيم از جمله سخنانى كه از قاسم نقل كرده اين عبارت است :\r\n« ما نعلم كلّ ما نسأل عنه و لئن يعيش الرّجل جاهلا ، بعد ان يعرف حقّ الله تعالى عليه ، خير له من ان يقول ما لا يعلم » از روايات مسند قاسم است از عائشه از پيغمبر ( ص ) « اعظم النّساء بركة أيسرهنّ مؤنة » و هم به اسناد ، از عائشه از پيغمبر ( ص ) روايت كرده است :\r\n« أتدرون من السّابقون إلى ظلّ الله ، عزّ و جلّ ؟\r\n« قالوا : الله عزّ و جلّ ، و رسوله اعلم .\r\n« قال : الَّذين اذا اعطوا الحقّ قبلوه ، و اذا سألوه بذلوه و حكموا للنّاس كحكمهم لأنفسهم » و هم از عائشه از پيغمبر ( ص ) چنين روايت كرده است :\r\n« ما من عبد يكفّ بصره عن محاسن امرأة ، و لو شاء ان ينظر إليها نظره ، الَّا ادخل الله ، تعالى ، قلبه عبادة تجد حلاوتها » اين هفت فقيه تابعى ، كه به ترتيب تقدّم زمان فوت ( با رعايت قول بأقلّ ) نام ايشان در اينجا ياد و به شمّه‌اى از مقام فقهى و درجهء علمى آنان اشاره و المام گرديد چنان كه مكرر گفته شد بعنوان « فقهاء سبعه » اشتهار يافته‌اند و در كتب فقهى به اين عنوان از آنان ياد گرديده است .\r\nابن خلَّكان در ذيل ترجمهء ابو بكر بن عبد الرّحمن چنين افاده كرده است :\r\n« و اين هفت فقيه ( فقهاء شيعه ) در يك عصر در مدينه مىبوده‌اند و علم و فتوى از ايشان در جهان انتشار يافته است . يكى از عالمان نامهاى آنان را در دو بيت فراهم آورده و چنين گفته است :\r\n","description":"","footnote":"","page_name":" 355 ","page_number":399},
  {"content":"\r\n\r\nالا كلّ من لا يقتدى بأئمّة\r\nفقسمته ضيزى عن الحقّ خارجة\r\nفخذهم : عبيد الله عروة ، قاسم\r\nسعيد ، سليمان ، ابو بكر و خارجة\r\n\r\n« . . و اين كه اين هفت تن بدين عنوان ( فقهاء سبعه ) خوانده شده و بدين سمت تخصيص و اشتهار يافته‌اند از اين رو است كه بعد از صحابه ، اينان مرجع فتوى قرار گرفته و به فقه و افتاء اشتهار پيدا كرده‌اند .\r\n« به گفتهء حافظ سلفى در عصر اينان گروهى از علماء تابعان مانند سالم بن عبد الله بن عمر و اشباه و امثال او مىبوده‌اند ليكن فتوى جز اين هفت فقيه را نمىبوده است » .\r\nابو اسحاق شيرازى پس از اين كه اين هفت فقيه تابعى را شمرده و ياد آورى كرده كه اينان بعنوان « فقهاء سبعه » خوانده شده‌اند چنين آورده است :\r\n« عبيد الله بن عبد الله بن عتبه كه خود يكى از آن هفت فقيه است آن شش فقيه ديگر را در ابيات زير ، كه در بارهء زنى از هذيل گفته ، نام برده و با هم فراهم آورده شده است .\r\n\r\nاحبّك حبّا لا يحبّك مثله\r\nقريب و ، لا فى العاشقين ، بعيد\r\nو حبّك يا امّ الصّبى مدلَّهى « 1 »\r\nشهيدى ابو بكر فنعم شهيد\r\nو يعرف وجدى قاسم بن محمّد\r\nو عروة ما القابكم و سعيد\r\n\r\n\r\n","description":"","footnote":"\r\n« 1 » دلهه : حيره و ادهشه .\r\n","page_name":" 356 ","page_number":400},
  {"content":"\r\n\r\nو يعلم ما اخفى ، سليمان علمه\r\nو خارجة يبدى بنا و يعيد\r\nمتى تسألى عمّا اقول تبحّرى\r\nفللَّه عندى طارف و تليد « 1 »\r\n\r\n« و عبد الله بن مبارك هم فقيهان مدينه را هفت كس دانسته جز اين كه به جاى ابو بكر بن عبد الرحمن ، سالم بن عبد الله را نام برده و ياد كرده است .\r\n\r\n","description":"","footnote":"\r\n« 1 » ممكن است اين شعر آخر هم اشاره به بودن خودش متمم هفت فقيه باشد .\r\n","page_name":" 357 ","page_number":401},
  {"content":"\r\n\r\nطبقهء دوم از فقيهان تابعى مدينه\r\n","description":"","footnote":"","page_name":" 358 ","page_number":402},
  {"content":"\r\nطبقهء دوم از فقيهان تابعى مدينه\r\nتا اواخر قرن يكم و اوائل قرن دوم كسانى ديگر نيز از تابعان در مدينه بوده كه فقاهت مىداشته و شايد كم و بيش به ايشان رجوع مىشده و فتوى مىداده‌اند ليكن در فتوى به درجهء هفت فقيه ياد شده نرسيده يعنى بدان اندازه به اين امر اشتهار نداشته و بدين سمت معروف نشده‌اند .\r\nنام چند تن از اينان با ذكر تاريخ حيات و اشاره به درجات علمى و دينى ايشان را ابو اسحاق در كتاب « طبقات الفقهاء » ياد كرده كه از آن جمله هشت تن اشخاص زير ، با اشاره به اقوالى ديگر در بارهء ايشان ، به ترتيب تقدّم سال وفاتشان ( با رعايت قول بأقلّ ) از آن كتاب گرفته و در اينجا آورده مىشود .\r\n1 - محمد حنفيّه 72 ( يا 73 يا 80 يا 81 يا 83 ) 2 - ابو سلمه 94 ( يا 104 ) 3 - حسن بن محمد حنفيه در حدود 100 4 - سالم 106 ( يا 108 ) 5 - محمد بن مسلم 123 ( يا 124 يا 125 ) 6 - عبد الله بن ذكوان 130 ( يا 131 ) 7 - ربيعة الرأي 136 8 - ابو عبد الله بن يزيد ؟\r\n","description":"","footnote":"","page_name":" 359 ","page_number":403},
  {"content":"\r\n\r\n\r\n- 1 - محمد حنفيّه\r\nابو القاسم محمد بن على بن ابى طالب معروف به « ابن حنفيّه » .\r\nمحمد دو سال از خلافت عمر گذشته تولَّد يافته و در سال وفات او اختلاف است . سال هفتاد و دو ( 12 ) و هفتاد و سه ( 73 ) و ، به گفتهء ابو نعيم ، هشتاد ( 80 ) و به ظاهر گفتهء ابن خلَّكان به اين مضمون : « . . در اول محرم از سال هشتاد و يك ( 81 ) هجرى در گذشته » كه مسعودى هم به آن تصريح كرده ، و با مدتى كه براى حيات او گفته‌اند ( شصت و پنج سال - 65 - ) نيز مطابقت دارد ، به سال هشتاد و يك ( 81 ) وفاتش واقع شده قولى به اين كه در سال هشتاد و سه ( 83 ) وفات يافته نيز نقل گرديده است .\r\nمسعودى در « مروج الذّهب » ( جلد دوم - صفحه 135 - ) اين مضمون را آورده است :\r\n« محمد بن حنفيه در زمان عبد الملك به سال هشتاد و يك ( 81 ) در گذشته و در بقيع به خاك سپرده شده و باذن پسرش ابو هاشم ، ابان بن عثمان بر او نماز خوانده و عمر او در هنگام مرگ شصت و پنج سال ( 65 ) بوده است . و گفته شده است كه :\r\nاز ابن زبير بسوى طائف گريخته و در آنجا مرده است . برخى هم گفته‌اند : در بلاد « ايله » وفات يافته است . در جاى قبر او هم اختلاف است « 1 » . عقيدهء كيسانيه را از اين\r\n\r\n","description":"","footnote":"\r\n« 1 » مرحوم حاج فرهاد ميرزا در حاشيه « وفيات الاعيان » ابن خلكان در ترجمهء محمد بن حنفيه ( چاپ تهران ) در اين زمينه چنين نوشته است :\r\n« و آن چه مشهور است قبر محمد حنفيه در جزيرهء « خارك » است و اكنون قبر او در آنجا معروف است . و اللَّه اعلم » .\r\n","page_name":" 360 ","page_number":404},
  {"content":"\r\nپيش گفته‌ايم كه كسانى از ايشان گفته‌اند : او در جبل رضوى غائب شده است . . » چنان كه مسعودى هم اشاره كرده فرقه « كيسانيّه » ، كه به گفتهء برخى « كيسان » لقب مختار بن ابو عبيدهء ثقفى بوده « 1 » و به گفتهء برخى ديگر نام يكى از بندگان على ( ع ) بوده ، امامت محمد را عقيده داشته‌اند و او را مهدى غائب مىدانسته‌اند و مىگفته‌اند : با چهل كس از اصحاب و ياران خود بيكى از درّه هاى كوه رضوى رفته و در آنجا غائب خواهد بود تا زمانى كه فرمان ظهورش برسد و ظاهر گردد .\r\nكثيّر عزّه شاعر مشهور عرب ، كيسانى مذهب بوده و ابيات زير را به اقتضاى مذهب خود انشاء كرده است :\r\n\r\nالا انّ الأئمّة من قريش\r\nولاة الحقّ اربعة سواء\r\nعلىّ و الثّلاثة من بنيه\r\nهم الأسباط ليس لهم خفاء\r\nفسبط سبط ايمان و برّ\r\nو سبط غيّبته كربلاء\r\nو سبط لا يذوق الموت حتّى\r\nيقود الخيل يقدمها اللَّواء\r\nيغيب فلا يرى فيهم زمانا\r\nبرضوى عندهم « 2 » عسل و ماء « 3 »\r\n\r\nممقانى ، به حكايت از احمد بن حنبل ، وفات محمد حنفيه را به سال هشتاد ( 80 ) و از يحيى بن بكر به سال هشتاد و يك ( 81 ) و در سنّ شصت و پنج سال ( 65 ) روايت كرده است .\r\n\r\n","description":"","footnote":"\r\n« 1 » جوهرى هم در صحاح اللغة بر اين عقيده است .\r\n« 2 » ظ : عنده .\r\n« 3 » اطلاق « سبط » بر محمد در اين ابيات بعنوان توسع و مجاز و از باب تغليب است .\r\n","page_name":" 361 ","page_number":405},
  {"content":"\r\n\r\nابن خلَّكان پس از اين كه مادر محمد را بىترديد حنفيّه و به نام خوله دختر جعفر - بن قيس بن سلمة بن ثعلبة بن يربوع بن ثعلبه . . دانسته و دو سه قول ديگر هم در اين باره از قائلان مجهول و ضعيف ، نقل كرده عبارتى از « شرح السّنّة » بغوى ( باب قتال مانعان زكات ) آورده كه از جنبهء فقهى قابل ملاحظه و توجه است . مضمون آن چنين است :\r\n« همانا گروهى مرتدّ شدند و شرايع را انكار كردند و به وضع جاهليت خود برگشتند پس صحابه بر قتال و قتل ايشان اتفاق كردند . در بارهء زنان و فرزندان ايشان ، راى و عقيدهء ابو بكر و بيشتر از صحابه اسير گرفتن ايشان بود و على دخترى از اسيران بنى حنيفه را استيلاد كرد و محمد بن حنفيه از آن زن ولادت يافت ليكن هنوز عصر صحابه منقضى نشده بود كه اجماع كردند بر عدم جواز اسارت مرتدّ » باز ابن خلَّكان بعد از اين كه اين مضمون را نوشته است :\r\n« شيخ ابو اسحاق شيرازى در كتاب « طبقات الفقهاء محمد بن حنفيّه را در طبقات فقيهان آورده است » چنين گفته است :\r\n« محمد بن حنفيّه سخت نيرومند بوده به طورى كه اخبارى شگفت انگيز در اين باره نقل شده است . از جمله ابو العباس مبرّد در كتاب « الكامل » خود حكايت كرده است كه :\r\n« على عليه السّلام زرهى داشت كه دامن آن بلند بود پس فرزندش ، محمّد ، را فرمود تا آن را از موضعى معين كوتاه كند محمّد با يك دست دامن و با دست ديگر خود مقدار زائد را گرفت و آن را كشيد و از همان حدّ كه پدرش معيّن كرده و دستور فرموده بود جدا ساخت . عبد الله زبير هم كه سخت نيرومند و توانا مىبود هر وقت اين قضيه را مىشنيد از حسد بر خود مىلرزيد و به شدّت خشمناك مىگرديد .\r\n« و هم مبرّد ، در همان كتاب ، در زمينهء توان و نيروى محمد حنفيه چنين حكايت كرده است :\r\n","description":"","footnote":"","page_name":" 362 ","page_number":406},
  {"content":"\r\n« پادشاه روم به معاويه نوشت كه ميان ملوك پيش از من و تو مراسلات مىبوده و گاهى از غرائب ممالك خويش براى يكديگر مىفرستادند و آن را به رخ هم مىكشيدند آيا ميل دارى ميان ما نيز اين كار به ميان آيد ؟ . معاويه پذيرفت . پس سلطان روم دو مرد را كه يكى از آن دو بسيار بلند بالا و تنومند بود و ديگرى سخت به نيرو و توانا به شام فرستاد .\r\n« معاويه در بارهء پيدا كردن مقابل براى هر يك ، در ميان مسلمين با عمرو عاص گفتگو كرد و گفت : قيس بن سعد بن عباده در بلندى قامت برابرى مرد بلند بالا را شايسته است اكنون تو مرد نيرومند و پر زور را براى برابرى معيّن و معرّفى كن .\r\n« عمرو گفت : از مسلمين دو كسرا مىدانم كه شايستگى اين برابرى را دارند كه هر دو با تو دشمن هستند : يكى محمد حنفيه و ديگر عبد الله زبير . معاويه گفت :\r\nبهر حال اين كار را محمد شايسته تر است .\r\n« هنگامى كه آن دو رومى بر معاويه در آمدند ، قيس را بخواست چون وارد شد سراويل خود را بسوى رومى افكند رومى چون آن را پوشيد تا بالاى سينه اش آمد از اين رو خود را مغلوب ديد و شرمنده و سر افكنده گرديد .\r\n« پس معاويه كس نزد محمّد حنفيه فرستاد و او را خواست و از قضيّه آگاهش ساخت . محمّد گفت : اختيار كار را به او واگذار : اگر بخواهد او به زمين بنشيند و دست خود را به من دهد تا من او را به پا دارم يا او مرا فرو نشاند و اگر بخواهد من بنشينم و او مرا از زمين بلند كند .\r\n« مرد رومى نشستن خود را برگزيد پس محمّد او را از زمين بلند كرد و او نتوانست محمّد را فرو نشاند . بعد از آن ، رومى خواستار شد كه يك بار هم محمّد بنشيند تا او نيز زور خود را بيازمايد محمّد پذيرفت و نشست و رومى را فرو كشيد و بر زمين نشاند و در هر دو آزمايش او را مغلوب ساخت .\r\nمحمد را گفته‌اند : چه طور است كه پدرت ترا در مضايق و مهالك وارد مىسازد و برادرانت ، حسن و حسين ، را مراعات و محافظت مىكند ؟\r\n","description":"","footnote":"","page_name":" 363 ","page_number":407},
  {"content":"\r\n\r\n« پاسخ داده است : چون آن دو ، به منزلهء دو چشم پدرم هستند و من به جاى دو دست او و چشمها را بايد به وسيلهء دست حفظ كرد » از سخنان محمّد است :\r\n« ليس بحكيم من لم يعاشر بالمعروف من لا يجد من معاشرته بدّا حتّى يجعل الله فرجا ، و مخرجا ، » ابو نعيم ، محمد بن حنفيه را ( جلد سيم - صفحه 174 - ) تحت عنوان :\r\n« و منهم الإمام اللَّبيب ، ذو اللَّسان الخطيب ، الشّهاب الثّاقب و النصاب العاقب صاحب الاشارات الخفيّة و العبارات الجليّة ابو القاسم محمد بن الحنفيّة » ترجمه آورده و اين مضمون را به اسناد از وردان نقل كرده است :\r\n« من با گروهى كه در پيرامن محمد حنفيه بودند بودم . ابن زبير ، او را از ورود به مكَّه مانع شده و گفته بود تا بيعت نكند به مكَّه در نيايد محمد هم از بيعت با او امتناع داشت پس آهنگ شام كرد تا به آن جا در آيد عبد الملك مروان او را از وارد شدن به شام مانع آمد مگر اين كه با وى بيعت كند محمد بيعت با او را نيز حاضر نشد و از آن سرباز زد پس با وى بوديم و اگر او بما فرمان جنگ مىداد پيكار مىكرديم . ليكن روزى ما را جمع و اندك چيزى كه داشت ميان ما تقسيم كرد آنگاه خداى را سپاس گفت و ستايش كرد و چنين گفت :\r\n« الحقوا برجالكم و اتّقوا الله ، و عليكم بما تعرفون ، و دعوا ما تنكرون ، و عليكم أنفسكم ، و دعوا امر العامّة ، و استقرّوا على أمرنا . . » و در خطبهء ديگرى ، كه به اسناد ابو نعيم از يكى ديگر از ياران او ، ابو حمزه ، در شام ، پس از امان خواستن او از عبد الملك براى ياران خويش و امان دادن او آنان را ، القاء كرده در جمله گفته است :\r\n« . . و الَّذى نفسى بيده انّ فى اصلابكم لمن يقاتل مع آل\r\n","description":"","footnote":"","page_name":" 364 ","page_number":408},
  {"content":"\r\nمحمّد ، ما يخفى على اهل الشّرك امر آل محمّد ، فأمر آل محمّد مستأخر و الَّذى نفسى بيده ليعودنّ فيكم كما بدء . الحمد للَّه الَّذى حقن دماءكم من احبّ منكم ان يأتى مأمنه إلى بلده آمنا محفوظا فليفعل . . » باز به اسناد از سعيد بن حسين آورده كه محمّد حنفيّه او را گفته است :\r\n« من كفّ يده و لسانه و جلس فى بيته ، فانّ ذنوب بنى أميّة اسرع عليهم من سيوف المسلمين » و هم از سخنان او به اسناد آورده است :\r\n« من كرمت عليه نفسه لم يكن للدّنيا عنده قدر » و نيز آورده است :\r\n« انّ الله ، تعالى جعل الجنّة ثمنا لأنفسكم فلا تبيعوها بغيرها »\r\n","description":"","footnote":"","page_name":" 365 ","page_number":409},
  {"content":"\r\n- 2 - ابو سلمه\r\nابو سلمة بن عبد الرحمن بن عوف زهرى .\r\nابو سلمة بن عبد الرحمن به گفتهء يحيى بن معين به سال نود و چهار ( 94 ) و بقول واقدى به سال يك صد و چهار ( 104 ) به سن هفتاد و دو سال در گذشته است .\r\nابو سلمه به تعبيرى كه شعبى نقل كرده « اعلم من بقى » و به تعبيرى كه از ابن شهاب زهرى نقل شده يكى از « بحور اربعه » بوده است .\r\n- 3 - حسن بن محمّد حنفيّه\r\nابو محمّد حسن بن محمّد بن حنفيّه در زمان خلافت عمر بن عبد العزيز ( كه دو سال و چند ماه خلافت داشته و در سال يك صد و يك ( 101 ) وفات يافته ) در گذشته است .\r\nاز عمرو بن دينار حكايت شده كه اين مضمون را گفته است :\r\n","description":"","footnote":"","page_name":" 366 ","page_number":410},
  {"content":"\r\n\r\n« هيچ كس را در « مسائل مختلف فقه » از حسن بن محمد اعلم نيافتم . زهرى شما ( مقصودش ابن شهاب است ) غلامى از غلامان او بشمار است » ممقانى در بارهء حسن چنين افاده كرده است :\r\n« در بارهء حسن اطلاعى نداريم جز اين كه شيخ در كتاب رجال خود او را از اصحاب سجّاد ( ع ) ياد كرده و ظاهر اين امر چنان است كه امامى مذهب بوده بهر حال ، حال او مجهول است » در ديگر كتب رجال هم « مجهول » شمرده شده يا لا اقل معرفى نشده چنان كه در « جامع الرواة » اردبيلى و غير آن از وى نامى به ميان نيامده است .\r\nصاحب « قاموس الرجال » بعد از نقل كلام ممقانى و ايراد « 1 » بر عنوانى كه او به اين عبارت « الحسن بن محمّد بن الحنفيّه ، ابن عليّ بن ابى طالب » كرده خود چنين گفته است :\r\n« و كيف كان ففى نسب قريش مصعب الزبيري « و هو اوّل من تكلَّم فى الأرجاء و توفّى فى خلافة عمر بن عبد العزيز » و مرّ عن ابن ابى الحديد « انّ الحسن بن على بن محمّد الحنفيّة قال فى رسالته فى الأرجاء الخ » فلا بدّ انّه محرّف هذا ، منه او من النّسخة » .\r\nمرادش اينست كه « حسن بن على بن محمد حنفيه تحريفى است از حسن بن محمد بن على حنفيه » و اين تحريف از خود ابن ابى الحديد رخ داده است يا از ناسخ\r\n\r\n","description":"","footnote":"\r\n« 1 » عين عبارت ايراد اينست : « اقول : الصواب ان يقال : [ و 
  ] ابن على بن ابى طالب عليه السّلام و على تعبيره يصير المعنى ان الحنفية ، ابن على و لا معنى له » و به نظر من چنان كه در حاشيه آن كتاب نوشته‌ام اين ايراد وارد نيست و افزودن « و » ضرورت ندارد زيرا « ابن على » صفت دوم است براى « محمد » و چون « حنفيه » مؤنث است تو هم اين كه معنى چنان شود كه حنفيه ابن على باشد بسيار دور و بىمعنى است .\r\n","page_name":" 367 ","page_number":411},
  {"content":"\r\nو بهر حال حسن بن محمد بن على در « ارجاء » سخن گفته است .\r\nاز آن چه عمرو بن دينار در بارهء حسن گفته است ظاهر مىشود كه از زمان او باختلاف فقهاء در مسائل فقهى توجّه بوده و كسانى به جمع و ضبط « مسائل خلاف » ، كه ميان فقيهان مقدم يا معاصر در آنها اختلاف وجود داشته ، عنايت مىكرده‌اند .\r\n","description":"","footnote":"","page_name":" 368 ","page_number":412},
  {"content":"\r\n- 4 - سالم\r\nابو عمرو سالم بن عبد الله بن عمر بن خطَّاب .\r\nواقدى وفات سالم را به سال يك صد و شش ( 106 ) و هيثم به سال يك صد و هشت ( 108 ) دانسته است .\r\nاز ربيعه نقل شده كه :\r\n« كان الأمر إلى سعيد بن المسيّب فلمّا مات افضى الامر إلى القاسم و سالم . . » ابو نعيم در « حلية الاولياء » پس از اين كه او را بعنوان « و منهم الفقيه المتخشّع الرّهاب . . » عنوان كرده حكايتى از ملاقات او با سليمان بن عبد الملك به اسنادش از حكم بن عبد الله ايلى آورده كه چون از جنبهء فقهى بر عمل به سنّتى « فعلى » اشعار دارد مفاد آن را در اينجا مىآوريم :\r\n« حكم بن عبد الله ايلى گفته است :\r\n« سليمان بن عبد الملك به مدينه وارد شد قاسم بن محمد و سالم بن عبد الله به ديدن او رفتند . سليمان ، به سالم ، كه جسمى زيبا و اندامى نيك مىداشت ، گفت :\r\n« خوراك تو چيست ؟ پاسخ داد : نان و زيت . گفت : آيا آن را ميل دارى ؟ پاسخ داد :\r\nبفرما بياورند تا ميل كنم .\r\n« سليمان دستور داد ديگى آوردند و كنيزكى بلند بالا و رخ زيبا نان و زيت را مىجوشاند بوى گفتند : تو برو . آنگاه « ثمّ تناولا المدهن فلعقا منه ثمّ ادّهنا » ظرف روغن را گرفتند و از آن ليسيدند و خود را چرب كردند پس از آن گفتند پيغمبر ( ص ) چنان بوده كه چون روغنى پاك و خوب برايش آورده مىشد « لعق منه ثمّ ادّهن » از كلمات او است ، بنقل ابو نعيم :\r\n","description":"","footnote":"","page_name":" 369 ","page_number":413},
  {"content":"\r\n\r\n« إيّاكم و ادامة اللَّحم فإنّ له ، ضراوة كضراوة « 1 » الشّراب » ابو نعيم گفته است : روايات مسند سالم از پدرش و از بزرگان صحابه زياد و غير قابل تعداد است . از آن جمله به اسناد از سالم از پدرش از پيغمبر ( ص ) اين روايت را آورده است :\r\n« المسلم اخو المسلم لا يظلمه و لا يسلمه و من كان فى حاجة اخيه كان الله فى حاجته و من فرّج عن مسلم كربة فرّج الله بها عنه كربة من كرب يوم القيامة و من سرّ مسلما سرّه الله يوم القيامة » و هم ابو نعيم به اسناد از سالم از پدرش از پيغمبر ( ص ) روايت كرده است :\r\n« لئن يكون جوف المؤمن مملوء قيحا خير من ان يكون مملوء شعرا » و هم از روايات او است از ابو هريره از پيغمبر ( ص ) :\r\n« انّ من شرار النّاس ، المجاهرين » پرسيدند مجاهران كيانند ؟\r\nپاسخ داد :\r\n« الَّذى يذنب الذّنب باللَّيل فيستره الله عليه فيصبح فيحدّث به الناس فيقول : فعلت البارحة كذا و كذا فيهتك ستر الله عنه .\r\n\r\n","description":"","footnote":"\r\n« 1 » « و قد ضرى الكلب بالصيد ضراوة اى تعود و اضراه صاحبه‌اى عوده و منه قول عمر : إياكم و هذه المجازر فان لها ضراوة كضراوة الخمر . » ( صحاح اللغة ) 2 - منظور ، نه آن گونه اشعار است كه « ان من الشعر لحكمة »\r\n","page_name":" 370 ","page_number":414},
  {"content":"\r\n\r\n- 5 - محمد بن مسلم\r\nابو بكر محمّد بن مسلم بن عبيد الله بن ( عبد الله بن ) « 1 » شهاب زهرى ( منسوب به زهره ، بر وزن « مهره » ، نام پسر كلاب بن مرّه بوده است ) قرشى .\r\nزهرى به گفتهء ابن خلَّكان شب سه شنبه 17 ماه رمضان از سال يك صد و بيست و چهار ( 124 ) به سنّ هفتاد و دو يا هفتاد و سه وفات يافته است .\r\nو به قولى در سال يك صد و بيست و سه ( 123 ) و به قولى ديگر در سال يك صد و بيست و پنج ( 125 ) وفات او بوده است . ولادت زهرى ، به قولى ، در سال پنجاه و يك ( 51 ) هجرى بوده است .\r\nابو اسحاق از ابو جعفر بن ربيعه نقل كرده كه او از عراك پرسيده است : « از كسانى كه تو ديده‌اى اعلم ايشان كيست ؟ » گفته است : « اعلم از همه به حلال ، ابن مسيّب و برتر از همه در حديث ، عروة بن زبير و اعلم از همه در همهء علوم عبيد الله بن عبد الله بن عتبه است و به نظر من از همهء اينان اعلم ، ابن شهاب است زيرا ابن شهاب علم همهء آنان را با علم خويش جمع كرده است » از مكحول پرسيده شده « اعلم از همه كسانى كه تو ديده‌اى كيست ؟ گفته است :\r\n« ابن شهاب » باز پرسيده شده : بعد از او ؟ دوباره گفته است : « ابن شهاب » ديگر بار پرسيده شده : بعد از او كيست ؟ براى سيمين بار در پاسخ گفته است : « ابن شهاب » .\r\nباز ابو اسحاق آورده كه عمرو بن دينار پيش از اين كه زهرى را ببيند اين مضمون را\r\n\r\n","description":"","footnote":"\r\n« 1 » در « طبقات الفقهاء » عبيد اللَّه پسر شهاب و در « وفيات الاعيان » عبيد اللَّه پسر عبد اللَّه و او پسر شهاب ضبط شده است .\r\n","page_name":" 371 ","page_number":415},
  {"content":"\r\nگفته است : « زهرى را چيزى نيست چه من پسر عمر را ديده‌ام و او نديده و هم من از ابن عباس استفاده كرده‌ام و زهرى او را درك نكرده است » و چون زهرى به مكه آمده عمرو كه در آن هنگام زمين گير بوده به ياران خود گفته است : مرا نزد او ببريد » وى را نزد زهرى برده‌اند و پس از يك شب كه در آنجا مانده و مذاكرات علمى و فقهى ميان آن دو به ميان آمده است ياران و اصحابش پرسيده‌اند ، « زهرى را چگونه يافتى ؟ » گفته است : « به خدا سوگند من هر گز دانشمندى همسنگ و مانند اين قرشى نديده‌ام » و همو نقل كرده كه عمر بن عبد العزيز گفته است : « لا اعلم احدا اعلم بسنّة ماضيه ، منه » . و به گفتهء ابن خلَّكان ، عمر بن عبد العزيز به آفاق جهان نوشته است : « عليكم بابن شهاب فانّكم لا تجدون احدا اعلم بالسّنّة الماضية منه » .\r\nابن خلَّكان در بارهء زهرى چنين افاده كرده است :\r\n« زهرى يكى از فقيهان و محدّثان و از اعلام تابعان مدينه است . ده تن از صحابه را ديدار كرده و گروهى از ائمه از وى روايت كرده‌اند كه از آن جمله است : مالك بن انس و سفيان بن عيينه و سفيان ثورى » باز همو چنين آورده است :\r\n« زهرى چون در خانه مىنشست كتابهاى خود را گرد خويش مىنهاد و همه چيز دنيا را رها مىكرد و به كتابها مىپرداخت روزى زنش بوى گفت : « به خدا سوگند همانا اين كتابها از سه ضرّه ( هوو ) بر من گرانتر و سختتر مىباشد ! ! » ابن عبد ربّه در « العقد الفريد » ( - جزء پنجم صفحه 148 - قسمت احوال خلفا ذيل ترجمهء حسين بن على ( ع ) قصه‌اى از زهرى آورده كه به مناسبت « غرابت » آن مناسب است در اينجا ترجمه و آورده شود :\r\n« زهرى گفت : با قتيبه به قصد مصيصه بيرون رفتيم پس بر عبد الملك مروان در آمديم او در ايوانى نشسته بود و دو صف از مردم جلو ايوان بودند . عبد الملك را\r\n","description":"","footnote":"","page_name":" 372 ","page_number":416},
  {"content":"\r\n\r\nعادت چنين بود كه چون سؤالى مىداشت و چيزى مىخواست به آن كس كه در كنارش بود مىگفت كه او به كسى كه در كنارش هست بگويد و همچنين تا مىرسيد بدر ايوان و هيچ گاه كسى از ميان آن دو صف حركت نمىكرد .\r\n« زهرى گفت : ما هم رفتيم و جلو در ايوان ايستاديم . عبد الملك به كسى كه در دست راستش بود گفت : آيا مىدانيد بامداد شبى كه حسين بن على كشته شده در بيت المقدّس چه رخ داده ؟ » آن شخص از كسى كه كنارش بود همين را پرسيد و همچنين هر كس از شخص پهلوى خود تا پرسش بدر ايوان رسيد و هيچ كس چيزى ندانست و پاسخى نداد . زهرى گفت : من از اين مطلب آگاهم . يكان يكان گفتهء او را بهم گفتند تا به عبد الملك رسيد پس زهرى را نزد خود بخواست .\r\nزهرى گفت : از ميان دو صفّ گذشتم تا به عبد الملك نزديك شدم سلامش گفتم . پرسيد كيستى ؟ گفتم : محمد بن مسلم بن عبد الله بن شهاب زهرى . مرا شناخت و گفت : در بيت المقدس فرداى شبى كه حسين بن على كشته شده چه پيش آمده است ؟\r\nگفتم : فلان ( نام او ياد نشده ) به من خبر داد كه شبى كه روزش حسين بن على بقتل رسيد هيچ سنگى در بيت المقدس از زمين برداشته نشد مگر اين كه زير آن خونى عبيط ( الخالص الطَّرىّ ) مىبود :\r\nعبد الملك گفت : راست گفتى همان كس كه ترا حديث كرده به من نيز حديث كرد و من و تو در اين حديث « غريب » هستيم « 1 » » ابو نعيم او را زير عنوان « و منهم العالم السّوىّ ابو بكر محمد بن مسلم\r\n\r\n","description":"","footnote":"\r\n« 1 » سيوطى ظاهرا به همين قصه نظر داشته آنجا كه در تاريخ الخلفاء بعد از اين كه گفته است : و فى قتله ( اى الحسين ) قصة فيها طول لا يحتمل القلب ذكرها فانا للَّه و انا اليه راجعون و لما قتل الحسين مكثت الدنيا سبعة ايام و الشمس على الحيطان كالملاحف المعصفرة و كسفت الشمس ذلك اليوم » چنين آورده است :\r\n« و قيل : انه لم يقلب حجر ببيت المقدس يومئذ الا وجد تحته دم عبيط »\r\n","page_name":" 373 ","page_number":417},
  {"content":"\r\n\r\n\r\n\r\nبن شهاب الزهري . . » آورده آنگاه سخنانى را كه در بارهء او از بزرگانى رسيده و هم سخنانى را كه او گفته و احاديثى را كه بروايت و أسناد از او آمده نقل كرده است :\r\nاز جمله كلمات عمر بن عبد العزيز و مكحول و عمرو بن دينار را كه از اين پيش نقل شد ياد كرده و به اسناد از سفيان ثورى آورده كه گفته است : « مات الزّهري يوم مات و ما على الأرض احد اعلم بالسّنّة منه » صالح بن كيسان اين مضمون را گفته است :\r\n« من و زهرى با هم در طلب علم همكار مىبوديم پس با خود گفتيم : سنن را بنويسيم پس آن چه را از پيغمبر ( ص ) رسيده يادداشت كرديم .\r\nآنگاه زهرى گفت : اكنون هر چه از اصحاب پيغمبر ( ص ) رسيده بعنوان « سنّت » مىنويسيم . من گفتم : گفته هاى آنان « سنت » نيست و من آنها را بعنوان سنّت نمىنويسم . پس او نوشت و من ننوشتم از اين رو او ناجح شد و من ضائع ! » ليث بدين مفاد گفته است : « عالمى را جامعتر و عالمتر از ابن شهاب نديدم .\r\nهر گاه در ترغيب ، حديث مىكرد چنان به نظر مىرسيد كه جز آن چيزى نمىداند و چون از پيمبران و اهل كتاب سخن مىراند گمان مىرفت كه بهتر از آن چيزى نمىداند و اگر از عرب و انساب گفتگو مىكرد پنداشتى از آن بهتر چيزى را آگاه نيست و هنگامى كه از قرآن و سنّت حديث مىآورد حديث او با حفظى جامع و كامل بود » اوزاعى از زهرى نقل كرده كه گفته است « كنّا نأتى العالم ، فما نتعلَّم من ادبه احبّ إلينا من علمه » . به گفته سفيان ، زهرى در حديث خود چنين تعبير مىكرده : « حدّثنى فلان ، و كان من أوعية العلم » و نمىگفته است : « كان عالما » .\r\nمالك بن انس گفته است : « نخستين كسى كه علم را تدوين كرده ابن شهاب بوده است » سفيان گفته است : زهرى گفت : « ما خوش نداشتيم بنويسيم تا اين كه سلطان ما را\r\n","description":"","footnote":"","page_name":" 374 ","page_number":418},
  {"content":"\r\n\r\nبه ناخواه بر اين كار واداشت « 1 » پس نخواستيم و خوش نداشتيم كه مردم را از آن محروم و ممنوع داريم » باز سفيان گفته است : زهرى را شنيدم كه مىگفت : « العلم ذكر لا يحبّه الَّا الذّكور من الرّجال ! » ابو نعيم داستانى به اسناد از ابن شهاب زهرى آورده كه چون مطلبى فقهى را حاوى است مضمون آن در اينجا ياد مىگردد .\r\n« ابن شهاب گفته است : « در زمان عبد الملك مروان ، اهل مدينه را نيازى سخت ، فرا گرفت و مرا چنان به نظر مىآمد كه خاندان ما را گرفتارى و نياز بيش از ديگران است چه از وضع ايشان خوب آگاه بودم پس با خود انديشيدم كه از كسى استمداد جويم و رحم و دوستى او را در آن سختى جلب كنم كسى بنظرم نيامد پس رهسپار دمشق شدم و بامداد به مسجدى در دمشق رفتم و بسوى بزرگترين و پر جمعيّتترين مجلسى كه در آن مسجد ديدم توجه كردم و در آنجا نشستم .\r\nدر اين ميان مردى تنومند و خوش جمال و نيك هيئت از نزد عبد الملك مروان بسوى آنجا كه ما نشسته بوديم آمد و چون نشست گفت : امروز نامه‌اى براى امير المؤمنين آمده كه از هنگام خلافتش تا كنون چنين نامه‌اى به او نرسيده است . پرسيدند چيست ؟\r\nگفت : عامل مدينه هشام بن اسماعيل ، نوشته است : پسرى از مصعب بن زبير ، كه مادرش « امّ ولد » بوده ، مرده مادرش خواسته است از تركهء وى ميراث ببرد عروة بن زبير مانع شده و گفته است آن مادر را ميراثى نيست . و امير المؤمنين را چنان به ياد است كه در اين باره حديثى از سعيد بن مسيّب شنيده كه او از عمر بن خطَّاب در بارهء « امّهات اولاد » نقل كرده و اكنون آن حديث در خاطر وى نمانده است .\r\n« ابن شهاب گفت : من آن حديث را مىدانم و مىگويم پس قبيصه ( رسول خليفه ) برخاست و دست مرا گرفت و با خود برد تا به منزل عبد الملك رسيديم پس بسوى\r\n\r\n","description":"","footnote":"\r\n« 1 » هشام بن مروان او را واداشته كه براى فرزندش حديث بنويسد .\r\n","page_name":" 375 ","page_number":419},
  {"content":"\r\nخانه‌اى كه عبد الملك در آن بود رفتيم . قبيصه پس از سلام و شنيدن جواب ، دستور دخول خواست چون دستور يافت ، در حالى كه دست مرا در دست داشت ، به خانه در آمديم و گفت : يا امير المؤمنين اين شخص ترا به آن چه در بارهء « امّهات اولاد » از سعيد بن مسيّب شنيده‌اى خبر مىدهد . عبد الملك از من خواست كه بگويم :\r\n« پس من چنين گفتم :\r\n« سعيد بن مسيّب را شنيدم كه گفت : عمر بن خطَّاب ، رضى الله عنه ، براى « امّهات اولاد » دستور داده است كه ايشان در اموال فرزندانشان به قيمت عادله قيمت شوند آنگاه آزاد گردند . و اين در آغاز خلافت وى بوده است .\r\n« پس از آن مردى از قريش ، كه او را پسرى از « امّ ولد » بوده ، و عمر آن پسر را دوست مىداشته ، مرده است . چند شب پس از مرگ قرشى عمر پسرش را در مسجد ديده بوى گفته است : برادرزادهء من در بارهء مادرت چه كردى ؟ پاسخ داده است : خير : وارثان پدر مرا مخيّر كردند كه يا مادرم را استرقاق كنند ( به كنيزى بگيرند ) و يا به من از دارايى پدر چيزى به ارث ندهند . ناگرفتن ميراث پدر بر من آسانتر بود تا استرقاق مادر .\r\n« عمر بر آشفت و گفت : مگر من دستور نداده‌ام كه اين كار را به قيمت عادله انجام دهند ؟ نشده است كه من رايى داشته باشم و به كارى دستور دهم مگر اين كه نسبت به آن چيزى بگويند .\r\n« پس برخاست و بر منبر نشست و مردم دورش را گرفتند تا جمعيت به آن حد رسيد كه مىخواست آنگاه چنين گفت :\r\n« من در بارهء « امّهات اولاد » امرى كرده بودم كه مىدانيد اكنون راى و نظرى ديگر برايم پيدا شده و آن اينست : هر مردى كه وى را « امّ ولد » باشد تا زنده است كنيز خود را مالك است و چون بميرد آن كنيز « امّ ولد » آزاد است و هيچ كس را بر او حقّى نيست .\r\n","description":"","footnote":"","page_name":" 376 ","page_number":420},
  {"content":"\r\n\r\n« عبد الملك پرسيد : تو كيستى ؟ گفتم : محمد بن مسلم بن عبيد الله بن شهاب . . » دنبالهء اين داستان بنقل ابو نعيم چنين است كه عبد الملك براى زهرى مستمرى و شهريه معين كرده و صله براى خاندانش داده و خدمتكارى بوى بخشيده است و به هشام بن اسماعيل كه در مدينه عاملش بوده ، نوشته است كه از سعيد بن مسيّب اين مطلب را بپرسد و براى وى پاسخ او را بنويسد و او پرسيده و پاسخ سعيد ، بى كم و زياد چنان بوده كه زهرى گفته بوده است « 1 » .\r\nابو نعيم به اسناد از زهرى از انس بن مالك از پيغمبر ( ص ) روايت كرده است :\r\n« لا تقاطعوا ، و لا تدابروا و لا تحاسدوا ، و كونوا عباد الله اخوانا ، و لا يحلّ لمسلم ان يهجر اخاه فوق ثلاث » محمد بن مسلم بن شهاب زهرى ، به گفتهء ابو نعيم ، گروهى از صحابه را ادراك\r\n\r\n","description":"","footnote":"\r\n« 1 » ظاهر دو رايى كه به عمر نسبت داده شده با منعى كه از عروه نقل شده بهم ارتباطى ندارد چه « منع عروه » ، بحسب نقل ابو نعيم ، راجع است به ارث بردن « ام ولد » از فرزندش كه مرده بوده است و « دو راى عمر » ، بنا به گفتهء سعيد ، راجع است به ارث بردن وارثان صاحب « ام ولد » كه مرده و از او « ام ولد » ( و شايد چيزهاى ديگر ) باقى مانده است و وارثان خواسته‌اند از « ام ولد » ارث ببرند . بلى از راى دوم كه آزادى « ام ولد » به مرگ صاحبش در آن گفته شده بالتبع صلاحيت كنيزك ، چون آزاد شده ، براى ارث بردن از فرزندش كه مرده استنباط مىشود .\r\nحكم « ام ولد » در فقه شيعه ، آزاد شدن او است بر فرزندش اگر مرده را وارثى ديگر نباشد و اگر وارثى ديگر داشته سهم فرزند از مادر قهرا آزاد مىشود و سهم وارث يا وارثان ديگر را فرزند بايد بپردازد پس اگر پدر را مالى مانده باشد كه سهم فرزند از آن به اندازهء قيمت سهم يا سهام وارث يا وراث ديگر شود با سهم فرزند از آن مال مادر آزاد مىشود و گر نه بر فرزند لازم است براى اداء قيمت باقى سهم ، يا سهام وارثان ، سعى و كسب كند به آنان بپردازد تا مادر به كلى آزاد گردد بنا به اين عقيده منع عروه از ارث بردن « ام ولد » از فرزند متوفى خود بىمورد است چه مادر چنين فرزندى قهرا آزاد است و آزاد هم ارث مىبرد .\r\n","page_name":" 377 ","page_number":421},
  {"content":"\r\n\r\n\r\nو از ايشان حديث روايت كرده كه از آن جمله است عبد الله عمر ، و انس بن مالك ، و سهل بن سعد ، و سائب بن يزيد ، و عبد الله بن ثعلبه ، و ابو امامة بن سهل بن حنيف و عبد الله بن عامر بن ربيعه و و و و و گفته شده است كه زهرى عبد الله زبير و حسن و حسين رضى الله عنهم را هم ديده و از ايشان هم حديث شنيده .\r\nو گروهى از تابعان از زهرى روايت كرده‌اند از آن جمله است از اهل حرمين و حجاز ، عمرو بن دينار و يحيى بن سعيد انصارى و برادرش سعد و عراك بن مالك و هشام بن عروه و موسى بن عقبه و صالح بن كيسان و و و و . و عمر بن عبد العزيز و محمد بن منكدر و ابو الزناد و عبد الله بن ذكوان و جمعى ديگر از اهل حرمين و از آن جمله است از اهل عراق عبد الله بن عمير و حكم بن عيينه و عطاء بن سائب و و و ايوب سختيانى و و و و . و از اهل واسط و جزيره و شام و مصر : منصور بن زاذان و عبد الكريم جزرى و مكحول شامى و ابراهيم بن ابى عبله و عطاء خراسانى و ثور بن يزيد و يزيد بن ابى حبيب مصرى و و و .\r\nابو نعيم در « حليه » ( طىّ ترجمهء على بن حسين ( ع ) - جزء سيم صفحه 135 - ) به اسناد از ابن شهاب زهرى مطلبى را نقل كرده كه مناسب است در اينجا آورده شود .\r\nابن شهاب اين مضمون را گفته است :\r\n« روزى كه عبد الملك مروان ، على بن حسين را از مدينه به شام حمل نمود و او را در غل و زنجير آهنين مقيّد ساخت و گروهى نگهبان بر او موكَّل كرد من اذن خواستم كه به سلام او بروم . اذن داده شد . من رفتم . او در قبّه‌اى بود و بر پاهايش بند و بر دستهايش غل نهاده بودند . من از ديدن آن وضع گريستم و گفتم : دوست داشتم كه من به جاى تو بودم و تو سالم و فارغ بودى . گفت : اى زهرى آيا چنان پندارى كه آن چه بر دست و پا و گردنم مىبينى مرا غمگين و اندوهناك دارد . هان بدان كه اگر اراده مىكردم و مىخواستم اينها بر من نمىبود . . آنگاه دو دست خود را از غل و دو پايش را از بند بيرون آورد و گفت : اى زهرى ناراحت نباش من دو منزل از مدينه را بدان وضع كه ديدى ، با ايشان نگذشتم .\r\n","description":"","footnote":"","page_name":" 378 ","page_number":422},
  {"content":"\r\n\r\n« بيش از چهار شب از اين ديدار نگذشته بود كه نگهبانان و موكَّلان به مدينه در آمدند و على بن حسين را جستجو مىكردند و او را نيافتند . من از ايشان پرسيدم كه چه رخ داده ؟ گفتند : در يكى از منازل ميان راه پائين آمده بوديم و در اطراف او بوديم و نمىخوابيديم و از او مراقبت و محافظت مىكرديم چون صبح شد ديديم در ميان محمل او جز آهنهاى غل و زنجير چيزى نيست .\r\n« از اين واقعه چندى گذشت من به نزد عبد الملك رفتم . مرا از على بن حسين پرسيد او را خبر دادم . عبد الملك گفت : روزى كه اعوان و موكَّلان او را در محمل نيافتند همان روز او بر من در آمد و گفت : مرا با تو چه افتاده است ؟ گفتم : نزد من باش . پاسخ داد : دوست ندارم و نمىخواهم . اين بگفت و بيرون شد . به خدا سوگند مرا سر تا پا لرزه گرفت و به هراس و بيم دچار شدم .\r\n« گفتم : يا امير المؤمنين على بن حسين در آن مقام و صدد نيست كه تو مىپندارى او به خويشتن مشغول است و به كار ديگران كارى ندارد . عبد الملك گفت : چه نيكو است شغل مثل او و چه خوب و پسنديده است آن چه وى بدان مشغول گرديده است » .\r\nبه گفتهء ابو نعيم هر وقت زهرى به ياد على بن حسين ( ع ) مىافتاده و نام او را مىبرده گريه مىكرده و مىگفته است : « زين العابدين » .\r\nباز هم ابو نعيم ( در همان كتاب و همان جزء ( صفحه 141 ) در طىّ ترجمه على بن حسين ( ع ) به اسناد از سفيان بن عيينه از زهرى آورده كه گفته است :\r\n« دخلنا على علىّ بن الحسين بن علىّ فقال : فى م كنتم ؟ قلت له :\r\nتذاكرنا الصّوم فاجمع رايى و رأى اصحابى على انّه ليس من الصّوم شىء واجب الَّا صوم شهر رمضان .\r\n« فقال : يا زهرى ليس كما قلتم . الصّوم على اربعين وجها : عشرة منها واجبة كوجوب شهر رمضان و عشرة منها حرام و اربعة عشر خصلة صاحبها بالخيار :\r\nان شاء صام و ان شاء افطر . .\r\n","description":"","footnote":"","page_name":" 379 ","page_number":423},
  {"content":"\r\n\r\nقلت : فسّرهنّ يا ابن رسول الله . قال : امّا الواجب . . « 1 » و امّا الَّذى صاحبه بالخيار . . « 2 » و امّا صوم الإذن . . « 3 » و امّا صوم الحرام . . « 4 » و امّا صوم الإباحة و امّا صوم المريض و صوم المسافر فانّ العامّة اختلفت فيه : فقال بعضهم : يصوم و قال قوم : لا يصوم . و قال قوم : ان شاء صام و ان شاء افطر . و امّا نحن فنقول فى الحالين جميعا فان صام فى السفر و المرض فعليه القضاء قال الله عزّ و جلّ : * ( فَعِدَّةٌ مِنْ أَيَّامٍ أُخَرَ ) * » .\r\nدر ختام ترجمهء زهرى روايتى كه به اسناد از او در « اسد الغابة » آورده شده نقل مىگردد .\r\nدر قاموس الرّجال در ترجمهء « ابو جنيده ( جلد دهم صفحه 35 ) بنقل از كتاب « اسد الغابة » تأليف ابن اثير جزرى آورده كه در آن كتاب در ترجمهء جندع انصارى چنين آمده است ( مضمون ) :\r\n« ابو احمد عسكرى به اسناد از عمارة بن يزيد از عبيد الله بن علاء از زهرى از سعيد بن جناب از ابى عنفوانهء مازنى روايت كرده كه گفته است : ابا جنيده ، جندع بن عمرو ، را شنيدم كه گفت : از پيغمبر ( ص ) شنيدم كه مىگفت : « من كذب علىّ متعمّدا فليتبوّأ مقعده من النّار » و باز شنيدم ، و گر نه گوشهايم كر شود ، كه چون از حجّة الوداع برگشته و به غدير خم رسيده و فرود آمده بود ميان مردم به پا ايستاد و دست علىّ را گرفت و گفت : من كنت مولاه فهذا وليّه اللَّهمّ و آل من والاه و عاد من عاداه . . » « باز صاحب قاموس الرجال در ترجمهء زهرى ( همان جلد صفحه 286 ) چنين آورده است :\r\n« و مرّ ، فى « ابى جنيدة » ، رواية ابى احمد العسكري عن عبيد الله بن العلا\r\n\r\n","description":"","footnote":"\r\n« 1 » براى رعايت اختصار نقطه گذارى شد . طالب اطلاع كامل بر اين تفاصيل مىتواند بكتاب « حليه » مراجعه كند .\r\n« 2 » براى رعايت اختصار نقطه گذارى شد . طالب اطلاع كامل بر اين تفاصيل مىتواند بكتاب « حليه » مراجعه كند .\r\n« 3 » براى رعايت اختصار نقطه گذارى شد . طالب اطلاع كامل بر اين تفاصيل مىتواند بكتاب « حليه » مراجعه كند .\r\n« 4 » براى رعايت اختصار نقطه گذارى شد . طالب اطلاع كامل بر اين تفاصيل مىتواند بكتاب « حليه » مراجعه كند .\r\n","page_name":" 380 ","page_number":424},
  {"content":"\r\nعن الزّهري بإسناده عن ابى جنيدة : انّ النبيّ ( ص ) فى غدير خم اخذ بيد على ( ع ) و قال : « من كنت مولاه فهذا وليّه . الخ . و فى خبره : قال عبيد الله فقلت للزّهري : لا تحدّث بهذا بالشّام و أنت تسمع ملء اذنيك سبّ علىّ عليه السلام .\r\nفقال :\r\n« و الله انّ عندى من فضائل علىّ ( ع ) ما لو تحدّثت بها لقتلت » .\r\n","description":"","footnote":"","page_name":" 381 ","page_number":425},
  {"content":"\r\n- 6 - عبد الله بن ذكوان\r\nابو الزّناد عبد الله بن ذكوان « 1 » مولى رمله ، دختر شيبة بن ربيعة بن عبد شمس ، كنيه اش ابو عبد الرحمن است ليكن به « ابو الزناد » شهرت يافته و اين كنيه بر او غالب گرديده است .\r\nگفته شده ( بنقل ابو اسحاق ) كه ذكوان برادر ابو لؤلؤه كشندهء عمر بن خطَّاب ( رض ) بوده است سال وفات ابو الزناد را سال يك صد و سى ( 130 ) نوشته‌اند .\r\nذهبى ، بنقل ممقانى ، چنين افاده كرده است :\r\n« ابو عبد الرحمن كه همان امام ابو الزّناد مدنى مولى بنى اميه و پسر ذكوان برادر ابو لؤلؤه قاتل عمر مىباشد ثقه و حجت است و در ماه رمضان از سال يك صد و سى و يك ( 131 ) به مرگ مفاجات در گذشته است » ابو اسحاق و ابن خلَّكان ، و غير اين دو ، چنين آورده‌اند :\r\n« روايت است كه ابو الزّناد بر هشام بن عبد الملك براى حساب ديوان مدينه وارد شد هشام از ابن شهاب ، زهرى ، پرسيد كه :\r\n« عطاء اهل مدينه در كدام ماه به ايشان اعطاء مىشده ؟ » زهرى پاسخ داده است : « نمىدانم » .\r\n« پس از ابو الزّناد پرسيده او گفته است : « در ماه محرّم بوده است » « هشام به ابن شهاب گفته است : « اين علمى است كه امروز آموختى »\r\n\r\n","description":"","footnote":"\r\n« 1 » در بيشتر مواضع با ذال نوشته شده است . ضبط صحيح آن را در جايى نديده‌ام .\r\n","page_name":" 382 ","page_number":426},
  {"content":"\r\n« ابن شهاب پاسخ داده است : مجلس خليفه شايستهء آنست كه در آن ، علم استفاده و اندوخته شود » آل بحر العلوم ( سيد محمد صادق ) در تعليقه‌اى كه بر « عبد الله بن ذكوان » از رجال شيخ زده چنين افاده كرده است :\r\n« ابن حجر در « تهذيب التّهذيب » از وى بدين گونه ياد كرده است :\r\n« عبد الله بن ذكوان قرشى ابو عبد الرحمن معروف به ابو زناد مولى رمله ، و به قولى مولى عائشه ، دختر شيبة بن ربيعه است بعضى هم گفته است : مولى عائشه دختر عثمان و هم گفته شده است مولى آل عثمان است . و به قولى پدرش ذكوان برادر ابو لؤلؤ قاتل عمر بوده . . خليفه و غير او گفته‌اند ابو الزناد در ماه رمضان از سال يك صد و سى ( 130 ) به سنّ 66 سالگى وفات يافته است . ابن سعد نيز چنين گفته و اين را هم افزوده كه ابو الزّناد « ثقه » كثير الحديث ، فصيح ، بصير به عربيّت ، عالم و عاقل بوده است .\r\nابن معين و غير او وفات ابو الزّناد را به سال يك صد و سى ( 130 ) دانسته قولى هم به يك صد و سى و يك ( 131 ) هست . ذهبى نيز در « ميزان الاعتدال » ابو الزناد را ياد كرده است » ابن حجر عسقلانى در كتاب « لسان الميزان » ( جلد ششم در « كنى المتفرّقات » صفحه 794 - ) چنين آورده است :\r\n« ابو الزّناد الاموى مولاهم المدني يكنى ابا عبد الرحمن هو عبد الله بن ذكوان كان احد الأئمّة . عن انس و ابن عمر و عمر بن ابى سلمة مرسلا ، و عن الاعرج فاكثر و ابن المسيّب و طائفة . و عنه موسى بن عقبه و عبيد الله بن عمر و مالك و اللَّيث و السّفيانان و خلق » خطيب بغدادى ( ذيل ترجمه محمد بن عبد الرحمن « 1 » بن ابى الزناد ( جلد دوم\r\n\r\n","description":"","footnote":"\r\n« 1 » ابن نديم در ترجمهء عبد الرحمن بن ابو زناد چنين آورده است : « من فقهاء المحدثين و توفى ببغداد سنة اربع و سبعين و مائة و له من الكتب : كتاب الفرائض . كتاب راى الفقهاء السبعة من اهل المدينة و ما اختلفوا فيه » .\r\n","page_name":" 383 ","page_number":427},
  {"content":"\r\nصفحه 306 ) به اسناد از مصعب زهرى آورده كه گفته است : « كان ابو الزّناد احسب اهل المدينة ، و ابنه و ابن ابنه » و همو به اسناد از ابو الزّناد از اعرج از ابو هريره از پيغمبر ( ص ) روايت كرده است :\r\n« لا عدوى و لا هامة و لا صفر ، و اتقوا المجذوم كما يتّقى الأسد » .\r\n","description":"","footnote":"","page_name":" 384 ","page_number":428},
  {"content":"\r\n\r\n- 7 - ربيعة الرأي\r\nابو عثمان ربيعة بن ابى عبد الرحمن ، فرّخ ، مولى تيم بن مرّة معروف به « ربيعة الرأي » .\r\n« ربيعه به گفتهء ابو اسحاق ، از اصحاب پيغمبر ( ص ) ، انس بن مالك و سائب بن يزيد و از تابعان ، عامهء ايشان را ادراك كرده است . در مجلس درس ربيعه چهل تن حضور مىيافته و استفاده مىكرده‌اند . مالك بن انس از جمله شاگردان او بوده است .\r\nواقدى وفات ربيعه را در سال يك صد و سى و شش ( 136 ) دانسته و ابن نديم نيز بر همين قول است .\r\nخطيب در كتاب « تاريخ بغداد » قولى را كه وفات ربيعه را به سال يك صد و سى 130 دانسته نقل كرده و پس از آن گفتهء كسانى را كه وفات او را به سال يك صد و سى و شش گفته‌اند اصح شمرده است .\r\nابن خلَّكان در ترجمهء ربيعه ، اين مفاد را ياد كرده است :\r\n« فقيه اهل مدينه ، گروهى از صحابه را ادراك كرده و مالك بن انس از او علم فرا گرفته است . بكر بن عبد الله صنعانى گفته است .\r\n« نزد مالك بوديم و او ما را از ربيعهء راى ، حديث مىگفت و ما از او مىخواستيم كه از ربيعه زيادتر حديث گويد . روزى بما گفت : با ربيعه چه كار داريد ؟ ربيعه در آن خانه خوابيده است . ما بسوى ربيعه رفتيم و او را از خواب برانگيختيم و گفتيم :\r\nآيا تو ربيعة بن ابى عبد الرحمن هستى ؟ گفت : آرى . گفتيم : ربيعة بن فرّخ ؟ گفت :\r\nآرى . گفتيم : ربيعهء راى ؟ گفت : آرى . گفتيم : تو همانى كه مالك انس از تو\r\n","description":"","footnote":"","page_name":" 385 ","page_number":429},
  {"content":"\r\n\r\nحديث مىكند ؟ گفت : آرى . گفتيم : پس چه شده كه مالك به واسطهء تو بهره مند و كامياب و تو خود بىبهره و ناكامى ؟ گفت : آيا نمىدانيد كه مثقالى از دولت ( بخت و اقبال ) بهتر است از بار و خروارى از علم ؟ ! » مالك پس از مرگ ربيعه چنين مىگفته است : از آن زمان كه ربيعه را زمان در رسيد و مرد ، فقه را شيرينى از ميان رفت » حافظ ابى بكر احمد بن على مشهور به خطيب بغداد ( متوفّى به سال 463 ه . ق ) در تاريخ خود آن چه در بالا از ابن خلَّكان نقل شد آورده است « 1 » مطالبى ديگر هم كه بر عظمت علمى ربيعه و كثرت استعداد او دلالت دارد ذكر كرده است كه قسمتى از آنها در اينجا نقل مىگردد :\r\nخطيب اين مضمون را گفته است :\r\n« ربيعه بعضى از اصحاب پيغمبر ( ص ) را ادراك كرده و هم اكابر تابعان را .\r\nربيعه در مدينه صاحب فتوى بوده است . وجوه مردم مدينه در مجلس درس او حاضر مىشده‌اند » و به گفتهء خطيب و هم ابو اسحاق ، چهل تن عمامه بسر در مجلس او حضور مىيافته و از او مىآموخته‌اند .\r\nخطيب به اسناد از بزرگان اهل مدينه چنين آورده است :\r\n« فرّخ ( ابو عبد الرحمن ) پدر ربيعه در زمان بنى اميّه جزء لشكرى كه به خراسان بسيج شده ، بوده و به خراسان رفته است . در آن هنگام ربيعه در شكم مادر بوده است .\r\n« فرّخ سى هزار دينار بزن خود ، مادر ربيعه ، سپرد . تصادف را اين مسافرت بيست و هفت سال به طول انجاميد چون به مدينه باز گشت بر اسبى سوار بود و نيزه‌اى بدست داشت از اسب به زير آمد و با نيزهء خود در خانه را عقب زد و خواست وارد\r\n\r\n","description":"","footnote":"\r\n« 1 » شايد ابن خلكان هم از خطيب نقل كرده باشد . در اين اوراق چون موقع نوشتن نخست كتاب ابن خلكان به نظر رسيده نقل هم از آن شد تا چنان كه در مقدمه جلد اول ياد كردم زحمت هر كس به حساب خود او محسوب و استفادهء از او به خود او منسوب گردد .\r\n","page_name":" 386 ","page_number":430},
  {"content":"\r\n\r\nشود . ربيعه بيرون تاخت و او را مانع شد و گفت : اى دشمن خدا ! آيا به منزل من هجوم مىكنى ؟ گفت : بلكه تو دشمن خدايى كه به خانه و بر حرم من وارد شده‌اى پس با هم دست به گريبان شدند همسايگان اطلاع يافتند و مالك بن انس و مشيخهء مدينه به يارى ربيعه آمدند . ربيعه داد مىزد به خدا سوگند ترا رها نمىكنم تا به نزد حكومت برويم .\r\nفرخ همين سخن را مىگفت . داد و فرياد زياد شد چون مالك رسيد مردم آرام و خاموش شدند .\r\n« مالك به فرّخ گفت : اى پير مرد تو مىتوانستى به جايى ديگر به روى چرا مىخواهى بدين خانه درآيى ؟ گفت : اين خانهء من است و من مولى بنى فلان هستم .\r\nزنش از ميان خانه اين سخن بشنيد بيرون آمد و چون او را ديد گفت : راست مىگويد اين شوهر من و اين هم ( ربيعه ) پسر او و من است كه هنگام رفتن شوهر به مسافرت ، من به اين حامله بودم پس هر سه به گردن هم دست افكنده و به گريه افتادند .\r\n« فرّخ به منزل در آمد و گفت : آيا اين پسر من است ؟ زن گفت : آرى . گفت نقدى را كه به تو امانت سپرده بودم بياور و اين هم چهار هزار دينار ديگر است كه با خود دارم . زن گفت : خواسته را زير خاك نهان كردم پس از چند روز ديگر بيرون مىآورم و به تو رد مىكنم .\r\n« ربيعه به مسجد رفت و در حلقه درس خويش بنشست و مالك بن انس و حسن بن زيد و ابن ابى على لهبى و مساحقى و اشراف اهل مدينه نزدش حاضر شدند و چشمهاى مردم بوى دوخته شد . در اين هنگام زن به شوهر خود ، پدر ربيعه ، گفت : بيرون رو و در مسجد پيغمبر ( ص ) نماز بگزار . او بيرون شد و به مسجد رفت و نماز بگزارد .\r\nگروهى انبوه ديد حلقه زده‌اند بدانجا نزديك شد . راه برايش باز كردند . ربيعه سر پايين انداخت به طورى كه گويى او را نديده است . پدر وى را درست نشناخت . پرسيد :\r\n« اين مرد كيست ؟ » گفتند : « ربيعة بن ابى عبد الرحمن » گفت : خدا پسرم را بلند مرتبه ساخته است .\r\n","description":"","footnote":"","page_name":" 387 ","page_number":431},
  {"content":"\r\n\r\n« آنگاه به خانه باز گشت و بزن خويش گفت :\r\n« پسر ترا به حالتى ديدم كه هيچ يك از اهل علم و فقه را بدان حالت و منزلت نديده‌ام .\r\n« زن گفت : « اكنون بگو سى هزار دينار را بهتر مىخواهى يا اين جاه و مقام فرزند را ؟ » فرّخ گفت : « به خدا سوگند جز اين نمىخواهم » زن گفت : پس بدان كه من همه آن مال را در اين راه صرف كرده‌ام ! فرخ گفت : به خدا سوگند به جا خرج كرده و آن را نابود نساخته‌اى » باز خطيب به اسناد آورده است :\r\n« ربيعه روزگارى دراز به عبادت مىپرداخت و شب و روز نماز مىگزارد تا از اين كار دست كشيد و با قوم نشست و برخاست كرد و با قاسم هم مجلس شد و با او به خردمندى سخن راند . قاسم چنان به ربيعه اعتقاد پيدا كرد كه چون چيزى از او مىپرسيدند مىگفت : اين را از ربيعه بپرسيد . چون از قاسم چيزى پرسيده مىشد اگر در كتاب خدا يا سنّت پيغمبر ( ص ) در آن باره دليلى مىديد پاسخ مىداد و گر نه مىگفت : اين را از ربيعه يا سالم بپرسيد .\r\nباز همو به اسناد و به طرقى از اشخاص بزرگ ، عباراتى در بارهء ربيعه آورده است از اين قبيل « ما رأيت احدا افطن من ربيعه » و « هو صاحب معضلاتنا و عالمنا و افضلنا » و « ما رأيت احدا اعلم من ربيعة الرّأي » باز هم بنقل خطيب :\r\n« ربيعه با اين كه به « ربيعهء راى » اشتهار يافته بحديث و سنّت نيز احاطه داشته و احتياط را رعايت مىكرده . عبد العزيز بن ابى سلمه اين مضمون را گفته است :\r\n« چون به عراق وارد شدم مردم عراق مىگفتند : « حدّثنا عن ربيعة الرّأي » من گفتم : اى اهل عراق شما مىگوييد : « ربيعه راى » در صورتى كه : « لا و الله ما رأيت احدا احوط لسنّة منه »\r\n","description":"","footnote":"","page_name":" 388 ","page_number":432},
  {"content":"\r\n\r\nباز ، بنقل از واقدى ، آورده است : « و كان ثقة كثير الحديث و كانوا يتّقونه لموضع الرّأي » .\r\nباز به اسناد از مالك بن انس آورده كه مالك چنين گفته است :\r\n« هنگامى كه ربيعه مىخواست به عراق برود به من گفت : « ان سمعت انّي حدّثتهم شيئا او افتيتهم فلا تعدّنى شيئا » و چنين كرد زيرا چون به عراق رفت در خانه نشست و با كسى معاشرت نكرد و حديثى نگفت و فتوائى نداد تا به مدينه برگشت » ربيعه علاوه بر مقام فقه و فضل در فضيلت سخاء هم بلند پايه بوده است . باز خطيب اين مضمون را آورده است كه چهل هزار دينار بر ياران و شاگردان خود انفاق كرده ! و حتى به اسناد از ابن زيد چنين روايت كرده است :\r\n« و صار ربيعة إلى علم و فضل و ما كان بالمدينة رجل واحد اسخى نفسا بما فى يديه لصديق او لابن صديق او لباغ يبتغيه ، منه . . » صاحب روضات اين مضمون را گفته است :\r\n« ربيعه بدان جهت « ربيعة الرأي » خوانده شده و بدين عنوان شهرت يافته است كه باب عمل به قياس و رأى را در احكام ، نخستين كس بوده كه به روى خود باز كرده و در بارهء رأى و قياس چيز نوشته و به استناد اين دو ، به مردم فتوى گفته و مسائل را از اين راه استخراج نموده و در تشييد مباحث آنها بمبالغه پرداخته است .\r\nسخنانى از « ربيعه » نقل شده از آن جمله اين عبارت است : « السّاكت بين النّائم و الأخرس » گفته‌اند : ربيعه « كثير الكلام » بوده و بدين جهت عبارت بالا را مىگفته است .\r\nربيعه روزى در مجلس خود سخن مىگفته اعرابى كه تازه از باديه به مدينه آمده بود آنجا ايستاده و به سخنان او گوش داده است . ربيعه چون اعرابى را ديده كه زمانى دراز به پا ايستاده و به سخنان او گوش فرا داشته چنان پنداشته كه اعرابى را سخنان او خوش افتاده پس گفته است : اى اعرابى « ما البلاغة عندكم » اعرابى پاسخ\r\n","description":"","footnote":"","page_name":" 389 ","page_number":433},
  {"content":"\r\n\r\n\r\n\r\nداده است : « الإيجاز ، مع اصابة المعنى » ربيعه گفته است : عىّ و درماندگى در گفتار چيست ؟ پاسخ آورده است « ما أنت فيه ، مذ اليوم » آن چه تو امروز در آنى . ربيعه از اين پاسخ شرمنده گشته است .\r\nو هم از كلمات او است بنقل صاحب « روضات » از تاريخ حمد الله مستوفى :\r\n« خمسة اقوام اعزّ الخلائق ( يعنى اندر هم ) فى العالم وجودا : عالم زاهد ، فقيه صوفىّ غنيّ متواضع ، فقير شاكر ، شريف سنّىّ » صاحب روضات پس از نقل اين كلام چنين افاده كرده « مراد او از شريف ، طبق اصطلاح قديم سيّد علوى است . و شايسته چنان است كه بر آن پنج كه از ربيعه نقل شده اين پنج ديگر افزوده شود « سوقىّ متورّع و بدوىّ فقيه و جميل متعفّف و طمّاع عزيز و شاعر صادق » تا مجموع ، عشرهء كامله باشد .\r\nابن نديم در « الفهرست » چنين آورده است :\r\n« . . و كان ربيعة بليغا خطيبا اذا اخذ فى الكلام وصله حتى يملّ و يضجر قيل : انه تكلَّم و عنده اعرابىّ فقال ربيعة : ما العيّ ؟ قال الاعرابى : ما أنت فيه منذ اليوم ! » و هم ابن نديم گفته است :\r\n« و عن ابى حنيفة اخذ ( ربيعة ) و لكنّه تقدّمه فى الوفاة . و لا مصنّف له نعرفه . رحمه الله » ابن عبد ربّه در « العقد الفريد » ( جزء چهارم ) قصهء اعرابى را به اين مضمون آورده است :\r\n« روزى ربيعه سخن مىگفت پس پر گفت و از پرگويى خود خوشش آمد .\r\nاعرابى پهلوى او نشسته بود ربيعه به او رو كرد و گفت « ما تعدّون البلاغة عندكم يا اعرابىّ ؟ » اعرابى پاسخ داد « حذف فضول الكلام و ايجاز الصّواب » ربيعه پرسيد « فما تعدّوا العىّ ( درماندگى در سخن ) ؟ » گفت « ما كنت فيه منذ\r\n","description":"","footnote":"","page_name":" 390 ","page_number":434},
  {"content":"\r\nاليوم » پس چنان خاموش شد كه گويا دهانش بسته شد » سيد محسن عاملى در كتاب اعيان الشيعه ( جزء 31 - صفحه 182 ) اين مضمون را آورده است :\r\n« كشّى در ترجمهء زراره روايت كرده كه زراره گفته است : « در مدينه به حلقه درسى درآمدم كه عبد الله بن محمد و ربيعهء راى در آن بود عبد الله به من گفت : ربيعه را از مسائلى كه در آنها با وى اختلاف داريد بپرس . من گفتم : « انّ الكلام يورث الضّغائن » ربيعه شنيد و مرا گفت : بپرس . من پرسيدم پيغمبر ( ص ) شراب خوار را با چه مىزد ؟\r\nربيعه گفت با شاخه و چوب و درخت و با نعل . پس گفتم : اگر امروز كسى شراب بياشامد و به نزد حاكم آورده شود با چه زده مىشود ؟ گفت : حاكم او را با تازيانه مىزند چون عمر با تازيانه زده است . عبد الله گفت : يا سبحان الله ! پيغمبر ( ص ) با شاخه و چوب و عمر با تازيانه ! ! پس آن چه پيغمبر كرده ترك مىشود و آن چه عمر كرده گرفته و مورد عمل ! ! »\r\n","description":"","footnote":"","page_name":" 391 ","page_number":435},
  {"content":"\r\n- 8 - ابو عبد الله بن يزيد\r\nابو عبد الله بن يزيد بن هرمز .\r\n« اين ابو عبد الله را جز در كتاب طبقة الفقهاء ترجمه‌اى نديده‌ام و در آنجا هم تاريخ حيات او روشن نشده ليكن تصريح شده كه مالك بن انس ، فقه را از او گرفته و در بارهء استاد مىگفته است :\r\n« كان من اعلم النّاس بما اختلف النّاس فيه من هذه الاهواء » گويا مراد مالك از « هذه الاهواء » همان راى و قياس باشد كه در نظر او مذموم مىبوده است .\r\nچنان كه در ترجمهء حسن بن محمّد حنفيّه فقيه مدينه اشاره شد معلوم مىشود از زمان اين طبقهء از فقيهان فرا گرفتن مسائل مختلف فيه فقهى ميان فقيهان ، معمول و متداول شده است و اين كار براى فقيه محقّق در هر دوره لازم بوده و هست تا در پيرامن آراء و اقوال مختلف تحقيق كامل به عمل آيد و عقيده و راى صحيح از مدارك و ادلهء فقهى استخراج و استنباط گردد .\r\nابو اسحاق پس از ياد كردن اين اشخاص كسانى ديگر مانند على بن الحسين و فرزندش محمد بن على باقر العلوم ( ع ) « 1 » و عبد الملك مروان و عمر بن عبد العزيز و يحيى بن سعيد بن قيس انصارى را نيز در عداد فقيهان مدينه و در اين طبقه ياد كرده و پس از اين قسمت كه به دورهء تابعان از فقهاء مدينه اختصاص داده چنين گفته است :\r\n« از اين پس فقه به طبقهء سيّم انتقال يافت »\r\n\r\n","description":"","footnote":"\r\n« 1 » ترجمهء حال اين دو بزرگوار ( كه حتى نسبت به فقيهان طبقهء نخست هم سمت برترى و سرورى مىداشته‌اند ) با تعيين اصحاب مهم ايشان در محل خود به تفصيل خواهد آمد .\r\n","page_name":" 392 ","page_number":436},
  {"content":"\r\n\r\nطبقهء سيم از فقيهان مدينه\r\n","description":"","footnote":"","page_name":" 393 ","page_number":437},
  {"content":"\r\nطبقهء سيم از فقيهان مدينه\r\nابو اسحاق در اين طبقه پنج كسرا نام برده و در بارهء هر يك مختصرى آورده است .\r\nآن پنج فقيه را كه ابو اسحاق ياد كرده عبارتند از :\r\n1 - ابن ابى ذؤيب قرشى متوفّى به سال 158 ه ق ( يا 159 ) 2 - ما جشون متوفّى به سال 160 3 - ابن ابى سبرهء قرشى متوفّى به سال 172 4 - كثير بن فرقد ؟\r\n5 - مالك بن انس اصبحى « 1 » متوفّى به سال 179 مالك بن انس چون يكى از ائمهء چهار گانهء اهل تسنّن است كه در بارهء هر كدام از ايشان در محلّ خود به تفصيل سخن به ميان خواهد آمد در اين موضع بحث در پيرامن شرح حال و بيان مقام فقهى وى زائد است و به محل خود موكول مىگردد ليكن معرفى چهار تن ديگر ، كه ابو اسحاق ترجمهء آنان را بسيار به اختصار برگزار كرده ، در اين محل آورده مىشود و با شرحى متناسب با اين اوراق در بارهء ايشان بحث به عمل مىآيد .\r\n\r\n","description":"","footnote":"\r\n« 1 » « و الاصبحى بفتح الهمزة و سكون الصاد المهملة و فتح الباء الموحدة و بعدها حاء مهملة . هذه النسبة إلى ذى اصبح و اسمه الحارث بن عوف بن و هو من يعرب بن قحطان و هى قبيلة كبيرة باليمن و إليها تنسب السياط الاصبحية » ( تاريخ ابن خلكان )\r\n","page_name":" 394 ","page_number":438},
  {"content":"\r\n- 1 - ابن ابى ذؤيب\r\nابو الحارث محمد بن عبد الرحمن بن مغيرة بن حارث ابن ابى ذؤيب قرشى .\r\nابن ابى ذؤيب به گفتهء ابو اسحاق ، در كوفه ، بقول احمد به سال يك صد و پنجاه و نه ( 159 ) و بقول ابن ابى فديك به سال يك صد و پنجاه و هشت ( 158 ) در گذشته است و هنگامى كه ابو جعفر ، منصور ، مالك بن انس را از باقى ماندگان مشيخهء مدينه پرسيده مالك سه كسرا ياد كرده است :\r\nابن ابى ذؤيب و ابن ابى سلمه و ابن ابى سبره .\r\nشيخ طوسى در رجال خود ( در طى تعديد اصحاب صادق ، ع ، چنين عنوان كرده است :\r\n« محمّد بن عبد الرحمن بن . . ابن ابى ذؤيب المدني ، ابو الحارث ، اسند عنه ( يعنى عن الصّادق ) مات ابن ابى ذؤيب سنة سبع و خمسين و مائة » خطيب در تاريخ ( جلد دوم - صفحه 296 - 305 ) شرح حال محمد بن عبد الرحمن را به تفصيل ، نسبة ، آورده و همه جا او را بعنوان ابن ابى ذؤيب ( نه ابى ذؤيب ) قرشى مدنى ياد كرده و گفته است :\r\n« ابن ابى ذئب از عكرمه مولى ابن عباس و نافع مولى ابن عمر ، و . .\r\nو ابو الزناد و محمد منكدر و ابن شهاب زهرى و جز اينان سماع داشته و فقيهى صالح و ورع بوده امر بمعروف و نهى از منكر مىكرده مهدى ، خليفهء عبّاسى ، او را ببغداد خواسته و در آنجا حديث مىگفته و هنگام باز گشت به مدينه در كوفه در گذشته است .\r\n« كسانى كه از ابن ابى ذئب روايت كرده‌اند سفيان ثورى و وكيع و يزيد بن\r\n","description":"","footnote":"","page_name":" 395 ","page_number":439},
  {"content":"\r\nهارون و عبد الله بن مبارك و يحيى بن سعيد قطان . . و گروهى ديگر بوده‌اند . فقيه اهل مدينه بوده است .\r\n« ابن ابى ذئب سال هشتاد ( 80 ) ، سيل جحاف « 1 » ولادت يافته . . احمد حنبل مىگفته است :\r\nابن ابى ذئب به سعيد بن مسيّب شبيه است و چون از احمد پرسيده شده كه آيا ابن ابى ذئب را خلف و مانندى در بلادش هست ؟ پاسخ داده است : نه در بلاد خود و نه در بلاد ديگر او را كسى مانند نيست . و هم احمد مىگفته است : ابن ابى ذئب « ثقه » و « صدوق » و افضل از مالك بن انس بوده است » ابن ابى ذئب در امر بمعروف و نهى از منكر سخت بىپروا بوده و بطور كلَّى در آراء و عقائد خويش متصلَّب و متعصب بوده است » باز خطيب آورده است :\r\n« مهدى ، خليفهء عباسى ، در سفر حجّ به مدينه و به مسجد پيغمبر ( ص ) در آمد كسانى كه در مسجد بودند همه ، بدون استثناء تكريم و تجليل او را به پا خاستند جز ابن ابى ذئب . مسيّب بن زهير او را گفت : امير المؤمنين است به پا خيز . پاسخ داد :\r\n« انّما * ( يَقُومُ النَّاسُ لِرَبِّ الْعالَمِينَ ) * » مهدى چون اين سخن بشنيد مسيّب را فرمود او را واگذار كه از گفتهء او موهاى سرم راست شد » باز به اسناد از ابو نعيم آورده كه چنين گفته است : سالى كه منصور خليفهء عباسى به حجّ رفت من هم كه عمرم ، در آن وقت ، بيست و يك سال بود حجّ مىكردم ، ابن ابى ذئب و مالك بن انس با منصور بودند . ابن ابى ذئب را خواست و نزديك\r\n\r\n","description":"","footnote":"\r\n« 1 » « سيل جحاف ، بالضم ، سيلى كه زمين را بكاود و ببرد هر چه هست جحفه :\r\nجايى ميان مكه و مدينه كه ميقات اهل شام است و نام آن جاى « مهيعه » بوده فاجحف السيل بأهلها فسميت جحفة » . ( صراح اللغه )\r\n","page_name":" 396 ","page_number":440},
  {"content":"\r\nغروب بود كه او را با خود بر « دار الندوه » نشاند و پرسيد در بارهء حسن بن زيد بن حسن بن فاطمه چه مىگويى ؟ پاسخ داد : حسن سخت طالب عدل و عامل آن است .\r\n« دو ، يا سه ، بار پرسيد در بارهء من چه مىگويى ؟ پاسخ داد : سوگند به پروردگار اين خانه ، كه تو ستمگر و جائرى . پس ربيع دست انداخت و ريش ابن ابى ذئب را گرفت و منصور ، ربيع را ناسزا و درشت گفت و فرمود آن را رها سازد و سيصد دينار به ابن ابى ذئب داد .\r\nباز ديگر ابن ابى ذئب ، منصور را گفته است :\r\n« يا امير المؤمنين مردم به هلاكت رسيده‌اند اگر از آن چه از « فيء » در دست دارى به ايشان بدهى به جا است . منصور گفته است : اگر من مرزها را محكم نمىساختم و لشكرها نمىداشتم و نمىفرستادم هر آينه تو در خانه ات ايمن نبودى و بر فراشت كشته مىشدى .\r\nابن ابى ذئب گفته است :\r\nهمانا مرزها را سخت نگهداشته و لشكرها فراهم آورده و كشورها گشوده و عطاياى مردم را هم به آنان بخشيده و داده آن كس كه از تو بهتر بوده است .\r\nمنصور گفت : واى بر تو ! او كيست ؟ گفت : عمر بن خطَّاب . منصور سر به زير افكند و در حالى كه مسيّب با شمشير بدست و مالك بن هيثم را عمود در كف بود و آنجا حضور داشتند به آزار ابن ابى ذئب فرمان نداد و متعرّض وى نشد .\r\nعبد الصّمد « 1 » از جانب منصور عامل مدينه بود و يكى از قرشيان را به زندان افكند و بر او سخت گرفت برخى از نزديكان محبوس نامه به منصور نوشت و شكايت بوى برد\r\n\r\n","description":"","footnote":"\r\n« 1 » عبد الصمد بن على بن عبد اللَّه بن عباس عم ابو العباس سفاح و منصور به سال يك صد و چهار ( 104 ) تولد يافته و به سال يك صد و هشتاد و پنج در بغداد وفات يافته و هارون بر او نماز گزارده . خطيب بغداد در ترجمهء او نقل كرده كه « و كان عظيم الخلق و كانت اسنانه صمتا ، قطعة واحدة من فوق و قطعة واحدة من اسفل ! »\r\n","page_name":" 397 ","page_number":441},
  {"content":"\r\nمنصور كس به مدينه فرستاد و دستور داد در آنجا گروهى از علماء را با خود به زندان ببرد تا وضع را ببينند و به او بنويسند .\r\nفرستاده چون به مدينه رسيد مالك بن انس و ابن ابى ذئب و ابن ابى سبره و چند تن ديگر از علماء را با خود به زندان برد تا حال را ببينند آنگاه به ايشان گفت : آن چه مىبينيد بنويسيد .\r\nاز آن طرف عبد الصمد كه از دستور منصور آگاه شده دستور داده بود زندان را آب و جارو زدند و كند و زنجير را از زندانى برداشتند و جامه بر او پوشاندند و با اين وضع ، فرستادهء منصور و علماء را بدانجا بردند علماء شروع كردند به نوشتن شهادت ابن ابى ذئب گفت : شهادت مرا ننويس من خود بدست خود شهادت خويش را خواهم نوشت .\r\nپس نوشتند : زندانى را نرم و گرم و با حالتى خوب و خوش ديديم . . و از اين گونه عبارات . آنگاه نامه به ابن ابى ذئب داده شد چون خواند ، مالك را گفت :\r\nمداهنه ، و چنين و چنان ، كردى و دنبال هوى رفتى ليكن بنويس : زندانى تنگ ، و امرى سخت ديدم . . و سختى حبس و بدبختى محبوس را شرح داد .\r\nنامه براى منصور فرستاده شد . منصور آهنگ حجّ را از مدينه گذشت و ايشان را خواست چون بر او در آمدند سخنان خود را ياد مىكردند و ابن ابى ذئب سختى و تنگى زندان و سخت گيرى عبد الصمد و اذيّت و آزار او را به زندانيان .\r\nمنصور را رنگ چهره از شنيدن اين سخنان دگرگون مىشد و خشمناك بر عبد الصمد مىنگريست .\r\n« حسن بن زيد گفته است : من چون حال را بدين گونه ديدم ترسيدم كه بر عبد الصمد به عجله فرمانى رود پس فرو نشاندن خشم منصور و نرم ساختن او را چنين گفتم :\r\nآيا اين مرد ، ابن ابى ذئب ، از هيچ كس خرسند و راضى مىشود ؟ !\r\n","description":"","footnote":"","page_name":" 398 ","page_number":442},
  {"content":"\r\nابن ابى ذئب چون اين بشنيد گفت : به خدا سوگند اگر وضع ترا از من بپرسد او را آگاه مىسازم .\r\nمنصور گفت : مىپرسم و بگو . پاسخ داد :\r\nيا امير المؤمنين چون حسن بر ما والى بود با ما چنين و چنان كرد . و در بارهء كارهاى من سخن به درازا كشاند و مرا سخت خشمگين ساخت .\r\nپس من به منصور گفتم : يا امير المؤمنين آيا اين مرد از كسى راضى مىگردد ؟\r\nاو را از خود بپرس .\r\nمنصور گفت : من ترا از وضع خويش مىپرسم . گفت : مرا از اين مپرس .\r\nمنصور گفت : ترا به خدا سوگند بگو مرا چه گونه مىبينى ؟ پاسخ داد : « اللَّهمّ لا اعلمك الَّا ظالما جائرا » « حسن گفته است :\r\n« در اين هنگام منصور كه عمودى در دست داشت از جا برخواست و نزديك ابن ابى ذئب نشست و مرا يقين شد كه او را خواهد كشت پس خود را جمع كردم و جامه امرا به خود گرفتم كه مبادا خون او به من برسد . ليكن منصور به او مىگفت : « اى مجوسى ! اين گونه سخن با خليفهء خدا در روى زمين مىگويى ؟ ! » اين گفته را تكرار مىكرد و او مىگفت : « اى بنده خدا همانا تو مرا به خدا سوگند دادى . اى بندهء خدا تو مرا به خدا سوگند دادى » و آزار به او نرساند و پراكنده شدند .\r\n« اعرابى استفتاء را نزد ابن ابى ذئب رفته و او را بطلاق زن وى فتوى داده پس اعرابى فرود آمده و به او گفت دقت و تامّل كن . گفت : كردم . پس اعرابى برگشت و مىگفت :\r\n\r\nاتيت ابن ابى ذئب ابتغى الفقه عنده\r\nفطلَّق حبّى البتّ بتّت أنامله\r\n\r\n","description":"","footnote":"","page_name":" 399 ","page_number":443},
  {"content":"\r\n\r\nاطلَّق فى فتوى ابن بى ذئب حليلتى\r\nو عند بن بى ذئب اهله و حلائله »\r\n\r\nباز خطيب آورده است :\r\n« ابن ابى ذئب همهء شبرا به اجتهاد در عبادت و اشتغال به نماز مىبوده به طورى كه اگر به او گفته مىشده است كه فردا رستاخيز به پاست او پيش از آن چه مىكرده انجام نمىداده است . . و به سختى زندگانى مىكرده و شامش نان و زيت بوده يك طيلسان و يك پيراهن داشته كه تابستان و زمستان از آن استفاده مىكرده و از مردان با صرامت و گفتار حقّ بوده . . و حديث را حفظ مىكرده و كتاب و جزوه‌اى كه در آن نگاه كند نداشته است .\r\nاز موارد صرامت و حقگويى او است كه ، به گفتهء احمد بن حنبل ، چون به او خبر رسيده كه مالك بن انس به حديث « البيّعان بالخيار » عمل نمىكند گفته است :\r\nبايد از مالك توبه خواسته شود و اگر توبه نكند گردنش را بزنند .\r\nاحمد گفته است : مالك حديث را رد نكرده بلكه آن را بر مطلبى ديگر تأويل كرده است . مردى شامى از احمد پرسيده كه مالك اعلم است يا ابن ابى ذئب ؟\r\nپاسخ داده است :\r\nابن ابى ذئب در علم برتر است از مالك و اصلح است در دين و اورع است در پارسايى و به پا دارنده تر است حق را در نزد سلاطين از مالك . زمانى ابن ابى ذئب بر ابو جعفر ، منصور ، در آمده و بى اين كه بيمى به خود راه دهد و ترسى از او داشته باشد حق را گفته و گفته است : ستم در دستگاه تو رايج و گسترده شد و حال اين كه تو ابو جعفرى ! در آخر هم خطيب قول ابن ابى فديك را كه وفات ابن ابى ذئب را به سال يك صد و پنجاه و هشت ( 158 ) دانسته نقل كرده و قول ابو نعيم را كه يك صد و پنجاه و نه ( 159 ) دانسته صواب شمرده و سنّ او را هفتاد و نه ( 79 ) و محل قبرش را كوفه گفته است :\r\n","description":"","footnote":"","page_name":" 400 ","page_number":444},
  {"content":"\r\nابن نديم ، محمد بن اسحاق ، كنيهء محمد ابو ذئب را ابو عبد الرحمن گفته و در بارهء وى اين مضمون را آورده است :\r\n« از فقيهان و از محدّثان است و شغل قضاء را مىداشته و به سال يك صد و پنجاه و نه ( 159 ) در گذشته است . از جمله تأليفات او است :\r\n« كتاب السّنن » كه بر چند كتاب فقه از قبيل كتاب صلاة و طهارت و صيام و زكات و مناسك و غير اينها محتويست » .\r\n","description":"","footnote":"","page_name":" 401 ","page_number":445},
  {"content":"\r\n- 2 - ماجشون\r\nابو عبد الله ، عبد العزيز بن عبد الله بن ابى سلمهء ماجشون .\r\nابو اسحاق در ترجمه ماجشون همين اندازه آورده كه « ما جشون در سال يك صد و شصت ( 160 ) در بغداد وفات يافته و در گورستان قريش به خاك رفته است » خطيب در تاريخ بغداد ( جلد دهم - صفحه 436 - ) از ابراهيم بن اسحاق نقل كرده كه گفته است :\r\n« ماجشون كلمه ايست پارسى و او بدين جهت اين عنوان را يافته كه دو گونه اش سرخ بوده پس به خمر ( مى ) تشبيه شده و به پارسى بوى « مايگون » گفته‌اند ( ميگون ) اهل مدينه اين كلمه پارسى را تعريب كرده و او را « ماجشون » خوانده‌اند » ماجشون عالمى فقيه بوده كه از مدينه ببغداد آمده و در آنجا سكنى گزيده و حديث گفته تا وفات يافته است .\r\nوى از گروهى زياد مانند ابن شهاب زهرى و محمد بن منكدر و عبد الله بن دينار و سلمة بن دينار و صالح بن كيسان و هشام بن عروه و . . سماع و روايت داشته و گروهى بسيار مانند ليث بن سعد و بشر بن مفضل و وكيع بن جراح و فضل بن ركين و بشر بن وليد و . . از او روايت دارند و بر روى هم مردم عراق بيشتر از او روايت دارند تا مردم مدينه .\r\nخطيب ، به اسناد ، از ابن وهب آورده كه گفته است :\r\n« در سال يك صد و چهل و هشت به مكه مشرف بودم منادى را شنيدم كه داد مىزد « لا يفتى النّاس الَّا مالك بن انس و عبد العزيز بن ابى سلمه ( ماجشون ) »\r\n","description":"","footnote":"","page_name":" 402 ","page_number":446},
  {"content":"\r\nباز به اسناد از عبد الملك پسر ماجشون آورده كه از قول پدرش چنين گفته است :\r\n« مهدى ( خليفهء عبّاسى ) مرا گفت : اى ماجشون هنگامى كه يارانت ، فقيهان ، نابود شدند چه گفتى ؟ من گفتم :\r\n\r\nأيا باك على احبابه جزعا\r\nقد كنت احذر ذا من قبل ان يقعا\r\nانّ الزّمان راى الف السّرور بنا\r\nفدبّ بالهجر فى ما بيننا و سعى\r\nما كان و الله شئوم الدّهر يتركنى\r\nحتّى يجرّعنى من غيظه جرعا\r\nو ليصنع الدّهر بى ما شاء مجتهدا\r\nفلا زيادة شىء فوق ما صنعا\r\n\r\nبنا بنقل خطيب ، ماجشون به سال يك صد و شصت و چهار ( 164 ) در بغداد وفات يافته و مهدى ، خليفهء عبّاسى ، بر او نماز گذاشته و در مقابر قريش دفن شده و او را كتب و تاليفاتى در « احكام » بوده است .\r\nابن نديم در « الفهرست » ( فن اول از هشت فنّ اخبار فقهاء ) آنجا كه اصحاب مالك بن انس را نام برده در ترجمهء عبد الملك بن عبد العزيز بن عبد الله بن ابى سلمهء ماجشون كه به گفتهء او « من جلَّة اصحاب مالك و له كتب فى الفقه . . » چنين آورده است :\r\n« و لقّبت ابا سلمة بذلك ، سكينة بنت الحسين ( ع ) . و الماجشون صبغ بالمدينة » .\r\nبنا به اين گفته ، « ماجشون » لقب ابو سلمه ، جدّ عبد العزيز بوده نه لقب خود او و هم رنگى بوده در مدينه ليكن منافاتى نيست كه ناميدن آن رنگ هم به مناسبت شباهت آن به مىبوده پس كلمه از پارسى تعريب شده باشد .\r\n","description":"","footnote":"","page_name":" 403 ","page_number":447},
  {"content":"\r\nشيخ طوسى در رجال خود ( طىّ تعديد اصحاب صادق ع ) چنين آورده است :\r\n« عبد العزيز بن ابى سلمه ( به اسقاط نام عبد الله ) الماجشون المدني ، الثّقه عند العامّة اسند عنه » اردبيلى در كتاب « جامع الرّواة » و تفرشى در « نقد الرّجال » عين عبارت شيخ را آورده و چيزى بر آن نيفزوده‌اند جز اين كه بعد از جملهء « اسند عنه » حرف « ق » را كه رمز به حضرت صادق ( ع ) و تعيين كننده مرجع ضمير « عنه » مىباشد آورده‌اند .\r\nاز آن چه ابن اثير جزرى در كتاب « اللَّباب فى تهذيب الأنساب » آورده دانسته مىشود كه چنان كه ياد شد ماجشون لقب ابو سلمه « 1 » بوده زيرا گروهى زياد از سلالهء او چه از اولاد يعقوب بن ابى سلمه و چه از اولاد عبد الله بن ابى سلمه بدين لقب خوانده و معروف شده‌اند .\r\nابن اثير پس از اين كه گفته است ( مضمون ) : « ماجشون : بفتح ميم و كسر جيم و ضم شين معجمه و در آخر آن نونى لقب است براى ابو سلمه ، يوسف بن يعقوب بن عبد الله بن ابى سلمهء ماجشون ، چون گونه هايش سرخ بوده و اهل مدينه گل سرخ را ماجشون مىگويند اين لقب را به او داده‌اند » چنين گفته است :\r\n« ماجشون از محمد بن منكدر و سعيد مقرى و غير اين دو ، روايت مىكند .\r\nمحمد بن صباح و عراقيّون از او روايت مىكنند . ماجشون به سال يك صد و هشتاد و سه ( 183 ) يا هشتاد و چهار ( 84 ) فوت كرده است .\r\n« و عبد العزيز بن يعقوب بن ابى سلمه برادر او است كه يحيى بن معين و\r\n\r\n","description":"","footnote":"\r\n« 1 » كلام ابن اثير از چند جهت مورد تامل است و بايد در بارهء آن تحقيق شود : يكى همين است كه ابو سلمهء پسر را به پدر اشتباه كرده و لقب ماجشون براى ابو سلمه پدر است كه معاصر با سكينه بوده ، نه پسر كه به نام يوسف است و متوفى به سال 183 .\r\n","page_name":" 404 ","page_number":448},
  {"content":"\r\nيعقوب دورقى « 1 » از اين عبد العزيز روايت مىكنند . و گروهى از اين خاندان بدين لقب خوانده شده‌اند »\r\n\r\n","description":"","footnote":"\r\n« 1 » ابن اثير در « اللباب » ( ذيل لغت الدورقى ) اين مضمون را آورده است : « بفتح اول » و سكون « واو » و فتح « راء » و در آخر آن قافى اين نسبت به دو چيز است : يكى شهرى است در پارس يا به قولى اصح در خوزستان كه به آن « دورق » گفته مىشود و دوم كسى را گفته‌اند كه كلاههاى دورقى مىپوشيده‌اند . بشير بن عقبهء ازدى كه ساكن بصره بود و از ابن سيرين و روايت مىكرده و هشيم و يحيى بن قطان و غير اين دو ، از او منسوب است به اول .\r\nو ابو يوسف ، يعقوب بن ابراهيم عبدى مورد اختلاف است كه به اول منسوب است يا به دوم . و گفته شده است كه در آن زمان ، كسى را كه تنسك مىداشته « دورقى » مىگفته‌اند و پدر يعقوب مردى عابد و متنسك بوده از اين رو بدين عنوان معروف شده و پسران او به مناسبت نسبت بوى .\r\nيعقوب از هيثم بن بشير روايت كرده و گروهى كه از آن جمله است حسن بن سفيان از وى روايت كرده‌اند » .\r\n","page_name":" 405 ","page_number":449},
  {"content":"\r\n- 3 - ابن ابى سبره\r\nابو بكر عبد الله بن محمد بن ابى سبرهء قرشى .\r\nابو اسحاق ترجمهء او را بدين مضمون آورده است :\r\n« به سال يك صد و هفتاد و دو ( 172 ) به سنّ شصت سالگى در گذشته از طرف ابو جعفر متصدى شغل قضاء بوده است .\r\nو گفتهء مالك بن انس در بارهء او و ماجشون به ابو جعفر از اين پيش گذشت » ابن حجر در كتاب « لسان الميزان » ( جلد ششم - باب من عرف بابيه صفحه 826 - ) چنين آورده است :\r\n« ابن ابى سبره : ابو بكر بن عبد الله بن عبد الله هو ابو بكر بن عبد الله بن محمد بن ابى سبره القرشي العامرىّ اسمه عبد الله ، او محمّد ، عن عطاء و زيد بن اسلم او صفوان بن سليم ، و عنه ابن جريج و عبد الرّزاق » .\r\n- 4 - كثير\r\nكثير بن فرقد .\r\nابو اسحاق در ترجمهء او اين مضمون را آورده است :\r\n« ابن قاسم گفته است : مالك گفت :\r\n« ما گروهى بوديم كه استفاده از ربيعه را به محضر او حاضر مىشديم از ميان ما\r\n","description":"","footnote":"","page_name":" 406 ","page_number":450},
  {"content":"\r\nبس چهار كس گرامى و برگزيده شدند كه اكبر ما را زود مرگ از ميان برد - مقصودش كثير بن فرقد است - و دوم ، خود را دور و علم خويش را ضائع و نابود ساخت - عبد الرحمن بن عطاء - و سيم ، خود را بأغاليط مشغول داشت و ملوك او را فاسد ساختند - عبد العزيز بن عبد الله ماجشون - » « ابن قاسم گفته است : مالك از گفتن چهارم خوددارى كرد و به خاموشى گراييد و ما چنان دانستيم كه مقصود او از چهارمين ايشان خودش مىباشد » در بارهء ابن ابى سبره و كثير بن فرقد در كتب مربوط ، كه در دست دارم و توانستم مراجعه كنم چيزى بيش از آن چه آورده شد به نظر نرسيد .\r\n","description":"","footnote":"","page_name":" 407 ","page_number":451},
  {"content":"\r\n\r\n2 فقيهان تابعى مكه و طبقات ايشان\r\n","description":"","footnote":"","page_name":" 408 ","page_number":452},
  {"content":"\r\nفقيهان تابعى مكَّه\r\nدر دورهء تابعان ، چند تن در مكَّه بوده‌اند كه زمام بيان احكام دين بدست آنان بوده و مرجع فقه و فتوى بشمار مىرفته‌اند .\r\nاينان به چهار طبقه دسته بندى شده‌اند :\r\n1 - طبقهء اوّل\r\nاز جمله كسانى كه در طبقهء اوّل قرار گرفته‌اند ترجمهء اشخاصى ، كه در زير نام برده شده‌اند ، با رعايت تقدّم زمان وفات ايشان ( بحسب قول به اقلّ ) ، به اختصار آورده مىشود :\r\n1 - مجاهد 100 2 - عكرمه 105 3 - عطاء 114 4 - عبد الله بن ابى مليكه 119 5 - عمرو بن دينار 126\r\n","description":"","footnote":"","page_name":" 409 ","page_number":453},
  {"content":"\r\nطبقهء نخست از فقيهان تابعى مكه\r\n","description":"","footnote":"","page_name":" 410 ","page_number":454},
  {"content":"\r\nطبقهء نخست از فقيهان تابعى مكَّه\r\n- 1 - مجاهد\r\nابو الحجّاج مجاهد بن جبر مولى مخزوم .\r\nمجاهد به سال يك صد ( 100 ) ، بنقل از هيثم ، و يك صد و دو ( 102 ) بنقل از ابو نعيم ، و يك صد و چهار ( 104 ) بنقل از يحيى بن سعيد قطَّان وفات يافته است .\r\nابو اسحاق در بارهء مجاهد گفته است : « و كان من العلماء » و همو از قول حمّاد كه مجاهد و عطاء و طاوس را ديده و ملاقات مىداشته آورده است كه « مجاهد ، اعلم آنان بوده است » ابو نعيم پس از اين كه مجاهد را به عبارت « و منهم العالم الحبر ، ذو الاحلام و الصّبر مجاهد بن جبر ، صاحب التأويل و التفسير و الاقاويل و التذكير » عنوان كرده به تفصيل از سخنان وى در تفسير و غير آن و هم از روايات او نقل كرده است .\r\nاز جمله گفته هاى او است به اين مضمون :\r\n« قرآن را سه بار ( و به نقلى سى بار ! ) بر ابن عباس عرضه داشتم و هر آيه را از وى مىپرسيدم كه در چه مورد و بچه گونه نزول يافته است » و هم از سخنان او است :\r\n« ذهبت العلماء ، فما بقى الَّا المتعلَّمون : و ما المجتهد فيكم الَّا كاللَّاعب فى من كان قبلكم » .\r\n","description":"","footnote":"","page_name":" 411 ","page_number":455},
  {"content":"\r\n\r\nو از مجاهد اين فتوى فقهى نقل شده است :\r\n« أيّما امرأة قامت إلى الصّلاة و لم تغطَّ شعرها لم تقبل صلاتها » .\r\nو از جمله روايات او است : ابو نعيم ، به اسناد از او ، از عبد الله عمر ( رض ) از پيغمبر صلَّى الله عليه و سلَّم آورده است :\r\n« و الَّذى نفسى بيده ما اطاع العبد ربّه ، عزّ و جلّ ، بشيء افضل من حسن العقل . و لا يقبل الله صوم عبد و لا حجّه و لا عمرته و لا صدقته و لا شيئا ممّا يكون فيه من انواع البرّ اذا لم يعمل بعقل .\r\nو لو انّ جاهلا فاق المجتهدين فى العبادة كان ما يفسد اكثر ممّا يصلح » باز ابو نعيم ، به اسناد از مجاهد ، از ابو هريره از پيغمبر ( ص ) آورده است :\r\n« أمرت ان اقاتل النّاس حتّى يقولوا : لا إله الَّا الله ، فإذا قالوا :\r\nلا إله الَّا الله عصموا منّي دماءهم و أموالهم الَّا بحقّها و حسابهم على الله ، عزّ و جلّ » و از مجاهد در تفسير نقل شده كه * ( « وَثِيابَكَ فَطَهِّرْ » ) * يعنى « عملك فأصلح » و * ( « وَاتَّبَعُوا الشَّهَواتِ » ) * يعنى « و ينزو بعضهم على بعض زناة فى الأزقّة » و * ( « مِنَ النَّاسِ مَنْ يَشْتَرِي لَهْوَ الْحَدِيثِ » ) * يعنى « الغناء » .\r\nبه گفتهء ابو نعيم ، مجاهد از گروهى از علماء صحابه و اعلام ايشان ، كه از جمله است : عبد الله عباس و عبد الله عمر و جابر بن عبد الله و ابو سعيد خدرى و ابو هريره و رافع بن خديج روايت كرده است . و گروهى از علماء تابعان و علماء امصار مانند طاوس و عطاء و عكرمه و ابو سعيد و عمرو بن دينار و ابو زبير و از علماء كوفه هم جمعى مانند حكم و سبيعى و منصور و اعمش و غير اينان از او روايت كرده‌اند .\r\n","description":"","footnote":"","page_name":" 412 ","page_number":456},
  {"content":"\r\n\r\nصاحب قاموس الرجال در بارهء مجاهد اين مضمون را آورده است :\r\n« ابن قتيبه در « معارف » مجاهد بن جبر را از تابعان شمرده و گفته است :\r\nمولى قيس بن سائب مخزومى بوده . مجاهد گفته است : آيهء * ( « وَعَلَى الَّذِينَ يُطِيقُونَه فِدْيَةٌ طَعامُ مِسْكِينٍ » ) * در شأن مولى من نازل شده .\r\nمجاهد به سال يك صد و سه ( 103 ) وفات يافته . ابن ابى الحديد وى را به خوارج مائل دانسته است »\r\n","description":"","footnote":"","page_name":" 413 ","page_number":457},
  {"content":"\r\n- 2 - عكرمه\r\nابو عبد الله عكرمه ( بر وزن زبرجه ) مولى ابن عباس در سال يك صد و پنج ( 105 ) ( بنقل ممقانى از واقدى ) و به سال يك صد و هفت ( 107 ) به سنّ هشتاد سال به گفتهء ابو اسحاق و منقول از ابو نعيم و به سال يك صد و پانزده ( 115 ) بنقل از قتيبى وفات يافته است .\r\nممقانى از « ملحقات صراح » نقل كرده كه عكرمه و كثيّر عزّة ، شاعر مشهور ، در سال يك صد و هفت ( 107 ) در يك روز در گذشته‌اند از اين رو مردم مىگفته‌اند :\r\n« مات افقه النّاس و اشعر النّاس فى يوم واحد » و عكرمه را هشتاد و چهار سال بوده است .\r\nهمين قسمت را ابن خلَّكان از طبقات محمد بن سعد از قول واقدى از قول خالد بن قاسم بياضى نقل كرده به اين مضمون :\r\n« عكرمه و كثيّر عزّة در سال يك صد و پنج ( 105 ) در يك روز وفات يافتند و من خود هر دو را بعد از ظهر در موضع جنائز ديدم كه نماز بر ايشان خوانده مىشد و مردم مىگفتند : افقه مردم و اشعر مردم در گذشتند » عكرمه از مردم مغرب و از بربر بوده هنگامى كه ابن عباس از طرف على ( ع ) والى بصره بوده حصين بن نمير ، عكرمه را بوى هبه كرده و او نام عكرمه را كه نامى است عربى بر او نهاده و در تعليم و تربيت وى جهدى فراوان به جاى آورده تا بدان پايه رسيده كه ابن عباس به او گفته است : « انطلق فافت النّاس » برو به مردم فتوى بده .\r\nعكرمه از حسن بن على ( ع ) و از عائشه و از عبد الله عباس و از عبد الله عمر و از عبد الله بن عمرو عاص و از ابو سعيد خدرى و از ابو هريره روايت كرده و زهرى\r\n","description":"","footnote":"","page_name":" 414 ","page_number":458},
  {"content":"\r\n\r\nو عمرو بن دينار و شعبى و ابو اسحاق سبيعى و گروهى ديگر از او روايت كرده‌اند .\r\nعكرمه از شهرى به شهرى منتقل مىشده : به خراسان و به اصفهان و بمصر و برخى ديگر از شهرهاى اسلامى مسافرت كرده است .\r\nابن خلَّكان پس از اين كه در باره اش گفته : « . . و هو احد فقهاء مكَّة و تابعيها . . » چنين آورده است : « و قد تكلَّم النّاس فيه لأنّه كان يرى رأى الخوارج . . » ابو نعيم در حليه ( جلد سيم ص 245 ) پس از اين كه عكرمه را بعنوان « و منهم مفسّر الآيات المحكمة . . » ياد كرده برخى از آن چه در بالا ياد شد آورده و از جمله به اسنادش از عكرمه از ابن عباس روايت كرده كه ابن عباس به او اين مضمون را گفته است :\r\n« برو و به مردم فتوى بده . پس اگر كسى ترا از « ما يعنى » ( آن چه مقصود است ) بپرسد او را فتوى گو و اگر از « ما لا يعنى » بپرسد فتوى مده . تو با فتوى دادن دو سيم بار مرا از فتوى دادن به مردم از دوشم برمىدارى » .\r\nقتاده در بارهء عكرمه گفته است : « اعلمهم بالتّفسير » و جابر بن زيد مىگفته است « هذا عكرمة مولى ابن عباس ، هذا اعلم الناس » .\r\nابو نعيم به اسناد خود از حبيب بن ابى ثابت نقل كرده كه اين مضمون را گفته است :\r\n« نزد من پنج كس فراهم آمدند كه مانند ايشان هيچ گاه نزدم جمع نخواهد شد .\r\nعطاء و طاوس و مجاهد بن جبر و سعيد بن جبير و عكرمه . پس مجاهد و سعيد به عكرمه رو آوردند و از تفسير پرسش كردند و از هيچ آيه نپرسيدند مگر اين كه تفسير آن را بيان كرد . چون سؤالات ايشان تمام شد عكرمه خود شروع كرد به اين كه مىگفت : فلان آيه در فلان موضوع است و آن آيه ديگر در بارهء فلان مطلب و در فلان محل نازل شده است » .\r\n","description":"","footnote":"","page_name":" 415 ","page_number":459},
  {"content":"\r\n\r\n\r\n- 3 - عطاء\r\nابو محمد عطاء ابن ابى رباح ( بر وزن صباح ) .\r\nعطاء به گفتهء ابو اسحاق : پدرش ابو رباح را نام ، اسلم بوده در سال يك صد و چهارده ( 114 ) ، چنان كه از هيثم نقل شده ، يا در سال يك صد و پانزده ( 115 ) به سن هشتاد و هشت ، چنان كه از واقدى منقول مىباشد ، در گذشته است . عطاء مولى فهر يا مولى جمح و ، بتعبير ابو اسحاق ، از « اجلَّاء فقهاء » بوده است .\r\nاز قتاده منقول است كه « عطاء از همهء مردم به مناسك اعلم است » و از اوزاعى اين مضمون حكايت شده كه « عطاء روزى كه از جهان در گذشت در نظر مردم محبوبترين و با جلالتترين اهل زمين بود . . » ابن خلَّكان پس از اين كه گفته است : عطاء از اجلَّهء تابعان و فقيهان و زاهدان مكَّه بوده و از جابر بن عبد الله انصارى و عبد الله بن عباس و عبد الله بن زبير و گروهى بسيار از صحابه شنيده ( استماع حديث داشته ) و عمرو بن دينار و زهرى و قتاده و مالك بن دينار و اعمش و اوزاعى و جمعى زياد از او استماع داشته و روايت كرده‌اند چنين گفته است :\r\n« و اليه و إلى مجاهد انتهت فتوى مكَّة فى زمانها » از ابراهيم بن عمرو بن كيسان اين مضمون ، نقل شده است :\r\n« در زمان بنى اميه به فرمان ايشان در ميان حاجّ كسى فرياد مىزد كه جز عطاء بن ابى رباح ديگرى نبايد به مردم فتوى دهد » ابن خلَّكان گفته است :\r\n","description":"","footnote":"","page_name":" 416 ","page_number":460},
  {"content":"\r\n« و نقل اصحابنا عن مذهبه انّه كان يرى اباحة وطى الجوارى به اذن اربابهنّ » و همو از كتاب « شرح مشكلات الوسيط و الوجيز » تأليف ابو الفرج عجلى نقل كرده است كه :\r\n« انّه كان يبعث بجواريه إلى ضيفانه » و خود چنين اظهار عقيده كرده كه : بر فرض اين كه رأى او در فقه حلَّيّت جوارى باشد غيرت و مردانگى از چنين عملى امتناع دارد پس اين كار از آن « سيّد امام » بسيار بعيد مىنمايد ! » شاعرى در بارهء عطاء ابن ابى رباح دو بيت زير را گفته است كه خود ابن خلَّكان نيز آن دو بيت را نقل كرده و شايد اگر دقّتى در آنها شده بود آن چه به نظر ابن خلَّكان از آن « سيّد امام » بسيار بعيد مىنموده كمتر مورد استبعاد مىشد بهر حال آن دو بيت چنين است :\r\n\r\nسل المفتى المكَّىّ هل فى تزاور\r\nو ضمّة مشتاق الفؤاء جناح ؟\r\nفقال : معاذ الله ان يذهب التّقى\r\nتلاصق اكباد بهنّ جراح !\r\n\r\nعطاء را معمول بوده كه در مسجد مىنشسته و حلقهء درس و فتوى تشكيل مىداده است « 1 » از سليمان رفيع نقل شده كه اين مضمون را گفته است :\r\n« به مسجد الحرام وارد شدم ديدم مردم بر مردى گرد آمده و در پيرامنش فراهم شده‌اند چون پرسيدم دانستم عطاء بن ابى رباح است كه مانند غراب سياه « 2 » در آنجا\r\n\r\n","description":"","footnote":"\r\n« 1 » از اوائل دورهء صحابه بعضى از آنان در مسجد مىنشسته و فتوى مىداده‌اند ليكن عنوان رسمى نداشته و تدريس اصطلاحى بر آن اطلاق نمىشده ( قضيهء اسامة بن زيد بن اسامه كه در زمان عمر در مسجد فتوى مىگفته و عمر او را احضار كرده و در بارهء مسأله‌اى كه راجع به غسل بوده تحقيق به ميان آورده است در اوائل اين جلد آورده شد )\r\n« 2 » عطاء علاوه بر اين كه رنگش سخت سياه مىبوده پايش لنگ و دستش شل و بينيش كوتاه و پهن و از يك چشم هم كور بوده و در آخر عمر از هر دو چشم نابينا شده است !\r\n","page_name":" 417 ","page_number":461},
  {"content":"\r\n\r\n\r\n\r\nنشسته بود و مردم به دورش حلقه زده بودند » .\r\nممقانى ، عطاء را مولى ابن عباس و راوى از او دانسته و از رجال شيخ نقل كرده كه عطاء را در عداد اصحاب على ( ع ) آورده است .\r\nمحى الدين در كتاب « محاضرة الابرار و مسامرة الاخيار » به اسناد از اصمعى چنين افاده كرده است :\r\n« هنگامى كه عبد الملك در زمان خلافت خود ، به مكَّه بود روزى عطاء بر وى درآمد . عبد الملك بر تخت نشسته بود و بزرگان از هر قوم و قبيله در پيرامن تخت او بودند . چون عطاء را ديد به پا برخاست و او را بر تخت خود نشاند و جلو او نشست و گفت : اى ابو محمد ترا چه حاجتى است ؟ عطاء گفت :\r\n« اى امير در حرم خدا از خدا و رسول بترس و آنجا را عمارت كن و از خدا در بارهء فرزندان مهاجران و انصار بپرهيز چه تو به واسطهء ايشان اين مقام را يافته و بر اين تخت نشسته‌اى . و خدا را نسبت به مرزداران در نظر دار چه اين مجاهدان و سربازان ، اسلام را حصار و مسلمانان را نگهبانان و پاسدارانند . و از كارها و اوضاع و احوال مسلمين خبر گير و بازرسى كن چه تنها تو ، مسئول هستى . و در حق كسانى ( ارباب حاجات ) كه جلو در خانه ات ايستاده و حاجت دارند خدا را ببين و از او بترس و از ايشان غافل مباش و در را بر وى آنان مبند و بكارهاشان رسيدگى فرما .\r\n« عبد الملك گفت : چنين مىكنم .\r\n« پس عطاء برخاست كه برود عبد الملك او را گرفت و گفت : اى ابو محمد تو حاجات ديگران را خواستى و گفتى و ما پذيرفتيم . حاجت خود را برگو كه چيست ؟\r\n« عطاء گفت : مرا به مخلوقى حاجتى نيست .\r\n« اين بگفت و از تخت به زير آمد و از نزد عبد الملك بيرون شد . عبد الملك گفت : سوگند به جان پدرم كه اينست شرف و اينست بزرگى و سرورى » ابو نعيم در « حليه » پس از اين كه عطاء را به عبارت « و منهم فقيه الحرم\r\n","description":"","footnote":"","page_name":" 418 ","page_number":462},
  {"content":"\r\n\r\nو البطاح . . » عنوان كرده در ترجمهء وى از لحاظ علم و عمل و اقوال و اخلاق شرحى مفصل آورده كه شمّه و بهرى از آنها در زير آورده مىشود :\r\nبه اسناد از سعيد آورده كه گفته است :\r\n« عبد الله عمر به مكَّه در آمد مردم دور او فراهم آمدند و مسائل فقهى و احكام دينى را از وى مىپرسيدند او گفت : شگفت است با اين كه عطاء ابن ابى رباح در ميان شما هست شما مسائل خود را جمع كرده و از من مىپرسيد ! » و به اسناد از احمد بن محمد شافعى آورده كه اين مضمون را گفته است :\r\n« در مكَّه ، ميان مسجد الحرام ، ابن عباس را براى افتاء حلقه و حوزه‌اى مىبود چون او در گذشت عطاء بن ابو رباح به جاى وى مىنشست و به كار افتاء مىپرداخت » و به اسناد از عطاء از ابن عباس آورده كه گفته است :\r\n« مردى در زمان پيغمبر ( ص ) جراحتى يافته بود به او گفته شده غسل كند او هم غسل كرده و مرده است چون اين خبر به پيغمبر ( ص ) رسيده گفته است : قتلوه ، قتلهم الله ألم يعلم انّ شفاء العىّ ، السّؤال ؟ » باز هم به اسناد از عطاء از ابن عمر آورده كه گفته است :\r\n« مردى از مردم حبشه ( سياه ) به نزد پيغمبر ( ص ) آمد و از او پرسشهايى كرد .\r\n« پيغمبر بوى گفت : « سل و استفهم » پس آن مرد به پيغمبر ( ص ) گفت :\r\n« يا رسول الله شما به رنگ و سيما و پيمبرى بر ما برترى داريد آيا اگر آن چه تو بدان ايمان دارى و بهر چه تو به آن عمل مىكنى من هم مانند تو ايمان بياورم و عمل كنم با تو در بهشت خواهم بود ؟\r\n« پيغمبر ( ص ) گفت : آرى .\r\n« آنگاه پيغمبر ( ص ) گفت : سوگند به خدايى كه جان من در قبضهء قدرت او است سفيدى مردان سياه در بهشت از مسافت هزار سال ديده مىشود . . » تا آنجا كه مرد حبشى گفت : آيا دو چشم من در بهشت آن چه را دو چشم تو مىبيند\r\n","description":"","footnote":"","page_name":" 419 ","page_number":463},
  {"content":"\r\n\r\nخواهد ديد ؟ پيغمبر ( ص ) پاسخ داد : آرى .\r\nباز هم به اسناد از عطاء از عبد الله بن عمرو ( پسر عمرو عاص ) آورده كه گفته است :\r\n« پيغمبر به من گفت : اى عبد الله بن عمرو آيا روزها را روزه دارى و شبها را بيدار هستى ؟ گفتم : آرى . گفت :\r\n« هر گاه چنين كنى چشمهايت به گودى مىافتد و جانت برنج و ناخوشى . همانا چشمت را بر تو حقّى است و تنت را بر تو حقّى و اهلت را بر تو حقّى پس شبرا بيدار باش و هم بخواب ، و روزه بگير و هم افطار كن . سه روز از هر ماه را روزه بگير كه اينست روزهء دهر .\r\n« گفتم : مرا نيرو زياده از اينست . گفت : لا صام من صام الأبد . پس اگر گزيرى نيست مانند داود پيغمبر كه يك روز روزه مىداشت و يك روز افطار مىكرد و به هنگام تلاقى جنگ آوران در جنگ نمىگريخت عمل كن » عطاء به گفتهء ابو نعيم « اجماع » را بر « أسناد » مقدم مىداشته . ابو نعيم به اسناد از اسماعيل كوفى نقل كرده كه اين مضمون را گفته است :\r\nاز عطاء چيزى را پرسيدم : پاسخم داد . گفتم : اين را از كه مىگويى ( روايت مىكنى ) ؟ گفت : ما اجتمعت عليه الأمّة اقوى من الأسناد « 1 » »\r\n\r\n","description":"","footnote":"\r\n« 1 » به نظر مىرسد كه اگر چنين اجتماعى وجود پيدا كند نظر عطاء به شرائط زير بر خطا ، بلكه خالى از قوت ، نباشد :\r\n( 1 ) حفظ لحاظ « طريقيت » در آن ، نه بعنوان « موضوعيت » ( چنان كه ظاهرا نظر عطاء موضوعيت آنست ) .\r\n( 2 ) قطع به اين كه مؤدى و مدلول اين اجتماع ، به حكمى مخالف آن مسبوق نبوده است و به عبارتى ديگر اين اجتماع را تغلب و نيرنگ و قهرى بوجود نياورده بلكه به زمان شارع ، متصل و به استفادهء از سنت متكى است .\r\nاين اجماع يا اجتماع شبيه است به آن چه امام مالك آن را « سيرهء اهل مدينه » خوانده و اين عقيدهء عطاء قريب است به منظور علماء شيعه در مسأله اسناد كه عمل به « خبر مشهور » را در صورتى كه علماء به آن عمل نكرده باشند روا ندانسته و گفته‌اند : « كلما ازداد شهرة زاد وهنا » چه اين كه اجتماع علما را بر عمل نكردن به خبر مشهور ، بر خبر مشهور مقدم شمرده‌اند . وجه قوت نظر علماء اينست كه اسناد از يك عادل يا دو عادل خواهد بود كه خطا و اشتباه بلكه عمد بر وضع ، در آن راه دارد ليكن اجتماع است با شرائط ياد شده علاوه بر اين كه عادة نادر بلكه ممتنع است خطا و اشتباه در آن راه يابد طبعا بر عده‌اى بىشمار از عدول ، اشتمال دارد .\r\n","page_name":" 420 ","page_number":464},
  {"content":"\r\n- 4 - ابن ابى مليكه\r\nعبد الله بن ابى مليكه ( ابو مليكه بر وزن ابو هريره ) تيمى مخزومى .\r\nابن ابو مليكه ، به گفتهء ابو اسحاق ، در سال يك صد و نوزده ( 119 ) در مكه وفات يافته و از بزرگان اصحاب عبد الله بن عباس بوده و « از طرف عبد الله بن زبير در طائف ، قاضى بوده است » شيخ طوسى ، در رجال خود ، ابن ابو مليكه را در عداد اصحاب على بن حسين ( ع ) به اين عبارت آورده است : « عبد الله بن ابى مليكة المخزومي » صاحب « تنقيح المقال » مليكه را بضم ميم و فتح لام و سكون ياء و فتح كاف بر وزن « جهينه » ضبط كرده و تعديد شيخ طوسى را نيز آورده و در ترجمه اش به همان اكتفا كرده است .\r\n","description":"","footnote":"","page_name":" 421 ","page_number":465},
  {"content":"\r\n- 5 - عمرو بن دينار\r\nابو محمد عمرو بن دينار ( مولى باذام يا باذان - من الأبناء - ) .\r\nعمرو بن دينار به گفتهء ابو اسحاق در سال يك صد و بيست و شش ( 126 ) در گذشته است و بنقل همو طاوس به پسر خود مىگفته است :\r\n« اذا قدمت مكَّة فجالس عمرو بن دينار فإنّ اذنيه « 1 » قمع العلماء . . » عطاء نيز مردم را به مجالست عمرو بن دينار و استفاده از محضر او دستور مىداده و تشويق مىكرده است .\r\nشيخ طوسى در رجال خود ذيل « اصحاب باقر ( ع ) » چنين عنوان كرده است :\r\n« عمرو بن دينار المكَّى ، احد ائمّة التّابعين ، و كان فاضلا عالما ثقة » و در ذيل « اصحاب صادق ع » گفته است :\r\n« عمرو بن دينار ، مولى ابن باذان ، المكَّىّ تابعى » ممقانى از محقّق بحرانى نقل كرده كه در كتاب « البلغه » به ثقه بودن عمرو بن دينار گفته است . و باز از « كشف الغمّه » روايتى از حضرت باقر ( ع ) نقل كرده كه آن را بر جلالت مقام و علوّ قدر عمرو در نزد آن حضرت دليل دانسته و در آخر ، خودش تزلزلى پيدا كرده و در بارهء ثقه بودن وى به ترديد و تشكيك پرداخته است .\r\nصاحب قاموس الرّجال از ابن قتيبه نقل كرده كه در « معارف » در عنوان او اين\r\n\r\n","description":"","footnote":"\r\n« 1 » « فان اذنيه كانتا قمعا ( قيف ) للعلماء » ( حلية الاولياء ) .\r\n","page_name":" 422 ","page_number":466},
  {"content":"\r\n\r\n\r\nعبارت را آورده است : « مولى ابن باذان من فرس اليمن يكنى « 1 » ابا محمّد مات سنة ( 125 ) و از ابن ابى الحديد هم آورده كه گفته است « ينسب إلى راى الخوارج » ابو نعيم پس از اين كه عمرو بن دينار را بعنوان « و منهم الفقيه المتشدّد ، و المتعبّد المتهجّد . . » آورده از سفيان بن عيينه نقل كرده ( جلد سيم حليه - صفحه 348 - ) كه اين مضمون را گفته است :\r\n« هنگامى كه عطاء در گذشت . هشام ، عمرو بن دينار را فرمود بنشين و مردم را فتوى بده من هم ترا حقوق و ماهيانه مقرر مىكنم .\r\n« عمرو گفت : من نمىخواهم نه مردم را فتوى دهم و نه تو برايم حقوق قرار دهى .\r\nباز سفيان گفته است : چون عطاء را حال احتضار پيش آمد بوى گفتند : ما را به كه مىسپارى ؟ پاسخ داد : به عمرو بن دينار » باز هم به اسناد از ابن عيينه آورده كه از اياس بن معاويه پرسيده‌اند كدام يك از فقيهان مكَّه را افقه مىدانى ؟ گفته است : عمرو بن دينار را .\r\nو هم به اسناد از شعبه آورده كه مىگفته است : « هيچ كس را از عمرو بن دينار اثبت نديدم حتّى حكم و قتاده را » عمرو بن دينار ، به گفتهء ابو نعيم ، از جابر بن عبد الله و از عبد الله بن عباس و از عبد الله بن عمرو و جز اينان أسناد دارد .\r\nعمرو به اسناد از ابن عباس از پيغمبر ( ص ) حديث كرده است كه :\r\n« من أهديت له هديّة و عنده قوم فهم شركاؤه فيها » باز هم به اسناد از ابن عباس از پيغمبر ( ص ) حديث كرده كه :\r\n« صوموا لرؤيته و افطروا لرؤيته فإن غمّ عليكم فعدّوا ثلاثين »\r\n\r\n","description":"","footnote":"\r\n« 1 » در مجموعهء خطى ديده‌ام كه « سلطان علاء الدين ، منديلى ( دستمالى ) مملو از زر و جواهر نزد شيخ نظام اولياء پير خسرو دهلوى فرستاد . قلندرى گفت : أيها الشيخ ! الهدايا مشترك » شيخ گفت : اما تنها خوشترك . قلندر از آنجا برگشت . شيخ گفت مقصودم آن بود كه « براى تو تنها خوشترك » و همه آنها را به او داد ! »\r\n","page_name":" 423 ","page_number":467},
  {"content":"\r\n\r\nپس به پيغمبر ( ص ) گفته شده است : آيا جلوتر از آن ، يك روز يا دو روز پيش نيندازيم ؟\r\nپيغمبر ( ص ) به خشم در آمده و گفته است : « لا ، لا اعلم » .\r\nو هم به اسناد او از ابن عمر از پيغمبر ( ص ) است كه « من قتل دون ماله فهو شهيد » ابو نعيم به اسناد از عمرو بن دينار آورده ( جلد سيم حليه - ترجمهء على بن حسين ( ع ) صفحه 141 - ) كه اين مضمون را گفته است :\r\n« على بن حسين ( ع ) بر محمّد بن اسامة بن زيد كه مريض بود وارد شد محمّد به گريه در آمد و گريه مىكرد پس على بن حسين وى را گفت : ترا چه افتاده است ؟ پاسخ داد : بدهكارى دارم . پرسيد : چه اندازه وام دارى ؟ گفت : پانزده هزار دينار .\r\nعلى گفت : آن را من عهده دارم كه بپردازم ! » باز همو به اسناد از عمرو از ابن عباس ( رض ) حديث كرده كه پيغمبر ( ص ) گفته است :\r\n« ما ولَّي احد ولاية الَّا بسطت له العافية فان قبلها تمّت له و ان خفر عنها فتح له ما لا طاقة له به » عمرو گفته است : ابن عباس را گفتم :\r\nمراد از « خفر عنها » چيست ؟ پاسخ داد اين كه لغزشها را پيجويى كند و پوشيده ها را جستجو و دنبال گيرى نمايد .\r\nباز به اسناد از او از ابن عمر آورده است كه :\r\n« لعن رسول الله ، صلَّى الله عليه و سلَّم ، شارب الخمر و ساقيها »\r\n","description":"","footnote":"","page_name":" 424 ","page_number":468},
  {"content":"\r\n\r\nطبقهء دوم از فقيهان تابعى مكه\r\n","description":"","footnote":"","page_name":" 425 ","page_number":469},
  {"content":"\r\nطبقهء دوم از فقيهان تابعى مكَّه\r\nاز فقهاء تابعين كه در مكَّه مىبوده و بعنوان فقاهت شناخته مىشده‌اند پنج شخصى كه ياد ايشان گذشت در طبقهء نخست و مقدّم بر ديگران بشمار رفته‌اند . و از آن پس بتعبير ابو اسحاق شيرازى « ثمّ انتقل الفقه إلى طبقة ثانية » ، اشخاص ديگرى كه در طبقهء دوم بشمارند عهده دار فقه و فتوى و حديث شده‌اند .\r\nاز جمله كسانى از فقيهان تابعى مكَّه كه در اين طبقه به نام بوده و بعنوان طبقه دوم آورده شده‌اند ابو اسحاق دو شخص را ياد كرده است :\r\n1 - ابو يسار 2 - ابن جريج در بارهء ابو يسار در جايى ترجمه و شرح حال نديده‌ام « 1 » ابو اسحاق در بارهء او همين اندازه آورده است .\r\n« ابو يسار عبد الله بن ابى نجيح مكَّى مولى ثقيف ( رض ) « يحيى گفته است : ابو يسار در هنگام ولايت مروان بن محمد ( آخرين سلسلهء زمام داران اموى ) در گذشته است و واقدى گفته است به سال يك صد و سى و نه ( 139 ) وفات يافته است . ابو يسار پس از درگذشت عطاء ، افتاء را در مكَّه به عهده داشته است .\r\nليكن در بارهء ابن جريج غير از ابو اسحاق ، ديگران هم در كتب خود چيزهايى آورده‌اند كه خلاصه‌اى از آنها در اين اوراق ياد مىگردد .\r\n\r\n","description":"","footnote":"\r\n« 1 » ليكن در طى كتب تراجم و احاديث ، روايات و اخبارى از او به نظر رسيده است .\r\n","page_name":" 426 ","page_number":470},
  {"content":"\r\nابن جريج\r\nابو الوليد عبد الملك بن عبد العزيز بن جريج .\r\nابو اسحاق پس از عنوان بالا چنين آورده است :\r\n« و جريج عبد لآل امّ حبيب بنت جبير . مات سنة خمس و مائة ( ظ : خمسين و مائة ) . . » آنگاه از قول خود ابن جريج نقل كرده كه اين مضمون را گفته است :\r\n« بعد از اين كه از عطاء آن چه بايد فرا گيرم فرا گرفتم و فراغ يافتم هفت سال با عمرو بن دينار نشستم و از مجلس او استفاده بردم . . و بيست سال در دست چپ عطاء مىنشستم و كسى مرا بر آن غلبه نكرد » . بوى گفته شده : چه چيز ترا باز داشته از اين كه بر دست راست او بنشينى ؟ گفته است : قريش در نشستن آنجا بر من غلبه مىداشت . . » ابن خلَّكان در بارهء او چنين آورده است :\r\n« ابو خالد و ابو الوليد « 1 » عبد الملك بن عبد العزيز بن جريج القرشىّ ، بالولاء ، المكَّى مولى أميّة بن خالد بن اسيّد . و يقال : ان جريجا كان عبدا لأمّ حبيب بنت جبير زوجة عبد العزيز بن عبد الله بن خالد بن اسيّد بن ابى العيص بن أميّة فنسب ولاؤه اليه . » آنگاه اين مضمون را گفته است :\r\n« عبد الملك يكى از علماء مشهور است . و مىگويند نخستين كسى كه در اسلام\r\n\r\n","description":"","footnote":"\r\n« 1 » بهر دو كنيه خوانده مىشده است عبارت تاريخ بغداد در موضعى چنين است « و كان عبد الملك بن جريج يكنى ابا الوليد و ابا خالد » و در موضعى ديگر بدين گونه است « قال ابو عاصم : كانت له كنيتان : إحداهما ابو الوليد و الاخرى ابو خالد » .\r\n","page_name":" 427 ","page_number":471},
  {"content":"\r\nتصنيف كرده او بوده است « 1 » . . عبد الملك به سال هشتاد هجرى متولد شده . ببغداد هم سفر كرده و به نزد ابو جعفر منصور ، خليفهء عباسى ، رفته است . به سال يك صد و چهل و نه ( 149 ) و به قولى به سال يك صد و پنجاه ( 150 ) و به قولى ديگر به سال يك صد و پنجاه و يك ( 151 ) وفات يافته است و جريج بضمّ جيم و فتح راء و سكون ياء دو نقطهء زيرين و در آخر هم جيم است » شيخ طوسى در رجال خود در طىّ تعديد « اصحاب صادق ع » اين عبد الملك را به اين عبارت آورده است :\r\n« عبد الملك بن عبد العزيز بن جريج الاموى مولاهم مكَّىّ » سيوطى در تاريخ الخلفاء ( صفحه 261 ) از قول ذهبى آورده كه گفته است :\r\n« فى سنة ثلاث و اربعين ( يعنى بعد المائة ) « شرع علماء الاسلام فى هذا العصر فى تدوين الحديث و الفقه و التفسير فصنّف ابن جريج بمكة و مالك ، الموطَّأ بالمدينة . . » اردبيلى در جامع الرواة و ممقانى در تنقيح المقال ( جلد دوم ) نخست « عبد الملك بن جريج » و پس از آن « عبد الملك بن عبد العزيز بن جريج » را عنوان كرده‌اند و اوّل در ذيل عنوان دوم گفته است « و كأنّه ابن جريج السّابق » و دوم پس از عنوان دوم گفته است : « و قد اسبقنا بيان انّه عبد الملك بن جريج المتقدّم . . » ممقانى پس از عنوان اوّل ( عبد الملك بن جريج ) چنين افاده كرده است :\r\n« معروف در ضبط كلمهء جريج ، مكبّر بودن آنست ( بر وزن خليج ) ليكن برخى هم آن را مصغّر ( بر وزن اويس ) ضبط كرده‌اند . در طريق صدوق ، در باب « ما يقبل من الدّعاوى به غير بيّنه » بعنوان « ابن جريج » واقع شده است . علَّامه در قسم دوم از خلاصه ، او را از رجال عامّه شمرده و كشّى او را با حسين بن علوان و كلبى از رجال عامّه دانسته جز اين كه گفته است : اينان را به شيعه ميل و محبّتى شديد است .\r\n\r\n","description":"","footnote":"\r\n« 1 » در اين باره در جلد اول به تفصيل سخن به ميان آمده است .\r\n","page_name":" 428 ","page_number":472},
  {"content":"\r\n« كلينى در كتاب كافى روايتى در باب « ما احلّ الله من المتعة » مسند به ابن اذينه از هاشمى آورده كه گفته است :\r\n« از حضرت صادق ، متعه را پرسيدم گفت عبد الملك بن جريج را ديدار كن و او را از اين موضوع بپرس زيرا وى را در اين مسأله علمى است . من به نزد ابن جريج رفتم و او مطالبى بسيار در حلال بودن آن بر من املاء كرد از آن جمله گفت :\r\n« متعه را وقت و عددى نيست . متعه هم چون « اماء » است مرد هر اندازه بخواهد مىتواند ازدواج كند و هم كسى را كه چهار زن دائم باشد مىتواند هر چه بخواهد بىاذن ولىّ و بى وجود شاهد متعه بگيرد و چون مدّت منقضى گردد بى طلاق از وى بائن مىگردد و آن چه را مهر قرار داده بوى مىدهد و عدهء او دو حيض است و اگر از زنانى است كه حيض نمىبينند عدّه اش چهل و پنج روز است .\r\n« پس از نزد وى برگشتم و به نزد ابو عبد الله ( ع ) رفتم و آن چه را از املاء او نوشته بودم بر آن حضرت عرضه داشتم امام گفت : راست گفته و به مطلب درست ، اقرار كرده است . .\r\n« برخى از علماء چنان استظهار كرده كه كلينى او را شيعه و ثقه مىدانسته كه اين روايت را آورده است . وحيد گفته است : ظاهر آن اينست كه شيعه و از ثقات و معتمدان بوده است . . » ممقانى پس از نقل روايتى از « تهذيب » باز هم در بارهء « متعه » ، و سؤال حضرت صادق از او و روايت او به اسناد از جابر از پيغمبر ( ص ) در اين باره و نقل كلام كشّى و وحيد و تأويل و تفسيرات در اين منقولات گفته است :\r\n« وضع ابن جريج مشتبه است اگر چه شيعه بودن او محتمل است . . ليكن كسى كه فتاوى او را كه در كتب فقهى مانند « خلاف » و « تذكره » كه براى نقل خلاف عامّه تأليف شده تتبّع و استقصاء كند يقين مىكند كه او هم مانند زهرى و اوزاعى و ابو حنيفه با اهل بيت مخالفت مىداشته و راهى ديگر در مسائل فقهى مىپيموده‌اند . .\r\n","description":"","footnote":"","page_name":" 429 ","page_number":473},
  {"content":"\r\n\r\n« و از مقريزى ، و جز او از كسانى كه توجيه حصر مذاهب اهل تسنّن را در چهار مذهب متعرض شده‌اند ، چنان ظاهر مىگردد كه ابن جريج از ابو حنيفه مشهورتر بوده و اهل مكَّه همه در فقه از او پيروى مىكرده و راى و فتوى او را به كار مىبرده‌اند .\r\n« و حلال بودن متعه از متفردات شيعه نيست ناگفته شود هر كه رايش جواز و حليّت آن باشد شيعه است بلكه بسيارى از علماء اهل تسنّن همين راى و عقيده را داشته و ميان ايشان در اين موضوع ، اختلاف مىبوده است تا اين كه علماء اربعه را فتوى و راى بر حرمت قرار يافته بلكه منقول در جمله‌اى از كتب عامّه است كه مالك بن انس هم متعه را حلال مىدانسته است . .\r\nو سيد مرتضى در كتاب « الانتصار » و پيش از او استادش ، شيخ مفيد ، گروهى از علماء اهل سنت را كه به حلال بودن متعه مىگفته‌اند ياد كرده و نام برده‌اند كه از آن جمله بشمار گرفته و گفته‌اند : عبد الملك بن جريج را » .\r\nممقانى پس از اين نقلها و گفته ها چنين نتيجه گرفته است كه :\r\n« فظهر انّ كون الرّجل عامّيا ممّا لا ينبغى الارتياب فيه » و پس از آن تحت عنوان « تذييل » گفته است : اضافه عبد الملك به جريج ( با اسقاط عبد العزيز ) از قبيل اضافهء به جدّ است كه در ميان اهل فنّ شائع و ذائع مىباشد پس ابن جريج معروف يكى بيشتر نيست و آن پسر عبد العزيز است . و براى اين گفته استشهاد كرده است بكلام ذهبى « 1 » در مختصر خود به اين عبارت :\r\n« عبد الملك بن عبد العزيز بن جريج الرومى الاموى مولاهم المكَّى ، صاحب التصانيف حدّث عن ابيه و مجاهد يسيرا و عن عطاء بن ابى رباح فاكثر ثمّ قال : و روى عنه السفيانان « 2 » و مسلم بن خالد . ثم عدّ جماعة منهم . ثم قال : و قال جرير : كان\r\n\r\n","description":"","footnote":"\r\n« 1 » صاحب قاموس الرجال بر اين مورد استشهاد ، اضافه كرده است : معارف ابن قتيبه و تاريخ خطيب و فهرست ابن نديم را نيز .\r\n« 2 » سفيان بن عيينه و سفيان ثورى\r\n","page_name":" 430 ","page_number":474},
  {"content":"\r\n\r\nابن جريج يرى المتعة . تزوّج ستين امرأة متعة . . » خطيب ، علاوه بر آن چه ابن خلَّكان از او گرفته و از اين پيش آن را نقل كرديم كسانى را كه ابن جريج از ايشان حديث شنيده و گرفته است و هم كسانى را كه ايشان از وى شنيده و روايت كرده‌اند نام برده است . از جملهء گروه اوّل نام برده است .\r\nعطاء بن ابى رباح و عمرو بن دينار و ابن ابى مليكه و محمّد بن منكدر و نافع و ميمون بن مهران و زهرى و هشام بن عروه را . و از گروه دوم نام برده است اين اشخاص را :\r\nاوزاعى و سفيان ثورى و ليث بن سعد و حماد بن سلمه و حمّاد بن زيد و سفيان بن عيينه و يحيى بن سعيد قطَّان و عبد الله بن مبارك و وكيع و عبد الرزاق بن همام .\r\nباز خطيب به اسناد از عبد الله پسر احمد حنبل آورده كه گفته است : از پدرم پرسيدم :\r\n« من اوّل من صنّف الكتب ؟ » گفت : « ابن جريج و ابن ابى عروبة » خطيب ( و ابو اسحاق ) از ابن جريج نقل كرده‌اند كه گفته است : « ما دوّن العلم تدوينى احد » و هم خطيب به اسناد از على بن مدينى آورده كه اين مضمون را گفته است :\r\n« من در « أسناد » نگريستم ديدم بر شش كس دور مىزند - پس ايشان را نام برده است - و پس از آن علم ايشان به كسانى كه به تصنيف علم پرداخته‌اند انتقال يافت كه از جمله اينانست از مردم مكَّه عبد الملك بن عبد العزيز بن جريج . . » خطيب هم سه قول در سال وفات او را ( 149 و 150 و 151 ) نقل كرده و بيت زير را هم از گفتهء وى آورده است :\r\n\r\nخلت الدّيار فسدت غير مسوّد\r\nو من الشّقاء تفرّدى بالسّؤدد\r\n\r\n","description":"","footnote":"","page_name":" 431 ","page_number":475},
  {"content":"\r\nطبقهء سيم از فقيهان تابعى مكه\r\n","description":"","footnote":"","page_name":" 432 ","page_number":476},
  {"content":"\r\n\r\nطبقهء سيّم از فقيهان تابعى مكَّه\r\nابو اسحاق پس از اين كه از فقهاء مكَّه ابو يسار و ابن جريج را بعنوان طبقهء دويم ياد كرده فقه را به طبقه سيم منتقل دانسته و از طبقهء سيم تنها مسلم بن خالد بن سعيد زنجى مكَّى را كه به گفتهء او در سال يك صد و هفتاد و نه ( 179 ) ، و به قولى ديگر در سال يك صد و هشتاد ( 180 ) وفات يافته نام برده و در بارهء او اين مضمون را آورده است :\r\n« پس از اين كه ابن جريج در گذشته ، مسلم بن خالد در مكَّه متصدّى فتوى گرديده و مردم از او فتوى اخذ مىكرده‌اند و شافعى فقه را از او فرا گرفته است » در كتاب « اللَّباب » ذيل كلمهء « الزّنجى » اين مضمون آورده شده است :\r\n« اين نسبت به زنج است و زنج نوعى از سياهانند كه سمعانى گفته است من از ايشان هيچ اهل علمى را نشان ندارم و نمىشناسم .\r\n« و مشهور به اين نسبت ابو عبد الله ، و به قولى ابو خالد ، مسلم بن خالد بن مسلم بن سعيد قرشى مخزومى ، مولى ايشان و معروف به زنجى است . مسلم در اصل ، از مردم شام بوده و سفيد و مليح و مخضوب مىبوده از اين رو كه سفيد بوده او را از باب تسميهء بضدّ ، به زنجى ملقّب ساخته‌اند . امام اهل مكَّه و از فقيهان حجاز بشمار است .\r\nامام شافعى پيش از اين كه به مالك بن انس برخورد از وى فقه فرا گرفته است . او از عمرو بن دينار و از زهرى و از ابن جريج روايت دارد و ابن مبارك و شافعى و حميدى و جز اينان ، از او روايت مىكنند . يحيى بن معين او را « ثقه » دانسته و ابن مدينى او را چيزى ندانسته است »\r\n","description":"","footnote":"","page_name":" 433 ","page_number":477},
  {"content":"\r\n\r\nممقانى كلام شيخ طوسى را از رجال او ، كه مسلم بن خالد مكَّى زنجى را در عداد اصحاب صادق ( ع ) بشمار آورده و أسناد او را از حضرت صادق ( ع ) ياد كرده نقل نموده و صاحب قاموس الرجال پس از اين نقل چنين افاده كرده است :\r\n« اقول : روى الكنجي الشّافعي ميلاد امير المؤمنين عليه السّلام بإسناده ، قائلا :\r\nتفرّد به مسلم بن خالد الزّنجى ، و هو شيخ الشّافعىّ . لقب « الزنجىّ » لحسنه و حمزة وجهه و جماله »\r\n","description":"","footnote":"","page_name":" 434 ","page_number":478},
  {"content":"\r\nطبقهء چهارم از فقيهان تابعى مكه\r\n","description":"","footnote":"","page_name":" 435 ","page_number":479},
  {"content":"\r\nطبقهء چهارم از فقيهان تابعى مكَّه\r\nپس از ختم طبقهء سيم فقيهان تابعى مكَّه ، نوبهء طبقهء چهارم رسيده و فقه به اين طبقه انتقال يافته است . از جمله كسانى كه در طبقه چهارم از فقيهان مكَّه بشمار گرفته شده‌اند ابو عبد الله محمد بن ادريس بن عباس بن عثمان بن شافع بن . . را بايد نام برد و چون در محلى ديگر از اين اوراق ، ائمهء مذاهب چهارگانه به استقلال مورد بحث خواهند شد گفتگو در بارهء امام شافعى كه يكى از آن چهار امام است به همان محل موكول مىگردد و بحث از فقيهان تابعى حجاز را در همين موضع خاتمه داده و بحث از فقيهان تابعى يمن را آغاز مىكنيم . و على الله التّكلان .\r\n","description":"","footnote":"","page_name":" 436 ","page_number":480},
  {"content":"\r\n3 فقيهان تابعى يمن و طبقات ايشان\r\n","description":"","footnote":"","page_name":" 437 ","page_number":481},
  {"content":"\r\nفقيهان يمن\r\nدر عصر نخست از عهد دوم كسانى چند از « تابعان » در يمن داراى مقام فقاهت بوده و فتوى و بيان احكام فقه را تصدّى مىداشته‌اند كه از مشاهير ايشان اشخاص زير ، به ترتيب تقدّم سال وفات ، ( بحسب قول به اقلّ ) نام برده مىشوند :\r\n1 - طاوس 106 2 - وهب 110 3 - عطاء ؟\r\n4 - شراحيل ؟\r\n5 - حنش ؟\r\n","description":"","footnote":"","page_name":" 438 ","page_number":482},
  {"content":"\r\nطبقهء نخست از فقيهان تابعى يمن\r\n","description":"","footnote":"","page_name":" 439 ","page_number":483},
  {"content":"\r\n\r\nطبقهء نخست از فقيهان تابعى يمن\r\n- 1 - طاوس\r\nابو عبد الرحمن طاوس بن كيسان يمانى ، مولى ابناء فرس .\r\nطاوس در سال يك صد و شش ( 106 ) در مكَّه ، در حال اعمال حجّ وفات يافته است .\r\nبه گفتهء ابو اسحاق ، طاوس « فقيهى جليل بوده » و بنقل از خصيف « اعلم فقيهان بوده است به حلال و حرام » شيخ طوسى ، در رجال خود ، طاوس را از اصحاب حضرت سجّاد ( ع ) شمرده و ممقانى پس از نقل كلام شيخ گفته است « و يعبّر عنه بطاوس الفقيه ايضا » و از آن پس چنين افاده كرده است :\r\n« در كتب رجال ، بر مدح يا قدح طاوس تنصيصى نيست ، بلى از روايتى در بحار و چند روايت ديگر چنان برمىآيد كه از دوستان خاندان رسالت و مردى متديّن و متصلى در شرعيّات و نسبت به كارهاى دينى و الهى خشن و سخت بوده است ليكن رواياتى ديگر هم هست كه با آن چه از آن روايات ، مستفاد است معارضه و مخالفت دارد . . » آنگاه روايتى از كتاب « تنبيه الخواطر » تأليف شيخ ورّام بن ابى فراس و روايتى ديگر از كتاب « القصص » تأليف راوندى در زمينهء اين مخالفت و معارضه آورده و در پايان به عقيده و نظر خود ، دور ندانسته كه خبر و حديث طاوس در عداد\r\n","description":"","footnote":"","page_name":" 440 ","page_number":484},
  {"content":"\r\n\r\n\r\nاخبار « موثّق » در آيد و در صورتى كه معارضى بر آن نباشد بر آن اعتماد و بدان استناد شود .\r\nزكريا بن محمد بن محمود قزوينى در كتاب « آثار البلاد و اخبار العباد » ( ذيل بحث از يمن و يمانيان ) چنين گفته است :\r\n« و منها ابو عبد الرحمن طاوس بن كيسان اليماني افتخار اليمن . كان من اعلم الناس بالحلال و الحرام له نسل بقزوين مشايخ و علماء إلى الآن ، و هو جدّى من قبل الأمّ . .\r\n« و قال منعم بن ادريس : صلَّى طاوس اليماني صلاة الفجر بوضوء العتمة اربعين سنة . توفّى سنة ست و مائة ( 106 ) بمكَّة قبل يوم التّروية عن بضع و تسعين سنة . و كان النّاس يقولون : رحم الله ابا عبد الرحمن . حجّ اربعين حجّة . و صلَّى عليه هشام بن عبد الملك ، و هو خليفة حجّ تلك السنة » ابو نعيم ترجمهء حال طاوس را ( در حلية الاولياء ) نسبة مفصل آورده و پس از اين كه او را بعنوان « و منهم المتفقّه اليقضان . . اوّل الطبقة من اهل اليمن الَّذين قال فيهم النّبيّ ( ص ) : الايمان يمان » ياد كرده شمّه‌اى از حالات و كلمات و روايات او را ، به اسناد ، آورده است :\r\nاز جمله از احمد بن محمد بن حنبل از عبد الرّزاق آورده است كه اين مضمون را گفته :\r\n« طاوس به مكَّه آمد . اميرى نيز به مكَّه وارد شد . طاوس را گفتند : امير مردى با فضل و فضيلت است ، و اوصافى نيك براى او بر شمردند پس گفتند شايسته است كه از او ديدن كنى . پاسخ داد مرا به امير نيازى نيست . گفتند : مىترسيم اگر به ديدنش نروى آزارى به تو رسد ! گفت : پس نه چنان است كه شما او را توصيف كرديد » باز از ديگرى نقل كرده كه با طاوس مىرفته بانگ غرابى را شنيده گفته است خير است ! طاوس بر آشفته و گفته : چه خير يا شرّى در بانگ غراب است . از من دور شو و مرا تنها بگذار »\r\n","description":"","footnote":"","page_name":" 441 ","page_number":485},
  {"content":"\r\n\r\n\r\nدور اول از عهد دوم\r\nباز از پسر طاوس آورده كه طاوس در تفسير آيهء * ( « وَخُلِقَ الإِنْسانُ ضَعِيفاً » ) * گفته است :\r\n« فى امور النّساء . ليس يكون الإنسان فى شيء اضعف منه فى امور النّساء » .\r\nوقتى نزد طاوس گفتگو از زنان به ميان آمده گفته است :\r\n« كان فيهنّ كفر من مضى و كفر من بقى » .\r\nباز ابو نعيم به اسناد از طاوس از بريده از پيغمبر صلَّى الله عليه و آله و سلَّم كه گفته است :\r\n« من كنت مولاه فعلىّ مولاه » و هم او اين مضمون را آورده است :\r\nسليمان بن عبد الملك هنگامى كه براى اقامهء حج به مكه رفته روزى حاجب او بيرون آمده و مىگفته است : امير المؤمنين فقيهى را مىخواهد كه آن فقيه نزد وى برود و او مناسك حجّ را از آن فقيه بياموزد و فرا گيرد ! تصادف را طاوس از آنجا مىگذشته پس مردم او را به حاجب نشان داده‌اند . حاجب وى را گرفته و به ناخواه به نزد سليمان برده است .\r\nطاوس به پند و اندرز سليمان پرداخته و از جمله روايتى از پيغمبر صلَّى الله عليه و آله و سلَّم بدين عبارت :\r\n« انّ اهون الخلق على الله من ولى من امر المسلمين شيئا فلم يعدل فيهم » بر سليمان خوانده است .\r\nبه گفتهء ابو نعيم ، طاوس پنجاه تن از صحابه و علماء و اعلام آنان را ادراك كرده و بيشتر روايات او از ابن عباس است . و از طاوس روايت مىكنند گروهى بسيار مانند مجاهد و عطاء و عمرو بن دينار و ابراهيم بن ميسره و ابو الزبير و محمد بن منكدر و زهرى و حبيب بن ابى ثابت و عبد الملك بن ميسره و حكم و ليث بن ابى سليم و ضحّاك بن مزاحم و عبد الكريم بن ابو المخارق و وهب بن منبه و مغيرة بن حكيم صنعانى و عبد الله پسر طاوس .\r\n","description":"","footnote":"","page_name":" 442 ","page_number":486},
  {"content":"\r\nعمر بن على بن سمره جعدى كه خود از اهل يمن است و كتابى به نام « طبقات فقهاء اليمن » به سال پانصد و هشتاد و شش ( 586 ) هجرى قمرى تأليف كرده « 1 » در آن كتاب در « فصل فى ذكر فقهاء التّابعين فى اليمن » كه آن را از طاوس آغاز كرده اين مضمون را آورده است :\r\n« از آن جمله است : ابو عبد الرحمن طاوس بن كيسان يمانى مولى ابناء فارس كه بنقل كلَّاباذى « 2 » در نسبت او « همدانى خولانى يمانى » هم گفته شده و در انتساب مولى بودن اختلافاتى ذكر شدهء فقاهت از ابن عمر و ابن عباس و ابو هريره داشته است .\r\n« و در تاريخ صنعاء « 3 » آمده است كه طاوس قضاء صنعاء و جند را تصدّى مىداشته . و كلَّاباذى گفته است : طاوس در جند منزل مىداشته ، و عمرو بن دينار و زهرى و پسرش عبد الله بن طاوس ، از وى اخذ علم كرده‌اند و فقيهى جليل بوده .\r\nطاوس ، روز پيش از « ترويه » در مكه به سال يك صد و شش ( 106 ) در گذشته و خليفه اموى ، هشام بن عبد الملك كه او هم به حجّ آمده بوده بر وى نماز گزارده است .\r\n« عبد الله پسر طاوس نيز از فقيهان بوده كه از پدر حديث گرفته و شغل قضا را بعد از پدر او متصدى شده . . عبد الله بن طاوس نخستين سال خلافت سفّاح ( 132 ) در گذشته است .\r\n\r\n","description":"","footnote":"\r\n« 1 » اين كتاب در سال 1957 ميلادى به وسيله « فؤاد سيد ، امين المخطوطات بدر الكتب المصريه » تحقيق شده و به چاپ رسيده است . و از نسخه‌اى كه در كتابخانه ملى تهران تحت شماره 16747 مضبوط است استفاده و نقل شد .\r\n« 2 » در كتاب الهداية و الارشاد .\r\n« 3 » تأليف رازى ؟\r\n","page_name":" 443 ","page_number":487},
  {"content":"\r\n\r\n- 2 - وهب بن منبّه\r\nابو عبد الله وهب بن منبه .\r\nوهب در محرم از سال يك صد و ده ( 110 ) به گفتهء ابن خلَّكان و در سال يك صد و چهارده ( 114 ) به گفتهء ابو اسحاق شيرازى و ياقوت حموى ( در معجم الادباء ) و در سال يك صد و شانزده ( 116 ) به قولى ديگر در صنعاء يمن به سنّ نود ( 90 ) سالگى در گذشته است .\r\nابن خلَّكان او را به « صاحب قصص و اخبار » موصوف داشته و اين مضمون را در باره اش گفته است :\r\n« . . او را ( وهب ) به اخبار اوائل و قيام دنيا ! و احوال انبياء ( ص ) و سير ملوك و پادشاهان و سنن و طرائق ايشان آشنايى و معرفت بوده است » ابن قتيبه در كتاب « معارف » خود ، بنقل ابن خلَّكان ، نقل كرده كه و به مىگفته است :\r\n« هفتاد و دو كتاب از كتب الهى را قرائت كرده‌ام « 1 » »\r\n\r\n","description":"","footnote":"\r\n« 1 » شايد از قبيل كتب اعمال رسولان را اراده كرده است . ياقوت حموى در معجم الادبا بنقل از سفيان بن عيينه از عمرو بن دينار اين مضمون را آورده كه گفته است :\r\n« در صنعاء يمن بر وهب به خانه اش در آمدم از گردوى خانه اش به من خورانيد پس به او گفتم : خوش داشتم كه تو در « قدر » ( اختيار و تفويض ) چيزى ننوشته بودى . او گفت :\r\nبه خدا سوگند خودم همچنين خوش دارم .\r\nو همو ، بنقل از ابو سنان ، آورده كه وهب مىگفته است « من به « قدر » قائل بودم تا اين كه هفتاد و اندى از كتب انبيا را خواندم كه در تمام آنها چنين بود : « هر كس براى خود چيزى از مشيئت و خواست قائل شود كافر است » پس من از گفتهء خود در قدر برگشتم » به گفتهء ياقوت ، وهب كتابى در « قدر » تصنيف كرده بود و بعد ، از آن تصنيف خويش پشيمان شده است .\r\n","page_name":" 444 ","page_number":488},
  {"content":"\r\nباز هم ابن خلَّكان اين مضمون را گفته است :\r\n« كتابى از وهب ديدم به نام « ذكر الملوك المتوّجة من حمير و اخبارهم و قصصهم و قبورهم و اشعارهم » و اين كتاب در يك مجلَّد و از كتابهاى سودمند و پر فائده است » وهب بن منبّه در اصل ايرانى بوده و باصطلاح از « ابناء » بشمار است .\r\nابو نعيم پس از اين كه وهب منبّه را بعنوان « و منهم الحكيم الدّامغ للمشبّه . . » ياد كرده شرحى به تفصيل از كلمات و خطب و مواعظ و روايات او آورده كه بيشتر آنها « اسرائيليّات » و برخى از نقلياتش ، خرافه و بعضى از رواياتش مجعول و موضوع است .\r\nبهر حال چنان كه از ترجمهء حال او بر مىآيد مردى مطَّلع و سخنور و متتبّع بوده و بيشتر سخنانش از خداشناسى و پند و اندرز است .\r\nوهب چنان كه گفتيم از « ابناء » بوده و شغل قضاء مىداشته و بر آن شغل بوده كه در گذشته است چنان كه نوشته‌اند از زبانهاى غير عربى هم بىاطلاع نبوده است .\r\nبه گفتهء ابو نعيم : از گروهى از صحابه ، رضى الله عنهم ، كه از آن جمله است ابن عباس و جابر و نعمان بن بشير اسناد داشته و از ابو هريره و معاذ بن جبل و از برادر معاذ و از طاوس روايت كرده و گروهى از تابعان كه از آنانست عمرو بن دينار و عبد العزيز بن رفيع و وهب بن كيسان و زيد بن اسلم و موسى بن عقبه و عطاء بن سائب و عمّار دهنى و محمد بن جحاده و ابان بن ابى عياش از او روايت كرده‌اند .\r\nبنقل ابو نعيم از كلمات وهب است .\r\n","description":"","footnote":"","page_name":" 445 ","page_number":489},
  {"content":"\r\n\r\n\r\n\r\n1 - « مثل من تعلَّم علما لا يعمل به كمثل طبيب معه ، دواء لا يتداوى به » .\r\n2 - « اذا دخلت الهديّة من الباب خرجت الحقّ من الكوّة » 3 - « رؤس النّعم ثلاثة :\r\n« أوّلها نعمة الإسلام الَّتى لا تتمّ نعمة الَّا بها .\r\n« و الثّانية نعمة العافية الَّتى لا تطيب الحياة الَّا بها .\r\n4 - « و الثّالثة نعمة الغنى الَّتي لا تتمّ العيش الَّا بها .\r\n4 - « تصدّق صدقة من يرى انّ ما قدّم بين يديه ماله ، و انّ ما خلَّف مال غيره » 5 - در طىّ خطبه‌اى كه بر فراز منبر مىگفته ، گفته است :\r\n« احفظوا منّي ثلاثا : إيّاكم و هوى متّبعا ، و قرين سوء ، و اعجاب المرء بنفسه » عبد الرّزاق گفته است : به وهب منبّه گفتم :\r\n« تو ثريّا را مىديدى و بما نشان مىدادى » گفت :\r\n« از هنگامى كه به كار قضاء مشغول شده‌ام آن نيروى ديد از ميان رفته است » عبد الرّزاق باز گفته است :\r\n« اين سخن را به معمر گفتم . گفت :\r\n« آرى حسن بصرى نيز پس از اين كه به كار قضاء پرداخت فهمش كم شد » ابو نعيم به اسناد از ابو زكرياى تيمى آورده است :\r\n« سليمان بن عبد الملك در مسجد الحرام بود سنگى منقوش نزدش آورده شد كسى را خواست كه نقوش آن را برايش بخواند وهب بن منبّه را بردند آن را بدين مضمون خواند :\r\n« يا ابن آدم انّك لو رأيت قرب ما بقى من اجلك لزهدت فى طويل أملك و لرغبت فى الزّيادة من عملك و لقصرت من حرصك\r\n","description":"","footnote":"","page_name":" 446 ","page_number":490},
  {"content":"\r\nو حيلك . و انّما يلقاك غدا ندمك و قد زلَّت بك قدمك و اسلمك أهلك و حشمك . . » در « قاموس الرّجال » در ذيل ترجمهء وهب بن منبّه پس از اين كه از فهرست شيخ و رجال نجاشى نقل شده كه « قميّين » او را از رجال « نوادر الحكمه » استثناء كرده‌اند ، و مؤلَّف « قاموس الرجال » وجه استثناء وى را اخبار و اقوال منكره ( از قبيل قصهء جرجيس ، كه ملك موصل او را چهار بار كشته ! و طبرى آن را از كتاب « المبتدأ و السّير » وهب نقل كرده ، و از قبيل مسخ شدن بختنصّر به كركس و شير و به گاو نيز . . كه ابو نعيم آن را آورده ) و احاديث مجعوله و اخبار موضوعه اش دانسته اين مضمون آمده است :\r\n« طبرى گفته است : « وهب بن منبّه و عطاء بن مركبود نخستين كسانى هستند كه در صنعاء يمن قرآن را جمع كرده‌اند و در « معارف » ابن قتيبه است كه : وهب از ابناء فارسى است كه كسرى ايشان را به يمن گسيل داشته . وهب گفته است : هفتاد و دو كتاب از كتب الهى را خوانده‌ام . . و حموى گفته است : وهب از كتب قديمه معروف به « اسرائيليات » بسيار نقل مىكند . . وهب قاضى صنعاء بوده و در همان جا وفات يافته است » طبقهء چهارم از فقيهان تابعى مكَّه\r\nپس از ختم طبقهء سيم فقيهان تابعى مكَّه ، نوبهء طبقهء چهارم رسيده و فقه به اين طبقه انتقال يافته است . از جمله كسانى كه در طبقه چهارم از فقيهان مكَّه بشمار گرفته شده‌اند ابو عبد الله محمد بن ادريس بن عباس بن عثمان بن شافع بن . . را بايد نام برد و چون در محلى ديگر از اين اوراق ، ائمهء مذاهب چهارگانه به استقلال مورد بحث خواهند شد گفتگو در بارهء امام شافعى كه يكى از آن چهار امام است به همان محل موكول مىگردد و بحث از فقيهان تابعى حجاز را در همين موضع خاتمه داده و بحث از فقيهان تابعى يمن را آغاز مىكنيم . و على الله التّكلان .\r\n","description":"","footnote":"","page_name":" 447 ","page_number":491},
  {"content":"\r\n\r\n- 3 - عطاء\r\nعطاء بن مركبود ( ؟ ) در كتب رجال شيعه و سنّى چند كس به نام عطاء ياد و عنوان شده ليكن هيچ كدام از ايشان با اين عطاء ، كه فقط در « طبقات الفقهاء » ابو اسحاق عنوان وى را ديده‌ام ( و در طبرى هم بنقل قاموس الرجال عطاء بن مركبود يكى از دو جمع كننده قرآن در صنعاء يمن بوده چنان كه هم اكنون در ترجمهء وهب بن منبه نقل شد ) و در آنجا هم نام پدرش درست ضبط نشده « 1 » ، مطابقت ندارد . بهر جهت ابو اسحاق در بارهء اين عطاء چنين آورده است :\r\n« . . الَّذين وجّههم كسرى مع سيف بن ذى يزن . و كان اوّل من جمع القرآن » .\r\nشايد اوّل عبارت ابو اسحاق كه فعلا در كتاب چاپى ، كه در دسترس هست ، سفيد است چنين بوده « كان من ابناء الفرس الَّذين . . الخ » چنان كه شايد منظور از جملهء « و كان اوّل من جمع القرآن » كه در عبارت ابو اسحاق است اين باشد كه عطاء نخستين كسى باشد كه در « يمن » به جمع قرآن پرداخته ( چنان كه در مضمون منقول از طبرى كه وهب بن منبه و عطاء نخستين كسانى بوده‌اند كه در صنعاء يمن ، قرآن را جمع كرده‌اند تصريح به اين مطلب شده ) ليكن اين معنى هم درست نيست ، مگر مراد از « جمع » معنى خاصّى باشد ، چه قرآن مجيد را غير از آن جمعى كه در مدينه و به كيفيت مخصوص به عمل آمده و « صحف » تبديل به « مصحف » گرديده جمعى ديگر و در\r\n\r\n","description":"","footnote":"\r\n« 1 » ممقانى در جلد سيم تنقيح المقال ( حرف ميم ) چنين آورده است « مركبود :\r\nعد من الصحابة و هو من ابناء الفرس بصنعاء ، اسلم فى حياة النبي ( ص ) و لم اتحقق حاله »\r\n","page_name":" 448 ","page_number":492},
  {"content":"\r\n\r\nجايى ديگر رخ نداده و نبايد هم رخ مىداد چه اين عمل بايد در مدينه ، كه موطن نزول وحى و مركز رسالت است ، و بدست خود پيغمبر ( ص ) ، اگر حيات مىداشت ، يا بدست جانشينان وى انجام يابد نه در محلَّى ديگر و بدست كسانى ناشناخته و ناشناس و ناآگاه از چگونگى نزول . بعلاوه در زمان عطاء قرآن عثمان به همه جا فرستاده شده بود و در همه جا موجود بوده و ديگر جمع آن را موضوعى موجود نبوده است .\r\nراجع به نام پدر عطاء هم يقين نامى ايرانى و پارسى بوده كه تعريب شده و بدين صورت نامفهوم در آمده است .\r\nبعد از اين كه مدتى پيش قسمت بالا نوشته شده بود كتاب طبقات « فقهاء اليمن » تأليف عمر بن على بن سمره جعدى ( كه به سال پانصد و هشتاد و شش - 586 - تأليف شده ) به دستم آمد در آنجا چنين آورده شده :\r\n« و منهم عطاء بن مركبود من ابناء فارس الَّذين وجّههم كسرى مع سيف بن ذى يزن : قال الشيخ ابو اسحاق : و كان آخر من جمع القرآن من فقهاء التابعين فى اليمن » كه به خوبى معلوم است همان گفتهء ابو اسحاق را ، كه در بالا آورده شد ، نقل كرده و اطلاعى زياده بر آن ، با اين كه خود اهل يمن بوده در بارهء عطاء نداشته است .\r\n","description":"","footnote":"","page_name":" 449 ","page_number":493},
  {"content":"\r\n- 4 - شراحيل\r\nابو الاشعث شراحيل بن شرحبيل صنعانى .\r\nترجمهء اين شراحيل را در جايى نديده‌ام جز آن چه ابو اسحاق در « طبقات الفقهاء » آورده كه شراحيل از « ابناء » بوده و از يمن به دمشق رفته و در دمشق وفات يافته است .\r\nدر كتاب « لسان الميزان » تأليف ابن حجر عسقلانى نام دو شرحبيل عنوان شده كه شايد دوم آن دو ، پدر اين شراحيل باشد عبارت چنين است :\r\n« شرحبيل بن يزيد بن مهار خسرو الفارسي اليماني روى عن ابيه انّه وفد على النبيّ صلَّى الله عليه و سلَّم فى ثياب بيض فسمّاه زاهدا . ذكره ابن مندة فى الصّحابة » ليكن صاحب « طبقات فقهاء اليمن » نام پدر شراحيل را كليب ياد كرده و در ترجمهء او چنين آورده است :\r\n« و منهم : شراحيل بن كليب بن ادّة الصنعاني كنيته ابو الاشعث من الأبناء نزل دمشق و مات بها . عدّه الحاكم من التابعين فى اليمن » ابن اثير نيز نام پدر او را كليب ياد كرده چنان كه در صفحهء بعد در ترجمه حنش نقل خواهد شد .\r\n- 5 - حنش\r\nحنش بن عبد الله صنعانى .\r\nابو اسحاق در ترجمهء حنش هم به همين اندازه اكتفا كرده كه گفته است :\r\n« حنش از « ابناء » بوده و از يمن بمصر منتقل شده و در مصر وفات يافته است »\r\n","description":"","footnote":"","page_name":" 450 ","page_number":494},
  {"content":"\r\nدر جايى ديگر هم عنوان نشده جز اين كه صاحب « قاموس الرجال « 1 » » حنش نامى را آورده كه به گمان قوى همين حنش است . عين عبارت قاموس :\r\n« حنش بن عبد الله الصغاني ( هكذا - بايد صنعانى باشد ) قال الجزرى : كان من اصحاب على عليه السّلام فلمّا قتل انتقل إلى مصر توفّى سنة مائة ( 100 ) و هو اوّل من اختطَّ جامع سرقسطة بالأندلس » صاحب « لباب » ( ابن اثير جزرى ) در ذيل عنوان « الصنعاني » پس از اين كه اين مضمون را گفته است : اين عنوان ، نسبت است ، به « صنعاء » كه شهرى است مشهور در يمن و بدان منسوب گرديده‌اند خلقى كثير كه از ايشان است عبد الرزّاق بن همّام صنعانى ، كه در شأنش گفته شده : بعد از پيغمبر بسوى هيچ كس بدان اندازه كه بسوى او رحلت شده كوچ نشده است » چنين گفته است :\r\n« و هم اين عنوان ، نسبت است بديهى كه در حومهء دمشق واقع است و به نام « صنعاء » خوانده مىشود و اكنون خراب و ويرانه شده بدين صنعاء نيز گروهى نسبت داده شده‌اند كه از ايشان است : ابو الاشعث شراحيل بن كليب بن ادهء صنعانى « 2 » . .\r\nو هم از ايشان است : حنش بن عبد الله صنعانى كه وى از فضالة بن عبيد و از ابن عباس روايت مىكند و مردم شام از او روايت مىكنند » صاحب « طبقات فقهاء اليمن » بعد از اين كه طاوس و وهب بن منبّه از فقيهان يمن را ياد كرده به ترجمهء حنش پرداخته و او را بدين مضمون آورده است :\r\n« و منهم : حنش بن عبد الله صنعانى از « ابناء » كنيه اش ابو رشدين بوده و امام\r\n\r\n","description":"","footnote":"\r\n« 1 » دانشمند محقق رجالى معاصر شيخ محمد تقى شوشترى كه كتاب خود را ناظر بكتاب « تنقيح المقال » ممقانى تأليف و اشتباهات آن كتاب را ياد آورى كرده است .\r\n« 2 » ابن شراحيل كه در كنيه و نام خود و نسبت با شراحيل كه در بالا ياد شد توافق دارد ممكن است همو باشد و بهر حال ممكن است اين دو ، و هم حنش ، در اصل از صنعاء يمن و از ابناء باشند چنان كه ابو اسحاق گفته و بعد در صنعاء شام هم اقامت كرده باشند و به آن جا هم نسبت داده شده باشند چنان كه جزرى گفته است .\r\n","page_name":" 451 ","page_number":495},
  {"content":"\r\nحافظ ، مسلم بن حجّاج قشيرى نيشابورى او را در « طبقات التّابعين من اهل اليمن » و به نام ابو رشدين جندى ياد كرده .\r\n« حنش با على ، كرّم الله وجهه ، در كوفه بوده و ابن زبير او را والى يمن ساخته پس اسير گرديده و به نزد عبد الملك بن مروان برده شده . عبد الملك او را بخشيده و رهايش ساخته پس در زمان حجّاج بمصر رفته و از آنجا به اندلس منتقل گشته است .\r\n« واقدى و شيخ ابو اسحاق شيرازى گفته‌اند : حنش در مصر وفات يافته است .\r\nو باجى ( ابو محمد عبد الله بن محمد - از اهل اشبيله - ) اندلسى گفته است :\r\n« حنش در سرقسطه « 1 » بوده و مسجد جامع آنجا را تأسيس كرده و در همان جا در گذشته و نزديك « باب اليهود » در غربى آن شهر به خاك سپرده شده و گورش در آنجا است » ابو اسحاق از فقيهان تابعى يمن فقط اين پنج كسرا ، كه همهء ايشان از طبقهء نخست بشمارند ياد كرده و آنگاه به « ذكر فقهاء التّابعين بالشام و الجزيره » پرداخته و طبقات ايشان را با نام چند تن و ترجمهء مختصرى از آنان آورده است .\r\nصاحب طبقات فقهاء اليمن چند شخص ديگر را هم از طبقهء نخست از فقيهان يمن نام برده و پس از آن دو طبقهء ديگر هم از فقيهان يمن را بر شمرده است .\r\nاز جمله كسانى كه از طبقه نخست نام برده حجر بن قيس مدرى است « 2 » .\r\nو در بارهء او پس از اين كه گفته است : حجر بن قيس از اصحاب على ( ع ) بوده از كتاب « رياضة المتعلَّمين » تأليف ابو نعيم آورده كه او به اسناد از حجر روايت كرده كه اين مضمون را گفته است :\r\n\r\n","description":"","footnote":"\r\n« 1 » « سر قسطه بفتح السين و الراء و ضم القاف و سكون السين المهملة ايضا و فى آخرها طاء مهملة هى مدينة على ساحل البحر من بلاد الاندلس » ( اللباب )\r\n« 2 » از شهرهاى يمن است .\r\n","page_name":" 452 ","page_number":496},
  {"content":"\r\n« على به من گفت :\r\n« چه خواهى كرد هنگامى كه ترا به لعن من امر كنند ؟\r\n« من گفتم : آيا چنين كارى پيش خواهد آمد ؟\r\nگفت : آرى .\r\n« پس گفتم : در آن هنگام چه بايدم كرد ؟\r\n« گفت : از من تبرّى و بيزارى مجوى .\r\n« چون زمان امارت محمّد بن يوسف ، برادر حجّاج ، شد جمعه روزى ، حجر را كنار منبر واداشت و دستور داد كه على را لعن گويد :\r\n« حجر پهلوى منبر ايستاده و چنين گفته است :\r\n« انّ الأمير ، محمد بن يوسف أمرني ان العن عليّا فالعنوه ، لعنه الله » مردم اين سخن را شنيدند و جز يك تن بر منظور حجر واقف نشده و مقصود او را ندانست » و از جمله فقيهانى كه از طبقهء دوم از فقيهان تابعى يمن نام برده معمر بن راشد است و حكم بن ابان و عبد الرّزاق بن همّام .\r\nو از جمله فقيهانى كه در طبقه سيم از تابعان يمن و از مشهوران ايشان به فقه و حديث ياد كرده ابو قرّه موسى بن طارق است « 1 »\r\n\r\n","description":"","footnote":"\r\n« 1 » ابن اثير در « اللباب » ذيل كلمهء « الزبيدى » چنين آورده است : « بفتح الزاي و كسر الباء الموحدة و سكون الياء المثناة من تحتها و فى آخرها دال مهمله هذه النسبة إلى زبيد و هى مدينة باليمن ينسب إليها جماعة من العلماء كثيرون ، منهم ابو قره موسى بن طارق الزبيدي ، قاضيها ، روى عنه احمد بن حنبل و اسحاق بن راهويه و اثنى عليه احمد خيرا . روى موسى ، عن ابن جريج و الثورى و ربيعه و غيرهم » .\r\nدر معجم البلدان ياقوت حموى ، در ذيل لغت زبيد ( بر وزن شهيد ) ، مدينهء مشهور در يمن چنين آمده است : « ينسب إليها جمع كثير من العلماء منهم ابو قبرة ، موسى بن طارق الزبيدي قاضيها ، يروى عن الثورى »\r\n","page_name":" 453 ","page_number":497},
  {"content":"\r\nپس از ياد كردن افرادى به نام . از اين طبقات سه گانه ، اين مضمون را گفته است :\r\n« در آخر سدهء سيم و بيشتر سدهء چهارم دو فتنهء بزرگ بر همه بلاد يمن مستولى گرديد :\r\n« يكى فتنهء قرامطه كه عراق و شام و حجاز را ، كم و بيش فرا گرفت و در اين فتنه على بن فضل قرمطى پس از كشتارى ناهنجار بر قرى و قصبات و بلاد يمن غالب شد و استيلاء يافت آنگاه در مسجد جامع جند بر منبر برآمد و آن چه ناروا بود گفت و ابيات كفر آميز خود را انشاء كرد :\r\n\r\nخذى الدّفّ يا هذه و العبى\r\nو غنيّ هزاريك ثمّ اطربى\r\n\r\n« اين ابيات كه طولانى است همهء آنها در زمينهء تحليل محرّمات شرع و توهين بدين مبين است . . » در اين اوراق فقط طبقه دوم ( كه اشخاصى مشهور به فقه و حديث در آن وجود دارد ) عنوان و كسانى از ايشان ترجمه و ياد مىگردد .\r\n","description":"","footnote":"","page_name":" 454 ","page_number":498},
  {"content":"\r\nطبقهء دوم از فقهاء تابعى يمن\r\n","description":"","footnote":"","page_name":" 455 ","page_number":499},
  {"content":"\r\n\r\nطبقهء دوم از فقيهان تابعى يمن\r\nصاحب « طبقات فقهاء اليمن » چند تن از فقيهان اين طبقه را ياد كرده از اين قبيل : معمر و حكم بن ابان عدنى ( كه به گفتهء او قاضى عدن بوده و احمد حنبل براى استفاده از ابراهيم پسر حكم به عدن رفته ) و محمد بن خالد جندى ( كه به گفتهء او امام شافعى از او روايت دارد ) و هشام بن يوسف صنعانى ( كه از « ابناء » و قاضى صنعاء بوده و از معمر سماع حديث داشته و به سال يك صد و نود و هفت ( 197 ) در گذشته است ) و عبد الرزاق بن همام كه از اين جمله دو شخص زير را شهرت زيادتر است .\r\n1 - معمر « 1 » بن راشد متوفّى 153 2 - عبد الرّزاق « 212 در اين اوراق در بارهء هر يك از اين دو فقيه كه در بالا نام و شهرت ايشان ياد شد از آن كتاب و از غير آن مختصرى آورده مىشود .\r\nگفتهء صاحب طبقات فقيهان يمن در بارهء معمر بدين خلاصه است :\r\n\r\n","description":"","footnote":"\r\n« 1 » ممقانى در ضبط اين نام چنين افاده كرده است : « ظاهر بعضى در ضبط اين نام اينست كه در همهء موارد بضم ميم و فتح عين و ميم مشدد و راء مهمل است ( بر وزن مقدر ) ليكن از كتب لغت چنين ظاهر مىشود كه در برخى از موارد چنين است و در برخى ديگر بر وزن « منظر » و در اين ترديدى نيست چه در شعر قديم بسيار بر وزن منظر آمده كه اگر به وزنى ديگر برده شود وزن شعر فاسد مىگردد پس آن چه به اين نام آمده ضبط وزن آن ميان دو هيئت و دو وزن ( مقدر و منظر ) مردد است مگر معمر بن عبد اللَّه قرشى كه بىگمان بر وزن « منظر » است و معمر بن خلاد كه يقين بر وزن مقدر و بتشديد ميم است معمر بن مثنى و اديب معروف هم بر وزن « منظر » مضبوط است . »\r\n","page_name":" 456 ","page_number":500},
  {"content":"\r\n- 1 - معمر\r\nمعمر بن راشد بصرى ساكن صنعاء بوده و بر همّام بن منبّه يمنى و زهرى و هشام بن عروه تفقّه كرده و از اينان سماع داشته و ثورى و ابن عيينه و ابن مبارك و غندر و هشام ، قاضى صنعاء براى استفاده از معمر بسوى او ارتحال كرده‌اند و فقيه يمن و صنعاء ، عبد الرّزّاق از وى علم فرا گرفته است .\r\n« كتاب جامع » كه از كتب مشهوره در سنن و از كتب قديمه است و پيش از كتاب « الموطَّأ » ، تأليف امام مالك ، نوشته شده از تأليفات معمر است .\r\nمعمر به سال يك صد و پنجاه و سه ( 153 ) در صنعاء وفات يافته است .\r\nشيخ در رجال خود ( در اصحاب صادق ع ) از معمر بدين گونه ياد كرده است :\r\n« معمر بن راشد صنعانى مصرى ، ابو عروه » اردبيلى در « جامع الرّواة » پس از اين كه بودن « معمر بن راشد صنعانى بصرى ابو عروه » را از اصحاب صادق ( ع ) نقل كرده چنين آورده است :\r\n« عبد الرزاق بن همام عنه عن الزّهري ، محمّد بن مسلم ، فى « فى » فى باب ذمّ الدّنيا و فى باب حبّ الدّنيا و فى باب العصبيّة و فى باب الطَّمع و فى باب الاستغناء عن النّاس » پس ، به گفتهء اردبيلى ، عبد الرزاق ، از معمر و معمر از محمد بن مسلم ، زهرى ، روايت دارد كه در چند موضع از ابواب كافى آورده شده است .\r\n","description":"","footnote":"","page_name":" 457 ","page_number":501},
  {"content":"\r\n- 2 - عبد الرزّاق\r\nصاحب طبقات فقهاء اليمن در بارهء عبد الرزّاق چنين نوشته است :\r\n« الإمام المرحول اليه من الآفاق عبد الرزّاق بن همام بن نافع الحميرى فقيه صنعاء ، المرحول إليها من اجل علمه » عبد الرزّاق از معمر و ثورى و ابن جريج و ديگر حافظان حديث ، علم و فقه فرا گرفته و اسحاق بن راهويه و علىّ بن مدينى ، و غير اين دو ، براى استفاده از عبد الرزّاق و اخذ علم از او بسوى وى رحلت و مسافرت داشته‌اند . عبد الرزّاق به سال يك صد و بيست و شش ( 126 ) متولد شده و به سال دويست و دوازده ( 212 ) به سنّ هشتاد و شش سالگى در گذشته است .\r\nشيخ طوسى در رجال خود ( طىّ اصحاب الصادق ع ) عبد الرزاق را بعنوان « عبد الرّزّاق بن همّام اليماني . . » از اصحاب صادق ( ع ) و راوى از آن حضرت و از حضرت باقر ( ع ) ياد كرده است .\r\nياقوت حموى در كتاب « معجم البلدان » در ذيل لغت « صنعاء » اين مضمون را آورده است :\r\n« . . و بدانجا منسوب است دانشمند اجلّ عبد الرزّاق بن همّام بن نافع ، ابو بكر حميرى ، يكى از ثقات مشهور ، كه به شام رفته و از اوزاعى و سعيد بن بشير و . .\r\nحديث كرده است . عبد الرّزّاق از معمر بن راشد و ابن جريج و عبد الله پسر مالك انس و هم از عبيد الله پسر ديگر او ، و از عبد الله بن ابى سبره و سفيان ثورى و سفيان بن عيينه و غير اينان از بزرگان نيز حديث كرده است .\r\n","description":"","footnote":"","page_name":" 458 ","page_number":502},
  {"content":"\r\n« و شيخ و استادش ، سفيان بن عيينه و هم معمّر بن سليمان كه استاد و شيخ ديگر او بوده و حمّاد بن اسامه و احمد بن حنبل و يحيى بن معن و اسحاق بن راهويه و گروه بسيارى ديگر از او روايت و حديث دارند .\r\n« ولادت عبد الرزاق به سال يك صد و بيست و شش ( 126 ) بوده و هشتاد سال « 1 » معمر را ملازمت داشته .\r\n« احمد حنبل مىگفته است : هر گاه اصحاب معمر را در موضوعى اختلاف باشد پس حديث ، عبد الرزاق راست .\r\n« ابو خيثمه ، زهير بن حرب گفته است : با احمد بن حنبل و يحيى بن معين براى استفاده از عراق بيرون شديم چون به مكه رسيديم اهل حديث به عبد الرزاق ، در صنعاء نامه نوشتند كه حافظان حديث : احمد و يحيى و زبير بسوى تو مىآيند خود را بنگر كه چه گونه خواهى بود .\r\n« چون به صنعاء رسيديم و به خانهء عبد الرزاق رفتيم در را بر روى ما بست و براى هيچ كس نگشود جز براى احمد حنبل به ملاحظهء ديانت او . احمد بر او در آمد و عبد الرزاق بيست و پنج حديث بوى گفت : و يحيى در ميان مردم نشسته بود كه احمد بيرون آمد يحيى بوى گفت : آن چه فرا گرفته‌اى بازگو چون احمد آنان را گفت ، يحيى در هجده حديث از آنها خطاء گرفت . احمد چون آن حطاء را شنيد برگشت و مواضع خطاء را بازگو كرد پس عبد الرزاق « اصول » خود را بيرون آورد ديد حق با يحيى است و خطاءها را خوب گرفته است .\r\n« آنگاه در را گشود و گفت : به درون آييد و كليد در خانه را به احمد حنبل داد و گفت : مدت هشتاد سال است دست كسى جز خودم بدينجا در نيامده و اكنون\r\n\r\n","description":"","footnote":"\r\n« 1 » در صورتى كه معمر به سال يك صد و پنجاه و سه وفات يافته و عبد الرزاق در سال يك صد و بيست و شش متولد شده هشتاد سال ملازمت او با معمر درست نيست پس شايد در نسخه غلط يا سهوى رخ داده است و شايد هشت سال بوده است .\r\n","page_name":" 459 ","page_number":503},
  {"content":"\r\nآن را به امانت خدا به تو تسليم مىكنم بدين شرط كه تا من سخن نگويم شما چيزى نگوييد و از حديث غير من بر حديث من وارد نسازيد .\r\n« پس از آن رو به احمد كرد و گفت : تو امين دين هستى بر خود و بر ايشان .\r\nپس ايشان يك سال نزد عبد الرزاق اقامت كردند » باز ياقوت بنقل از مخلَّد شعيرى آورده كه گفته است : ما نزد عبد الرزاق بوديم مردى از ميان ما معاويه را ياد كرد پس وى چنين گفت : « لا تقذّروا مجلسنا بذكر ولد ابى سفيان » ياقوت تولَّد او را به سال ( 126 ) گفته ليكن وفاتش را به سال دويست و يازده ( 211 ) .\r\nممقانى بنقل از تقريب ابن حجر اين عبارت را در بارهء عبد الرزاق آورده است ابو بكر الصّنعانى الحافظ ، مصنّف شهير ، عمى فى آخر عمره » و از ذهبى اين عبارت را « الحافظ ابو بكر الصّنعانى احد الأعلام صنّف التصانيف مات عن خمس و ثمانين 85 سنة فى احد عشر و مائتين » زيد بن مبارك كه ملازمت عبد الرزّاق را در استفادهء فقه و حديث از وى مىداشته و او را واگذاشته چون سبب اين ترك و واگذارى را از او پرسيده‌اند چنين پاسخ داده است ( بنقل ياقوت ) :\r\n« نزد عبد الرزّاق بوديم كه حديث كرد از معمر از زهرى از مالك بن اوس بن حدثان طويل پس چون گفتهء عمر را خطاب به على و عباس به اين عبارت « فجئت أنت تطلب ميراثك من ابن اخيك و يطلب هذا ميراث امرأته من ابيها » قرائت كرد گفت : « الَّا يقول الأنوك : رسول الله صلَّى الله عليه و سلَّم . . » صاحب قاموس الرجال ( ذيل ترجمهء عبد الرزاق ) از كتاب نجاشى آورده كه احمد بن مابنداذ اين مضمون را گفته است :\r\n« نخستين كسى كه از خاندان ما به اسلام در آمده و دين مجوس را رها ساخته پدرم بوده و او برادر خود را بمذهب خويش مىخوانده و برادر اختلاف مسلمين را\r\n","description":"","footnote":"","page_name":" 460 ","page_number":504},
  {"content":"\r\n\r\nبراى ناپذيرفتن دعوت او بهانه مىساخته تا اين كه روزى برادر ، وى را گفته است : آن چه تو مىگويى و مرا بدان مىخوانى حق است .\r\n« پدرم پرسيده است : از كجا اين را دانستى و چه گونه پذيرفتى ؟ پاسخ داده است در سفر حجّ خود عبد الرزاق را ، كه هيچ كس را مانند او نديده‌ام ، ملاقات كردم و در خلوت بوى گفتم ما گروهى از اولاد اعاجم هستيم و تازه به اسلام در آمده‌ايم و من اهل اسلام را داراى مذاهب مختلف مىبينم و خدا ترا در علم بدان پايه رسانده كه نظيرى نداشته و ندارى من مىخواهم ترا ميان خود و خدا حجّت خويش قرار دهم پس مذهبى را را كه تو براى خويش برگزيده و آن را پسنديده و بدان خرسندى بگو تا من از تو تقليد كنم و ترا در آن پيرو باشم . او محبّت آل پيغمبر ( ص ) و تعظيم و قول به امامت ايشان و برائت از دشمنان آنان را اظهار داشت »\r\nابناء\r\nدر طىّ تعديد فقيهان از « تابعان » نسبت به چند تن از ايشان گفته شد كه از « ابناء » بوده‌اند در اينجا مناسب است مقصود از اطلاق كلمهء « ابناء » بر اين اشخاص دانسته شود .\r\nهنگامى كه ابو مرّه سيف بن ذى يزن حميرى ، پادشاه يمن بوده حبشه بر آنجا تاخته و آنجا را مسخر ساخته‌اند . سيف به ايران به نزد انوشيروان ، شاهنشاه ايران ، پناهنده شده و از او براى استرداد كشور خود استمداد و استنجاد كرده است .\r\nكسرى درخواست سيف را پذيرفته ، و بنقل از ابن قتيبه ، هفت هزار و پانصد سوار به سركردگى يكى از سرداران به نام وهرز با او همراه و بسوى يمن گسيل داشته است و بنقل از محمد بن اسحاق فقط هشتصد سوار با او فرستاده كه دويست تن از ايشان در دريا غرق گشته و ششصد تن از آنان به سلامت به يمن وارد شده‌اند .\r\nبهر حال پس از جنگى ، كه ميان ايرانيان و ميان حبشه اتفاق افتاده و به پيروزى\r\n","description":"","footnote":"","page_name":" 461 ","page_number":505},
  {"content":"\r\nايرانيان و اخراج حبشه از يمن خاتمه يافته است ، سيف بن ذى يزن و وهرز بر يمن فرمانروا گشته‌اند . چهار سال پس از اين واقعه گروهى از حبشه كه در خدمت سيف مىبوده او را در شكارگاه بقتل رسانده و به قلَّه هاى كوهها گريخته‌اند ليكن اهل يمن ايشان را دنبال كرده و همه را بدست آورده و كشته‌اند .\r\nپس از اين قضيّه كار سلطنت در يمن رو به اختلال گذاشته و اهل هر ناحيه و مردم هر قبيله و طايفه مردى از حمير را بر خود سلطنت داده و بدين گونه در آنجا تا ظهور اسلام وضع ملوك الطوائف پيش آمده است .\r\nبقول برخى هم ايرانيان به نمايندگى از كسرى بر آنجا حكومت مىكرده‌اند و يمن تحت حمايت شاهنشاهى ايران اداره مىشده است حتى در زمان ظهور اسلام كه پيغمبر ( ص ) براى دعوت ، كس به يمن گسيل داشته دو تن از قائدان پرويز شاهنشاه ايران كه يكى به نام فيروز ديلمى و دوم به نام زاذويه خوانده مىشده‌اند در آنجا فرمانروائى مىداشته و هر دو اسلام را پذيرفته و به اسلام در آمده‌اند و آن دو ، هنگامى كه اسود عنسى در يمن به ادعاء نبوّت برخاسته با او از در مخالفت در آمده‌اند .\r\nبهر جهت ايرانيانى كه به آن مناسبت به يمن مسافرت كرده بودند در يمن اقامت گزيدند و آنجا را وطن خويش ساختند و زن اختيار كردند و داراى فرزندانى شدند پس فرزندان و فرزندان فرزندان ايشان در يمن به نام « ابناء » خوانده مىشده‌اند « 1 » .\r\nچنان كه از خود پدران ، گاهى بعنوان « اسواران » كه معرب « سواران » است ياد مىگرديده است .\r\nاين ابناء از زمان خود پيغمبر ( ص ) از يمن آمده و به او گرويده و از جانب او دستور ترويج و اشاعه دين يافته و بسيارى از مردم يمن را به اسلام در آورده و در راه اسلام كشته و كشته شده‌اند و در زمان بعد از رحلت او به اسلام خدمت كرده و از راه علم\r\n\r\n","description":"","footnote":"\r\n« 1 » اين قسمت تقريبا ترجمه و خلاصه ايست از آن چه ابن خلكان در ذيل ترجمهء وهب بن منبه آورده است .\r\n","page_name":" 462 ","page_number":506},
  {"content":"\r\nو دانش و بحثهاى دينى ، خدمات علمى بسيار شايان توجه انجام داده‌اند چنان كه گاهى برخى از آنان خود اين مطلب را گفته‌اند .\r\nابن حجر عسقلانى در كتاب « لسان الميزان » ( جلد ششم صفحه 136 ) در ذيل ترجمهء موسى بن يسار اسوارى چنين آورده است :\r\n« قال موسى بن يسار « انّ اصحاب رسول الله ( ص ) كانوا اعرابا جفاه فجئنا نحن ابناء فارس فلخّصنا هذا الدّين »\r\n","description":"","footnote":"","page_name":" 463 ","page_number":507},
  {"content":"\r\n\r\n\r\n4 فقيهان تابعى شام و جزيره و طبقات ايشان\r\n( طبقهء اوّل )\r\n","description":"","footnote":"","page_name":" 464 ","page_number":508},
  {"content":"\r\nفقهاء تابعى شام و جزيره\r\nابو اسحاق زير عنوان بالا طبقات فقيهان تابعى شام را ياد كرده و از طبقهء نخستين آنها دو كسرا نام برده است :\r\n1 - خولانى متوفّى به سال 80 2 - شهر بن حوشب « 98 ( يا 112 ) در بارهء دوم همين اندازه گفته است : « و منهم شهر بن حوشب الاشعرى « 1 » ( رضى الله عنه ) و ديگر از ترجمه و تاريخ او چيزى نگفته است ليكن نخست را ( خولانى ) مختصرى معرّفى كرده است . در اين اوراق نخست معرّفى و ترجمهء خولانى و از آن پس ترجمهء شهر بن حوشب آورده مىشود :\r\n\r\n","description":"","footnote":"\r\n« 1 » ترجمه شخصى به نام « شهر بن حوشب » در جايى بنظرم نرسيده در « حليه » ( جلد پنجم - صفحه 73 - ) شخصى تحت عنوان « و منهم ذو السمت المهذب و الكلام المحبب ابو عبد الرحمن خلف بن حوشب » آمده كه از تابعان ، مانند مجاهد و حكم و غير اينان روايت مىداشته و خود از تابعان نبوده است .\r\n","page_name":" 465 ","page_number":509},
  {"content":"\r\n- 1 - خولانى\r\nابو ادريس عائذ الله بن عبد الله خولانى .\r\nابو اسحاق پس از اين كه او را بعنوان بالا ياد كرده در باره اش اين مضمون را آورده است :\r\n« خولانى با ابو درداء و عبادة بن صامت و شدّاد بن اوس ، مجالست داشته و از جانب عبد الملك مروان ، متصدّى قضاء بوده است .\r\n« زهرى گفته است : « ابو ادريس از فقيهان اهل شام بوده » و مكحول گفته است : « من كسى را مانند ابو ادريس خولانى ادراك نكردم » ابو ادريس در سال جنگ حنين متولد شده و در سال هشتاد ( 80 ) از هجرت ، در گذشته است » ابو نعيم ، او را بعنوان « و منهم المعتبر النّظَّار و المتفكَّر الذّكَّار ابو ادريس الخولانى عائذ الله بن عبد الله » آورده و برخى از سخنان و چند روايت و حديث به اسناد از او نقل كرده و گفته است :\r\n« ابو ادريس از معاذ بن جبل و عبادة بن صامت و ابو درداء و ابو ذر و عوف بن مالك و ابو ثعلبه و چند تن ديگر اسناد داشته است و زهرى و بشر بن عبيد و ربيعة بن يزيد و يونس بن ميسر و وليد بن عبد الرحمن جرشى و ابو حازم بن دينار و غير اينان از وى حديث دارند .\r\nاز جمله سخنانى كه از ابو ادريس آورده است :\r\n1 - « اللَّهمّ اجعل نظرى عبرا و صمتي تفكَّرا و منطقى ذكرا » 2 - « قلب نقىّ فى ثياب دنسة ، خير من قلب دنس فى ثياب نقيّة » 3 - « من جعل همومه همّا واحدا كفاه الله همومه و من كان له\r\n","description":"","footnote":"","page_name":" 466 ","page_number":510},
  {"content":"\r\nفى كلّ واد همّ لم يبال الله فى أيّها هلك « 1 » » 4 - « المساجد مجالس الكرام » 5 - « ما تقلَّد امرؤ قلادة افضل من سكينة . و ما زاد الله عبدا قطَّ فقها الَّا زاده الله قصدا » و از جمله رواياتى كه به اسناد از او آورده و جنبهء فقهى هم دارد اين روايت است :\r\n« ابو ادريس گفته است :\r\n« در مجلسى كه گروهى از صحابه پيغمبر ( ص ) ، از جمله عبادة بن صامت ، بودند حضور داشتم گفتگو در بارهء نماز « وتر » به ميان آمد برخى از ايشان گفتند : آن نماز واجب است و برخى ديگر آن را سنّت دانستند پس عبادة گفت : من گواهى مىدهم كه پيغمبر ( ص ) گفت : جبرئيل بر من در آمد و گفت : يا محمّد خداى مىفرمايد :\r\n« انّي قد فرضت على أمّتك خمس صلاة من وفى بهنّ على وضوئهنّ و مواقيتهنّ و ركوعهنّ و سجودهنّ فإنّ له عندى بهنّ عهدا ان ادخله الجنّة و من لقيني و قد انتقص من ذلك شيئا - او كلمة تشبهها - فليس له عندى عهد ، ان شئت عذّبته و ان شئت رحمته » حديث زير را هم كه جنبه كلامى دارد به اسناد از خولانى از معاذ بن جبل از پيغمبر صلَّى الله عليه و آله سلم آورده است :\r\n« يؤتى يوم القيمة بالممسوخ عقلا ، و بالهالك فى الفترة و بالهالك صغيرا فيقول الممسوخ العقل : يا ربّ لو آتيتنى عقلا ما كان من آتيته عقلا بأسعد بعقله منّي .\r\n\r\n","description":"","footnote":"\r\n« 1 » اين سخن بعنوان حديث نبوى مشهور شده و به يادم چنان است كه در كتب حديث آن را مسندا ديده‌ام . 2 - « خولان بر وزن قولان مخلاف ( ديه ) من مخاليف اليمن منسوب إلى خولان ابى بطن من كهلان من القحطانية و هو خولان بن مالك » ( تنقيح المقال )\r\n","page_name":" 467 ","page_number":511},
  {"content":"\r\nو يقول الهالك فى الفترة : يا ربّ لو اتانى منك عهد ما كان من اتاه عهد بأسعد منّي .\r\nو يقول الهالك صغيرا يا ربّ لو آتيتنى عمرا ما كان من آتيته عمرا با سعد به عمره منّي .\r\nفيقول الرّبّ سبحانه فإنّي آمركم بأمر فتطيعونى ؟\r\nفيقولون : نعم و عزّتك يا ربّ ! فيقول : اذهبوا فادخلوا النّار ، و لو دخلوها ما ضرّتهم . .\r\nفيقول الرّبّ ، سبحانه ، قبل ان اخلقكم علمت ما أنتم عليه و على علمى خلقتكم و إلى علمى تصيرون . ضمّيهم فتاخذهم النّار » ابن اثير جزرى در كتاب « اللَّباب » ( جلد اوّل - صفحه 395 - ) ذيل كلمهء « الخولانى » اين مضمون را آورده است :\r\n« الخولانى بفتح الخاء المعجمة و سكون الواو و بعدها لام الف و فى آخرها نون .\r\nهذه النسبة إلى خولان بن عمرو بن مالك بن . . و اسم خولان انكل و هى قبيلة نزلت الشام ينسب إليها جماعة من العلماء منهم . . و ابو ادريس عائذ الله بن عبد الله الخولانى ولد عام حنين و هو من كبّار التّابعين روى عنه الزّهري و غيره توفّى سنة ثمانين . . »\r\n","description":"","footnote":"","page_name":" 468 ","page_number":512},
  {"content":"\r\n- 2 - ابن حوشب\r\nچنان كه از اين پيش گفته شد ابو اسحاق در بارهء شهر بن حوشب ترجمه نياورده و چيزى نگفته است ليكن در برخى از كتب ديگر ، كم يا بيش ، از او ياد شده است .\r\nابو نعيم ، در حليه ، او را تحت عنوان « و منهم المعتبر بالشّعر المشيّب و المنتظر للوارد المغيّب شهر بن حوشب » آورده آنگاه از حالات و اخبار و احاديث او چيزهايى به اسناد نقل كرده است .\r\nاز سخنان او است اين مضمون :\r\n« هر گاه طعامى را چهار چيز باشد به كمال است : اصلش حلال باشد و نام خدا بر آن ياد گردد و دستهايى زياد در آن به حركت آيد و هنگام فراغ از آن حمد خدا گفته شود » و از احاديث او است كه گفته است : ابو هريره را شنيدم كه گفت : پيغمبر ( ص ) چنين گفت :\r\n« لو كان العلم بالثّريّا لتناوله رجال من ابناء فارس » و هم از ابن حوشب از عبد الله بن سلام است كه گفته است : پيغمبر ( ص ) بر گروهى از اصحاب كه در تفكَّر فرو رفته بودند در آمد پرسيد در چه انديشه مىكنيد پاسخ دادند در بارهء خدا فكر مىكنم پيغمبر ( ص ) گفت :\r\n« لا تفكَّروا فى الله و تفكَّروا فى خلق الله . . » اردبيلى و ممقانى و تسترى ( صاحب قاموس الرجال ) هم از او ياد كرده اند\r\n","description":"","footnote":"","page_name":" 469 ","page_number":513},
  {"content":"\r\nو مختصرى در باره اش آورده‌اند و بنقل ايشان در كافى هم به اسناد از او رواياتى آمده و در تفسير طبرسى نيز به اسناد از ابو حمزهء ثمالى از شهر بن حوشب از امّ سلمه نقل و روايت شده است .\r\nسال وفات شهر را در جايى نديده‌ام جز اين كه در « قاموس الرجال » چنين آمده است :\r\n« و قالوا : مات شهر فى « 98 » و قيل : فى 112 »\r\n","description":"","footnote":"","page_name":" 470 ","page_number":514},
  {"content":"\r\nطبقهء دوم از فقيهان تابعى شام و جزيره\r\nپس از درگذشتن ابن حوشب و خولانى ، كه از « تابعان » نخستين طبقهء فقيهان شام بوده‌اند ، فقه در آنجا به اشخاصى ديگر كه در طبقه دوم ياد شده‌اند انتقال يافته است .\r\nاز اين طبقه بشمار رفته‌اند : ابو عبد الله بن ابو زكريا و هانى بن كلثوم و رجاء بن حيوه كندى « 1 » كه با كنيهء « ابو المقدام » خوانده مىشده و مشهور بوده است .\r\nابو اسحاق ، به اسناد از مطر « 2 » ، نقل كرده كه وى در بارهء رجاء بن حياة اين مضمون را گفته است :\r\n« من در فقيهان شام از رجاء كسى را افقه نديدم ليكن چون او را تحريك مىكردم مىديدم از شاميانى است كه مىگويند : عبد الملك در اين قضيه چنين و چنان حكم كرده و قضاء داشته است ! » « هشام بن عبد الملك پرسيده است كه سيّد و سرور اهل فلسطين كيست ؟\r\nگفته‌اند : « رجاء بن حياة » . از سيّد اهل اردن پرسيده گفته‌اند : « عبادة بن نسى »\r\n\r\n","description":"","footnote":"\r\n« 1 » اين رجاء همان است كه سليمان بن عبد الملك در بارهء « استخلاف » با او شور كرده و او عمر عبد العزيز را گفته و به شرحى كه در پايان ترجمهء سليمان ياد شد ولايت عهد او را عملى و تثبيت نموده است .\r\n« 2 » ظاهرا مراد مطر وراق است كه ابو نعيم در حلية الاولياء ( جلد سيم - صفحه 75 ) به اسناد از ابو عيسى آورده كه گفته است : « ما رأيت مثل مطر فى فقهه و فى زهده » مطر احاديثى زياد از انس بن مالك روايت كرده است .\r\n","page_name":" 471 ","page_number":515},
  {"content":"\r\n\r\nاز سيّد اهل دمشق پرسيده است : « يحيى بن يحيى عنانى » را در پاسخ وى گفته‌اند .\r\nاز سيّد اهل حمص پرسيده عمرو بن قيس سكونى را به او معرفى كرده‌اند . از سيّد اهل جزيره پرسيده است « عدىّ بن عدىّ » را در جواب آورده‌اند » .\r\nابو نعيم او را بعنوان « و منهم الفقيه المفهم المطعام مشير « الخلفاء » و الامراء رجاء بن حياة ابو المقدام » ياد كرده و در ترجمه اش از گفته هاى بزرگان در بارهء او و از سخنان و روايات و احاديث او قسمتى آورده است :\r\nاز جمله ابن عون گفته است : « سه كسرا مانند نديده‌ام : ابن سيرين در عراق و محمد بن قاسم در حجاز و رجاء در شام . و علاء گفته است : مرا حاجتى به رجاء پيش آمد او نزد عبد الملك بود ملاقاتش كردم گفت : عبد الملك امروز ابن موهب را قاضى ساخت و اگر من مخيّر مىشدم كه ولايت قضاء را داشته باشم يا به گورم بسپارند هر آينه گور را برمىگزيدم . من گفتم : مردم مىگويند : به اشارهء تو شغل قضاء به او داده شده . گفت : راست مىگويند : من ملاحظهء مردم را كردم نه ملاحظهء ابن موهب را .\r\nرجاء از عبد الله بن عمرو و ابو درداء و جابر و غير ايشان اسناد داشته است :\r\nبه اسناد از او است از عبد الله بن عمرو از پيغمبر ( ص ) كه گفت : « قليل من الفقه خير من كثير العبادة » و هم به اسناد از او است از معاويه از پيغمبر ( ص ) « من يرد الله به خيرا يفقهه فى الدّين » .\r\nاز جمله فقيهان تابعى در شام از دو شخص كه در زير نام ايشان ياد و بعد مختصرى در ترجمهء آنان آورده مىشود از طبقهء دوم بشمار رفته‌اند :\r\n1 - مكحول متوفّى به سال 112 ( يا 113 - يا 114 - يا 116 - يا 118 ) 2 - اشدق متوفّى به سال 119\r\n","description":"","footnote":"","page_name":" 472 ","page_number":516},
  {"content":"\r\n\r\n- 1 - مكحول\r\nابو عبد الله مكحول بن عبد الله شامى كابلى « 1 » .\r\nمكحول در جوانى بدست مسلمين اسير گشته ( از اسيران كابل است ) و به گفتهء ابن نديم و گفته منقول از واقدى زنى از قبيلهء هذيل را بنده و مولى بوده و به منقول از ابن عائشه زنى از بنى قيس را بندگى مىداشته و به قولى ديگر بندهء سعيد بن عاص و بقول چهارم مولى بنى ليث بوده است .\r\nمكحول به قولى در سال يك صد و دوازده ( 112 ) و به قولى يك صد و سيزده ( 113 ) و به قولى يك صد و چهارده ( 114 ) و به گفته ابن نديم و گفتهء منقول از واقدى در سال يك صد و شانزده ( 116 ) و به گفتهء ابو اسحاق و ابن خلَّكان در سال يك صد و هجده ( 118 ) وفات يافته است . به گفتهء ابو اسحاق شيرازى ، ابو عبد الله مكحول معلم اشخاص بزرگى مانند اوزاعى و سعيد بن عبد العزيز و عبد الرحمن و برادرش يزيد ، پسران يزيد بن جابر بوده و اينان از او استفاده كرده و علم فرا گرفته‌اند .\r\nمكحول از جمله فقيهانى است كه « راى » و عمل به آن را درست مىدانسته و آن را در مسائل فقهى به كار مىبرده است .\r\n\r\n","description":"","footnote":"\r\n« 1 » ابن اثير در « اللباب » ، پس از اين كه گفته است : شامى نسبت است به شام كه از بلاد معروف است و گروهى بسيار از صحابه در آنجا بوده حتى گفته شده كه ده هزار كس كه پيغمبر ( ص ) را ديده‌اند در آنجا بوده‌اند ، چنين آورده است : « و مشهور به اين نسبت است ابو عبد اللَّه مكحول بن عبد اللَّه شامى كه سعيد بن عاص او را از كابل اسير كرده و به زنى از هذيل بخشيده و آن زن وى را آزاد ساخته است . مكحول در شام ساكن شده و به سال يك صد و دوازده ( 112 ) و به قولى 13 و به قولى ديگر 14 وفات يافته است .\r\n","page_name":" 473 ","page_number":517},
  {"content":"\r\nاز ابو سهر نقل شده كه او از سعيد روايت كرده كه وى اين جمله را گفته است « لم يكن فى زمان مكحول ابصر بالفتيا منه و كان لا يفتى حتّى يقول : لا حول و لا قوّة الا با لله ، هذا رأى و الرّأى يخطئ و يصيب » از زهرى اين مضمون نقل شده است :\r\n« علماء چهارند : سعيد بن مسيّب در مدينه ، عامر شعبى در كوفه ، حسن ابى حسن در بصره و مكحول در شام » ابن نديم از تأليفات مكحول ، دو كتاب زير را ياد كرده است :\r\n1 - كتاب السّنن فى الفقه .\r\n2 - كتاب المسائل فى الفقه .\r\n- 2 - اشدق\r\nابو ايوب سليمان بن موسى الأشدق « 1 » .\r\nسليمان اشدق ، به گفتهء ابو اسحاق ، در سال يك صد نوزده ( 119 ) وفات يافته و از اكابر شاگردان و اصحاب مكحول بوده است .\r\nابو نعيم پس از اين كه سليمان را به عبارت :\r\n« و منهم الصّديق الاصدق ، الفقيه الاحذق سليمان بن موسى الأشدق ، رض »\r\n\r\n","description":"","footnote":"\r\n« 1 » اشدق بمعنى كام گشاده است و در جائى از كتب رجالى ، كه در دسترسم هست نديده‌ام ، كه اين وصف خود سليمان است يا وصف پدرش ، موسى ، و منظور از آن گشادى دهان او بوده يا اين كه كنايه از سخنورى و زبان آورى است .\r\n","page_name":" 474 ","page_number":518},
  {"content":"\r\n\r\nعنوان كرده شمّه‌اى از حالات و كلمات و روايات او آورده است .\r\nاز جمله از حالات و اوصاف او است ، به اسناد از برد ، كه وى گفته است « ما رأيت سليمان بن موسى الَّا مستقبل القبلة » و ، به اسناد از ابن جريج كه او گفته است : « لم نر من جاءنا من الشّام يسأل عن مثل مسألته » و به اسناد از زهرى كه گفته است : « انّ مكحولا يأتينا و سليمان بن موسى و ايم الله انّ سليمان لأحفظ الرّجلين » و از جمله سخنان او ، به اسناد از يزيد بن يحيى ، آورده كه سليمان گفته است :\r\n« ثلاثة لا ينتصفون من ثلاثة : حليم من جاهل ، و برّ من فاجر و شريف من دنيء » و به اسناد از سعيد بن عبد العزيز كه گفته است : « اذا وجدت علم الرّجل حجازيّا و سخاءه عراقيا ، و استقامته استقامة شاميّة فهو رجل » و از روايات او ، به اسناد از سليمان از زهرى از عروه از عائشه ، آورده كه پيغمبر ( ص ) گفته است :\r\n« أيّما امرأة نكحت به غير اذن وليّها فنكاحها باطل و لها الَّذى اعطاها بما اصاب منها فإن اشتجروا فالسّلطان ولىّ من لا ولىّ له » و به اسناد از سليمان بن موسى از زهرى از انس بن مالك آورده كه پيغمبر ( ص ) گفته است :\r\n« الغبار فى سبيل الله اسفار الوجوه يوم القيامة « 1 » »\r\n\r\n","description":"","footnote":"\r\n« 1 » اين روايت را ابو نعيم در ترجمهء سعيد بن عبد العزيز تنوخى ( جلد هشتم - صفحهء 275 - ) به اسناد از او از سليمان بن موسى اشدق از زهرى از انس بن مالك از پيغمبر ( ص ) نيز به همين عبارت آورده است .\r\n","page_name":" 475 ","page_number":519},
  {"content":"\r\n\r\nطبقهء سيّم از فقيهان تابعى شام و جزيره\r\nبه گفتهء ابو اسحاق پس از اين كه مكحول و ابو ايوب اشدق وفات يافته‌اند فقه و افتاء در شام ، به اشخاصى ديگر انتقال يافته است و طبقه‌اى ديگر از فقيهان آن مقام را متصدّى گرديده‌اند .\r\nاز اين طبقه ، كه طبقه سيم است ، اشخاص زير به ترتيب سال وفات ( بحسب قول به اقلّ ) در اين اوراق ياد و ترجمهء مختصرى از ايشان ايراد مىگردد :\r\n1 - ميمون بن مهران متوفّى به سال 117 2 - غسّانى « « 135 3 - زبيدى « « 148 4 - اوزاعى « « 157 يا 159 5 - تنوخى « « 166\r\n","description":"","footnote":"","page_name":" 476 ","page_number":520},
  {"content":"\r\n- 1 - ميمون بن مهران\r\nابو ايوب ميمون بن مهران .\r\nابو اسحاق در بارهء ميمون بن مهران همين اندازه نوشته است كه « ميمون بن مهران از اسيران استخر و مولى ازد بوده و در سال يك صد و هفده ( 117 ) در گذشته است » در برخى از كتب رجال ، « ميمون بن مهران » عنوان شده و در برخى از كتب ديگر عنوان شدن او و نام بردن از وى نقل گرديده است « 1 » .\r\nابو نعيم او را تحت اين عنوان « و منهم الحكيم اليقضان ابو ايّوب بن مهران امام اهل الجزيرة حميد السّيرة سديد السيرة ( شايد : السريره ) » ياد كرده و از حالات و كلمات و روايات او لختى حكايت نموده است ، كه بىگمان برخى از آنها نادرست و آثار نادرستى در آنها آشكار و نمايان است .\r\nمانند اين گفته كه : فرات بن سائب از او پرسيده كه به عقيدهء او على افضل است يا ابو بكر و عمر ؟ در اين هنگام او چنان بر خود لرزيده كه عصايش از دست افتاده . .\r\nآنگاه باز فرات پرسيده كه : ابو بكر نخست به اسلام در آمده يا على ؟ او گفته است :\r\nبه خدا سوگند همانا در زمان بحيراى راهب كه پيغمبر بر او گذشته ابو بكر بوى ايمان آورده ! و ميان پيغمبر و خديجه رفت و آمد كرده تا خديجه را به نكاح وى در آورده است ! و اينها همه پيش از آن بوده كه على از مادر زاده باشد « 2 » . و مانند برخى از\r\n\r\n","description":"","footnote":"\r\n« 1 » در كتاب « لسان الميزان » « ميمون الازدى » عنوان شده كه شايد همين ميمون بن مهران باشد .\r\n« 2 » ايمان آوردن پيش از بعثت و وساطت براى مزاوجت ؟ ! افضل دانستن ابو بكر و عمر هم با منقولات از « خلاصه » و از ابن كلبى و خبر « فقيه » نادرست بودنش واضح است .\r\n","page_name":" 477 ","page_number":521},
  {"content":"\r\n\r\nروايات كه از او نقل شده است .\r\nميمون ، كاتب عمر بن عبد العزيز بوده و از طرف او شغل قضاء داشته و بعد از آن شغل كناره گرفته است . از ميمون نقل شده كه گفته است : « لو انّ اهل القرآن صلحوا صلح النّاس » و هم از سخنان او اين مضمون حكايت شده است :\r\n« خود را به سه چيز در مورد آزمايش قرار مده : بر سلطان ، به گمان اين كه مىخواهى او را به اطاعت خدا وادارى ، وارد مشو . بر زنان به نام و خيال اين كه مىخواهى آنان را قرآن بياموزى داخل مشو . گوش به سخن هوى آميز و هوس انگيز فرا مده چه نمىدانى چه چيز از آن در تو اثر خواهد كرد و بر دلت خواهد نشست . » باز از او نقل شده كه گفته است : « نخستين كسى كه مردم در ركابش مىرفتند اشعث بن قيس كندى بود و من پيشينيان را ادراك كردم كه چون مىديدند كسى سوار است و ديگرى با او پياده به راه ، مىگفتند : خدا او را بكشد كه جبّار و ستم كار است » .\r\nابو نعيم ، به اسناد از ابو محمد ، هارون بربرى ، آورده كه گفته است :\r\n« عمر بن عبد العزيز ، ميمون را بر قضاء و بر خراج جزيره فرمان داد . ميمون بوى نوشت : « مرا به كارى وادار كرده‌اى كه نيرو و توان آن را ندارم : من ميان مردم بقضاء پردازم و حال اين كه پير و رقيق و ضعيف هستم ؟ و استعفاء خواست .\r\n« عمر پاسخ او را چنين نوشت : « خراج را جبايت و جمع كن و آن چه از كار قضاء بر تو روشن باشد دريغ مكن و هر گاه كارى روشن نباشد و ترا در آن شبهه و شكى باشد آن را به من بفرست و راه حلّ آن را از من بخواه زيرا كه اگر بنا شود مردم كارى را كه برايشان بزرگ و دشوار آيد ترك كنند و از اقدام به آن كناره گيرند دين و دنيا تباه گردد » ابو نعيم ، به اسناد از ميمون از عبد الله بن عمر روايت كرده كه پيغمبر ( ص ) گفته است : « قلَّما يوجد فى آخر الزّمان درهم من حلال او اخ يوثق به » و باز به همان اسناد كه پيغمبر ( ص ) گفته است : « اتّقوا فراسة المؤمن فإنّه ينظر بنور الله » در كتاب قاموس الرجال مفصل در بارهء ميمون بن مهران سخن به ميان آمده از جمله چنين آمده است :\r\n","description":"","footnote":"","page_name":" 478 ","page_number":522},
  {"content":"\r\n« ميمون بن مهران . . و فى « الخلاصة » قال البرقى انّه من خواصّ علىّ عليه السّلام من مضر . و ذكر ابن الكلبي قصّة له فى شأن امرأة حلف زوجها بطلاقها « انّ عليّا خير هذه الامّة و أولاها بالرسول صلَّى الله عليه و سلَّم » . و يظهر منها كونه قاضيا من قبل عمر بن عبد العزيز و انه توقف عن الحكم و رفعها ( يعنى القصّة ) اليه . اقول : و روى « كش » عنه قصّة ضيافة امير المؤمنين للحارث الاعور . و يظهر من خبر « الفقيه » كونه من اصحاب الحسن ( ع ) ايضا . . »\r\n- 2 - غسّانى\r\nيحيى بن يحيى غسّانى .\r\nغسّانى ، به گفتهء ابو اسحاق ، در سال يك صد و سى و پنج ( 135 ) در گذشته است . غسّانى مفتى اهل شام بوده و پس از اين كه او مرده مذهب اوزاعى و سعيد بن عبد العزيز در شام رواج يافته و فتوى از ايشان برجا مانده است .\r\nدر كتاب « اللَّباب . . » در ذيل عنوان « الغسّانى » اين مضمون آورده شده است :\r\n« الغسّانى ، بفتح الغين و السّين المشدّدة و بعد الالف نون ، نسبت است به غسّان كه قبيله ايست بزرگ از « ازد » اين قبيله از آب غسّان كه در يمن ميان زبيد ( بر وزن سفيد ) و رمع « 1 » واقع است آشاميده و به اين سبب بدان نام ناميده شده‌اند . .\r\n\r\n","description":"","footnote":"\r\n« 1 » « بكسر أوله و فتح ثانيه و عين مهملة موضع باليمن و قال نصر : قرية ابى موسى به بلاد الاشعريين من اليمن قرب غسان و زبيد » ( معجم البلدان ) .\r\n","page_name":" 479 ","page_number":523},
  {"content":"\r\n« از دانشمندان گروهى بسيار به آن نسبت داده شده‌اند كه از آن گروه است :\r\nيحيى بن يحيى غسّانى قاضى دمشق كه از سعيد بن مسيّب و عروة بن زبير ، و جز اين دو ، روايت مىكند . و از او روايت مىكند ابن اسحاق و ابن عيينه . غسّانى به سال يك صد و سى و پنج وفات يافته و عالمى « ثقه » بوده است » و در كتاب « لسان الميزان » اين مضمون آورده شده است :\r\n« يحيى بن ابو زكريّا ، يحيى غسّانى از مردم واسط است و از هشام پسر عروة بن زبير روايت مىكند :\r\n« ابن حبان ، براى كثرت مخالفتى كه غسّانى در روايات خود با « ثقات » از رواة مىداشته روايت او را اجازه نكرده و به آنها اعتبار نداده است . . » شايد اين گفتهء ابن حجر در « لسان الميزان » به شخصى ديگر ، كه نام او و نام پدر و هم نسبتش با شخص مورد ترجمه و عنوان در اين اوراق توافق دارد ، ليكن از او متأخر است و از هشام پسر عروه روايت مىكند ، نه از خود عروه ، و « ثقه » بودنش مورد تأمل و ترديد ابن حبان قرار گرفته ، مربوط و متعلق باشد و شايد هم همين شخص باشد كه در اينجا عنوان شده و موضوع ترجمه است و « ثقه » بودن او مورد اختلاف است ميان ابن اثير ( صاحب لباب ) و ميان ابن حبان .\r\n","description":"","footnote":"","page_name":" 480 ","page_number":524},
  {"content":"\r\n- 3 - زبيدى\r\nابو الهذيل محمّد بن وليد زبيدى « 1 » .\r\nزبيدى ، به گفتهء ابو اسحاق ، در سال يك صد و چهل و هشت ( 148 ) وفات يافته است .\r\nاز محمد بن سالم حكايت شده كه اين مضمون را گفته است :\r\n« من در رصافه نزد ابن شهاب ( زهرى ) قرآن مىآموختم . روزى محمّد بن وليد زبيدى را نزد او ديدم ابن شهاب ، مرا گفت : نزد زبيدى قرآن بخوان و از او فراگير چه زبيدى بر همهء علوم من احاطه دارد و همهء آن چه را من مىدانم او مىداند »\r\n- 4 - اوزاعى\r\nابو عمرو عبد الرحمن بن عمرو بن يحمد « 2 » اوزاعى .\r\nاوزاعى به گفتهء ابو اسحاق از اسيران يمن بوده و خود او از قبيلهء « اوزاع » نبوده است و در سال هشتاد و هشت متولد شده و در سال يك صد و پنجاه و هفت ( 157 ) به سنّ شصت و پنج سال وفات يافته است .\r\n\r\n","description":"","footnote":"\r\n« 1 » كلمهء زبيد ( مصغر بر وزن جنيد ) قبيله ايست از مذحج و اسم زبيد ، منبه بوده است و زبيد ( بر وزن شهيد ) شهرى است در يمن كه جمعى از علماء بدان نسبت داده شده‌اند چنان كه به اول هم گروهى از صحابه و از علماء منسوب شده‌اند و عمرو بن معديكرب به آن منسوب است .\r\n« 2 » در نسخه چاپى طبقات الفقهاء جد اوزاعى به نام « محمد » ضبط شده ليكن چنان كه در تاريخ ابن خلكان ضبط شده و ممقانى از كتاب « تهذيب الاسماء » نقل كرده « يحمد » ( بضم ياء مثناة تحتانى و سكون حاء مهمله و كسر ميم و دال مهمله ) درست است نه محمد .\r\n","page_name":" 481 ","page_number":525},
  {"content":"\r\n\r\n\r\nابن نديم ، او را از قبيلهء « اوزاع » « 1 » خوانده و وفاتش را به سال يك صد و پنجاه و نه ضبط كرده است .\r\nبقول ابو اسحاق ، اوزاعى در سن سيزده سالگى مورد استفتاء فقه بوده و فتوى مىداده است . باز همو از عبد الرحمن بن مهدى نقل كرده كه گفته است :\r\n« ما كان بالشّام احد اعلم بالسّنّة من الأوزاعى » باز همو از هقل بن زياد اين عبارت را آورده است :\r\n« اجاب الاوزاعى فى سبعين الف مسألة ! » گفته‌اند « هنگامى كه اوزاعى به مكَّه مشرف گشته چون خبر قدوم او به سفيان ثورى رسيده به پيشواز او شتافته تا در ذى طوى بوى رسيده پس ريسمان شتر او را از قطار باز كرده و به گردن خود افكنده و چون به مردم بر مىخورده مىگفته است : « الطَّريق للشّيخ » كسانى بسيار از اوزاعى فقه استفاده كرده و علم فرا گرفته‌اند كه از آن اشخاص شمرده شده‌اند : ابو اسحاق فزارى و عبد الله بن مبارك و هقل بن زياد و ابو العباس وليد بن مسلم و وليد بن مزيد و عمر بن عبد الواحد و عمر بن ابى سلمه و عقبة بن علقمه و محمد بن يوسف فريابى .\r\n\r\n","description":"","footnote":"\r\n« 1 » ممقانى از « تهذيب الاسماء » در بارهء كلمهء « اوزاع » اين مضمون را نقل كرده است : « در « اوزاع » اختلاف است به قولى بطنى از حمير و به قولى بطنى از همدان و به قولى ديهى است در « باب الفراديس » از دمشق و به قولى كلمهء نسبت است به « اوزاع القبائل » يعنى بقايا و فرقه هاى آنها كه از قبائل پراكنده مجتمع گرديده‌اند . » و در كتاب « اللباب فى تهذيب الانساب » ابن اثير چنين آورده شده است : « هذه النسبة إلى « الاوزاع » و هى قرى متفرقة فى ما يظن السمعاني بالشام فجمعت و قيل لها « الاوزاع » منها ابو عمرو عبد الرحمن بن عمرو الاوزاعى و الاوزاع التى ينسب إليها قرية خارج باب الفراديس توفى سنة 157 . قلت : هكذا ذكر ابو سعد : الاوزاع ، و الصواب ان الاوزاع بطن من ذى الكلاع من اليمن و قيل : الاوزاع بطن من همدان و قد قال بعض العلماء مثل قول ابى سعد الا ان الصحيح ما ذكرناه و المتأخر ينبغى ان يختار الاصح » .\r\n","page_name":" 482 ","page_number":526},
  {"content":"\r\n\r\nابن خلَّكان پس از اين كه در بارهء اوزاعى گفته است :\r\n« امام اهل الشّام لم يكن بالشّام اعلم منه » اين مضمون را آورده است :\r\n« اوزاعى در بيروت سكنى مىداشته و از زهرى و عطاء ، حديث استماع كرده و عبد الله مبارك و گروهى بسيار از او حديث ، اخذ و استماع كرده‌اند .\r\n« اوزاعى در بعلبك به سال هشتاد و هشت ( 88 ) و به قولى در سال نود و سه ( 93 ) متولد شده و در روز يكشنبه دو روز به آخر ماه صفر ماندهء از سال يك صد و پنجاه و هفت ( 157 ) در بيروت وفات يافته است » .\r\nمرگ اوزاعى به طورى غريب اتفاق افتاده است . ابن خلَّكان از « تاريخ دمشق » تأليف حافظ ، ابن عساكر نقل كرده كه « اوزاعى در بيروت به حمّام رفته بوده است صاحب حمّام را كارى پيش آمده كه ناگزير دست از كار كشيده و در حمّام را بسته و بىاين كه به ياد آورد كه اوزاعى در حمّام است از پى كار خود رفته چون به يادش آمده كه در را بر اوزاعى بسته بوده برگشته و اوزاعى را ديده كه بسوى قبله دراز كشيده و دست به زير گونه خود گذاشته و درگذشته است ! » ابو نعيم او را بعنوان :\r\n« و منهم العلم المنشور ، و الحكم المشهور ، الامام المسجّل و المقدام المفضّل . . » ياد كرده و نامه‌اى از او به منصور ، خليفه عباسى ، و هم مجلس نصيحت او را بوى ، به تفصيل آورده كه اگر هم در اين تفصيل ترديد و جاى سخن باشد برخى از رواياتى كه در طىّ آن آورده شده در خور توجه و كلماتى كه گفته شايستهء پيروى و تأثر است از جمله رواياتى كه در طى اين نصيحت و موعظهء به منصور آورده شده پيغمبر ( ص ) گفته است :\r\n« أيّما وال بات غاشا لرعيّته حرّم الله عليه الجنّة » و از جمله كلماتش در اين نصيحت و موعظه به منصور :\r\n","description":"","footnote":"","page_name":" 483 ","page_number":527},
  {"content":"\r\n\r\n\r\n\r\n« تدرى ما جاء فى تاويل هذه الآية عن جدّك ( ابن عباس ) ؟ « ما لهذا الكتاب لا يغادر صغيرة و لا كبيرة الَّا احصيها » قال : الصّغيرة ، التّبسّم و الكبيرة ، الضّحك » ابو نعيم كلماتى هم از او نقل كرده كه ناشى از درايت و حاكى از معرفت او است .\r\nاز جمله به موسى بن اعين گفته است :\r\n« يا ابا سعيد كنّا نمزح و نضحك فامّا اذا صرنا يقتدى بنا ، ما ارى ان يسعنا التّبسّم » و از جمله به پسر خود ، محمّد ، گفته است :\r\n« لو قبلنا من النّاس كلّ ما يعطونا لهنّا عليهم » و از جمله است : « من اكثر ذكر الموت كفاه اليسير و من علم انّ منطقه من عمله ، قلّ كلامه » باز ابو نعيم پس از اين كه گفته است : « الاوزاعى يكثر كلامه و مواعظه » و رسائله و هو احد ائمّة الدّين و اعلام المسلمين . . و من مسانيد احاديثه ما حدّثناه » به اسناد از اوزاعى از « محمد بن علىّ بن الحسين بن على بن ابى طالب ، ابو جعفر ( ع ) » از سعيد بن مسيّب از ابن عباس حديث كرده كه پيغمبر صلَّى الله عليه و سلَّم گفته است :\r\n« مثل الرّاجع فى صدقته كالكلب يأكل ثمّ يقيئ فيرجع فى قيئه فيأكله » روايتى ديگر نيز از اوزاعى از امام محمّد باقر ( ع ) از پدرش على بن الحسين ( ع ) از جدّش على بن ابى طالب ( ع ) از پيغمبر ( ص ) نقل كرده است كه على عليه السّلام از پيغمبر ( ص ) آيهء * ( « يَمْحُوا الله ما يَشاءُ وَيُثْبِتُ وَعِنْدَه أُمُّ الْكِتابِ » ) * را پرسيده و پيغمبر ( ص ) اين مضمون را بوى گفته است :\r\n« يا على ترا مژده مىدهم تو هم بعد از من امّت مرا مژده و بشارت ده : صدقه چنان كه سزاوار است ، و هم پرداختن و پيشه ساختن معروف و هم نيكى به پدر و مادر و هم صلهء رحم ، بدبختى و شقاوت را به سعادت و نيكبختى مبدّل مىسازد و بر عمر\r\n","description":"","footnote":"","page_name":" 484 ","page_number":528},
  {"content":"\r\n\r\nمىافزايد و از گرفتاريها و پيشآمدهاى بد و ناگوار نگهدار مىگردد » ممقانى ، بنقل از تهذيب الاسماء ، در ترجمهء اوزاعى اين مضمون را آورده است :\r\n« اوزاعى در عصر خود امام اهل شام بود و او را هيچ مخالف و مدافعى نمىبود اهل شام و مردم مغرب پيش از اين كه مذهب مالك را به پذيرند و به او بگرايند و به مذهبش درآيند بمذهب اوزاعى مىبوده و از فتاوى او پيروى مىداشته‌اند و به گفتهء حافظ عماد الدين مردم شام نزديك به دويست سال اوزاعى را ، در احكام فقه و فتاوى ، امام و پيشواى خود قرار داده بوده و از وى در مسائل دين پيروى مىداشته‌اند .\r\n« اوزاعى از اتباع تابعان است . . و ابو ذرعهء دمشقى گفته است : نام اوزاعى ، عبد العزيز بوده و او خود نام خويش را تبديل كرده و عبد الرّحمن را برگزيده و به جاى نام پيش نهاده است . . » تا آخر آن چه در ترجمهء وى از توصيف جلالت مرتبت ، و كمال فضل و فضيلت او ، و اجماع و اتفاق علماء بر ورع ، و زهد ، و كثرت عبادت ، و زيادى حديث و روايت ، و غزارت علم ، و قوّت فقه ، و شدّت تمسّك او به سنّت ، و براعت وى در فصاحت ، و جز اينها از كمال و جلال و تعظيم و تبجيل او نقل كرده و گفته است كه « اوزاعى از حضرت صادق عليه السّلام روايت نقل كرده و در كتاب « كافى » از او نقل شده است . » ابن نديم در كتاب « الفهرست » از مؤلَّفات اوزاعى دو كتاب زير را ياد كرده است :\r\n1 - السّنن فى الفقه .\r\n2 - المسائل فى الفقه .\r\n","description":"","footnote":"","page_name":" 485 ","page_number":529},
  {"content":"\r\n- 5 - تنوخى\r\nابو محمّد سعيد بن عبد العزيز تنوخى .\r\nتنوخى به سال يك صد و شصت و شش وفات يافته است .\r\nابو اسحاق در بارهء تنوخى اين جمله را گفته است :\r\n« فقيه اهل الشّام ، مع الاوزاعى و بعده » . ابو اسحاق بيش از اين نسبت به تنوخى چيزى نگفته در كتب ديگران هم در بارهء اين تنوخى « 1 » ترجمهء مستقلَّى ديده نشده است .\r\nصاحب « لسان الميزان » ، ابن حجر عسقلانى ، در اين كتاب كسى را بعنوان سعيد بن عبد العزيز بن بكره آورده ليكن از كنيه ( ابو محمد ) و از نسبت ( تنوخى ) براى آن كس يادى نكرده عين عبارت آن كتاب چنين است :\r\n« سعيد بن عبد العزيز بن بكرة ، تفرّد به عثمان بن عطاء ، احد الضّعفاء ، بهذا الباطل ، قاله عبد الرحمن المحاذلى حدّثنا عثمان عن سعيد بن عبد العزيز عن ابيه عن جدّه ، رفعه : انّ رجب شهر عظيم تضاعف فيه الحسنات ، و من صام منه يوما فكانّما صام سنة . . الحديث . و لا ذكر لسعيد و لا لأبيه فى شيء من كتب الرّواة و لا تعريف لحال احد منهم الَّا فى هذا الحديث الَّذى ذكره البخارى فى كتاب الضّعفاء »\r\n\r\n","description":"","footnote":"\r\n« 1 » محدث قمى در « هدية الاحباب » زير عنوان « التنوخى » چند كس را نام برده ليكن از تنوخى بالا يادى نكرده است . و كسانى را كه او نام برده همه متأخر از شخص بالا هستند از جمله است « قاضى ابو القاسم على بن محمد بن داود انطاكى بغدادى عالم به اصول معتزله و فقه بر مذهب ابو حنيفه ، قاضى بصره و اهواز وفات كرد در سنه 342 ( شمب ) و گاهى اطلاق مىشود تنوخى ، بر ابى على محسن بن على بن محمد بن ابى نعيم ، قاضى امامى صاحب كتاب « الفرج بعد الشدة » وفاتش سنه 384 ( شفد ) »\r\n","page_name":" 486 ","page_number":530},
  {"content":"\r\n\r\nابن اثير هم در « لباب . . » ذيل « التّنوخى » اين مضمون را نوشته است :\r\n« بفتح تاء سيّمين حروف و ضمّ نون مخفّفه و در آخر آن خاء معجمه ، اين نسبت به تنوخ است و آن نامى است براى چندين قبيله كه در قديم در بحرين اجتماع داشته و با هم بر يارى كردن بهم همسوگند بوده‌اند پس در بحرين اقامت گزيده و به اين نام خوانده شده‌اند چه « تنوخ » بمعنى اقامت است .\r\n« از ايشان است ابو العلا احمد بن عبد الله بن سليمان تنوخى معرّى عالم و اديب و شاعر معروف . . » تا آخر آن چه گفته و نام اشخاصى را از علماء تنوخ برده ليكن يادى از سعيد بن عبد العزيز نكرده است .\r\nابو نعيم نيز در كتاب « حلية الاولياء » ( جلد ششم صفحه 124 ) « سعيد بن عبد العزيز » را با اين كه كنيه يا نسبتى برايش بياورد عنوان كرده و كلمات و رواياتى هم از او آورده ليكن در هيچ يك از آنها اسنادى از عثمان بن عطاء در ميان نيست .\r\nو به گفتهء او « اسند سعيد عن جماعة من اعلام التابعين منهم نافع و الزهري و زيد بن اسلم و ابو الزبير و مكحول و ربيعة بن يزيد و يونس بن ميسرة و عبد الرحمن ، سلمة الجمعى و زياد و عثمان ابناء ابى سوده و يزيد بن مالك و غيرهم » از جمله كلمات سعيد است ، بنقل ابو نعيم ، : « الدّنيا غنيمة الآخرة » و از جمله روايات او از زيد بن اسلم از ابن عمر از پيغمبر ( ص ) است :\r\n« احثوا التّراب فى وجوه المدّاحين » به گمان مىرسد كه اين سعيد همان سعيد است كه ابو اسحاق او را عنوان كرده است و الله العالم .\r\nاكنون كه بار ديگر اين اوراق را نگاه مىكنم كه به چاپخانه داده شود آن چه را بعد از نوشتن قسمت بالا ( كه از جلد ششم صفحه 124 « حليه » نقل شده ) در جلد هشتم كتاب « حلية الاولياء » ( صفحه 274 ) بر خورده‌ام مىآورم :\r\nابو نعيم در اين جلد سعيد بن عبد العزيز را زير عنوان « و منهم المتحصّن بالحصن\r\n","description":"","footnote":"","page_name":" 487 ","page_number":531},
  {"content":"\r\nالحريز و الخوف و البكاء الازيز ابو محمد سعيد بن عبد العزيز » آورده و شمه‌اى از حالات و كلمات و روايات او نقل كرده است و در طى نقل روايات به اسناد از او نسبت تنوخى را بر نامش افزوده و در بارهء اسنادش چنين مرقوم داشته است :\r\n« اسند عن عدّة من التابعين منهم الزهري و زيد بن اسلم و اسماعيل بن عبيد الله بن ابى المهاجر و مكحول و سليمان بن موسى فى آخرين » و از جمله رواياتى كه به اسناد از سعيد از نافع از ابن عمر آورده اينست كه ابن عمر گفته است پيغمبر ( ص ) روز نحر ( عيد اضحى ) رمى جمره كرد و گفت « هذا يوم الحجّ الاكبر » و از آن جمله است روايت از « سعيد بن عبد العزيز تنوخى » از سليمان بن موسى از زهرى از انس كه گفت : پيغمبر ( ص ) گفته است : « الغبار فى سبيل الله اسفار الوجوه يوم القيامة » پس سعيد بن عبد العزيزي كه ابو نعيم در جلد ششم گفته و در اين وضع در بالا ياد شد اگر اشتباهى به تكرار رخ نداده باشد و تعدّد درست باشد بىگمان غير از تنوخى است كه هم اكنون از جلد هشتم ياد شد هر چند در زمان و در أسناد بسيار بهم نزديك و شبيه هستند .\r\nابو نعيم در جلد دهم هم سعيد بن عبد العزيز نامى را آورده و ترجمه مختصرى كرده كه در زمان ، متأخر است از تنوخى و آن ديگر .\r\n","description":"","footnote":"","page_name":" 488 ","page_number":532},
  {"content":"\r\n\r\nشاگردان اوزاعى\r\nچنان كه دانسته شد اوزاعى را شاگردانى بسيار بوده كه نام برخى از ايشان به مناسبتى در مواردى به ميان آمده و ياد گرديده است ، چون اينان نيز به حقيقت از فقيهان شام بشمارند و در عصر اول از عهد دوم ، زمام امر فقه و افتا را بدست مىداشته‌اند پس مناسب است اگر ، اجتناب از تطويل را ، عنوان كردن و ترجمه آوردن همهء مشاهير ايشان لازم نباشد از ياد كردن همهء آنان هم به كلى چشم پوشى به عمل نيايد .\r\nاز اين رو در اينجا ترجمهء سه تن كه از اكابر آن مشاهير شمرده شده‌اند بعنوان « متمّم طبقهء سيم » ( يا طبقهء چهارم ) ، با رعايت اختصار ، آورده مىشود :\r\n1 - عبد الله مبارك 181 يا 182 2 - وليد بن مسلم 194 3 - محمّد بن يوسف ؟\r\n","description":"","footnote":"","page_name":" 489 ","page_number":533},
  {"content":"\r\n\r\n- 1 - ابن مبارك\r\nابو عبد الرحمن عبد الله بن مبارك .\r\nعبد الله بن مبارك ، به گفتهء ابن خلَّكان به سال يك صد و و هيجده ( 118 ) در مرو متولَّد شده و در ماه رمضان از سال يك صد و هشتاد و يك ( 181 ) ( و به قولى يك صد و هشتاد و دو 182 ) در « هيت » « 1 » وفات يافته و او مولى بنى حنظله بوده است .\r\nابن خلَّكان در بارهء ابن مبارك اين مضمون را آورده است :\r\n« عبد الله بن مبارك علم و زهد را با هم فراهم آورده و از سفيان ثورى و مالك بن انس استفاده برده و فقه فرا گرفته و كتاب « الموطَّأ » مالك را از خود مالك روايت كرده است . عبد الله مردى سخت پارسا بوده ، از خلق بريده و به انزوا و گوشه نشينى دل بسته ، و گاهى هم شعر مىسروده او گفته است .\r\n\r\nقد يفتح المرء حانوتا لمتجره\r\nو قد فتحت لك الحانوت بالدّين\r\nبين الأساطين حانوت بلا غلق\r\nتبتاع بالدّين اموال المساكين\r\nصيّرت دينك شاهينا تصيد به\r\nو ليس يفلح اصحاب الشّواهين\r\n\r\nو از جمله سخنان او است : « تعلَّمنا العلم للدّنيا فدلَّنا على ترك الدّنيا »\r\n\r\n","description":"","footnote":"\r\n« 1 » بكسر هاء « هوز » و سكون ياء « حطى » بر وزن « صيت » شهرى است در كنار « فرات » و بالاى « انبار » از اعمال عراق ليكن « هيت » در بر شام ، و « انبار » در بر بغداد است و فرات ميان آن دو ، فاصله است چنان كه دجله ميان انبار و ميان بغداد فاصله است .\r\n","page_name":" 490 ","page_number":534},
  {"content":"\r\n\r\nصاحب « لسان الميزان » زير عنوان « عبد الله بن المبارك » گفته است :\r\n« شيخ ليس بمعروف ، روى عن ابى عوانة الوضّاح عن ابى الزبير عن جابر رضى الله عنه ، رفعه : « ليس منّي الَّا عالم او متعلَّم او همج لا خير فيه » ذكره الخطيب فى المتّفق . و الحديث منكر بهذا السّند » صاحب « قاموس الرجال » بعد از نقل اختلافات و اشتباهاتى در بارهء او كه نامش عبد الله يا عبد الجبّار « 1 » و ديدارش از حضرت سجاد ( ع ) و روايتش از ابو جعفر اوّل ، حضرت باقر ( ع ) ، يا ابو جعفر ثانى ، حضرت جواد ( ع ) ، و بيان خلط و خبطى كه در اين شئون شده و بعد از نقل قول طبرى ، در « ذيل » ، و نقل قول ابن قتيبه ، در « معارف » كه تولد ابن مبارك به سال يك صد و هجده واقع آمده و استنتاج اين كه ديدن او حضرت سجاد ( ع ) را ، كه در سال 95 وفات يافته ، و هم روايت او از حضرت باقر ( ع ) ، كه به سال يك صد و چهارده ( 114 ) رحلت كرده ناصحيح است و احتمال اين كه روايت او كه به گفتهء طبرى در « ذيل » و ابن قتيبه در « معارف » و ابن نديم در « فهرست » ، به سال يك صد و هشتاد و يك به هنگام باز گشت از جهاد در « هيت » وفات يافته ، از حضرت صادق تا حضرت رضا صحيح باشد ، چنين خلاصه و افاده كرده است .\r\n« و بالجمله تحقيق اينست كه موصوف به عبد الله مبارك دو مرد بوده است :\r\nيكى امامى است و متأخّر و ديگرى عامّى و متأخر از اواخر صادق عليه السّلام تا اوائل رضا عليه السّلام كه طبرى در « ذيل » در باره اش گفته است : « كان من الفقه و الادب و العلم بأيّام الناس و الشّعر به مكان » صاحب « هديّة الاحباب » ( محدّث قمى ) چنين نوشته است :\r\n« ابن المبارك ، عبد الله المروزي ، عالم زاهد عارف كان من تابعى التّابعين سمع جملة من العلماء و كان يقول اربع كلمات انتخبن من اربعة آلاف حديث : لا تثقنّ بالمرأة ، و لا تغترّنّ بمال ، و لا تحمل معدتك ما لا تطيق ، و تعلَّم من العلم ما ينفعك » و يروى له :\r\n\r\n","description":"","footnote":"\r\n« 1 » جامع الرواة اردبيلى ذيل « عبد الجبار بن المبارك النهاوندي » مراجعه شود .\r\n","page_name":" 491 ","page_number":535},
  {"content":"\r\n\r\n\r\nقد ارحنا و استرحنا من غدوّ و رواح\r\nو اتّصال به امير و وزير ذى سماح\r\nبه عفاف و كفاف و قنوع و صلاح\r\nو جعلنا اليأس مفتاحا لأبواب النّجاح »\r\n\r\n. .\r\nتوفّى بهيت سنه 181 ابن نديم در ترجمهء ابن مبارك اين مضمون را آورده است :\r\n« به هنگام مراجعت از جهاد در سال يك صد و هشتاد و يك ( 181 ) در هيت وفات يافته و از تأليفات او است :\r\n1 - كتاب السّنن فى الفقه .\r\n2 - كتاب التفسير .\r\n3 - كتاب التاريخ .\r\n4 - كتاب الزهد .\r\n5 - كتاب البرّ و الصلة » .\r\nابو نعيم ، عبد الله بن مبارك را زير عنوان :\r\n« و منهم السّخىّ الجواد ، الممهّد للمعاد ، المتزوّد من الوداد ، أليف القرآن و الحجّ و الجهاد ، جاد فساد ، و روجع فزاد ، ما له مشارك ، و فعله مبارك ، و قوله مبارك ، شاهانشاه عبد الله بن المبارك رضى الله تعالى عنه » آورده ( جلد سيم - از ص 162 ) آنگاه شرحى مفصل ، مشتمل بر حالات و كلمات و روايات او نقل كرده است .\r\nاز جمله در نقل از حالات او ، به اسناد از سفيان ثورى كه گفته است :\r\n« لو جهدت جهدى ان اكون فى السّنة ثلاثة ايّام على ما عليه ابن المبارك لم اقدر » .\r\nو به اسناد از محمد بن معتمر بن سليمان كه اين مضمون را گفته است : « پدر مرا پرسيدم كه فقيه عرب كيست ؟ گفت : سفيان ثورى . چون سفيان ثورى بمرد باز پرسيدم فقيه عرب كيست ؟ پاسخ داد : عبد الله بن مبارك » .\r\n","description":"","footnote":"","page_name":" 492 ","page_number":536},
  {"content":"\r\nباز به اسناد از عبيد بن جناد آورده كه گفته است عمرى « 1 » را شنيدم كه به اين مضمون مىگفت :\r\n« در اين روزگار كسى را شايستهء اين امر نمىدانم جز يك تن كه شبى بر من در آمد و سه شبانه روز با من مىبود و از من چيزهايى مىپرسيد غير آن چه مردم اين روزگار مىپرسند ، زبانى شيوا و بيانى رسا داشت جز اين كه لغت ، شرقى بود و به كنيهء ابو عبد الرحمن خوانده مىشد و غلامى با خود داشت به نام « سفير » .\r\n« عبيد گفت : عمرى را گفتيم : او عبد الله بن مبارك بوده است . پس عمرى گفت : شايسته چنين است . اگر كسى با من باشد كه اين امر را صالح باشد همو است » عبيد گفته است : منظور از « اين امر » : اقتداء بعلم است » باز هم به اسناد از « عبد الله بن المبارك شاهانشاه » ، از فقيمى از محمد بن حنفيه كه گفته است « ليس بحكيم من لم يعاشر بالمعروف من لا يجد من معاشرته بدّا ، حتّى يجعل الله له فرجا - او قال : مخرجا - » آنگاه ابن مبارك گفته است : « هذا مثلى و مثلكم » .\r\nاز عبد الله مبارك پرسيده‌اند : در خراسان با چه كسى همنشين هستى ؟ گفته است با شعبه و سفيان همنشين هستم . يعنى كتابهاى آنان را مىبينم .\r\n\r\n","description":"","footnote":"\r\n« 1 » بضم عين و فتح ميم ، نسبتى است به عمر بن خطاب و مراد از او ابو عثمان عبيد اللَّه بن عمر بن حفص بن عاصم بن عمر بن خطاب است كه به گفتهء ابن اثير در « اللباب » از قاسم و سالم و نافع و جز اين سه روايت مىكرده و شعبه و ثورى و مالك از او روايت دارند و به سال دويست و چهل و چهار ( 244 ) ( يا پنج 245 ) در گذشته و ثقه و حافظ بوده بخلاف برادرش عبد اللَّه ، و هم نسبتى است به عمر بن على بن ابى طالب ( ع ) كه گروهى هم به او منسوبند از آن جمله است ، به گفتهء ابن اثير : ابو طاهر محمد بن يحيى بن مظفر بن راعى محمد بن عمر بن على بن ابى طالب علوى عمرى از استراباد « شيخ اماميه و رئيس طايفه خود ، كه خود و پدر و جدش از خاندان حديث بشمارند و ابو سعد سمعانى از او روايت مىكند .\r\n","page_name":" 493 ","page_number":537},
  {"content":"\r\nبه عبد الله گفته شده است : تو پس از فراغ از نماز به كجا مىروى و چرا با ما نمىنشينى ؟ گفته است : مىروم با صحابه و تابعان مىنشينم . گفته‌اند : صحابه و تابعان كجا هستند ؟ پاسخ داده است : مىروم بعلم خود نگاه مىكنم پس آثار و اعمال آنان را ادراك مىكنم ، با شما كه به غيبت مردم مىپردازيد چه كنم . . ؟\r\nدر بارهء « رأى » اين طور گفته است :\r\n« ليكن الَّذى تعتمدون عليه هذا الاثر و خذوا من « الرّأى » ما يفسّر لكم الحديث » .\r\nاز ابو اسامه نقل شده كه گفته است : در طرسوس ، عبد الله مبارك را ديدم حديث مىگفت ، گفتم :\r\n« يا ابا عبد الرحمن من اين ابواب و تصنيف را كه شما وضع كرده‌ايد خوش ندارم و نمىپسندم . مشيخهء ما چنين نمىكردند و چنين نبودند . عبد الله بيست روز ، كار را ترك كرد و پس از آن روزى مىگذشتم ديدم مانند پيش شاگردان دورش فراهم شده‌اند و او حديث مىگويد . سلام كردم ، گفت : يا ابا اسامة ، شهوة الحديث . » ديگرى گفته است : با عبد الله مبارك فرا گرفتن علم را نزد مشايخ مىرفتيم ، گاهى به او مىگفتم : از كه استفاده كنيم ؟ پاسخ مىداد از كتابهاى خود .\r\nابو نعيم از سخنان عبد الله آورده است :\r\nمردى به عبد الله گفته است : آيا كسى مانده كه نصيحت كند ؟ پاسخ داده است آيا كسى مانده است كه نصيحت به پذيرد ؟\r\nديگرى از او پرسيده است : « من النّاس ؟ » گفته است : « العلماء » پرسيده است « فمن الملوك ؟ » پاسخ داده است « الزّهّاد » پرسيده است « فمن الغوغاء ؟ » جواب داده است « خزيمة و اصحابه « 1 » » پرسيده است « فمن السّفلة » گفته است :\r\n\r\n","description":"","footnote":"\r\n« 1 » اين خزيمه و اصحاب او كه به نظر عبد اللَّه مبارك از « غوغا » بشمار رفته‌اند بر من روشن نيست و شايد خزيمة بن يقطين برادر على بن يقطين بوده كه عبد اللَّه او و اصحابش را غوغاء » خوانده است .\r\n","page_name":" 494 ","page_number":538},
  {"content":"\r\n\r\n\r\n\r\n« الَّذين يعيشون بدينهم » و از كلمات او است « طلبنا الادب حين فاتنا المؤدّبون » و گفته است :\r\n« احبّ الصالحين و لست منهم و ابغض الطَّالحين و انا شرّ منهم » و پس از اين گفته اشعار زير را انشاء كرده است .\r\n\r\nالصّمت ازين بالفتى\r\nمن منطق فى غير حينه\r\nو الصّدق اجمل بالفتى\r\nفى القول ، عندى ، من يمينه\r\nو على الفتى بوقاره\r\nسمة تلوح على جبينه\r\nفمن الَّذى يخفى عليك\r\nاذا نظرت إلى قرينه ؟\r\nربّ امرئ متيقّن\r\nغلب الشّقاء على يقينه\r\nفازاله عن رأيه\r\nفابتاع دنياه بدينه\r\n\r\nو از روايات او آورده است ، به اسناد ، كه پيغمبر ( ص ) گفته است :\r\n« رأيت ليلة اسرى بى رجالا تقطع ألسنتهم بمقاريض من نار فقلت : من هؤلاء يا جبرئيل ؟ قال : هؤلاء خطباء من أمّتك يأمرون الناس بما لا يفعلون » .\r\nو باز به اسناد از ابن عمر كه پيغمبر ( ص ) بر مردى كه گوسفند مىدوشيده رسيده پس گفته است :\r\n« اذا حلبت فابق لولدها ، فانّها من ابرّ الدّوابّ » و باز به اسناد از عائشه از پيغمبر :\r\n« من يمن المرأة تيسير خطبتها و تيسير صداقها » و باز به اسناد از جابر كه گفته است از پيغمبر ( ص ) پرسيده شد كه آيا عمره واجب است ؟ گفت :\r\n« لا ، و ان تعتمروا خير لكم » عبد الله از مرگ در « هيت » خرسند نمىبوده و از خدا مىخواسته است كه : در آنجا\r\n","description":"","footnote":"","page_name":" 495 ","page_number":539},
  {"content":"\r\nنميرد ( شايد به واسطهء غريب بودن او يا به واسطهء نامأنوس بودن مردم آنجا بوده است ) ليكن مرگش در آنجا واقع شده است ابو نعيم نوشته است كه صاحب « حيره » از « هيت » به هارون رشيد ، خليفهء عباسى ، نوشت : مردى غريب در اينجا مرده است مردم بر جنازهء او فراهم آمدند پرسيدم كيست گفتند : عبد الله بن مبارك خراسانى . . » باز به اسناد از عبد الرحمن بن عبيد الله نوشته كه گفته است : در ماه رمضان از سال 181 نزد فضل بن عياض بوديم كه جوانى وارد شد و مرگ عبد الله را خبر داد .\r\nفضل گفت : خدايش بيامرزاد كه او را پس از مرگ جانشينى مانند نيست . و ابو اسحاق فزارى گفت : خود مرا دشمن دارم چون مىبينم چنان كه شايستهء ابن مبارك است در مرگ او تأثّر و اندوه ندارم .\r\n- 2 - وليد بن مسلم\r\nابو العباس وليد بن مسلم مولى قريش .\r\nوليد بن مسلم به گفتهء ابن نديم در سال يك صد و نود و چهار ( 194 ) در هنگام باز گشت از حجّ وفات يافته و از تأليفات او است :\r\n1 - كتاب السّنن فى الفقه 2 - كتاب المغازي\r\n","description":"","footnote":"","page_name":" 496 ","page_number":540},
  {"content":"\r\n\r\n- 3 - محمد بن يوسف\r\nابو عبد الله محمد بن يوسف واقد .\r\nابن نديم تحت عنوان « الفريابي الكبير » در بارهء او چنين افاده كرده است :\r\n« صاحب سفيان و از اهل قيساريه است . علم را از كوفيين فرا گرفته و كتابهاى زير را تأليف كرده است :\r\n1 - كتاب التّفسير .\r\n2 - كتاب الطَّهارة .\r\n3 - كتاب الصّلاة .\r\n4 - كتاب الصّيام .\r\n5 - كتاب الزّكاة .\r\n6 - كتاب المناسك . و بدين روش تا همهء كتب فقه « 1 » » ابن اثير در « اللَّباب فى تهذيب الانساب » ذيل عنوان « الفريابي » اين مضمون را آورده است .\r\n« بكسر فاء و سكون راء و فتح ياء آخر حروف و بعد از الف باء موحّده » ، اين نسبت به « فارياب » كه شهركى است در نواحى بلخ ، داده مىشود و در اين نسبت چنان كه « فريابى » گفته شده « فاريابى » و « فيريابى » ، با ياء ، نيز گفته مىشود .\r\n« گروهى اين نسبت را دارند كه از ايشان است ابو عبد الله محمد بن يوسف\r\n\r\n","description":"","footnote":"\r\n« 1 » منظور ابن نديم از اين جمله اين است كه محمد بن يوسف همهء كتب ( ابواب ) فقه را از « طهارت » تا « حدود و ديات » چنان كه تأليفات فقهى را ، در دوره هاى بعد ، بنا بر جمع همهء آنها در يك كتاب شده ، نوشته و در آنها همه تأليف داشته است .\r\n","page_name":" 497 ","page_number":541},
  {"content":"\r\nفريابى كه در قيساريّه ساكن بوده ، و آن شهرى است بر ساحل شام و مردم به آن جا رحلت مىداشته‌اند .\r\n« محمد بن يوسف از ثورى و اوزاعى و جز اين دو ، روايت مىكند و محمد بن اسماعيل بخارى و ابو محمد عبد الله بن عبد الرحمن سمرقندى ، و جز اين دو ، از او روايت مىكنند . و او مردى « ثقه » بوده است .\r\n« و از ايشان است ابو بكر جعفر بن محمد بن حسن بن مستفاض فريابى يكى از پيشوايان كه به شرق و غرب مسافرت داشته و مدتى قاضى دينور مىبوده و در بغداد سكنى گزيده و بسيار حديث گفته و مردم از او نوشته‌اند . »\r\n","description":"","footnote":"","page_name":" 498 ","page_number":542},
  {"content":"\r\n\r\n5 فقيهان تابعى مصر و طبقات ايشان\r\nاز فقيهان تابعى ، كه در مصر مىبوده و به اين عنوان ( فقاهت ) انتساب مىداشته و متصدى مقام افتاء گشته‌اند ، سه طبقه را ياد كرده‌اند .\r\nمشهورترين ايشان در طبقهء نخست دو تن بوده‌اند كه تاريخ وفات ايشان را در جايى نديده‌ام :\r\n1 - صنابحى ؟\r\n2 - جيشانى ؟\r\nاينك مختصرى از ترجمهء اين دو تن فقيه تابعى مصر كه از طبقهء نخست بشمار رفته‌اند آورده مىشود .\r\n","description":"","footnote":"","page_name":" 499 ","page_number":543},
  {"content":"\r\nنخستين طبقهء از فقهاء تابعى مصر\r\n- 1 - صنابحى\r\nابو عبد الله عبد الرّحمن بن عسيلهء صنابحى .\r\nابو اسحاق شيرازى ، صنابحى و جيشانى را با هم آورده و به همين اندازه كه در بارهء ايشان گفته است :\r\n« و هما من اصحاب عمر ، رضى الله تعالى عنه ، » اكتفا كرده است .\r\nابو نعيم زير عنوان :\r\n« و منهم المشمّر المسابق ابو عبد الله الصنابحى ، عبد الرحمن بن عسيلة » حالات و كلمات او و چند روايت از وى نقل كرده كه در جمله ، در حالت او ، به اسناد از محمود بن ربيع آورده كه اين مضمون را گفته است :\r\n« نزد عبادة بن صامت بوديم وى از بيمارى خود سخن مىگفت پس صنابحى از در درآمد . عباده گفت : هر كس از نگاه به مردى ، كه گويا بر فراز هفت آسمان بر آمده و آن چه را بايد ببيند ديده و آن را چنان كه ديده به كار بسته و بدان عمل كرده « 1 » ، شاد و خوشدل مىگردد به اين مرد ( صنابحى ) نگاه كند » .\r\nهمين مضمون را به اسناد از ابن مجير نيز نقل كرده است .\r\nاز كلمات صنابحى به اسناد از بعضى از « مشيخه » آورده كه مىگفته است :\r\n« الدّنيا تدعو إلى فتنة و الشّيطان يدعو إلى خطيئة و لقاء الله خير\r\n\r\n","description":"","footnote":"\r\n« 1 » كنايه است از اين كه يقين و ايمان داشته و به يقين خود عمل مىكرده است .\r\n","page_name":" 500 ","page_number":544},
  {"content":"\r\n\r\n\r\nمن الاقامة معهما » و مىگفته است : « انّا لا نرى الَّا بردا و حرّا فارحنا من الدّنيا » از روايات او به اسناد از مهاجر بن غانم كه صنابحى گفته است : ابو بكر صديق را شنيدم كه بر فراز منبر گفت :\r\n« قال النّبي ( ص ) من احبّ ان يسمع الله دعوته و يفرّج كربته ، فى الدّنيا و الآخرة فلينظر معسرا ، او ليضع له ، و من سرّه ان يقيه الله من فور جهنّم يوم القيامة و يجعله فى ظلَّه فلا يكن غليظا على المؤمنين و ليكن لهم رحيما » .\r\nو از روايات صنابحى به اسناد از عبادة بن صامت از پيغمبر ( ص ) آورده است « خمس صلوات كتبهنّ الله عزّ و جلّ على عباده من حفظ عليهنّ و لم يضيّعهنّ استخفافا بحقّهنّ كان له ، عند الله عهدا ان لا يعذّبه و من لم يأت بهنّ لم يكن له ، عند الله عهدا ، ان شاء رحمه ، و ان شاء عذّبه » ابن اثير در « اللَّباب » چنين آورده است :\r\n« صنابحى بضم صاد و فتح نون و باء موحّدهء مكسوره پس از الف و بعد از آن حاء مهمله . اين نسبت است به صنابح بن زاهر بن عامر بن . . و مراد از او ابو عبد الله ، عبد الرحمن بن عسيلهء صنابحى است كه از ابو بكر صدّيق و از عبادة بن صامت روايت مىكند و عطاء بن يسار و مرثد بن عبد الله يزنى از او روايت مىكند و او از صحابه نيست » .\r\n","description":"","footnote":"","page_name":" 501 ","page_number":545},
  {"content":"\r\n- 2 - جيشانى\r\nچنان كه در ترجمهء صنابحى اشاره شد ابو اسحاق در زير عنوان « ذكر فقهاء التّابعين بمصر » نوشته است :\r\n« فمنهم ابو عبد الله عبد الرحمن بن عسيلهء صنابحى و ابو تميم عبد الله بن مالك الجيشانى و هما من اصحاب عمر ، ( رض ) ، ثمّ انتقل الفقه إلى طبقه اخرى » در كتب ديگر هم به ترجمهء اين جيشانى برنخورده‌ام تنها ابن اثير « 1 » بعد از عنوان « الجيشانى » اين مضمون را آورده است :\r\n« بفتح الجيم و سكون الياء المثنّاة من تحتها و فتح الشّين المعجمة و آخرها نون . اين نسبت به جيشان بن عبدان بن . . قبيله ايست بزرگ از يمن و از ايشان است ابو سالم جيشانى كه از صحابه روايت مىكند . و گروهى بسيارند كه به اين نسبت خوانده مىشوند .\r\n« . . و هم جيشان موضعى است در يمن كه اسماعيل بن محمد جيشانى بدانجا منسوب است . . » بهر حال از جيشانى مورد بحث ، در هيچ يك از كتبى كه در دسترسم هست عنوانى نديده و به ياد ندارم .\r\n\r\n","description":"","footnote":"\r\n« 1 » « اللباب فى تهذيب الانساب » .\r\n","page_name":" 502 ","page_number":546},
  {"content":"\r\n\r\nطبقهء دوم از فقيهان تابعى مصر\r\nپس از در گذشت عبد الرحمن بن عسيلهء صنابحى و جيشانى ، فقه و افتاء در مصر به طبقهء دوم انتقال يافته است . از اين طبقه ( طبقه دوم ) شمرده و نام برده شده است ابو الخير ، مرثد بن عبد الله يزنى .\r\nابو الخير يزنى در اسكندريه منصب قضاء را به عهده داشته و قاضى اسكندريه بوده است . يزنى در سال نود هجرى ( 90 ) وفات يافته است .\r\nكسانى بسيار از يزنى علم فرا گرفته‌اند مانند بكير بن عبد الله و عمرو بن حارث و از همه شاگردان يزنى معروفتر ابو رجاء است ، كه به همين كنيه مشهور شده است .\r\nدر كتاب « اللَّباب . . » ذيل عنوان « يزنى » اين مضمون آورده شده است :\r\n« بفتح ياء و زاء و بعد از آن نون . اين نسبت به ذى يزن است كه بطنى است از حمير . . و به اين نسبت ، شهرت يافته است ابو الخير مرثد بن عبد الله يزنى مصرى كه از عمرو عاص و از پسرش عبد الله بن عمرو و از عقبة بن عامر و از ابو ايوب انصارى ، و غير اينان روايت مىكند ، و عبد الرّحمن بن شماسه و يزيد بن ابى حبيب و غير اين دو ، از او روايت مىكنند . يزنى به سال نود ( 90 ) در گذشته است » .\r\nابو رجاء كه از شاگردان مشهور و نامى ابو الخير است نامش يزيد و نام پدرش ابو حبيب و بنى عامر را مولى بوده است .\r\nگفته‌اند : نخستين كسى كه در مصر بحث و مذاكرهء علمى را در فروع احكام\r\n","description":"","footnote":"","page_name":" 503 ","page_number":547},
  {"content":"\r\n\r\n\r\nمتداول و معمول ساخته و احكام فقهى را مورد تحقيق و تشريح قرار داده و در مسائل حلال و حرام اظهار نظر كرده و به آنها فتوى داده همين يزيد بن ابو حبيب بوده است چه اين كه تا زمان او مذاكرات و مباحثات اهل علم در مصر بيشتر در پيرامن امور تاريخى مىبوده و او است كه توجه ايشان را به مسائل فقهى معطوف داشته است .\r\nابو رجاء چنان كه برخى گفته‌اند : يكى از سه تن دانشمند است كه عمر بن عبد العزيز خليفهء اموى ، ايشان را براى تصدّى افتاء ، در مصر ، معين و منصوب ساخته است .\r\nچون ابو الخير ، مرثد بن عبد الله و شاگردان او ، كه از همه مشهورتر ابو رجاء يزيد بن حبيب است ، در گذشته‌اند نوبهء فقاهت و افتاء به طبقهء سيّم ، كه از اكابر آن طبقه است ليث بن سعد ، انتقال يافته است .\r\nليث بن سعد مشهورترين كس از فقيهان مصر است در اين طبقه ( طبقهء سيم ) او شخصى بزرگ و فقيهى مهمّ بوده است . در اين اوراق به آوردن ترجمهء شمّه‌اى از شرح حال او اكتفاء مىگردد .\r\n","description":"","footnote":"","page_name":" 504 ","page_number":548},
  {"content":"\r\n\r\n\r\nطبقهء سيم از فقيهان تابعى مصر\r\nليث بن سعد مولى قيس بن رفاعه ، در اصل از مردم اصفهان و چنان كه از خودش نقل شده در سال نود و دو ( 92 ) يا نود و چهار ( 94 ) تولد يافته است . ليث بن سعد به سال يك صد و نود و پنج ( 195 ) وفات يافته است .\r\nنقل شده كه شافعى در بارهء ليث بن سعد گفته است :\r\n« اللَّيث افقه من مالك الَّا انّ اصحابه لم يقوموا به » خطيب بغدادى اين ليث را با عنوان « ابو الحارث فقيه مصر » آورده ( آغاز جلد 13 ) و نقل كرده كه او را مولى خالد بن ثابت بن . . فهمى گفته‌اند و خاندان او مىگويند : ما از مردم ايران و اهل اصفهان هستيم .\r\nليث ، به گفتهء خطيب ، از علماء مصر و حجاز شنيده و استفاده كرده و از عطاء بن ابى رباح و ابن ابى مليكه و ابن شهاب زهرى ، و نافع مولى عبد الله عمر و عبد الرحمن بن خالد فهمى و گروهى ديگر روايت كرده و عبد الله بن مبارك هيثم بن بشير و عبد الله بن وهب و يحيى بن بكير و چند تن ديگر مانند اينان از وى روايت و حديث كرده‌اند .\r\nليث ببغداد در آمده و حديث گفته و گروهى از اهل بغداد مانند حجين بن مثنى و منصور بن سلمه و يونس بن محمد و . . و هم گروهى از اهل بصره در بغداد از او شنيده و استفاده كرده‌اند .\r\n","description":"","footnote":"","page_name":" 505 ","page_number":549},
  {"content":"\r\n\r\nليث سال يك صد و شصت و يك ( 161 ) ببغداد رفته ، ابن بكير از او نقل كرده كه گفته است : چون ببغداد در آمدم ابو جعفر ، خليفهء عباسى - منصور - مرا گفت :\r\nولايت مصر را براى من مىپذيرى . گفتم : نه يا امير المؤمنين من ضعيفتر از آنم .\r\nمن مردى هستم از موالى . منصور گفت :\r\nبا حمايت من از تو ترا ضعفى نيست ليكن قصدت در اين كار ، نارسا و همّتت از انجام دادن كار من كوتاهست .\r\nخطيب به اسناد از عبد الملك بن يحيى بن بكير آورده كه گفته است : پدر مرا مىشنيدم كه مىگفت :\r\n« كسى را كاملتر از ليث بن سعد نديده‌ام : او فقيه البدن ( ؟ ) عربىّ اللسان بود قرآن و نحو را خوب مىدانست . حافظ شعر و حديث و خوش صحبت بود و همچنين پدرم با انگشت ، خصال او را مىشمرد تا بده رسيد آنگاه گفت : مثل او را نديده‌ام » باز به اسناد از ابن بكير از سعيد بن ابى ايوب آورده كه گفته است : اگر مالك و ليث در يك جا فراهم آيند مالك در برابر ليث گنگ خواهد بود و ليث او را به مزايده خواهد گذاشت ( كنايه از اين كه مسلَّط و صاحب اختيار او خواهد شد ) ليث مردى ثروتمند و با سخاء بوده سالى صد دينار براى مالك مىفرستاده است زمانى مالك به او از قرض خود نوشته پانصد دينار براى او فرستاده است . زمانى ديگر به او در بارهء جهاز دخترش نوشته و عصفر ( رنگى است زرد ) از او خواسته مقدارى بسيار زياد عصفر براى مالك به مدينه فرستاده است كه مالك پس از مصرف كردن آن چه از آن لازم داشته ما زاد آن را به پانصد دينار فروخته است ! سالى بيست هزار دينار و بقول پسرش بيست و پنج هزار و به قولى هشتاد هزار دينار عائدات و مستغلات املاك مىداشته و همه را بر مردم انفاق مىكرده به طورى كه هيچ گاه زكات بر او لازم نمىآمده روزى زنى از ليث يك من عسل خواسته او دستور داده است يك مشك عسل به آن زن بدهند كاتبش بوى گفته است : زن يك من عسل خواسته\r\n","description":"","footnote":"","page_name":" 506 ","page_number":550},
  {"content":"\r\n\r\nو تو دستور يك مشك مىدهى ! ! پاسخ داده : او به اندازهء خود خواسته و ما به اندازه‌اى كه خدا بر ما سعه داده به او بخشيديم .\r\n« كان اللَّيث له كلّ يوم اربعة مجالس يجلس فيها :\r\nامّا أوّلها فيجلس لنائبة السّلطان فى نوائبه و حوائجه . و كان اللَّيث يغشاه السّلطان . فإذا انكر من القاضي امرا او من السّلطان كتب إلى امير المؤمنين فيأتيه العزل » .\r\n« و يجلس لأصحاب الحديث و كان يقول : انجحوا اصحاب الحوانيت فإنّ قلوبهم معلَّقة بأسواقهم .\r\n« و يجلس للمسائل يغشاه النّاس فيسألونه .\r\n« و يجلس لحوائج النّاس ، لا يسأله احد من النّاس فيردّه ، كبرت حاجته او صغرت » خطيب در بارهء كثرت ثروت ليث و زيادت بخشش و كثرت علم وى و تاريخ ولادت و وفاتش به تفصيل سخن رانده و قضايائى آورده است . دو قضيّه از آنها كه تا حدّى به فقه ارتباط دارد در اينجا نقل مىگردد .\r\n1 - به اسناد از ابو الحسن خادم آورده كه گفته است : « من غلام زبيده ، زن هارون بودم روزى ليث را به فرمان هارون براى استفتاء مسأله‌اى حاضر كردند . زبيده در پشت پرده بود و من بالاى سر او ايستاده بودم .\r\n« هارون به ليث گفت : من سوگند ياد كرده‌ام كه مرا دو بهشت است . ليث او را سه بار سوگند داد كه آيا از خدا مىترسد ؟ هارون بر آن سوگند ياد كرد .\r\nپس ليث اين آيه را خواند : * ( « وَلِمَنْ خافَ مَقامَ رَبِّه جَنَّتانِ » ) * هارون قطيعه هاى بسيار از مصر به او اقطاع كرد .\r\n2 - به اسناد از ابو رجاء ، قتيبه ، آورده كه اين مضمون را گفته است :\r\n« با ليث از اسكندريه بر مىگشتيم با وى سه كشتى حركت مىكرد : يكى مطبخ\r\n","description":"","footnote":"","page_name":" 507 ","page_number":551},
  {"content":"\r\nاو را حمل مىكرد دوم عيالات او را و سه ديگر ميهمانان وى را .\r\n« ليث را عادت بر اين بود كه چون هنگام نماز مىرسيد به كنار شطَّ مىرفت و وضوء مىساخت و پسرش شعيب را مقدم مىداشت و به او اقتداء مىكرد . يك روز براى نماز شام ( مغرب ) بيرون آمديم شعيب نيامده بود . ليث پرسيد ، كجا است ؟ گفتند : تب كرده و بيمار شده است . پس ليث خود به پا خاست و اذان و اقامه گفت و به امامت ايستاد و در قرائت سورهء « و الشّمس و ضحيها » را خواند و « فلا تخاف عقباها » « 1 » را چنان كه در مصاحف اهل مدينه است و اهل عراق آن را غلطى از كاتب مىدانند قرائت كرد و « بسم الله الرحمن الرحيم » در قرائت ، به جهر گفت ، و به يك « سلام » آن هم با توجّه به جلو رو ، نماز را سلام داد » در « قاموس الرجال » ( در عنوان ليث بن سعد ) قسمت زيرا را كه خطيب در تاريخ آورده : « انّ اهل مصر ينتقصون عثمان حتّى نشأ فيهم ، اللَّيث فحدّثهم بفضائل عثمان فكفّوا عنه « 2 » نقل شده ، آنگاه مؤلف آن چنين گفته است :\r\n« و اقول : الرّجل ، علم الله ، لم يكن له غير رذائل « 3 » و انّما حدّثهم بجعائل وضعها له ، معاوية و ما اسفه اهل مصر حيث تركوا ما رأوا بعينهم من عمل عثمان و غرّوا بقول زور فيه »\r\n\r\n","description":"","footnote":"\r\n« 1 » آخرين آيه است از سورهء « الشمس » . شيخ طوسى در « تبيان » چنين آورده است « اقول : قرء اهل المدينة و ابن عامر : « فلا يخاف » و كذلك هو فى مصاحف اهل المدينة و اهل الشام ، الباقون بالواو و كذلك فى مصاحفهم » .\r\n« 2 » در تاريخ خطيب « فكفوا عن ذلك » آورده شده كه صريحتر است در رجوع ضمير به « انتقاص » و شايد صحيحتر باشد .\r\n« 3 » اين گونه تعبيرات مبالغه آميز است و قهرا تعصب انگيز كه بايد محققان از آن خوددارى داشته باشند .\r\n","page_name":" 508 ","page_number":552},
  {"content":"\r\nآن چه از كتاب تاريخ خطيب دانسته مىشود كسانى بسيار ، از بزرگان اهل تسنن « ثقه » بودن ، « ثبت » بودن ، « صحيح الحديث » بودن ، « اصحّ النّاس حديثا » و از اين گونه كلمات و عبارات را در بارهء ليث آورده‌اند و شايد « جهر » او به كلمهء « بسم الله » و « سلام » نماز به حال توجه به جلو رو ، تشيّع وى را مشعر باشد . بهر حال بنقل خطيب تولَّد ليث به سال نود و سه ( 93 ) و وفاتش در سال يك صد و هفتاد و پنج ( 175 ) واقع شده است .\r\n","description":"","footnote":"","page_name":" 509 ","page_number":553},
  {"content":"\r\n\r\n6 فقيهان تابعى كوفه و طبقات ايشان\r\nفقيهانى از تابعان كه در دورهء نخست از عهد دوم در كوفه مىزيسته و تحت عنوان « فقهاء كوفه » ياد شده‌اند چهار طبقهء از آنان در اين اوراق آورده مىشود :\r\nاز نخستين طبقه كه در « دورهء نخست » از « عهد دوم » در كوفه عالم به فقه و متصدّى فتوى بوده‌اند اشخاص زير در اينجا ياد مىگردند ( به ترتيب تقدّم سال وفات و بحسب قول بأقلّ ) :\r\n1 - علقمه 62 2 - مسروق 62 ( يا 63 يا 64 ) 3 - عبيده 73 4 - اسود بن يزيد 74 ( يا 75 ) 5 - شريح قاضى 78 6 - حارث اعور ؟\r\n","description":"","footnote":"","page_name":" 510 ","page_number":554},
  {"content":"\r\nطبقهء نخست از فقيهان تابعى كوفه\r\n- 1 - علقمه\r\nابو شبل علقمة بن قيس بن عبد الله .\r\nعلقمه نخعى ، عموى اسود و عبد الرحمن پسران يزيد بن قيس و خالوى ابراهيم نخعى است . به گفتهء ابو اسحاق ، علقمه در سال شصت و دو ( 62 ) وفات يافته و به منقول از رجال شيخ او و برادرش ، ابىّ بن قيس ، كه هر دو از اصحاب على ( ع ) بوده در جنگ « صفّين » به شهادت رسيده‌اند « 1 » » .\r\nقابوس بن ابى ظبيان ، بنقل ابو اسحاق ، اين مضمون را گفته است :\r\n« ابىّ را گفتم : چه گونه است كه تو مسائل دينى و فقهى را از اصحاب پيغمبر ( ص ) نمىپرسى و از علقمه سؤال مىكنى ؟ گفت : فرزندم ! بدان كه اصحاب پيغمبر ( ص ) نيز به او مراجعه و از او سؤال مىكردند »\r\n\r\n","description":"","footnote":"\r\n« 1 » عين عبارت رجال شيخ در « اصحاب على » چنين است : « علقمة بن قيس قتل بصفين و اخوه ابى بن قيس » اين عبارت كه صريح است در قتل علقمه در صفين و ظاهر است در قتل برادرش ابى نيز در آنجا ، مخالف است با همه اقوالى كه خطيب در تاريخ و برخى ديگر در كتب خود آورده‌اند چه بحسب اين اقوال ، زنده بودن علقمه تا سال شصت و يك مورد اتفاق است و چون كشته شدن ابى هم در صفين مورد اتفاق است شايد حرف « واو » در رجال شيخ پيش از كلمه « اخوه » سهوى از ناسخ باشد .\r\n","page_name":" 511 ","page_number":555},
  {"content":"\r\n\r\nممقانى ، از رجال كشّى ، از فضل بن شاذان ، آورده كه در بارهء علقمه گفته است :\r\n« من التّابعين الكبار و رؤسائهم و زهّادهم ، علقمة » و به گفتهء همو :\r\n« علقمه ، فقيه در دين و قارى كتاب خدا و عالم به فرايض بوده ، و در جنگ « صفّين » حاضر شده و يك پايش صدمه برداشته ليكن به شهادت نرسيده و آن كه در آن جنگ ، شهادت يافته برادرش ابىّ بن قيس بوده است » خطيب بغدادى در ترجمهء علقمه ( جلد دوازدهم ) چنين افاده كرده است :\r\n« علقمه از جمعى از صحابه : على و عمر و عثمان و عبد الله بن مسعود و حذيفة بن يمان و ابو درداء و سلمان فارسى ، و جز اينان ، روايت مىكند و گروهى از تابعان ابو وائل ، شفيق بن سلمه ، و عامر شعبى و ابراهيم بن يزيد نخعى و محمد بن سيرين و عبد الرحمن بن اسود و اشباه اينان از وى روايت مىكنند . » و هم گفته است : « علقمه در فقه و در حديث ، مقدّم بوده است » و باز اقوالى در بارهء افضل بودن علقمه از اسود نقل كرده است و از شعبى آورده كه گفته است :\r\n« بعد از اصحاب پيغمبر ( ص ) فقيهان كوفه از عبد الله بن مسعود استفاده مىكرده و اصحاب او مىبوده‌اند و آن فقيهان عبارتند از علقمة بن قيس نخعى و عبيدة بن قيس مرادى و . . » و از ابراهيم نقل كرده كه گفته است :\r\n« اصحاب عبد الله بن مسعود كه قرائت قرآن مىداشتند و مردم آراء فقهى ايشان را پيروى مىكردند اين شش تن بودند : علقمه و اسود و مسروق و عبيده و عمرو بن شرحبيل و حارث بن قيس » خطيب در تاريخ وفات علقمه چند قول نقل كرده : شصت و يك ( 61 ) و شصت و دو ( 62 ) و شصت و سه ( 63 ) و شصت و پنج ( 65 ) و حتّى هفتاد و دو ( 72 ) و هفتاد و سه ( 73 ) ليكن بيشتر همان سال شصت و يك ( 61 ) را گفته‌اند سنّ وى به هنگام وفات ، گفته‌اند ، نود سال بوده است .\r\n","description":"","footnote":"","page_name":" 512 ","page_number":556},
  {"content":"\r\nعلقمه و برادرش ابىّ در جنگ « صفين » ركاب على ( ع ) و از اصحاب او بوده‌اند . علقمه در آن جنگ يك پاى خود را از دست داده و برادرش ، ابىّ ، شهادت يافته و به گفتهء خطيب ، در جنگ نهروان هم علقمه با على ( ع ) بوده و شمشيرش از خون خوارج رنگين .\r\nكشّى ، بنقل « قاموس الرجال » گفته است : « و كان الحارث اخوه جليلا فى الفقه و كان اعور و مرّ فى الأصبغ ( يعنى فى ترجمته ) خبر فى كون علقمة من ثقات امير المؤمنين و من مصابيح النّخع » .\r\n- 2 - مسروق\r\nابو عائشة ، مسروق بن اجدع بن مالك همدانى « 1 » .\r\nمسروق ، به گفتهء ابو اسحاق ، در سال شصت و سه ( 63 ) و بنقل ممقانى ، از كتاب جامع الاصول ، در سال شصت و چهار ( 64 ) و به قولى در سال شصت و دو ( 62 ) در كوفه وفات يافته است . خطيب سال\r\n\r\n","description":"","footnote":"\r\n« 1 » ابن اثير در ذيل « الهمداني » ( اللباب ) بعد از اين كه آن را بفتح هاء و سكون ميم و فتح دال مهمله ضبط كرده گفته است : « اين نسبت است به همدان ، و نام او سلمة بن مالك بن يشجب بن يعرب بن قحطان است . و همدان قبيله ايست بزرگ كه گروهى بسيار از شعراء و فرسان و علماء به آن نسبت يافته‌اند . از آن جمله است ، ابو عامر ( ظاهرا محرف ابو عائشه باشد ) مسروق بن اجدع بن كه در كودكى دزديده شده و پس از پيدا شدن به نام مسروق شهرت يافته است .\r\n","page_name":" 513 ","page_number":557},
  {"content":"\r\n\r\nمرگ او را شصت و دو ( 62 ) و شصت و سه ( 63 ) به سن شصت و سه سالگى نقل كرده است .\r\nاز شعبى منقولست كه شريح و مسروق را نام برده آنگاه گفته است : « كان مسروق اعلم بالفتوى » . ابو اسحاق از على عليه السّلام آورده كه گفته است :\r\n« يا اهل الكوفة لن تعجزوا ان تكونوا مثل الهمداني و السّلماني ، انّهما شرطا رجل » « 1 » .\r\nممقانى از جامع الاصول مضمون زير را در بارهء مسروق حكايت كرده است .\r\n« مسروق پيش از رحلت پيغمبر ( ص ) ، اسلام آورده و صدر اوّل از صحابه مانند ابو بكر و عمر و عثمان و على و ابن مسعود را ادراك كرده و ديده است ، و از عثمان چيزى روايت نكرده .\r\n« مسروق يكى از فقيهان و از اعلام است . مسروق خواهر زادهء عمرو بن معديكرب دلاور مشهور عرب است . عائشه او را پسر خود خوانده و به همين مناسبت مسروق دختر خويش را عائشه ناميده و كنيهء خود را از نام دختر خويش اختيار كرده است .\r\nمسروق ، در جنگ خوارج با على ( ع ) بوده و در ركاب وى با خوارج جنگيده .\r\nشعبى و ابراهيم نخعى و ابو وائل ، شقيق ، و گروهى ديگر از او روايت كرده‌اند . » ابو نعيم ، در حليه ، مسروق را ابو عائشه ، مسروق بن عبد الرحمن همدانى كوفى ، عنوان كرده و به اسناد از ايّوب طائى آورده كه ايّوب اين مضمون را گفته است :\r\n« شعبى را از مسأله‌اى پرسيدم گفت : من كسى را از مسروق در هيچ افقى از آفاق ، طالب علمتر نمىدانم » باز همو در بارهء مسروق آورده كه : « كان لا يأخذ على القضاء اجرا و يتأوّل هذه الآية : انّ الله اشترى من المؤمنين أنفسهم بأنّ لهم الجنّة » .\r\n\r\n","description":"","footnote":"\r\n« 1 » « شرط بالتحريك نشان اشراط الساعة : نشانهاى قيامت . اشراط المال : ارذالها . و اشراط القوم : اشرافهم و هو من الاضداد » ( صراح اللغة ) .\r\n","page_name":" 514 ","page_number":558},
  {"content":"\r\nخطيب در « تاريخ » مسروق چنين عنوان كرده است :\r\n« مسروق بن اجدع بن مالك ، و هو مسروق بن عبد الرحمن ابو عائشة الهمداني ، كوفىّ . يقال : انّه سرق و هو صغير ثمّ وجد فيسمّى مسروقا » .\r\nو اين مضمون را از قول مسروق گفته است :\r\n« عمر بن خطاب را ديدم از نام من پرسيد گفتم : مسروق بن اجدع ، عمر گفت : پيغمبر را شنيدم كه گفت : « الأجدع شيطان » پس تو مسروق بن عبد الرحمن هستى » و از قول شعبى نقل كرده كه گفته است : من در ديوان ديدم كه او را مسروق بن عبد الرحمن ثبت و ضبط كرده بودند . مسروق در جنگ با خوارج نهروان در ركاب على بوده است . » و هم از قول شعبى آورده كه گفته است : مسروق ، فتوى را از شريح عالمتر و شريح به كار قضاء از مسروق داناتر بود و شريح از مسروق استشاره مىكرد و مسروق از وى استشاره نمىداشت » .\r\nو از قول سفيان ثورى اين مضمون را آورده است « مسروق بعد از علقمه باقى بود و هيچ كس بر او برترى نداشت . و به اسناد از احمد بن عبد الله عجلى آورده كه چنين گفته است :\r\n« مسروق بن الأجدع يكنى ابا عائشة ، كوفىّ ، تابعىّ ، ثقة . و كان احد اصحاب عبد الله ، الَّذين يقرؤن و يفتون و كان يصلَّى حتى تورّم قدماه »\r\n","description":"","footnote":"","page_name":" 515 ","page_number":559},
  {"content":"\r\n\r\n- 3 - عبيده\r\nابو مسلم ، يا ابو عمرو ، عبيدة « 1 » ( بر وزن عقيده ) بن عمرو سلمانى « 2 » مرادى همدانى .\r\nبقول ابو اسحاق ، و برخى ديگر ، عبيده به سال هفتاد و دو ( 72 ) و به قولى به سال هفتاد و سه ( 73 ) در گذشته است .\r\nعبيده دو سال پيش از وفات پيغمبر ( ص ) به اسلام در آمده ليكن به ديدار پيغمبر ( ص ) فائز نشده است .\r\nابو اسحاق گفته است : « مردم مىگفته‌اند : در كوفه از عبيده و حارث اعور كسى به فرايض عالمتر نيست .\r\nعبيده در مسجد كوفه مىنشسته و چون فريضه‌اى كه در آن حدى ( هكذا . ظ :\r\nجدّى ) بوده بر شريح وارد مىشده آن را به عبيد ارجاع مىداده است .\r\nبرقى و علامهء حلى ، بنقل ممقانى ، عبيده را از اصحاب على ( ع ) بلكه از اولياء اصحاب آن حضرت شمرده‌اند . از ابن داود هم نقل شده كه در رجال خود عبيده را توثيق كرده و او را از اصحاب على ( ع ) بشمار آورده است .\r\nدر اخبار صفّين از كتاب نصر بن مزاحم در عداد قارئان قرآن ، كه با على ( ع )\r\n\r\n","description":"","footnote":"\r\n« 1 » ضبط اين كلمه را ممقانى از لاهيجى بدين صورت نقل كرده است .\r\n« 2 » ممقانى پس از ضبط كلمه بفتح سين و سكون لام چنين افاده كرده است : اين نسبت است به « سلمان » كه بطنى از « مراد » و مراد بطنى از « مذحج » است . و اگر كسى منسوب به اين بطن نباشد پس نسبت خواهد بود به « سلمان » كه نام منزلى است ميان عين صيد و و اقصه ، يا عقبه يا واقعه ، يا نسبت خواهد بود به « سلمان » كه در قديم نام آبى بوده يا بفتح لام است تا نسبت باشد به شهر سلميه بفتح سين و لام و سكون ميم و فتح ياء كه شهرى است نزديك حمص » .\r\n","page_name":" 516 ","page_number":560},
  {"content":"\r\nبوده و بر معاويه احتجاج كرده و راجع به « ترك جنگ » رفت و آمد داشته‌اند ، عبيده سلمانى و علقمة بن قيس ، شمرده و ياد شده‌اند .\r\nابن ابى الحديد ( جلد اول صفحه 283 از شرح ) در ذيل « دعوة علىّ النّاس بالجهاد قبل وقعة صفّين » بنقل از نصر بن مزاحم چنين آورده است :\r\n« فاجاب عليّا عليه السّلام إلى السّير ، جلّ النّاس الَّا انّ اصحاب عبد الله بن مسعود اتوه ، فيهم عبيدة السّلماني و اصحابه انّا نخرج معكم و لا نترك عسكركم و نعسكر على حدة حتّى ننظر فى أمركم و امر اهل الشام فمن رأيناه اراد ما لا يحلّ له او بدا لنا منه بغى كنّا عليه .\r\n« فقال لهم علىّ عليه السّلام :\r\n« مرحبا و اهلا . هذا هو الفقه فى الدّين و العلم بالسّنّة . من لم يرض بهذا فهو خائن جبّار » « و اتاه آخرون من اصحاب عبد الله بن مسعود منهم الربيع بن خيثم و هم يومئذ أربعمائة رجل فقالوا : يا امير المؤمنين انّا شككنا فى هذا القتال ، على معرفتنا بفضلك و لا غناء بنا و لا بك و لا بالمسلمين عمّن يقاتل العدوّ فولَّنا بعض هذه الثّغور نكمن ثمّ نقاتل عن اهله . فوجّه علىّ عليه السّلام ربيع بن خيثم على ثغر الرّىّ فكان اوّل لواء عقده علىّ عليه السّلام بالكوفة لواء ربيع بن خيثم » بنا به اين نقل عبيده در عداد اصحاب ابن مسعود بوده و نسبت وى به ابن مسعود بيشتر شهرت داشته است .\r\nاز كتاب « كشف الغمّه » نقل شده كه عبيده پيش از خلافت على ( ع ) شغل قضاء مىداشته و در زمان خلافت آن حضرت نيز متصدّى آن شغل بوده است .\r\nابن اثير در كتاب « اللَّباب . . » كلمهء « سلمانى » را بفتح سين و سكون لام دانسته و گفته است « و اصحاب الحديث يفتحون اللام » آنگاه اين مضمون را آورده است :\r\n","description":"","footnote":"","page_name":" 517 ","page_number":561},
  {"content":"\r\n« و اين نسبت است به سلمان بن يشكر بن . . و مشهور به اين نسبت است عبيدة بن عمرو ، و بقول برخى عبيدة بن قيس ، سلمانى كه از اصحاب ابن مسعود و علىّ بوده و از اين دو ، و غير اين دو از صحابه ، روايت كرده و دو سال پيش از اين كه پيغمبر ( ص ) وفات كند اسلام اختيار كرده است و شعبى و ابراهيم نخعى و ابن سيرين و جز اينان ، از او روايت مىكنند . و به سال هفتاد و دو ( 72 ) از هجرت وفات يافته است » .\r\nخطيب در تاريخ پس از اين كه عبيده را بعنوان « عبيدة السلماني المرادي الهمداني » آورده ترديد در نام او به عبيده يا عباده و در نام پدرش به قيس و عمرو و در كنيه اش به ابو مسلم و ابو عمرو را از كسانى نقل كرده و سماع او را از گروهى از صحابه و روايت گروهى از تابعان را از وى ، ياد نموده و به اسناد از او اين مضمون را حكايت كرده كه گفته است :\r\n« چون از جنگ نهروان پرداختيم و خوارج كشته شدند علىّ گفت :\r\n« در ميان كشتگان جستجو كنيد چه اگر اينان همان كسانى باشند كه پيغمبر مرا از آنان خبر داد مردى مخدج اليد ( كوتاه و ناقص دست ) در ميان ايشان خواهد بود » « پس ما به جستجو پرداختيم و چنان كسى را يافتيم پس على را آگاه ساختيم على آمد و كنار آن كشته ايستاد و سه بار بانك داد « الله اكبر » .\r\n« آنگاه گفت :\r\n« اگر نه اين است كه شما را دهشت و سرگشتگى و شادى بىاندازه مىگيرد هر آينه شما را از آن چه خدا بر زبان پيغمبرش در حقّ قاتلان اينان مقدّر فرموده خبر مىدادم » .\r\n« من گفتم :\r\n« يا على آيا تو خود اين را از پيغمبر شنيدى ؟\r\n« گفت :\r\n","description":"","footnote":"","page_name":" 518 ","page_number":562},
  {"content":"\r\n\r\n« آرى به پروردگار كعبه . آرى به پروردگار كعبه . آرى به پروردگار كعبه ( سه بار تكرار كرد ) » باز خطيب به اسناد از محمد بن سيرين آورده كه وى اين مضمون را گفته است :\r\n« من در كوفه چهار تن را كه بعنوان فقاهت شهرت داشتند ادراك كردم پس هر كس نخستين آنان را حارث ، مىگفت دوم را عبيده نام مىبرد و هر كس عبيده را نخستين مىشمرد حارث را دومين مىگفت بعد از اين دو ، علقمه و شريح را نام مىبردند » « پس از آن ابن سيرين چنين گفته است :\r\n« . . و كسانى كه شريح نازلترين آنان بشمار آيد مردانى سخت بزرگ و بلند پايه‌اند » .\r\n- 4 - اسود نخعى\r\nابو عمرو ، و به قولى ابو عبد الرحمن ، اسود بن يزيد بن قيس نخعى برادرزادهء علقمة بن قيس .\r\nاسود ، به گفتهء ابو اسحاق در سال هفتاد و پنج ( 75 ) و بنقل از مختصر ذهبى در سال هفتاد و چهار ( 74 ) وفات يافته است .\r\nاز شعبى پرسيده شده كه علقمه افضل بوده يا اسود ؟ در پاسخ گفته است :\r\n« كان علقمة مع البطيء ، و هو يدرك السّريع » از مختصر ذهبى نقل شده كه در آن ، اسود چنين وصف شده است :\r\n« انّ له ثمانين حجّة و عمرة و كان يصوم حتّى يخضرّ و يصفرّ و يختم فى ليلتين » .\r\n","description":"","footnote":"","page_name":" 519 ","page_number":563},
  {"content":"\r\nاز كتاب « التّقريب » ابن حجر اين مضمون نقل شده كه اسود مردى فقيه ، ثقه و از مخضرمان « 1 » بوده و حديث ، زياد مىدانسته است .\r\nشيخ در رجال خود ، بنقل ممقانى ، اسود را از اصحاب على ( ع ) شمرده است .\r\nدر « لباب » پس از اين كه نخع را بفتح نون و خاء و بعد از آن عين مهمله ضبط كرده و آن را قبيله‌اى از مذحج گفته و اسم نخع را جسر بن عمرو بن . . ياد و وجه تسميه را « لأنّه انتخع من قومه - اى بعد عنهم - » نقل نموده اين مضمون را آورده است :\r\n« و به اين قبيله گروهى بسيار از علماء نسبت داده شده‌اند كه از ايشان است علقمة بن قيس بن يزيد بن قيس . صاحب ابن مسعود و بزرگترين اصحاب او كه از او و از علىّ و غير اين دو روايت مىكند . . و هم از ايشان است اسود بن يزيد بن قيس برادرزادهء علقمه كه او هم از ابن مسعود روايت مىكند و از عائشه نيز و از غير اين دو .\r\nو شعبى و ابراهيم نخعى و جز اين دو از وى روايت مىكنند . و از ايشان است ابراهيم بن يزيد نخعى فقيه مشهور كه مادرش ، مليكه ، خواهر اسود بن يزيد است .\r\nو هم از ايشان است مالك بن حارث بن عبد يغوث معروف به اشتر نخعى كه يكى از سواركاران معروف و دلاوران به نام است و او را در فتح عراق و جنگ جمل و جنگ صفّين مقامهاى برجسته و نمايانى است و از اصحاب على ، رضى الله عنه ، بوده كه بدست معاويه در سال سى و هفت با عسل مسموم شده و در قلزم در گذشته و چون خبر به معاويه داده‌اند گفته است : انّ للَّه جنودا من عسل »\r\n\r\n","description":"","footnote":"\r\n« 1 » معنى « مخضرم » پيش از اين بيان و دانسته شد كه مراد از آن كسى است كه جاهليت و اسلام را ادراك كرده است .\r\n","page_name":" 520 ","page_number":564},
  {"content":"\r\n\r\n- 5 - شريح\r\nابو اميّه شريح بن حارث قاضى .\r\nشريح قاضى به قولى در سال هفتاد و هشت ( 78 ) به سنّ صد و ده سال و به قولى در سال هشتاد ( 80 ) به سن يك صد و بيست سال ( 120 ) و بنقل از مدائنى در سال هشتاد و دو ( 82 ) و بقول ابن خلَّكان در سال هشتاد و هفت ( 87 ) به سنّ صد سال وفات يافته و از اشعث هم نقل شده كه شريح به هنگام وفات يك صد و بيست سال داشته است .\r\nيافعى ، بنقل ممقانى ، در بارهء شريح اين مضمون را گفته است :\r\n« فقيه و شاعر و شوخ و داناترين مردم زمان ، بقضاء بوده . فطانت و ذكاء و معرفت و عقل و اصابت داشته است » ابن عبد البرّ و ابن منده و ابو نعيم او را از صحابه دانسته‌اند .\r\nدر عرب كسى را كه موى بر صورتش نرويد « اطلس » ( كوسه ) مىخوانند .\r\nچهار تن از بزرگان عرب چنين بوده‌اند كه آنان را بدين مناسبت « سادات طلس » خوانده‌اند يكى از ايشان همين شريح است ديگرى عبد الله زبير و سيم قيس بن سعد بن عباده و چهارم ايشان احنف بن قيس است .\r\nابن خلَّكان در بارهء شريح اين مضمون را نوشته است :\r\n« از كبّار تابعان بوده و جاهليّت را ادراك كرده و به فرمان عمر قضاء كوفه را داشته و شصت و پنج يا هفتاد و پنج سال اين شغل را متصدى بوده جز اين كه در فتنهء ابن زبير سه سال از كار قضاء دست كشيده و بر كنار بوده و از حجّاج بن يوسف استعفاء خواسته و او معافش داشته پس تا هنگام مرگ به هيچ وجه ميان دو تن بقضاء نپرداخته است » شريح مردى زيرك و فطن و شوخ بوده و در كارهاى قضائى خود هم گاهى دست از شوخى برنمىداشته است .\r\n","description":"","footnote":"","page_name":" 521 ","page_number":565},
  {"content":"\r\n\r\nنقل شده كه روزى عدىّ بن ارطاة به مرافعه نزد شريح رفته و به او مراجعه كرده و بدين مضمون گفتگو ميان آن دو به ميان آمده است :\r\nعدىّ - تو كجايى ؟ خدايت به صلاح آورد .\r\nشريح - ميان تو و ميان ديوار ! عدىّ - به من گوش فرا ده .\r\nشريح - بگو مىشنوم .\r\nعدىّ - من از مردم شامم .\r\nشريح - از مكانى دور هستى .\r\nعدىّ - از اين شهر شما زن گرفته‌ام .\r\nشريح - به خوشى و آسودگى و مباركى .\r\nعدىّ - و مىخواهم او را با خود به شام ببرم .\r\nشريح - مرد بزن خويش احقّ است .\r\nعدىّ - و با او حق سكنى شرط كرده و اين حقرا به او داده‌ام .\r\nشريح - الشّرط أملك ، بايد به شرط عمل شود .\r\nعدىّ - پس اكنون ميان من و زنم حكم فرما شريح - حكم كردم .\r\nعدىّ - به زيان كى ؟\r\nشريح - به زيان پسر مادرت ! عدىّ - به شهادت كى ؟\r\nشريح - به شهادت پسر خواهر خاله ات ! حكايت شده ( بنقل ابن خلَّكان ) كه روزى على ( ع ) ، در زمان خلافت خود با شخصى ذمّى مرافعه داشت با طرف خويش به نزد شريح رفت . شريح تعظيم او را به پاى خاست . على ( ع ) گفت : اين نخستين بى عدالتى و انحراف تو است از وظيفهء\r\n","description":"","footnote":"","page_name":" 522 ","page_number":566},
  {"content":"\r\nقضا كه ميان دو طرف اين فرق را گذاشتى ! آنگاه به ديوار تكيه داد و گفت : اگر خصم من از مسلمين مىبود من پهلوى او مىنشستم » نقل شده ( تاريخ ابن خلَّكان ) شريح روزى شترى را براى فروش عرضه داشت خريدار از او پرسيد : شيرش چطور است ؟ شريح پاسخ داد : در هر ظرفى كه مىخواهى به دوش . گفت : هموارى حركت آن چگونه است ؟ پاسخ داد : فرش بگستران و بخواب . گفت : تندروى آن بچه طريق است ؟ پاسخ داد : هر گاه آن را در ميان شتران ببينى چگونگى رهروى آن را مىبينى و مىفهمى ، تازيانه ات را آويز كن و بخواب . گفت : نيرومندى آن تا چه اندازه است ؟ پاسخ گفت : ديوار را هر چه مىخواهى بار كن . پس خريدار شتر را خريد و برد و اوصاف را در آن نيافت اين را با شريح اظهار داشت . شريح گفت : ترا دروغ نگفتم و تكذيب نمىكنم . خريدار از شريح اقالهء معامله را خواست خواهش او را پذيرفت و اقاله كرد .\r\nباز گفته شده : دو مرد ، مرافعه را نزد شريح رفتند يكى بى اين كه خود بفهمد اعتراف كرد . شريح بر او حكم كرد آن مرد گفت : آيا بدون « بيّنه » مرا محكوم مىكنى ؟ پاسخ داد به شهادت « ثقه » حكم دادم . پرسيد آن ثقه كيست ؟ گفت : پسر برادر عمويت ! ابو نعيم پس از اين كه او را به اين عبارت :\r\n« و منهم شريح بن الحارث الكندي « 1 » ، ابو أميّة القاضي ، كان من حاله التسليم و التّراضى و القيام على نفسه بالمحاسبة و التّقاضى » عنوان كرده شمّه‌اى از حالات و سخنان و اخبار و روايات او آورده است .\r\nاز جملهء حالات او نقل كرده كه او را درد پا به همرسيده پس آن را عسل ماليده\r\n\r\n","description":"","footnote":"\r\n« 1 » كندى بكسر كاف و سكون نون و بعد از آن دال مهمله ، به گفتهء ابن خلكان ، نسبت است به « كنده » و او ثور بن مرتع بن مالك بن و ثور را از آن رو « كنده » خوانده‌اند كه نعمت پدر خود را كفران كرده است ( كند : كفر ) .\r\n","page_name":" 523 ","page_number":567},
  {"content":"\r\nو در آفتاب نشسته در اين هنگام گروهى به عيادت او رفته و پس از حالپرسى گفته‌اند :\r\nآيا به پزشك نشان داده‌اى ؟ پاسخ داده است : آرى . پرسيده‌اند : او چه گفت ؟\r\nگفته است : وعدهء خير داد .\r\nبارى ديگر قرحه و ريشى در شصت او بيرون آمد به او گفتند : خوب بود آن را به پزشك نشان مىدادى گفت : پزشك خود آن را بر آورده است .\r\nدر « فتنهء » ابن زبير كه نه سال به طول انجاميده نه در آن باره از كسى خبرى پرسيده و نه به كسى خبرى داده و چون به او ، بر اين آرامش ، رشك مىبرده‌اند مىگفته است :\r\nليكن با آن چه در سينه و دل دارم چه كنم ؟ دو گروه بهم تاخته‌اند كه يكى از آنها نزد من محبوبتر است « 1 » .\r\nاز او پرسيده‌اند از چه راه به اين مقام از علم رسيدى ؟ پاسخ داده است : از برخورد با علماء كه از ايشان مىگرفتم و به ايشان مىدادم .\r\nاز كلمات او است :\r\nكسى به شريح گفته است : ترا به ياد مىآورم كه كم شأن و فرو پايه بودى . پاسخ\r\n\r\n","description":"","footnote":"\r\n« 1 » ابن خلكان اين مضمون را در طى ترجمه شريح آورده است :\r\nزياد بن ابيه به معاويه نوشته است : من براى تو عراق را با دست چپ ضبط كردم اكنون دست راست من بى كار و آمادهء خدمت و فرمانبردار است پس حجاز را هم به من واگذار . چون اين خبر به عبد اللَّه عمر كه در مكه بوده رسيده گفته است : خدايا دست راست زياد را از ما بازدار .\r\nپس دست راست زياد را ، در كوفه ، طاعون گرفته و پزشكان جدا كردن آن را لازم دانسته‌اند زياد با شريح مشورت كرده او سخنانى گفته كه زياد را از اين كار باز داشته و زياد همان روز مرده است . مردم كه از زياد بسيار ناراضى بوده و از او كينه مىداشته‌اند شريح را بر اين منع از قطع ، ملامت كرده‌اند او گفته است : زياد با من استشاره كرد و « المستشار مؤتمن » و گر نه اين بود ، من دوست داشتم كه دست او روزى و پايش روز ديگر و هر روزى يك لخت ديگر از اندام او قطع و جدا مىشد .\r\n","page_name":" 524 ","page_number":568},
  {"content":"\r\n\r\nداده است : ترا چنان مىبينم كه نعمت خدا را در بارهء غير خود مىشناسى ليكن آن را در بارهء خود نمىدانى و نمىبينى . و بروايتى ديگر گفته است : نعمت در حق غير را به ياد مىآورى و از نعمت در حق خود فراموش مىكنى ! آن مرد گفته است به خدا سوگند بر آن چه در تو مىبينم حسد مىورزم . پاسخ داده است : خدا از آن به تو سودى نمىدهد و به من زيانى نمىرساند .\r\nابو نعيم به اسناد از شعبى آورده كه از شريح نقل كرده كه عمر بوى چنين نوشته است :\r\n« اذا جاءك الشّيء فى كتاب الله فاقض به و لا يلفتنّك عنه رجال .\r\n« و ان جاءك ما ليس فى كتاب الله فانظر سنّة نبيّك ، عليه السّلام ، فاقض بها .\r\n« و ان جاءك ما ليس فى كتاب الله و لم يكن فيه سنّة من رسول الله ، صلَّى الله عليه و سلَّم ، فانظر ما اجتمع عليه النّاس فخذ به « 1 » » نخستين بارى كه عمر ، شريح را ديده و شناخته چنين بوده كه عمر اسبى از مردى خريده پس اسب را گرفته و آن را چنان راه برده كه به هلاكت نزديك شده پس صاحب اسب را گفته است : اسب خود را مىگيرى ؟ نپذيرفته و حكم در خواست كرده و شريح را بعنوان حكم معرّفى نموده عمر پرسيده است : شريح كيست ؟ گفته است شريح عراقى . پس نزد شريح رفته و قصّه را بوى گفته‌اند . او گفته است : يا امير المؤمنين يا اسب را چنان كه گرفته‌اى برگردان يا آن را به آن چه خريده‌اى نگهدار . عمر گفته است :\r\n« و هل القضاء الَّا هذا » آنگاه او را امر كرده كه به كوفه برود و كار قضا را متصدّى باشد .\r\n\r\n","description":"","footnote":"\r\n« 1 » در نامه‌اى كه ابو اسحاق در « طبقات الفقهاء » و بعضى ديگر در كتب خود از عمر به ابو موسى اشعرى آورده‌اند آخر آن چنين است « و الفهم افهم فى ما تلجلج فى نفسك مما ليس في بعض كتاب و لا سنة ثم اعرف الاشكال و الامثال فقس الامور عند ذلك بأشبهها بالحق » بنا بر اين عمل به « اجماع » در نامهء شريح و عمل به « قياس » در نامهء به ابو موسى از جانب عمر دستور داده شده است .\r\n","page_name":" 525 ","page_number":569},
  {"content":"\r\n\r\n\r\nاز روايات او است :\r\nبه اسناد ابو نعيم از شعبى از شريح از عمر كه پيغمبر ( ص ) گفته است :\r\n« يا عائشة انّ الَّذين فرّقوا دينهم و كانوا شيعا ، انّهم اصحاب البدع و اصحاب الأهواء و اصحاب الضّلالة من هذه الأمّة : يا عائشة انّ لكلّ صاحب ذنب توبة الَّا اصحاب الأهواء و البدع انا منهم بريء و هم منّي برآء » باز به اسناد ابو نعيم از شريح از عمر از پيغمبر صلَّى الله عليه و آله و سلَّم كه گفته است :\r\n« الجنّة مائة درجة : تسع و تسعون درجة لأهل العقل ، و درجة لسائر النّاس الَّذين هم دونهم » و از جمله قضاياى شريح كه ابو نعيم به اسناد از شريح آورده قضيه زير است :\r\nشريح گفته است :\r\nهنگامى كه على براى جنگ با معاويه مىرفته زرهى داشته كه مفقود شده است چون جنگ تمام شده و به كوفه برگشته آن را در دست مردى يهودى ديده كه مىخواسته است در بازار بفروشد على به يهودى گفته است : اين زره از آن من است و آن را نفروخته و به كسى هم نبخشيده‌ام . يهودى گفته است زره در دست من و مال من است على گفته است : نزد قاضى مىرويم پس بر شريح در آمده و على كنار شريح و يهودى جلو او نشسته‌اند . على گفته است : اگر نه اين است كه طرف من ذمّى است و پيغمبر ( ص ) تساوى با ذمّى را اجازه نكرده هر آينه با او در يك محلّ مىنشستم آنگاه بخواست شريح براى طرح دعوى گفت : اين زره كه در دست يهودى است به من تعلَّق دارد .\r\nشريح از يهودى پاسخ خواست . يهودى انكار و تصرف خود را اظهار كرد . شريح از امير المؤمنين « بيّنه » خواست . على گفت قنبر و حسن گواهند كه زره از من است شريح گفت : شهادت فرزند در حقّ پدر جائز نيست . على گفت : شهادت مردى كه از اهل بهشت است جائز نيست ! من خود از پيغمبر شنيدم كه گفت :\r\n","description":"","footnote":"","page_name":" 526 ","page_number":570},
  {"content":"\r\n\r\n\r\n« الحسن و الحسين سيّدا شباب اهل الجنّة » پس يهودى به سخن درآمد و چنين گفت : « امير مؤمنان مرا به نزد قاضى خود آورد و قاضى او به زيان او حكم داد و او را محكوم ساخت ، من خدا را گواه مىگيرم كه اين براى حقّ است : اشهد ان لا إله الا الله و انّ محمدا رسول الله و انّ الدّرع درعك ، كنت راكبا على جملك الاورق ( شتر خاكستر گون ) و أنت متوجّه إلى صفّين فوقعت منك ليلا ، فاخذتها .\r\nاين يهودى در ركاب على ( ع ) براى جنگ با خوارج نهروان رفت و در آنجا به شهادت رسيد .\r\nدر اينجا مناسب است ياد آورى شود كه اين شريح ( شريح بن حارث كندى - قاضى - ) غير از شريح بن هانى حارثى است كه همعصر او بوده و به گفتهء ابن اثير ( ذيل الحارثى ) در لباب : « . . شريح بن هانى ، الحارثى صاحب علىّ عليه الرضوان » و بنقل از ابن عبد البر « شريح جاهلى اسلامى ، يكنى ابا المقدام و هو من اجلَّة اصحاب علىّ عليه السّلام » ، و به گفتهء غير اين دو ، از اصحاب على ( ع ) بوده است .\r\nو اين شريح است ( شريح حارثى ) كه از جانب على ( ع ) به عمرو عاص پيام برده و عمرو را رنگ چهره برگشته و به ناراحتى گفته است : من كى مشورت و پند على را پذيرفته و كجا از امر او فرمان برده يا به عقيده و رأى او اعتناء داشته‌ام ! ؟ پس شريح او را سرزنش كرده و گفته است : اى پسر نابغه ! چه چيز ترا از پذيرفتن مشورت و اندرز كسى كه مولاى تو و سرور مسلمين است ، بعد از پيغمبر ( ص ) ، منع مىكند ؟\r\nبا اين كه ابو بكر و عمر كه از تو برتر و بهتر بودند با وى استشاره مىكردند و رأى او را به كار مىبستند . عمرو گفت : مانند من كسى با مانند تو شخصى سخن نمىگويد ! شريح گفت : به كدام يك از پدر و مادر خود از من رو بر مىگردانى ؟ آيا به پدر ناشناخته يا به مادر نابغه است ؟ ! نامه نوشتن به معاويه مبنى بر برائت حجر بن عدى و شهادت بر جلالت قدر و عظمت شأن او نيز مربوط است به اين شريح .\r\n","description":"","footnote":"","page_name":" 527 ","page_number":571},
  {"content":"\r\n- 6 - حارث بن اعور\r\nحارث اعور .\r\nابو اسحاق و غير او براى حارث كنيه و هم تاريخ وفات ياد نكرده‌اند .\r\nممقانى در « تنقيح المقال » گفته است چند كس به نام حارث ، معاصر و اعور يا مضاف به اعور ( به اين معنى كه پدرشان اعور باشد ) بوده‌اند كه از ايشان است حارث همدانى ( همين حارث است كه از اجداد شيخ بهاء الدين عاملى بوده و در شعر « يا حار همدان من يمت يرنى » منسوب به على ( ع ) مخاطب قرار گرفته است ) ، و بر اثر آن اشتراك اسمى ، در تاريخ وفات آنان اشتباه به همرسيده است .\r\nاين حارث ( همدانى ) خودش « اعور » بوده چنان كه معاصرش حارث بن قيس برادر ابىّ و علقمه را نيز برخى « اعور » گفته‌اند . معاصر و همنام ديگر اين دو حارث بن غيث اعور مىباشد .\r\nكشّى در كتاب « معرفة اخبار الرّجال » خويش ، تحت عنوان حارث اعور ، چند حديث از او آورده كه اشعار دارد بر اين كه حارث از اصحاب و دوستان و نزديكان على ( ع ) بوده است .\r\nممقانى نيز در آخر بحثى طويل تحت عنوان « حارث اعور » ، پس از نقل توثيق او از « شيخين خبيرين » : « طريحى و كاظمى » ، خودش حارث را بدين عبارت توثيق كرده است :\r\n« فالاقوى انّ الحارث الاعور ، غير مكنّى ، من الثّقات و روايته ، مع صحّة الطَّريق اليه ، من الصّحاح » ابو اسحاق در بارهء حارث اعور چنين آورده است :\r\n","description":"","footnote":"","page_name":" 528 ","page_number":572},
  {"content":"\r\n\r\n« در كوفه از حارث « 1 » و عبيده كسى به فريضه اعلم نبوده است » از ابن سيرين هم در بارهء حارث « 2 » اين مضمون ، منقول است :\r\n« من در كوفه چهار كسرا ديدم كه به فقه ، مشهور بودند و مردم ايشان را از فقيهان مىشمردند پس هر كس نخست نام حارث را ياد مىكند . عبيده را دوم و آن كس كه عبيده را نخست مىشمرد حارث را در درجهء دوم نام مىبرد و پس از اين دو فقيه ، سيم را علقمه و چهارم را شريح مىشمرند » آنگاه ابن سيرين گفته است :\r\n« فانّ اربعة اخسّهم شريح ، لخيار » ( چهار كس كه پستتر ايشان شريح باشد برجسته و برگزيده‌اند ) به گفتهء ابو اسحاق اين شش تن فقيه كوفه ، كه از تابعان طبقه نخست بشمار آمده‌اند همه از اصحاب و شاگردان عبد الله بن مسعود بوده‌اند .\r\nاز سعيد بن جبير نقل شده كه گفته است :\r\n« كان اصحاب عبد الله سرج هذه القرية » ( كوفه به اصحاب عبد الله مسعود روشن بوده است ) همين معنى را شاعرى به نظم آورده و گفته است :\r\n\r\nو ابن مسعود الَّذى سرج\r\nالقرية اصحابه ذوو الاحلام\r\n\r\nابن مسعود در ميان اصحاب پيغمبر ( ص ) از لحاظ شاگرد ، مردى خوشبخت بوده و غير از اين شش فقيه كه در اينجا نام برده شدند كسانى ديگر كه همه در عصر خود شهرتى مىداشته از شاگردان او بوده‌اند .\r\nاز شعبى منقول است :\r\n« ما كان من اصحاب رسول الله افقه صاحبا من عبد الله بن مسعود » ابراهيم تميمى گفته است :\r\n« كان فينا ستّون شيخا من اصحاب عبد الله »\r\n\r\n","description":"","footnote":"\r\n« 1 » محتمل است مراد از اين حارث ، ابن قيس باشد .\r\n« 2 » محتمل است مراد از اين حارث ، ابن قيس باشد .\r\n","page_name":" 529 ","page_number":573},
  {"content":"\r\n\r\nچنان كه از پيش گفته شد در كتب رجال ، عنوان « حارث اعور » بر چند كس اطلاق شده است كه از همه معروفتر پسر عبد الله و حارث پسر قيس است كه هر دو همدانى و هر دو از اصحاب على ( ع ) و هر دو فقيه بوده‌اند و هر دو از على ( ع ) روايت كرده‌اند .\r\nنخست ، بنقل از مروج الذهب مسعودى ، در زمان عبد الملك مروان وفات يافته و روايت كرده كه بر على ( ع ) وارد شده و على ( ع ) به او گفته است :\r\n« الا ترى إلى النّاس قد اقبلوا على هذه الأحاديث و تركوا كتاب الله ؟\r\nپس او با شگفتى گفته است : آيا مردم چنين كرده‌اند ؟\r\nعلى ( ع ) گفته است : آرى .\r\nآنگاه على ( ع ) گفته است : هان بدان كه از پيغمبر ( ص ) چنين شنيدم :\r\n« ستكون فتنة » پس گفتم : يا رسول الله در آن هنگام چه چيز از فتنه نگه مىدارد و بيرون مىآورد .\r\nپيغمبر ( ص ) گفت :\r\n« كتاب الله فيه نبأ ما كان قبلكم . . » و در آخر على ( ع ) به حارث گفت :\r\n« خذها إليك يا اعور » .\r\nو شايد همين حارث بوده كه ، بنقل از كشّى ، شعبى از او روايتى از على ( ع ) به اين عبارت :\r\n« . . اما انّه لا يموت عبد يحبّنى فتخرج نفسه حتّى يرانى حيث يحبّ و لا يموت عبد يبغضنى فتخرج نفسه حتّى يرانى حيث يكره » نقل كرده و پس از آن بوى ، از باب تعصّب و عناد ، گفته است :\r\n« اما انّ حبّه لا ينفعك و بغضه لا يضرّك » .\r\nو همين حارث است كه ابيات مشهور منسوب به على ( ع ) :\r\n\r\nيا حار همدان من يمت يرنى\r\nمن مؤمن او منافق قبلا\r\n\r\n","description":"","footnote":"","page_name":" 530 ","page_number":574},
  {"content":"\r\nكه در ديوان منسوب به آن حضرت است ، خطاب به او دانسته شده است .\r\nدوم آنان ، ابو موسى همدانى كوفى ، برادر علقمه و ابيّ ، پسران قيس ، است كه در ركاب على ( ع ) جنگ نهروان را حاضر بوده و خطيب ، به اسناد از محمد بن قيس همدانى ، از او ( در ترجمه اش - جلد ششم - ) روايت كرده كه اين مضمون را گفته است :\r\n« روز نهروان با على ( ع ) بودم كه گفت : ذو الثّديه را جستجو كنيد . ياران به جستجو پرداختند و او را نيافتند على ( ع ) افسرده شد و عرق بر پيشانى او مىنشست و مىگفت : دروغ نگفته و نمىگويم . پس كوششى بيشتر در جستن او به كار بردند و او را يافتند كه در گودالى زير كشتگان افتاده است . او را به نزد على آوردند على به سجده درآمد و گفت :\r\n« و الله ما كذبت و لا كذبت » و هم خطيب آورده است كه على ( ع ) ابو موسى همدانى را مالك ، و پدرش را حارث ناميده و به اين جهت خطيب يك بار او را زير عنوان « حارث بن قيس » و بار ديگر زير عنوان « مالك بن حارث » ترجمه كرده است « 1 » .\r\nصاحب قاموس الرجال پس از نقل قول و عقيدهء « مصنّف » ( ممقانى ) ( به خلاصهء اين كه : « گروهى « حارث اعور » را خود مردى جدا دانسته و برخى وجوه ديگر را احتمال داده‌اند : يكى اين كه همان « همدانى » است كه امير مؤمنان او را به ابيات « يا حار همدان . . » مخاطب ساخته است دو ديگر اين كه او حارث بن قيس است كه كشّى در باره اش گفته است « كان جليلا فقيها و كان اعور » سيم اين كه او حارث بن عبد الله اعور همدانى است كه « از اولياء على ( ع ) ياد گرديده است » ) در گفتهء مصنف ترديد كرده است و تحقيق را اين دانسته كه در اين باب دو قول و دو احتمال\r\n\r\n","description":"","footnote":"\r\n« 1 » خطيب اين قضيه را به اسناد از عبيدهء سلمانى ( چنان كه در ترجمه او آورده شد ) نيز نقل كرده است .\r\n","page_name":" 531 ","page_number":575},
  {"content":"\r\nبيش نيست : يكى ابن عبد الله و ديگر ابن قيس و پس از آن بدين مفاد اظهار نظر كرده است :\r\n« صحيح اين است كه « حارث اعور » كسى جز ابن عبد الله نيست چنان كه از برقى و طبرى و ذهبى و خبر كلينى و مختصر ذهبى و تقريب ابن حجر ، و ميزان الاعتدال و ابن ابى الحديد و صاحب اسماء رجال المشكاة ، بنقل ابن وحيد ، مستفاد است و از اين پيش دانسته شد » .\r\n","description":"","footnote":"","page_name":" 532 ","page_number":576},
  {"content":"\r\n\r\nطبقهء دوم از فقيهان تابعى كوفه\r\nدر طبقهء نخست از فقيهان تابعى در كوفه شش فقيه ياد شده ، بوده‌اند و از اينان فقه و فتوى در كوفه به كسانى ديگر كه طبقه دوم را بوجود آورده‌اند انتقال يافته است .\r\nاز اين طبقه نام و ترجمهء سه شخص زير ، با رعايت تقدّم تاريخ وفات ايشان ( بحسب قول به اقلّ ) ، در اينجا ياد مىگردد :\r\n1 - سعيد بن جبير 94 2 - ابراهيم نخعى 95 3 - شعبى 103 ( يا 104 يا 105 يا 106 يا 107 )\r\n","description":"","footnote":"","page_name":" 533 ","page_number":577},
  {"content":"\r\n\r\n1 - سعيد بن جبير\r\nابو عبد الله ، يا ابو محمّد ، سعيد بن جبير ( بر وزن زبير ) بن هشام مولى بنى والبة بن الحارث از بنى اسد .\r\nبه قولى در سال نود و چهار هجرى ( 94 ) و بقول ابو اسحاق در سال نود و پنج ( 95 ) و به گفتهء ابن خلَّكان در ماه شعبان از سال نود و پنج ( 95 ) بامر حجّاج بن يوسف ثقفى بقتل رسيده است و چنان كه در تواريخ آمده بقتل او دورهء خونريزى حجّاج خاتمه يافته و به زودى به هلاكت رسيده است .\r\nابن خلَّكان در بارهء سعيد چنين افاده كرده است :\r\n« . . يكى از اعلام تابعان است . علم را از عبد الله عباس و از عبد الله عمر فرا گرفته . ابن عباس به او گفته است : حديث بگو . پاسخ داده است : آيا مرا مىرسد كه با بودن تو حديث كنم ؟ ابن عباس گفته است : آيا از نعمتهاى الهى براى تو نيست كه تو حديث گويى و من باشم تا اگر بر صواب باشى همان باشد و اگر بر خطا روى روى صواب را به تو نشان دهم ؟\r\n« سعيد قرائت را از ابن عباس فرا گرفته و هم تفسير را از او شنيده و از او آموخته و از همو روايت مىكند .\r\n« وفاء بن اياس گفته است : ماه رمضانى بود كه با سعيد نشسته بوديم به من گفت :\r\nقرآن را نگهدار و بشنو تا من بخوانم . پس از آنجا بر نخاست تا قرآن را ختم كرد .\r\n« از خود سعيد نقل شده كه گفته است : همهء قرآن را در بيت الحرام در يك ركعت قرائت كردم .\r\n« از اسماعيل بن عبد الملك منقولست كه نماز را در ماه رمضان با سعيد بن\r\n","description":"","footnote":"","page_name":" 534 ","page_number":578},
  {"content":"\r\nجبير مىخوانديم و به او اقتداء مىداشتيم و او شبى به قرائت ابن مسعود و شبى به قرائت زيد بن ثابت و شبى ديگر به قرائت ديگر ، جز قرائت اين دو ، و به اين روش تا آخر ماه رمضان ، قرائت مىكرد . » ابو اسحاق نيز چنين آورده است :\r\n« اهل كوفه چون پرسيدن مسأله و حكمى را نزد ابن عباس مىرفتند مىگفت :\r\n« يسألونى و فيهم ابن امّ الدّهماء ! » و مرادش سعيد بن جبير بود ( بنقل ابو نعيم مىگفت : « أليس فيكم ابن امّ الدّهماء » ) خصيف گفته است : « اعلم علماء به مسائل طلاق ، سعيد بن مسيّب و اعلم آنان به مسائل حج ، عطاء و اعلم از همه به حلال و حرام ، طاوس و اعلم بتفسير ، مجاهد و از همهء ايشان جامعتر نسبت به همهء اين علوم ، سعيد بن جبير است « 1 » » ابو نعيم در تاريخ اصفهان ، بنقل ابن خلَّكان و غير او ، چنين آورده است :\r\n« سعيد به اصفهان وارد شده و مدّت زمانى در آن ديار اقامت گزيده و در قريهء سنبلان ساكن گرديده و بروايت محمد بن حبيب چون مردم اصفهان از سعيد ، حديث مىخواسته‌اند اجابت نمىكرده و حديث نمىگفته است هنگامى كه به كوفه باز گشته به نشر حديث پرداخته بوى گفته‌اند : چرا در اصفهان از نشر حديث خوددارى مىكردى و در اينجا به بسط آن كوشايى ؟ پاسخ داده است : « انشر برّك حيث يعرف » خير و برّ خويش را در آنجا پراكن كه شناخته باشد و ارجش دانسته شود »\r\n\r\n","description":"","footnote":"\r\n« 1 » ابن خلكان از ابو اسحاق شيرازى نقل كرده كه در « فصل اللعب بالشطرنج » از « كتاب الشهادات » از كتاب « المهذب » اين عبارت را آورده « ان سعيد بن جبير كان يلعب بالشطرنج استدبارا » اگر اين گفته راست باشد معلوم مىشود سعيد نه تنها علوم را جامع بوده بلكه در فنون نيز حاذق و ماهر بوده است . در غير كتاب ابن خلكان هم ، كه اكنون به يادم نيست ، اين نسبت را به سعيد ديده‌ام و حقيقت آن بر من روشن نيست چه بازى شطرنج را ائمهء شيعه نكوهش و نهى كرده‌اند .\r\n","page_name":" 535 ","page_number":579},
  {"content":"\r\nكيفيّت مكالمهء دليرانه و عالمانهء او با حجّاج به هنگام قتل و گفتار و رفتارش در چنان حالتى كه به تفصيل در كتب مربوطه آورده شده خلوص اعتقاد و رسوخ ايمان و علوّ روح و قدرت نفس و كمال استقامت و قوّت دفاع از حق و حقيقت و كثرت جرأت و عظمت مقام شجاعت و شهامت وى را به خوبى نشان مىدهد .\r\nشيخ در رجال خود سعيد را از اصحاب على بن حسين ، امام زين العابدين ( ع ) بشمار آورده است .\r\nكشّى در ترجمهء او اين روايت را از حضرت صادق ( ع ) آورده است :\r\n« انّ سعيد بن جبير كان يأتمّ بعلىّ بن الحسين ( ع ) ، و كان على بن الحسين يثنى عليه و ما كان سبب قتل الحجاج له الَّا على هذا الامر و كان مستقيما » و همو در ترجمهء سعيد بن مسيّب از فضل بن شاذان اين مضمون را نقل كرده است :\r\n« در زمان علىّ بن حسين ( ع ) در آغاز امر جز پنج كس : سعيد بن جبير ، سعيد بن مسيّب ، محمد بن جبير بن مطعم ، يحيى بن امّ طويل و ابو خالد كابلى او را اصحابى نبود » ابو نعيم پس از اين كه در حلية الاولياء ( مجلَّد چهارم ص 272 ) او را به عبارت :\r\n« و منهم الفقيه البكَّاء و العالم الدّعّاء السّعيد الشّهيد ، السّديد الحميد ابو عبد الله بن جبير ، سعيد » عنوان كرده ، ترجمهء او را مشتمل بر حالات و كلمات و روايات و آثار او در تفسير آيات و چگونگى كشتن او بدست حجّاج بن يوسف به تفصيل آورده است .\r\nاز جمله حالات او زيادى گريهء وى در شبها بوده است ( به طورى كه چشمهايش عليل شده ) و هم ترديد و تكرير برخى از آيات در نماز چنان كه نقل شده كه آيهء * ( « وَاتَّقُوا يَوْماً تُرْجَعُونَ فِيه إِلَى الله . . » ) * را متجاوز از بيست بار در نماز تكرار مىكرده ) و رفتن سالى دو بار به مكه : يك بار براى حجّ و بار دوم براى عمره بوده است .\r\nاز جمله كلمات او :\r\n« اعلم انّ كلّ يوم يعيشه المؤمن غنيمة »\r\n","description":"","footnote":"","page_name":" 536 ","page_number":580},
  {"content":"\r\nو هم « لئن اؤتمن على بيت من الدّار احبّ إليّ من ان اؤتمن على امرأة حسناء » و باز : « انّ الخشية ان تخشى الله تعالى حتّى تحول خشيتك بينك و بين معصيتك ، فتلك الخشية ، و الذّكر طاعة الله . فمن اطاع الله فقد ذكره و من لم يطعه فليس بذاكر و ان اكثر التّسبيح و قرائة القرآن » به گفتهء ابو نعيم « سعيد از گروهى از صحابه أسناد دارد مانند علىّ بن ابى طالب و عبد الله بن عباس و عبد الله بن عمر و عبد الله بن عمرو عاص و عبد الله بن زبير و عبد الله بن قيس و ابو موسى اشعرى و عبد الله بن مفضّل مزنى و عدىّ بن حاتم و ابو هريره و غير اينان ليكن بيشتر روايت او از ابن عبّاس است » ابو نعيم به اسناد از سعيد بن جبير از على بن ابى طالب ، كرّم الله وجهه ، روايت كرده كه گفته است :\r\n« نهانى رسول الله ( ص ) ، و لا اقول نهاكم ، عن التختّم بالذّهب و ركوب الأرجوان و ان اقرأ القرآن راكعا و ساجدا » .\r\nباز ( به اسناد ) از سعيد بن جبير از ابن عمر از پيغمبر ( ص ) كه گفته است :\r\n« الحياء و الإيمان قرنا جميعا فاذا رفع احدهما رفع الآخر » و هم از سعيد از ابن عباس كه پيغمبر گفته است :\r\n« مثل اهل بيتى مثل سفينة نوح من ركبها نجا و من تخلَّف عنها غرق « 1 » » و از جمله آثار او در تفسير ، آياتى زياد در « حليه » آورده شده در بارهء آيهء * ( « أَ رَأَيْتَ مَنِ اتَّخَذَ إِلهَه هَواه » ) * گفته است : اهل جاهليت سنگ را مىپرستيدند\r\n\r\n","description":"","footnote":"\r\n« 1 » از بلاذرى ، و غير او از سعيد از ابن عباس روايت شده كه گفته است : « يوم الخميس و ما يوم الخميس ؟ اشتد فيه وجع النبي فقال : ايتوني بالدواة و الكتف ، اكتب لكم كتابا ، لا تضلون معه بعدى ابدا فقالوا : أتراه يهجر ؟ و تكلموا و لغطوا فغم ذلك رسول اللَّه و اضجر و قال : إليكم عنى و لم يكتب شيئا »\r\n","page_name":" 537 ","page_number":581},
  {"content":"\r\n\r\nچون سنگى بهتر از آن مىديدند او را بپرستش مىگرفتند و اوّل را وا مىگذاشتند و در آيهء * ( « أَمْثَلُهُمْ طَرِيقَةً » ) * گفته است « أوفاهم عقلا » در چگونگى گرفتن و كشتن حجّاج او را روايات و اخبارى مختلف و از طرقى متعدد آورده كه وضع مكالمهء حجّاج با او و طرز كشتن او و اظهار ندامت و وحشت حجّاج از كشتن او و عدم فاصله ميان كشتن او و مردن حجّاج ، تقريبا ميان آنها مورد توافق است در اينجا يكى از آنها كه بر غرائبى هم از حالات سعيد اشتمال دارد ترجمه و نقل مىگردد :\r\nابو نعيم به اسناد از عون بن ابى شداد عبدى آورده كه گفته است :\r\n« حجّاج يكى از سرداران شامى را كه از خواصّ او و نامش متلمّس بود با بيست مرد شامى ديگر كه به آنان اعتماد كامل داشت فرستاد كه سعيد را پيدا و دستگير كنند « 1 » . آنان از راهب ديرى جوياى سعيد شدند و نشانى دادند و او رهنمايى كرد .\r\nپس بدان سوى رفتند او را به حال سجده يافتند كه با آواز بلند مناجات مىكرد به او نزديك شدند و سلام كردند . سر برداشت و نماز را به اتمام رساند و سلام ايشان را پاسخ داد . گفتند : ما از جانب حجاج دستور داريم ترا ببريم . چون خود را ناچار از رفتن دانست خداى را سپاس گفت و ستايش كرد و بر پيغمبر درود فرستاد پس به پا خاست و با ايشان به راه افتاد تا بدان صومعه و دير رسيد . راهب از سواران پرسيد گم شدهء خود را يافتيد گفتند : آرى . گفت : پس تا شب در نيامده بالا بياييد و به صومعه درآييد كه شبرا شيران پيرامن دير مىآيند و مىخوابند . پذيرفتند .\r\n\r\n","description":"","footnote":"\r\n« 1 » مدتها شايد متجاوز از پانزده سال سعيد از حجاج گريزان بوده و جابجا مىشده و پنهان مىزيسته ابو نعيم به اسناد از عثمان بن مردويه آورده كه گفته است : با وهب بن منبه و سعيد روز عرفه را در نخلستان ابن عامر بوديم وهب از سعيد پرسيد : چند وقت است كه از بيم حجاج پنهان هستى ؟ گفت : من خانه‌ام را از بيم او ترك كردم در حالى كه زنم حامله بود و بچه‌اى كه او را در شكم بود نزد من آمد در صورتى كه موى بر چهره اش دميده بود .\r\n","page_name":" 538 ","page_number":582},
  {"content":"\r\nسعيد از رفتن به صومعه امتناع ورزيد گفتند تو مىخواهى فرار كنى . گفت : نه ليكن من هر گز به خانهء مشرك وارد نمىشوم . گفتند : ما نمىگذاريم تو در بيرون بمانى و درندگان ترا بكشند : گفت : پروردگار من با من است و آنها را از من باز مىدارد و نگهبان من قرار مىدهد . گفتند : مگر تو از پيمبرانى ؟ پاسخ داد : نه ليكن بنده‌اى از بندگان گنه كار و كجرفتار خدا هستم .\r\nراهب گفت : اگر مرا اطمينان دهد كه از اين مكان نخواهد رفت من او را كفالت مىكنم . سعيد خدا را گواه گرفت كه همان جا خواهد ماند راهب راضى شد .\r\nپس سعيد در بيرون ماند . راهب سواران را گفت : بالا بياييد و كمانها را آماده كنيد كه درندگان را از اين بنده صالح دور سازيد . ايشان به صومعه بر آمدند و كمانها را زه بستند ناگهان ماده شيرى نمايان و به نزديك سعيد شد و خود را بوى ماليد و نزديك سعيد فرو خوابيد پس از آن شير نر آمد و به شيوهء ماده رفتار كرد .\r\nراهب چون اين وصف را بديد بامداد كه شد پايين آمد و سعيد را از شرائع دين و سنن پيغمبر ( ص ) پرسيد سعيد همه را بوى بازگو كرد . راهب اسلام اختيار نمود .\r\nسواران هم بسوى سعيد آمدند و بر دست و پاى او بوسه زدند و پوزش خواسته و خاك زير پايش را برداشتند و بر آن نماز گزاردند و گفتند : ما بطلاق و عتاق سوگند ياد كرديم كه اگر ترا بيابيم به حجّاج ببريم اكنون بفرما ما را چه بايد كرد ؟ سعيد گفت : شما كار خود را بكنيد كه من به خدا پناه مىبرم و مىدانم قضاء او را جلوگيرى نيست پس رهسپار شدند تا به واسط كه حجّاج در آنجا بود رسيدند .\r\nسعيد گفت : مرا شكَّى نيست كه اجلم رسيده و عمرم بسر آمده مرا امشب به خود گذاريد تا مرگ را آماده و نكير و منكر و عذاب قبر را مستعدّ شوم و بامداد فردا هر جا را معيّن كنيد و بخواهيد به آن جا بيايم . ايشان را در پذيرفتن اين خواست اختلاف افتاد تا اين كه يك تن از آن ميان به پا خاست و كفالت او را تعهّد كرد پس آن گروه بوى گفتند : اى بهترين مردم روى زمين كاش ما ترا نشناخته بوديم و بسوى تو نيامده بوديم واى بر ما ، واى ، كه چه گونه گرفتار شديم ما را ببخش و در روز رستاخيز نزد آفرينندهء\r\n","description":"","footnote":"","page_name":" 539 ","page_number":583},
  {"content":"\r\n\r\nبزرگ كه قاضى سترگ آن روز و دادخواه آفريده گان است معذور بدار .\r\nسعيد گفت : خدا چنين خواسته و من از شما ناراضى نيستم .\r\nچون آن گروه از گريه و عذر خواهى و گفتگو با خود فراغ يافتند كفيل سعيد از وى درخواست دعا كرد او دعا گفت پس ايشان او را به خود گذاشتند و پنهان شدند و شبرا بتأثّر و اندوه به پايان آوردند . سعيد غسل كرد و جامه هاى خود را شست و آن شبرا با راز و نياز و ذكر و نماز گذراند و پگاه در خانهء آنان را كوبيد .\r\nايشان چون او را ديدند همه سخت بگريستند و با او بسوى حجّاج رفتند .\r\nحجّاج پرسيد : سعيد را آورديد ؟ گفتند : آرى و از وى شگفتيها ديديم . حجّاج از ايشان رو برگرداند و گفت : وى را در آوريد . وادرش ساختند .\r\nحجّاج گفت : نامت چيست ؟\r\nپاسخ داد : سعيد بن جبير .\r\nگفت : تو شقىّ بن كسير هستى .\r\nسعيد گفت : مادرم در نامگذارى من از تو اعلم بوده .\r\nحجّاج گفت : تو و مادرت هر دو شقىّ هستيد .\r\nسعيد گفت : غيب را خدا مىداند نه تو .\r\nحجّاج گفت : دنياى ترا به آتش سوزان جهنّم تبديل مىكنم .\r\nسعيد گفت : اگر مىدانستم اين كار بدست تو است ترا خداى خويش مىگرفتم .\r\nحجّاج گفت : در بارهء محمّد چه مىگويى ؟\r\nسعيد گفت : او پيمبر رحمت و پيشواى هدايت بود درود خدا بر او .\r\nحجّاج گفت : در بارهء على چه مىگويى او در بهشت است يا در آتش ؟\r\nسعيد گفت : اگر به آنها در آيم و اهل آنها را ببينم كسانى را كه آنجا باشند خواهم شناخت .\r\nحجّاج گفت : در بارهء خلفاء چه مىگويى ؟\r\n","description":"","footnote":"","page_name":" 540 ","page_number":584},
  {"content":"\r\nسعيد گفت : من آنان را وكيل نيستم و هر كس در گرو كار خويش است .\r\nحجّاج گفت : كدام يك از آنان را خوشتر دارى ؟\r\nسعيد پاسخ داد : آن را كه خدا از وى راضىتر است .\r\nحجّاج گفت : خدا از كدام يك راضىتر است ؟\r\nسعيد گفت : اين را آن كس داند كه از سرّ و نجواى ايشان آگاه باشد .\r\nحجّاج گفت : از اين كه مرا تصديق كنى سر باز زدى .\r\nسعيد گفت : دوست نداشتم كه ترا تكذيب كنم .\r\nحجّاج گفت : ترا چه افتاده است كه نمىخندى .\r\nسعيد گفت : چگونه مىخندد كسى كه از خاك آفريده شده و آتش او را نابود مىسازد ؟\r\nحجّاج گفت : چرا ما مىخنديم ؟\r\nسعيد گفت : دلها يكسان نيست .\r\nحجّاج دستور داد لؤلؤ و زبرجد و ياقوت فراوانى آوردند و جلو روى سعيد گذاشتند .\r\nسعيد گفت : اگر اينها را فراهم آورده‌اى كه آنها را فديهء هول و ترس روز رستاخيز سازى چه شايسته و درست است و اگر نه پس در آن چه براى دنيا فراهم شده و پاكيزه و مزكَّى نباشد چيزى نيست .\r\nپس حجّاج دستور داد عود و ناى بياورند و بنوازند در اين هنگام سعيد بگريست گفت گريه ات از چيست ؟ اين لهوى است . سعيد گفت : بلكه حزنى است و از دميدن در ناى به ياد روز بزرگى ، كه در صور دميده خواهد شد ، افتادم ، و اما عود درختى است كه در راه باطل بريده و صرف شده و اما اوتار روده هاى گوسفند است كه در روز قيامت با تو خواهد بود .\r\nحجّاج گفت : واى بر تو اى سعيد !\r\n","description":"","footnote":"","page_name":" 541 ","page_number":585},
  {"content":"\r\nسعيد گفت : واى بر آن كس كه از بهشت رانده و به دوزخ فرستاده شده .\r\nحجّاج گفت : مرا بگوى چه گونه كشتنى را مىخواهى كه ترا بدان گونه بكشم ؟\r\nگفت : اى حجّاج آن را كه براى خود ، خواهانى اختيار كن زيرا بهر گونه مرا بكشى خدا ترا همان گونه در آخرت خواهد كشت . حجّاج پرسيد : آيا مىخواهى از تو بگذرم و ترا ببخشم ؟ گفت بخشش از خداست .\r\nحجّاج گفت : او را ببريد و بكشيد . چون از در بيرونش مىبردند خنديد حجّاج را خبر دادند او را بخواند و از خنده اش پرسيد گفت : از جرأت تو بر خدا و حلم خدا نسبت به تو تعجّب كردم و خنديدم .\r\nحجّاج امر كرد نطع گستردند و گفت : او را بكشند . سعيد گفت :\r\n* ( « وَجَّهْتُ وَجْهِيَ لِلَّذِي فَطَرَ السَّماواتِ وَالأَرْضَ حَنِيفاً ) * مسلما * ( وَما أَنَا مِنَ الْمُشْرِكِينَ » ) * حجّاج گفت : رويش را از سوى قبله بگردانند .\r\nسعيد گفت : * ( « فَأَيْنَما تُوَلُّوا فَثَمَّ وَجْه الله » ) * .\r\nحجّاج گفت : او را بر وى دراندازند .\r\nسعيد گفت : * ( « مِنْها خَلَقْناكُمْ وَفِيها نُعِيدُكُمْ وَمِنْها نُخْرِجُكُمْ تارَةً أُخْرى » ) * .\r\nحجّاج گفت : او را ذبح كنند .\r\nپس سعيد گفت : گواهى مىدهم كه خداى جز خداى يگانه نيست و محمد بنده و پيمبر او است اى حجّاج اين شهادت را از من داشته باش تا روز رستاخيز مرا ببينى آنگاه گفت : خدايا بعد از من او را بر كشتن هيچ كس مسلَّط مفرما . پس گلوى او را بريدند و سرش را جدا ساختند .\r\nگفته‌اند : حجّاج پس از كشتن سعيد پانزده شب بيشتر زنده نماند و در اين مدت مكرّر مىگفت « ما لي و لسعيد بن جبير ؟ »\r\n","description":"","footnote":"","page_name":" 542 ","page_number":586},
  {"content":"\r\n\r\nكمال الدين دميرى در كتاب حياة الحيوان بنقل از كتاب شفاء الصدور ابن سبع سبتى از على بن عبد الله بن عباس آورده ( ذيل لغت تيس ) كه اين مفاد را گفته است :\r\nهنگامى كه پدرم نابينا شده بود روزى در مكَّه بر گروهى از اهل شام كه در صفّهء زمزم بودند و على را سبّ مىكردند گذشتيم پدرم به سعيد بن جبير ، كه دست او را گرفته بود و رهنمايى مىكرد ، گفت : مرا برگردان پس سعيد او را برگرداند . پدرم گفت : كدام يك از شما خدا و پيمبرش را سبّ مىكرد ؟ همه گفتند : سبحان الله ، در ميان ما كسى نيست كه خدا و پيمبر او را سبّ كند .\r\nپرسيد : كدام يك از شما علىّ را سب مىكرد ؟ گفتند : آرى اين كار ، بود .\r\nپدرم گفت : خدا گواه است كه از پيمبر شنيدم كه مىگفت : كسى كه على را سبّ كند مرا سبّ كرده و كسى كه مرا سبّ كند خدا را سبّ كرده و كسى كه خدا را سبّ كند او را برو در آتش دوزخ بيافكند . . » و همو ( در همان كتاب و ذيل همان لغت ) از قول عمر بن عبد العزيز اين مضمون را آورده كه عمر بن عبد العزيز بعد از مرگ حجّاج او را در خواب ديده كه مردارى گنديده شده بوده پس پرسيده است : خدا با تو چه كرد ؟ پاسخ داده است : در برابر هر شخصى كه كشته بودم مرا يك بار كشت مگر در برابر سعيد بن جبير كه مرا هفتاد بار كشت .\r\nآنگاه دميرى از خود پرسيده كه حكمت در هفتاد بار كشتن به ازاء قتل سعيد چيست با اين كه حجّاج ، عبد الله زبير « صحابى » را كشته و سعيد « تابعى » بوده و صحابى افضل است از تابعى پس پاسخ گفته است كه حجّاج هنگامى كه عبد الله زبير را كشت اشباه و نظائر عبد الله زياد بودند مانند ابن عمر و انس بن مالك و غير اين دو از صحابه ليكن چون سعيد را كشت او را در علم در آن زمان نظيرى نبود .\r\n« و بسيارى از مصنفان از حسن بصرى نقل كرده‌اند كه چون خبر قتل سعيد به او داده شد گفت :\r\n« و الله لقد مات سعيد بن جبير يوم مات و اهل الارض من مشرقها إلى مغربها محتاجون لعلمه » پس از اين رو كشتن او موجب مضاعف شدن عذاب حجّاج شده است .\r\n","description":"","footnote":"","page_name":" 543 ","page_number":587},
  {"content":"\r\n\r\n- 2 - ابراهيم نخعى\r\nابو عمران ابراهيم بن يزيد بن اسود بن عمرو بن ربيعهء نخعى .\r\nابراهيم نخعى به قولى در سال نود و پنج ( 95 ) و بقول ابو اسحاق در سال نود و شش ( 96 ) و به گفتهء ابن خلَّكان در سال 96 به سنّ چهل و نه سالگى ( 49 ) ( و به قولى ديگر پنجاه و نه سالگى ) وفات يافته است .\r\nابن خلَّكان در بارهء نخعى چنين آورده است :\r\n« فقيه كوفى نخعى يكى از مشاهير ائمّه و تابعان است . عائشه را ديده و بر او وارد شده ليكن به ثبوت نرسيده است كه از عائشه حديثى شنيده باشد » ابو اسحاق نقل كرده كه چون خبر مرگ ابراهيم به شعبى رسيده پرسيده است « أهلك الرّجل ؟ گفته‌اند : آرى . پس شعبى چنين گفته است :\r\n« به مرگ ابراهيم ، علم مرده است چه علم را بعد از ابراهيم خلفى مانند او نيست و شگفت است كه ابراهيم ، ابن جبير را بر خود فضيلت مىداد در صورتى كه ابراهيم در خاندان فقه « 1 » نشو و نما يافته و فقه خاندان را دريافته و برگرفته پس از آن با ما مجالست داشته و صافى حديث ما را اخذ و با فقه خاندان خود ضميمه و جمع نموده ! پس كيست كه او را همانند باشد ؟ ! »\r\n\r\n","description":"","footnote":"\r\n« 1 » چه آن كه مادر ابراهيم ، مليكه دختر يزيد بن قيس نخعى و خواهر اسود پسر يزيد نخعى بوده است .\r\n","page_name":" 544 ","page_number":588},
  {"content":"\r\nاز ابن ابى ليلى نقل شده كه ابراهيم به قياس توجه داشته و « صاحب قياس » بوده « 1 » و بر خلاف شعبى كه بيشتر بحديث متوجه مىبوده و استناد مىكرده ابراهيم بيشتر قياس را به كار مىبرده و به آن استناد مىجسته است .\r\nابو نعيم در حليه ( جلد چهارم صفحه 319 ) پس از اين كه او را بدين عبارت :\r\n« و منهم التقىّ الحفىّ ، الفقيه الرّضىّ ، ابراهيم بن يزيد النّخعى » عنوان كرده و « جامع همهء علوم » و متواضع در برابر عمومش خوانده شمه‌اى از حالات و اطوار و كلمات و آثار و روايات و اخبار او آورده است كه چند نمونه از آنها در اينجا ياد مىگردد :\r\nابراهيم از شهرت پرهيز مىداشته از اين رو در مسجد به نزديك اسطوانه نمىنشسته « 2 » تا بر آن تكيه دهد و چون كسى چيزى از وى مىپرسيده به پاسخ همان سؤال بسنده مىساخته و به اظهار فضل نمىپرداخته است . اعمش گاهى كه اين را مىديده به او مىگفته آيا در اين مسأله چنين و چنان نمىتوان گفت ؟ او مىگفته است از من اينها را نپرسيد . و به گفتهء اعمش « ابراهيم ، صيرفى حديث بوده » و اعمش چون از اصحاب ، حديثى مىشنيده آن را بر ابراهيم عرضه مىداشته است .\r\nباز اعمش گفته است نزد ابراهيم بودم و او قرآنى در دست داشت و از آن قرائت\r\n\r\n","description":"","footnote":"\r\n« 1 » در ترجمهء ابراهيم خواهد آمد كه او با اهل راى و هوى و قياس سخت مخالف مىبوده است .\r\n« 2 » شايد مثل اين كه در زمان شيخ طوسى مرسوم بوده عالم مدرس بر « كرسى » بنشيند و از جانب خليفهء وقت براى اين كار فرمان و باصطلاح « ابلاغ » صادر مىشده چنان كه در زمان ما هم در دانشگاه تهران اصطلاح « كرسى » براى استاد مدتى معمول بود و اكنون متروك شده ، در زمان ابراهيم تكيه دادن بر اسطوانهء مسجد از تشريفات بوده و اين كار به وسيلهء عالمى مسلم و مشهور انجام مىيافته است ، خطيب بغدادى در ترجمهء سفيان بن عيينه از قول او اين عبارت را آورده « اول من اسندنى إلى الاسطوانة ، مسعر بن كدام . فقلت : انى حدث .\r\nفقال : ان عندك الزهري و عمرو بن دينار »\r\n","page_name":" 545 ","page_number":589},
  {"content":"\r\n\r\nمىكرد كسى خواست بر او وارد شود ، قرآن را پوشاند و گفت : مرا چنان نبينيد كه هر ساعت به قرائت مشغولم .\r\nاسماعيل بن ابى خالد گفته است : شعبى و ابو ضحى و ابراهيم و اصحاب ما در مسجد مىنشستند و به مذاكرهء حديث مشغول مىشدند و چون فتيايى بر ايشان مىآمد كه چيزى در آن باره نمىدانستند همه بسوى ابراهيم مىنگريستند .\r\nاعمش گفته است : هيچ گاه حديثى را بر ابراهيم عرضه نداشتم مگر اين كه او را در بارهء آن با اطلاع يافتم .\r\nسعيد بن جبير را چون از چيزى مىپرسيده‌اند مىگفته است : با اين كه ابراهيم نخعى در ميان شما است از من مىپرسيد ؟ ! ابو حمزهء اعور از ابراهيم نقل كرده كه گفته است : « و الله ما رأيت فى ما احدثوا مثقال حبّة من خير » و مقصودش « اهل اهواء و راى و قياس » بوده است .\r\nاعمش گفته است : ابراهيم را نديدم كه در چيزى برأى خود سخنى بگويد . باز ابو حمزه گفته است : ابراهيم را گفتم : تو مرا رهبرى و من به تو اقتداء مىكنم مرا بر « اهواء » رهنمايى كن . گفت « ما جعل الله فيها مثقال حبّة من خردل من خير ، و ما الأمر الَّا الأمر الأوّل » .\r\nو ابو معشر از ابراهيم نقل كرده كه گفته است « اصحاب الرّأى اعداء اصحاب السّنن » ابو حمزه اين مفاد را گفته است :\r\n« چون اصحاب مقالات در كوفه زياد شدند نزد ابراهيم رفتم و گفتم : اى ابو عمران آيا نمىبينى كه چه مقالاتى در كوفه آشكار گشته ؟ چنين پاسخ داد :\r\n« اوه ! دقّقوا قولا و اخترعوا دينا من قبل أنفسهم ليس من كتاب الله و لا من سنّة رسول الله صلَّى الله عليه و سلَّم فقالوا : هذا هو الحقّ و ما خالفه باطل لقد تركوا دين محمّد صلَّى الله عليه و سلَّم . إيّاك و إيّاهم » باز ابو حمزه از ابراهيم آورده كه گفته است « لقد تكلَّمت و لو وجدت بدّا ما تكلَّمت . و انّ زمانا اكون فيه فقيه الكوفة لزمان سوء »\r\n","description":"","footnote":"","page_name":" 546 ","page_number":590},
  {"content":"\r\n\r\nعبد الله بن شعيب گفته است : من نهمين نه نفر ، يا هفتمين هفت نفر ، بودم كه شب در زمان حجّاج بر ابراهيم نماز گزارديم و او را به خاك سپرديم چون صبح شد به نزد شعبى رفتم پرسيد آن مرد را ديشب دفن كرديد ؟ گفتم : آرى . گفت فقيهترين مردم را دفن كرديد . گفتم : كه او از حسن ( حسن بصرى ) فقيهتر بود ؟ گفت : آرى او از حسن و از اهل بصره و از اهل كوفه و از اهل شام و از اهل حجاز فقيهتر بود .\r\nابراهيم مىگفته است : على را از عثمان بيشتر دوست دارم ليكن عثمان را هم بد نمىگويم .\r\nسفيان از پدرش نقل كرده كه گفته است : از ابراهيم چيزى پرسيدم با تعجّب مىگفت : به من احتياج افتاده به من احتياج افتاده ! ؟ ابو حصين گفته است : نزد ابراهيم رفتم كه از او چيزى بپرسم گفت : ميان من و خود ديگرى را نيافتى كه از او بپرسى ؟\r\nيكى از راويان خبر « سهو نبىّ » ، كه در جلد اوّل اين كتاب در بارهء آن سخن به ميان آمد ، ابراهيم بوده است . ابو نعيم به اسناد از ابراهيم از علقمه از ابن مسعود روايت كرده كه او اين مضمون را گفته است :\r\n« پيغمبر ( ص ) با ما نماز گزارد پس چيزى افزود يا كاست ( ترديد از ابراهيم يا از علقمه بوده است ) چون نماز به پايان آمد بوى گفته شد : يا رسول الله آيا امرى تازه در نماز به همرسيده ؟ پيغمبر گفت : نه . و چرا اين را مىگوييد ؟ گفتم : تو چنين كردى پس رو به قبله نشست و دو سجده به جا آورد . آنگاه رو بما كرد و گفت :\r\n« اگر در نماز حكمى تازه پيدا شده بود شما را آگاه مىكردم ليكن من هم مانند شما بشرم و چنان كه شما را فراموشى و « سهو » پديد مىآيد مرا نيز پيش مىآيد پس هر گاه فراموش كنم مرا فراياد آوريد و هر كدام از شما را در نماز چنين وضعى پيش آيد نماز خود را به پايان رساند و سلام دهد و دو سجده به جاى آورد » .\r\nبه گفتهء ابو نعيم ، ابراهيم گروهى از صحابه : مانند ابو سعيد خدرى ، و از امّهات مؤمنان صدّيقه عائشه ، و از صحابهء پايينتر از او را ادراك كرده و بيشتر روايات او\r\n","description":"","footnote":"","page_name":" 547 ","page_number":591},
  {"content":"\r\nاز تابعان است : مانند علقمه و اسود و مسروق و عبيدهء سلمانى و يزيد بن معاويهء نخعى و عبد الرحمن بن يزيد و شريح بن حارث . .\r\n- 3 - شعبى\r\nابو عمرو ، عامر بن شراحيل بن عبد مشهور به شعبى « 1 » .\r\nشعبى ، به گفتهء ابو اسحاق ، و ابن خلَّكان در سال ششم از خلافت عثمان و به قولى چهار سال به آخر خلافت عمر مانده « 2 » متولَّد گرديده و به گفتهء\r\n\r\n","description":"","footnote":"\r\n« 1 » ابن اثير در « اللباب » ذيل « الشعبانى » چنين گفته است : « همانا شعبان قبيله ايست از حمير جوهرى گفته است « شعب كوهى است در يمن كه ذو شعبين است و حسان بن عمرو حميرى و فرزندانش در آنجا بوده و به آن جا منسوب شده‌اند پس كسانى از ايشان كه به كوفه رفته‌اند ايشان را « شعبيون » گفته‌اند ، كه عامر شعبى فقيه از اين كسان است ، و آنان كه در شام ساكن شده‌اند « شعبانيون » خوانده شده‌اند و كسانى از ايشان كه در يمن بوده‌اند به ايشان « آل ذى شعبين » گفته شده و كسانى كه در مصر و مغرب بوده‌اند ايشان را « اشعوب » خوانده‌اند » ابن خلكان نيز در وفيات الاعيان مطلب بالا را آورده است . از كتاب « لسان العرب » بنقل از « تاج العروس » نيز همين مفاد منقول است و از « نهاية الارب و سبائك الذهب » نقل شده كه بنو شعبان بطنى از حمير و شعبى ، فقيه مشهور ، به ايشان منسوب است » .\r\n« 2 » ظاهر ابن اثير اختيار اين قول است چه در ذيل « الشعبى » پس از اين كه در ضبط آن گفته « بفتح شين معجمه و سكون عين مهمله و در آخر آن باء موحده » چنين آورده است « و مشهور به اين نسبت ابو عمرو عامر بن شراحيل شعبى از اهل كوفه است كه از كبار تابعان و فقيهان ايشان است از يك صد و پنج كس از اصحاب پيغمبر صلَّى اللَّه عليه و سلَّم روايت كرده ( اين عدد با آن چه از خود شعبى نقل شده - پانصد - منافات ندارد چه در آنجا « ادراك » گفته شده و در اينجا « روايت » و محتمل است در هر دو يك مطلب منظور بوده و وجود و عدم « و » در نسخه ها كه « خمس و مائة » يا « خمس مائة » آورده شده موجب اشتباه و اختلاف شده باشد ) و مولد وى در سال بيست ( 20 ) و به قولى سى و يك ) بوده است و به سال يك صد و نه ( 109 ) و به قولى پنج و به قولى ديگر يك صد و چهار ( 104 ) در گذشته است »\r\n","page_name":" 548 ","page_number":592},
  {"content":"\r\nمنقول از خود او كه « ولدت سنة جلولاء » « 1 » در سال واقعهء جلولا ولادت يافته است . و به قولى در سال يك صد و سه ( 103 ) و به گفتهء ابو اسحاق و ابن خلكان به سال يك صد و چهار ( 104 ) به سن هشتاد سالگى به مرگ مفاجات در كوفه واقع شده و قول به يك صد و پنج ( 105 ) و يك صد و شش ( 106 ) و يك صد و هفت ( 107 ) هم نقل شده و ظاهر ابن اثير در « اللَّباب » يك صد و نه ( 109 ) است .\r\nاز زهرى اين مضمون نقل شده است : « علماء چهار كسند : سعيد بن مسيّب در مدينه و عامر شعبى در كوفه و حسن بن ابى الحسن در بصره و مكحول در شام » ابن سيرين به ابو بكر هذلى گفته است : « شعبى را ملازم باش و از او دست بر مدار چه من ديده‌ام با اين كه كسانى از اصحاب پيغمبر ( ص ) در كوفه وجود داشتند از شعبى استفاده و استفتاء مىشد » ممقانى از مختصر ذهبى اين مضمون را آورده است :\r\n« عامر شعبى يكى از اعلام است كه در زمان عمر تولَّد يافته و از على ( ع )\r\n\r\n","description":"","footnote":"\r\n« 1 » جلولا موضعى است نزديك خانقين كه در سال 19 هجرى ميان مسلمين و مردم ايران واقعه‌اى مشهور در آنجا رخ داده و از اين رو در ميان عرب مبدأ تاريخ پاره‌اى از حوادث قرار گرفته است .\r\n","page_name":" 549 ","page_number":593},
  {"content":"\r\n\r\n\r\nاستماع نموده و خود گفته است : « پانصد تن از صحابه را ادراك كرده‌ام » مكحول در باره اش گفته است : « من از شعبى ، كسى را فقيه تر نديدم » و ديگرى در حق او گفته است : « شعبى در زمان خود مانند ابن عباس است در زمان خويش » از ابن ابى ليلى نقل شده كه « كان الشّعبى صاحب آثار و كان ابراهيم صاحب قياس » شعبى علاوه بر اين كه به قياس توجّه نداشته و حديث را مورد استناد قرار مىداده در استناد بحديث نيز بهر حديثى معتقد نبوده و عمل نمىكرده بلكه تحقيق و تصحيح مىكرده و ناظر به همين جهت گفته است :\r\n« كره الصّالحون الاوّلون ، الإكثار من الحديث . و لو استقبلت من امرى ما استدبرت ما حدّثت الَّا بما اجمع عليه اهل الحديث » شعبى مردى نحيف و لاغر بوده و چون از او سبب ضعف و لاغرى وى پرسيده شده چنين گفته است : « من در رحم مادر مزاحمت شده‌ام » از ابن قتيبه ( از كتاب « المعارف » وى ) و از برخى ديگر نقل شده كه در توجيه اين كلام شعبى گفته‌اند : شعبى و برادرش دو سال در رحم مادر بوده ! و توأم به دنيا آمده‌اند .\r\nاز سخنان منسوب به شعبى است :\r\n« انّا لسنا بالفقهاء ، و لكنّا سمعنا الحديث فرويناه . و الفقيه من اذا علم عمل » ابو نعيم او را بعنوان :\r\n« و منهم الفقيه القوىّ سالك السّمت المرضىّ ، بالعلم الواضح المرضىّ و الحال الزّاكى الوضىّ ابو عمرو ، عامر بن شراحيل الشعبى » آورده و پس از آن از حالات و كلمات و آثار و روايات او شمّه‌اى ياد كرده كه نمونهء برخى از آنها آورده مىشود :\r\nابن سيرين گفته است : به كوفه درآمدم شعبى را ديدم كه مجلس بزرگ براى تدريس مىداشته در حالى كه آن زمان بسيارى از اصحاب پيغمبر هنوز زنده بودند . ليث\r\n","description":"","footnote":"","page_name":" 550 ","page_number":594},
  {"content":"\r\n\r\nگفته است : از شعبى مسأله مىپرسيدم رو از من برمىگرداند و بپرسيدن مسأله از من با من روبرو مىشد پس من مىگفتم : اى گروه علماء اى گروه فقهاء احاديث را از ما فرا مىگيريد و بپرسيدن مسأله از ما اقدام مىكنيد ! ! شعبى گفت : اى جماعت علماء اى معشر فقهاء ما نه فقهاء هستيم و نه علماء ما گروهى هستيم كه حديثى شنيده‌ايم و آن چه را شنيده‌ايم به شما حديث مىكنيم .\r\nشعبى را حافظه‌اى قوى بوده چنان كه ابو نعيم به اسناد از او اين جمله را نقل كرده « ما من خطيب يخطب الَّا عرضت عليه خطبته ! ! و همو به اسناد از ابن شبرمه از شعبى آورده كه چنين گفته است « ما كتبت سوداء فى بيضاء قطَّ ، و ما سمعت من رجل حديثا قطَّ فاردت ان يعيده علىّ » « 1 » با راى و قياس هم سخت مخالفت مىداشته است چنان كه به اسناد ابو نعيم از صالح بن مسلم است كه اين مضمون را گفته است : شعبى را از مسأله‌اى پرسيدم گفت عمر خطَّاب در اين باب چنين گفته و على چنان . گفتم : راى تو چيست ؟ گفت :\r\nبعد از دانستن قول آن دو ، راى مرا چه مىكنى ؟ اذا اخبرتك برأى قبل عليه » و به ديگرى گفته است « ما حدّثوك عن اصحاب محمّد ، صلَّى الله عليه و سلَّم و رضى عنهم ، فخذه و ما قالوا برأيهم فبل عليه » باز به اسناد ابو نعيم از صالح بن مسلم گفته است ، شعبى مرا گفت : همانا شما بدين سبب هلاك شديد كه آثار را واگذاشتيد و به قياسات استناد كرديد . اين « اصحاب\r\n\r\n","description":"","footnote":"\r\n« 1 » پس از ابن اشعث و كشته شدن او شعبى كه با او همراه بوده و خروج كرده گرفتار شده و او را با غل و زنجير به نزد حجاج برده‌اند و با سخنورى خود را از قتل نجات داده و حجاج مسألهء فقهى را كه آن وقت محل حاجت بوده از او پرسيده و بعد سه تن از اعراب بر حجاج در آمده‌اند و حجاج ايشان را از باران پرسيده و ايشان با بيانى شيوا و مفصل جواب گفته‌اند و شعبى همهء آن مطالب را بحفظ سپرده در زمانهاى بعد كه آن قضيه را به ابو بكر هذلى خواسته است نقل كند به او گفته است : « الا احدثك حديثا تحفظه فى مجلس واحد ان كنت حافظا كما حفظته »\r\n","page_name":" 551 ","page_number":595},
  {"content":"\r\n\r\nرأى » كه در مسجد مىنشينند و « رأى » را مىگويند چنان مرا از مسجد رمانده و بيزارم ساخته‌اند كه از « كناسهء ( خاكروبه دان ) خانه‌ام مبغوضتر و منفورتر .\r\nو همو ، به اسناد از ابو بكر هذلى آورده كه شعبى بوى گفته است : اى آنان ( منظورش اصحاب رأى است ) آيا رأى شما اينست كه اگر احنف بن قيس كشته شود و هم كودكى ديهء آن دو يكسان است يا احنف را بواسطه عقل و حلم ديه بيشتر است پس من به او گفتم : ديه آن دو بى تفاوت و با هم برابر است . گفت : پس قياس چيزى قابل استناد نيست و نبايد آن را به كار برد .\r\nباز از او نقل شده كه گفته است : « و انّما سمّوا اهل الاهواء ، اهل الاهواء لأنّهم يهوون فى النّار » و ابن شبرمه همين مفاد را بدين عبارت « انّما سمّيت الاهواء اهواء لأنّها تهوى بصاحبها إلى النّار » از شعبى نقل كرده است .\r\nاز سخنان شعبى است « دع الرّياء و الريبة و أت ما لا يريبك » از او اين مفاد نقل شده است كه :\r\n« زمانى دراز مردم در پناه دين زندگانى مىكردند تا دين از ميان رفت پس از آن در پرتو مروئت و مردانگى ، تا آن هم از ميان رفت . از آن پس به واسطهء حيا و شرم ، تا آن نيز رفت سپس بيم و اميد زندگانى مردم را به راه مىبرد و چنان پندارم كه به زودى زمانى برسد كه كار از آن ( بيم و اميد ) هم سختتر گردد .\r\nابو زيد گفته است : شعبى را چيزى پرسيدم خشم كرد و سوگند ياد نمود كه مرا حديث نگويد پس رفتم و بر در خانه اش نشستم گفت : اى ابو زيد همانا سوگند من بر نيّت و قصد خودم واقع شده پس دل به من دار و اين سه چيز را از من بخاطر بسپار :\r\nهيچ گاه به چيزى كه مخلوق خدا است مگو : خدا چرا آن را آفريده و از آن ، چه اراده داشته و هيچ گاه چيزى را كه نمىدانى مگوى : مىدانم . و بپرهيز از اين كه قياس را در دين به كار برى چه در اين هنگام حرامى را حلال يا حلالى را حرام خواهى كرد و لغزش خواهى داشت . اكنون برخيز و برو .\r\n","description":"","footnote":"","page_name":" 552 ","page_number":596},
  {"content":"\r\n\r\nباز داود اودى از او نقل كرده كه بوى ، اين مضمون را ، گفته است : ترا به سه چيز حديث مىكنم كه بسيار مهم است .\r\nپس گفت : « هر گاه مسأله‌اى را بپرسى و پاسخ بشنوى در دنبال آن مگو « أرأيت أرأيت » چه خدا در قرآن گفته است : * ( « أَ رَأَيْتَ مَنِ اتَّخَذَ إِلهَه هَواه . . » ) * ( تا آخر آيه ) و ديگر به تو حديث مىكنم كه هر گاه از تو مسأله‌اى را بپرسند به قياس مپرداز و حرامى را حلال و حلالىرا حرام مساز و سه ديگر كه بسيار شايان توجه است اين كه هر گاه چيزى را از تو مىپرسند كه آن را ندانى بگو : مرا بدان علم نيست و من ترا در نادانى شريكم » حجّاج در بارهء مردى كه خواهر و مادر و جدّى داشته از وى پرسيده پاسخ داده است :\r\n« در اين مسأله پنج تن از اصحاب پيغمبر را اختلاف است : عثمان بن عفان و زيد بن ثابت و عبد الله بن مسعود و علىّ و ابن عباس رضى الله تعالى عنهم .\r\nحجاج پرسيده است : ابن عباس را چه قول است ؟ شعبى گفته است : او جدّ را به منزلهء پدر قرار داده و مادر را يك سيم بخشيده و خواهر را چيزى نداده است .\r\nباز پرسيده است : امير المؤمنين ، يعنى عثمان ، چه گفته است ؟ پاسخ داده است تركه را سه بخش كرده و به هر يك بخشى داده است .\r\nاز عقيده و قول زيد بن ثابت پرسيده ، گفته است : او تركه را نه قسمت كرده جدّ را چهار ، و مادر را سه ، و خواهر را دو سهم داده است .\r\nاز عقيده و قول ابن مسعود سؤال كرده جواب داده است : او فريضه را بر شش سهم تقسيم كرده جدّ را دو سهم ، و مادر را يك سهم ، و خواهر را سه سهم داده است .\r\nدر آخر پرسيده است : ابو تراب در اين مسأله چه گفته است ؟ شعبى گفته است :\r\nاو سهام را شش دانسته پس به خواهر سه سهم ، و به مادر دو سهم ، و به جدّ يك سهم داده است .\r\nحجّاج گفته است : قاضى را بفرما تا به آن چه امير المؤمنين عثمان عقيده داشته\r\n","description":"","footnote":"","page_name":" 553 ","page_number":597},
  {"content":"\r\n\r\nو رأى داده عمل كند و آن را به كار بندد . . » از گفته هاى شعبى است به عيسى بن حنّاط .\r\n« همانا اين علم را ( فقه ) كسى كه دو خصلت داشت طلب مىكرد : عقل و عبادت .\r\nو اگر كسى عاقل بوده ، و نه عابد و ناسك ، به او گفته مىشده است : اين امرى است كه جز ناسكان و عابدان به آن نمىرسند پس چرا تو آن را طلب مىكنى ؟ و اگر ناسك و عابد بوده ، نه عاقل ، بوى گفته مىشده است : اين كارى است كه جز عاقلان آن را طلب نمىكنند پس تو چرا آن را طلب مىكنى ؟ » آنگاه شعبى گفته است : « از آن بيمناكم كه امروز آن را كسانى طلب مىكنند كه هيچ يك از دو خصلت را ندارند : نه عاقلند و نه ناسك » ابو نعيم به اسناد از محمد بن جحاده از شعبى از على ( ع ) آورده كه پيغمبر ( ص ) به او گفته است : « انّك و شيعتك فى الجنّة » و هم از روايات او است از شعبى از عبد الله عمر از پيغمبر ( ص ) : « المسلم من سلم المسلمون من لسانه و يده ، و المهاجر من هاجر ما نهى الله عنه » و باز از شعبى از جابر بن سمره كه گفته است با پدرم به مسجد در آمدم و پيغمبر ( ص ) خطبه مىگفت شنيدم كه گفت : « تكون من بعدى اثنا عشر خليفة » آنگاه آهنگ گفتار پيغمبر پايين آمد كه نفهميدم چه گفت : پدرم را پرسيدم كه سخن پيغمبر چه بود ؟ گفت : مىگويد :\r\n« كلَّهم من قريش » .\r\nشعبى از نعمان بن بشير روايت كرده كه پيغمبر ( ص ) مىگفته است :\r\n« الحلال بيّن و الحرام بيّن و بينهما امور مشتبهات لا يعلمها كثير من النّاس . فمن اتّقى الشبهات استبرء لدينه و عرضه و من يرتع فى الشّبهات وقع فى الحرام ، كالَّذى يرعى حول الحمى فيوشك ان يرتع فيه ، الا و انّ لكلّ ملك حمى و انّ حمى الله محارمه ، الا و انّ فى الجسد مضغة اذا صلحت صلح الجسد كلَّه و اذا فسدت فسد الجسد كلَّه الا و هى القلب »\r\n","description":"","footnote":"","page_name":" 554 ","page_number":598},
  {"content":"\r\n\r\nشعبى به گفتهء خودش پانصد تن صحابى را ملاقات كرده و « اكابر صحابه و اعلام آنان ، رضى الله تعالى عنهم ، علىّ بن ابى طالب ، و سعد بن ابى وقّاص ، و سعيد بن زيد بن عمرو بن نفيل ، و ابن عباس ، و ابن عمر ، و اسامة بن زيد ، و عمرو بن عاص ، و عبد الله بن عمرو بن عاص ، و جرير بن عبد الله بجلى ، و جابر بن سمره ، و عدىّ بن حاتم ، و جابر بن عبد الله ، و نعمان بن بشير ، و براء بن عازب ، و زيد بن ارقم ، و ابو سعيد خدرى ، و انس بن مالك ، و مغيرة بن شعبه و عدهء بى شمار ديگرى را ادراك كرده و از زنان : عائشه ، و امّ سلمه ، و ميمونه ، امّهات مؤمنان ، و امّ هانى ، و اسماء بنت عميس ، و فاطمة بنت قيس را ادراك كرده است .\r\n« و از مسروق و علقمه و اسود و ابو سلمة بن عبد الرحمن و يحيى بن طلحه و عمر بن علىّ بن ابى طالب و سالم بن عبد الله بن مسعود و ابو عبيدة بن عبد الله بن مسعود و ابو بردة بن ابو موسى روايت كرده است . و گروهى از تابعان كه از ايشان است ابو اسحاق سبيعى ، و ابو اسحاق شيبانى ، و ابو حصين ، و حكم بن عتيبه ، و عطاء بن سائب ، و محمد بن سوقه ، و حصين ، مغيره ، و عاصم احول و اعمش و جمعى ديگر از او روايت كرده‌اند » « 1 »\r\n\r\n","description":"","footnote":"\r\n« 1 » صاحب « طبقات فقهاء اليمن » در ذيل ترجمهء « ابو سعيد المفضل الاكمل بن محمد بن عامر بن شراحيل الشعبى » از گفتهء ابن قتيبه ( بتعبير او - قتيبى - ) چنين آورده است « ان الشعبى من حمير من جبل باليمن نزله حسان بن عمرو الحميرى هو و ولده و دفن فيه فمن منهم بالكوفة قيل لهم : شعبيون و من كان بمصر و المغرب قيل لهم :\r\nالاشعوب . و من كان منهم باليمن قيل له : ذو شعبين »\r\n","page_name":" 555 ","page_number":599},
  {"content":"\r\n\r\nطبقهء سيم از فقيهان تابعى كوفه\r\nپس از طبقه ياد شده ، كه طبقهء دوم از تابعان فقيه در كوفه بوده‌اند ، به گفتهء ابو اسحاق فقه و فتوى در كوفه به طبقهء ديگرى انتقال يافته كه از مشاهير آنان پنج كس ، به ترتيب تقدّم سال وفات ( بحسب قول به اقلّ ) ، در اينجا ياد مىگردند :\r\n1 - ابن عيينه 115 2 - ابن ابى ثابت 117 3 - حمّاد 120 4 - ابو شبرمه 144 5 - ابن ابى ليلى 148\r\n","description":"","footnote":"","page_name":" 556 ","page_number":600},
  {"content":"\r\n- 1 - ابن عيينه\r\nحكم بن عيينه مولى كنده .\r\nبه گفتهء ابو اسحاق ، حكم بن عيينه به سال يك صد و پانزده ( 115 ) وفات يافته است .\r\nاز اوزاعى نقل شده ، كه هنگامى كه با يحيى بن ابى كثير در منى بوده‌اند و از وى پرسيده كه آيا حكم را ديده يا نه ؟ و او پاسخ داده كه او را ديده است ، پس چنين گفته است :\r\n« ما بين لابتيها احد افقه منه » ( ميان دو كوه مكه از حكم بن عيينه كسى فقيهتر نيست ) . و اين سخن را يحيى در زمانى گفته كه عطاء بن ابى رباح و اصحابش در آنجا مىبوده‌اند .\r\nحكم با ابراهيم همزاد بوده يعنى هر دو در يك شب به دنيا آمده‌اند ليكن حكم از ابراهيم فقه آموخته و علم فرا گرفته است .\r\nدر اينجا لازم است ياد آور باشم كه ضبط نام پدر حكم چنان كه در نسخه چاپى « طبقات الفقهاء » است ، و در اين اوراق آورده شده ، با عين مهمله و بعد از آن دو ياء ( آخر حروف هجاء ) و بعد از دو ياء نونى است ( مصغّر عين ) ليكن در كتب رجال برخى فقط حكم بن عتيبه ( با عين و تاء سيم حروف هجاء - و ياء - آخر آنها - و باء دوم حروف - ) را آورده‌اند و بعنوان « حكم بن عيينه » كسى را ياد نكرده‌اند چنان كه شيخ طوسى در « اصحاب على بن حسين ( ع ) » همين كار را كرده و اين مضمون را گفته است :\r\nحكم بن عتيبه ، ابو محمد كندى كوفى ، و گفته شده است ابو عبد الله ، در سال يك صد و چهارده ( 114 ) و به قولى يك صد و پانزده ( 115 ) در گذشته است » .\r\n","description":"","footnote":"","page_name":" 557 ","page_number":601},
  {"content":"\r\nو « در اصحاب باقر ( ع ) » گفته است : حكم بن عتيبه ابو محمد كوفى كندى مولى شموس بن عمرو كندى و در « اصحاب صادق ( ع ) » گفته است : حكم بن عتيبه ابو محمد كوفى كندى مولى ، زيدىّ بترىّ » برخى ديگر دو حكم را بعنوان پسر عتيبه آورده و از پسر عيينه يادى نكرده‌اند چنان كه در كتاب « لسان الميزان » ابن حجر عسقلانى چنين است :\r\n« حكم بن عتيبه نحّاس از مردم كوفه است ابن ابى حاتم او را نام برده ليكن ترجمه نكرده و محلّ آن را سفيد گذاشته است . ابن جوزى گفته است : ابو حاتم كه او را مجهول دانسته از اين باب است كه او قاضى كوفه بوده نه راوى حديث .\r\n« بخارى اين حكم بن عتيبه را با حكم بن عتيبه ، امام و پيشواى مشهور ، يكى دانسته و اين يكى از اشتباهات بخارى است . . » در كتاب جامع الرواة اردبيلى هم نامى از « ابن عيينه » برده نشده و بس « ابن عتيبه » عنوان و همان عبارات رجال شيخ طوسى آورده شده بعلاوه به ابوابى كه رواياتى از وى در آنها است ، نيز اشاره رفته است .\r\nممقانى در « تنقيح » هر دو را عنوان كرده و در ترجمهء ابن عتيبه پس از ضبط كلمه ( بضم عين مهمله و تاء مثناة فوقانى مفتوح و ياء مثنّاة تحتانى ساكن و باء موحّده مفتوح ) و نقل عبارات رجال شيخ طوسى رواياتى ، به اسناد كشّى از زراره از حضرت صادق ( ع ) و از ابو بصير از حضرت باقر ( ع ) كه بر مذمّت از ابن عتيبه دلالت دارد « 1 »\r\n\r\n","description":"","footnote":"\r\n« 1 » زراره به حضرت صادق ( ع ) گفته است : حكم بن عتيبه از پدرت روايت مىكند كه گفته است : « صل المغرب دون المزدلفة » حضرت صادق با ياد كردن سه بار سوگند اين مضمون را گفته است « حكم بر پدرم دروغ بسته ، پدرم چنين چيزى نگفته است » .\r\nابو بصير از حضرت باقر ( ع ) پرسيده است : آيا شهادت ولد زنا جائز است يا نه ؟ حضرت پاسخ داده است : « نه » ابو بصير گفته : حكم بن عتيبه مىگويد : جائز است حضرت گفته است :\r\n« خدايا گناهان او را ميامرز خدا به حكم ياد آورى كرده * ( « وَإِنَّه لَذِكْرٌ لَكَ وَلِقَوْمِكَ »\r\nپس حكم هر جا كه مىخواهد برود ، يمين باشد يا شمال ، كه علم را جز در ميان اهل بيتى كه جبرئيل در آنجا نازل شده نخواهد يافت »\r\n","page_name":" 558 ","page_number":602},
  {"content":"\r\nآورده است و در ترجمهء ابن عيينه پس از ضبط كلمه ( بضم عين مهمله و دو مثنّاة تحتانى كه نخستين آن دو ، مفتوح و دومين آنها ساكن و بعد از آن نونى مفتوح ) چنين افاده كرده است :\r\n« در بارهء اين مرد به چيزى بر نخوردم جز آن چه صاحب « كشف الغمّه » از او نقل كرده كه گفته است : « قوله تعالى : * ( إِنَّ فِي ذلِكَ لَآياتٍ لِلْمُتَوَسِّمِينَ ) * . كان و الله محمّد بن علىّ الباقر منهم » .\r\nوحيد اين شخص را برادر سفيان عيينه احتمال داده و هم احتمال داده است كه او همان حكم بن عتيبه باشد و دو كس نباشد » صاحب قاموس الرجال يكى بودن را مقطوع دانسته و چنين گفته است :\r\n« اقول : كونه الحكم بن عتيبة المتقدّم مقطوع : بمعنى انّه رجل واحد الَّا انّه لا يعلم الاصل فى اسم ابيه هل هو من « العتب » او من « العين » و امّا كونه اخا سفيان فلا وجه له لأنّه كندىّ و سفيان هلالىّ »\r\n- 2 - ابن ابى ثابت\r\nابو يحيى حبيب بن ابى ثابت .\r\nحبيب به گفتهء ابو اسحاق در سال يك صد و هفده ( 117 ) و به منقول از « التّقريب » ابن حجر در سال يك صد و نوزده ( 119 ) وفات يافته است .\r\n","description":"","footnote":"","page_name":" 559 ","page_number":603},
  {"content":"\r\nابو اسحاق از ابو بكر بن عياش اين سخن را آورده است :\r\n« ثلاثة ليس لهم رابع : حبيب بن ابى ثابت و حكم بن عيينه ( هكذا ) و حمّاد بن ابى سليمان » شيخ طوسى . در رجال خود ، در اصحاب علىّ عليه السّلام از حبيب به اين عبارت اكتفا كرده است :\r\n« حبيب بن ابى ثابت » و در اصحاب علىّ بن حسين ( ع ) چنين آورده است :\r\n« حبيب بن ابى ثابت ابو يحيى الاسدى الكوفي تابعىّ و كان فقيه الكوفة ، اعور مات سنة تسع عشرة و مائة » و در اصحاب حضرت باقر ( ع ) گفته است :\r\n« حبيب بن ابى ثابت الاسدىّ الكوفي ، تابعىّ » و در اصحاب حضرت صادق ( ع ) هم همين جمله را تكرار كرده است . در تعليقه بر رجال شيخ آنجا كه حبيب در اصحاب علىّ بن حسين ( ع ) آورده شده چنين افاده گرديده است :\r\n« ابن حجر عسقلانى در كتاب « تقريب التّهذيب » اين مضمون را گفته است :\r\n« حبيب بن ابى ثابت ، قيس ، و به گفتهء برخى هند بن دينار اسدى ، مولى بنى اسد ، ابو يحيى كوفى دانشمندى ثقه و جليل و از طبقه سيم بوده است ارسال و تدليس در حديث مىداشته و به سال 119 وفات يافته است » صاحب قاموس الرجال از امالى شيخ مفيد و امالى شيخ طوسى آورده كه ايشان از محمّد بن نوفل اين مضمون را روايت كرده‌اند :\r\n« ابو حنيفه بر ما وارد شد و سخن از على ( ع ) به ميان آمد و ميان ما گفتگو به همرسيد پس ابو حنيفه گفت : همانا من اصحاب خود را گفته‌ام : حديث غدير خمرا اذعان مكنيد و گر نه با شما به خصومت برمىخيزند هيثم بن حبيب صيرفى كه آنجا بود رنگ رخساره اش بر افروخته شد و به ابو حنيفه گفت :\r\n","description":"","footnote":"","page_name":" 560 ","page_number":604},
  {"content":"\r\nچرا بدان اقرار و اذعان نكنند مگر تو آن را صحيح نمىدانى ؟ گفت : چرا صحيح مىدانم و خودم هم روايت دارم . گفت : پس چرا به آن اعتراف و اقرار نيارند و حال اين كه حبيب بن ابى ثابت از ابو طفيل از زيد بن ارقم روايت كرده كه علىّ در « رحبه » مردم را سوگند داد كه هر كس از پيغمبر شنيده كه گفت : « من كنت مولاه . الخبر . » ؟\r\n- 3 - حمّاد\r\n« ابو اسماعيل حمّاد بن ابى سليمان مولى ابراهيم بن ابى موسى الاشعرى « رض » .\r\nاين عنوانى است كه ابو اسحاق براى حمّاد بن ابى سليمان آورده و پس از آن گفته است :\r\nنزد ابراهيم فقه آموخته و در سال يك صد و نوزده ( 119 ) و به قولى ديگر در سال يك صد و بيست ( 120 ) در گذشته است .\r\nعبد الملك بن اياس گفته است : از ابراهيم نخعى پرسيده‌اند : بعد از تو به كى بايد مراجعه كنيم ؟ او حمّاد را معرّفى و معيّن كرده است .\r\nشيخ طوسى در « رجال » در « اصحاب حضرت باقر ( ع ) » چنين آورده « حمّاد بن ابى سليمان الاشعرى ، مولى ابى موسى كوفى » و در « اصحاب حضرت صادق » ( ع ) نخست « حمّاد بن ابى سليمان الاشعرى مولى ابى موسى تابعىّ كوفىّ » عنوان كرده و بعد از او « حمّاد بن ابى سليمان استاذ ابى حنيفة » و براى هيچ يك از اين دو ، كنيهء ( ابو اسماعيل ) نياورده چنان كه در آنجا هم كه در « اصحاب حضرت\r\n","description":"","footnote":"","page_name":" 561 ","page_number":605},
  {"content":"\r\nباقر » ( ع ) نام برده باز كنيه برايش نياورده و در هر موردى كه « مولى » را آورده « مولى ابو موسى » گفته نه « مولى ابراهيم بن ابى موسى » پس از دو جهت با عنوانى كه ابو اسحاق آورده تفاوت دارد ( كنيه و مولى ) .\r\nسيد محمد صادق آل بحر العلوم كه رجال شيخ را تصحيح كرده و تعليقات بر آن نوشته در ذيل عنوان حمّاد در اصحاب باقر ( ع ) از ابن حجر نقل كرده كه در « تقريب التّهذيب » و در « تهذيب التّهذيب » اين مضمون را گفته است :\r\n« حمّاد بن ابى سليمان ، مسلم ، اشعرى مولى ايشان ، ابو اسماعيل كوفى ، فقيه ، و صدوق است در سال يك صد و بيست ( 120 ) يا پيش از آن وفات يافته است » و باز از همو نقل كرده كه اين مضمون را گفته است :\r\n« حمّاد از انس و زيد بن وهب و سعيد بن مسيّب و سعيد بن جبير و عكرمه و ابو وائل و ابراهيم نخعى و حسن و عبد الله بن بريده و شعبى . . روايت كرده است و پسرش اسماعيل و عاصم احول و شعبه و ثورى و ابو حنيفه و حكم بن عتيبه و اعمش و جمعى ديگر از او روايت مىكنند و اينان از اقران و ياران او بوده‌اند . » و گفته است : كه « ابو بكر بن ابى شيبه مرگ حمّاد را به سال يك صد و بيست ( 120 ) و ديگران به سال يك صد و نوزده ( 119 ) دانسته‌اند » و از ابن سعد نقل كرده كه گفته است :\r\n« حمّاد در حديث ، ضعيف است و در آخر عمر او را اختلاطى به همرسيده و از « مرجئه » بوده است . حديث زياد مىداشته و هر گاه راى خود را مىگفته درست بوده و چون راى ديگران را ، غير از ابراهيم ، خطاء مىبوده . شعبه گفته است با زبيد بودم كه بر حمّاد گذشتيم زبيد گفت از اين دورى كن چه ، تغيير يافته . و مالك انس گفته است : به اعتقاد ما ، مردم ( از لحاظ علم و دين ) همان اهل عراق بوده‌اند و بس تا اين كه انسانى در آنجا پيدا شد به نام حمّاد كه بر اين دين اعتراض كرد و راى خود را به كار بست » و در تعليقه‌اى كه در ذيل عنوان حمّاد ، در « اصحاب حضرت صادق ( ع ) آورده\r\n","description":"","footnote":"","page_name":" 562 ","page_number":606},
  {"content":"\r\nچنين افاده كرده است : « برخى از ارباب معاجم احتمال داده‌اند كه اين حمّاد ( استاد ابو حنيفه ) همان حمّاد بن ابى سليمان اشعرى باشد پس دو نفر نباشند » ممقانى هم اين دو حمّاد را عنوان و قول شيخ را نقل كرده آنگاه از « مختصر ذهبى » اين مضمون را آورده است :\r\n« حمّاد بن ابى سليمان ، مسلم ، مولى ابراهيم بن ابى موسى اشعرى كوفى فقيه ابو اسماعيل ، از انس و از ابن مسيّب و از ابراهيم روايت مىكند و پسرش اسماعيل و هم ابو حنيفه از او روايت مىكنند . . به سال يك صد و بيست در گذشته است » آنگاه ممقانى به گفتهء ذهبى استناد كرده كه حمّاد استاد ابو حنيفه همان حمّاد اشعرى است و دو نفر نيستند .\r\n- 4 - ابن شبرمه\r\nابو شبرمه عبد الله بن شبرمه .\r\nابن شبرمه در سال نود و دو ( 92 ) متولد شده و در سال يك صد و چهل و چهار ( 144 ) در گذشته است .\r\n« از حمّاد زيد نقل شده كه مىگفته است :\r\n« ما رأيت كوفيّا افقه من ابن شبرمة » « ابن شبرمه خود هم اين مضمون را مىگفته است .\r\n« هر گاه من در يك مسأله با حارث عكلى « 1 » موافق باشم از مخالفت با هيچ كس پروا ندارم و مخالفت ايشان را به چيزى نمىگيرم »\r\n\r\n","description":"","footnote":"\r\n« 1 » « بضم العين و سكون الكاف و كسر اللام » ( اللباب )\r\n","page_name":" 563 ","page_number":607},
  {"content":"\r\nابو اسحاق در « طبقات » ، ابن شبرمه را بعنوان فوق ، عنوان كرده و همهء آن چه در بارهء او آورده همين است كه آورديم .\r\nممقانى از شيخ طوسى آورده كه در رجال خود يك بار ابن شبرمه را در « اصحاب علىّ بن حسين ( ع ) » ياد كرده و چنين گفته است :\r\n« عبد الله بن شبرمة الضّبىّ الكوفىّ كنيته ابو شبرمة و كان قاضيا لأبي جعفر على سواد الكوفة و كان شاعرا مات سنة اربع و اربعين و مائة » و بارى ديگر او را در « اصحاب صادق ( ع ) » شمرده و بعنوان « فقيه » يادش كرده است بدين عبارت :\r\n« عبد الله بن شبرمة الكوفيّ البجليّ ، الفقيه » باز ممقانى پس از اين كه اختلافات را در ضبط كلمهء « شبرمه » ، از لحاظ حركات شين معجمه و راء مهمله نقل كرده كه برخى بفتح شين و ضمّ راء « 1 » و برخى ديگر بضمّ شين گفته و از « سيّد حكماء ، مير داماد » نقل شده است كه : « آن چه ما از شيخ خود شنيديم و به خطَّ كسانى معتمد از اصحاب ديديم فتح شين است » و از برخى از علماء رجال عامّه آورده كه باختلاف مسمّى تغيير مىكند چه گفته است : « ابو شبرمة عبد الله بن شبرمه بضمّ معجمه و سكون موحّده و ضمّ راء و سفيان بن شبرمة بفتح معجمه و فتح راء و سكون موحّده » و پس از اين كه آن چه را شيخ در رجال گفته آورده و اضافه كرده است كه « شيخ ، ابن شبرمه را در « اصحاب باقر ع » بشمار نياورده به اين سبب است كه آن حضرت به عراق نيامده است » اين مضمون را گفته است :\r\n« علماء را در بارهء حال ابن شبرمه دو قول است : يكى مدح و اعتماد بر حديث او . و دوم اين كه ضعيف است و اعتماد را شايسته نيست » آنگاه از قول ابن داود و سيّد محقّق داماد قول اوّل را استظهار كرده و از قول علَّامهء حلَّى ، و بعضى ديگر ، قول دوم را و خود بعد از خدشه و در دلائل قول اول ،\r\n\r\n","description":"","footnote":"\r\n« 1 » باء كلمه را همه به اتفاق ساكن دانسته‌اند .\r\n","page_name":" 564 ","page_number":608},
  {"content":"\r\nقول دوم را ترجيح داده و آن را « حقّ متين » دانسته و به دلايلى استناد و بروايت زير استشهاد كرده كه آن را از باب « البدع و المقاىيس كتاب كافى كه از حضرت صادق ( ع ) روايت شده آورده است :\r\n« ضلّ علم بن شبرمة عند الجامعة املاء رسول الله و خطَّ علىّ بيده . انّ الجامعة لم يدع لأحد كلاما ، فيها علم الحلال و الحرام ، انّ اصحاب القياس طلبوا العلم بالقياس فلم يزدادوا من الحقّ الَّا بعدا . انّ دين الله لا يصاب بالقياس »\r\n- 5 - ابن ابى ليلى\r\nمحمّد بن عبد الرحمن معروف به ابن ابى ليلى « 1 » قاضى كوفه .\r\nابو اسحاق بعد از عنوان بالا و بعد از اين كه ولادت ابن ابى ليلى را به سال هفتاد و چهار ( 74 ) و وفاتش را به سال يك صد و چهل و هشت ( 148 ) به سن هفتاد و دو سال گفته اين مضمون را آورده است :\r\n« ابن ابى ليلى نزد شعبى و حكم بن عيينه فقه آموخته و سفيان بن سعيد ثورى و حسن بن صالح از او فقه گرفته‌اند . سفيان ثورى گفته است : فقيهان ما ، ابن ابى ليلى و ابن شبرمه‌اند . خود ابن ابى ليلى چنين گفته است : بر عطاء در آمدم او از من چيزهايى مىپرسيد يكى از حاضران بر عطاء اين پرسش را انكار و نكوهش كرد . عطاء گفت : او از من اعلم است »\r\n\r\n","description":"","footnote":"\r\n« 1 » چنان كه از اين پس گفتهء ابن نديم آورده خواهد شد ابو ليلى كه نامش يسار بوده كنيهء جد محمد بن عبد الرحمن بوده نه كنيهء پدرش .\r\n","page_name":" 565 ","page_number":609},
  {"content":"\r\nابن نديم اين مضمون را آورده است :\r\n« ابو ليلى جدّ محمّد بن عبد الرحمن نامش يسار و از اولاد احيحة بن جلاح بوده و برخى وى را مدخول النّسب مىدانسته و ابن شبرمه به همين مطلب ناظر بوده كه گفته است :\r\n\r\nو كيف ترجّى لفصل القضاء\r\nو لم تصب الحكم فى نفسكا\r\nفتزعم انّك لابن الجلاح\r\nو هيهات دعواك من اصلكا\r\n\r\nآنگاه ابن نديم چنين افاده كرده است :\r\n« ابن ابى ليلى در دولت بنى اميّه و بنى عبّاس ، تصدّى قضاء مىداشته و پيش از ابو حنيفه به قياس و رأى فتوى مىداده و در سال يك صد و چهل و هشت ( 148 ) هنگامى كه از جانب ابو جعفر قاضى بوده در گذشته است . و از جمله تأليفات او است « كتاب الفرائض » ممقانى ، پس از اين كه از شيخ طوسى آورده كه در رجال خود ابن ابى ليلى را در اصحاب حضرت صادق ( ع ) شمرده و وفات او را در همان سال وفات آن حضرت ( 148 ) دانسته ، خودش در پيرامن اقوالى كه در مدح و قدح وى گفته شده سخن رانده و از علَّامه و ابن داود و مير داماد و ملَّا صالح ، ممدوح بودن او را نقل كرده و رواياتى از كافى و تهذيب آورده كه به مستفاد از آنها ابن ابى ليلى در برابر گفته هاى ائمهء شيعه خضوع مىداشته و حتى از رأى و فتوائى اگر مخالف آنها مىداشته بر مىگشته است و بهر حال خود ممقانى در پايان سخنان خويش ، ضعف بلكه ذمّ او را ترجيح داده و مذمومش دانسته است .\r\nهمو از كافى و تهذيب گفتهء عمر بن اذينه را به اين مضمون آورده است :\r\n« من خود شاهد بودم در بارهء مردى كه غلَّهء خانه خود را براى يكى از خويشان\r\n","description":"","footnote":"","page_name":" 566 ","page_number":610},
  {"content":"\r\n\r\nخويش قرار داده و آن را به وقتى ، موقّت و محدود نساخته و آن مرد مرده است و ميان وارثان و قرابت او در آن موضوع ، كار به نزاع كشيده پس ابن ابى ليلى گفت :\r\n« راى من اينست كه غلَّه ( عائدات ) خانه به قرابت او مىرسد و چنان كه مرد متوفّى خود خواسته و مقرر داشته بايد به قرابت وى داده شود .\r\n« محمّد بن مسلم كه در آنجا حاضر بود گفت :\r\n« ليكن على بن ابى طالب بردّ حبيس و انفاذ مواريث فرموده است .\r\n« ابن ابى ليلى گفت :\r\n« آيا اين مطلب در كتابى نزد تو هست ؟ محمّد گفت : آرى . گفت : آن را نزد من بفرست يا خودت بياور تا ببينم .\r\n« محمّد بن مسلم گفت : بدين شرط كه جز به همين حديث به مطلبى ديگر از مطالب كتاب نظر نكنى . شرط را پذيرفت . پس محمّد ، حديث را كه از حضرت باقر بود در كتاب بوى نشان داد . ابن ابى ليلى چون حديث را در كتاب بديد از حكم خويش برگشت و بموجب حديث فتوى داد » اين را هم صاحب كتاب اخبار البلاد « 1 » در ذيل ترجمهء اويس قرنى يمنى آورده است :\r\n« و حدّث عبد الرحمن ابن ابى ليلى : انّه نادى يوم صفّين رجل من اهل الشّام :\r\n« أفيكم اويس القرني ؟\r\n« قلنا : نعم . قال : انّي سمعت رسول الله صلَّى الله عليه و سلَّم يقول :\r\n« اويس القرني خير التّابعين بإحسان » « و عطف دابّته و دخل مع اصحاب علىّ فنادى مناد فى القوم : اويس ! فوجد فى قتلى علىّ كرّم الله وجهه » در كتاب « مسائل الخلاف » شيخ طوسى حكايتى آورده شده كه چون مربوط\r\n\r\n","description":"","footnote":"\r\n« 1 » محمود بن زكرياى قزوينى\r\n","page_name":" 567 ","page_number":611},
  {"content":"\r\nبه طرز اجتهاد و افتاء و متعلق است به ابن شبرمه و ابن ابى ليلى مناسب است در اينجا آورده شود .\r\nمسألهء چهلم از كتاب بيوع را شيخ بدين مضمون آورده است :\r\n« كسى كه چيزى به شرطى بفروشد هم بيع و هم شرط هر دو صحيح است ، اگر با كتاب و سنّت منافى نباشد . ابن شبرمه هم اين عقيده و راى را دارد ليكن ابن ابى ليلى را عقيده و فتوى اينست كه « بيع » صحيح است و « شرط » ، باطل . و ابو حنيفه و شافعى هم بيع و هم شرط ، هر دو ، را باطل دانسته‌اند . و در اين مسأله حكايتى است كه محمد بن سليمان ذهلى آن را چنين آورده است :\r\n« عبد الوارث بن سعيد ما را حديث كرد و گفت : به مكه در آمدم پس سه كس از فقيهان كوفه را در آنجا ديدم : ابو حنيفه و ابن ابى ليلى و ابن شبرمه ، پس نزد ابو حنيفه رفتم و گفتم : چه مىگويى در اين مسأله كه كسى بيعى كند و شرطى در آن بياورد ؟\r\nابو حنيفه پاسخ داد : بيع و شرط هر دو فاسد است .\r\n« پس به نزد ابن ابى ليلى رفتم و گفتم : چه مىگويى در بارهء مردى كه بيعى كرده و شرطى در آن آورده است ؟ پاسخ داد : بيع ، جائز و شرط آن باطل است .\r\n« پس به نزد ابن شبرمه رفتم و مسأله را از او پرسيدم . گفت : بيع و شرط آن هر دو صحيح و جائز است .\r\n« آنگاه به نزد ابو حنيفه برگشتم و گفتم : دو صاحب و يارت با تو در مسأله « بيع » و « شرط » مخالفت دارند . گفت : من نمىدانم ايشان چه گفته و چه راى دارند ليكن مرا عمرو بن شعيب از پدرش از نيايش حديث كرد كه پيغمبر ( ص ) از بيع و شرط نهى كرده است .\r\n« پس برگشتم به نزد ابن ابى ليلى و گفتم : دو يار و صاحبت ترا در مسأله « بيع » و « شرط » مخالفند . گفت : من نمىدانم ايشان چه عقيده دارند و چه فتوى داده‌اند ليكن هشام بن عروه از پدرش از عائشه مرا حديث كرد كه عائشه گفت :\r\nچون بريره كنيزك خود را خريدم مالكان او بر من شرط كردند كه اگر او را آزاد كنم\r\n","description":"","footnote":"","page_name":" 568 ","page_number":612},
  {"content":"\r\n« ولاء » وى آنان را باشد پس پيغمبر ( ص ) آمد و گفت : « الولاء لمن اعتق » پس بيع را اجازه فرمود و شرط را فاسد خواند .\r\n« پس به نزد ابن شبرمه باز گشتم و بوى هم مخالفت دو يار و صاحبش را گفتم :\r\nگفت : من آن چه را ايشان راى داشته و گفته‌اند آگاه نيستم ليكن مسعر بن محارب بن زياد از جابر بن عبد الله مرا حديث كرد كه گفته است : پيغمبر ( ص ) در مكه شترى را از من خريد چون ثمن را نقد كرد و به من پرداخت من بر او شرط كردم كه مرا تا مدينه سوار آن شتر كند پس پيغمبر ( ص ) هم بيع و هم شرط را اجازه فرمود . . » در پايان ترجمهء اين پنج كس از مشاهير طبقهء سيم از فقيهان تابعى كوفه ياد آور مىگردد چند كس هم از اين طبقه ( طبقه سيم ) بشمار رفته‌اند از قبيل حارث بن ابو يزيد عكلى « 1 » و ابو هاشم مغيرة مقسم ضبّى « 2 » و قعقاع و جز اينان كه همهء ايشان از شاگردان و ياران شعبى بوده و از او استفاده كرده و علم فرا گرفته‌اند .\r\n\r\n","description":"","footnote":"\r\n« 1 » ابن اثير پس از نقل گفتهء سمعانى كه عكل ( بضم عين و سكون كاف ) بطنى است از تميم و صحيح ندانستن اين گفته چنين آورده است : « عكل اسم زنى است از حمير كه او را بنت ذى اللحيه مىگفته‌اند و به آن زن منسوب است عكلى »\r\n« 2 » بفتح ضاد و تشديد باء ، منسوب است به « ضبة » كه ديهى است نزديك تهامه كنار دريا از راه شام . يا منسوب است به « ضب » كه كوهى است در مكه . يا منسوب است به « ضبة » كه حى و قبيله ايست از عرب منسوب به ضبة بن اد . در « لباب » گروهى بسيار را كه به اين نسبت شهرت يافته‌اند از راه نسبت به ضبة بن اد بن طابخة بن الياس بن مضر دانسته است .\r\n","page_name":" 569 ","page_number":613},
  {"content":"\r\n\r\n\r\nطبقهء چهارم از فقيهان تابعى كوفه\r\nچون افراد طبقهء سيم از فقيهان كوفه كم يا بيش و دير يا زود در گذشته و از ميان رفته‌اند نوبه به طبقهء چهارم رسيده و زمام فقه و افتاء بدست ايشان افتاده است .\r\nاز مشاهير اين طبقه اشخاص زير بايد نام برده و ياد كرده آيند :\r\n1 - ابو حنيفه امام مذهب حنفى 150 2 - حسن بن صالح 149 3 - سفيان ثورى 161 ( يا 162 ) 4 - شريك بن عبد الله 177 گفتگو در بارهء ابو حنيفه به محلى ديگر كه بحث از چهار مذهب و ائمهء آنها را متكفّل است موكول مىگردد پس در اين موضع از ترجمهء وى چشم پوشيده و ترجمهء آن سه فقيه ديگر به ترتيب تقدم سال وفات ( بحسب قول به اقل ) آورده مىشود .\r\n","description":"","footnote":"","page_name":" 570 ","page_number":614},
  {"content":"\r\n- 1 - حسن بن صالح\r\nابو عبد الله حسن بن صالح بن حىّ بن مسلم بن حيّان همدانى .\r\n« حسن بن صالح در سال صدم ( 100 ) هجرى متولد شده و در سال يك صد و شصت و هفت ( 167 ) و به قولى يك صد و شصت و هشت ( 168 ) در گذشته است » ابو اسحاق پس از اين عنوان و بيان ، گفته است :\r\n« احمد بن حنبل در حق حسن بن صالح چنين تعبير كرده است :\r\n« صحيح الرّواية ، متفقّه ، صائن لنفسه فى الحديث و الورع » « حميد بن عبد الرحمن بن حميد رواسى « 1 » و يحيى بن آدم « 2 » از او حديث روايت كرده‌اند » ابن نديم در ترجمهء حسن بن صالح چنين افاده كرده است :\r\n« از كبّار شيعهء زيديّه و از عظماء علماء ايشان و فقيهى متكلَّم بوده به سال صد متولد و در سال يك صد و شصت و هشت ( 168 ) به حال اختفاء در گذشته است » ( چون\r\n\r\n","description":"","footnote":"\r\n« 1 » فى تنقيح المقال : « حميد بن عبد الرحمن بن العامري الرواسي ، عده ابن الاثير من الصحابة و لم اعرف حاله » . و فيه بعد عنوان « باب حميد » المعروف على الالسن و المستعمل ، الآن علما هو حميد مكبرا و لكن صرح فى الايضاح و رجال ابن داود و\r\nبانه بضم الحاء المهملة و فتح الميم و سكون الياء المثناة من تحت و الدال المهملة مصغرا و ظنى انه اتى مكبرا و مصغرا جميعا » .\r\n« 2 » ابن نديم چنين افاده كرده : « يحيى بن آدم ، كنيه اش ابو زكريا و مولاى آل عقبة بن ابى معيط است در سال دويست و سه ( 203 ) وفات يافته و از تأليفات اوست كتاب الفرائض ، كتابى است كبير ، و كتاب الخراج و كتاب الزوال » .\r\n","page_name":" 571 ","page_number":615},
  {"content":"\r\nزيدى بوده و عيسى بن زيد بن علىّ بن حسين را در خانهء خود از ترس مهدى خليفهء عباسى كه مىخواسته است او را بكشد مخفى داشته بوده ) « از تأليفات و كتب او است :\r\n« 1 - كتاب التّوحيد .\r\n« 2 - كتاب امامة ولد علىّ من فاطمة .\r\n« 3 - كتاب الجامع فى الفقه . » باز ابن نديم افاده كرده است :\r\n« بيشتر از علماء محدّثين زيدى مذهب مىباشند و همچنين قومى از فقيهان محدّث مانند سفيان عيينه « 1 » و سفيان ثورى و بزرگان محدّثين » در رجال شيخ ، حسن بن صالح بارى در شمار « اصحاب حضرت باقر ( ع ) بدين عبارت :\r\n\r\n","description":"","footnote":"\r\n« 1 » خطيب ترجمهء او را به تفصيل آورده و سال ولادت وى را سال يك صد و هفت ( 107 ) دانسته و چنين گفته است : « هشتاد و اندى از تابعان را ادراك كرده و از ابن شهاب زهرى و عمرو بن دينار و گروهى بسيار ، سماع داشته و اعمش و ثورى و عبد اللَّه مبارك و محمد بن ادريس شافعى و احمد بن حنبل و يحيى بن معين و جمعى از امثال اينان از وى روايت كرده‌اند . هفتاد بار حج كرده و به گفتهء واقدى در سال يك صد و نود و هشت ( 198 ) وفات يافته و در حجون دفن شده است » . قزوينى در « اخبار البلاد و آثار العباد » ذيل « مدينهء ابيورد » ، كه فضيل بن عياض بدانجا منسوب است ، قضيه‌اى آورده بدين خلاصه و ترجمه : « سفيان بن عيينه حديث كرده كه هارون رشيد هنگامى كه در حج بود شبى به زيارت فضيل رفت . چون بر او در آمديم فضيل از من پرسيد كدام يك از اينان امير المؤمنين است ؟ من هارون را ، به اشاره ، بوى نمودم پس به هارون گفت : تو كار خلق را بوجه احسن به عهده گرفته‌اى كارى سخت بزرگ عهده دار شده‌اى . رشيد گريه كرد و فرمود : هزار دينار به او بدهند نپذيرفت . هارون گفت : اگر بر خود حلال نمىدانى به مديونى ببخش و يا گرسنه‌اى را سير كن و برهنه‌اى را به پوشان باز هم نپذيرفت . چون رشيد رفت من به فضيل گفتم : خطا كردى بهتر آن بود كه مىپذيرفتى و در راه خير مصرف مىكردى . فضيل ريش مرا گرفت و گفت : « ابا محمد أنت فقيه البلد و تغلط مثل هذا الغلط ؟ لو طابت لأولئك لطابت لي » .\r\n","page_name":" 572 ","page_number":616},
  {"content":"\r\n« الحسن بن صالح الهمداني الثورىّ الكوفىّ صاحب المقالة ، زيدىّ . اليه تنسب الصّالحيّة منهم » آمده و بارى ديگر در عداد « اصحاب حضرت صادق ( ع ) » بدين عبارت :\r\n« الحسن بن صالح بن حىّ ، ابو عبد الله ، الثّورى الهمداني ، اسند عنه » از وى ياد شده است .\r\nممقانى از كتاب « التنقيح الرائع » ، تأليف فاضل مقداد ، آورده كه وى به زيدى « 1 »\r\n\r\n","description":"","footnote":"\r\n« 1 » زيديه كسانى هستند كه زيد بن على بن حسين ( ع ) را امام مىدانند . ايشان چند فرقه‌اند و بيشتر آنان بر اين عقيده‌اند كه : هر كس از اولاد فاطمه ( س ) دختر پيغمبر ( ص ) عالم و صاحب رأى و صالح باشد و به سيف ، قيام كند امام است .\r\nزيد ، كه بتعبير منقول از « ارشاد » ، « مردى ورع ، عابد ، فقيه ، سخى ، شجاع ، آمر بمعروف و ناهى از منكر ، و طالب ثارات حسين مىبوده » ، در زمان هشام بن عبد الملك در كوفه قيام كرده و كوفيان از آغاز ، نخست دور او را گرفته و با او بيعت كرده‌اند ليكن هنگام جنگ او را واگذاشته و گريخته‌اند پس عنوان « رافضه » از آن زمان و به آن جهت به قولى ، و يا از اين جهت كه زيد ، پيروان و شيعيان خود را از طعن بر صحابه منع كرده ، به گفتهء بعضى ديگر ، اصطلاح شده است چنان كه طريحى اين مضمون را گفته است :\r\n« و روافض فرقه‌اى است از شيعه كه رفض و ترك كردند زيد بن على را هنگامى كه ايشان را از طعن بر صحابه منع كرد و دانستند كه او از شيخين تبرى نمىجويد » بهر جهت يوسف بن عمر ، كه از جانب هشام در كوفه عامل بود با زيد جنگ كرد زيد با اين كه سپاهيان و اطرافيانش او را واگذاشتند سخت جنگ مىكرد و به اين ابيات تمثل مىداشت :\r\n\r\nاذل الحياة و عز الممات ؟\r\nو كلا اراه طعاما وبيلا\r\nفان كان لا بد من واحد\r\nفيسرى إلى الموت سيرا جميلا\r\n\r\nدر ميان جنگ تيرى بر پيشانى وى آمده و چون تير را كشيده‌اند همان دم در گذشته است . زيد را نهانى دفن كرده‌اند ليكن يوسف آگاه شده و جنازه را بيرون آورده ! و سر را جدا كرده و براى هشام به شام فرستاده و به دستور هشام پيكر زيد را برهنه ! ! بدار آويخته‌اند .\r\nبدن زيد پنجاه ماه ( چهار سال و دو ماه ) بر دار بوده ! تا اين كه يحيى بن زيد در خراسان خروج كرده پس هشام دستور داده بدن را پايين آورده و سوزانده و خاكستر آن را به باد داده‌اند ! مسعودى در « مروج الذهب » هشت فرقه از زيديه را نام برده كه ششم آنها را به مناسبت رئيس ايشان ( كثير الابتر ) بعنوان « ابتريه » نام برده است ( كثير ابتر كه همان « كثير النوى » است ظاهرا به حسن بن صالح گفته مىشده است ) روايتى از كشى ، به اسناد از سدير ، بدين خلاصه ، آورده شده كه :\r\n« سدير گفته است : با گروهى كه كثير النوى ( حسن بن صالح ) از ايشان بود بر حضرت باقر ( ع ) در آمديم برادر آن حضرت ، زيد ، آنجا بود پس آن گروه به حضرت باقر ( ع ) گفتند : « نحن نتولى عليا و حسنا و حسينا و نتبرأ من اعدائهم » قال : نعم .\r\nقالوا : نتولى ابا بكر و عمر و نتبرأ من اعدائهم » سدير گفته است : پس زيد در ايشان نگريست و گفت : « أتبرؤن من فاطمة بترتم أمرنا بتركم اللَّه » پس آن گروه به نام « بتريه » ناميده شدند . و بروايتى ديگر گفته است : « بترتم أمرنا بتركم اللَّه ؟ ؟ ؟ » و ازين رو « بتريه » خوانده شده‌اند .\r\n","page_name":" 573 ","page_number":617},
  {"content":"\r\nبودن حسن بن صالح و انتساب فرقهء صالحيّهء از زيديّه به او تصريح كرده و بنقل برخى از تواريخ چنين آورده است كه :\r\n« حسن و برادرش على همزاد و توام بوده و اين دو برادر با مادر خود بر اين ،\r\n","description":"","footnote":"","page_name":" 574 ","page_number":618},
  {"content":"\r\n\r\nقرار داشته‌اند كه شبها را براى زنده داشتن به عبادت و قرائت قرآن ميان خويش به سه قسمت نگه دارند : يك سيم شبرا على بيدار بماند و يك سيّم قرآن را بخواند و ثلث دوم را مادر بيدار باشد و ثلث دوم قرآن را تلاوت كند و ثلث آخر را حسن بيدار باشد و به قرائت ثلث آخر قرآن بپردازد و شبرا به صبح و قرآن را به پايان برساند و ختم نمايد حال بر اين منوال بود تا مادر وفات يافته است پس دو برادر ، على و حسن ، شبرا براى احياء و اشتغال به عبادت و تلاوت ميان خود به دو نيم تقسيم كرده‌اند و كار بر اين قرار برگذار مىشده تا على هم درگذشته و حسن تنها مانده است پس حسن تمام شبرا بيدار و به قرائت قرآن و عبادت پروردگار مشغول مىبوده است » و از كتاب تهذيب شيخ « باب مياه » آورده كه : « حسن بن صالح زيدىّ ، بترىّ ، متروك العمل بما يختصّ بروايته » و از « تقريب » ابن حجر نقل كرده كه گفته است : « انّه ثقة فقيه عابد رمى بالتشيّع » .\r\nو در تاريخ وفات حسن بن صالح چهار قول را آورده است : سال يك صد و پنجاه و چهار ( 154 ) و يك صد و شصت و سه ( 163 ) و يك صد و شصت و هفت ( 167 ) و يك صد و چهل و نه ( 149 ) .\r\n","description":"","footnote":"","page_name":" 575 ","page_number":619},
  {"content":"\r\n\r\n- 2 - سفيان ثورى\r\nابو عبد الله سفيان بن سعيد بن مسروق ثورى « 1 » سفيان ثورى به گفتهء ابن خلَّكان در سال نود و پنج ( 95 ) در زمان خلافت سليمان بن عبد الملك و به گفتهء ابو اسحاق در سال نود و شش ( 96 ) و بقول ابن نديم در سال نود و هفت ( 97 ) متولد شده و در سال يك صد و شصت و يك ( 161 ) و به قولى يك صد و شصت و دو ( 162 ) در بصره ، به حال توارى و استتار ، از بيم خليفهء عباسى ( مهدى ) وفات يافته است .\r\nابن خلَّكان در بارهء او چنين افاده كرده است :\r\n« سفيان ، در علم حديث و ديگر علوم ، پيشوا و امام و ، به اجماع همه ، مردى دين دار و پارسا و زاهد و ثقه بوده و او يكى از ائمهء مجتهدانست . بقول برخى ، شيخ ابو القاسم جنيد ، زاهد مشهور ، در فقه بر مذهب ثورى بوده و از او پيروى مىكرده است . . ثورى حديث را از اعمش « 2 » و ابو اسحاق سبيعى « 3 » و ديگر كسانى كه در طبقهء آنان بوده‌اند گرفته است . و اوزاعى و ابن جريج و محمد بن اسحاق و مالك و كسانى ديگر كه در اين طبقه بوده‌اند حديث از او شنيده و علم فرا گرفته‌اند . »\r\n\r\n","description":"","footnote":"\r\n« 1 » سفيان از اولاد ثور بن عبد مناة بن اد بن طابخة بن الياس بن مضر بوده و به همين مناسبت بدين نسبت شهرت يافته در بنى ثور كسانى برجسته زياد بوده‌اند .\r\nابن نديم چنين گفته است :\r\n« مىگفته‌اند : در بنى ثور سى مرد بوده‌اند كه هيچ كدام از ربيع بن خيثم ( زاهد مشهور كه يكى از « زهاد ثمانيه » است ) كمتر و پايينتر نبوده‌اند و همهء ايشان در كوفه ساكن بوده‌اند و هيچ يك از ايشان در بصره نبوده‌اند »\r\n« 2 » سليمان بن مهران محدثى امامى و از ثقات شمرده شده است .\r\n« 3 » عمرو بن عبد اللَّه از اعاظم فقهاء عامه است .\r\n","page_name":" 576 ","page_number":620},
  {"content":"\r\n\r\nاز كتاب « مروج الذّهب » اين مضمون نقل شده است :\r\n« قعقاع بن حكيم گفته است : نزد مهدى ، خليفهء عباسى ، بودم كه سفيان بر او در آمد و به غير عنوان خلافت بر وى سلام كرد . مهدى با گشاده رويى به او گفت :\r\nتو از اينجا به آن جا از ما مىگريزى و گمان مىكنى اگر ما را در بارهء تو نظرى بد باشد بر تو دست نمىيابيم و قدرت گرفتن ترا نداريم ! هم اكنون چه مىگويى ؟ آيا نمىترسى به اراده و ميل خود بر تو حكم برانيم ؟\r\n« سفيان گفت : اگر تو در بارهء من حكم مىكنى پادشاهى توانا كه حقرا از باطل جدا مىسازد در بارهء تو حكم خواهد كرد ! « ربيع كه براى مراقبت و حراست و انجام دادن دستورات و فرمانهاى خليفه معمولا بالاى سر مهدى به پا ايستاده و بر شمشير تكيه داده مىبود گفت : يا امير المؤمنين آيا شايسته است كه اين نادان بدين گستاخى با تو روبرو شود و گفتگو كند ؟ مرا دستورى ده تا او را گردن زنم . مهدى گفت : خاموش باش ! آيا ثورى و امثال وى جز اين را مىخواهند كه ما آنان را بكشيم پس به سعادت آنان شقاوت خود را فراهم سازيم .\r\n« آنگاه فرمود كه فرمان قضاء كوفه را براى ثورى صادر كنند و در آن فرمان به صراحت بنويسند كه هيچ كس را بر حكم ثورى حق اعتراضى نيست .\r\n« مهدى فرمان را بوى داد ثورى آن را گرفت و بيرون رفت و چون به دجله رسيد آن را در دجله افكند و گريخت و از اين شهر به آن شهر متوارى و فرارى بود » ابو اسحاق در بارهء سفيان ثورى چنين آورده است :\r\n« سليمان بن عيينه گفته است : من از سفيان ثورى كسى را به حلال و حرام ، اعلم نديده‌ام .\r\n« احمد بن حنبل گفته است : اوزاعى و سفيان بر مالك در آمدند پس از اين كه از نزد وى خارج شدند مالك گفت : يكى از اين دو را علم از آن ديگر افزونست ليكن امامت را صالح نيست و آن ديگر براى امامت صالح و شايسته است . و منظور او از اعلم آن دو ، سفيان ثورى بوده است .\r\n","description":"","footnote":"","page_name":" 577 ","page_number":621},
  {"content":"\r\n\r\n\r\n« عبد الله مبارك گفته است : بر روى زمين كسى را از سفيان عالمتر نمىشناسم .\r\n« از يحيى بن سعيد پرسيده شده كه رأى مالك ترا پسنديده تر است يا رأى سفيان ؟ يحيى گفته است : بىگمان ، راى سفيان . پس از آن چنين گفته است :\r\nسفيان در هر چيز از مالك بالاتر و برتر است ! » « و گفته شده است كه : عمر در زمان خود رأس مردم بوده بعد از او ابن عباس و بعد از او شعبى و پس از او سفيان ثورى پس اينان هر يك در زمان خود رأس بوده‌اند . . » از جمله كتب و تأليفاتى كه ابن نديم براى ثورى نام برده است .\r\n1 - كتاب الجامع الكبير ( به روش كتب حديث تأليف شده ) 2 - كتاب الجامع الصغير .\r\n3 - كتاب الفرائض .\r\nابن نديم اين كتابها و رواة آنها را نام برده و چنين گفته است :\r\n« سفيان ثورى به عمار بن سيف وصيّت كرده كه كتب او را نابود سازد او هم بحسب وصيّت سفيان آنها را محو كرده و سوزانده است . » ممقانى در بارهء سفيان به تفصيل سخن رانده از آن جمله چند حديث از كافى و غير آن آورده كه دو حديث از آنها ، كه شايد از جنبهء فقهى هم قابل توجه و استفاده باشد ، در اينجا نقل مىگردد :\r\n1 - كلينى به اسناد خود از مسعدة بن صدقه روايت كرده كه سفيان ثورى بر حضرت صادق ( ع ) وارد شده در حالى كه آن حضرت جامه يى بسيار سپيد و تميز بر تن داشته است پس سفيان گفته است :\r\n« انّ هذا اللَّباس ليس من لباسك » حضرت پاسخ داده است :\r\n« اسمع منّي و ع ما اقول لك فإنّه خير لك عاجلا و آجلا ، ان أنت متّ على السّنّة و الحقّ و لم تمت على بدعة » .\r\n","description":"","footnote":"","page_name":" 578 ","page_number":622},
  {"content":"\r\n« اخبرك انّ رسول الله ( ص ) كان فى زمان مقفر جدب فامّا اذا احفلت الدّنيا فأحقّ أهلها بها أبرارها لا فجّارها ، و مؤمنوها لا منافقوها ، و مسلموها لا كفّارها . فما أنكرت يا ثورى ؟ فو الله إنّني لمع ما ترى ما اتى علىّ ، مذ عقلت ، صباح و لا مساء و للَّه فى مالى حقّ أمرني ان اضع موضعه الَّا وضعته » ( اى سفيان گوش فراده و آن چه به تو مىگويم حفظ كن چه در اين جهان و هم در آن نشأه ، اگر بر سنّت و حق بميرى نه بر باطل و بدعت خير تو در آنست .\r\n« به تو خبر مىدهم كه پيغمبر ( ص ) در زمانى تنگ و سخت مىبود ليكن هر گاه خيرات دنيا فراوان شود پس سزاوارتر از همه كس به دنيا و خيرات آن ، اشخاص نيكوكارند نه اشخاص بدكار و مؤمنانند نه منافقان و مسلمانانند نه كافران ، پس اى ثورى چه چيز را تو انكار مىكنى ؟ ! ( به خدا سوگند من با همين وضعى كه مىبينى از هنگامى كه دانسته و دريافته‌ام بام و شامى بر من نگذشته است كه خدا را در مال من حقّى باشد و به من فرموده باشد كه آن را در جايش بنهم و به مستحقش بدهم مگر اين كه چنان كرده‌ام كه فرموده است و به جايى نهاده‌ام كه دستور بوده است ) 2 - كشّى ، بنقل از كتاب ابو محمد جبرئيل بن احمد فاريابى به خط خود او ، مسندا ، از ميمون بن عبد الله آورده كه او اين مضمون را گفته است :\r\n« من نزد ابو عبد الله ( امام صادق ) بودم كه گروهى از مردم امصار براى پرسيدن حديث بر او وارد شدند امام از من پرسيد كسى از اينان را مىشناسى ؟ گفتم : نه . گفت :\r\nپس چگونه بر من درآمدند ؟ گفتم : گروهى هستند جوياى حديث از هر راه باشد و مهم نمىشمارند كه حديث را از چه شخصى فرا گيرند .\r\n« امام از يك تن از آنان پرسيد : آيا از ديگرى هم حديث شنيده‌ايد ؟ گفت :\r\nآرى . امام گفت : پس برخى از احاديث را كه شنيده و مىدانى بر من حديث كن .\r\nگفت : من بدينجا آمده‌ام كه از تو حديث بشنوم و نيامده‌ام ترا حديث كنم .\r\n« امام به ديگرى از آن گروه گفت : او را چه مانع است از اين كه مرا به آن چه از حديث\r\n","description":"","footnote":"","page_name":" 579 ","page_number":623},
  {"content":"\r\n\r\nشنيده حديثى گويد ؟ آنگاه گفت : به آن چه شنيده و مىدانى حديث كن آيا آن كس كه به تو حديث گفته آن را نزد تو امانت قرار داده كه تو آن را به هيچ كس بازگو نكنى ؟ گفت :\r\nنه . امام گفت : پس لختى از آن چه آموخته و اقتباس كرده‌اى بما بازگو شايد ما هم اگر خدا بخواهد به تو اقتداء كنيم .\r\n« آن مرد گفت : سفيان ثورى مرا از جعفر بن محمد ( امام صادق ) حديث كرد كه او گفته است : « النّبيذ كلَّه حلال الَّا الخمر » آنگاه ساكت شد .\r\n« امام گفت : باز هم بگو . گفت : سفيان از كسى كه او را حديث كرده از محمد بن على ( امام باقر ) مرا حديث كرد كه او گفته است : « من لا يمسح على خفيّه فهو صاحب بدعة . و من لم يشرب النّبيذ فهو مبتدع و من لم يأكل الجريث و طعام اهل الذمّة و ذبائحهم فهو ضالّ امّا النّبيذ فقد شربه عمر ، نبيذ زبيب فرشحه بالماء ، و امّا المسح على الخفّين فقد مسح عمر على الخفّين ثلاثا فى السّفر و يوما و ليلة فى الحضر و امّا الذبائح فقد اكلها علىّ و قال : كلوها فانّ الله تعالى يقول : * ( « الْيَوْمَ أُحِلَّ لَكُمُ الطَّيِّباتُ وَطَعامُ الَّذِينَ أُوتُوا الْكِتابَ حِلٌّ لَكُمْ وَطَعامُكُمْ حِلٌّ لَهُمْ » ) * . پس آن مرد ساكت شد .\r\n« امام بوى گفت : باز هم بما بگو . گفت : من ترا از آن چه شنيده بودم حديث كردم . امام گفت : آيا آن چه حديث شنيده و مىدانى همين است ؟ گفت : نه . گفت :\r\nپس باز هم بر آن چه گفتى بيفزا .\r\n« گفت : عمرو بن عبيد از حسن ( حسن بصرى ) ما را چنين حديث كرد كه چيزهايى است كه مردم آنها را تصديق كرده و گرفته‌اند در صورتى كه در كتاب خدا براى آنها اصلى نيست از آن جمله است [ اعتقاد به 
  ] عذاب قبر و ميزان و حوض و شفاعت و نيّت خير و شرّ كه كسى كه آنها را به كار نبندد و انجام ندهد پاداش بيابد و حال اين كه پاداش بر عمل است ان خيرا فخير و ان شرّا فشرّ .\r\n« ميمون بن عبد الله گفته است : من از اين سخنان به خنده افتادم امام اشاره كرد كه آرام باشم تا باز بشنويم آن مرد سر برداشت و مرا گفت : چرا خنده كردى آيا از\r\n","description":"","footnote":"","page_name":" 580 ","page_number":624},
  {"content":"\r\nحقّ يا از باطل ؟ گفتم : خداى ترا به صلاح آورد آيا گريه كنم ؟ همانا خنده‌ام از روى شگفتى است كه تو اين همه احاديث از حفظ كرده و فرا گرفته‌اى ! آن مرد ساكت شد « باز امام گفت : بر آن چه گفتى بيفزا .\r\n« گفت : سفيان ثورى از محمد بن منكدر حديث آورده كه او گفته است :\r\nعلى را در كوفه بر منبر ديدم كه مىگفت : اگر مردى را نزدم بياورند كه مرا بر ابو بكر و عمر فضيلت دهد او را حدّ مىزنم ، حدّ مفترى .\r\n« امام گفت : باز هم بگو . گفت : سفيان از جعفر ( امام صادق ) حديث كرد كه او گفته است : « حبّ ابى بكر و عمر ايمان و بغضهما كفر » « امام گفت : باز هم بيفزا .\r\n« گفت : يونس بن عبيد از حسن ( بصرى ) ما را حديث كرد كه على در بيعت ابى بكر كندى كرد عتيق ( ابو بكر ) بوى گفت : چه موجب اين كندى و عقب افتادگى بيعت تو است يا على ؟ به خدا سوگند عزيمت دارم گردنت را بزنم . على گفت : لا تثريب يا خليفه رسول الله ( سرزنش و نكوهش نيست ) . ابى بكر گفت : لا تثريب .\r\n« امام گفت : باز هم حديث بياور . گفت : سفيان ثورى از حسن ما را خبر داد كه ابو بكر ، خالد وليد را بفرمود چون نماز صبح را سلام دهد گردن على را بزند .\r\nآنگاه ابو بكر نماز خود را آهسته و بى صدا سلام داد و گفت : يا خالد ، لا تفعل ما أمرتك .\r\n« امام گفت : باز هم بگو .\r\nگفت : نعيم بن عبد الله ، مرا از جعفر بن محمد ( صادق ) چنين حديث كرد كه على را در ينبع درختان خرما بود كه در سايهء آنها مىآرميد و از ثمرهء آنها مىخورد و نه به جنگ جمل رفت و نه به جنگ نهروان . همين حديث را سفيان هم از حسن از جعفر بن محمد به من گفت .\r\n« امام گفت : باز ما را حديث كن . .\r\n","description":"","footnote":"","page_name":" 581 ","page_number":625},
  {"content":"\r\n\r\nو همين طور چند حديث ديگر از سفيان و غير او به اسناد از امام آورد به طورى كه ميمون بن عبد الله ، راوى اين قضيه گفته است :\r\n« مرا از شنيدن اين اكاذيب حوصله بسر آمد و چنان بود كه گويى از پوست بيرون مىآيم و عرق بر من نشست و مىخواستم به پا خيزم و گوينده را زير پا بيفكنم ليكن اشارهء امام را به ياد آوردم و خود را نگه داشتم پس امام بوى گفت :\r\n« از كدام شهرى ؟ گفت : از بصره . امام پرسيد :\r\n« آيا جعفر بن محمد را كه نام مىبرى و اين احاديث را از او روايت مىكنى مىشناسى پاسخ داد : نه . امام گفت :\r\n« آيا هر گز خودت از وى چيزى استماع كرده‌اى ؟ گفت : نه .\r\n« امام گفت :\r\n« پس اين احاديث را تو حقّ و صدق مىدانى ؟ گفت : آرى . پرسيد : اينها را از چه زمانى شنيده‌اى ؟ گفت : زمان آن به يادم نيست جز اين كه اهل شهر ما از دير زمان اين احاديث را مىدانند و مىگويند و در آنها ترديد و شكَّى ندارند .\r\n« امام گفت :\r\n« آيا مردى را كه از او حديث مىكنى اگر ببينى و او به تو بگويد : اين احاديث كه به من نسبت مىدهى دروغ است و من آنها را نمىشناسم و آنها را نگفته‌ام تو اين سخن را از وى مىپذيرى ؟ گفت : نه .\r\n« امام گفت : چرا ؟ گفت : زيرا كسانى بر قول او شهادت داده‌اند كه اگر بر بنده بودن كسى شهادت دهند شهادت ايشان مورد قبول ، و نافذ است .\r\n« پس امام گفت :\r\n« بنويس : بسم الله الرحمن الرحيم . حدّثنى ابى عن جدّى .\r\nآن مرد سخن را قطع كرد و گفت : نام تو چيست ؟ امام گفت : به نام من چه كار دارى ؟ بنويس : انّ رسول الله ( ص ) قال :\r\n« خلق الأرواح قبل الأجساد بألفي عام ثمّ اسكنها الهواء فما تعارف\r\n","description":"","footnote":"","page_name":" 582 ","page_number":626},
  {"content":"\r\nمنها ائتلف هاهنا و ما تناكر منها ثمّة اختلف هاهنا . و من كذب علينا اهل البيت حشره الله يوم القيامة اعمى يهوديّا ، و ان ادرك الدّجّال آمن به و ان لم يدرك آمن به فى قبره » « آنگاه امام غلام خود را فرمود آب برايم بگذار و مرا اشاره فرمود كه بمانم و آن گروه كه حديث را از امام شنيدند و نوشتند باز گشتند . پس امام در حالى كه چهره اش گرفته بود بيرون آمد و گفت :\r\n« آيا ديدى و شنيدى كه چه حديث مىكنند ؟\r\n« گفتم اينان چه هستند و حديث ايشان چيست ؟\r\n« امام گفت : شگفت انگيزتر از همه دروغ گفتن ايشان و نسبت دادن آنان است به من چيزى را كه من نگفته‌ام و هيچ كس از من نشنيده است و بالاتر از اين گفتهء ايشانست كه اگر من آنها را انكار كنم از من نمىپذيرند ! ! اين مردم را چه افتاده است ؟ خداى ايشان را مهلت ندهد و جزاى آنان را بتأخير نيفكند . . » كلمهء « ثورى » كه بفتح ثاء مثلَّثه و سكون و او و كسر راء مضاف به ياى نسبت ضبط شده نسبت است به « ثور » كه نام چند كس از مردان قبائل متعدد بوده از آن جمله است ثور همدان و او ثور بن مالك بن . . است و به اين ثور منسوب است حسن بن صالح فقيه ثورى و از آن جمله است « ثور اطحل » ( با طاء مهمله ساكنه و حاء مهمله مفتوحه ) و آن نام كوهى است معروف در مكه و در آن كوه است غارى كه پيغمبر هنگام رفتن از مكه در آن پنهان شده و به مناسبت اين كه اطحل بن عبد مناة بن ادّ . .\r\nدر آن سكنى گزيده ثور اطحل ناميده شده و ، به قولى ، نام آن كوه ، اطحل و ثور كه پسرى ديگر از عبد مناة بوده بدان اضافه شده و به اين ثور منسوب است . ربيع بن خيثم و گروه خويشان و پسر او . و از آن جمله است ثور تميم كه سمعانى اين سفيان بن سعيد را بدان منسوب دانسته و از آن جمله است . .\r\nديگران هم در نسبت سفيان به « ثور » كه كدام ثور است سخنانى آورده‌اند كه نقل آنها در اينجا بيهوده است آن چه در اينجا بايد گفته شود اينست كه :\r\n","description":"","footnote":"","page_name":" 583 ","page_number":627},
  {"content":"\r\n\r\nسفيان ، از لحاظ تصدّى مقام افتاء برأى و از لحاظ نقل حديث و أسناد آن حتّى از حضرت صادق ( ع ) ( شيخ در رجال طىّ ذكر اصحاب صادق ( ع ) گفته است :\r\n« سفيان بن سعيد بن مسروق ، ابو عبد الله الثورى ، اسند عنه ) و از لحاظ شهرت او به زهد و صلاح در زمان خود ، مورد اتفاق شيعه و سنّى است جز اين كه در كتب رجال شيعه مورد مذمّت و نكوهش قرار گرفته و كاذب و مدلَّس خوانده شده ليكن در كتب اهل تسنّن از وى بتبجيل و تجليل ياد شده و نسبت به او تعظيم و تكريم به عمل آمده است .\r\nدر همين جا به جا است گفته شود : اين اختلاف نظر نسبت به غالب فقيهان تابعى پديد آمده و اقوال در بارهء ايشان متغاير بلكه متضادّ صدور يافته و براى آن علل و عوامل بسيار به نظر مىرسد كه تبيين و تحليل آنها را موردى ديگر شايد مناسب افتد و بحثى مفصّلتر طرح گردد ليكن دور نيست كه يكى از آن علل ، اوضاع و احوال عصر بوده كه تقيّه را ايجاب مىكرده و موجب اختلاف گويى آن رجال علمى ، براى حفظ جان خود ، با ديگران مىشده است گاهى هم تعصّبهاى نابجاى مذهبى ، از دو طرف موجب اغماض از حقيقت و ابراز ناحق و باطل مىگرديده است .\r\nابن نديم در « الفهرست » ، در فنّ دوم از مقالهء پنجم كه در بارهء اخبار متكلَّمان شيعهء اماميه و زيديّه است و در آغاز فنّ وجه تسميهء شيعه را به اين عنوان ياد كرده ، در زير عنوان « الزّيديّة » اين مضمون را گفته است :\r\n« زيديّه كسانى هستند كه زيد بن على عليه السّلام را ( زيد بن علىّ بن حسين بن علىّ بن ابى طالب ) امام مىدانسته و بعد از شهادت وى هر كس را كه از اولاد فاطمه و جامع شروط امامت باشد به امام بودن او قائل شده‌اند و بيشتر محدّثان مانند سفيان بن عيينه و مانند سفيان ثورى و صالح بن حىّ ، و فرزندانش ، و غير اينان ، بر اين مذهب هستند » و در ترجمهء حسن بن صالح بن حىّ چنين افاده كرده است :\r\n« حسن بن صالح به سال يك صد ( 100 ) ولادت يافته و در سال يك صد و شصت و هشت ( 168 ) در حالى كه متخفّى و پنهان مىزيسته در گذشته و او از بزرگان شيعهء\r\n","description":"","footnote":"","page_name":" 584 ","page_number":628},
  {"content":"\r\nزيدى و از عظماء و علماء ايشان است . حسن فقيهى متكلم بوده و از تأليفات او است كتاب امامت فرزندان على از فاطمه و « كتاب الجامع » در فقه . حسن را دو برادر بوده است : علىّ بن صالح و صالح بن صالح كه هر دو بر مذهب برادر خود ، حسن بوده‌اند . علىّ هم از متكلَّمان است .\r\n« و بيشتر از علماء محدّث ، زيدى مذهب هستند و همچنين گروهى از فقيهان محدّث مانند سفيان بن عيينه و مانند سفيان ثورى و جلَّهء محدّثان ، اين مذهب را دارند » ابو نعيم در بارهء سفيان ثورى به تفصيل سخن رانده و ترجمهء او را در دو جزء ( آخر جلد ششم و اوّل جلد هفتم ) استيفاء كرده و او را بعنوان :\r\n« و منهم الإمام المرضىّ الدّرىّ ابو عبد الله سفيان الثّورى ( رض ) كانت له النّكت الرّائقة ، و النّتف الفائقة ، مسلَّم له فى الإمامة و مثبت به الرّعاية ، العلم حليفه و الزّهد أليفه » ياد كرده است .\r\nو به اسناد از محمد بن عبيد طنافسى « 1 » اين مضمون را آورده است :\r\n« سفيان را به ياد نمىآورم جز اين كه فتوى مىداده . هفتاد سال است كه به ياد مىآورم زن و مرد را كه بر ما مىگذشتند و نشان جاى سفيان را از ما مىپرسيدند و رهنمايى به او را از ما مىخواستند تا از او چيزى بپرسند و استفتاء كنند و فتوى بگيرند و او به ايشان فتوى مىگفت » باز به اسناد از مبارك بن سعيد آورده كه گفته است :\r\n« عاصم بن ابى النّجود را ديدم به نزد سفيان مىرفت و از او استفتاء مىكرد و بوى\r\n\r\n","description":"","footnote":"\r\n« 1 » « الطنافسي بفتح الطاء المهملة و النون و كسر الفاء و فى آخرها سين مهملة .\r\nهذه النسبة إلى الطنفسة . و المنتسب إليها ابو حفص عمر بن عبيد بن ابى أمية الطنافسي الحنفى من اهل الكوفة و مات سنة سبع و ثمانين و مائة ، و اخوه ابو عبد اللَّه محمد بن عبيد الطنافسي الاحدب سمع هشام بن عروة و الاعمش روى عنه اخوه يعلى و احمد بن حنبل و ابن معين و ابن راهويه . قال الدار قطنى : يعلى و عمر و محمد و ادريس ، اولاد عبيد الطنافسي كلهم ثقات » ( اللباب )\r\n","page_name":" 585 ","page_number":629},
  {"content":"\r\n\r\n\r\n\r\nمىگفت : تو صغير ، به نزد ما آمدى و ما اكنون در بزرگى استفاده را به نزد تو مىآييم » زائده مىگفته است « كان سفيان افقه النّاس » و به اسناد از فضيل بن عياض آورده كه گفته است :\r\n« اين مردم را دل از دوستى ابو حنيفه آكنده شده و در اين راه به افراط رفته‌اند به طورى كه كسى را از وى اعلم نمىدانند . . و حال اين كه به خدا سوگند سفيان از او اعلم بود » ابو نعيم سخنانى از سفيان نقل كرده كه از جمله است :\r\n1 - « الأعمال السّيّئة داء و العلماء دواء فإذا فسد العلماء فمن يشفى الدّاء » 2 - العالم طبيب الدّين و الدّرهم داء الدّين فاذا جذب الطَّبيب الدّاء إلى نفسه فمن يداوى غيره ؟ » باز ابو نعيم به اسناد از يوسف بن اسباط آورده كه گفته است : نزد سفيان بودم كه خبر مرگ ابو حنيفه را آوردند . سفيان گفت : « الحمد للَّه ، كان ينقض عرى الإسلام عروة عروة » و به اسناد از محمد بن يوسف فريابى آورده كه گفته است :\r\nسفيان را شنيدم كه مىگفت : هيچ گاه ابو حنيفه را از چيزى نپرسيدم ليكن او بسا كه مرا مىديد و از من چيز مىپرسيد .\r\nاز جمله احاديث كه ابو نعيم به اسناد آورده ( جلد هفتم - صفحه 88 ) و از لحاظ فقهى قابل توجه است احاديثى است مربوط به جمع ميان دو نماز ظهر و عصر و ميان دو نماز مغرب و عشاء .\r\nبه اسناد از سفيان ثورى از محمد بن منكدر از جابر كه گفته است :\r\n« انّ النّبي ( ص ) جمع بين الظَّهر و العصر و المغرب و العشاء بالمدينة - اراد الرّخصة على أمّته - ) و به اسناد از ثورى از ابو زبير از سعيد بن جبير از ابن عباس آورده كه گفته است :\r\n","description":"","footnote":"","page_name":" 586 ","page_number":630},
  {"content":"\r\n\r\n\r\n« جمع رسول الله ( ص ) بين الظَّهر و العصر فى غير مطر و لا خوف » پس به ابن عباس گفته شده : چرا پيغمبر ( ص ) جمع كرده ؟ گفته است : « اراد ان لا يحرج أمّته » .\r\nاين حديث را ثورى از گروهى از شيوخ خود مانند حبيب بن ابى ثابت و سلمة بن كهيل و حمّاد بن ابى سليمان و . . روايت كرده است .\r\nو به اسناد از سفيان ثورى از عمرو بن دينار از ابو طفيل از معاذ بن جبل آورده كه گفته است :\r\n« رأيت رسول الله ( ص ) جمع بين الظَّهر و العصر و المغرب و العشاء » و باز به اسناد از سفيان ثورى از ابو زبير از جابر كه گفته است :\r\n« انّ النّبيّ ( ص ) جمع بين الظَّهر و العصر بالمدينة من غير سفر و لا خوف و بين المغرب و العشاء » و از حاديث متفرقهء مسند از او است :\r\nبه اسناد از سفيان ثورى از ابراهيم بن مهاجر از مجاهد از عبد الرحمن ابى ليلى از كعب بن عجزه كه اين مضمون را گفته است : چون آيهء * ( يا أَيُّهَا الَّذِينَ آمَنُوا صَلُّوا عَلَيْه وَسَلِّمُوا تَسْلِيماً » ) * نزول يافت . مردى نزد پيغمبر آمد و گفت :\r\nيا رسول الله هذا السّلام عليك قد عرفناه فكيف الصّلاة عليك ؟ پس پيغمبر صلَّى الله عليه و آله و سلَّم گفت :\r\n« قل : اللَّهمّ صلّ على محمّد و على آل محمّد كما صلَّيت على ابراهيم انّك حميد ، و بارك على محمّد و على آل محمّد كما باركت على إبراهيم انّك حميد مجيد » ابو نعيم گفته است : « صحيح متّفق عليه » .\r\nچنان كه گفته شد سفيان چندين سال براى نپذيرفتن شغل قضا از خليفهء عباسى و انتقاد از اعمال آنان و حتى گاهى گفتن اين كه خلافت ، حق غير است ، به خود آنان ، از ترس از شهرى به شهرى مىرفته و پنهان مىبوده و در زمان خلافت مهدى ، خليفهء عباسى ، به حالت اختفاء در گذشته است . و به قولى ( منقول در تاريخ بغداد ) « مات\r\n","description":"","footnote":"","page_name":" 587 ","page_number":631},
  {"content":"\r\n\r\nسفيان بالبصرة و دفن ليلا و لم نشهد الصلاة - يعنى عليه - و غدونا على قبره و معنا جرير بن حازم و سلام بن مسكين فتقدم جرير فصلَّى بنا على قبره فبكى فقال :\r\n\r\nاذا بكيت على ميت لتكرمه\r\nفابك الغداة على الثّورىّ سفيان\r\n\r\nبه قولى كتابهايى را كه نوشته بود هنگام مرگ وصيّت كرده كه دفن كنند .\r\nابو نعيم به اسناد از اصمعى آورده كه گفته است :\r\nسفيان ثورى وصيّت كرد كه كتابهايش را دفن كنند و از چيزهايى كه از برخى نوشته بود پشيمانى داشت كه شهوت حديث را موجب آن مىدانست .\r\nو باز به اسناد از ابو عبد الرّحمن حارثى آورده كه اين مضمون را گفته است : « 1 » .\r\nسفيان بن سعيد كتب خويش را دفن مىكرد و من او را يارى و كمك مىكردم « فدفن منها كذا و كذا . قمطرة إلى صدرى » پس بوى گفتم : « يا ابا عبد الله و فى الركاز ، الخمس » سفيان گفت : آن چه مىخواهى بردار پس من مقدارى از آنها را كه او برايم حديث كرده بود كنار گذاشتم و برداشتم .\r\nخطيب هم ترجمهء سفيان را مشتمل بر لختى از آن چه در اينجا ياد گرديد آورده و بيست تن از بزرگانى را كه سفيان از ايشان شنيده و روايت كرده از قبيل اعمش و ايوب سختيانى و بيست و چهار تن از بزرگانى كه ايشان از او شنيده و حديث كرده‌اند مانند اوزاعى و ابن جريج و مالك و فضيل بن عياض و ابن مبارك و شعبة و اضراب اينان نام برده و گفته است :\r\n« كان إماما من ائمّة المسلمين و علما من اعلام الدّين مجمعا على إمامته بحيث يستغنى عن تزكيته مع الإتقان ، و الحفظ ، و المعرفة ، و الضّبط ، و الورع ،\r\n\r\n","description":"","footnote":"\r\n« 1 » خطيب در ترجمهء سفيان به اسناد از عبد اللَّه بن عبد اللَّه - و هو ابن الاسود الحارثى - آورده كه او گفته است : « خاف سفيان شيئا فطرح كتبه فلما آمن ارسل إلى و إلى يزيد بن توبة المرهبي فجعلنا نخرجها ، فاقول : يا ابا عبد اللَّه ! و فى الركاز ، الخمس و هو يضحك فاخرجنا تسع قمطرات كل واحدة إلى هاهنا - و اشار إلى اسفل من ثدييه - فقلت له : اعرض لي كتابا تحدثنى به فعزل لي كتابا فحدثنى به »\r\n","page_name":" 588 ","page_number":632},
  {"content":"\r\n\r\nو الزّهد و ورد بغداد غير مرّة ، فمنها حين اراد الخروج إلى خراسان . . » خطيب منقولاتى به اسناد آورده كه بر آن چه از اتقان و حفظ و معرفت و ضبط و . .\r\nاو گفته به خوبى اشعار دارد . از آن جمله سفيان عيينه گفته است :\r\n« كان سفيان الثّورى كانّ العلم ممثّل بين عيينه يأخذ منه ما يريد و يدع ما لا يريد » « من در بارهء كسى كه در نماز بخندد چيزى مىگفتم كه درست نمىدانستم چون سفيان را ملاقات كردم آن را از او پرسيدم گفت :\r\n« اوزاعى گفته است : « يعيد الوضوء و يعيد الصّلاة » پس من اين قول را اختيار كردم .\r\nاشجعى گفته است : با سفيان بر هشام بن عروه در آمديم ، سفيان از او مىپرسيد و هشام او را حديث مىكرد چون فارغ شد سفيان گفت : آن چه را گفتى به تو برگردانم ؟\r\nهشام پذيرفت پس همهء آن چه از هشام شنيده بود باز گفت . آنگاه بيرون شد و اهل حديث را اذن داد من هم با ايشان بودم چون مىپرسيدند و او پاسخ مىداد مىخواستند او املاء كند و ايشان بنويسند مىگفت : « احفظوا كما حفظ صاحبكم » مىگفتند :\r\nلا نقدر نحفظ كما حفظ صاحبنا ( ما را توان نيست كه مانند او حفظ كنيم ) .\r\nصالح بن احمد گفته است ابو اسحاق فريضه‌اى را ( مسأله‌اى در باب ميراث ) بر شاگردان القاء كرد نتوانستند آن را حلّ كنند و پاسخى درست بياورند گفت اگر آن جوان ثورى ( سفيان ) مىبود در ساعت آن را تفصيل مىداد و بيان مىكرد . در اين ميان سفيان در آمد پس بوى گفت : تو در اين باب چه مىگويى ؟ سفيان گفت : تو بما از على حديث كردى كه چنين گفته و اعمش از ابن مسعود حديث كرد كه او چنان گفته و فلان شخص در اين مسأله حديثى ديگر آورد .\r\nاعمش گفت : ديديد چگونه در ساعت مسأله را بيان كرد و تفصيل داد . آيا مانند او نمىباشيد ؟\r\n","description":"","footnote":"","page_name":" 589 ","page_number":633},
  {"content":"\r\n\r\nاز خود سفيان است كه « ما استودعت قلبى شيئا فخاننى قطَّ « 1 » » .\r\n« و از ابو على آورده كه اين مضمون را گفته است : سفيان از شعبه حديث بيشتر دارد و حفظش قويتر است : حديث سفيان به سى هزار مىرسد و حديث شعبه نزديك بده هزار است .\r\nخطيب در تاريخ تولد و وفات سفيان اختلافاتى نقل كرده : ولادت را به سال نود و پنج ( 95 ) و نود و هفت ( 97 ) و از قول خود سفيان ، در سال يك صد و پنجاه و هشت ( 158 ) ، كه در آن سال گفته است : مرا شصت و يك سال است ، آورده و وفاتش را به سال يك صد و شصت و دو ( 162 ) و يك صد و شصت و يك ( 161 ) نقل كرده و قول دوم را اصح دانسته است .\r\n\r\n","description":"","footnote":"\r\n« 1 » صاحب روضات در ذيل ترجمهء ابو محلم محمد بن هشام بن عوف تميمى شيبانى سعدى لغوى كه ، بنقل او از ابن سكيت ، از اهل فارس و متولد شدهء در فارس بوده و به قبيلهء بنى سعد نسبت داده شده قضايائى از قوت حافظه اش نقل كرده از جمله آورده كه ابو محلم گفته است : چون به مكه وارد شدم ابن عيينه را مصاحب و محضر او را ملازم گشتم . روزى مرا گفت : اى جوان ترا مىبينم خوب ملازم و مستمع هستى ليكن نمىبينم چيزى بنويسى و ياد داشت كنى . گفتم : من آن چه را مىشنوم حفظ مىكنم . با تعجب گفت : تو چنينى ؟ گفتم : آرى پس دفتر يكى از شاگردان را گرفت و گفت : آن چه را من امروز گفته‌ام باز گو كن من بى آن كه حرفى از آن جابجا يا كم و زياد شود بازگو كردم . مجلسى ديگر را آورد و گفت بازگو . باز گفتم . پس ابن عيينه به اسناد از زهرى از عكرمه گفت : كه ابن عباس مىگفت « يولد فى كل سبعين سنة من يحفظ كل شيء » آنگاه ابن عيينه دست به پهلوى من زد و گفت : « اراك صاحب السبعين »\r\n","page_name":" 590 ","page_number":634},
  {"content":"\r\n\r\n- 3 - شريك بن عبد الله\r\nابو عبد الله شريك بن عبد الله بن ابى شريك نخعى .\r\nشريك در سال نود و پنج در بخارا متولَّد شده و در روز شنبه غرّه ذى القعده از سال يك صد و هفتاد و هفت در كوفه وفات يافته است .\r\nشريك در آغاز كار قاضى كوفه بوده و از آن پس در اهواز متصدّى شغل قضاء گشته است .\r\nابو اسحاق ، پس از نوشتن قسمت بالا ، از سفيان بن عيينه اين مضمون را نقل كرده است :\r\n« ما ادركت بالكوفة احضر جوابا من شريك بن عبد الله » ابن خلَّكان در بارهء شريك چنين گفته است :\r\n« عالم ، فقيه ، فهيم ، ذكىّ و فطن و عادل در حكم و كثير الصّواب و حاضر جواب بوده . روزى در محضر وى از معاوية بن ابى سفيان سخن به ميان آمده و به حلم و بردبارى ستوده شده شريك اين مضمون را گفته است :\r\n« كسى كه حقرا سبك و خوار داند و با على كارزار كند حليم نيست . . » « روزى شريك پيش از اين كه قاضى شده باشد ، بر مهدى خليفهء عباسى وارد گرديده مهدى به او گفته است :\r\nناگزير بايد يكى از سه كار را كه مىگويم به پذيرى : يا قضا را متصدّى شوى يا به فرزندان من علم و حديث بياموزى يا يك بار با من غذا بخورى . شريك ساعتى به انديشه فرو رفت آنگاه ، يك بار غذا خوردن با خليفه را پذيرفت . مهدى او را نگهداشت و به طبّاخ فرمود غذايى هر چه لذيذتر فراهم سازد چون شريك از آن غذا بخورد طبّاخ به خليفه چنين گفت :\r\n","description":"","footnote":"","page_name":" 591 ","page_number":635},
  {"content":"\r\n\r\n« و الله يا امير المؤمنين لا يفلح الشّيخ بعد هذه الأكلة ابدا ! » چنان كه طبّاخ به مهدى گفته بود شريك پس از آن ، هم تحديث و تعليم فرزندان خليفه را پذيرفت و هم شغل قضا را » ممقانى در بارهء شريك به تفصيل سخن رانده و در طىّ آن چنين افاده كرده است :\r\n« پوشيده نماند كه شريك قاضى كه امامى بودن او از كتاب « كشف الغمّه » نقل شد شريك بن عبد الله است و همو است كه گفته است :\r\nابو حنيفه و ابن ابى ليلى و ابن شبرمه بر ابو محمد اعمش ، محدّث امامى ، داخل مىشده و از او استفاده مىكرده‌اند . . » ممقانى اختلاف علماء شيعه و سنّى را در وثاقت و عدم وثاقت و امامى بودن و نبودن شريك به تفصيل آورده و در آخر چنين تحقيق و افاده كرده است :\r\n« از آن چه گفتيم محقق شد كه شريك قاضى معاصر با امام صادق ، از اهل سنّت و او بوده كه شهادت شيعه را نمىپذيرفته و او غير از شريك پسر عبد الله بن ابى شريك است كه قاضى شيعى و امامى و شاگرد ابو محمد اعمش است . . » شريك بن عبد الله قاضى ، كه به گفتهء ممقانى ، بنقل از مقدسى در سال يك صد و پنجاه قضاء واسط را تولَّى يافته و چند سال پس از آن قضاء كوفه را متصدّى شده در كار قضاء سخت عدالت را رعايت مىداشته و بىپروا بحقّ حكم مىداده و چون اين موضوع ، موضوع قضاء در اسلام ، خود موضوعى است كه در ادوار فقه بايد مورد توجّه و بحث واقع گردد مناسب است در اينجا چند قضيه از موارد قضاء شريك بن عبد الله آورده شود .\r\nخطيب بغداد در ترجمهء اين شريك آورده است كه :\r\n« شريك بن عبد الله قضاء كوفه را مىداشت بر وكيل ( باصطلاح اين عصر پيشكار ) عبد الله بن مصعب حكمى كرد كه بر خلاف ميل ابن مصعب بود . در بغداد ميان شريك و عبد الله ملاقاتى رخ داد .\r\nعبد الله ، شريك را گفت :\r\n","description":"","footnote":"","page_name":" 592 ","page_number":636},
  {"content":"\r\n\r\nدر حق وكيل من بنا حق حكم دادى .\r\nشريك گفت : تو كيستى ؟ ( عبد الله امير و حاكم بوده ) .\r\nعبد الله گفت : من همانم كه تو را ناشناخته نيست .\r\nشريك گفت : ليكن من سخت ترا نمىشناسم .\r\nعبد الله گفت : من پسر مصعب هستم .\r\nشريك گفت : نه مهمّ است و نه طيّب .\r\nعبد الله گفت : چگونه چنين نگويى و حال اين كه تو شيخين را دشمن مىدارى ؟\r\nشريك گفت : شيخان كه باشند ؟ پاسخ داد : ابو بكر و عمر .\r\nشريك گفت : به خدا سوگند من پدر تو را كه از ايشان پايينتر است دشمن ندارم تا چه رسد به ايشان ! باز خطيب به اسناد از عمر بن هياج چنين آورده كه گفته است :\r\n« من از اصحاب شريك بودم بامداد روزى به منزل او رفتم پوستينى به دوش داشت و كسانى روى آن و پيراهن در تن نداشت گفتم : امروز مجلس قضا را بتأخير انداخته‌اى . گفت : ديروز پيراهن خود را شسته‌ام و هنوز خشك نشده انتظار دارم خشك شود . بنشين پس نشستم در بارهء اين مسأله كه « هر گاه بنده بى اذن موالى خود تزويج كند ؟ » بحث را طرح كرد و به مذاكره پرداختيم و از من مىپرسيد در اين باب چه مىدانى ؟ و چه مىگويى ؟\r\nآن اوقات خيزران ، مردى نصرانى را بر كارگاههاى نسّاجى كوفه ناظر و مراقب قرار داده بود و به موسى بن عيسى كه امير و عامل كوفه مىبود نوشته بود كه از فرمان آن مرد نصرانى سر نپيچد و آن چه او دستور دهد به انجام رساند پس آن نصرانى در كوفه مطاع و فرمانروا بود .\r\nدر آن روز كه ما با شريك در منزلش به مذاكره مشغول بوديم آن نصرانى با گروهى از اعوان و ياران خود از كوچه ها مىگذشت و جبّهء خزى به تن داشت و طيلسانى بر سر و بر اسبى سوار بود و مردى را دست بسته جلو مىراند و آن مرد « وا غوثاه » مىگفت\r\n","description":"","footnote":"","page_name":" 593 ","page_number":637},
  {"content":"\r\nو خدا و قاضى را به كمك مىخواند و آثار تازيانه بر پشت او نمايان بود .\r\nپس بر شريك در آمد و كنار او نشست و گفت : به خدا و به تو پناه آوردم . من مردى هستم كه پارچه مىبافم و مزد امثال من در يك ماه صد است و اين نصرانى چهار ماه است مرا گرفته و به بافتن پارچه وادار ساخته و بس قوت خود مرا به من مىدهد و زن و فرزندانم بىخرجى مانده و بىچاره شده‌اند امروز من از او گريختم او به من رسيد و مرا گرفت و چنان كه مىبينى مرا آزار داد و پشتم را با تازيانه بدين گونه ساخت .\r\nشريك ، پيشكار را گفت : به پا خيز و كنار مدّعى بنشين . پيشكار گفت : يا ابا عبد الله ، خداى ترا به صلاح داراد ، اين مرد از خدمتكاران سيّده است بفرما او را به زندان برند . شريك گفت : واى بر تو به پا خيز و چنان كه گفتم كنار خصم خود بنشين . ناگزير برخاست و كنار او نشست .\r\nآنگاه شريك گفت : اين آثار در پشت اين مرد چيست ؟ و چه كسى چنين كرده است ؟\r\nپيشكار گفت : من با دست خود چند تازيانه بر او زده‌ام و او بيش از اين را سزاوار است بفرما تا او را به زندان برند .\r\nشريك برخاست و كسا را از دوش بيفكند و به خانه اندر شد پس بيرون آمد و تازيانه در دست داشت پس گريبان پيشكار را گرفت و به مرد كارگر گفت : تو آزادى به خانه و نزد زن و فرزندت برو آنگاه پيشكار را با تازيانه زدن گرفت و مىگفت بعد از اين هيچ مسلمانى زده نخواهد شد .\r\nاعوان وى ياران پيشكار خواستند او را از دست قاضى و ضرب تازيانه نجات دهند قاضى بانگ بر آورد كه از جوانان قبيله هر كس اينجا هست اعوان و ياران را بگيرند و به زندان ببرند . اعوان چون چنين ديدند گريختند و پيشكار را با قاضى و تازيانه تنها گذاشتند . پيشكار چون چنين ديد چشمهاى خود را مىفشرد و گريه مىكرد و مىگفت به زودى خواهى دانست ! قاضى چون از تازيانه زدن به پرداخت آن را كنار انداخت و رو به من ( عمر بن هياج )\r\n","description":"","footnote":"","page_name":" 594 ","page_number":638},
  {"content":"\r\nكرد و گفت : يا ابا حفص در باب « بنده‌اى كه بىاذن موالى خود تزويج كند » چه مىگويى ؟\r\nو مذاكره را از سر گرفت چنان كه گويى هيچ كارى پيش نيامده و هيچ امرى رخ نداده است .\r\nپيشكار برخاست و بسوى اسب خويش رفت كه سوار شود اسب سركشى مىكرد كسى هم از اعوان نبود كه ركاب او را بگيرد ناگزير اسب را مىزد كه رام شود شريك مىگفت : مدارا كن زيرا اين است ، خدا را از تو فرمانبردارتر است . آن مرد رفت و قاضى باز به سخن پيش برگشت .\r\nمن با شگفتى گفتم : اين بحث را نگهدار زيرا به خدا سوگند كه تو امروز كارى كردى كه عاقبتى سخت ناخوش آيند خواهد داشت . گفت : خدا را عزيز بدان تا ترا عزّت دهد . برگرد به گفتگو و بحثى كه در ميان داشتيم .\r\nپيشكار به نزد موسى بن عيسى رفت . موسى پرسيد چه كسى با تو چنين كرده و اعوان و رئيس شرطه ها را خشمگين ساخته است ؟ گفت : شريك . موسى گفت :\r\nنه به خدا سوگند من نمىتوانم با شريك روبرو گردم و متعرّض او شوم . پيشكار ناچار ببغداد رهسپار شد و ديگر به كوفه برنگشت .\r\nباز به اسناد از همان عمر بن هياج بن سعيد آورده كه گفته است :\r\nروزى زنى از اولاد جرير بن عبد الله بجلى صحابى نزد شريك ، كه در مجلس حكم نشسته بود ، آمد و گفت به خدا و به قاضى پناه آورده‌ام .\r\nقاضى پرسيد : چه كسى به تو ستم كرده است ؟\r\nپاسخ داد : امير كوفه ، موسى بن عيسى . مرا بستانى در كنار فرات بود كه اين نخلستان را از پدران به ارث مىداشتم و با برادران تقسيم كرده بوديم و ميان قسمت خود و آنان ديوارى كشيده بودم و در قسمت خود خانه‌اى ساختم و مردى پارسى را در آن خانه جاى دادم تا نخل را نگهبانى كند و به كار بستان بپردازد . امير كوفه ، موسى بن عيسى ، همهء سهام برادران مرا خريد و سهم مرا نيز ترغيبم كرد كه بخرد\r\n","description":"","footnote":"","page_name":" 595 ","page_number":639},
  {"content":"\r\nمن نفروختم . ديشب پانصد تن كارگر فرستاده كه ديوار را از ميان برده و همه را يكسره كرده‌اند به طورى كه من سهم خود را نمىشناسم .\r\nشريك نامه‌اى به آن زن داد و گفت : نامه را ببر به امير بده تا با تو در اينجا حاضر گردد . زن نامه را برد حاجب امير نامه را گرفت و نزد امير برد . امير ، حاجب را گفت رئيس شرطه را نزدم حاضر كن چون آمد وى را گفت : نزد شريك برو و به او بگو :\r\nيا سبحان الله ! كارى از اين كار تو شگفت انگيزتر نديدم زنى ادعايى بر من كرده كه درست نيست و تو به آن توجّه كرده و مرا احضار نموده‌اى ! رئيس شرطه گفت : درخواستم اينست كه امير مرا از اين مأموريّت معاف دارد امير نپذيرفت و گفت : ترا از رفتن گزيرى نيست .\r\nرئيس شرطه غلامان خود را بفرمود تا فرش و لوازم ديگر را به زندان ببرند و خود نزد شريك رفت و جلو او ايستاد و پيغام را گزارد .\r\nشريك امر كرد او را به زندان ببرند او گفت : به خدا سوگند مىدانستم كه تو با من چنين خواهى كرد از اين رو دستور داده‌ام زندان را براى من آماده سازند .\r\nاين خبر به موسى رسيد حاجب را بفرمود به نزد شريك برود و بگويد : رسول را چه گناهى است كه به زندانش افكندى ؟ حاجب جلو شريك ايستاد و پيامبرا گفت و او هم بامر شريك رهسپار زندان شد .\r\nامير چون نماز عصر را بگزارد اسحاق بن صباح اشعثى را با گروهى از وجوه مردم كوفه كه از دوستان شريك بودند بخواست ، و گفت : به نزد شريك برويد و سلام مرا برسانيد و به او بگوييد : مرا استخفاف و توهين كرده من مانند عامّهء مردم نيستم .\r\nرفتند و شريك بعد از نماز عصر و در مسجدش بود بر وى وارد شدند و پيام امير را رساندند چون سخن ايشان پايان يافت شريك گفت :\r\nچرا شما در بارهء غير امير سخن نگفتيد ؟ پس جوانان قبيله را بخواست و دستور داد هر جوانى دست يكى از ايشان را بگيرد و به زندان ببرد و به خدا سوگند ياد كرد كه آنان بايد شب در زندان باشند . ايشان گفتند : آيا شوخى مىكنى يا جدّى مىگويى ؟\r\n","description":"","footnote":"","page_name":" 596 ","page_number":640},
  {"content":"\r\nگفت : جدّى و حق است تا شما دوباره از سوى ستمگرى رسالت نكنيد . آنان را به زندان بردند . موسى چون اين بشنيد شبانه سوار شد و بسوى زندان رفت و در زندان را گشود و همهء آنان را بيرون آورد .\r\nفردا كه شريك بر مسند قضاء نشسته بود زندانبان در آمد و او را از واقعهء دوشينه آگاه ساخت . شريك دستور داد صندوق أسناد و مرافعات را آوردند و آن را مهر كرد و به منزل خود فرستاد و به غلام خود گفت بنه امرا در بغداد به من برسان به خدا سوگند ما شغل قضا را از ايشان نخواستيم ايشان بودند كه به ناخواه مرا به اين كار وادار و تعهّد كردند كه چون ما آن را به پذيريم ما را عزيز دارند و عزّت بخشند .\r\nپس بسوى پل كوفه ببغداد روان شد . موسى را از اين كار خبر دادند سوار شد و در موكب خود به راه افتاد و به شريك رسيد و او را سوگند مىداد و مىگفت : يا ابا عبد الله آرام باش و انديشه كن : اعوان و ياران من به كنار ، آنان را زندانى مىكنى .\r\nبكن آيا دوستان خود را نيز به زندان مىافكنى ؟\r\nگفت : آرى چون ايشان با تو همراهى كردند و از راهى كه بر آنان واجب نبود رفتند و من در اينجا هستم تا همهء آنان به زندان برگردند و گر نه به نزد امير المؤمنين مىروم و استعفا مىدهم . امير ناگزير دستور داد تا ايشان را به زندان برگردانند و او در همان جا ايستاد تا زندانبان آمد و گفت : همه به زندان برگشتند .\r\nپس شريك اعوان را گفت لگام اسب امير را بگيرند و پيشاپيش او را به مجلس حكم ببرند چنين كردند و او را به مسجد وارد ساختند .\r\nتشريك بر مسند قضاء بنشست و گفت : زن ستم رسيده را حاضر كردند و بزن گفت : اينست خصم تو .\r\nچون آن زن و امير روبروى شريك براى رسيدگى نشستند شريك گفت :\r\nپيش از هر كار زندانيان را رها سازند .\r\nآنگاه امير را گفت : اكنون بگو در بارهء ادعاء اين زن چه مىگويى ؟ امير گفت :\r\nاين زن آن چه گفته راست گفته است .\r\n","description":"","footnote":"","page_name":" 597 ","page_number":641},
  {"content":"\r\nشريك گفت : پس آن چه از او گرفته شده به او برگردان و ديوار را هم به زودى چنان كه پيش از ويرانى بوده بساز .\r\nامير گفت : مىكنم .\r\nقاضى گفت : اين زن ، خانه شخص پارسى و متاع و اثاث را هم مىگويد ، آن را چه مىگويى ؟\r\nگفت : آن را هم مىسازم و رد مىكنم .\r\nپس قاضى رو بزن گفت : آيا چيزى مانده و ادعائى دارى ؟ زن گفت : نه و خداى تو را پاداش نيك دهاد . قاضى گفت اكنون تو برو .\r\nآنگاه قاضى از جاى برجست و دست موسى بن عيسى را بگرفت و بر مسند خويش نشاند و گفت : السّلام عليك أيّها الامير ، اكنون هر چه خواهى بفرما كه من فرمانبرم ! امير گفت : چه چيزى بفرمايم و خنديد .\r\nباز به اسناد از عبد الله زبيرى آورده كه گفته است :\r\nوكيل ( پيشكار ) مؤنسه ( زن مهدى ، خليفهء عباسى ) با خصمى كه داشت در محضر شريك حاضر شد وكيل مؤنسه اتّكاء مقامى را كه مىداشت نسبت به طرف خود زبان درازى مىكرد شريك او را گفت از زبان درازى باز ايست . گفت : آيا به من كه وكيل مؤنسه هستم چنين مىگويى ؟ شريك فرمود او را چند پشت گردنى زدند او برگشت و قضيّه را به مؤنسه برد و شكايت كرد . مؤنسه به مهدى ( خليفه ) واقعه را نوشت خليفه ، شريك را از كار قضاء بر كنار كرد .\r\nپيش از اين ، شريك بر خليفه وارد شده و خليفه به او گفته بود :\r\nتو براى حكم بر مسلمين شايسته نيستى .\r\nاو گفته است : چرا ؟\r\nخليفه پاسخ داده :\r\nزيرا تو بر خلاف جماعت هستى و تو امامت را قائلى شريك گفته است :\r\n","description":"","footnote":"","page_name":" 598 ","page_number":642},
  {"content":"\r\n\r\nامّا مخالفت با جماعت ، پس من دينم را از جماعت گرفته‌ام در اين صورت چگونه بر خلاف ايشان كه اصل من در دينم هستند مىروم ؟\r\nو امّا اين كه مىگويى من به امامت ، قائل هستم ، من جز كتاب خدا و سنّت پيغمبر صلَّى الله عليه و سلَّم چيزى نمىشناسم .\r\nو امّا اين كه مىگويى مانند من كسى شايستگى زمامدارى حكم و قضاء ميان مسلمين را ندارد اين كارى است كه شما كرديد اگر خطا بوده استغفار كنيد و اگر صواب بوده آن را نگه داريد .\r\nخليفه گفته است :\r\nدر بارهء علىّ بن ابى طالب چه مىگويى ؟\r\nشريك پاسخ داده است :\r\nآن را مىگويم كه جدّت عباس و پسرش عبد الله گفته‌اند .\r\nپرسيد : آنان چه گفته‌اند ؟\r\nپاسخ داد :\r\nامّا عباس پس مرد در حالى كه به عقيدهء او علىّ از همهء صحابه افضل بود و مىديد كه بزرگان از مهاجران در حوادث و نوازل به على مراجعه مىكنند و از او مىپرسند و او تا زنده بود و به خدا پيوست به هيچ كس احتياج پيدا نكرد كه چيزى از او بپرسد .\r\nو امّا عبد الله با دو شمشير پيشاپيش على و در راه او جنگ مىكرد و مردم را براى پيشرفت على به جنگ وا مىداشت پس اگر امامت على ناحق بود پدرت عبد الله كه دين خدا را عالم و در احكام الهى فقيه بود نخستين كسى بود كه برجاى خود مىنشست و از يارى او دست باز مىداشت .\r\nپس خليفه ساكت شد و سر به زير افكند و زمانى از اين مجلس نگذشت كه شريك را از كار قضاء معزول داشت .\r\nخطيب قضايايى را از شريك آورده ، كه حاكى از حاضر جوابى اوست از آن جمله :\r\n","description":"","footnote":"","page_name":" 599 ","page_number":643},
  {"content":"\r\n\r\nشريك استيذان كرده كه بر يحيى بن خالد بر مكى در آيد مردى از اولاد زبير بن عوّام نزد يحيى نشسته بوده است مرد زبيرى از يحيى اذن خواسته كه چون شريك درآيد با او سخن گويد يحيى بوى گفته است ترا توان اين كار نيست او اصرار ورزيده يحيى او را به خود واگذاشته و اذن داده است پس شريك در آمده و چون نشسته است زبيرى بوى گفته : يا ابا عبد الله مردم چنين پندارند كه تو ابو بكر و عمر را دشنام مىدهى و ناسزا مىگويى . شريك سر را اندكى پايين افكنده و آنگاه سر برداشته و گفته : من نسبت به پدر تو كه نخستين پيمان شكن است در اسلام ، اين كار را روا نمىدارم تا چه رسد نسبت به ابو بكر و عمر ! .\r\nخطيب هم وفات شريك را در سال يك صد و هفتاد و هفت ( 177 ) گفته و قولى به هفتاد و هشت ( 78 ) نيز نقل كرده است .\r\n","description":"","footnote":"","page_name":" 600 ","page_number":644},
  {"content":"\r\n\r\n7 فقيهان تابعى بصره و طبقات ايشان\r\nكسانى از تابعان كه در عصر نخست در بصره به كار فقه و فتوى پرداخته و بعنوان فقيه تابعى اشتهار يافته چند طبقه بوده‌اند كه امّهات اين طبقات و مشاهير هر طبقه در اينجا ياد مىگردد :\r\nطبقهء اوّل از فقيهان بصره :\r\nاز طبقهء اوّل ، اشخاص زير ، به ترتيب تقدّم سال وفات ايشان ( بحسب قول بأقلّ ) در اينجا نام برده مىشوند :\r\n1 - جابر بن يزيد ازدى 93 ( يا 103 ) 2 - رفيع بن مهران 93 ( يا 106 ) 3 - عبد الله بن زيد ازدى 106 ( يا 107 ) 4 - ابن سيرين 110 5 - حسن بصرى 110 6 - مسلم بن يسار ؟\r\n7 - حميد بن عبد الرحمن ؟\r\n","description":"","footnote":"","page_name":" 601 ","page_number":645},
  {"content":"\r\n\r\nطبقهء نخست از فقيهان تابعى بصره\r\n- 1 - جابر بن زيد\r\n« ابو الشّعثاء جابر بن يزيد ازدى » .\r\nابو الشعثاء كه در طبقات الفقهاء ابو اسحاق بعنوان پسر يزيد آورده شده بنا به آن چه در آن كتاب است به قولى در سال نود و سه ( 93 ) و به مختار خود ابو اسحاق در سال يك صد و سه ( 103 ) وفات يافته است . ابو اسحاق آورده كه : عمرو بن دينار از ابن عباس روايت كرده كه گفته است : « لو انّ اهل البصرة سألوا جابر بن زيد عمّا فى كتاب الله تعالى ثم نزلوا عند قوله وسعهم ، او قال : كفاهم » و هم از عمرو بن دينار آورده كه گفته است :\r\n« ما رأيت احدا اعلم من ابى الشّعثاء » .\r\nدر كتب رجال به شخصى كه با اين كنيه ( ابو الشّعثاء ) و از قبيلهء « ازد » باشد و سال وفاتش « 93 » يا « 103 » باشد برنخورده‌ام بلى جابر بن يزيد جعفى را كه در رجال شيخ ، در « اصحاب صادقين » آمده و به سال يك صد و بيست و هشت ( 128 ) ( به گفتهء منقول از احمد بن حنبل ) يا يك صد و سى و دو ( 132 ) ( بقول غير او ) وفات يافته ، قتيبى « ازدى » خوانده ليكن بىگمان او غير از صاحب عنوان است چه كنيهء\r\n","description":"","footnote":"","page_name":" 602 ","page_number":646},
  {"content":"\r\n\r\n\r\nصاحب عنوان ، ابو شعثاء و نام پدرش زيد است ( چنان كه ابو نعيم آورده و از روايت فوق هم دانسته مىشود ) در صورتى كه جعفى كنيه اش ابو محمد يا ابو عبد الله و نام پدرش يزيد و تاريخ وفاتش دست كم بيست سال ، متأخّر است .\r\nابو نعيم در حليه ( جلد سيم صفحه 85 ) پس از اين كه او را به عبارت :\r\n« و منهم المتخلي بعلمه عن الشّبه و الظَّلماء و المتسلَّى بذكره فى الوعورة و الوعثاء جابر بن زيد ابو الشّعثاء ، كان للعلم عينا معينا . . و هو من قدماء التّابعين » عنوان كرده سخنانى از بزرگان در بارهء او و سخنانى از او و احاديث و اخبارى مسند به او آورده است .\r\nاز جمله آن چه در بارهء او گفته شده مفاد همان است كه از ابو اسحاق بروايت از عمرو بن دينار نقل شد ابو نعيم به اسناد از عمرو بن دينار آورده كه او گفته است : از ابن عباس شنيدم كه گفت : « لو نزل اهل البصرة بجابر بن زيد لأوسعهم علما من كتاب الله عزّ و جلّ » و به اسنادى ديگر از عمرو ، از عطاء آورده كه از ابن عباس شنيده كه مىگفته است : « لو نزل اهل البصرة عند قول جابر بن زيد لوسعهم علما عمّا فى كتاب الله ، عزّ و جلّ » ابن عمر ، جابر بن زيد را در طواف كعبه ديده پس به او گفته است :\r\n« يا جابر انّك من فقهاء اهل البصرة و انّك ستفتى ، فلا تفتينّ الَّا به قرآن ناطق او سنّة ماضية . . » زياد بن جبير گفته است : از جابر بن عبد الله انصارى مسأله‌اى را پرسيدم آن را پاسخ داد آنگاه گفت : « كيف تسألوننا و فيكم ابو الشّعثاء ؟ ! » .\r\nعمرو بن دينار گفته است :\r\n« ما رأيت احدا اعلم بالفتيا من جابر بن زيد » و از جمله سخنان او است :\r\n« لأن اتصدّق بدرهم على يتيم او مسكين احبّ إليّ من حجّة ، بعد حجّة الاسلام » مالك بن دينار اين مضمون را گفته است : جابر نزد من آمد پس هنگام\r\n","description":"","footnote":"","page_name":" 603 ","page_number":647},
  {"content":"\r\n\r\nنماز در رسيد خواستم او را جلو دارم و به او اقتداء كنم نپذيرفت و گفت :\r\n« ثلاث ربّهنّ احقّ بهنّ : ربّ البيت احقّ بالإمامة فى بيته ، و ربّ الفراش احقّ بصدر فراشه ، و ربّ الدّابّة احقّ بصدر دابّته » و از روايات او است :\r\nابو نعيم به اسناد از عمرو بن هرم از او آورده كه اين مضمون را گفته است :\r\n« ابن عباس ميان نماز ظهر و عصر ، جمع كرد و عقيده داشت كه با پيغمبر در مدينه ظهر و عصر را با هم خوانده است .\r\nاين روايت از طريق عمرو بن دينار نيز از ابو شعثاء آمده است .\r\nباز به اسناد از طريقى ديگر از عمرو بن دينار آورده كه گفته است : جابر بن زيد را شنيدم كه مىگفت :\r\n« قال ابن عباس رضى الله عنه صلَّى رسول الله ، صلَّى الله عليه و سلَّم ، ثمانى ، ركعات جميعا و سبع ركعات جميعا ، من غير مرض و لا علَّة » ابو نعيم گفته است : اين حديث را معمر و روح بن قاسم و حماد بن زيد هم از عمرو بن دينار آورده‌اند « 1 » و هم به اسناد از او از ابن عباس آمده است كه « انّ النّبيّ ( ص ) اريد على ابنة حمزة فقال :\r\n« انّها لا تصلح لي ، انّها ابنة اخى من الرّضاعة ، و يحرم من الرّضاعة ما يحرم من النّسب »\r\n\r\n","description":"","footnote":"\r\n« 1 » در پاورقى « حليه » در اين موضع چنين نوشته شده است :\r\n« للعلامة ابن رسول البر زنجى الشافعي كتاب فى الجمع بين الصلاتين بعذر و به غير عذر اعتمد فيه على ما ذهب اليه ابن عباس » شايد خواننده اين اوراق را به ياد باشد كه در ترجمهء سفيان ثورى نيز چند حديث در اين زمينه از چند طريق از ابن عباس و معاذ بن جبل نقل شد .\r\n","page_name":" 604 ","page_number":648},
  {"content":"\r\n- 2 - رفيع بن مهران\r\nابو العاليه رفيع بن مهران رياحى بصرى .\r\nرفيع به گفتهء ابو اسحاق زنى از بنى رياح ، از بنى تميمرا مولى بوده است . رفيع جاهليّت را ادراك كرده و دو سال پس از وفات پيغمبر ( ص ) به اسلام درآمده و بر ابو بكر داخل شده و ملاقات كرده و با عمر نماز گزارده و به سال يك صد و شش ( 106 ) و به قولى در سال نود و سه 93 وفات يافته است .\r\nابو اسحاق از مغيره اين مضمون را نقل كرده است : « مىگفته‌اند : شبيهترين مردم در بصره به ابراهيم از حيث علم ابو العاليه است » وقتى نزد ابو العاليه نام حسن بصرى به ميان آمده او چنين گفته است :\r\n« حسن ، مردى است مورد قبول همه ، بمعروف امر مىكند و از منكر ، نهى ليكن ما خير را ادراك و علم را تحصيل كرديم پيش از اين كه حسن به دنيا آمده باشد » در « اللَّباب » ذيل « الرّياحى » ، پس از بيان ضبط آن بكسر راء و فتح ياء آخر حروف و حاء مهمله بعد از الف ، چنين افاده شده است :\r\n« اين « نسبت » به چيزهايى است از آن جمله به رياح بن يربوع بن . . بطنى است از تميم مشهور و به آن گروهى بسيار نسبت داده مىشود كه از ايشان است ابو العاليه رفيع رياحى مولاى ايشان .\r\n« رفيع از عمر و على و ابن مسعود و غير ايشان روايت كرده و قتاده و عاصم احول و غير اين دو از او روايت نموده‌اند . رفيع در بصره ساكن شده و به هنگام رحلت پيغمبر ( ص ) چهار سال داشته است و در شوال از سال نود و سه ( 93 ) وفات يافته است و شافعى از رأى و عقيده در بارهء او بد بوده است » ابو نعيم ، رفيع را به اين عبارت :\r\n","description":"","footnote":"","page_name":" 605 ","page_number":649},
  {"content":"\r\n\r\n\r\n« و منهم ذو الاحوال السّامية و الاعمال الخافية رفيع ، ابو العاليه . . » عنوان كرده و از حالات و كلمات و روايات او شمّه‌اى آورده است :\r\nابو العاليه نيز نسبت به صاحبان راى و « اهل اهواء » بدبين بوده و احتراز از اهواء و آراء را توصيه مىكرده است به اسناد ابو نعيم است از عاصم احول كه گفته است :\r\nابو عاليه ما را چنين گفت :\r\n« تعلَّموا القرآن فاذا تعلَّمتموه فلا ترغبوا عنه ، و إيّاكم و هذه الأهواء فانّها توقع بينكم العداوة و البغضاء و عليكم بالأمر الاوّل الَّذى كانوا عليه قبل ان يتفرّقوا فانّا قد قرأنا القرآن قبل ان يقتل صاحبهم ، يعنى عثمان ، بخمسة عشرة سنة » باز به اسناد او است از طريقى ديگر از عاصم احول از ابو عاليه نزديك به همان مضمون كه گفته است :\r\n« اسلام را فرا گيريد و چون آن را دانستيد از آن منحرف مشويد و راه راست را بداريد كه آن اسلام است و به راست و چپ مگراييد و بر شما باد به سنّت پيغمبر ( ص ) و روش اصحاب او ، روش پانزده سال پيش از اين كه صاحب خود را ( عثمان ) كشتند ، و پيش از اين كه كردند آن چه كردند ، و بپرهيزيد از اين « اهواء » پراكنده كه دشمنى و خشم و كينه را ميان شما باعث مىگردد » ابو عاليه از ابو بكر صدّيق و علىّ بن ابى طالب ( ع ) و سهل بن حنظله و ابىّ بن كعب و جز اينان از صحابه روايت كرده است .\r\nابو نعيم به اسناد از ابو عاليه آورده كه گفته است : ابو بكر صدّيق ما را خطبه مىگفت پس گفت : پيغمبر چنين گفته است :\r\n« للظَّاعن ركعتان و للمقيم اربع . مولدى مكَّة و مهاجرى المدينة فاذا خرجت مصعدا من ذى الحليفة صلَّيت ركعتين حتّى ارجع »\r\n","description":"","footnote":"","page_name":" 606 ","page_number":650},
  {"content":"\r\n- 3 - عبد الله بن زيد\r\nابو قلابه عبد الله بن زيد بن عمرو جرمى ازدى .\r\nابو قلابه ، به گفتهء ابو اسحاق در سال يك صد و شش ( 106 ) يا يك صد و هفت ( 107 ) در شام وفات يافته است .\r\nابو اسحاق از مسلم بن يسار نقل كرده كه در بارهء ابو قلابه گفته است :\r\n« لو كان ابو قلابة من العجم كان مؤبذ المؤبذان » و هم اين مضمون را در ترجمهء او آورده است :\r\n« و روايت شده كه ابو قلابه نزد عمر بن عبد العزيز حاضر شده و عمر او را از « قسامه » پرسيده و او آن را ياد و بيان كرده و پس از آن گفته است : ليكن تا خدا ترا ميان اين سپاه باقى بدارد اين سپاه هميشه بخير و نيكى خواهد بود » .\r\nدر « لباب » زير لغت جرمى ( بفتح جيم و سكون راء مهمله و ميم مكسور « 1 » ) چنين آمده است :\r\n« اين نسبت ، به جرم است كه قبيله ايست و او جرم بن ريّان بن . . بوده است . . و از كسانى كه به جرم نسبت داده شده‌اند ابو يزيد عمرو بن سلمه جرمى است كه از صحابه بوده است و ديگر ابو قلابه عبد الله بن زيد جرمى بصرى است كه از تابعان جليل بوده و در سال يك صد و چهار ( 104 ) در عريش مصر وفات يافته است با اين كه دو دست و دو پا و چشم او از ميان رفته بوده خدا را سپاس مىگفته و شكر گزار مىبوده است »\r\n\r\n","description":"","footnote":"\r\n« 1 » « جرمى ( بكسر جيم و سكون راء ) نسبت به شهرى است از بدخشان در ما وراء ولوالج ، كه ابو عبد اللَّه سعيد بن حيدر جرمى فقيه متوفى به سال پانصد و چهل و اندى به اين جرم منسوب است » . ( اللباب )\r\n","page_name":" 607 ","page_number":651},
  {"content":"\r\n\r\n\r\nابو نعيم او را به عبارت :\r\n« و منهم اللَّبيب النّاصح و الخطيب الفاصح كثر إشفاقه فكثر إنفاقه ابو قلابة عبد الله بن زيد الجرمى » عنوان كرده پس سخنانى از بزرگان در بارهء او و سخنانى عالمانه از او و رواياتى مسند از او آورده است .\r\nاز جمله كلمات بزرگان در بارهء او است :\r\nگفتهء مسلم بن يسار و عمر بن عبد العزيز ، كه در بالا ، بنقل از ابو اسحاق آورده شد ، ( با اندك اختلافى ) و از ايوب ( ظاهرا سختيانى ) آورده كه گفته است :\r\n« وجدت اعلم النّاس بالقضاء اشدّهم فرارا منه و ما ادركت بهذا المصر اعلم بالقضاء من ابو قلابة » .\r\nو از جمله سخنان او ، به اسناد آورده است :\r\n« العلماء ثلاثة : فعالم عاش بعلمه و عاش النّاس بعلمه ، و عالم عاش بعلمه و لم يعش النّاسّ بعلمه ، و عالم لم يعش بعلمه و لم يعش النّاس بعلمه » و در بارهء « اهل اهواء » و صاحبان آراء گفته است ( به اسناد ابو نعيم از ايّوب ) « لا تجالسوا اهل الأهواء و لا تحادثوهم ، فإنّي لا آمن ان يغمسوكم فى ضلالتهم او يلبسوا عليكم ما كنتم تعرفون ! » و در همين باره گفته است ( باز هم به همان اسناد ) :\r\n« مثل اهل الاهواء مثل المنافقين فانّ الله تعالى ذكر المنافقين بقول مختلف و عمل مختلف و جمّاع ذلك ، الضّلال . و انّ اهل الاهواء اختلفوا فى الاهواء و اجتمعوا على السّيف » و روايات او به گفتهء ابو نعيم « اسند ابو قلابة عن عدّة من الصّحابة رضى الله عنهم ما لا يحصى » از جمله در حديثى مفصل ( به اسناد از ابو قلابه از ابو اسماء از ثوبان ) است « . . و انّه سيكون فى أمّتي كذّابون ثلاثون كلَّهم يزعم انّه نبيهم ، و انا خاتم النبيّين لا نبىّ بعدى » .\r\n","description":"","footnote":"","page_name":" 608 ","page_number":652},
  {"content":"\r\n- 4 - ابن سيرين\r\nابو بكر محمد بن سيرين مولى انس بن مالك .\r\nسيرين پدر محمد از اسيران « عين التّمر » بوده است .\r\nابن سيرين به گفتهء ابو اسحاق دو سال از خلافت عثمان مانده تولَّد يافته و در روز هيجدهم شوال از سال يك صد و ده ( 110 ) به سنّ هفتاد و هفت سال وفات يافته است .\r\nاز ابو هريره و عبد الله عمر و عبد الله زبير و عمران بن حصين و انس بن مالك حديث شنيده و قتادة بن دعامه و خالد حذّاء و ايوب سختيانى از وى حديث شنيده و روايت كرده‌اند .\r\nسيرين پدر محمّد از اهل « جرجرايا » بوده و به كار مسگرى اشتغال مىداشته و ديگهاى مسينه مىساخته است از محلّ خود بسوى « عين التّمر » رفته تا در آنجا به صنعت خود مشغول باشد تصادف را خالد بن وليد بر آنجا تاخته و او را اسير ساخته و بار ديگر اسيران آنجا او را به مدينه به نزد عمر گسيل داشته است . عمر او را به ابو طلحه بخشيده و ابو طلحه وى را به انس بن مالك هبه كرده است . پس سيرين با انس قرار « مكاتبه » گذاشته و به مبلغ چهل هزار ، عقد « كتابت » بسته و اين مبلغ را پرداخته و خود را آزاد ساخته است .\r\nمادر ابن سيرين هم كه صفيّه نام داشته كنيز ابو بكر بوده است .\r\nگفته‌اند : ابن سيرين را سى فرزند از يك زن بوده است ! ابو اسحاق در بارهء ابن سيرين گفته است :\r\n« كان ورعا فى الفقه فقيها فى الورع » ابن خلَّكان در باره اش چنين گفته است :\r\n« . . و هو احد الفقهاء من اهل البصرة ، و المذكور بالورع فى وقته ، و كان\r\n","description":"","footnote":"","page_name":" 609 ","page_number":653},
  {"content":"\r\n\r\nصاحب الحسن البصرى ثمّ تهاجرا فى آخر الامر فلمّا مات الحسن لم يشهد ابن سيرين جنازته و كان . . » حسن بصرى صد روز پيش از ابن سيرين ، كه در نهم شوال مرده ، وفات يافته بوده است .\r\nشعبى مردم را به استفاده از ابن سيرين وا مىداشته و اين عبارت را در تحريض مردم مىگفته است :\r\n« عليكم بذلك الرّجل الاصمّ » ( بر شما است كه به آن مرد كر ، مراجعه و از او استفاده كنيد ) ممقانى در ترجمهء او چنين گفته است :\r\n« ابن سيرين در طريق ( سلسلهء سند ) شيخ صدوق در باب ميراث اجداد و جدّات از كتاب « من لا يحضره الفقيه » واقع شده و اصحاب ما متعرض ترجمهء او نشده‌اند ليكن علماء عامّه ترجمهء او را در كتب خود آورده‌اند .\r\n« ابن سيرين علاوه بر اين كه از فقيهان به نام بوده در تعبير خواب هم مهارتى كامل و شهرتى زياد داشته است .\r\n« ابن سيرين براى اين كه از راه زحمت و كسب ، نان بخورد و بر مردم و بيت المال بار نباشد شغل بزّازى را پيشه خود ساخته و از اين راه امرار معاش مىكرده است » .\r\nابو نعيم در عنوان ابن سيرين چنين آورده است :\r\n« و منهم ذو العقل الرّصين ، و الورع المتين ، المطعم للإخوان و الزّائرين ، و معظم الرّجاء للمذنبين و الموحّدين ابو بكر محمد بن سيرين . . » آنگاه از حالات و كلمات و تعبيرات خواب و از روايات او مطالبى نقل كرده است .\r\nاز جمله به اسناد از اشعب اين مضمون را آورده است :\r\n« ابن سيرين چنان بود كه چون مسأله‌اى فقهى ، از حلال و حرام ، وى را مىپرسيدند\r\n","description":"","footnote":"","page_name":" 610 ","page_number":654},
  {"content":"\r\n\r\nرنگش دگرگون مىشد و به طورى تغيير مىكرد كه گويا آن كه بود نيست و به كلَّى عوض شده است .\r\nو به اسناد از مورق عجلى اين مضمون را نقل كرده است :\r\n« ما رأيت رجلا افقه فى ورعه و لا اورع فى فقه من محمّد بن سيرين و به اسناد از سرى بن يحيى كه گفته است :\r\n« ابن سيرين را در داد و ستدى به اندازهء چهل هزار سود به همرسيد ليكن او را در آن شبهه و ترديدى رخ داد از اين رو آن را واگذاشت و نپذيرفت » و به اسناد از ابن شوذب كه گفته است :\r\n« ابن سيرين يك روز را روزه مىداشت و يك روز را نه پس روزى را كه روزه نمىداشت ناشتا مىشكست و شام نمىخورد و روز ديگر را سحرى تناول مىكرد و روزه دار مىشد » زمانى از ابن سيرين فتوايى خواسته شده و چون به آن مسأله پاسخى نيكو داده سؤال كننده بوى گفته است :\r\n« و الله يا أبا بكر لأحسنت الفتيا فيها - او القول فيها - » و چنان اين سخن را اداء كرده كه گويا تعريضى داشته به اين كه صحابه هم بهتر از اين نمىدانسته و نمىگفته‌اند از اين رو و ابن سيرين به او گفته است : « لو اردنا فقههم لما ادركته عقولنا » .\r\nشخصى به ابن سيرين گفته است : ترا غيبت گفته‌ام از من در گذر و مرا حلال كن وى را چنين پاسخ داده است :\r\n« انّي اكره ان احلّ ما حرّم الله تعالى « 1 » » هر گاه از ابن سيرين چيزى پرسيده مىشده و او پاسخ مىداده مىگفته است :\r\n\r\n","description":"","footnote":"\r\n« 1 » « العجلي ، بكسر العين و سكون الجيم و فى آخرها لام ، هذه النسبة إلى عجل بن لجيم بن ينسب اليه عالم عظيم منهم : ابو المعتمر مورق بن المشمرخ بن يروى عن ابن عمر و ابن عباس و انس و غيرهم من الصحابة روى عنه عاصم الاحول و قتادة ، و غيرهما » ( اللباب )\r\n","page_name":" 611 ","page_number":655},
  {"content":"\r\n« انّي لم اقل لك : ليس به باس ، و انّما قلت لك : لا اعلم به بأسا » از سخنان او كه ابو نعيم ، به اسناد ، آورده است :\r\n« انكح امرأة تنظر فى يدك و لا تنكح امرأة تكون أنت تنظر فى يدها » و به اسناد از عاصم احول آورده كه گفته است :\r\n« نزد ابن سيرين بودم مردى بر او در آمد و مسأله‌اى را پرسيد پاسخ داد : در اين باره چيزى به ياد ندارم و آن را نمىدانم پس ما بوى گفتيم : رأى خود را بگو . گفت :\r\n« اقول فيها برأيى ، ثمّ ارجع عن ذلك الرّأى ؟ . لا و الله » ابن هبيره كه والى عراق بوده ابن سيرين و حسن بصرى و شعبى را احضار كرده و از ابن سيرين چنين پرسيده است . از هنگامى كه ما را در عراق مىبينى و بما نزديكى ، از دستگاه ما چه مىدانى ؟ گفت : ستم فراوان و همگانى ! برادر زادهء ابن سيرين كه در آنجا حضور داشت و پاسخ او را شنيد شانه بالا انداخت كه با اين اشاره بوى بفهماند پاسخ از اين گونه ، امير را خوش آيند نيست و نبايستى چنين پاسخى مىداد ابن سيرين وى را بانگ داد كه : از تو پرسيده نشد . من بودم كه مورد سؤال شدم ! ابن سيرين را خانه هايى چند بوده كه آنها را به غير اهل ذمّه به اجاره نمىداده چون سبب را از وى مىپرسيده‌اند مىگفته است :\r\n« چون ماه به پايان مىرسد و ماه ديگر پيش مىآيد مستاجر براى پرداخت مال اجاره ناراحت و نگران مىباشد و من نمىخواهم مسلمانى از من هراسناك و ناراحت گردد » ابن سيرين مردى ثروتمند بوده و اطعام و انفاق زياد مىداشته است در اواخر حال ، وضع مالى وى دگرگون گشته و به سختى و تنگى افتاده پس مىگفته است :\r\n« من سبب اين گرفتارى را كه به آن دچار شده و زير بار بدهكارى و قرضدارى گرانبار افتاده‌ام مىدانم چيست : سبب اين آنست كه چهل سال از اين پيش مردى را گفتم : « يا مفلس » !\r\n","description":"","footnote":"","page_name":" 612 ","page_number":656},
  {"content":"\r\n\r\nابو نعيم از تعبيرهايى كه ابن سيرين براى خوابها كرده آورده است :\r\n« كسى نزد ابن سيرين رفته و بوى گفته است : خواب ديده‌ام ، ابريقى دو لوله دارد و من از آن دو لوله آب مىآشامم يكى از آنها شيرين است و ديگر شور .\r\n« ابن سيرين پاسخ داده است :\r\n« اتّق الله لك امرأة و أنت تحالف إلى اختها » عاصم احول از ابن سيرين اين مضمون را ، كه او گفته ، نقل كرده است :\r\n« پيش از « فتنه » « 1 » مردم از « أسناد » نمىپرسيدند چون « فتنه » روى داد مىگفتند :\r\nرجال خود را نام ببريد و أسناد دهيد تا بنگريم كه آن راويان از اهل سنّت هستند پس حديث ايشان را به پذيريم يا از اهل بدعت پس حديث آنان را نگيريم و نپذيريم » از روايات او است از ابو هريره از پيغمبر ( ص ) :\r\n« اربع لا يشبعن من اربع : ارض من مطر و انثى من ذكر و عين من نظر و عالم من علم » ( شايد : من اثر )\r\n\r\n","description":"","footnote":"\r\n« 1 » در قرن اول اسلام چند حادثه رخ داده كه « فتنه » بر آنها اطلاق مىشده : يكى واقعهء قتل عثمان ديگرى واقعهء ابن زبير و سه ديگر واقعهء محمد اشعث يكى هم قضيهء يزيد بن مهلب .\r\nابو نعيم در طى ترجمه و بيان حال ابن سيرين به اسناد از عبد العزيز آورده كه مىگفته است : « لما كانت « فتنة » يزيد بن المهلب انطلقت انا و رجل إلى ابن سيرين فقلنا : ما ترى ؟ فقال : انظروا إلى اسعد الناس حين قتل عثمان فاقتدوا به » باز ابو نعيم در ترجمهء شريح گفته است : ميمون بن مهران گفته : از شريح شنيدم كه در « فتنهء » ابن زبير مىگفت : « ما سألت فيها و لا اخبرت » بهر حال ظاهر اينست كه مراد ابن سيرين از فتنه ، قتل عثمان باشد كه معاويه چون روى كار آمده براى پايين آوردن شأن على ( ع ) و بالا بردن عثمان و خود معاويه ، دستور داده كه حديث وضع كنند . پس اشخاص درست ، توجه به اسناد كرده و رجال را مىپرسيده‌اند .\r\n","page_name":" 613 ","page_number":657},
  {"content":"\r\n- 5 - حسن بصرى\r\nابو سعيد حسن بن ابو حسن بصرى .\r\nبه گفتهء ابو اسحاق ، ابو حسن پدر حسن را نام يسار و مولى انصار بوده است .\r\nحسن دو سال به آخر خلافت عمر مانده تولَّد يافته و شب پنجشنبه در بصره در گذشته و فرداى آن روز ، جمعه غرهء رجب از سال يك صد و ده ( 110 ) دفن شده است .\r\nروايت شده كه مادر حسن ، خادمهء امّ المؤمنين ، امّ سلمه زن پيغمبر ( ص ) ، بوده و هر گاه مادر عقب فرمانى مىرفته و حسن گريه مىكرده امّ سلمه پستان به دهان او مىگذاشته است و از اين رو بوده كه حسن بركت يافته و به مقامات عاليه رسيده است .\r\nابو اسحاق ، از همّام آورده كه گفته است : حسن مىگذشت گروهى از قارئان ( فقيهان ) را بر برخى از ابواب امراء و فرمانروايان ديد پس چنين گفت :\r\n« افرجتم عمّا بكم و فرطحتم نعالكم و جئتم بالعلم يحملونه غلّ رقابكم إلى ابوابهم ، فتزهّدوا فيكم امّا انّكم لو جلستم فى بيوتكم حتّى تكونوا هم الَّذين يتوسّلون إليكم ، لكان اعظم لكم فى اعينهم . تفرّقوا فرّق الله بين اعصابكم ! فانّه سمع و سمعنا فحفظ و نسينا » باز از ابو برده آورده كه اين مضمون را گفته است :\r\n« من اصحاب محمّد را ادراك كرده‌ام هيچ كس را از اين شيخ ( حسن بصرى ) به آنان ماننده تر نديده‌ام » و على بن زيد گفته است :\r\n« من عروه پسر زبير و سعيد پسر مسيّب و يحيى پسر جعده و قاسم پسر محمّد و سالم و گروهى ديگر را ديده‌ام پس مانند حسن كسى را نديده‌ام و اگر حسن اصحاب پيغمبر ( ص ) را ادراك مىكرد ايشان بآراء او نياز مىداشتند » !\r\n","description":"","footnote":"","page_name":" 614 ","page_number":658},
  {"content":"\r\nابو نعيم او را به عبارت :\r\n« و منهم حليف الخوف و الحزن ، أليف الهمّ و الشّجن ، عديم النّوم و الوسن ، ابو سعيد ، الحسن بن ابو الحسن ، الفقيه الزّاهد . . » عنوان كرده و از آن پس از سخنان و خطب و نصائح و مكاتبات او با عمر بن عبد العزيز ، و غير وى و هم از روايات و احاديث او مقدارى زياد نقل كرده است ( حليه - جلد سيم - صفحه 31 - 161 ) .\r\nحسن خود شخصا مهموم و محزون مىبوده ، به طورى كه ابو نعيم به اسناد از ابراهيم بن عيسى يشكرى آورده كه گفته است :\r\n« ما رأيت احدا اطول خوفا من الحسن و ما رايته قطَّ الَّا حسبته حديث عهد بمصيبة » ، و مردم را هم مهموم و محزون مىخواسته و در اين باب ابو نعيم كلمات و سخنانى زياد از وى آورده از آن جمله حزم بن ابو حزم گفته است :\r\nحسن را شنيدم با سوگند شديد و غليظ مىگفت « ما يسع المؤمن فى دينه الَّا الحزن » حسن مىگفته است : « فضح الموت ، الدّنيا فلم يترك لذي لبّ فرحا » علقمة بن مرثد گفته است : « زهد به هشت تن « 1 » از تابعان پايان يافت كه حسن\r\n\r\n","description":"","footnote":"\r\n« 1 » « زهاد ثمانيه » ، مانند « فقهاء سبعه » ، اصطلاح شده و مراد از ايشان اين هشت كسند :\r\nاويس قرنى ، ربيع بن خيثم ، هرم بن حيان و عامر بن عبد قيس ، كه زهد اين چهار نفر مورد اتفاق است چنان كه افضل بودن اويس از همه ، و بتعبير ممقانى « هم من اصحاب امير المؤمنين و هم زهاد اتقياء حقّا و صدقا » و چهار تن ديگر از ايشان ابو مسلم و مسروق و حسن بصرى و اسود بن يزيد مورد اختلافند ميان شيعه و سنى و به گفتهء ممقانى ، به استظهار از كشى و سيد داماد ، « انما كان زهدهم على طريق التدليس و التلبيس . » ابو نعيم در حليه چنين آورده است : « انتهى الزهد إلى ثمانية : عامر بن عبد اللَّه بن عبد قيس و اويس القرني و هرم بن حيان و الربيع بن خيثم و مسروق بن الاجدع و الاسود بن يزيد و ابو مسلم الخولانى و الحسن بن ابى الحسن البصرى »\r\n","page_name":" 615 ","page_number":659},
  {"content":"\r\n\r\nيكى از آنان است . ما هيچ كس را نديديم كه حزن و اندوهش از حسن طولانىتر باشد . او را نمىديديم مگر اين كه گمان مىبرديم مصيبتى تازه بر او وارد آمده است . . » از سخنان حسن است :\r\n« و الله لقد ادركت سبعين بدريّا ، اكثرهم لباسهم الصوف و لو رأيتموهم قلتم : مجانين ، و لو رأوا خياركم لقالوا : ما لهؤلاء من خلاق و لو رأوا شراركم لقالوا : ما يؤمن هؤلاء بيوم الحساب .\r\nو لقد رأيت اقواما كانت الدّنيا اهون على احدهم من التّراب تحت قدميه و لو رأيت اقواما يمسى احدهم و لا يجد عنده الَّا قوتا ، فيقول : لا اجعل هذا كلَّه فى بطنى ، لأجعلنّ بعضه للَّه عزّ و جلّ فيتصدق ببعضه و ان كان هو احوج ممّن يتصدّق به عليه » و هم از سخنان او است در طىّ نامه‌اى مفصّل كه به عمر بن عبد العزيز نوشته است :\r\n« و انّما الدّنيا اذا فكَّرت فيها ثلاثة ايّام :\r\n« يوم مضى لا ترجوه .\r\n« و يوم أنت فيه ينبغى لك ان تغتنمه .\r\n« و يوم لا تدرى أنت من اهله ام لا ؟ و لعلَّك تموت قبله .\r\n« فامّا أمس فحكيم مؤدّب « و امّا اليوم فصديق مودّع غير انّ أمس و ان كان قد فجعك بنفسه فقد ابقى فى يديك حكمته و ان كنت قد اضعته فقد جاءك خلف منه ، و قد كان عنك طويل الغيبة و هو الآن عنك سريع الرّحلة .\r\n« و غدا ايضا فى يديك منه أمله ، فخذ الثّقة بالعمل و اترك الغرور بالأمل قبل حلول الاجل . و إيّاك ان تدخل على اليوم همّ غد او همّ ما بعده » سخنان حسن ، چه خطب و چه مواعظ و نصائح و چه مكاتيب وى ، همه حكيمانه و با اثر است .\r\n","description":"","footnote":"","page_name":" 616 ","page_number":660},
  {"content":"\r\n\r\nحفص بن غياث مىگفته است :\r\n« اعمش را شنيدم كه مىگفت :\r\n« ما زال الحسن البصرى يعى الحكمة حتّى نطق بها . و كان اذا ذكر عند ابى جعفر محمّد بن علىّ بن الحسين ( يعنى الامام الباقر ) قال : ذاك الَّذى يشبه كلامه كلام الأنبياء » باز ابو نعيم ، به اسناد از علقمة بن مرثد مضمون زير را آورده است :\r\n« چون عمر بن هبيره بر عراق ولايت يافت حسن و شعبى را بخواست و يك ماه ايشان را در خانه نگه داشت . از آن پس يك روز بر ايشان در آمد و سلام كرد و ايشان را بزرگ و گرامى داشت و چون نشست گفت :\r\nهمانا امير المؤمنين يزيد بن عبد الملك نامه ها برايم مىفرستد و بكارهايى مرا امر مىكند كه مىدانم مايهء هلاك من است : اگر آنها را اطاعت كنم خدا را معصيت كرده‌ام و اگر از اطاعت آنها خوددارى و سرپيچى كنم از خدا اطاعت كرده‌ام . آيا در اطاعت آنها و متابعت من از فرمان راهى به نظر شما مىرسد كه مايهء نجات و فرج و موجب رفع نگرانى من باشد ؟\r\n« حسن به شعبى گفت : يا ابا عمرو ، امير را پاسخ گو .\r\nشعبى سخنانى به دلخواه و خوش آيند ابن هبيره بر زبان راند . پس ابن هبيره رو به حسن كرد و گفت : يا ابا سعيد تو چه مىگويى و عقيده ات چيست ؟ حسن پاسخ داد : همانا شعبى آن چه را شنيدى گفت .\r\nدوباره امير از حسن پرسيد تو چه مىگويى ؟ اين بار حسن گفت :\r\n« اى عمر بن هبيره زود است كه ملكى از ملائكهء خدا ، درشت خو و سخت گير كه جز فرمان خدا را به كار نبندد بر تو فرود آيد و ترا از اين فراخناى كاخ به تنگناى گور بيرون ببرد .\r\n« اى عمر بن هبيره اگر خدا را در نظر بگيرى و از او بپرهيزى او ترا از يزيد بن عبد الملك نگه مىدارد ليكن يزيد نمىتواند ترا از كيفر خدا نگهدارى كند .\r\n","description":"","footnote":"","page_name":" 617 ","page_number":661},
  {"content":"\r\n« ايمن مباش و بدان كه خدا زشتترين كارت را در راه فرمانبردارى از يزيد مىبيند و بر آن با نظر خشم مىنگرد پس باب آمرزش را به روى تو مىبندد .\r\n« اى عمر بن هبيره من مردانى از صدر اين امّت را ادراك كردم كه به خدا سوگند بر دنيايى كه به ايشان رو آورده سختتر و بيشتر پشت كرده بودند از رو آوردن شما به آن ، كه بر شما پشت كرده است .\r\n« اى عمر بن هبيره من به تو آن را مىگويم كه خدا خواسته و از آنت مىترسانم كه خدايت ترسانده آنجا كه گفته است : « ذلك لمن خاف مقامى و خاف وعيد . . » تا آخر آن چه به عمر بن هبيره گفته و پند و اندرزش عمر را گريانده است .\r\nاز روايات حسن است كه ابو نعيم ، به اسناد از او از عمران بن حصين آورده است : قال رسول الله ( ص ) :\r\n« انّ الله استخلص هذا الدّين لنفسه و لا يصلح لدينكم الَّا السّخاء و حسن الخلق الا فزيّنوا دينكم بهما » ابو نعيم ترجمهء حسن بصرى را بدين مضمون پايان داده است :\r\n« اين طبقه ( طبقهء حسن بصرى ) تالى طبقه ايست از اهل مدينه كه تفقّه در دين بر ايشان غالب بوده و بدان شناخته شده بوده‌اند و مردم از فتاوى آنان استفاده مىكرده و بآراء و عقائدشان عامل مىبوده‌اند و آنان را بهره و حظَّى وافر از تعبّد و تنسّك مىبوده كه پنهان مىداشته و آن را اظهار نمىكرده‌اند كه از آن طبقه بشمار است سعيد بن مسيّب و عروة بن زبير و قاسم بن محمّد بن ابى بكر و ابو بكر بن عبد الرّحمن بن حارث و خارجة بن زيد بن ثابت ، كه به نام « فقهاء سبعه » خوانده شده ، و شهرت يافته‌اند » ممقانى كلماتى در مدح و قدح حسن بصرى آورده از جمله در مدح او : مردى حسن را گفته است . شيعه ، ترا دشمن على مىپندارد . حسن به روى خاك افتاده و گريه كرده و آنگاه سر برداشته و چنين گفته است :\r\n« لقد فارقكم بالأمس رجل كان سهما من مرامى الله ، عزّ و جلّ ، على عدوّه ، ربّانىّ هذه الامّة و شرفها و فضلها ، و ذو قرابة من النّبي ( ص )\r\n","description":"","footnote":"","page_name":" 618 ","page_number":662},
  {"content":"\r\nقريبة لم يكن بالنّئومة عن امر الله و لا بالغافل عن حقّ الله « 1 » و لا بالسّروقة من مال الله ، اعطى القرآن عزائمه فى ماله و عليه فاشرف منها على رياض مؤنقة و اعلام مبيّنة ، ذلك علىّ بن ابى طالب ، يا لكع « 2 » » باز ممقانى نقل كرده كه حسن بصرى چون در زمان بنى اميّه بوده و مىخواسته حديثى از على ( ع ) نقل كند تقيّه را مىگفته است : « قال : ابو زينب » وى از زهّاد ثمانيه بوده و همهء سخنانش در مواعظ است و در ذمّ دنيا . حسن بارع الفصاحه بليغ المواعظ ، كثير العلم بوده و بيشتر مواعظ او از كلمات على مأخوذ است و از سليم بن قيس هلالى استظهار شده كه حسن جليل القدر و عظيم الشّأن بوده و به دستور على ( ع ) از زياد و پسرش عبيد الله و از حجّاج تقيّه مىكرده است .\r\nو در قدح و ذمّ حسن ، از ابن ابى الحديد چنين آورده كه حسن را از كسانى كه على را دشمن مىداشته‌اند بشمار آورده . و بنقل از حمّاد بن سلمه ، حسن گفته است : « لو كان علىّ يأكل الحشف ، فى المدينة لكان خيرا له ممّا دخل فيه « 3 » و حتّى مهموم و محزون بودن دائمى حسن را هم نقل كرده كه به سبب نفرين علىّ ( ع ) بوده است .\r\nممقانى پس از اين قسمت خودش به استناد روايتى صحيح از ابان بن ابى عياش توبه كردن حسن را در آخر امر استظهار كرده و خلاصهء آن خبر را بدين مضمون نقل كرده است :\r\n\r\n","description":"","footnote":"\r\n« 1 » بنقل ابن ابى الحديد از « الاستيعاب » « و لا بالملومة فى دين اللَّه » به جاى اين جمله آورده شده است .\r\n« 2 » « رجل لكع : مرد لئيم و خوار ، بندهء نفس » ( صراح اللغة )\r\n« 3 » اين كلام صريح در بد گويى نيست بلكه ممكن است از باب دل سوزى و غمخوارى باشد يعنى اگر على ( ع ) براى دنيا كار مىكرد و براى خودش چيزى مىخواست ، نه براى خدا و امت ، گوشه گيرى مىكرد و داخل در اين كار نمىشد بىگمان آسوده تر و راحتتر و بهتر بود ليكن چون براى خدا بوده در اين كار داخل شده و ناراحتى خود را به چيزى نگرفته است .\r\n","page_name":" 619 ","page_number":663},
  {"content":"\r\n\r\n« سليم بن قيس هلالى از بيم حجّاج فرارى و متوارى مىبوده و هنگام مرگ كتاب خويش را به ابان سپرده تا از ميان نرود و نابود نگردد . و آن كتاب اخبارى را متضمن است كه جميع امّت محمّد ، جز على و اهل بيت و شيعيان ايشان هالكند .\r\n« ابان گفته است چون به بصره در آمدم نخستين كس را كه ديدم حسن بصرى بود . و حسن در آن وقت از ترس حجّاج ، متوارى مىزيست . و او از شيعيان على و از مفرطان در تشيّع بود بدين سبب از اين كه در جنگ جمل به يارى على برنخاسته سخت پشيمان و اندوهناك مىبود ، پس با حسن به خلوت نشستم و كتاب سليم را بوى نشان دادم گريست آنگاه گفت : « ما فى حديثه شىء الَّا حقّ قد سمعته من الثّقات من شيعة علىّ و غيرهم . . » ابن ابى الحديد در شرح نهج البلاغه ( جلد اول صفحه 369 ) بروايت از ابان بن عياش كه گفته است : حسن را پرسيدم كه در بارهء علىّ چه مىگويى ؟ پس چنين پاسخ داد :\r\n« ما اقول فيه : كانت له السّابقة و الفضل و العلم و الحكمة و الفقه و الصّحبة و النّجدة و البلاء و الزّهد و القضاء و القرابة .\r\n« انّ عليّا كان فى امره عليّا ، رحم الله عليّا و صلَّى عليه .\r\n« فقلت : يا ابا سعيد أتقول : « صلَّى عليه » لغير النبيّ ؟\r\n« فقال : ترحّم على المسلمين اذا ذكروا ، و صلّ على النّبيّ و آله ، و علىّ خير آله .\r\n« فقلت : أهو خير من حمزة و جعفر ؟\r\n« قال : نعم ، قلت : و خير من فاطمة و ابنيها ؟\r\n« قال : نعم ، و من يشكّ انّه خير منهم و قد قال رسول الله ( ص ) :\r\n« و أبوهما خير منهما » و لم يجر عليه اسم شرك و لا شرب خمر ؟ . و قد قال رسول الله ( ص ) لفاطمة ، عليها السلام ، : « زوّجتك خير أمّتي » ؟ فلو كان فى أمّته خير منه لاستثناه .\r\n","description":"","footnote":"","page_name":" 620 ","page_number":664},
  {"content":"\r\n\r\n« و لقد آخى رسول الله من بين اصحابه فآخى بين علىّ و نفسه فرسول الله خير النّاس نفسا و خيرهم اخا .\r\n« فقلت : يا ابا سعيد فما هذا الَّذى يقال عنك انّك قلته فى علىّ ؟\r\n« فقال : يا ابن اخى احقن دمى من هؤلاء الجبابرة لو لا ذلك لسالت بى اعشب » ابن ابى الحديد بعد از اين قسمت كه از بصرى نقل كرده از شيخش ، ابو جعفر اسكافى ، و هم از كتاب « غارات » تأليف ابراهيم بن هلال ثقفى چنين نقل كرده است :\r\n« و قد كان بالكوفة من فقهائها من يعادى عليّا و يبغضه مع غلبة التشيّع على الكوفة » آنگاه عده‌اى ، امثال مرّهء همدانى و اسود بن يزيد و مسروق اجدع و شريح و شعبى را از آنان بشمار آورده و اشخاصى را هم از غير كوفه به عداوت على نام برده كه ممقانى در ذمّ حسن بصرى ، از آن جمله حسن را ياد كرده و به نظر نويسنده اين اوراق منقولات از حسن و منقولات در بارهء او بيشتر بر استقامت او دلالت دارد تا بر انحراف وى و شايد همان موضوع تقيّه ، كه هم او خود تصريح به آن كرده و هم غير وى ، درست باشد .\r\nحسن بصرى تأليفاتى هم داشته است از جمله ممقانى از ملحقات « صراح » نقل كرده كه « حسن را كتابى كبير در تفسير بوده و در ماه رجب از سال يك صد و ده ( 110 ) به سنّ هشتاد و نه سال ( 89 ) وفات يافته است » . و همو از محكىّ كتاب « ملل و نحل » شهرستانى آورده است كه شهرستانى گفته است :\r\n« رأيت رسالة تنسب إلى الحسن البصرى كتبها إلى عبد الملك بن مروان و قد سأله ، عن القول بالقدر و الجبر فأجاب بما يوافق مذهب القدريّة و استدلّ فيها بآيات من الكتاب و دلائل من العقل . و لعلَّها لواصل بن عطاء فما كان الحسن ممّن يخالف فى انّ القدر خيره و شرّه من الله ، فانّ هذه الكلمات كالمجمع عليها عندهم » ممقانى پس از نقل كلام بالا از شهرستانى اين مضمون را گفته است :\r\n","description":"","footnote":"","page_name":" 621 ","page_number":665},
  {"content":"\r\n\r\n« ليكن ابن ابى العوجاء ، شاگرد حسن بصرى ، كه راى و اعتقاد استاد خود را در اين مسأله ، خوب مىشناخته و مىدانسته هنگامى كه از او پرسيده‌اند : چرا مذهب استاد خود را رها كردى و مذهبى را كه حقيقت و اصلى ندارد اختيار كردى ؟ پاسخ داده است :\r\n« استاد را عقيده و رأيى ثابت و پا برجا نمىبود : گاهى از نظر « قدر » دفاع و آن را تاييد مىكرد ، و گاهى « جبر » را درست مىدانست و به آن مىگفت ! » باز ممقانى از سيّد نقل كرده كه اين مضمون را آورده است :\r\n« يكى از متقدمان كه به عقيده و مذهب « عدل » تظاهر داشته ( عدليّه مذهب بوده ) حسن بن ابى الحسن بصرى است كه از اهل ديه ميشان ( دشت ميشان ) بوده و عمرش به نود و نه سال ( 99 ) بالغ شده است .\r\nعلى بن ابى الجعد گفته است : حسن را شنيدم كه مىگفت : « من زعم انّ المعاصي من الله جاء يوم القيامة وجهه مسودّا »\r\n- 6 - مسلم بن يسار\r\nابو عبد الله مسلم بن يسار .\r\nابو اسحاق در بارهء مقام علمى مسلم بن يسار از قتاده نقل كرده كه گفته است :\r\n« كان مسلم بن يسار يعدّ خامس خمسة من فقهاء اهل البصرة » و هم ابو اسحاق از ابن عون نقل كرده كه اين مضمون را گفته است :\r\n","description":"","footnote":"","page_name":" 622 ","page_number":666},
  {"content":"\r\n« من اين مسجد را ادراك كردم و در آنجا حلقه‌اى كه فقه در آن ذكر و بحث شود جز حلقهء درس مسلم بن يسار وجود نداشت » ابن حجر عسقلانى در « لسان الميزان » ( جلد ششم - باب متفرقات - صفحه 717 - ) چنين آورده است :\r\n« مسلم بن يسار البصرى ، الفقيه ، الاموى ، مولاهم سكره « 1 » و يقال له مسلم المصبح « 2 » بصريّ قيل مكَّى . عن عبادة بن الصّامت ، رضى الله عنه . و عنه ابن سيرين و ابو قلابة و جماعة » ابو نعيم در بارهء كيفيت نماز او از لحاظ توجّه و حضور قلب و عدم التفات او به چيزى در آن حال شرحى آورده ( جلد سيم حليه صفحه 290 ) و از همين روى او را به عبارت : « و منهم المشاهد المبصار ، المجاهد المحضار ابو عبد الله مسلم بن يسار » عنوان كرده و به اسناد از پسر عائذ الله آورده كه او به پدر خويش گفته است :\r\n« يا ابت اما يعجبك طول صمت ابى عبد الله - يعنى مسلم بن يسار ؟ - فقال : اى بنيّ تكلَّم بالحقّ خير من سكوت عنه » مسلم چون اين را شنيده گفته است :\r\n« سكوت عن الباطل خير من تكلَّم به » به گفتهء ابو نعيم : « لقي ( مسلم ) من الصّحابة عدّة ، و روى عنهم مرسلا و متصلا و حدّث عنه من التّابعين : ابو قلابة و محمّد بن سيرين و قتادة » از جمله مسانيد او است از حمران كه گفته است :\r\n« سمعت عثمان و دعا بماء فغسل كفّيه و مضمض و استنشق و غسل وجهه ثلاثا و ذراعيه ثلاثا و مسح برأسه و ظهر قدميه ثم ضحك .\r\n\r\n","description":"","footnote":"\r\n« 1 » در نسخهء « حليه » نيز « مولاهم سكره » چاپ شده ليكن گمان مىكنم تحريف از « مولى ام سلمه » باشد و در لسان الميزان ( جلد ششم - باب سيم - صفحه 32 - ) بعد از عنوان « مسلم بن يسار الدوسى » چنين آمده است « عن مولاه ام سلمه رضى اللَّه عنها » و چون در كتب رجال مسلم بن يسار عنوان نيامده پس آن چه در « لسان الميزان » آمده همان است كه ابو نعيم در « حليه » و ابو اسحاق در « طبقات » آورده‌اند .\r\n« 2 » گفته شده است كه مصابيح مساجد را روشن مىكرده است .\r\n","page_name":" 623 ","page_number":667},
  {"content":"\r\n\r\n« فقال : الا تسألونى ما اضحكنى ؟ فقلنا : ما اضحك يا امير المؤمنين ؟ قال :\r\n« اضحكنى انّ رسول الله صلَّى الله عليه و سلَّم دعا بماء فى هذا المكان فتوضّأ نحوا ممّا توضّأت ثم ضحك . فقال رسول الله ( ص ) : الا تسألونى ما اضحكنى ؟\r\nفقلنا ما اضحكك يا رسول الله ؟ قال : اضحكنى انّ العبد اذا غسل وجهه حطَّ الله تعالى عنه كل خطيئة اصابها بوجهه ، فاذا غسل ذراعيه ، كذلك و اذا « 1 » برأسه كذلك و اذا « 2 » ظهر قدميه ، كذلك . » تاريخ ولادت و وفات مسلم بن يسار در جايى ديده نشد .\r\n- 7 - حميد بن عبد الرحمن\r\nدر بارهء حميد بن عبد الرحمن حميرى چه از لحاظ تاريخ حيات و چه از لحاظ مقام علمى ، چيزى در جايى نيافتم جز اين كه ابو اسحاق او را در شمار طبقهء اوّل از فقيهان بصره آورده است و از محمد بن سيرين اين عبارت را كه سقطى هم در آن است نقل كرده است « كان حميد بن عبد الرحمن افقه اهل . . « 3 » قبل ان يموت بعشر سنين » ابن حجر عسقلانى و بعضى ديگر دو حميد بن عبد الرحمن را ذكر كرده‌اند و هر دو را مجهول دانسته‌اند و به احتمال قوى هيچ كدام از آن دو اين حميد بن عبد الرحمن نخواهند بود .\r\n\r\n","description":"","footnote":"\r\n« 1 » ظاهرا كلمهء « مسح » ، در هر دو جا ، ساقط شده باشد .\r\n« 2 » ظاهرا كلمهء « مسح » ، در هر دو جا ، ساقط شده باشد .\r\n« 3 » ظاهرا كلمه « بصره » از اينجا سقط شده است\r\n","page_name":" 624 ","page_number":668},
  {"content":"\r\n\r\n\r\nطبقهء دوّم از فقيهان تابعى بصره\r\nچنان كه ابو اسحاق تعبير كرده است پس از طبقهء ياد شده فقه و فتوى به طبقه‌اى ديگر انتقال يافته است .\r\nابو اسحاق از اين طبقه كه طبقهء دوم از فقيهان تابعى بصره بشمار است نزديك بده كس از فقهاء را نام برده ( در اين اوراق هم بعد از اين ، نام ايشان چنان كه ابو اسحاق گفته ياد خواهد شد ) دو تن از ميان آن نام برده شدگان كه مشهورترند در اين اوراق مورد توجه قرار مىگيرند و به تفصيلى زيادتر در بارهء ايشان گفتگو به عمل مىآيد .\r\nآن دو تن عبارتند از :\r\n1 - قتاده متوفى 117 2 - ايّوب سختيانى « 131\r\n","description":"","footnote":"","page_name":" 625 ","page_number":669},
  {"content":"\r\n\r\n- 1 - قتاده\r\nابو الخطَّاب قتادة بن دعامهء سدوسى .\r\nقتاده به گفتهء ابو اسحاق كور مادرزاد بوده و در سال شصت ( 60 ) تولَّد يافته و به سال يك صد و هفده ( 117 ) در گذشته است . همو از معمّر نقل كرده كه گفته است :\r\n« لم أر من هؤلاء افقه من الزّهري و حمّاد و قتادة » باز از معمّر نقل كرده كه از زهرى پرسيده : قتاده اعلم است يا مكحول ؟\r\nزهرى پاسخ داده است : قتاده . بعد گفته است : علم مكحول زياد نيست بلكه بسيار اندك است » ابو نعيم ، قتاده را چنين عنوان كرده است :\r\n« و منهم الحافظ الرّغاب ، الواعظ الرّهّاب ، قتادة بن دعامة ابو الخطَّاب كان عالما حافظا و عاملا واعظا » آنگاه در بارهء نيروى حفظ او به اسناد از مزنى ، بكر بن عبد الله ، اين مضمون را آورده است :\r\n« هر كس بخواهد به حافظترين مردم زمان خود بنگرد قتاده را ببيند چه ما كسى را احفظ از او ادراك نكرديم » و به اسناد از ابى عوانه از قتاده آورده كه اين مضمون را گفته است :\r\n« چهار روز سعيد بن مسيّب را ملازم بودم كه به من حديث مىگفت . روزى به من گفت : تو نمىنويسى پس آيا از آن چه ترا حديث مىكنم چيزى ترا بدست مىآيد ؟\r\nگفتم : اگر بخواهى من ترا به آن چه حديثم كرده‌اى حديث كنم آنگاه آن چه گفته بود بوى باز گرداندم سخت به من نگريستن گرفت و گفت : تو شايسته هستى كه ترا حديث كنم پس بپرس . من به او رو آوردم و بپرسش پرداختم » باز به اسناد از معمر آورده كه قتاده گفته است : « ما سمعت اذناى شيئا قطَّ\r\n","description":"","footnote":"","page_name":" 626 ","page_number":670},
  {"content":"\r\n\r\nالَّا وعاه قلبى » و هم به اسناد از معمر از قتاده كه قتاده هفت روز نزد سعيد بن مسيب اقامت كرده روز هشتم را سعيد بوى گفته است « ارتحل يا عمّى فقد اترفتنى « 1 » » مردى نزد ابن سيرين رفته و گفته است : در خواب كبوترى را ديدم كه مرواريدى را فرو برد و پس از آن آن را چنان كه بود برگرداند و به زمين افكند . ابن سيرين گفت :\r\nآن ، قتاده است كه من از وى كسى را احفظ نديده‌ام .\r\nروزى قتاده به سعيد بن مسيّب گفته است : قرآن را بگير و به من گوش كن آنگاه سورهء بقره را بى اين كه الف يا واو يا حرفى ديگر از آن اسقاط كند . . برخواند آنگاه گفت : همانا من صحيفهء جابر را از سورهء بقره بهتر حفظ دارم با اين كه جز يك بار آن را نديده‌ام .\r\nقتاده با « رأى » موافق نبوده و آن را بدعت مىدانسته و شايد از اين رو عمرو بن عبيد را بد مىگفته . عاصم احول گفته است : با قتاده نشسته بودم سخن از عمرو بن عبيد به ميان آمد قتاده او را سخت بد گفت : من بوى گفتم : آيا چنين نمىبينم كه علماء بعضى در بارهء بعضى ديگر زشت و بد مىگويند ؟ گفت : اى احيول ( مردك احول ) آيا نمىدانى كه چون كسى بدعتى را بگذارد شايسته چنين است كه به بدى ياد شود تا از آن حذر به همرسد .\r\nو هم ابو نعيم به اسناد از ابو عوانه از قتاده روايت كرده كه گفته است : « ما افتيت برأيى منذ ثلاثين سنة » .\r\nقتاده در هر هفت شب يك بار قرآن را ختم مىكرده و چون ماه مبارك رمضان مىرسيده در هر سه شب يك ختم مىداشته و در دههء آخر آن ماه هر شب يك بار ختم قرآن مىكرده است .\r\n\r\n","description":"","footnote":"\r\n« 1 » ابو اسحاق چنان كه در بالا از گفتهء او آورده شد در ترجمهء قتاده گفته است : « و كان اعمى ، اكمه » و اين عبارت را همچنين آورده است « ارتحل يا اعمى فقد اترفتنى » و همين درست است و ظاهرا كلمهء « عمى » منقول از ابو نعيم ، غلط .\r\n","page_name":" 627 ","page_number":671},
  {"content":"\r\n\r\n\r\n\r\nمردى پسر قتاده را تپانچه زده است قتاده شكايت را به بلال بن ابى برده برده وى به شكايت او التفاتى نكرده قتاده نزد قسرى والى عراق رفته و از بلال شكايت كرده قسرى به بلال نوشته است . تو ابو خطَّاب را انصاف نداده و در باره اش به عدالت رفتار نكرده‌اى . بلال او را خواسته و هم همهء وجوه و بزرگان اهل بصره را تا از وى شفاعت كنند قتاده نپذيرفته است پس بلال وى را گفته است : او را چنان كه او زده است بزن . قتاده پسر خويش را گفته است : آستين بر زن و دست خود را بالا ببر و سخت بر او بنواز پسر آستين بالا زده و دست را بلند كرده و چون خواسته است بزند قتاده دست او را گرفته و گفته است او را در راه خدا بخشيديم چه گفته شده است : « لا عفو الَّا بعد قدرة » و از احاديث او است .\r\nبه اسناد ابو نعيم ، از قتاده از انس كه گفته است از پيغمبر شنيدم كه گفت :\r\n« انّ من اشراط السّاعة ان يرفع العلم ، و ينزل الجهل و يشرب الخمر ، و يكثر النساء و يقلّ الرجال . . » باز به اسناد از قتاده از انس از پيغمبر صلَّى الله عليه و آله و سلَّم آورده است :\r\n« ثلاث مهلكات : شحّ مطاع ، و هوى متّبع و اعجاب المرء بنفسه و ثلاث منجيات : خشية الله فى السّرّ و العلانيّة و القصد ( اى الاقتصاد ) فى الفقر و الغنى ، و العدل فى الغضب و الرّضا » و هم به اسناد از قتاده از انس بن مالك از پيغمبر ( ص ) اين مضمون را آورده است :\r\n« هفت چيز است كه پاداش و مزد آن پس از مرگ بنده بر او جارى است :\r\nكسى كه علمى را به ديگرى بياموزد يا نهرى جارى سازد يا چاهى گود كند يا درخت خرمايى بكارد يا مسجدى بنا نهد يا مصحفى به ميراث گذارد يا فرزندى به جاى گذارد كه پس از مرگ وى برايش آمرزش بخواهد » به گفتهء ابو نعيم « قتاده » از گروهى از صحابه ( رض ) اسناد دارد . از ايشان است انس بن مالك و ابو طفيل و عبد الله بن سرجس و حنظلهء كاتب .\r\n","description":"","footnote":"","page_name":" 628 ","page_number":672},
  {"content":"\r\n« و عدّه‌اى از تابعان از قتاده روايت كرده‌اند : از ايشان است سليمان تيمى و حميد طويل و ايّوب سختيانى و مطر ورّاق و محمد بن جحاده و منصور بن زاذان .\r\n« و از او روايت كرده‌اند از ائمه و اعلام : شعبه و هشام و اوزاعى و مسعر و عمرو بن حارث و معمر و ليث بن سالم .\r\nدر « لباب فى تهذيب الانساب » ذيل لغت « السّدوسى » ( بفتح سين و ضمّ دال مهملتين « 1 » ) چنين آورده است :\r\n« اين نسبت به سدوس بن شيبان بن . . است كه خلق بسيارى از علماء به او نسبت داده شده‌اند : از آن جمله بشر بن سعيد سدوسى معروف به ابن خصاصيه . .\r\nو از آن جمله است قتادة بن دعامهء سدوسى تابعى كه روايت مىكند از انس و از ابن مسيّب و از حسن بصرى و غير اينان و روايت مىكند از او سعيد بن ابى عروبة و غير او و كان ثقة مدلَّسا . و توفّى سنة سبع عشرة و مائة و هو ابن ستّ و خمسين سنة » .\r\n- 2 - سختيانى\r\n« ابو بكر ايّوب بن تميمه سختيانى ، مولى رضى الله عنه » سختيانى به گفتهء ابو اسحاق در سال يك صد و سى و يك ( 131 ) به سنّ شصت و پنج سالگى ( 65 ) در گذشته است .\r\nدر « طبقات الفقهاء » چاپى موجود نام پدر ايوب ، « تميمه » و همين قدر « مولى »\r\n\r\n","description":"","footnote":"\r\n« 1 » سدوسى بضم سين و دال مهملتين هم نسبت است به سدوس و به گفتهء ابن حبيب بنقل صاحب « اللباب » « كل سدوس فى المغرب مفتوح ، الا سدوس بن اصمع بن\r\nالطائي » .\r\n","page_name":" 629 ","page_number":673},
  {"content":"\r\n\r\nبعد از سختيانى آورده شده ليكن « مولى » چه كسى بوده ياد نگرديده است و در همان كتاب از حسن نقل شده است : كه « ايّوب سيّد شباب اهل البصرة » و از هشام بن عروة نقل گرديده « ما رأيت فى البصرة مثل ذلك السّختيانى » و از شعبه آورده شده « ايّوب سيّد الفقهاء » و در آن كتاب است كه « و اخذ عنه مالك و سفيان الثّورى و غيرهما » شيخ طوسى در رجال خود آنجا كه اصحاب امام باقر ( ع ) را ياد كرده اين مضمون را آورده است :\r\n« ايّوب بن ابى تميمه ، كيسان ، سجستانى عنبرى « 1 » بصرى كنيه اش ابو بكر و مولى عمّار بن ياسر و عمار هم خود ، مولى بوده پس ايوب مولاى مولى است .\r\nايّوب را عادت چنان بوده كه سالى يك بار سر خود را مىتراشيده پس چون بلند مىشده آن را شانه مىزده و جدا مىكرده . انس بن مالك را ديده و به سال يك صد و سى و يك ( 131 ) به مرض طاعون در بصره مرده است » و آنجا كه اصحاب امام صادق ( ع ) را نام برده چنين گفته است : « ايوب بن ابى تميمه كيسان ، السّجستاني الغزي البصرى تابعى » ابن اثير در « اللَّباب فى تهذيب الانساب » چنين آورده است :\r\n« السختيانى ، بفتح السين المهملة و سكون الخاء المعجمة و كسر التاء المثناة من فوقها و فتح الياء آخر الحروف و بعد الالف نون ، هذه النسبة إلى عمل السّختيان\r\n\r\n","description":"","footnote":"\r\n« 1 » سيد محمد صادق آل بحر العلوم كه رجال را تصحيح و تحقيق كرده است در اين مورد چنين تعليق زده است : فى نسخة : « الغزي » و فى اخرى « الغنوى » ذكره ابن حجر فى « تقريب التهذيب » قائلا : « ايوب بن ابى تميمة كيسان السختيانى ، بفتح المهملة بعدها معجمة ثم مثناة ثم تحتانية و بعد الالف نون ، ابو بكر البصرى ثقة ثبت حجة من كبار الفقهاء العباد من الخامسة ، مات سنة 131 و له خمس و ستون » اين منقول از تقريب را ممقانى نيز به عين همين عبارت در « تنقيح المقال » آورده است جز اين كه ضبط « السختيانى » را اسقاط كرده و به جاى كلمهء « السختيانى » « ياد نموده است .\r\n","page_name":" 630 ","page_number":674},
  {"content":"\r\nو بيعه ، و هو الجلود الضأنيّة ليست بأدم ، و المشهور بهذه النسبة ابو بكر ايوب بن ابى تميمة السّختيانى ، و اسم ابى تميمة ، كيسان ، بصريّ روى عن ابن سيرين و ابى قلابة و غيرهما . ولد سنة ثمان و ستّين و مات سنة احدى و ثلاثين و مائة » ممقانى به پيروى از نسخهء رجال شيخ ، او را بعنوان سجستانى آورده با اين كه خود او نوشته است « و فى غير واحد من النسخ ، السّختيانى » و شرحى در بارهء ضبط كلمهء سجستان و جغرافياى سجستان و اوضاع و احوال آن ذكر كرده و عجيب است كه عبارت ابن اثير را در معنى سختيان ، كه در بالا ياد شد ، بدين گونه نقل كرده است » . . و هو الجلد العنّابيّة ، ليست بأدم » و اگر نسخهء او هم به جاى « الجلود » « الجلد » بوده بايد توجّه مىشد كه وصف آن به « العنّابيه » كه مؤنث است درست نيست و هم تأنيث فعل « ليست » بى مورد است بهر حال به نظر چنان مىآيد كه از همين كلمه سختيان مىتوان حدس زد كه « عنبرى » و « غنوى » كه در بعضى نسخه ها براى نسبت ايّوب آورده شده سهو و اشتباه و تحريفى است از ناسخ و صحيح آن بايد كلمهء « عنزى » باشد چه « عنز » كه بمعنى ماده بز هست با « ضأن » كه بمعنى ميش است و سختيان هم عمل و بيع پوستهاى آنها است كمال مناسبت را دارد .\r\nصاحب قاموس الرجال پس از اين كه از « معارف » ابن قتيبه نقل كرده كه ايوب مولى عمّار ياسر ، چنان كه شيخ طوسى گفته ، نبوده بلكه مولاى عمّار بن شداد بوده و عمّار ياسر هم اصلا عرب است نه مولى ، نهايت امر حليف براى بنى مخزوم بوده است و پس از اين كه « سختيانى » را در نسبت ، صحيح و « سجستانى » را غلط دانسته و به گفتهء ابن قتيبه در « معارف » استناد كرده گفته است : « . . بطور قطع « عنزى » صحيح است نه « عنبرى » و نه « غنوى » چه ابن قتيبه در « معارف » گفته است « كان عمّار بن شدّاد مولى عنزه « 1 » » .\r\n\r\n","description":"","footnote":"\r\n« 1 » بنا بر اين وجه مناسبتى كه براى نسبت « عنز » ى من ياد كردم و در بالا آوردم موردى ندارد و به آن احتمال و تصحيح نسبت نيازى نيست .\r\n","page_name":" 631 ","page_number":675},
  {"content":"\r\nابو نعيم در حليه ( جلد سيم صفحهء 3 ) سختيانى را بدين عبارت عنوان كرده است :\r\n« و منهم فتى الفتيان ، سيّد العبّاد و الرّهبان ، المنوّر باليقين و الايمان ، السّختيانى ايوب بن كيسان ، كان فقيها محجاجا ، و ناسكا حجّاجا . . » آنگاه گفته هاى حسن بصرى را در بارهء ايّوب به عبارات مختلف : « هذا سيد الفتيان » و « سيّد شباب اهل البصرة ايوب » آورده و از حميدى نقل كرده كه سفيان بن عيينه هشتاد و شش ( 86 ) تن از تابعان را ديدار كرده و مىگفته است « ما رأيت مثل ايوب » و هم از شعبه كه گفته است : « حدّثنى ايّوب سيّد الفقهاء » و از اشعث كه گفته است « كان ايّوب جهبذ العلماء » .\r\nپس از آن شمّه‌اى از حالات و كلمات و روايات ايّوب را ياد كرده است .\r\nاز آن جمله است :\r\nايّوب با يزيد بن وليد دوست بوده چون نوبه خلافت به يزيد رسيده ايوب مىگفته است : « اللَّهمّ أنسه ذكرى » ايوب كوشش فراوان مىداشته كه زهد خويش را از مردم پنهان دارد و تظاهر به خوبى و زهد نكند . شبها را زنده مىداشته ، و به پا مىبوده ليكن به هنگام صبح صداى خود را بلند مىكرده مثل اين كه هم اكنون از خواب بيدار شده است .\r\nايوب از عمل به نظر و « رأى » احتراز مىنموده . حمّاد بن زيد گفته است :\r\nايوب را از چيزى پرسيدند گفت : « در اين باره مرا اطلاعى نيست و چيزى به من نرسيده بوى گفته شد : راى خودت را بگو . گفت : « راى من بدان نمىرسد » .\r\nباز حمّاد گفته است : ايوب را شنيدم در پاسخ كسى كه بوى گفت : ترا چه افتاده كه در اين ، يعنى « رأى » ، نظر نمىكنى ؟ گفت : قيل للحمار : الا تجترّ ؟ فقال :\r\nاكره مضغ الباطل » سلام بن ابى مطيع گفته است : مردى از اهل اهواء ( صاحبان راى ) به ايّوب گفت : يك كلمه با تو سخن مىگويم . گفت : نه ، و نه هم نصف كلمه .\r\n","description":"","footnote":"","page_name":" 632 ","page_number":676},
  {"content":"\r\n\r\n\r\nهشام بن حسّان از ايوب سختيانى ( به اسناد ابو نعيم ) آورده كه گفته است :\r\n« ما ازداد صاحب بدعة اجتهادا الَّا ازداد من الله بعدا » سلام بن ابى مطيع ( به اسناد ابو نعيم از او ) گفته است :\r\nبا ايّوب سختيانى نشسته بوديم كه ابو حنيفه رو بما آورد ايوب گفت :\r\n« قوموا بنا لا يعدّينا بجربه » ! و از كلمات او آورده است . به شاگردان مىگفته است :\r\n« انّك لا تبصر خطأ معلَّمك حتّى تجالس غيره ، جالس الناس » به آنان مىگفته است :\r\n« الزم السّوق فانّ الغنى ، من العافية » و مىگفته است :\r\n« الزم سوقك فانك لا تزال كريما على اخوانك ما لم تحتج إليهم » و از او نقل شده كه گفته است :\r\n« اذا لم يكن ما تريد فأرد ما يكون » به گفتهء ابو نعيم ، ايوب سختيانى از انس بن مالك و عمرو بن سلمهء جرمى ( رض ) و از قدماء تابعان از ابو عثمان نهدى و ابو رجاء عطاردى و ابو عاليه و حسن بصرى و ابن سيرين و ابو قلابه اسناد دارد .\r\nو از احاديث او است ، به اسناد ابو نعيم ، از ايوب از ابو زبير از جابر كه پيغمبر ( ص ) گفت : « اذا كفّن احدكم اخاه فليحسن كفنه » و هم به اسناد از ايوب است از محمد بن منكدر از جابر كه پيغمبر ( ص ) گفته است :\r\n« من كانت له ، ثلاث بنات ، او مثلهنّ من الأخوات ، فكفّلهنّ و عالهنّ و سترهنّ وجبت له الجنّة » جابر گفته است پس با پيغمبر گفتيم : « يا رسول الله و اثنتان ؟ » پيغمبر ( ص ) گفت : « و اثنتان . . » از هشام بن حسّان آورده كه گفته است : « حجّ ايّوب السختيانى اربعين حجة »\r\n","description":"","footnote":"","page_name":" 633 ","page_number":677},
  {"content":"\r\n\r\nخاتمه\r\nبحسب طبقه بندى ابو اسحاق در كتاب « طبقات الفقهاء » در اين طبقه ( طبقه دوم ) كسانى ديگر هم بوده كه تصدّى مقام فقاهت و افتاء را مىداشته‌اند هم چون ابو عبد الله يونس بن عبيد مولى عبد القيس ، متوفّى به سال يك صد و سى و نه ( 139 ) يا چهل ( 140 ) و ابو عون عبد الله بن عون بن ارطبان مولى مزينه ، متوفّى به سال يك صد و پنجاه و يك ( 151 ) ، و ابو هانى ، اشعث بن عبد الملك حمرانى ، از شاگردان حسن ، متوفّى به سال يك صد و چهل و شش ( 146 ) ، و اسماعيل بن مسلم مكَّى از شاگردان حسن كه از اهل بصره بوده و به مكه منزل كرده و ابو بكر هشام بن ابى عبد الله ربعى دستوايى « 1 » متوفّى به سال يك صد و پنجاه و يك يا دو يا سه يا چهار ( 4 - 3 - 2 - 151 ) از شاگردان حسن ، و داود بن ابى هند ، كه از حسن و ابن سيرين و سعيد بن مسيّب و شعبى فرا گرفته ، و حميد بن تيرويه طويل .\r\n\r\n","description":"","footnote":"\r\n« 1 » ابن اثير - در كتاب « اللباب » كلمهء « دستوايى » را بفتح دال و سكون سين ( هر دو مهمله ) و ضم تاء ( با دو نقطه در بالا ) و فتح و او ضبط كرده و گفته است : اين نسبت ، به بلده ايست در اهواز به نام دستور و هم نسبت است به جامه هايى كه از آنجا صادر مىگردد . و از قبيل نسبت نخستين است نسبت گروهى مانند ابو اسحاق ابراهيم بن و از قبيل نسبت دومين است نسبت ابو بكر هشام بن ابى عبد اللَّه دستوايى بصرى بكرى كه جامه هايى دستوايى را مىفروخته پس بدان نسبت خوانده شده و اشتهار يافته است و او از قتاده و از ابو زبير مكى روايت كرده و شعبه و يحيى بن قطان ، و غير اين دو ، از وى روايت مىكنند و به سال يك صد و پنجاه و سه يا چهار ( 4 - 153 ) وفات يافته است .\r\n","page_name":" 634 ","page_number":678},
  {"content":"\r\nو بعد از اين كسانند : ابو عمرو ، عثمان بن سليمان تيمى از اهل كوفه ، كه به بصره منتقل گشته و به سال يك صد و چهل و سه ( 143 ) در گذشته و از حسن آموخته و فرا گرفته بعد از وى سواد بن عبد الله قاضى است .\r\nبعد از اينان است عبد الله بن حسن بن حسين عنبرى متوفّى به سال يك صد و شصت و هشت ( 168 ) و از وى به بعد است ابو سعيد عبد الرحمن ، مهدى بن حسان عنبرى كه به سال يك صد و نود و هشت ( 198 ) وفات يافته است .\r\nابو اسحاق پس از اين قسمتها تحت عنوان « ذكر فقهاء بغداد » چند تن از ايشان را ( احمد بن محمّد بن حنبل امام و پيشواى مذهب حنبلى متوفّى به سال دويست و چهل و يك ( 241 ) و ابو ثور ابراهيم بن خالد بن ابو يمان كلبى بغدادى متوفّى به سال ( 246 ) و ابو عبد الله قاسم بن سلام بغدادى متوفى به سال دويست و بيست و چهار ( 224 ) در مكه و ابو سليمان داود بن على بن خلف اصفهانى متوفى به سال دويست و نود ( 290 ) پيشواى مذهب ظاهرى ( داودى ) و ابو جعفر محمّد بن جرير طبرى متوفى به سال سيصد و ده ( 310 ) صاحب تاريخ و تفسير و مصنّفات بسيار ديگر كه مذهبى خاصّ در فقه داشته و امام مذهب بوده و قاضى ابو الفرج معافى بن زكرياى نهروانى معروف به « ابن طواز » مذهب وى را پيروى مىكرده ) ياد كرده است كه چون بحسب طبقه بندى « ادوار فقه » كه در اين اوراق منظور است برخى از آنان در محلَّى ديگر ياد خواهند شد در اين موضع از گفتگو در پيرامن ايشان خوددارى مىشود .\r\nابو اسحاق پس از عنوان « ذكر فقهاء بغداد » و بر شمردن گروهى از ايشان ، تحت عنوان « ذكر فقهاء خراسان » اين چند كس را بعنوان فقيه خراسان نام برده : عطاء بن ابو مسلم خراسانى و ابو القاسم ضحّاك بن مزاحم هلالى بلخى و ابو يعقوب اسحاق بن محمد حنظلى مروزى معروف به « ابن راهويه » و ابو عبد الرحمن عبد الله بن مبارك مروزى « 1 » و در بارهء برخى از اينان بذكر نام اكتفا كرده و برخى ديگر را به اختصار\r\n\r\n","description":"","footnote":"\r\n« 1 » ابو اسحاق ، بعد از اين كه عبد اللَّه مبارك را به اين عبارت « ابو عبد الرحمن عبد اللَّه بن مبارك مروزى رضى اللَّه تعالى عنه » عنوان كرده اين مضمون را نوشته است :\r\n« مولى بنى حنظله ، به سال يك صد و بيست و هشت ( 128 ) متولد گشته و در سال يك صد و هشتاد و اندى ( ؟ 18 ) در « هيت » وفات يافته است . ابن مبارك از سفيان و مالك ، فقه آموخته و مردى زاهد و فقيه بوده و چون سفيان مرگ او را شنيده گفته است : خدايش بيامرزاد كه مردى فقيه ، عالم ، عابد و زاهد بود . ديگرى در بارهء ابن مبارك گفته است :\r\nپيشوايان چهارند : سفيان ثورى و مالك و حماد بن زيد و عبد اللَّه بن مبارك » .\r\nابن اثير در « اللباب » ذيل لغت « حنظلى » پس از ضبط آن اين مضمون را گفته است « اين نسبت به « حنظله » است كه بطنى است از غطفان و از ايشانست عبد اللَّه بن مبارك حنظلى مولى ايشان ، مروزى ، امام مشهور كه از اسماعيل بن ابى خالد و حميد طويل و سفيان ثورى ، و غير اينان ، روايت كرده و مردم از وى روايت مىكنند » صاحب « قاموس الرجال » احتمال داده كه دو كس بعنوان عبد اللَّه مبارك بوده‌اند و عصر آن دو ، متقارب بوده است .\r\nدر اين اوراق چون از اين پيش ، تحت عنوان « شاگردان اوزاعى » راجع به عبد اللَّه مبارك بحث شده و به گمان قوى كسى را كه ابو اسحاق در اين موضع نام برده همان است كه در آنجا آورده شده . تكرار آن ترجمه در اين موضع بىمورد است .\r\n","page_name":" 635 ","page_number":679},
  {"content":"\r\nترجمه آورده و پس از آن اين مضمون را گفته است :\r\n« بعد از اين طبقات ، فقاهت و فتوى در همهء شهرهاى اسلامى به اصحاب شافعى و اصحاب ابو حنيفه و اصحاب مالك بن انس و اصحاب احمد حنبل و اصحاب داود انتقال يافته و به وسيلهء ايشان در آفاق انتشار يافته و به يارى و ترويج از آن مذاهب پيشوايانى به پا خاسته و آراء و اقوال آن بزرگان را تاييد و ترويج كرده و نشر داده‌اند » در اينجا دنبالهء كلام ابو اسحاق را نسبت به اصحاب فقهى امامان مذاهب ياد شده قطع مىكنيم و شايد در محلّ مناسب با وضع اين اوراق ، به اختصار ، يادى از آنان به ميان آيد و معرفى به عمل آيد .\r\nبسيار به جا مىدانم كه در همين جا مطلبى را ياد آورى كنم و آن اينست كه بسيار\r\n","description":"","footnote":"","page_name":" 636 ","page_number":680},
  {"content":"\r\nمايهء تاسّف بلكه تعجب است كه دانشمندانى متديّن ، متتبّع ، مطَّلع ، با خبر ، صاحب نظر ، از اهل سنّت مانند ابو اسحاق شيرازى ائمهء شيعه را از لحاظ فقهى هم كنار گذاشته و چنان كه بايد در پيرامن فقاهت آنان و بر شمردن ياران و شاگردان و اصحاب محدّث و دانشمند و فقيه الشأن ايشان بحثى طرح نكرده‌اند . امام جعفر صادق ( ع ) چهار هزار كس را حديث و فقه آموخته « اصول أربعمائة » كه بدست اصحاب و ياران فرزندان پيغمبر ( ص ) و اهل بيت رسالت بخصوص امام جعفر صادق ( ع ) فراهم آمده چنان ناديده انگاشته شده كه نامى هم از آنها برده نشده است .\r\nجعفر بن محمّد كه به گفتهء شيعه و اعتراف برخى از دانشمندان اهل تسنّن مورد احترام علمى ابو حنيفه بوده و حتى ابو حنيفه از وى استفاده كرده و مالك بن انس دومين امام از چهار امام مذاهب چهارگانه در باره اش بنقل موثّقان و معتمدان از اهل تسنّن گفته است : « اعلمى از وى نديده » و مذهب فقهى او از ميان نرفته و بزرگانى ، مانند شيخ صدوق و كلينى و شيخ مفيد و علم الهدى سيّد مرتضى و شيخ طوسى ، پيروانى داشته و هر قرن و عصرى كتبى در فقه و حديث ، و ديگر علوم اسلامى ، بسيار گرانبها ، تحقيقى و دقيق از خود براى نصرت دين و اسلام باقى گذاشته و مىگذارند همه غير قابل توجه و ذكر ليكن مذهب طبرى بائد و مذهب ظاهرى معدوم ، قابل ذكر و توجّه و ضبط در تاريخ ! خدا همهء ما را از نادانى و بى انصافى و تعصّب حفظ و به راه راست و درست هدايت فرمايد .\r\nاكنون از اين سخن بگذريم و هر كس را به نيت و عمل خود واگذاريم و به عدل خدا بسپاريم « 1 » و برگرديم به ترجمهء چند كس از « فقهاء خراسان » كه ابو اسحاق نام\r\n\r\n","description":"","footnote":"\r\n« 1 » و اين اشارات را پايان دهيم به آن چه از خود ابو حنيفه در بارهء مقام فقاهت جعفر بن محمد صادق ( ع ) نقل شده است : محدث قمى در كتاب نفثة المصدور صفحه 72 بروايت از ابن شهرآشوب از مسند ابو حنيفه از حسن بن زياد آورده كه گفته است :\r\n« سمعت ابا حنيفه و قد سئل : من افقه من رأيت ؟\r\n« قال : جعفر بن محمد ، لما اقدمه المنصور ، بعث إلى فقال : يا ابا حنيفة ان الناس قد فتنوا به جعفر بن محمد فهيئ له من مسائلك الشداد . فهيأت له اربعين مسألة .\r\n« ثم بعث إلى ابو جعفر ، و هو بالحيرة ، فاتيته فدخلت عليه ، و جعفر جالس عن يمينه ، فلما بصرت به دخلني من الهيبة لجعفر ما لم يدخلنى لأبي جعفر . فسلمت عليه فأومأ إلى فجلست .\r\n« ثم التفت اليه فقال : يا ابا عبد اللَّه هذا ابو حنيفة . قال : نعم اعرفه . ثم التفت إلى فقال : يا ابا حنيفة الق على ابى عبد اللَّه من مسائلك فجعلت القى عليه فيجيبنى فيقول :\r\nأنتم تقولون : كذا و اهل المدينة يقولون : كذا .\r\n« فربما تابعنا و ربما تابعهم و ربما خالفنا جميعا حتى اتيت على اربعين مسألة فما اخل منها بشيء .\r\n« ثم قال ابو حنيفه : أليس ان اعلم الناس اعلمهم باختلاف الناس ؟ »\r\n","page_name":" 637 ","page_number":681},
  {"content":"\r\nايشان را برده و از فقيهان اين عصر و اين عهدشان ياد كرده پس مختصرى چه از گفتهء خود ابو اسحاق و چه از كتب ديگران در ترجمهء ايشان مىآوريم و اين بحث را به بحث از مذاهب چهارگانه و پيشوايان آنها و اصحاب ايشان اتصال مىدهيم و پس از آن مختصرى هم در بارهء مذهب داود ظاهرى و طبرى و شاگردان و اصحاب ايشان سخن مىگوييم و سپس وارد منظور اصلى ، ادوار فقه شيعه ، كه اين اوراق براى استيفاء بحث از آن آماده شده و طرح آن ادوار ، مورد انتظار خوانندگان بزرگوار است مىشويم و من الله الاستعانة و عليه التّكلان .\r\n","description":"","footnote":"","page_name":" 638 ","page_number":682},
  {"content":"\r\n\r\n8 چند كس از فقيهان خراسان ( قدماء )\r\nابو اسحاق در كتاب « طبقات الفقهاء » كسانى را بعنوان فقيهان خراسان ياد كرده است كه برخى از آنان بىگمان تابعى نيستند و حتى از عصر مورد بحث ما هم متأخّرند ليكن براى اين كه اسلوب بحث ، كه مربوط به فقيهان شهرهاى اسلامى در اوائل بوده ، رعايت شده باشد در اين مورد سه تن از ايشان را عنوان و ترجمهء آنان را به اختصار ايراد مىكنيم .\r\n1 - عطاء بن ابو مسلم خراسانى 135 2 - ضحّاك بن مزاحم هلالى 102 3 - اسحاق بن محمد حنظلى مروزى معروف به « ابن راهويه » 238 .\r\n","description":"","footnote":"","page_name":" 639 ","page_number":683},
  {"content":"\r\n\r\nفقيهان خراسان\r\n- 1 - عطاء بن ابو مسلم\r\nدر كتاب چاپى « طبقات الفقهاء » ابو اسحاق در ترجمهء عطاء چنين آمده است :\r\n« . . ولد سنة خمسين ( 50 ) و مات سنة خمس و ثلاثين و مائتين ( 235 ) و كان جوّالة » كه بىگمان كلمهء « مائتين » سهوى است از ناسخ و صحيح آن « مائة » بوده است .\r\nابن اثير در « اللباب » ذيل كلمهء « الخراسانى » پس از ضبط آن ( بضم خاء معجمه و فتح راء مهمله و بعد از الف ، سينى مهمله و در آخر ، نونى ) چنين افاده كرده است :\r\n« و خراسان بلادى است بزرگ ، و اهل عراق مىگويند : چون خراسان از رى آغاز و به مطلع آفتاب پايان مىيابد و برخى از اهل عراق مىگويند : چون از عراق بگذرى ، و آن كوه حلوان است ، حدّ خراسان مىباشد تا مطلع شمس .\r\nو معنى كلمهء « خراسان » چنين است : « خور » به فارسى درى ، نام شمس است و « آسان » بمعنى موضع و مكان : برخى هم گفته‌اند : معنى كلمه « كل بالرّفاهية » ( به آسانى بخور ) مىباشد ليكن گفتهء نخست اصحّ است .\r\n« خلقى بسيار كه افزون از شمارند به خراسان نسبت داده شده‌اند . از آن جمله است عطاء بن ابو مسلم خراسانى كه نام پدرش عبد الله و به گفتهء برخى ، مسلم است .\r\n« عطاء از ابن مسيّب و غير او روايت مىكند .\r\n« عطاء را از آن جهت « خراسانى » گفته‌اند كه زمانى دراز در آنجا مىبوده\r\n","description":"","footnote":"","page_name":" 640 ","page_number":684},
  {"content":"\r\n\r\nو پس از آن اقامت طولانى به عراق برگشته است . عطاء به سال يك صد و پنجاه و سه ( 153 ) در اريحا وفات يافته است و در بيت المقدس دفن شده است » اگر تاريخ تولد عطاء چنان كه ابو اسحاق گفته به سال پنجاه ( 50 ) باشد ، تاريخ وفات او بنا به ضبط ابن اثير ( يك صد و پنجاه و سه ) باز بحسب ظاهر دستخوش سهو و اشتباهى شده و بايد صحيح آن ، با رعايت تصحيحى كه در ضبط ابو اسحاق به عمل آمد ، يك صد و سى و پنج باشد چه بعيد به نظر مىرسد كه عطاء صد و سه سال عمر كرده باشد و اين عمر دراز او موجب توجه و جلب نظر و يادآورى نشده باشد . و الله العالم .\r\n- 2 - ضحاك بن مزاحم\r\nدر « طبقات » ضحّاك بن مزاحم بعنوان « ابو القاسم ، الضحّاك بن مراحم ( هكذا ) الهلالي » آورده شده و در ترجمهء وى همين اندازه اقتصار رفته است كه « من اهل بلخ » شيخ طوسى در رجال خود در « اصحاب على بن الحسين ( ع ) » گفته است : « الضّحّاك بن مزاحم الخراسانى اصله الكوفة ، تابعى » و صاحب تعليقه بر رجال شيخ در ذيل آن اين مضمون را آورده است .\r\n« ضحّاك بن مزاحم بن يزيد هلالى مفسّر ، كنيه اش ابو القاسم است . مادر وى او را دو سال باردار بوده و بعد از دو سال زاييده است ! . ضحّاك در بلخ و در مرو اقامت مىداشته و مدتى هم در سمرقند و بخارا مىبوده و احتساب را به كودكان قرآن و علم مىآموخته است .\r\n« ضحّاك را تفسيرى است كبير و تفسيرى ديگر صغير . ضحّاك به سال يك صد و دو\r\n","description":"","footnote":"","page_name":" 641 ","page_number":685},
  {"content":"\r\n\r\n\r\nدر بلخ در گذشته است و ابن حجر در تقريب او را ياد كرده و در باره اش گفته است :\r\n« صدوق كثير الإرسال من الخامسة ، مات بعد المائة » اردبيلى در جامع الرّواة بنقل از رجال ميرزا محمد استرابادى او را در اصحاب حضرت صادق ( ع ) ياد كرده و گفته است در « اوقات صلاة » از كتاب تهذيب روايت از او آورده شده است .\r\n- 3 - اسحاق [ ابن راهويه 
  ]\r\nابو يعقوب اسحاق بن محمّد حنظلى مروزى معروف به « ابن راهويه » ابو اسحاق در بارهء وى اين مضمون را آورده است :\r\n« اسحاق ميان حديث و فقه و ورع ، جمع كرده و به سال يك صد و شصت و يك ( 161 ) و به قولى يك صد و شصت و شش ( 166 ) متولد شده و در نيشابور سكنى گزيده و در سال دويست و سى و هشت ( 238 ) در همان نيشابور وفات يافته است .\r\n« احمد بن حنبل را پرسيده‌اند كه اسحاق چه گونه است ؟ پاسخ داده : آيا اسحاق را مانندى هست ؟ آيا از وى بايد پرسيده شود ؟ و همو گفته است : به عقيدهء ما اسحاق يكى از ائمه و پيشوايان مسلمين است و فقيهتر از اسحاق كسى از جسر ، عبور نكرده است .\r\n« خود اسحاق مىگفته است : هفتاد هزار حديث حفظ دارم و به صد هزار حديث مذاكره مىكنم . و هيچ گاه چيزى نشنيده‌ام كه آن را حفظ نكرده باشم و هر گز چيزى را حفظ نكرده‌ام كه آن را فراموش كنم »\r\n","description":"","footnote":"","page_name":" 642 ","page_number":686},
  {"content":"\r\n\r\n\r\nابن اثير ، ذيل لغت « حنظلى » ، پس از اين كه نسبت به « حنظله » بطنى از « غطفان » را كه عبد الله بن مبارك بدان منسوب است و سمعانى آن را آورده گفته ، چنين ذكر كرده است :\r\n« از مصنّف ( سمعانى ) نسبت و انتساب به « حنظلهء تميم » كه حنظلة بن مالك بن زيد . . بن تميم . . باشد فوت شده و از اين انتساب و نسبت است فرزدق شاعر و هم اسحاق بن راهويه حنظلى كه از ابن عيينه ، و غير او ، روايت كرده و بخارى و مسلم ، و غير اين دو ، از وى روايت مىكنند و ابن راهويه « فقيه » و « امام » بوده است » صاحب روضات ( ذيل ترجمهء اسحاق بن راهويه ، پس از نقل آن چه در بالا از ابو اسحاق نقل كرديم و پس از نقل قول دار قطنى كه ابن راهويه از شافعى روايت كرده و بيهقى او را از اصحاب شافعى شمرده و گفته است : با شافعى مناظر كرده و چون فضل شافعى را شناخته همهء كتب و مصنفات او را در مصر نسخه برگرفته ) چنين حكايت كرده است :\r\n« ابو يعقوب ، اسحاق بن . . راهويه ( با راء مهمله و فتح هاء و واو و سكون ياء و كسر هاء ) يكى از اركان مسلمين و علمى است از اعلام دين و از جمله كسانى است كه ميان حديث و فقه و اتقان و حفظ و ورع ، جمع كرده است .\r\n« امام ( شايد فخر رازى مراد باشد ) گفته است :\r\n« ابن راهويه را در مكه با شافعى در بارهء اجارهء خانه هاى مكَّه مناظره به ميان آمده ابن راهويه اجاره را جائز نمىدانسته شافعى به آيهء * ( « الَّذِينَ أُخْرِجُوا مِنْ دِيارِهِمْ بِغَيْرِ حَقٍّ » ) * كه در آن آيه « ديار » به مالكانش اضافه شده احتجاج بر جواز كرده . . و هم به گفتهء پيغمبر ( ص ) در روز فتح مكه كه : « من اغلق بابه فهو آمن » و نيز به گفتهء او ( ص ) : « هل ترك لنا عقيل من ربع ؟ » و همچنين به خريدن عمر محل زندان را استدلال كرده .\r\n« ابن راهويه گفته است : چون احتجاج و استدلال شافعى را بر جواز شنيدم\r\n","description":"","footnote":"","page_name":" 643 ","page_number":687},
  {"content":"\r\n\r\n\r\nو معتبر و قوى ديدم گفتهء خود را رها كردم و بجواز اجاره معتقد گشتم و گفتم » و همو از « عيون اخبار الرّضا » به اسنادش از ابا صلت هروى آورده كه گفته است :\r\n« هنگامى كه علىّ بن موسى الرّضا ( ع ) از نيشابور كوچ كرد من در ركابش بودم ، بر استرى سپيد سوار بود ، ناگهان محمد بن رافع و احمد بن حارث و يحيى بن يحيى و اسحاق بن راهويه و گروهى از علماء در رسيدند و لگام استر را گرفتند و امام را به حق آباء طاهرين سوگند دادند كه حديثى كه از پدر خود شنيده باشد بگويد پس آن حضرت حديث « من جاء منكم بشهادة ان لا إله الَّا الله ، بالإخلاص دخل جنّتى . . » را به اسناد از پدر از پدران خود گفت »\r\n","description":"","footnote":"","page_name":" 644 ","page_number":688},
  {"content":"\r\n12 تفقّه در خصوص مذاهب چهار گانه\r\n","description":"","footnote":"","page_name":" 645 ","page_number":689},
  {"content":"\r\nفصل دوم تفقّه در خصوص مذاهب چهارگانهء معروف\r\nچنان كه در مقدمه ياد آور شده‌ام منظور اصلى از تسويد اين اوراق روشن ساختن وضع فقه و ادوار و تحوّلات آن است در خصوص مذهب شيعهء دوازده امامى و بحث تفصيلى از چگونگى تحوّل و ادوار آن در ديگر مذاهب شيعه ( مانند مذهب زيدى و اسماعيلى مثلا ) و يا در مذاهب اهل تسنّن منظور اصلى نيست . بعلاوه نسبت به برخى از آن مذاهب كتب فقهى متنوّع و متكثّر آنها در دسترس نيست و نسبت به همه يا بيشتر از آنها از همان قرون اوليّه ، باب اجتهاد مطلق را عملا بلكه رسما ، كم يا بيش انسداد به همرسيده و تفقّه آزاد به چند تن از پيشوايان انحصار يافته است و تحوّلى در كيفيّت تفقّه پس از ايشان بوجود نيامده و فقيهان پيرو ايشان بر اجتهاد پيشوايان پيشين واقف و متوقّف گشته‌اند بويژه كه بسيارى از مذاهب فقهى را ، چه از صحابه ، و چه از تابعان ، و چه از اتباع تابعان ، كتابى در ميان نبوده و پيروانى بوجود نيامده يا اگر چنين بوده از ميان رفته و اندراس يافته و اكنون در دسترس نيست .\r\nبهر حال چنان كه در مقدمه گفته شد در اين مجلد از « ادوار فقه » لازم است در بارهء مذاهب فقهى چهارگانهء اهل سنت كه تا اين زمان بر جا مانده و هر يك را پيروان و هوى دارانى بسيار ، بيش و كم ، هست بحثى مختصر طرح گردد . و اين بحث را چنان كه پيش از اين ياد آورى شده به استفاده از كتاب « نظرة تاريخيّة » تيمور پاشا ، كه با اختصار ، جامع است اختصاص مىدهم و آن را در اينجا از تازى به پارسى برمىگردانم و مىآورم .\r\n","description":"","footnote":"","page_name":" 646 ","page_number":690},
  {"content":"\r\n\r\n\r\nپيش از آوردن ترجمهء آن كتاب مناسب است در اين موضع به بعضى از آن چه در بارهء علَّت حصر مذاهب اهل تسنّن در چهار مذهب معروف گفته شده اشاره و المام شود :\r\nصاحب « روضات » در طىّ ترجمهء حال ابو القاسم علىّ بن ابى احمد حسين بن موسى بن محمد بن موسى بن ابراهيم بن موسى بن جعفر بن محمد بن على بن حسين بن على بن ابى طالب مشهور به سيّد مرتضى و ملقّب به علم الهدى از رياض العلماء افندى اين مضمون را آورده است :\r\n« در ميان علماء چنان شهرت يافته كه چون اهل تسنّن در زمان خلفاء عباسى ديدند مذاهب فقهى متشتّت و آراء در احكام فرعى ، مختلف و اهواء فقيهان متفرق گشته به طورى كه ضبط آنها از حيّز امكان خارج شده : چه هر يك از صحابه و تابعان و اتباع اينان را تا آن عصر ، مذهبى مستقلّ و راى و معتقدى منفرد در مسائل شرعيهء فرعيه و احكام عمليه دينيّه پديد آمده و ناگزير بايد آنها را تقليل دهند و برخى را به تحليل برند پس بر اين متّفق شدند كه برخى از آن مذاهب را برگزينند و عمل به آنها را مورد اتفاق قرار دهند . . پس رؤساء و عقلاء ايشان را عقيده متحد و كلمه متفق گرديد كه از اصحاب هر مذهبى هزارها هزار درهم و دينار بگيرند و بقاء آن مذهب را به پذيرند .\r\nپس حنفى و شافعى و مالكى و حنبلى كه از لحاظ عدّه بسيار و از لحاظ عدّه آمادهء اين كار بودند مالى را كه مىخواستند پرداختند و مذهب خود را ثابت و برقرار ساختند از شيعه هم ، كه در آن عصر به « جعفرى » معروف بودند ، آن مال را خواستند ايشان كه از لحاظ عدّه و عدّه ضعيف بودند در پرداخت مال مقرّر ، ناتوانى و سستى كردند و اين قضيه در زمانى بود كه سيّد مرتضى رياست ايشان را مىداشت و او آن چه توانست در تحصيل و فراهم آوردن آن از شيعيان كوشش كرد ليكن دست تنگى و كم مالى ايشان ، يا قضاء مبرم الهى ، باعث شد كه كوشش وى به جايى نرسد و آن مال جمع نشد حتّى سيّد حاضر شد نيمى از آن مال را از مال خاصّ بدهد و نيمى را شيعيان بپردازند باز هم ايشان از عهده برنيامدند و نتوانستند پس ناگزير مذهب شيعه بر كنار\r\n","description":"","footnote":"","page_name":" 647 ","page_number":691},
  {"content":"\r\nماند و عمل بر خصوص چهار مذهب ، مورد قبول و اجماع گرديد و جواز پيروى مسلمين بر آن چهار انحصار يافت از اين رو اهل تسنّن اجتهاد را در مذهب جائز مىدانند و اجتهاد از مذهب را اجازه نمىكنند . به طورى كه حتى تلفيق از اقوال صاحبان اين مذاهب را هم اجازه نمىدهند . . و اين مطلب را در قسم سوم از كتاب « وثيقة النجاة » بشرح و تفصيل بيان كرده‌ايم . و در اين عصور متماديه هيچ كس با اين اجماع و اتفاق ، مخالفت نكرده جز اين كه محى الدين عربى صوفى معروف ، معاصر با فخر الدين رازى در عمل فروع با ايشان به مخالفت رفته ، پس بارى در يك مسأله قول يكى از آن ائمه را گرفته و بارى ديگر و در مسأله‌اى ديگر بقول يكى ديگر از ايشان گفته و يك بار در برخى از مسائل ، خود اختراع رأيى كرده و بقول و نظرى در آن مسأله منفرد گشته است چنان كه در ترجمهء حال وى اين مطلب شرح داده شد » بار صاحب روضات در ذيل كلام صاحب « رياض العلماء » چنين افاده كرده است :\r\n« مؤيّد آن چه صاحب رياض گفته كلامى است كه صاحب « حدائق المقرّبين » آورده است بدين مفاد كه : سيّد مرتضى با خليفهء عباسى ، كه گويا القادر با لله بوده ، مذاكره كرده كه از شيعه يك صد هزار دينار بگيرد و مذهب ايشان را هم در عداد مذاهب مقرّره قرار دهد و تقيّه را از ميان بردارد و مؤاخذه بر شيعه بودن از الغاء كند . خليفه پذيرفت سيد هشتاد هزار دينار آن را از مال خود آماده ساخت و باقى مانده را از شيعه خواست ليكن وفاء به آن انجام نيافت » و همو در طىّ ترجمهء احمد بن محمد بن حنبل اين مفاد را آورده است :\r\n« همانا گردش كار مذاهب بر اين چهار مذهب در زمان سلطان ظاهر ( الملك - الظاهر ) بيبرس كه از بزرگان ملوك قاهره بوده رخ داده چه او چهار قاضى براى مصر معين كرده كه ميان مردم حكومت كنند و فتوى دهند و اين چهار قاضى از حنفيّه و مالكيّه و شافعيّه و حنبليّه بوده‌اند و از مذاهب ديگر به سختى جلوگيرى كرده و اين قضيه به سال ششصد و شصت بوده است پس از اين واقعه در اركان بيت الله نيز تصرّف شده\r\n","description":"","footnote":"","page_name":" 648 ","page_number":692},
  {"content":"\r\n\r\nو هر ركنى بيكى از اين مذاهب چهارگانه اختصاص يافته . . و پيش از آن كه بيبرس اين دستور را بدهد اقامهء فتاوى و احكام بر عهدهء كسانى بود كه هارون رشيد و مأمون عباسى آنان را انتخاب و معين كرده بودند مانند قاضى ابو يوسف و يحيى بن اكثم و ديگر كسانى كه بر طريقهء ائمهء چهارگانه بودند يا خود اجتهاد و مذهب مىداشته جز اين كه در دولت ايّوبى ، مذهب شافعى و مالك را در مصر رواجى نمىبود .\r\nو پيش از دو خليفهء عباسى ، هارون و مأمون ، مردم آزاد بودند و از امثال زهرى و ثورى و معمر بن راشد كوفى و اشباه اينان كه در طلب فقه و حديث ، شدّ رحال كرده و فقه و حديث را بكتاب و تصنيف و تأليف پايبند و مقيد ساخته بودند و پيشتر از اين ، مردم به فقيهان بلاد ، مانند ابن ابى على كوفى و ابن جريج و اوزاعى شامى و امثال اينان كه اتباع تابعان صحابه بودند در احكام و فتاوى مراجعه مىكردند و فتوى آنان را به كار مىبستند .\r\n« در برخى از كتب تاريخ اهل تسنّن چنين آمده كه عامّهء مردم كوفه در عصر امام صادق بفتاوى ابو حنيفه و سفيان ثورى ، و مردى ديگر ، عمل مىكرده‌اند و اهل مكَّه به فتاوى ابن جريج و اهل مدينه بفتاوى مالك ، و مردى ديگر ، و اهل بصره بفتاوى عثمان و سواده ، و غير اين دو ، و مردم شام بفتاوى اوزاعى و وليد و اهل مصر بفتاوى ليث بن سعيد و اهل خراسان به فتاوى عبد الله بن مبارك توجه مىداشته و آنها را به كار مىبرده‌اند و غير از اينان نيز كسانى ديگر اهل فتوى بوده و مردم ، كم و بيش ، از ايشان پيروى مىكرده‌اند تا اين كه در سال سيصد و شصت و پنج كار بر اين قرار يافت كه مذاهب فقهى بر چهار مذهب مشهور استقرار يابد و مذاهب ديگر از ميان برود .\r\n« از ظريفترين اشعارى كه به پيشواى چهار مذهب و هم به دو طريقهء اشعرى و معتزلى اشاره دارد ابياتى است كه صاحب كشكول آنها را نقل كرده است بدين قرار :\r\n\r\nقلت و قد لجّ فى معاتبتي\r\nو ظنّ انّ الملال من قبلى\r\n\r\n","description":"","footnote":"","page_name":" 649 ","page_number":693},
  {"content":"\r\n\r\nخدّك و الأشعرىّ حنّفنى\r\nو كان من احمد المذاهب لي\r\nحسنك ما زال شافعى ابدا\r\nيا مالكى كيف صرت معتزلى »\r\n\r\nسخنان صاحب روضات در اين زمينه پايان يافت ، از بعضى از كتب دانشمندان اهل تسنّن نيز اين معنى كه حصر مذاهب در چهار مذهب در زمان ملك ظاهر ، بيبرس ، رخ داده استظهار مىشود ليكن اين معنى و ظهور را نبايد بطور اطلاق توهّم كرد چه اوّلا كار بيبرس ، حصر قضاة در چهار مذهب بوده نه حصر مذاهب و بسيار روشن است كه اين چهار مذهب در زمان بيبرس موجود و معين و مشخص و محصور بوده و او براى رفع تنازع پيروان اين مذاهب با هم ، كار قضا را بهر چهار داده نه براى رفع اختلاف ميان آن چهار مذهب با مذاهب ديگر ( كه شايد در آن هنگام مذهبى ديگر نبوده يا اگر بوده قدرت منازعت و مخالفت نمىداشته ) و ثانيا عمل بيبرس به منطقهء نفوذ و سلطنت او ( مصر و توابع آن ) مخصوص مىبوده و نمىتوانسته است در عالم اسلام و همهء بلاد و ممالك آن تأثير داشته باشد پس قاعدة اين كار به فرمان خليفهء اسلام و در همان قرن چهارم بايد اتفاق افتاده باشد و الله العالم .\r\nاكنون كه دانسته شد مذاهب فقهى در ميان اهل سنّت و جماعت زياد بوده و در همان قرون اوّليّهء اسلامى بسيارى از آنها رواجى زياد نداشته و آنها هم كه شهرت يافته و پيروانى زياد پيدا كرده باقى نمانده تا اين كه به فرمان خليفهء عباسى جلوگيرى تشتّت آراء علماء و اختلاف مردم را ، بر چهار مذهب مشهور ، مقصور و محصور گشته يا اين كه خود به خود اين مذاهب چهارگانه بر ديگر مذاهب و آراء چيره گشته و آنها را هوى داران و مروّجان و حاميانى از علماء پيدا شده و در نتيجه كسانى زياد از آنها پيروى كرده و تا اين زمان باقى مانده است « 1 » .\r\n\r\n","description":"","footnote":"\r\n« 1 » در اين باره در « نظرة تاريخية » كه هم اكنون ترجمه اش آورده خواهد شد اشاراتى به اين مطلب ديده مىشود .\r\n","page_name":" 650 ","page_number":694},
  {"content":"\r\nچنان كه از پيش گفتيم بحث اجمالى در پيرامن حدوث اين مذاهب و چگونگى آنها را ، در اين اوراق ، به ترجمهء كتاب « نظرة تاريخية فى حدوث المذاهب الاربعة » تأليف دانشمند متتبّع احمد تيمور پاشا اكتفا مىكنيم و پس از آن ترجمهء اجمالى از هر يك از امامان اين مذاهب و از آن پس مختصرى هم در بارهء مذهب داود و طبرى و ترجمهء مختصرى از ايشان و سپس بزرگان از شاگردان و اصحاب هر يك كه مروّج و حافظ آن مذهب بوده‌اند آورده و ياد مىگردد .\r\nاينك ترجمهء آن كتاب\r\n","description":"","footnote":"","page_name":" 651 ","page_number":695},
  {"content":"\r\nنظرى تاريخى در بارهء حدوث مذاهب فقهى و چگونگى نشر آنها « 1 »\r\nمنظور ما ، از « مذاهب » چهار مذهب : حنفىّ ، مالكى ، شافعى و حنبلى است كه تا امروز ميان جمهور اهل اسلام پيرو دارد و به آنها عمل مىشود و اين مذاهب است كه تا كنون باقى مانده و بر ديگر مذاهب اهل سنّت ، از قبيل مذهب سفيان ثورى در كوفه ، و حسن بصرى در بصره ، و اوزاعى در شام و اندلس ، و ديگر بلاد ، و ابن جرير طبرى و ابو ثور در بغداد ، و داود ظاهرى در بسيارى از بلاد ، و جز اين مذاهب ، از مذاهب فقيهان در ممالك و امصار ، غلبه يافته و آنها را از ميان برده است .\r\nپيش از پيدا شدن اين مذاهب فقهى در عصر صحابه ، چنان معمول بوده كه صاحبان فتوى را « قرّاء » مىگفته‌اند « 2 » و قارئان بوده‌اند كه حملهء كتاب خدا و عارفان به دلالات آن و عالمان به احكام ، كه مداليل آنها است ، مىبوده‌اند .\r\n\r\n","description":"","footnote":"\r\n« 1 » چون در آن چه پيش از اين ترجمه گفته شده ، و هم در آن چه بعد گفته خواهد شد ، سير و تحول فقه و چگونگى قبض و بسط و نشر و لف آن ، در طى بيان حال فقيهان و طبقات ايشان تلويحا و تصريحا در اين اوراق آورده شده اگر در موردى نظرى باشد بر خوانندهء دقيق پوشيده نخواهد ماند .\r\n« 2 » كلمهء « قراء » كه در عصر صحابه بر « فقيهان » و « مفتيان » اطلاق مىشده تا اواخر قرن دوم هم گاهى اين اطلاق به نظر مىرسد . ابو نعيم در ترجمهء حسن بصرى آورده است كه حسن از نزد امير ، ابن هبيره بيرون آمده بوده است « فاذا هو بالقراء على الباب . فقال : ما يجلسكم هاهنا ؟ تريدون الدخول على هؤلاء الخبثاء ؟ اما و اللَّه ما مجالستهم بمجالسة الابرار فضحتم القراء فضحكم اللَّه » همو در ترجمهء داود بن ابى هند ( جلد سيم - صفحهء 92 - ) از ابن عيينه آورده كه گفته است : « رأيت داود بن ابى هند بواسط و انه كشاب يقال له : « داود القارى » و لقد كان يفتى فى زمن الحسن »\r\n","page_name":" 652 ","page_number":696},
  {"content":"\r\nچون آن عصر ، انقضاء يافت و دور تابعان پيش آمد اهل هر بلدى از كسانى از صحابه كه در آن شهر مىبوده‌اند و فتوى مىداشته‌اند فتوى بدست مىآورده و به كار مىبرده‌اند و جز در مواردى نادر از فتاوى صحابيان همشهرى خويش تجاوز نمىكرده‌اند پس اهل مدينه در بيشتر امور بفتاوى عبد الله عمر نظر داشته و آنها را به عمل مىگذاشته‌اند و مردم كوفه از فتاوى عبد الله مسعود پيروى مىداشته‌اند و اهل مكَّه فتاوى عبد الله عباس را مورد عمل قرار مىداده‌اند و اهل مصر فتاوى عبد الله بن عمرو عاص را پيرو مىبوده و آنها را به كار مىبسته‌اند .\r\nچون دور تابعان سپرى شد نوبهء فقيهان بلاد و امصار ، مانند ابو حنيفه و مالك و جز اين دو ، رسيد پس اهل هر بلدى مذهب فقيهى را پيروى كردند آنگاه عوامل و عللى به ميان آمد كه برخى از آن مذاهب در ديگر بلاد نيز راه يافت و منتشر گرديد و برخى از آنها دستخوش انقراض و نابودى شد و به كلَّى از ميان رفت . چنان كه عمل بمذهب ثورى و بصرى به واسطهء كمى پيروان زود رو به انقراض نهاد و عمل بمذهب اوزاعى از قرن دوم و عمل بمذهب ابو ثور بعد از قرن سيم و عمل بمذهب ابن جرير پس از قرن چهارم مانند بسيارى از مذاهب فقهى ديگر انقراض يافت .\r\nتنها از آن مذاهب ، مذهب ظاهرى زمانى طولانى بر جاى ماند و با مذاهب چهارگانهء مشهور به مزاحمت پرداخت چنان كه مقدسى در كتاب « احسن التّقاسيم » در زمان خويش ( قرن چهارم ) اين مذهب را به جاى مذهب حنبلى چهارمين مذهب شمرده\r\n","description":"","footnote":"","page_name":" 653 ","page_number":697},
  {"content":"\r\nو مذهب حنبلى را در عداد مذاهب حديثى آورده است و ابن فرحون در « ديباج خامس » آن را از مذاهب معمول قرن هشتم كه خود در آن زمان مىزيسته بشمار گرفته است .\r\nمذهب ظاهرى از قرن هشتم به بعد رو به اندراس گذاشته و از ميان رفته پس جز چهار مذهب معروف و چند مذهب ديگر كه به طوايفى از اهل اسلام اختصاص يافته و جمهور اهل اسلام آنها را از مذاهب اهل سنّت بشمار نمىگيرند مذهبى باقى نمانده است و از اين رو ما نيز از اين مذاهب يادى به ميان نياورديم .\r\nابن خلدون گفته است « 1 » :\r\n« مذهب ظاهرى » به اندراس امامان و پيشوايانش و هم به انكار جمهور پيروانش مندرس و نابود گشته و جز در كتب بر جاى نمانده است و بسا كه پيروان آن به همان كتب قناعت و اكتفاء داشته ، و فقه خود را از آن كتب استفاده كرده و فناوى را در آنها ديده و بدست آورده‌اند از اين رو فائده نبرده و مورد انكار عامّه قرار گرفته‌اند پس از همهء آن مذاهب جز مذهب « اهل رأى » از عراق « 2 » و مذهب « اهل حديث » از حجاز « 3 » مذهبى ديگر باقى نمانده و بر جاى نپاييده است » .\r\n\r\n","description":"","footnote":"\r\n« 1 » نويسندهء اوراق « ادوار فقه » گويد : در طى مباحث اين اوراق كه بخواست و عنايت خداى تعالى شانه ، سوابق ممتد و روشن و با وسعت و مقرون بتحقيق و دقت « فقه مذهب شيعه » و اصالت آن دانسته خواهد شد عناد و عصبيت يا بى اطلاعى و جهالت ابن خلدون و همفكران او كه فقه اصيل و وسيع و دقيق شيعه را ناديده انگاشته و حتى نخواسته‌اند آن را در عداد « فقه ظاهرى » بشمار گيرند و نامش را ياد كنند به خوبى روشن و آشكار مىگردد . در صورتى كه اين فقه از زمان صحابه و از زبان اعلم ايشان على ( ع ) بوده و گرفته شده و بى انقطاع و با هزارها تأليفات گرانپايه و پر مايه در فقه و متعلقات آن از اصول و حديث و درايه و رجال و تفسير و غير اينها موجود بوده و هست .\r\n« 2 » مذهب حنفى و تا حدى مذهب شافعى .\r\n« 3 » مذهب مالك و به اعتبارى مذهب حنبلى .\r\n","page_name":" 654 ","page_number":698},
  {"content":"\r\n\r\n\r\n1 - مذهب حنفى\r\nقديمترين مذاهب چهارگانه ، مذهب حنفى است . اين مذهب را امام اعظم ابو حنيفه ، نعمان كوفى رضى الله عنه ، كه بقول اصحّ در سال هشتاد ( 80 ) به دنيا آمده و در سال يك صد و پنجاه ( 150 ) در بغداد وفات يافته ، احداث كرده است .\r\nاين مذهب در كوفه ، موطن امام ، بوجود آمده آنگاه به ديگر بلاد عراق سرايت كرده و انتشار يافته است . اصحاب اين مذهب را ، به واسطهء اين كه « حديث » كمتر مىدانسته و كمتر به كار مىبسته و بيشتر به قياس استناد مىكرده و در قياس مهارت يافته‌اند ، به نام « اهل رأى » مىخوانده‌اند . به گواهى اهل فنّ ، بويژه مالك و شافعى ، پيشواى اين مذهب ، ابو حنيفه ، را در فقه مقامى است و الا كه ديگرى به آن مقام نرسيده است .\r\nاصحاب « طبقات حنفيّه » چنين ياد كرده‌اند كه اين مذهب در بلاد دور و شهرهاى بسيار ، مانند نواحى بغداد و مصر و روم و بلخ و بخارا و فرغانه و شهرهاى ايران و بيشتر بلاد هند و سند و برخى از بلاد يمن و جز اينها ، رواج و شيوع يافته است .\r\nدر يكى از « طبقات حنفيّه » كه در نزدم هست ، و به گمانم كه « المرقاة الوفيّة » تأليف فيروزآبادى باشد چنين آورده شده است :\r\n« كسانى از اصحاب ابى حنيفه كه مذهب او را نوشته و تدوين كرده‌اند چهل كس بوده‌اند كه از آن جمله است ابو يوسف و زفر و نخستين كسى كه كتابهاى ابو حنفيه را نوشته است اسد بن عمرو بوده است » و هم در همان « طبقات » آورده است كه :\r\n« بعضى گفته‌اند نوح بن مريم نخستين كس بوده كه فقه ابو حنيفه را جمع كرده\r\n","description":"","footnote":"","page_name":" 655 ","page_number":699},
  {"content":"\r\n\r\nو از اين رو بعنوان « جامع » معروف شده و بعضى ديگر معروف شدن او را بدين عنوان از آن جهت دانسته‌اند كه بسيارى از علوم را دارا و ميان آنها جمع كرده بوده است » « چون هارون رشيد به خلافت رسيد و ابو يوسف شاگرد ابو حنيفه را بعد از سال يك صد و هفتاد ( 170 ) منصب قضا داد و زمام شغل قضا در سراسر كشورهاى اسلامى بدست او افتاد به طورى كه براى بلاد عراق و خراسان و شام و مصر تا كران افريقا هيچ كس شغل قضا نمىداشت مگر به دستور و تصويب ابو يوسف او هم جز اصحاب و پيروان مذهب ابو حنيفه ، استاد خويش ، كسى را به كار قضا نمىگماشت . پس عامّهء مردم به پيروى از احكام و فتاوى ايشان ناچار بودند ، از اين رو اين مذهب در همهء اين بلاد شيوع و رواج يافت چنان كه مذهب مالك در اندلس به واسطهء تمكَّن يحيى بن يحيى بن كثير از حكم منتصر ، رايج و شايع گرديد . به اين جهت ابن حزم گفته است :\r\n« دو مذهب در آغاز كار بر اثر رياست و استيلاء پيشرفت كرده و انتشار يافته است : يكى مذهب حنفى در مشرق و ديگر مذهب مالك در اندلس » مذهب حنفى به واسطهء اين كه خلفاء عبّاسى قضاة را از اصحاب آن انتخاب مىكردند بر همهء بلاد اسلامى غلبه يافت و بر غلبهء خود باقى بود تا اين كه اوضاع و احوال دگرگون شد و چنان كه خواهيم گفت سه مذهب ديگر با آن به مزاحمت پرداخت .\r\nكار قضا بدان حدّ به علما حنفى اختصاص يافته بود كه قادر با لله ، خليفهء عباسى ، يك بار ابو عباس احمد بن محمد بادزى شافعى را به سفارش ابو حامد اسفراينى به جاى ابو محمد بن اكفانى حنفى بى رضاى او قاضى بغداد ساخت و ابو حامد به سلطان محمود سبكتكين و به اهل خراسان نوشت كه خليفه شغل قضا را از حنفى به شافعى انتقال داده است ! اين قضيه در بغداد شهرت يافت و اهل بغداد دو گروه شدند و ميان اين دو گروه فتنه ها پديد آمد . خليفه ناگزير اشراف و قضاة را فراهم آورد و نامه‌اى از ابو حامد اسفراينى به ايشان نشان داد متضمّن اين كه از راه مهربانى و دل سوزى و امانت بوى توصيه و راهنمايى كرده ، در صورتى كه غرض او فريب و خيانت بوده است .\r\n","description":"","footnote":"","page_name":" 656 ","page_number":700},
  {"content":"\r\n\r\nچون اين امر بر مردم روشن شد و ناپاكى و خبث اعتقاد اسفراينى در پيشنهاد واگذارى شغل قضا به بارزى شافعى به جاى اكفانى حنفى آشكار گرديد و دانسته شد كه فتنه و فساد را منظور داشته و خواسته است خليفه را از شيوهء اسلاف برگرداند خليفه بارزى را از كار قضاء بر كنار كرد و به شيوهء قديم اين كار را به حنفى واگذاشت و حنفيان را مورد اكرام و احترام و اعزاز قرار داد و ابو حامد را از نظر انداخت به طورى كه دستور داد با او ملاقات نكنند و درخواستهاى او را نپذيرند و سلامش را پاسخ نگويند و ابو محمد اكفانى را خلعت داد و ابو حامد را از دربار راند و از نظر افكند . اين قضيه در سال 393 رخ داد .\r\nدر افريقا « 1 » سنن و آثار غلبه داشت تا اين كه ابو محمد عبد الله بن فرخ ايرانى ، مذهب ابو حنيفه را بدانجا برد و چون اسد بن فرات بن سنان متولَّى كار قضاء افريقا شد مذهب ابو حنيفه در آنجا نيرو يافت و غالب شد و اين غلبه تا زمان معزّ بن باديس « 2 » ( از سال 407 تا سال وفاتش 453 والى بوده است ) براى مذهب ابو حنيفه مىبوده است .\r\nمعزّ مردم را بمذهب مالك وادار ساخت و تا كنون جز قليلى كه از مذهب ابو حنيفه پيروى مىكنند همان مذهب مالك در آنجا حكمفرما و غالب است .\r\n\r\n","description":"","footnote":"\r\n« 1 » « مقريزى گفته است : مراد از افريقا منطقه ايست كه طرابلس و جزيره را شامل است و برخى آن را كمتر و كوچكتر دانسته‌اند و نقل اختلافات را در اين باره موضعى ديگر بايد . از كتاب « معالم الايمان » چنان برمىآيد كه ابن فرخ از مالك و ابو حنيفه سماع داشته و اعتمادش بر مالك بوده ليكن هر گاه در گفته‌اى از علماء عراق ، تشخيص صواب مىداده به آن ميل مىكرده و مىپذيرفته . و ابن فرات از مالك و اصحاب ابو حنيفه سماع داشته و مذهب اهل عراق را در افريقا نشر داده است و ابن خلدون گفته است كه ابن فرات در آغاز از اصحاب ابو حنيفه مىنوشته و پس از آن بمذهب مالك انتقال يافته است » ( مؤلف نظرة )\r\n« 2 » « ابن اثير در « الكامل » ولادت معز را سال 407 و وفات او را به سال 453 ياد كرده است » ( مؤلف نظرة )\r\n","page_name":" 657 ","page_number":701},
  {"content":"\r\n\r\nابن فرحون در كتاب « الدّيباج » چنين آورده است :\r\n« مذهب حنفى در افريقا تا نزديك سال چهار صد ( 400 ) غلبه و رواج مىداشت از آن پس انقطاع يافت و كمى پس از آن در اندلس و در شهر فاس داخل گرديد . » مقدسى در كتاب « احسن التّقاسيم » گفته است :\r\n« بيشتر اهل صقلية ( سيسيل ) حنفى مذهب هستند » باز همو گفته است كه :\r\n« از برخى از مردم مغرب پرسيده است : « چگونه مذهب ابو حنيفه ، با اين كه به شما نزديك نبود ، در ميان شما پديد آمد ؟ » در پاسخ گفتند :\r\n« هنگامى كه وهب بن وهب با مقام شامخ علمى و فقهى كه داشت از نزد مالك رحمة الله ، آمد اسد بن عبد الله به واسطهء جلالت و بزرگى خود از اين كه نزد وهب درس بخواند و از او فرا گيرد استنكاف كرد و ناگزير به مدينه رهسپار شد تا بىواسطه از خود مالك استفاده كند و علم فرا گيرد مالك را بيمار يافت . مدتى در مدينه ماند چون زمان توقّف وى به درازا كشيد مالك او را فرمود : برگرد و نزد ابن وهب برو ، زيرا من علم خود را به او به وديعه داده‌ام و با وجود او شما را به رحلت و كوچ نيازى نيست .\r\n« اين سخن بر اسد گران آمد و بازگشت به ابن وهب بر وى دشوار آمد پرسيد كه آيا مالك را نظيرى هست ؟ « گفتند : جوانى است در كوفه به نام محمد بن حسن كه شاگرد و يار ابو حنيفه بوده است . اسد راه كوفه را پيش گرفت و نزد محمد رفت و سخت به او متوجّه شد محمد بن حسن هم بى دريغ بوى علم آموخت و چون او را كامل و مستقلّ ديد به مغرب گسيلش داشت . جوانان مغربى به نزد وى آمد و شد كردند و فروعى را از او مىشنيدند و فرا مىگرفتند كه موجب تحيّر بود و به دقائقى آگاه مىشدند كه اعجاب آور بود و مسائلى را از او مىآموختند كه هيچ گاه به گوش ابن وهب نرسيده بود . گروهى بسيار از او علم فرا گرفتند پس مذهب ابو حنيفه در مغرب رواج يافت .\r\n« گفتم : پس چرا در اندلس رواج نيافت ؟ گفتند : در اندلس هم رواجش\r\n","description":"","footnote":"","page_name":" 658 ","page_number":702},
  {"content":"\r\n\r\nاز اينجا كمتر نبود ليكن روزى دو فرقه را نزد سلطان مناظره به ميان آمد سلطان گفت :\r\nابو حنيفه از كجا بوده است ؟ گفتند : از كوفه . گفت : مالك از كجا بوده است ؟\r\nگفتند : از مدينه . پس گفت : دانشمندى كه از دار هجرت ( مدينه ) است ما را بسنده است .\r\n« آنگاه بفرمود تا ياران و زمام داران مذهب ابو حنيفه را بيرون كردند و گفت :\r\nمن خوش ندارم كه در زمان من دو مذهب باشد . اين داستان را از گروهى از مشايخ اندلس شنيدم » سخن مقدسى پايان يافت .\r\nمىگويم اين قصه خالى از تأمّل و نظر نيست زيرا هيچ كس را نمىدانيم كه وهب بن وهب را در جملهء شاگردان امام مالك ياد كرده باشد بلكه كسى كه از مالك علم آموخته و شاگردى او را داشته عبد الله بن وهب بوده و او به مغرب نرفته و هميشه در مصر مىبوده و در مصر وفات يافته است .\r\nو امّا اسد بن عبد الله پس بحسب ظاهر ، درست اينست كه ابو عبد الله و مراد ابو عبد الله اسد بن فرات باشد كه محمد بن حسن را ديدار كرده و نزد اصحاب ابو حنيفه تفقّه داشته و مذهب او را در افريقا نشر داده و اين در هنگامى بوده كه بسوى امام مالك مسافرت كرده و از وى علم آموخته و او را عليل و بيمار نديده پس چنان كه گفته‌اند مالك او را به ابن وهب حواله و رجوع داده است و اين چنان بوده كه چون از سماع از مالك فارغ شده و زياده از وى خواسته مالك بوى گفته است : « آن چه مردم را هست ترا بس است - يا بس است ترا اى مغربى ! - اگر « رأى » را خواهانى بر تو باد به رفتن عراق » .\r\nاهل مصر از اين مذهب تا زمانى كه اسماعيل بن يسع كوفى از جانب مهدى ( سال 164 ) متصدّى قضاء آنجا نشده بود ، آگاه نبودند . اسماعيل نخستين قاضى حنفى در مصر است و همو نخستين كسى است كه مذهب ابو حنيفه را بمصر وارد ساخته و از بهترين قضاة بوده جز اين كه او به ابطال « احباس » عقيدهء مذهبى داشته و اين كار بر اهل مصر سنگين آمده و گفته‌اند : اسماعيل احكامى را براى ما احداث كرده كه در\r\n","description":"","footnote":"","page_name":" 659 ","page_number":703},
  {"content":"\r\n\r\nشهر ما سابقه نداشته و معروف نبوده است . از اين رو مهدى او را از كار قضاء بر كنار كرده است « 1 » .\r\nپس از آن در مدّتى كه عبّاسيان بر مصر استيلاء مىداشته‌اند مذهب حنفى در آنجا منتشر مىبوده ليكن كار قضاء به حنفى مذهب اختصاص و انحصار نداشته بلكه گاهى حنفيان و گاهى مالكيان و زمانى شافعيان آن را متصدّى مىبوده‌اند « 2 » تا اين كه خلفاء فاطمى بر مصر استيلاء يافته و حكمروا گشته‌اند پس مذهب اسماعيلى را در آنجا اظهار داشته و قاضيانى از خود به كار گماشته‌اند و اين مذهب در آنجا نيرو يافته و به احكامش عمل مىشده است در عين حال اين مذهب در خصوص عبادات ، مذاهب اهل سنّت را از ميان نبرده زيرا خلفاء فاطمى مردم را در تعبّد و پيروى از هر مذهبى كه مردم خود مىخواسته آزاد مىگذاشته‌اند .\r\nدر كتاب « صبح اعشى » چنين آمده است :\r\n« خلفاء فاطمى با اهل سنّت و جماعت الفت مىداشتند و ايشان را در اظهار شعائر مختلف آن مذاهب ، آزاد مىگذاشتند و از اقامهء نماز « تراويح » در مساجد و جوامع ، مانع نمىشدند « 3 » و مذاهب سه گانه : مالكى و شافعى و حنبلى در مملكت ايشان بر خلاف مذهب ابو حنيفه آشكارتر و رايجتر مىبود و خصوص مذهب مالك را رعايت مىكردند و احكام مورد سؤال را طبق آن مذهب پاسخ مىدادند » انتهى .\r\nمىگوييم : بلكه وزير آنان ، ابو على احمد بن افضل بن امير الجيوش ، چون\r\n\r\n","description":"","footnote":"\r\n« 1 » « از طبقات الحنفية » و « رفع الاصر » تأليف حافظ ابن حجر و « قضاة مصر » تأليف على بن عبد القادر طوخى ( مؤلف )\r\n« 2 » مقريزى ( مؤلف )\r\n« 3 » اتفاقا بعضى از خلفاء فاطمى نماز « تراويح » را منع كرده ، و يكى از آنان كسى را كه كتاب « موطأ » مالك نزدش بوده معاقب ساخته است . پس قلقشندى از جملهء بالا منظورش اين بوده كه بحسب غالب شيوه و روش خلفاء فاطمى چنان بوده كه گفته است نه بطور كلى ( مؤلف )\r\n","page_name":" 660 ","page_number":704},
  {"content":"\r\n\r\nخليفهء فاطمى ، الحافظ لدين الله را از كار ممنوع ساخت و به زندانش انداخت و مذهب اماميّه را اعلان داشت چهار قاضى معيّن كرد دو قاضى شيعه يكى امامى و ديگر اسماعيلى و دو قاضى سنّى يكى مالكى و ديگر شافعى . پس هر قاضى بمذهب خويش فتوى و حكم مىداد و بموجب آن مواريث را تقسيم مىكرد . و هنگامى كه ابو على در گذشت كار به گذشتهء خود برگشت و مذهب اسماعيلى فرمانروا شد و به جاى خويش نشست .\r\nبه نظر ما چشم پوشى فاطميان از مذهب حنفى و عقب زدن آن جهتى نداشته جز اين كه اين مذهب در دولت عبّاسيان ، كه در شرق دشمن و رقيب ايشان مىبودند ، مذهبى رسمى و رايج مىبوده است .\r\nاين وضع باقى بود تا دولت ايّوبى در مصر به پا خاست و سلاطين آن شافعى - مذهب بودند پس پيروى آن مذهب را فرمان دادند و مدارس براى فقيهان شافعى ، و مالكى ايجاد كردند .\r\nنور الدّين شهيد ، حنفى مذهب بود و مذهب خود را در بلاد شام نشر داد و از آنجا حنفيّه در مصر زياد شد و گروهى از مردم بلاد مشرق به آن جا رو آوردند .\r\nصلاح الدين ايّوبى ، مدرسهء سيوفيّه را در قاهره براى حنفيّه بنا نهاد و پيوسته مذهب حنفى انتشار و نيرو مىيافت و از آن زمان آمدن فقيهان حنفى بمصر و شام رو به فزونى گذاشت ليكن قوت و كثرت اين مذهب در مصر از اواخر اين دولت مىبود « 1 » و نخستين كسى كه براى مذاهب چهار گانه در يك مدرسه چهار درس ترتيب داد صالح ، نجم الدين ايّوب بود ( در سال ششصد و چهل و يك - 641 - در مدرسهء صالحيهء قاهره ) « 2 » پس از آن از اين گونه مدارس در دولتهاى تركيّه و چركسيّه زياد شد و در دولت نخست ( تركيّه ) قضاة از هر چهار مذهب مىبود پس حنفيّه ، كه در تمام مدت فاطميان از كار قضاء بر كنار بودند و در مدت دولت ايّوبيان از ايشان و از مالكيان\r\n\r\n","description":"","footnote":"\r\n« 1 » « مقريزى » .\r\n« 2 » « مقريزى و تحفة الاحباب » سخاوى ( مؤلف )\r\n","page_name":" 661 ","page_number":705},
  {"content":"\r\n\r\n\r\nو حنبليان بعنوان نيابت از طرف قاضى شافعى كسانى تعيين مىشد ، دوباره بطور مستقل به شغل قضاء پرداختند . و چون دولت عثمانى بر مصر مستولى شد كار قضاء به حنفيّه انحصار يافت و مذهب حنفى ، مذهب امراء و خواصّ دولت گرديد و بسيارى از اهل علم براى تصدّى شغل قضاء به اين مذهب ، متوجّه و راغب شدند ليكن ، چنان كه در اين زمان همچنين است ، در ميان اهل ريف و صعيد « 1 » به اندازه و حدّى كه در ميان اهل شهرها انتشار يافت نشر و رواج پيدا نكرد .\r\nآغاز ورود اين مذهب را در يكان يكان از ديگر بلاد اسلامى به دشوارى مىتوان روشن ساخت نهايت چيزى كه از انتشار آن در قرن چهارم بر ما روشن و معلوم است همانست كه مقدسى در كتاب « احسن التّقاسيم » هنگامى كه از هر اقليمى سخن گفته آورده و نوشته است و از آن گفته دانسته مىشود كه بيشتر اهل صنعاء و صعدهء يمن به اين مذهب بوده‌اند و هم اين مذهب بر فقهاء و قضاة عراق ، غلبه داشته و در شام چنان نشر يافته كه كمتر قصبه يا شهرى از حنفى مذهب خالى مىبوده و بسا كه قضاة هم مذهب حنفى مىداشته‌اند جز اين كه در زمان فاطميان شام نيز مانند مصر بيشتر بر مذهب فاطميان عمل مىشده و در اقليم شرق يعنى خراسان و سيستان و ما وراء النّهر و غير اينها جز چند شهر كه مردمش شافعى مذهب بوده و مقدسى آنها را ياد كرده ، و هم در اقليم ديلم يعنى گرگان و طبرستان اين مذهب بوده است .\r\nبر اهل دبيل از اقليم رحاب كه الران و ارمنستان و آذربايجان و تبريز از آن اقليم است اين مذهب غلبه مىداشته و در بعضى از شهرستانهايش وجود داشته بى اين كه غلبه داشته باشد .\r\nبر اهل رى از اقليم جبال اين مذهب غالب بوده و در اقليم خوزستان كه قديم به نام اهواز خوانده مىشده « 2 » بسيارى از مردم اين مذهب را مىداشته و فقهاء و دانشمندان\r\n\r\n","description":"","footnote":"\r\n« 1 » « در قديم سمت بحريرا « ريف » و سمت قبلى را « صعيد » مىگفته‌اند ما هم در اين موضع همان اصطلاح را به كار برديم » ( مؤلف )\r\n« 2 » « اكنون به نام « محمره » ناميده شده » ( مؤلف ) و هم اكنون باز بأصل خود باز گشته و به نام خرمشهر خوانده مىشود ( مترجم )\r\n","page_name":" 662 ","page_number":706},
  {"content":"\r\n\r\n\r\nو بزرگانى در آنجا به اين مذهب مىبوده‌اند . در اقليم فارس هم حنفى مذهب زياد بوده جز اين كه در ميان اهل تسنّن غلبه با مذهب « ظاهرى » و شغل قضاء با فقيهان اين مذهب مىبوده است . قصبه هاى سند نيز از فقيهان حنفى مذهب ، خالى نبوده است .\r\nياقوت در كتاب « معجم البلدان » گفته است :\r\n« اهل رى سه طايفه بوده‌اند : شافعى و اين طايفه كمتر بوده و حنفى كه از ايشان بيشتر بوده و شيعه كه سواد اعظم بوده‌اند بعد از آن اهل دو مذهب از ميان رفته و چنان كه گفته خواهد شد ، شافعى مذهب غلبه يافته است » باز همو گفته است كه : اهل سيستان مذهب حنفى مىداشته‌اند .\r\nابن تغرى بردى در كتاب « المنهل الصّافى » گفته است كه پادشاهان بنگاله در در هندوستان همه حنفى مذهب مىبوده‌اند .\r\nدر خاتمه خواهيم گفت كه وضع انتشار مذهب حنفى در زمان ما بچه منوال است .\r\nحنفى مذهبان در امور اعتقادى از مذهب امام ابو منصور محمد ما تريدى حنفى پيروى مىكنند و ميان اصحاب او و اصحاب امام اشعرى اختلافى زياد نيست . شمارهء اين اختلافات از بيست مسأله كمتر است .\r\nبه ندرت است كه حنفى اشعرى مذهب باشد ليكن اين نادر ، وجود دارد از اين رو گفته شده است : « از ظرائف است كه حنفى ، اشعرى باشد » « 1 » سبكى در « طبقات » خود گفته است كه : بيشتر از حنفى مذهبان ، اشعرى هستند مگر كسانى كه به معتزله ملحق شده‌اند و گفته است : عقيدهء طحاوى را ، كه همان عقيدهء ابو حنيفه و دو صاحب او است مورد تأمل و بررسى قرار داده و جز در سه مسأله ، او را با اشعريّه مخالف نيافته است پس از آن كتب حنفيه را تفحّص و تصفح كرده ديده است كه همهء مسائل مورد اختلاف حنفيّه با اشعريّه در امور اعتقادى\r\n\r\n","description":"","footnote":"\r\n« 1 » « از كامل ابن اثير و « الفوائد البهية » ( مؤلف )\r\n","page_name":" 663 ","page_number":707},
  {"content":"\r\nسيزده مسأله است كه اختلاف در شش مسأله از آنها معنوى و بقيهء آنها اختلافاتى است لفظى .\r\nمىگوييم : گويا مقصود سبكى اين باشد كه خلاف آنان در اين مسائل موجب اين نيست كه ايشان را از اشعرى بودن خارج كند و نام « ماتريدى » به ايشان بدهد چه سبكى بعد از اين گفته ، تصريح كرده كه اين مسائل مورد اختلاف مانند اختلافاتى است كه اشاعره خودشان با يكديگر در بعضى مسائل دارند و هم اين كه همهء اين سيزده مسأله چه از شيخ و چه از ابو حنيفه به ثبوت نرسيده است .\r\n","description":"","footnote":"","page_name":" 664 ","page_number":708},
  {"content":"\r\n\r\n\r\n2 - مذهب مالكى\r\nاين مذهب به امام مالك پسر انس اصبحى كه ، بقول اشهر ، در سال نود و سه ( 93 ) تولَّد يافته و ، بقول صحيح ، به سال يك صد و هفتاد و نه ( 179 ) در گذشته است نسبت دارد .\r\nاز ميان چهار مذهب ، اين مذهب از لحاظ قدمت ، دومين مذهب است .\r\nاصحاب اين مذهب را به نام « اهل حديث » مىخوانند .\r\nامام مالك علاوه بر مدارك استنباطى كه ديگران هم آنها را معتبر مىدانند مدركى ديگر را نيز براى استنباط احكام فقهى معتبر مىداند و اين مدرك عبارتست از « عمل اهل مدينه » .\r\nمذهب مالكى در مدينه ، موطن امام آن ، پيدا شده و از آن پس در حجاز انتشار يافته و بر حجاز و مصر و بصره و نواحى آن از بلاد افريقا و اندلس و صقليه ( سيسيل ) و مغرب اقصى تا شهرهاى اسلامى از سودان غالب گرديده است . در بغداد تا قرن چهارم بسيار نمايان بوده و پس از آن رو بضعف نهاده چنان كه در بصره پس از قرن پنجم رو بضعف گذاشته است و بر قزوين و ابهر غالب شده و در نيشابور ظهور يافته و پيشوايان و مدرّسانى در آن بلاد داشته است . در بلاد فارس هم بوده و در بسيارى از شهرهاى شام انتشار يافته و در مدينه رو به فتور و خمول و گم نامى نهاده ليكن در سال هفتصد و نود و سه ( 793 ) كه ابن فرحون قضاء آنجا را به عهده داشته آن را تقويت كرده ، و نمايانش ساخته است .\r\nچنان كه مقريزى در « خطط » آورده است نخستين كسى كه مذهب مالكى را بمصر آورده عبد الرحيم بن خالد بن يزيد بن يحيى مولى جمح بوده پس از وى\r\n","description":"","footnote":"","page_name":" 665 ","page_number":709},
  {"content":"\r\n\r\nعبد الرحمن بن قاسم آن را انتشار داده بحدّى كه بيش از مذهب ابو حنيفه اشتهار يافته است چه اين كه اصحاب مالك در مصر زياد بوده‌اند و مذهب ابو حنيفه را در مصر كسى نمىشناخته است .\r\nسيوطى هم با اين گفتهء مقريزى موافقت كرده ليكن در كتاب « حسن المحاضره » بنقل از كتاب « الدّيباج » گفته است : نخستين كسى كه مذهب مالكى را بمصر آورده عثمان بن حكم جذامى بوده است . مضمون عبارت « ديباج » اينست :\r\n« عثمان از اصحاب مشهور مالك در مصر است و او نخستين كسى است كه علم مالك را بمصر آورده و در مصر ، مردى نبيلتر و شريفتر از او به هم نرسيده است . » و عثمان به سال يك صد و شصت و سه ( 163 ) وفات يافته است » به نظر ما هر دو گفتهء بالا درست است چه اين كه ابن حجر در كتاب « تهذيب التهذيب » در ترجمهء عثمان جذامى چنين آورده است :\r\n« ابن وهب گفته است : نخستين كسى كه مسائل مالك را بمصر آورده عثمان بن حكم و عبد الرحيم بن خالد بن يزيد بوده‌اند » پس ظاهر اينست كه اين دو شخص پس از اين كه در محضر امام مالك بوده و علم از وى فرا گرفته با هم بمصر آمده و در مصر به نشر علم استاد خويش پرداخته‌اند .\r\nمقريزى در « خطط » آورده است كه مذهب مالك هماره با مذهب شافعى در مصر معمول و همدوش مىبوده و شغل قضا را كسى مىداشته كه بهر دو مذهب يا بمذهب ابو حنيفه عالم بوده تا اين كه جوهر « 1 » بمصر وارد شد از آن هنگام ، مذهب شيعه ( فاطمى ) در كشور مصر شائع گرديد و در قضاء و فتوى عمل بر آن استقرار يافت و مذاهب مخالف مورد انكار شد .\r\nمن مىگويم : پس از آن در دولت ايّوبى مذهب مالك نيرو يافت و براى فقيهان\r\n\r\n","description":"","footnote":"\r\n« 1 » ابو حسين عبد اللَّه قائد مشهور و فاتح مصر بامر « معز لدين اللَّه » خليفهء فاطمى ، و بانى جامع ازهر و شهر قاهره ، متوفى به سال سيصد و هشتاد و يك ( 381 ) .\r\n","page_name":" 666 ","page_number":710},
  {"content":"\r\nاين مذاهب مدارس ساخته شد از آن پس ، چون ظاهر ، بيبرس « 1 » ، در دولت تركيه بحريه ، قضاة چهار گانه را احداث كرد اين مذهب در كار قضا استقلال يافت و قاضى مالكى در درجهء دوم ، يعنى پس از قاضى شافعى ، قرار گرفت چه اين كه در دولت ايّوبى قضاة از فقيهان شافعى مذهب معيّن مىشد و آن قاضى شافعى از فقيهان مذاهب سه گانه قاضيانى ديگر بعنوان نيابت از خود انتخاب و معين مىكرد ، پس مذهب مالك در مصر از لحاظ انتشار تا كنون با مذهب شافعى معادل و همدوش مىبوده و بيشتر در صعيد مصر انتشار مىداشت .\r\nبر اهل افريقا مذهب مالك غالب بود تا همان طورى كه گفته شد ، مذهب حنفى غلبه يافت در سال چهار صد و هفت ( 407 ) هنگامى كه معزّ بن باديس « 2 » ولايت افريقا را عهده دار شد اهل آنجا و اطرافش را بر عمل بمذهب مالك وادار كرد و مادّهء اختلاف در مذاهب را از ميان برداشت پس در افريقا و سائر كشورهاى مغرب غلبه با اين مذهب بود چنان كه مالك بن مرحل مالكى ، شاعر مغرب ، در اين زمينه گفته است :\r\n\r\nمذهبى تقبيل خدّ مذهب\r\nسيّدى ما ذا ترى فى مذهبى\r\nلا تخالف مالكا فى رأيه\r\nفعليه جلّ اهل المغرب\r\n\r\nتا امروز هم بر كشورهاى مغرب همين مذهب غالب است .\r\nفاسى در كتاب « العقد الثّمين فى تاريخ البلد الأمين » گفته است :\r\n« مغاربه همگى جز نادرى بمذهب مالك هستند . »\r\n\r\n","description":"","footnote":"\r\n« 1 » بيبرس بن عبد اللَّه ملقب به « الملك الظاهر » متولد به سال ششصد و بيست و پنج ( 625 ) در قبچاق و متوفى به سال ششصد و هفتاد و شش ( 676 )\r\n« 2 » معز بن باديس كه از جانب « الحاكم بامر اللَّه » لقب « شرف الدوله » گرفته به سال سيصد و نود و هشت ( 398 ) در صبره از اعمال افريقا متولد شده و به سال چهار صد و پنجاه و چهار ( 454 ) در قيروان وفات يافته است .\r\n","page_name":" 667 ","page_number":711},
  {"content":"\r\n\r\n\r\nاهل اندلس بيشتر بمذهب اوزاعى هستند و نخستين كسى كه اين مذهب را به اندلس وارد ساخته صعصعة بن سلام است كه بدانجا رفته و تا زمان هشام بن عبد الرحمن در آنجا مىبوده است .\r\nپس از سال دويست هجرى مذهب اوزاعى در اندلس انقطاع يافت و مذهب مالكى بر آن غالب گرديد .\r\nدر كتاب « نيل الابتهاج » آورده است كه اهل اندلس بمذهب اوزاعى پايبند بوده‌اند تا اين كه طبقهء نخست از كسانى كه امام مالك را ديدار كرده‌اند از قبيل زياد بن عبد الرحمن و غازى بن قيس و قرعوس به اندلس وارد شده و به نشر مذهب مالك پرداخته‌اند و امير هشام اين مذهب را پذيرفته و مردم را به زور و بضرب شمشير به قبول آن وادار ساخته است .\r\nضبّى در كتاب « بغية الملتمس » آورده است كه اين مذهب در اندلس به وسيلهء يحيى بن يحيى بن كثير انتشار يافته و گروهى بىشمار از او فقه فرا گرفته‌اند او در سال دويست و سى و چهار ( 234 ) و به قولى دويست و سى و سه ( 233 ) در گذشته است .\r\nمقريزى در « خطط » و ابن فرحون در « ديباج » گفته‌اند : نخستين كسى كه مذهب مالك را به اندلس وارد ساخته زياد بن عبد الرحمن قرطبى ملقب به شبطون پيش از يحيى بن يحيى بوده و زياد به سال يك صد و نود و سه ( 193 ) و به قولى يك صد و نود و چهار ( 194 ) و به قولى ديگر يك صد و نود و نه ( 199 ) وفات يافته است .\r\nدر كتاب « نفح الطيّب » در اين باره تفصيل قائل شده كه بدين خلاصه است :\r\n« گروهى از امثال شبطون و قرعوس بن عباس و عيسى بن دينار و سعيد بن ابى هند و ديگران در زمان هشام بن عبد الرحمن پدر حكم ، به حج رفتند پس از بازگشت از حجّ فضل مالك و سعهء علم و جلالت قدر او را توصيف كردند به طورى كه آوازهء او بالا گرفت و از آن زمان علم و آراء او در اندلس رواج و انتشار يافت .\r\nو رائد و جلوتاز اين گروه ، شبطون بود و او نخستين كسى است كه كتاب « الموطَّأ »\r\n","description":"","footnote":"","page_name":" 668 ","page_number":712},
  {"content":"\r\nمالك را ، بطور كامل و متقن ، به اندلس وارد كرد و يحيى بن يحيى از او فرا گرفت . آنگاه يحيى را به رفتن نزد مالك رهنما شد پس يحيى براى استفاده از مالك مسافرت كرد و از او دانش آموخت و به وسيلهء يحيى و زياد ، و عيسى بن دينار مذهب مالك انتشار يافت » در موضع ديگر از همان كتاب گفته است .\r\n« برخى گفته‌اند : سبب اين كه سلطان اندلس مردم را به پيروى از مذهب مالك وادار كرد اين بود كه امام مالك وضع رفتار و سيرهء سلطان اندلس را از بعضى از مردم اندلس جويا شد ايشان در وصف و تعريف او سخنانى گفتند كه مالك را از وى خوش آمد پس سخنى بدين مضمون گفت : از خدا مىخواهم كه حرم ما را به پادشاه شما زينت بخشد .\r\nو اين گفته از آن جهت بود كه مالك از سيره و روش بنى عبّاس ناراضى مىبود و ايشان هم ، چنان كه مشهور است ، با وى بدرفتارى مىكردند . چون آن گفتهء مالك براى سلطان اندلس نقل شد و جلالت مالك و مقام دينى او معلوم بود مردم را بر مذهب مالك وادار ساخت و مذهب اوزاعى را متروك داشت . » مىگوييم : ابن نباته نيز در كتاب « مسرح العيون » همين سبب را ياد كرده جز اين كه او دخول مذهب مالك را به اندلس در زمان عبد الرحمن دانسته و اهل تاريخ به اجماع ، دخول اين مذهب را به اندلس در زمان هشام پسر عبد الرحمن ياد كرده‌اند .\r\nپس از آن در دولت حكم بن هشام اين مذهب به واسطهء انتقال فتوى به آن در اندلس و در مغرب منتشر شد و يحيى بن يحيى بن كثير در نزد حكم محترم بود و گفته اش مورد قبول و به هيچ كس شغل قضاء داده نمىشد مگر به دستور و اشارهء يحيى پس چنان كه مذهب ابو حنيفه در مشرق به وسيله ابو يوسف انتشار يافت مذهب مالك هم در مغرب به وسيلهء يحيى رواج و انتشار يافت « 1 » ، ابن خلدون غلبهء اين مذهب را در مغرب و اندلس به طورى ديگر تعليل و توجيه كرده است بدين بيان :\r\n\r\n","description":"","footnote":"\r\n« 1 » « از مقريزى و بغية الملتمس و نفح الطيب » ( مؤلف )\r\n","page_name":" 669 ","page_number":713},
  {"content":"\r\n\r\n« اما مالك پس مذهب او گر چه در غير اهل اندلس و مغرب نيز هست ليكن اهل مغرب و اندلس به اين مذهب مخصوص گشته و غير آن را پيروى نكرده‌اند مگر بسيار كم . و علَّت اين امر اينست كه مسافرت ايشان بيشتر به حجاز مىبوده و در آن هنگام مدينه دار علم بوده و از آنجا به عراق رفته و عراق هم در ميان راه ايشان نبوده پس بر فرا گرفتن علم از دانشمندان مدينه كه در آن هنگام ، مالك و استادان پيش از او و شاگردان بعد از وى پيشوايان علم در مدينه بوده‌اند ، رو آورده‌اند پس اهل مغرب و اندلس به مالك كه دسترسى داشته‌اند و در راه ايشان مىبوده مراجعه و از او تقليد و پيروى كرده‌اند .\r\n« بعلاوه اهل مغرب و اندلس بيشتر بدوى بوده و از حضارتى كه اهل عراق را نصيب شده برخوردار نبوده‌اند پس از اين لحاظ با اهل حجاز نزديك بوده و مناسبت مىداشته و بدين مناسبت بدانجا توجّه و تمايل يافته‌اند و از اين رو مذهب مالكى در ميان ايشان هماره ، تر و تازه مىبوده و تنقيح و تهذيب حضارت ، آن را مانند ديگر مذاهب فرا نگرفته است » مىگوييم : پيش از اين در بارهء اين كه چرا در اندلس مذهب حنفى انقطاع يافته و مذهب مالكى بر آن غالب گشته از مقدسى سخنى نقل كرديم .\r\nهنگامى كه دولت بنى تاشفين در قرن پنجم در مغرب اقصى به پا خاست و بر اندلس استيلاء يافت و دومين كس از سلسلهء ايشان ، على بن يوسف بن تاشفين ، امير مسلمين زمام دار شد جانب اهل فقه و دين را سخت رعايت مىكرد به طورى كه در سر تا سر مملكت خود هيچ كارى را بى مشاورهء فقيهان انجام نمىداد و به قضات امر كرده بود كه خواه در امور كوچك و خواه در كارهاى مهمّ و بزرگ ، جز در حضور چهار تن از فقيهان حكمى ندهند پس كار فقيهان بالا گرفت و عظمت و اعتبار آنان فزونى يافت و تنها كسانى در نزد امير تقرّب مىداشتند و از عنايت او برخوردار مىشدند كه مذهب مالك را مىدانستند .\r\nپس در زمان او كتب اين مذهب رواج يافت و عمل به اين مذهب شائع شد و ديگر\r\n","description":"","footnote":"","page_name":" 670 ","page_number":714},
  {"content":"\r\nمذاهب متروك و مهجور گشت و اين امر بدان پايه رسيد كه نظر در كتاب خدا و حديث رسول ( ص ) فراموش گرديد و توجّه بدين دو بسيار كم شد « 1 » تا اين كه دولت ايشان از ميان رفت و در اوائل قرن ششم حكومت « موحّدان » بر كشور حكمروا گرديد خليفهء ايشان راه و روش عبد المؤمن بن على را پيش گرفت و شيوهء او را پيرو شد پس مردم را در مغرب بر مذهب مالك در فروع و بر مذهب ابو الحسن اشعرى در اصول وادار و مجتمع ساخت « 2 » و قصد او و پسرش يوسف در باطن آن بوده كه مذهب مالك را از ميان ببرد و مردم را بر عمل به ظاهر قرآن و حديث وادار كند ليكن بدين مقصود نرسيدند و انجام دادن اين كار را از عهده برنيامدند « 3 » تا نوبهء سلطنت به نوه اش يعقوب بن يوسف بن عبد المؤمن رسيد وى بمذهب « ظاهريّه » تظاهر كرد و از مذهب مالك برگشت از اين رو در زمان او كار مذهب « ظاهريّه » بالا گرفت . در مغرب گروهى زياد اين مذهب را داشتند كه رئيس و امام ايشان ابن حزم بود و ايشان از وى پيروى مىكردند و بدين مناسبت آنان را « حزميّه » مىخواندند ، ليكن مالكيان بر ايشان مستولى بودند تا اين كه در زمان يعقوب ، ظاهر و در بلاد منتشر گرديدند . يعقوب در اواخر ايام خود به شافعيّه مائل شد و بر بعضى از شهرها از شافعيّه قاضى گماشت « 4 » .\r\nمرّاكشى در كتاب « المعجب » چنين گفته است :\r\n« و در ايّام يعقوب ، علم فروع ، انقطاع يافت و فقهاء از وى ترسان بودند و دستور داد كه از كتب مذهب ، حديث پيغمبر و آيات قرآن را بردارند و آنگاه آن كتب را بسوزانند بسيارى از اين كتب مانند « مدوّنهء » سحنون و كتاب يونس و نوادر ابن ابى زيد و مختصرش و « تهذيب » براذعى و « واضحهء » ابن حبيب و نظائر اينها بدين سرنوشت دچار و سوخته شد . من خود هنگامى كه در شهر فاس بودم ديدم بارها\r\n\r\n","description":"","footnote":"\r\n« 1 » « از « المعجب » تأليف مراكشى » ( مؤلف )\r\n« 2 » « از « الكامل » ابن اثير » ( مؤلف )\r\n« 3 » « از « المعجب » مراكشى » ( مؤلف )\r\n« 4 » « از « الكامل » ابن اثير » ( مؤلف )\r\n","page_name":" 671 ","page_number":715},
  {"content":"\r\n\r\nاز آن كتب را كه مىآوردند و در ميدان مىنهادند و آتش مىزدند .\r\n« پس از آن امر كرد احاديث مربوط به نماز و متعلقات آن از صحيحين و ترمذى و « موطَّأ » و سنن ابو داود و نسائى و بزّار و دار قطنى و بيهقى و مسند ابن ابى شيبه استخراج و جمع گردد و پس خود او اين مجموع را بر مردم املاء مىكرد و مردم را بحفظ آن وادار مىساخت و بهر كس آن را حفظ مىكرد جامه و مال مىبخشيد » به گفتهء مقدسى در « احسن التّقاسيم » مذهب مالكى در قرن چهارم در عراق و اهواز بوده و در مصر و بلاد مغرب ، رواج و انتشار داشته و بر اندلس غالب بوده است .\r\nچنان كه تاج سبكى در « طبقات » و « مفيد النعم » آورده است : مالكيان در اصول از عقيدهء ابو الحسن اشعرى پيروى مىكنند به طورى كه هيچ مالكى نيست مگر اين كه اشعرى است .\r\n","description":"","footnote":"","page_name":" 672 ","page_number":716},
  {"content":"\r\n\r\n\r\n3 - مذهب شافعى\r\nاين مذهب به امام محمّد بن ادريس شافعى قرشى ، رضى الله عنه ، كه در سال يك صد و پنجاه ( 150 ) در غزّه متولَّد گشته و در سال دويست و چهار ( 204 ) در مصر وفات يافته است انتساب دارد .\r\nشافعى در فهم و حفظ ، آيتى بوده و اجتماع فضائل در وى بيش از همه كس بوده است . مذهب شافعى از لحاظ زمان ، سيّمين مذهب از مذاهب چهار گانه است و اصحاب او را مانند اصحاب مالك « اهل حديث » مىخوانند بلكه اهل خراسان هنگامى كه بطور اطلاق مىگويند « اصحاب حديث » جز پيروان شافعى كسى را اراده ندارند شافعى از امام مالك ، دانش فرا گرفته پس از آن خود مذهبى خاص پديد آورده و مستقل گرديده است .\r\nابن خلدون گفته است :\r\n« شافعى پس از مالك به عراق رفته و با اصحاب امام ابو حنيفه ملاقات كرده و از آنان دانش گرفته و طريقهء اهل حجاز را به طريقهء اهل عراق ممزوج ساخته و خود مذهبى مخصوص بوجود آورده و در بسيارى از مسائل با مالك مخالف بوده است » اصحاب « طبقات » گفته‌اند : ظهور مذهب شافعى نخست در مصر بوده و در آنجا ياران و پيروانى زياد به همرسانده آنگاه در عراق ، ظاهر و بر بغداد و بسيارى از بلاد خراسان و توران و شام و يمن غالب گشته و بما وراء النهر و بلاد فارس و حجاز و بعضى از بلاد هند راه يافته و پس از سال سيصد هجرى كم و بيش به اندلس و افريقا داخل گرديده است « 1 » .\r\n\r\n","description":"","footnote":"\r\n« 1 » « از « ديباج » و الفوائد البهيه » است » ( مؤلف )\r\n","page_name":" 673 ","page_number":717},
  {"content":"\r\n\r\nچنان كه از اين پيش گفته شد ، بر اهل مصر مذهب حنفى و مالكى غالب بود تا اين كه امام شافعى به آن جا در آمد از آن هنگام مذهب وى در مصر انتشار يافت « 1 » .\r\nابن خلدون گفته است :\r\n« و امّا شافعى پس مقلَّدان و پيروان او در مصر بيشتر است از غير مصر و مذهب شافعى در عراق و خراسان و ما وراء النّهر انتشار يافته و در همهء شهرها و امصار با مذهب حنفى از لحاظ فتوى و تدريس همدوش و مساوى بوده‌اند و ميان پيروان اين دو مذهب مجالس مناظره زياد مىبوده و كتب « خلافيّات » از استدلالات گوناگون آنان مشحون گرديده پس از آن همهء اين احوال ، به اندراس اوضاع مشرق و اقطارش ، مندرس گرديد و امام محمّد بن ادريس شافعى چون در مصر بر بنى عبد الحكم وارد شد گروهى از بنى عبد الحكم و اشهب و ابن قاسم و ابن مواز و ديگران و پس از آن حارث بن مسكين و پسرانش از علم وى گرفتند .\r\n« از آن پس براى ظهور و استيلاء رافضه « 2 » در مصر ، فقه اهل سنّت انقراض يافت و فقه اهل بيت متداول شد و ديگران متفرق گرديدند تا اين كه دولت عبيديّين از رافضه بدست صلاح الدين يوسف بن ايوب از ميان رفت و فقه شافعى به وسيلهء اهل عراق و شام بمصر برگشت و بيش از پيش بازارش رواج يافت و از جمله كسانى كه در سايهء دولت ايّوبى پرورش يافته محيى الدين نووى و عزّ الدين بن عبد السلام\r\n\r\n","description":"","footnote":"\r\n« 1 » على بن عبد القادر طوخى در كتاب « قضاة مصر » گفته است :\r\n« عيسى بن منكدر قاضى مصر بر وى امام ايستاد و بر او بانگ زد و چنين گفت :\r\n« تو بدين شهر در آمدى در حالى كه امرش واحد و رايش واحد بود تا ميان مردم تفرقه افكندى » و بدين گفتهء خود به مخالفت پيروان شافعى با اصحاب مالك اشاره دارد چه مردم مصر پيش از درآمدن شافعى بمصر جز راى مالك فتوى و رايى نمىدانستند » « در اين گفتهء على بن عبد القادر نظر است زيرا مذهب حنفى نيز در نزد مردم مصر شناخته و معروف بوده است .\r\n« 2 » مرادش خلفاء فاطمى و پيروان ايشان است .\r\n","page_name":" 674 ","page_number":718},
  {"content":"\r\n\r\nنيز در شام مشهور گشتند . و ابن رفعه و هم تقىّ الدين بن دقيق العيد و بعد از اينان تقىّ الدين سبكى در مصر اشتهار يافتند تا اين زمان كه سراج الدين بلقينى شيخ الاسلام مصر و اكبر علماء شافعيّه است در مصر و كبير علماء بلكه اكبر علماء است در اين عصر » از هنگامى كه دولت ايّوبى به ترويج مذاهب سنّت در مصر شروع كرد و مدارس براى فقيهان ساخت و ديگر وسائل پيشرفت براى آنان آماده كرد بيش از همهء آنها بمذهب شافعى توجّه و عنايت داشت از اين رو شغل قضا را به اين مذهب كه مذهب رسمى دولت بود اختصاص داد .\r\nسلاطين ايّوبى همه شافعى مذهب بودند مگر معظَّم ابو بكر عيسى بن عادل سلطان شام كه مذهب حنفى مىداشت و فرزندانش از او پيروى كردند .\r\nعيسى بن عادل نسبت بمذهب خويش تعصّب مىورزيد شرحى بر جامع كبير در چند مجلَّد تأليف كرد و بر خطيب بغدادى كه در كتاب « تاريخ بغداد » نسبتهايى به امام ابو حنيفه داده و ردّ كرده است « 1 » .\r\nپس از آن چون دولت بحرى ترك جانشين آن دولت شد و پادشاهان آن دولت نيز شافعى بودند « 2 » عمل قضاء بر همان مذهب استمرار يافت تا اين كه ظاهر بيبرس قضاة چهارگانه را احداث كرد پس هر قاضى اجازه يافت كه به اقتضاى مذهب خود در قاهره و فسطاط عمل كند و نائبان منصوب دارد و شهود احضار كند ليكن به قاضى شافعى اجازه داد كه در سائر بلاد قطر و همهء شهرهاى ديگر هم نائبان برقرار دارد و علاوه بر اين امتياز كه براى شافعى قائل شد نظارت بر مال ايتام و اوقاف را هم به قاضى شافعى اختصاص داد .\r\n\r\n","description":"","footnote":"\r\n« 1 » « از فوائد البهيه » ( مؤلف )\r\n« 2 » سيف الدين قطر كه پيش از بيبرس ولايت داشته حنفى بوده ليكن به واسطهء كوتاهى زمانش در مذهب دولت ، تأثيرى نكرده و سيوطى در « حسن المحاضره » چنان آورده كه جز سيف الدين در ميان ايشان كسى ديگر كه بمذهب شافعى باشد شناخته نشده است » . ( مؤلف )\r\n","page_name":" 675 ","page_number":719},
  {"content":"\r\nپس قاضى شافعى در ميان مذاهب چهارگانه درجهء اول بود و پس از او قاضى مالكى و بعد از مالكى قاضى حنفى و در آخر همه قاضى حنبلى قرار داشت « 1 » كار در دولت چركسى هم به همين قرار بود تا اين كه نوبهء دولت عثمانى رسيد ، ايشان قضاة چهارگانه را از ميان بردند و كار قضا را به حنفى مذهب انحصار دارند زيرا مذهب رسمى اين دولت مذهب حنفى بود چنان كه هنوز هم همين مذهب ، دولتى و رسمى است جز اين كه مذهب شافعى و مالكى به واسطهء سابقهء نفوذ آنها در اهالى و انتشار ميان ايشان به حال خود باقى ماند و بيشتر مردم ريف و صعيد بر اين دو مذهب ثابت ماندند و مذهب شافعى بر مردم ريف كه به نام « وجه بحرى » از آن تعبير مىشود غالب شد و رياست جامع از هر ( كه بزرگترين رياست علماء است ) از سال يك هزار و دويست و هشتاد و هفت به علما شافعى انحصار داشت « 2 » از اين تاريخ شيخ محمد مهدى عباسى كه از علماء حنفى مذهب بود رياست « ازهر » و مقام افتاء را متصدى گرديد و از اين پس به مذهبى از مذاهب انحصار و اختصاص نمىداشت ليكن حنبلى مذهب چون در مصر كم است از ايشان كسى متولى اين مقام نشده است .\r\nاهل شام بيشتر بمذهب اوزاعى بوده‌اند تا اين كه ابو زرعه محمد بن عثمان\r\n\r\n","description":"","footnote":"\r\n« 1 » « از « صبح الاعشى » . و ابن بطوطه گفته است : ترتيب ايشان در مصر در زمان ملك ناصر بتقديم حنفى بر مالكى بوده است و چون برهان الدين بن عبد الحق حنفى به شغل قضاء منصوب شده امراء از ملك ناصر خواسته‌اند كه قاضى مالكى بالاتر از حنفى بنشيند ، چنان كه از پيشتر عادت و معمول همين بوده ، ملك ناصر اين خواست امراء را پذيرفته پس كار بر اين وضع استقرار و استمرار يافته است » ( مؤلف )\r\n« 2 » نخستين كسى را كه از متصديان رياست و شياخت ( كلمه مؤلف است ) « رهر » توانسته‌ايم بشناسيم شيخ محمد خرشى متوفى به سال 1101 بوده و او مذهب مالكى مىداشته است و پس از او شيخ ابراهيم بن محمد برماوى شافعى ( متوفى به سال 1106 ) اين مقام را متصدى شده از آن پس تا سال 1137 به علما مالكى انحصار يافته و بعد از آن به علما شافعى منتقل گرديده است ( مؤلف )\r\n","page_name":" 676 ","page_number":720},
  {"content":"\r\n\r\n\r\n\r\nدمشقى شافعى پس از تصدّى قضاء مصر ، متصدّى قضاء دمشق گرديد و بمذهب شافعى حكم كرد و قضاة بعد از او از وى پيروى كردند .\r\nابو زرعه نخستين كسى است كه مذهب شافعى را به دمشق وارد ساخته است و او چنان معمول مىداشت كه هر كس كتاب مختصر مزنى را حفظ مىكرد صد دينار به آن كس جائزه مىداد . ابو زرعه در سال سيصد و يك ( يا دو ، يا سه ) وفات يافته است .\r\nمقدسى در « احسن التقاسيم » گفته است :\r\n« فقهاء در زمان او ( قرن چهارم ) در كشورشان همه شافعى مذهب بودند و گفته است : « در شام نه داودى مىبينم و نه مالكى » سبكى در « طبقات » و سخاوى در « الإعلان بالتّوبيخ » گفته‌اند كه :\r\n« مذهب شافعى به وسيلهء محمد بن اسماعيل قفّال كبير شاشى متوفّى به سال سيصد و شصت و پنج در ما وراء النّهر انتشار يافت . » مقدسى گفته است كه :\r\n« در اقليم شرق بر بسيارى از شهرها از قبيل شهر شاش و ايلاق و طوس و نسا و ابيورد و غير اينها اين مذاهب غلبه مىداشته است و در هرات و سيستان و سرخس و نيشابور و مرو هم اين مذهب وجود داشته است . . » باز هم گفته است :\r\n« در سيستان و سرخس ميان شافعيّه و حنفيّه تعصّبهايى به ميان مىآمده كه مايهء خونريزيهاى زياد مىشده و به مداخلهء سلطان ، ميان ايشان منجرّ مىگشته است .\r\nو از اقليم ديلم ياد كرده كه اهل قومس بيشتر اهل گرگان و برخى از مردم طبرستان حنفى بوده و باقى ايشان حنبلى و شافعى . و در « بيار » محدّثى يافت نمىشده مگر اين كه شافعى مذهب بوده است .\r\nو از اقليم قور كه « موصل » و « آمد » و غير اين دو از شهرهاى آنست چنين ياد كرده كه شافعى و حنفى در آنجا انتشار داشته و حنبلى نيز در آنجا وجود داشته است و گفته است : بر اقليم كرمان مذهب شافعى غلبه داشته است .\r\n","description":"","footnote":"","page_name":" 677 ","page_number":721},
  {"content":"\r\n\r\n\r\n\r\n« كتاب « الإعلان بالتّوبيخ » آورده كه حافظ عبدان محمد بن عيسى مروزى كسى است كه مذهب شافعى را در مرو و خراسان بعد از احمد بن سيّار ، ظاهر و نمايان ساخته و سبب آن بوده كه ابن سيّار كتب شافعى را به مرو برده و مورد خوش آيند و پسند مردم قرار گرفته پس عبدان برخى از آنها را مطالعه كرده و خواسته است نسخه از روى آنها بر گيرد ابن سيّار نگذاشته است پس ديهى كه داشته فروخته و بمصر رفته پس ربيع و ديگران از اصحاب و شاگردان شافعى را ادراك كرده و كتب شافعى را نسخه برگرفته و ابن سيّار هنوز زنده بوده كه عبدان از مصر به مرو برگشته است .\r\nعبدان در سال دويست و نود و سه ( 293 ه . ق ) وفات يافته است .\r\nباز در همان كتاب آورده است كه :\r\n« ابا عوانه يعقوب بن اسحاق نيشابورى اسفراينى ، صاحب صحيح مستخرج بر مسلم ، نخستين كسى است كه مذهب شافعى و تصنيفات او را با سفر اين برده و از جمله كسانى است كه از ربيع و مزنى علم گرفته و به سال 316 در گذشته است . . » تا آنجا كه آورده است :\r\n« و ابو اسماعيل محمّد بن اسماعيل بن يوسف سلمى ترمذى كسى است كه كتب شافعى را از مصر حمل كرده و اسحاق بن راهويه آنها را براى خود استنساخ نموده و جامع كبير را بر آنها تصنيف كرده و از جمله كسانى است كه از بويطى روايت كرده و به سال دويست و هشتاد ( 280 ) در گذشته است » ابن سريج گفته است : مذهب شافعى در بيشتر آفاق منتشر شده است .\r\nياقوت در معجم البلدان گفته است :\r\n« اهل رى سه طايفه بوده‌اند : شافعى كمتر و حنفى بيشتر و سواد اعظم ايشان شيعه مذهب بوده است پس ميان سنّى و شيعه عصبيّت و جدال به ميان آمد و شافعى و حنفى بر شيعه چيره گشت و در نتيجهء جنگهاى زياد و طولانى ، شيعه نابود گرديد پس از آن ميان حنفى و شافعى جدال و تعصب رخ داد و شافعى با كمى عدّه بر حنفى پيروز گرديد پس محله هاى شيعه و حنفى خراب شد و محله شافعى كه كوچكترين\r\n","description":"","footnote":"","page_name":" 678 ","page_number":722},
  {"content":"\r\n\r\nمحله هاى رى بود بر جا ماند و كسى از شيعه و حنفيّه نماند مگر اين كه مذهب خويش را پنهان مىداشت » همو در موضع سخن گفتن از ساوه ، كه ميان رى و همدان است ، چنين آورده است :\r\nاهل ساوه سنّى و شافعى مذهب بوده‌اند و نزديك ساوه ديهى به نام آوه بوده كه مردم اين ده شيعهء امامى بودند و ميان اين دو گروه تعصّب بوقوع پيوست » در كتاب « الكامل » تأليف ابن اثير ، در حوادث سال پانصد و نود و پنج ( 595 ) چنين آورده است :\r\n« در اين سال غياث الدين ، فرمانرواى غزنه و برخى از شهرهاى خراسان ، كه مذهب « كرّاميّه » مىداشت اين مذهب را ترك گفت و بمذهب شافعى گراييد و اين كار را سبب آن بود كه شخصى به نام فخر مبارك شاه ، كه در بسيارى از علوم و فنون دست داشت و به پارسى هم شعر مىگفت ، نزد غياث الدّين مىبود پس شيخ وجيه الدّين ابو الفتح ، محمد بن محمود مرورودى ، را كه فقيهى شافعى مذهب بود به نزد وى برد وجيه الدّين ، مذهب شافعى را براى غياث الدين توضيح داد و فساد مذهب كرّاميّه را مدلَّل و روشن ساخت پس غياث الدّين بمذهب شافعى در آمد و براى شافعيّه مدارسى ساخت و مسجدى هم در غزنه براى ايشان بنا نهاد و در بارهء ايشان همه گونه عنايت مىداشت . كرّاميّه را از اين پيش آمد بد آمد و در صدد برآمدند كه وجيه الدّين را آزار رسانند ليكن از عهدهء اين كار برنيامدند .\r\n« نقل است كه : چون غياث الدين و برادرش شهاب الدين در خراسان به پادشاهى رسيدند به ايشان گفته شد : كه مردم در تمام شهرها كرّاميّه « 1 » را تحقير مىكنند و خوار مىشمارند پس بهتر اين كه شما مذهب ايشان را ترك گوييد از اين رو پيروى آن مذهب را رها ساخته و بمذهب شافعى گرويدند . از برخى نقل شده كه شهاب الدّين حنفى مذهب بوده است .\r\nچنان كه از اين پيش گفتيم ، اهل بغداد بيشتر ايشان مذهب حنفى مىداشتند\r\n\r\n","description":"","footnote":"\r\n« 1 » اين نسبت است به محمد بن كرام سيستانى متوفى به سال دويست و پنجاه و پنج ( 255 ) . در ضبط « كرام » اختلاف است : به قولى بكسر كاف ، يا فتح آن ، و با تخفيف راء ، و به قولى ديگر بفتح كاف و با تشديد راء است . محمد بن كرام در عقائد ، صاحب مذهبى است معروف .\r\nمقريزى در « خطط » او را در مسائل فقه نيز صاحب مذهبى منفرد دانسته از جمله اين كه مسافر را براى نماز خوف دو تكبير كافى است و گزاردن نماز را در جامهء آلوده و فرو رفته در نجاست جائز و صحيح دانسته و عبادات را بىقصد و بدون نيت درست شمرده و گفته است : همان نيت مسلمان بودن براى همهء عبادات كافى است\r\nاز آن چه مقريزى آورده دانسته مىشود كه محمد را در فروع ، عقائد و آرائى خاص و مذهبى مخصوص بوده و از اينجا معنى انتقال غياث الدين از مذهب محمد بن كرام بمذهب شافعى معلوم مىگردد . ( مؤلف )\r\n","page_name":" 679 ","page_number":723},
  {"content":"\r\nپس شافعيّه كه كثرتى هم داشت با آنان به مزاحمت پرداخت و با اين كه مذهب رسمى دولت ، مذهب حنفى بود برخى از خلفاء از مذهب شافعى پيروى مىكردند چنان كه متوكَّل ، خليفه عبّاسى ، مذهب شافعى مىداشت و همو نخستين خليفه است كه بمذهب شافعى در آمده و آن مذهب را داشته است .\r\nحسن بن محمّد زعفرانى از جمله راويان قديم است كه از شافعى روايت داشته‌اند و هم از كسانى است كه مذهب شافعى را در بغداد نشر داده و به سال دويست و شصت ( 260 ) در گذشته است .\r\nسخاوى در كتاب « الإعلان بالتّوبيخ » گفته است :\r\n« ربيع بن سليمان در سال دويست و چهل ( 240 ) به حجّ رفت ، در مكَّه با ابو على حسن بن محمد زعفرانى ملاقات كرد . پس از سلام و جواب ربيع گفت :\r\n« اى ابو على تو در مشرق و من در مغرب اين علم ، يعنى علم شافعى را نشر مىدهيم و رايج مىسازيم » منظور ربيع از مغرب كه در سخن آورده مصر است زيرا مصر در مغرب بغداد قرار دارد .\r\n","description":"","footnote":"","page_name":" 680 ","page_number":724},
  {"content":"\r\nسبكى در طبقات گفته است .\r\n« بنى ابى عقامه كسانى هستند كه خدا به وسيلهء ايشان مذهب شافعى را در تهامه منتشر ساخته است » اينست آن چه ما را از انتشار اين مذهب در مصر و بلاد شرق اطلاع حاصل است و امّا مغرب چون مذهب مالكى بر آنجا غلبه مىداشت مذهب شافعى را در آنجا نفوذى نمىبود به طورى كه مقدسى در « احسن التقاسيم » چنان پنداشته كه در سائر بلاد مغرب ، تا حدود مصر ، كسى اين مذهب را نمىشناخته و همو يك بار با بعضى از مردم مغرب در مسأله و موضوعى مذاكره داشته و قول شافعى را آورده آن شخص او را نشناخته و گفته است : « شافعى كيست ؟ همانا اهل شرق را ابو حنيفه پيشوا و امام بوده و مردم مغرب را مالك » مقدسى گفته است :\r\n« اصحاب مالك را ديدم كه شافعى را مبغوض داشتند و مىگفتند : شافعى علم را از مالك گرفته و از آن پس با او به مخالفت پرداخته است » و در بارهء قيروان گفته است :\r\n« در آنجا مذهبى جز مذهب حنفى و مالكى نيست و اين دو گروه را با هم الفتى است شگفت انگيز به طورى كه هيچ عصبيّت و نزاعى ميان ايشان وجود ندارد » و در بارهء اندلس گفته است :\r\n« جز مذهب مالك در اندلس مذهبى نيست و اگر بر حنفى مذهب يا شافعى مذهبى دست يابند او را از اندلس بيرون مىكنند » ابن اثير در « الكامل » گفته است :\r\n« يعقوب بن يوسف بن عبد المؤمن فرمانرواى مغرب و اندلس پس از اين كه بمذهب « ظاهريّه » تظاهر كرد در روزهاى واپسين زندگانى خود بمذهب شافعى مائل گرديد و از علماء اين مذهب براى برخى از بلاد ، قاضى معيّن و منصوب كرد »\r\n","description":"","footnote":"","page_name":" 681 ","page_number":725},
  {"content":"\r\n\r\nبيشتر از شافعيان در اصول عقائد از مذهب ابو الحسن اشعرى پيروى مىكنند .\r\nتاج سبكى در « طبقات » گفته است :\r\n« غالب شافعيّه بمذهب اشعرى هستند و استثنائى در آن نيست مگر كسانى از شافعيان كه خدا آنان را از نظر انداخته كه به تجسّم يا اعتزال چسبيده و از گروه مجسّمه و معتزله گرديده‌اند »\r\n","description":"","footnote":"","page_name":" 682 ","page_number":726},
  {"content":"\r\n\r\n4 - مذهب حنبلى\r\nاين مذهب به امام احمد بن « 1 » حنبل شيبانى ، رضى الله عنه ، كه به سال يك صد و شصت و چهار ( 164 ) در بغداد متولد شده و در سال دويست و چهل و يك ( 241 ) در همان جا وفات يافته است ، انتساب دارد .\r\nبرخى گفته‌اند : احمد حنبل در مرو تولَّد يافته و در شيرخوارگى ببغداد برده شده است « 2 » .\r\nاين مذهب چهارمين مذهب از مذاهب چهارگانهء معموله ميان اهل سنّت است .\r\nاحمد از خواصّ اصحاب و شاگردان شافعى بوده ، علم از او گرفته و هماره با وى مصاحبت مىداشته تا اين كه شافعى بمصر رفته است .\r\nمذهب حنبلى در بغداد پديد آمده و از آنجا به ديگر بلاد راه يافته و در آن بلاد شيوع يافته ليكن نه به اندازهء شيوع مذاهب ديگر .\r\nابن فرحون در كتاب « الدّيباج » گفته است :\r\n« و امّا مذهب احمد بن حنبل در بغداد ظاهر گشته پس از آن در بسيارى از شهرهاى\r\n\r\n","description":"","footnote":"\r\n« 1 » حنبل جد احمد است و پدر او به نام محمد است .\r\n« 2 » ياقوت در معجم البلدان ( ذيل كلمهء رزيق ) چنين آورده است : « الرزيق نهر بمرو و عليه محلة كبيرة و فيها كانت دار احمد بن حنبل » و در ذيل « مرو الشاهيجان » چنين گفته است « و قد اخرجت مرو من الاعيان و علماء الدين و الاركان ما لم يستخرج مدينة مثلهم منهم احمد بن محمد بن حنبل الامام و سفيان بن سعيد الثورى\r\nو اسحاق بن راهويه و عبد اللَّه بن المبارك و غيرهم » .\r\n","page_name":" 683 ","page_number":727},
  {"content":"\r\n\r\n\r\nشام انتشار يافته و هم اكنون ( يعنى قرن هشتم ) رو بضعف نهاده است . » ابن خلدون گفته است :\r\n« و امّا احمد بن حنبل چون مذهبش از اجتهاد به دور است و در استفاده از روايات و اخبار و معاضدت آنها با يكديگر اصالت و رسوخ دارد پيروانش كم مىباشند و بيشتر ايشان در شام و عراق هستند و اين پيروان از همه مردم ، سنّت و روايت حديث را بيشتر حفظ دارند » ظهور اين مذهب در مصر بتأخير افتاده و تا قرن هفتم در آنجا به خوبى ظاهر نشده است . سيوطى علَّت اين تأخير ظهور كامل آن را در كتاب « حسن المحاضره » چنين گفته است :\r\n« عدّهء حنبلى مذهب در مصر بسيار كم است و من جز در قرن هفتم و قرون بعد از آن در مصر خبرى از ايشان نشنيده‌ام و آن بدين جهت است كه امام احمد ، رضى الله عنه ، در قرن سيّم بوده و مذهب او در خارج عراق جز در قرن چهارم بارز و نمايان نگرديده و در اين قرن بر كشور مصر عبيديّون سلطنت و حكمروايى مىداشته‌اند و پيشوايان مذاهب سه گانه را كه در مصر مىزيسته‌اند به كشتن و بيرون كردن از ميان برداشته و مذهب رفض و شيعه را به جاى آن مذاهب گذاشته‌اند و تا اواخر قرن ششم نفوذ آنان بر مصر باقى و بر جا بوده است از اين وقت پيشوايانى از ديگر مذاهب بمصر بازگشته‌اند و چنان كه معلوم است نخستين كسى كه از حنابله بمصر آمده حافظ عبد الغنى مقدسى صاحب كتاب « العمده » بوده است » مقريزى در كتاب « خطط » چنين آورده است :\r\n« مذهب حنبلى و هم مذهب حنفى ، را از زمان دولت ايّوبى در مصر آوازه و نامى نبود و جز در اواخر ايّام اين دولت آن مذهب در مصر اشتهار نيافت » از آن هنگام به بعد در زمان قاضى عبد الله بن محمّد بن عبد الملك جحاوى ، كه در سال هفتصد و سى و هشت ( 738 ) قاضى قضاة حنابله بوده ، و چنان كه در كتاب\r\n","description":"","footnote":"","page_name":" 684 ","page_number":728},
  {"content":"\r\n\r\n« السّبل الوابلة « 1 » » گفته شده ، به سال هفتصد و شصت و نه ( 769 ) در گذشته ، انتشار آن مذهب رو به فزونى نهاده است .\r\nمقدسى گفته است : مذهب حنبلى در قرن چهارم در بصره و در اقليم اقور و در ديلم و رحاب و شوش ، از اقليم خوزستان ، موجود بوده و در بغداد اين مذهب و هم مذهب شيعه غلبه مىداشته‌اند .\r\nو همو در طىّ گفتگو از مصر گفته است : در زمان او در مصر فتوى طبق مذهب فاطمى مىبوده ليكن سائر مذاهب هم در فسطاط وجود مىداشته و آشكار بوده است .\r\nو باز همو گفته است : « كرّاميّه » را در آنجا محلَّه ، و معتزله و حنبليّه را عدّه و جمعيّتى است .\r\nمىگوييم : انتشار مذهب حنبلى در بسيارى از كشورها بهر وضع و حالى كه باشد آن چه مسلَّم است اينست كه پيروان و مقلَّدان آن مذهب در هر عصرى كم بوده‌اند .\r\nو به همين مطلب اشاره مىكند خفاجى در كتاب « الرّيحانة » در ترجمهء زين الدين محمّد انصارى خزرجى با اين سخن خود :\r\n« خزرجى در فقه بمذهب احمد بن حنبل تفقّه كرده است چه آن كه اين مذهب بر خواستاران آسان و شيرين و خوش بيان است « و للنّاس فى ما يعشقون مذاهب » و پيروان اين مذهب در هر عصر اقلّ قليل هستند و كرام چنينند چنان كه شاعر گفته است :\r\n\r\nيقولون لي قد قلّ مذهب احمد\r\nو كلّ قليل فى الأنام ضئيل\r\nفقلت لهم مهلا غلطتم بزعمكم\r\nألم تعلموا : انّ الكرام قليل ؟\r\n\r\n\r\n","description":"","footnote":"\r\n« 1 » كتاب « السبل الوابلة على ضرائح الحنابلة » تأليف محمد بن حميد مكى است كه خود او هم در طبقات آنان است . ( مؤلف )\r\n","page_name":" 685 ","page_number":729},
  {"content":"\r\n\r\n\r\n\r\nو ما ضرّنا انّا قليل و جارنا\r\nعزيز ، و جار الاكثرين ذليل »\r\n\r\nهيچ نشنيده‌ايم كه اين مذهب بر ناحيه و جايى غلبه يافته باشد مگر بر بغداد در قرن چهارم كه در حدود سال سيصد و بيست و سه ( 323 ) كار اين مذهب در آنجا بالا گرفته و سخت رواج يافته و مگر بر بلاد نجد در اين زمان « 1 » .\r\nابن اثير در حوادث سال سيصد و بيست و سه ( 323 ) گفته است :\r\n« در اين سال كار حنابله عظمت يافت و شوكت ايشان قوت گرفت و چنان قدرتى يافتند كه به خانه هاى عامّه و منازل سركردگان مىرفتند و اگر نبيذ در آنجا مىديدند بر خاك مىريختند و اگر با مغنّيه بر مىخوردند او را به باد كتك مىگرفتند و ابزار غنايش را مىشكستند و در بيع و شراء مردم مداخله مىكردند و بر همراه بودن مردان با زنان و يا كودكان اعتراض مىكردند و حتى اگر از كسى از اين همراهان مىپرسيدند و او پاسخ نمىداد و معرّفى نمىكرد او را مىزدند و به نزد رئيس پليس و داروغه اش مىبردند و به فحشا او گواهى مىدادند ! « با اين اعمال خود ، بغداد را بهم زدند و فتنه و آشوب به پا كردند پس بدر خرشنى كه در آن زمان صاحب شرطه بود ( رئيس پليس و شهربانى ) روز دهم جمادى الآخرة سوار شد و در دو سوى بغداد در ميان اصحاب ابو محمّد بريهارى حنبلى بانگ در داد كه نبايد دو تن از ايشان در يك جا فراهم آيند و نبايد در مذهب خويش به مناظره پردازند » تا آنجا كه گفته است :\r\n« اين دستور و فرمان هم ، چارهء كار نكرد بلكه فتنه و آشوب حنابله رو به فزونى نهاد به طورى كه به مردمان كورى كه در مساجد ماوى گزيده بودند استظهار كردند و ايشان را وادار ساختند كه چون كسى از پيروان شافعى بر ايشان مىگذشت كوران را بر او مىآغاليدند تا با عصاهايى كه در دست داشتند او را تا سر حدّ مرگ مىزدند ، پس راضى ، خليفهء عباسى ، توقيع و فرمانى مبنى بر نكوهش و ناپسندى كارهاى حنابله صادر كرد و اين\r\n\r\n","description":"","footnote":"\r\n« 1 » و در اين زمان بر بلاد حجاز نيز .\r\n","page_name":" 686 ","page_number":730},
  {"content":"\r\n\r\nفرمان بر ايشان خوانده شد . » تا آخر آن چه ابن اثير گفته است .\r\nترديدى نيست كه اين فتنه انگيزيها و آشوبگريها ناشى از تعصّب عوامّ مردم بوده است و بسيارى از اوقات هم به مسائل اعتقادى ، مربوط و راجع است كه اصحاب اين مذهب به آنها متفرّد هستند و ديگران با آنان در آن عقائد مخالف .\r\nتاج سبكى در « طبقات » گفته است :\r\n« بيشتر فضلاء حنبلى از پيشينيان ايشان ، اشعرى مذهب بوده و كسى از آنان از عقيدهء اشعرى خارج نبوده مگر كسى كه به اهل تجسيم ( مجسّمه ) پيوسته است و در اين گروه حنابله از غير ايشان بيشترند »\r\n","description":"","footnote":"","page_name":" 687 ","page_number":731},
  {"content":"\r\nخاتمه\r\nمذاهب چهارگانه با زمان پيش مىآمد و ديگر مذاهب اهل تسنّن رو به اندراس مىنهاد تا قرن هفتم رسيد و غلبهء آن چهار مذهب كامل و تمام گرديد و فقهاء بوجوب پيروى از آن چهار مذهب فتوى دادند پس ديگر مذاهب اهل تسنّن به كلى مندرس شد و از ميان رفت مگر بقايايى از مذهب « ظاهرى » كه تا قرن هشتم در برخى از بلاد بر جا ماند و از آن پى به اندراس گراييد .\r\nمقريزى گفته است :\r\n« چون سلطنت بملك ظاهر بيبرس بندقدارى رسيد چهار قاضى براى مصر « 1 » و قاهره معيّن كرد : شافعى و مالكى و حنفى و حنبلى . و از سال ششصد و شصت و پنج ( 665 ) كار بر اين تعيين قرار يافت به طورى كه در همه كشورهاى اسلامى جز اين چهار مذهب و عقيدهء اشعرى مذهبى معروف و عقيده‌اى مشهور باقى نماند .\r\n« در همهء كشورهاى اسلامى براى اهل اين مذاهب ، مدارس و كاروانسراها و خانقاه و زاويه ها ساخته شد و با هر كس كه جز يكى از اين چهار مذهب را مىداشت سخت گيرى و دشمنى به عمل مىآمد به طورى كه شهادت وى پذيرفته نبود و به مقام قضاء نائل نمىشد و از تصدّى خطابه و امامت و تدريس محروم و ممنوع مىشد . فقيهان تمام كشورهاى اسلامى در تمام شهرها در طول اين مدت بوجوب پيروى و تقليد از اين\r\n\r\n","description":"","footnote":"\r\n« 1 » مراد از مصر ، « فسطاط » مىباشد كه از قاهره جدا بوده و بعد بدان اتصال يافته و از توابع آن گرديده و هم اكنون بعنوان « مصر عتيقه » شناخته و خوانده مىشود .\r\n( مؤلف )\r\n","page_name":" 688 ","page_number":732},
  {"content":"\r\n\r\n\r\nچهار مذهب و حرام بودن تقليد از ديگر مذاهب ، فتوى دادند و تا امروز كار بر همين منوال و همين قرار است » بىگمان مقريزى اين سخن را به لحاظ جمهور مسلمين گفته و گر نه مذهب « اباضيّه » هميشه در بلاد خودشان شرقا و غربا متداول و معمول بوده و هست و همچنين فقه شيعه در ايران و در ديگر كشورها از آن پيروى و طبق آن عمل شده و مىشود .\r\nاين گفتهء مقريزى « و عقيدهء اشعرى » هم مورد نظر و محل تأمّل است زيرا حنفى - مذهبان در اصول عقائد از عقيدهء « ماتريدى » پيروى دارند مگر اين كه مراد مقريزى از اشعرى بودن ايشان همان معنى باشد كه سبكى اراده داشته و از اين پيش آن را بيان كرديم و گويا مقريزى از اين كه به حنابله ، با اين كه عقيدهء خاصّ دارند ، توجّه و اعتناء نكرده ، به واسطهء كمى افراد ايشان بوده است چنان كه از اين پيش گفتيم .\r\nبايد اين بحث را خاتمه دهيم به ياد آورى اندازهء انتشار اين مذاهب در اين زمان در ميان جمهور اهل اسلام و در اين باره چون مدارك عربى كم است ناچار به مصادر و مآخذ فرنگيان استناد مىكنيم . پس به استناد اين مدارك و مآخذ مىگوييم :\r\nهم اكنون بر مغرب اقصى و بر الجزاير و بر تونس و بر طرابلس مذهب مالكى غالب است چنان كه در اين بلاد جز عدهء كمى حنفى مذهب نيست كه ايشان از بقاياى خانواده هاى ترك و بيشترشان در تونس هستند و افراد خاندان امارت در تونس از ايشان است و از اين رو در مركز تونس كار قضا را حنفيان با شركت مالكيان تصدّى دارند و ليكن در ديگر شهرهاى تونس تنها قاضيان مالكى شغل قضا را متصدّى هستند . و در مركز تونس دو مفتى بزرگ است : يكى حنفى مذهب كه به لقب « شيخ الاسلام » خوانده مىشود و بر همه تقدّم و رياست معنوى دارد و ديگرى مالكى مذهب كه در درجهء دوم قرار دارد و بطور مساهله و مسامحه هم اكنون لقب « شيخ الاسلام » را بر او نيز اطلاق مىكنند .\r\nو با همه كمى پيروان مذهب حنفى عادت بر اين جارى گشته و معمول چنين است\r\n","description":"","footnote":"","page_name":" 689 ","page_number":733},
  {"content":"\r\n\r\nكه نيمى از مدرّسان « جامع زيتونه » از علماء حنفى مذهب باشند و نيم ديگر از مالكيان حنفى مذهبان به اين امتياز از آن جهت رسيده‌اند كه خاندان سلطنتى در آنجا پيرو مذهب حنفى مىباشند .\r\nبر مصر مذهب شافعى و مالكى غلبه دارد نخست در « ريف » و دوم در صعيد و سودان . و پيروان مذهب حنفى در آنجا بسيارند و مذهب رسمى دولت همين مذهب است چنان كه در فتوى و قضا هم از اين مذهب پيروى مىشود . و عدهء پيروان مذهب حنبلى در اينجا بسيار كم است .\r\nو بر بلاد شام مذهب حنفى غلبه دارد و شايد نيمى از اهل تسنّن در شام حنفى و يك چهارم شافعى و يك چهارم ديگر حنبلى مذهب باشند .\r\nو بر فلسطين در درجهء اول مذهب شافعى غالب است و پس از آن مذهب حنبلى است و بعد مذهب حنفى و در آخر مذهب مالكى .\r\nو بر عراق حنفى غلبه دارد و شافعى در عراق در درجه دوم است . مالكى و حنبلى هم در آنجا وجود دارد .\r\nو بر تركان عثمانى و مردم آلبانى و ساكنان بلاد بالكان مذهب حنفى غالب است .\r\nو بر بلاد كردنشين و هم بر بلاد ارمينيه ، كه مسلمين آنجا از نژاد تركمانى يا از ريشهء كردى هستند مذهب شافعى غالب است .\r\nاهل تسنّن در ايران بيشتر شافعى و كمتر حنفى هستند .\r\nدر بلاد افغانستان حنفى مذهب غلبه دارد و شافعى و حنبلى كم است .\r\nو بر تركستان غربى كه بخارا و خيوه را شاملست مذهب حنفى غلبه دارد و ليكن بر تركستان شرقى كه به نام « چين » نيز ناميده شده شافعى غالب بوده پس از آن به كوشش علماء كه از بخارا به آن جا مىرفته‌اند مذهب حنفى غلبه يافته است .\r\nبر بلاد قفقاز و بلاد مجاور آن ، مذهب حنفى غلبه دارد ليكن مذهب شافعى نيز در آنجا موجود است .\r\n","description":"","footnote":"","page_name":" 690 ","page_number":734},
  {"content":"\r\nبر بلاد هند مذهب حنفى غالب است و پيروان اين مذهب در آنجا نزديك به چهل و هشت ميليون ( 000 ، 000 ، 48 ) و پيروان مذهب شافعى قريب يك ميليون ( 000 ، 000 ، 1 ) به حساب آمده‌اند . اهل حديث و آثار در هند بسيارند و هم مذاهب ديگر نيز در آنجا وجود دارد كه از ذكر آنها صرف نظر كرديم .\r\nمسلمين جزيرهء سرنديب ( سيلان ) و جزائر فيليپين و جاوه و جزائر مجاور آن شافعى هستند و همچنين مسلمين سيام ليكن در سيام حنفى مذهب هم كمى وجود دارد و اينان از هند به سيام رفته‌اند .\r\nمسلمين هند و چين بمذهب شافعى هستند و همچنين مسلمين استراليا مذهب شافعى دارند .\r\nدر برازيل از ولايات متحدهء امريكا نزديك بيست و پنج هزار ( 000 ، 25 ) حنفى مذهب وجود دارد . در ديگر بلاد امريكا ، كه قريب يك صد و چهل هزار مسلم در آنجا هست ، مذاهب فقهى مختلف است .\r\nبر حجاز شافعى و حنبلى غالب است و حنفى و مالكى هم در شهرهاى حجاز موجود است .\r\nاهل نجد بمذهب حنبلى و اهل عسير بمذهب شافعى هستند و اهل تسنّن از مردم يمن و عدن و حضرموت نيز مذهب شافعى دارند . گاهى در نواحى عدن حنفى مذهب يافت مىشود .\r\nبر مردم عمان مذهب « اباضيّه » غلبه دارد ليكن از حنبلى و شافعى هم خالى نيست بر قطر و بحرين مذهب مالكى غالب است و حنبلى مذهب هم در اين دو شهر يافت مىشود و اينان كسانى هستند كه از نجد به اين جا در آمده‌اند .\r\nبر اهل تسنّن كه در احساء هستند مذهب حنبلى و مالكى غالب است .\r\nو بر مردم كويت مذهب مالكى غلبه دارد و الله اعلم . »\r\n","description":"","footnote":"","page_name":" 691 ","page_number":735},
  {"content":"\r\nترجمهء كتاب مختصر و مفيد دانشمند متتبّع تيمور پاشا به پايان رسيد . لازم است نسبت به قسمت خاتمهء كتاب تيمور پاشا اين مطلب ياد آورى شود كه اين كتاب پيش از دو جنگ جهانى اوّل و دوم نوشته شده بوده ليكن پس از اين دو جنگ اوضاع و احوال بلاد اسلامى و عدّه نفوس پيروان مذاهب و بطور كلى عدهء نفوس مسلمين جهان تغيير كرده است و با همهء اينها مذاهب چهار گانه از لحاظ غلبهء در هر كشور كه او ياد كرده تقريبا به نسبتى كه ياد كرده باقى مانده است .\r\n","description":"","footnote":"","page_name":" 692 ","page_number":736},
  {"content":"\r\n13 ترجمهء مختصرى از ائمهء چهار مذهب\r\nپيشوايان فقهى اهل سنّت\r\nچنان به نظر مىآيد كه مناسب ، بلكه لازم است ، براى زيادت اطلاع و بصيرت باحث از ادوار فقه و فاحص در اوضاع و تحوّلات آن ، كه به وسيلهء پيشوايان فقهى تحقّق يافته ، آن پيشوايان بيشتر شناخته شوند پس در همين موضع در بارهء هر يك از اين امامان چهار گانه ، كه مؤسّس اين چهار مذهب هستند ، و هم در بارهء داود بن علىّ ظاهرى اصفهانى ، كه مذهب « ظاهرى » را تأسيس كرده و از پيشوايان به نام بوده و هم در بارهء محمّد بن جرير طبرى مورّخ و مفسّر و دانشمند مشهور ، كه او نيز مذهبى خاصّ در فقه داشته ، و امام آن مذهب بشمار آمده شمّه‌اى بعنوان ترجمهء حال آورده شود و زان پس از شاگردان و اصحاب بزرگ و به نام ايشان كه مبيّن و مقوّم و مروّج اين مذاهب بوده و مقامى شامخ در فقاهت بمذهب خود داشته و مبدأ تحقيق و مرجع تنقيح مذهب و مصدر تأليف و افتاء و ملاذ و ملجأ پيروان شده‌اند يادى به ميان آيد .\r\nپس در اينجا نخست ترجمه‌اى از پيشوايان چهار مذهب ، به همان ترتيب كه در كتاب « نظرة تاريخيّة » آورده و نقل شد ، يعنى از لحاظ تقدّم و تأخّر تاريخى ، به قرار زير ياد مىگردد :\r\n","description":"","footnote":"","page_name":" 693 ","page_number":737},
  {"content":"\r\n1 - ابو حنيفه 150 2 - مالك 179 3 - شافعى 204 4 - احمد حنبل 241 و بعد از آن ترجمهء دو پيشواى ديگر ، داود بن علىّ و ابن جرير طبرى به همان ترتيب تقدّم زمان وفات آورده مىشود :\r\n1 - داود 290 2 - طبرى 310 و آنگاه از مشاهير اصحاب و شاگردان فقهى آن پيشوايان ، به اختصار ، يادى به ميان مىآيد و در پايان اين قسمت ، بحث و گفتگو از چگونگى تحوّل و ادوار فقه بحسب آن چه در ميان اهل سنّت پديد آمده و مذاهب مختلف را بوجود آورده پايان مىيابد و گفتگو و فحص از ادوار و شئون فقه در مذهب شيعه كه مقصود اصلى و هدف اساسى از فراهم آوردن اين اوراق است آغاز مىگردد بمشيّة الله و عونه .\r\n","description":"","footnote":"","page_name":" 694 ","page_number":738},
  {"content":"\r\n\r\nپيشوايان چهار گانهء اهل سنّت\r\n- 1 - ابو حنيفه 80 - 150\r\nابو اسحاق ، كه ابو حنيفه را در طىّ ياد كردن فقيهان تابعى طبقهء چهارم از فقهاء كوفه آورده ، به اين مضمون گفته است :\r\n« ابو حنيفه نعمان بن ثابت بن زوطى بن ماه ( رض ) مولى تيم الله بن ثعلبه به سال هشتاد ( 80 ) متولَّد شده و در ماه رجب يا شعبان از سال يك صد و پنجاه ( 150 ) ، به سنّ هشتاد سال ، در گذشته است .\r\n« شافعى گفته است :\r\nمالك را پرسيدند : آيا ابو حنيفه را ديده‌اى ؟ پاسخ داده است : آرى مردى را ديدم كه اگر در بارهء اين ستون سخن مىگفت تا ثابت كند كه آن از زر است از عهده برمىآمد و حجّت به پا مىداشت .\r\n« باز هم شافعى ( رض ) گفته است :\r\n« هر كس حديث صحيح بخواهد بايد از مالك بگيرد و كسى كه جدل بخواهد بر او است كه ابو حنيفه را ببيند و كسى كه خواستار تفسير باشد شايسته است از مقاتل ابن سليمان فرا گيرد . و هم گفته است : هر كس بخواهد در فقه متبحّر و ماهر گردد او بر ابو حنيفه عيال است .\r\n« ابو حنيفه فقه را از حمّاد بن ابى سليمان ، راويهء ابراهيم ، گرفته و زمان چهار صحابى : انس بن مالك و عبد الله بن ابى اوفى انصارى و ابو طفيل ، عامر بن وائله و سهل بن سعد ساعدى را ادراك كرده و با گروهى از تابعان مانند شعبى ، و نخعى\r\n","description":"","footnote":"","page_name":" 695 ","page_number":739},
  {"content":"\r\nو علىّ بن حسين و جز اينان همزمان بوده ، ليكن از هيچ كدام از آنان ، علمى فرا - نگرفته است » خطيب بغدادى در تاريخ خود ( جلد 13 ) ترجمهء ابو حنيفه را تحت عناوين زير همه را به اسناد ، به تفصيل و تطويل ( قريب صد صفحه ) آورده است :\r\n1 - نام و نسب و مولد ابو حنيفه .\r\n2 - ذكر خواستن ابن هبيره تصدّى قضا را از ابو حنيفه و امتناع وى از آن .\r\n3 - آمدن ابو حنيفه ببغداد و مرگش در آنجا .\r\n4 - صفت ابو حنيفه و ذكر سال ولادتش .\r\n5 - ذكر خبر شروع ابو حنيفه به نظر در علم .\r\n6 - مناقب ابو حنيفه .\r\n7 - گفته هاى اشخاص در بارهء فقاهت ابو حنيفه .\r\n8 - سخنان در بارهء عبادت و ورع ابو حنيفه .\r\n9 - اقوال در جود و سماحت و حسن عهد ابو حنيفه .\r\n10 - آن چه در بارهء وفور عقل و فطانت و تلطَّف او گفته شده .\r\n11 - آن چه در بارهء « ايمان » ابو حنيفه گفته شده .\r\n12 - رواياتى كه در بارهء مخلوق بودن قرآن از ابو حنيفه حكايت شده .\r\n13 - رأى ابو حنيفه در بارهء خروج بر سلطان .\r\n14 - اقوال و افعال شنيع و ناستوده كه از ابو حنيفه حكايت شده .\r\n15 - آن چه علماء در نكوهش و ذمّ راى ابو حنيفه و در تحذير از او گفته‌اند ( اين آخرين عنوان و طولانىترين آنها است كه خطيب آورده است ) .\r\nاز مطالبى كه خطيب زير هر يك از عناوين بالا آورده به همان ترتيب كه او آورده نمونه را چند فقره در اين اوراق آورده مىشود :\r\nخطيب پس از اين كه ابو حنيفه را به عبارت : « النّعمان بن ثابت ابو حنيفة التّيمى امام اصحاب الرّأى و فقيه اهل العراق » عنوان كرده و گفته است : انس بن مالك را\r\n","description":"","footnote":"","page_name":" 696 ","page_number":740},
  {"content":"\r\n\r\n( از اصحاب ) و عطاء بن ابى رباح و ابو اسحاق سبيعى « 1 » و حمّاد بن ابى سليمان ( تا شانزده تن كه نام برده - از تابعان - ) و غير اينان را ديده و ابو يحيى حمّانى و هيثم ابن بشير و عبد الله بن مبارك و وكيع بن جراح و ابو يوسف قاضى و محمد بن حسن شيبانى ( تا چهارده تن كه نام برده ) و گروهى ديگر از او روايت كرده‌اند و اقوال مختلفى در نام و نام پدر و محلّ تولَّد او ( كابل و بابل و ترمذ و انبار و نساء ) نقل كرده به اسناد از نوهء او ، اسماعيل بن حمّاد بن ابى حنيفه ، اين مضمون را آورده است « 2 » .\r\n« من اسماعيل پسر حمّاد پسر نعمان پسر ثابت پسر نعمان پسر مرزبان از « ابناء » آزاد و آزادهء ايران هستم . به خدا سوگند هر گز ما بنده نبوده‌ايم . نيايم به سال هشتاد ولادت يافته و پدرش ثابت او را به نزد علىّ بن ابى طالب برده و او كودكى بوده پس على در حق او و ذريّه اش دعا كرده و بركت خواسته و ما را اميد است كه خدا آن دعا را از على ( ع ) در بارهء ما اجابت كرده باشد » نعمان بن مرزبان ، پدر ثابت همان است كه در روز نوروز يا مهرگان براى على ( ع ) فالوذج ( نوعى حلوا ) برده و على ( ع ) گفته است « نوروزنا - يا - مهرجونا كلّ يوم » آن چه در زير عنوان دوم آورده بدين خلاصه است كه :\r\nابن هبيره كه از طرف مروان ، آخرين خليفهء اموى ، والى عراق بوده است\r\n\r\n","description":"","footnote":"\r\n« 1 » « بفتح السين المهملة و كسر الباء الموحدة و بعدها ياء معجمة باثنتين من تحتها ساكنة و فى آخرها عين مهملة ، هذه النسبة إلى سبيع و هو بطن من همدان و هو السبيع بن\r\nو بالكوفة محلة معروفة يقال لها السبيع لنزول هذه القبيلة فيها ، و المشهور بهذه النسبة جماعة منهم ابو اسحاق عمرو بن عبد اللَّه بن على السبيعي ولد سنة تسع و عشرين فى خلافة عثمان . راى عليا و ابن عباس و من الصحابة مات سنة سبع و عشرين و مائة » ( اللباب )\r\n« 2 » خطيب از قول عمر بن حماد بن ابو حنيفه نسبت را چنين آورده « ابو حنيفة نعمان بن ثابت بن زوطى » و معروف هم همين بوده است و زوطى را پسر « ماه » ياد كرده‌اند .\r\n","page_name":" 697 ","page_number":741},
  {"content":"\r\n\r\nابو حنيفه را خواسته كه شغل قضا ( يا تصدّى بيت المال « 1 » ) را به پذيرد و او نپذيرفته پس امر كرده است ده روز هر روز ده تازيانه بر او زده‌اند كه به پذيرد باز هم سر باز زده و امتناع كرده است .\r\nبرخى هم گفته‌اند : ابو جعفر ، منصور ، او را از كوفه ببغداد خواسته تا به كار قضا بپردازد و او امتناع ورزيده است .\r\nآن چه در زير عنوان سيّم آورده خلاصه اش اينست كه :\r\n« ابو جعفر ، منصور ، خليفهء عباسى ، او را ببغداد احضار كرده تا شغل قضا را عهده دار شود و او امتناع كرده خليفه سوگند ياد كرده كه بايد به پذيرد او سوگند ياد كرده كه نمىكند خليفه دوباره سوگند ياد كرده كه بايد به پذيرد او باز هم سوگند ياد كرده كه نمىپذيرد . ربيع ، حاجب خليفه ، كه آنجا ايستاده بوده ، ابو حنيفه را گفته است : مگر نمىبينى خليفه سوگند ياد مىكند ؟ گفته است : خليفه بر دادن كفّارهء سوگندهاى خود از من بر كفّاره دادن تواناتر است و نپذيرفته پس خليفه او را به زندان افكنده است .\r\n« بعد از چند روز او را خواسته باز هم خليفه را جواب ردّ داده و گفته : من قضا را صالح نيستم . خليفه گفته : دروغ مىگويى . ابو حنيفه گفته است : خليفه خود به سود من حكم داد و ناصالح بودن مرا براى اين شغل تصديق كرد . چه اگر من چنان كه خليفه گفت دروغ گو باشم قضا را صالح نيستم ، و اگر راست مىگويم و صلاحيت ندارم باز هم صالح نيستم .\r\n« خليفه دستور داده دوباره او را به زندان برگردانده‌اند و در زندان مرده است و به قولى بعد از مباحثهء با منصور و تهديد منصور او را به تازيانه زدن ، پذيرفته و دو روز هم متصدّى اين شغل شده و در روز سيم كه مردى مسگر ترافع را با ديگرى به نزد او آمده و موضوع مرافعه دو درهم و چهار دانگ بوده و مسگر را سوگند لازم افتاده ابو حنيفه\r\n\r\n","description":"","footnote":"\r\n« 1 » خطيب از قول حكم بن هشام ثقفى در طى تعريف از ابو حنيفه چنين آورده است ( جلد 13 - صفحه 351 - ) : « و اراده سلطاننا على ان يتولى مفاتيح خزائنه او يضرب ظهره فاختار عذابهم على عذاب اللَّه »\r\n","page_name":" 698 ","page_number":742},
  {"content":"\r\n\r\nاز جيب خود « مدّعى به » را به « مدّعى » داده و بعد از آن مريض شده و پس از شش روز در گذشته و در « مقام خيزران » دفن شده است » .\r\nبرخى هم گفته‌اند منصور او را براى تصدّى كارى غير از قضاء احضار كرده بوده است . چنان كه برخى گفته‌اند پس از اين كه ببغداد آورده شده پانزده روز زنده بوده و به او زهر خورانده‌اند و در سال يك صد و پنجاه ( 150 ) به سن هفتاد سالگى مرده است .\r\nخلاصهء آن چه زير عنوان چهارم آورده چنين است :\r\nابو حنيفه خوشرو ، خوش جامه ، خوشبو ، خوش محضر ، با كرم بوده و با برادران و ياران به مواسات رفتار مىكرده ، مردى چهار شانه ، ميانه اندام ، گفتارش از همه بهتر و آهنگش از همه شيرينتر و بخواست خود از همه آگاهتر بوده . عمر بن حمّاد ، نوهء ابو حنيفه در وصف نياى خود گفته است :\r\nهمانا او بلند بالا ، گندم گون ، خوش هيئت ، خوش لباس بود و عطر بسيار به كار مىبرد چنان كه هنگامى كه از خانه بيرون مىآمد پيش از اين كه ديده شود از بوى خوشى كه مىداشت شناخته مىشد » از داود بن عليّه نقل شده كه سال ولادت ابو حنيفه را سال شصت و يك ( 61 ) دانسته و مرگ او را در سال يك صد و پنجاه ( 150 ) و بيشتر سال ولادتش را هشتاد ( 80 ) و همه وفاتش را به سال يك صد و پنجاه دانسته‌اند .\r\nدر زير عنوان پنجم خلاصهء سخن خطيب چنين است :\r\nابو حنيفه گفته است :\r\n« چون خواستم راه تحصيل علم پيش گيرم علوم را به نظر مىآوردم و از عواقب و نتائج يكايك مىپرسيدم . برخى مىگفتند : قرآن بياموزم .\r\n« پرسيدم هر گاه قرآن بياموزم و آن را حافظ شوم چه بهره و عاقبتى خواهد داشت ؟\r\nپاسخ دادند : در مسجد مىنشينى و كودكان و نوباوگان از تو قرآن مىآموزند و زمانى دراز نمىگذرد كه در ميان ايشان كسى بر مىخيزد كه از تو حافظتر ( يا با تو برابر ) است پس رياست تو از ميان مىرود .\r\n","description":"","footnote":"","page_name":" 699 ","page_number":743},
  {"content":"\r\n\r\n« گفتم : اگر حديث بشنوم و بنويسم بدان حدّ كه در جهان كسى بيشتر از من حديث حفظ نداشته باشد ؟\r\n« گفتند : چون پير و ضعيف گردى و حديث گويى و جوانان و كودكان دورت را بگيرند ايمن از اين نخواهى بود كه اشتباهى كنى و غلطى گويى پس ترا به دروغگويى نسبت دهند و ننگى براى تو و اعقابت باشد .\r\n« گفتم : مرا به اين علم هم نيازى نيست .\r\nآنگاه با خود گفتم : علم نحو را فرا مىگيرم . پس ، از پايان فرا گرفتن نحو و عربيّت پرسيدم .\r\n« گفتند : معلَّم مىشوى و مىنشينى و درس مىگويى و حد اكثر استفاده ات ، دو يا سه دينار خواهد بود .\r\n« گفتم : اين علم را هم عاقبتى مطلوب نيست .\r\n« باز گفتم : از شعر اگر دنبال كنم به طورى كه كسى از من شاعرتر يافت نشود چه خواهد شد ؟\r\n« پاسخ گفتند : كه كسى را مدح مىكنى به تو چيزى مىبخشد يا مر كوبى مىدهد يا خلعتى ارزانى مىدارد و اگر به تو چيزى ندهد و از صله و جائزه محرومت دارد او را هجو مىكنى پس به قذف محصّنات و هتك محترمات كشانده مىشوى .\r\n« گفتم : اين نيز سودى ندارد و نيازى بر نمىآورد .\r\n« گفتم : اگر علم كلام را دنبال كنم عاقبت چه خواهد بود ؟\r\n« گفتند : كسى كه اين علم را فرا گيرد ، سخنان زشت مردم به او توجّه مىيابد و زنديق خوانده مىشود پس اگر گرفتار مردم شوى ترا مىكشند و اگر از دست ايشان جان بدر برى هماره ، مورد سرزنش و نكوهش خواهى بود .\r\n« گفتم : اگر فقه بياموزم ؟\r\n« گفتند : مردم از تو سؤالات خواهند كرد و فتوى خواهى داد و كار قضا را به تو خواهند داد گر چه هنوز جوان باشى .\r\n","description":"","footnote":"","page_name":" 700 ","page_number":744},
  {"content":"\r\n\r\n« گفتم پس در همهء علوم ، علمى سودمندتر از فقه نيست پس آن را ملازم شدم و آموختم .\r\nابو حنيفه در آغاز كار خود علم نحو را مىخواسته و در آن به كار قياس پرداخته و مىخواسته است استاد فن گردد ليكن قياس او فسادش نمايان بوده فى المثل مىگفته است : قلب و قلوب و كلب و كلوب . به او مىگفته‌اند : كلب و كلاب است نه كلوب .\r\nپس آن علم را واگذاشته و علم فقه را برگزيده و به قياس دست يازيده و از علم به خوبى بهره مند گرديده است .\r\nبارى از ابو حنيفه پرسيده شده كه هر گاه كسى سر مرد ديگرى را با سنگ بشكند حكم آن چيست ؟ پاسخ داده : خطا است و بر او چيزى نيست به طورى كه « لو انّه حتّى يرميه بأبا قيس ! لم يكن عليه شىء » و مىگفته است : مردم را چه شده كه آيهء از سورهء يوسف را غلط قرائت مىكنند ؟ گفته‌اند : كدام آيه ؟ گفته است : * ( « لا يَأْتِيكُما طَعامٌ تُرْزَقانِه » ) * پرسيده‌اند : درست آن چه گونه است ؟ گفته است : « ترزقانه » ! از ابو حنيفه نقل شده كه گفته است : « من علم كلام را فرا گرفتم و در آن به مقامى و الا و قابل اشاره رسيدم و نزديك حلقهء درس حماد بن ابى سليمان مىنشستم . روزى زنى آمد و از من راجع بطلاق سنّت ، سؤالى كرد و من جواب را ندانستم از او خواستم حمّاد را از مسأله بپرسد و پاسخ را براى من بياورد او مسأله را پاسخ داده و زن مرا از آن خبر داد من با خود گفتم : مرا بعلم كلام نيازى نيست پس به حلقهء حمّاد نشستم و از او مىشنيدم و گفته هايش را حفظ مىكردم و چون فردا درس را بازگو مىكرد شاگردان غلط حفظ مىكردند و من درست . حمّاد گفت : كسى جز ابو حنيفه نبايد در صدر حلقه و در برابر من بنشيند . ده سال حال بدين منوال گذشت حبّ رياست بر من چيره شد گفتم از درس حمّاد كناره گيرم و براى خود مجلس درسى ( حلقه ) تشكيل دهم . پس روزى به هنگام عشاء به اين قصد از خانه بيرون رفتم چون به مسجد رسيدم و او را در مجلس خودش ديدم خوشم نيامد كه از او كناره گيرم پس رفتم و در آن حلقه نشستم قضا را در آن شب خبر مرگ يكى از خويشاوندان حمّاد بوى رسيد كه در بصره مرده و مالى\r\n","description":"","footnote":"","page_name":" 701 ","page_number":745},
  {"content":"\r\n\r\nبه جا گذاشته و وارثى جز حمّاد ندارد حمّاد مرا گفت : به جاى وى بنشينم . اندكى از رفتن او گذشت كه مسائلى بر من وارد شد كه از حمّاد نشنيده بودم پس آنها را پاسخ مىگفتم و پاسخ را مىنوشتم دو ماه بر اين وضع گذشت و حمّاد برگشت مسائل مزبوره را كه در حدود شصت مسأله بود ، بر وى عرضه داشتم در چهل مسأله مرا موافق بود و در بيست مسأله مخالف پس با خود سوگند ياد كردم كه تا او زنده است از او جدا نشوم و با او بودم و از او استفاده كردم تا در گذشت ( هيجده سال از حماد استفاده كرده ) .\r\nخلاصهء آن چه در زير عنوان ششم به اسناد آورده نخست حديثى است از ابو هريره از پيغمبر ( ص ) كه ابو حنيفه را به نام نعمان و كنيهء ابو حنيفه ياد كرده و سه بار گفته است « هو سراج أمّتي » . خطيب خود گفته است : « قلت : و هو حديث موضوع » آنگاه اقوالى از ديگران : ابن عيينه و عبد الله بن مبارك و ابو بكر بن عياش و جز اينان در بارهء منقبت ابو حنيفه آورده از جمله عبد الله مبارك كه گفته است « كان ابو حنيفة آية « 1 » » پس كسى پرسيده است : « فى الشّرّ يا ابا عبد الرّحمن او فى الخير ؟ » عبد الله با تندى گفته است : « يقال : غاية فى الشّر و آية ، فى الخير » پس اين آيه را تلاوت كرده * ( « وَجَعَلْنَا ابْنَ مَرْيَمَ وَأُمَّه آيَةً » ) * .\r\nدر زير عنوان هفتم كه نسبت به عناوين سابق تفصيلى بيشتر داده شده ، سخنانى در بارهء فقاهت ابو حنيفه از اشخاصى زياد مانند مالك بن انس و ابن جريج و عبد الله بن مبارك و مسعر بن كدام و معمر و ابو جعفر رازى و فضيل بن عياض و ابو يوسف و سفيان بن عيينه و محمّد بن كثير و شافعى و ديگر كسانى از اين قبيل به اسناد آورده كه برخى از آنها ابو حنيفه را از لحاظ علمى به اعتبار خودش ، و فى حدّ نفسه ، معرّفى مىكند و برخى به اعتبار مقايسه اش با علماء ديگر از قبيل ثورى و بصرى .\r\nاز قبيل قسم اوّل : نقل از شافعى است كه گفته است :\r\n\r\n","description":"","footnote":"\r\n« 1 » شايد از اطلاق كلمهء « آيه » بر ابو حنيفه باب اطلاق آن به صورت مضاف ، بر علماء فقه در زمانهاى بعد افتتاح شده باشد .\r\n","page_name":" 702 ","page_number":746},
  {"content":"\r\n\r\n« از مالك بن انس پرسيده شد كه ابو حنيفه را ديده‌اى ؟ مالك گفت : آرى ، مردى را ديدم كه اگر با تو بخواهد در بارهء اين ستون سخن گويد و ثابت كند كه از زر است از عهده بر مىآيد و حجّت بر آن اقامه مىكند » .\r\nو گفتهء عبد الله بن مبارك است كه :\r\n« من عابدترين و پارساترين و داناترين و فقهيترين مردم را ديده‌ام امّا اعبد ايشان عبد العزيز بن رواد و اورع آنان فضيل بن عياض ، و اعلم ، سفيان ثورى و افقه مردم ، ابو حنيفه است » .\r\nو هم گفتهء شافعى است « النّاس عيال على ابى حنيفة فى الفقه » و از قبيل قسم دوم است آن چه از عبد الله مبارك به اين مضمون آورده است :\r\n« هر گاه « اثر » شناخته باشد و نظر و رأى در آن ، مورد نياز باشد پس رأى از آن مالك و سفيان و ابو حنيفه است و ابو حنيفه احسن و ادقّ ايشان است در فطانت و عميقتر است در فقاهت پس افقه اين سه ، ابو حنيفه است » و آن چه از ابن داود آورده كه گفته است :\r\n« اذا اردت الآثار - او قال : الحديث ، و احسبه قال : و الورع - فسفيان و اذا اردت تلك الدّقائق فأبو حنيفة » و از خود ابو حنيفه آورده كه يحيى بن ربان گفته است : « يا اهل البصرة أنتم اورع منّا و نحن افقه منكم » نضر بن محمّد گفته است :\r\n« قتاده به كوفه وارد شد و به خانه ابو برده فرود آمد روزى از خانه بيرون شد گروهى زياد دورش را گرفته بودند . گفت :\r\nسوگند به خدايى كه جز او خدايى نيست امروز هيچ كس از من چيزى نخواهد پرسيد مگر اين كه پاسخ او را بگويم . پس ابو حنيفه به پا خاست و گفت : يا ابا الخطَّاب چه مىگويى در بارهء مردى كه سالها از زن خود غائب شده و زن گمان برده كه شوهرش مرده پس شوهرى ديگر گرفته در اين ميان شوهر اول برگشته در بارهء مهر آن زن\r\n","description":"","footnote":"","page_name":" 703 ","page_number":747},
  {"content":"\r\n\r\nچه مىگويى ؟ آنگاه به يارانش گفته است : اگر حديثى را روايت كند دروغ مىگويد و اگر به نظر و رأى خود پاسخى دهد خطا مىكند .\r\nقتاده گفته است : راستى چنين مسأله‌اى واقع شده ؟ ابو حنيفه گفته است : نه .\r\nقتاده گفت : پس چرا چيزى را كه وقوع نيافته از من مىپرسى ؟\r\nابو حنيفه پاسخ داد : ما پيش از اين كه بلاء در رسد خود را براى آن آماده مىسازيم تا هنگامى كه پيش آيد دخول در آن و خروج از آن را بدانيم .\r\nقتاده گفت : سوگند به خدا من در بارهء حلال و حرام چيزى به شما نخواهم گفت مرا از تفسير بپرسيد » باز ابو حنيفه به پا خاست و آيه‌اى را پرسيد و اشكالى كرد و قتاده پاسخ نتوانست و سوگند ياد كرد كه از تفسير هم به آنان حديث نگويد و گفت : مرا از مسائل مختلف فيه ميان علما بپرسيد اين بار هم ابو حنيفه به پا خاست و پرسيد : آيا تو مؤمن هستى ؟ پاسخ داد : آرى . در اين باره هم ابو حنيفه بر قتاده اشكالى كرد كه او پاسخ نتوانست پس به حال خشم برخاست به خانه رفت و سوگند ياد كرد كه هيچ ايشان را حديثى نگويد « 1 » .\r\nابو يوسف ، شاگرد ابو حنيفه مريض شده ابو حنيفه به هنگام عيادت ابو يوسف ، كه بيمارى او زياد سخت بوده ، استرجاع كرده و اين جمله را گفته است : آرزو داشتم كه بعد از من تو براى مسلمين بمانى و اگر تو بميرى علمى زياد با تو خواهد مرد چون ابو يوسف بهبودى يافته اين گفتهء ابو حنيفه را بوى باز گفته‌اند . او مقام خود را بالا دانسته و مردم هم بوى توجّه پيدا كرده پس خود مجلس فقهى تشكيل داده و به تدريس نشسته و به درس ابو حنيفه نرفته ابو حنيفه سبب غيبت او را از شاگردان پرسيده گفته‌اند : او خود مجلس درسى فقهى دارد و به تدريس نشسته .\r\nابو حنيفه مردى را كه شايسته مىدانسته گفته است : به مجلس يعقوب ، ابو يوسف ، برو\r\n\r\n","description":"","footnote":"\r\n« 1 » اين قضيه در كتاب « الغدير » ( جزء 16 صفحه 188 ) بنقل از صفحه 156 كتاب « الانتقاء » تأليف ابو عمرو صاحب « الاستيعاب » بروايت از موسى بن هارون حمال نيز با اندك اختلافى ، در برخى از كلمات ، هم آورده شده است .\r\n","page_name":" 704 ","page_number":748},
  {"content":"\r\n\r\nو از او بپرس كه : « هر گاه كسى جامه به گازر برد كه آن را به يك درهم گازرى كند پس از چند روز كه براى گرفتن جامه مراجعه كند گازر انكار كند پس از چند روز ديگر كه دوباره از او جامهء خود را بخواهد جامه را گازرى كرده به او پس دهد آيا او را مزد گازرى كردن هست يا نه ؟ پس اگر يعقوب گفت : او را اجرت هست . بگو خطا كردى و اگر بگويد : نيست . باز هم بگو خطا كردى .\r\nآن مرد به نزد يعقوب رفت و مسأله را پرسيد . ابو يوسف گفت : او را اجرت بايد داده شود . گفت خطا كردى ! ابو يوسف ساعتى به انديشه فرو رفت و آنگاه گفت :\r\nاجرت ندارد . باز گفت : خطا كردى .\r\nابو يوسف بر فور از جا برخاست و به نزد ابو حنيفه شتافت . ابو حنيفه گفت : ترا به اين جا نياورده مگر مسأله گازرى . گفت : آرى چنين است .\r\nپس ابو حنيفه گفت : سبحان الله ! كسى مجلسى درست كرده كه در دين خدا سخن گويد و نشسته تا مردم را فتوى دهد و اين است مقدار علم او كه نمىتواند يك مسأله از مسائل اجاره را جواب دهد .\r\nابو يوسف درخواست كرد كه مسأله را بوى بياموزد .\r\nابو حنيفه گفت : اگر جامه را بعد از غصب ، گازرى كرده او را مزدى نيست چه او جامه را براى خود شسته و اگر پيش از غصب بوده او را اجرت هست چه اين كار را براى صاحب جامه انجام داده است . . » از حسن بن زياد لؤلؤى نقل كرده كه :\r\n« زنى ديوانه به نام امّ عمران در كناسهء كوفه نشسته مىبوده مردى از آنجا گذشته و با آن زن سخن گفته پس زن ، او را « يا ابن الزّانيين » خوانده قضا را ابن ابى ليلى ، قاضى ، آنجا بوده و اين كلام را شنيده و دستور احضار آن زن را به مسجد داده و چون حاضر شده دو حدّ بر وى اجراء كرده يكى براى پدر و ديگرى براى مادر آن مرد .\r\nچون اين قضيه به ابو حنيفه برده شده گفته است : ابن ابى ليلى در اين كار شش خطا كرده : حدّ را در مسجد جارى ساخته با اين كه حدود نبايد در مساجد اقامه شود ،\r\n","description":"","footnote":"","page_name":" 705 ","page_number":749},
  {"content":"\r\n\r\n\r\n\r\nزن را ايستاده حدّ زده با اين كه زنان را نشسته بايد حدّ زده شود ، براى پدر يك حدّ و براى مادر حدّى ديگر زده با اين كه اگر كسى چندين تن را با هم قذف كند يك حدّ دارد ، و ميان دو حدّ جمع كرده با اين كه بايد ميان آنها فاصله مىداد تا رنج حدّ نخست تخفيف يابد ، و ديوانه را حدّ زده با اين كه بر ديوانه حدّى نيست ، و براى پدر و مادر كه حاضر نبوده ، و ادّعايى بر زن نكرده‌اند حدّ جارى كرده است .\r\n« ابن ابى ليلى چون از گفتهء ابو حنيفه آگاه شده شكايت او را به امير برده است و ابو حنيفه از فتوى ممنوع و محجور گرديده و مدتى بر اين حال بوده تا اين كه . . » در زير عنوان هشتم كثرت عبادت و نماز خواندن او را آورده و نقل كرده كه « كان يحيى اللَّيل بقراءة القرآن فى ركعة ! ! ثلاثين سنة » و باز به اسناد از اسد ابن عمر آورده كه « صلَّى ابو حنيفة فى ما حفظ عليه صلاة الفجر بوضوء صلاة العشاء أربعين سنة فكان عامّة اللَّيل يقرأ جميع القرآن فى ركعة واحدة . . » ابو يوسف گفته است با ابو حنيفه مىرفتيم . مردى به ديگرى گفت : اين ابو حنيفه است كه شبها را احياء مىدارد و نمىخوابد ابو حنيفه چون اين سخن بشنيد گفت : « و الله لا يتحدّث عنّى بما لا افعل ، فكان يحيى اللَّيل . . » در زير عنوان نهم مطالبى از معاملات ابو حنيفة و جمع ارباح آنها و تفريق ارباح در حوائج اشياخ محدّثين و اقوات و كسوه و ديگر حوائج ايشان آورده و در ذيل آن ، حكايت همسايهء كفشدوز را كه به اين خلاصه است نقل كرده :\r\n« مردى كفشگر در كوفه ، ابو حنيفه را همسايه بود . همهء روز را كار مىكرد و چون شب مىشد گوشت يا ماهى مىگرفت و آن را مىپخت يا بريان مىكرد و به مىگسارى مىپرداخت و چون سرش از باده گرم مىشد به آواز مىخواند :\r\n\r\nاضاعونى و أيّ فتى اضاعوا\r\nليوم كريهة و سداد ثغر « 1 »\r\n\r\n\r\n","description":"","footnote":"\r\n« 1 » « اما سداد القارورة و سداد الثغر بالكسر لا غير و اما قولهم : فيه سداد من عوز و أصيبت به سدادا من عيش ما تسد به الخلة بفتح السين و كسرها و الكسر افصح » ( صراح اللغة ) براى چگونگى ضبط اين كلمه حكايتى ميان مأمون خليفهء عباسى و ميان نضر بن شميل رخ داده كه ابن خلكان و دميرى و ديگران آن را آورده‌اند در آن شكايت ، نضر بحديث على ( ع ) از پيغمبر ( ص ) به اين عبارت « اذا تزوج الرجل ، المرأة لدينها و جمالها فهو سداد من عوز » كه آن را بكسر خوانده استناد كرده است .\r\n","page_name":" 706 ","page_number":750},
  {"content":"\r\n\r\nپيوسته اين آواز را مىداشت تا خواب بر وى چيره مىشد و مىخوابيد .\r\nابو حنيفه كه در خانهء خود به نماز مىبود اين آواز را مىشنيد .\r\nشبى چند گذشت كه ابو حنيفه آوازى نشنيد پرسيد چه پيش آمده ؟ گفتند :\r\nچند شب است عسس آن مرد را گرفته و به زندان افكنده است .\r\nابو حنيفه بامداد فردا بر استر خويش سوار شد و از امير كوفه اذن ملاقات خواست و امير احترام او را دستور داد و چون بر او در آمد خود نيز سخت گراميش داشت و حاجت را پرسيد . ابو حنيفه گرفتارى همسايه را گفت و آزادى او را خواست امير فرمود به احترام ابو حنيفه همهء كسانى را كه آن شب به زندان افتاده‌اند رها سازند . چنين كردند ابو حنيفه سوار شد وبرگشت و كفشدوز هم پياده روانه شد .\r\nابو حنيفه چون به منزل رسيد به نزد همسايه رفت و گفت : « يا فتى أضعناك ؟ » جوان همسايه پاسخ داد : نه بلكه حفظ كردى و مراعات نمودى خدايت براى اين حفظ جوار و رعايت حق همسايه ، پاداش نيك دهاد . آنگاه جوان توبه كرد و به گذشته باز نگشت » در زير عنوان دهم از اشخاصى مانند سفيان ثورى سخنانى از اين قبيل « ادركت النّاس فما رأيت احدا اعقل . . من ابى حنيفة » آورده و حكاياتى هم مناسب با اين عنوان نقل كرده است از جمله :\r\n« منصور ، خليفهء عباسى ، ابو حنيفه را خواسته ربيع ، حاجب منصور ، كه با ابو حنيفه دشمنى مىداشته گفته است ابو حنيفه با جدّت ، عبد الله بن عباس ، مخالفت مىكند چه او گفته است : هر گاه كسى سوگندى ياد كند و پس از يكى دو روز استثناء\r\n","description":"","footnote":"","page_name":" 707 ","page_number":751},
  {"content":"\r\n\r\n\r\nبر آن وارد سازد جائز است و ابو حنيفه مىگويد : استثناء بايد به سوگند متّصل باشد و گر نه جائز نيست . ابو حنيفه گفت : يا امير المؤمنين ربيع را گمان چنان است كه ترا بر گردن سپاهيانت بيعتى نيست چه ايشان سوگند ياد مىكنند و چون به خانهء خود باز مىگردند استثناء بر آن وارد مىآورند پس سوگندهاى آنان باطل مىگردد . منصور خنديد و ربيع را گفت : متعرّض ابو حنيفه مشو .\r\nچون ابو حنيفه بيرون شد ربيع ، وى را گفت : مىخواستى خون مرا بريزى ؟\r\nگفت : نه ، تو ريختن خون مرا آهنگ كرده بودى ليكن من هم تو و هم خودم را نجات دادم » در زير عنوان يازدهم راجع به « ايمان » و « ارجاء » و « خلق قرآن » و « جهمى بودن ابو حنيفه » سخنانى زياد از اين قبيل آورده :\r\n« مردى در مسجد الحرام از ابو حنيفه پرسيده است كه اگر بگويد شهادت مىدهم كه كعبه حق است ليكن نمىدانم كعبه همين خانهء مكه است يا جايى ديگر ؟ ابو حنيفه پاسخ داده است كه « مؤمن حقّا » و از اين قبيل كه از ابو يوسف پرسيده شده است « أكان ابو حنيفة مرجئا ؟ » جواب داده است « نعم » باز سؤال شده « أكان جهميّا » در جواب باز هم گفته است « نعم » پس ابو يوسف را پرسيده‌اند « فاين أنت منه ؟ » در پاسخ گفته است :\r\n« انّما كان ابو حنيفة مدرّسا فما كان من قوله حسنا قبلناه و ما كان قبيحا تركناه عليه » خطيب گفته است : ما را در اين شكى نيست كه ابو حنيفه در « وعيد » با معتزله مخالف است چه ابو حنيفه « مرجى » است و هم در خلق افعال با ايشان مخالف است چه او اثبات « قدر » مىكند .\r\nو باز اين مضمون را گفته است :\r\n« و امّا قول بخلق قرآن ، گفته شده است كه ابو حنيفه را اين مذهب نبوده ليكن مشهور اينست كه او اين را مىگفته و توبه داده شده است . . ابو يوسف گفته است\r\n","description":"","footnote":"","page_name":" 708 ","page_number":752},
  {"content":"\r\n« شش ماه با ابو حنيفه مناظره كردم تا در آخر گفت : « من قال القرآن مخلوق فهو كافر » ! سخنانى زياد هم در زير عنوان دوازدهم آورده كه ابو حنيفه قرآن را مخلوق دانسته و حتى به اسناد نقل كرده كه سلمة بن عمرو قاضى بر منبر گفته است :\r\n« لا رحم الله ابا حنيفة فانّه اوّل من زعم انّ القرآن مخلوق » و از شريك بن عبد الله قاضى كوفه نقل كرده كه گفته است :\r\n« انّ ابا حنيفة استتيب من الزّندقة مرّتين » و از سفيان ثورى كه گفته است :\r\n« استتبت ابا حنيفة من الكفر مرّتين » و به اين مفاد ( استتابهء از زندقه - يا كفر - يك بار و دو بار ) از اشخاص زياد نقل كرده است .\r\nو در زير عنوان سيزدهم به اسناد از اوزاعى ( از طرق مختلف ) و عبد الله بن مبارك و ابو اسحاق فزارى و ابو عوانه و سفيان ثورى و ابو يوسف اين مفاد را كه ابو حنيفه « رأى به خروج » و « راى به سيف » مىداشته آورده است . ابو عوانه مىگفته است « كان ابو حنيفة مرجئا يرى السّيف » .\r\nابو اسحاق فزارى اين مضمون را گفته است :\r\n« از عراق خبر مرگ برادرم كه با ابراهيم بن عبد الله طالبى خروج كرده بود به من رسيد به كوفه رفتم گفته شد كه او پيش از خروج و كشته شدن ، با سفيان ثورى و ابو حنيفه مشاوره كرده نزد سفيان رفتم و از او پرسيدم كه برادرم از او استفتاء كرده ؟\r\nگفت : آرى نزد من آمد و از من فتوى خواست . گفتم : تو چه فتوى دادى ؟ پاسخ داد بوى گفتم : من نه ترا به خروج مىگويم و نه از آن نهيت مىكنم .\r\n« پس به نزد ابو حنيفه رفتم و گفتم شنيده‌ام برادرم ترا استفتاء كرده گفت : آرى گفتم : او را چه فتوى دادى ؟ گفت : به خروج ، فتوى دادم . من به او رو كردم و گفتم :\r\n« لا جزاك الله خيرا » گفت : راى من اينست . من حديثى از پيغمبر ( ص ) در ردّ اين راى خواندم گفت : اين خرافه است ! » سعيد بن سالم گفته است : « به قاضى القضاة ابو يوسف گفتم : اهل خراسان مىگويند\r\n","description":"","footnote":"","page_name":" 709 ","page_number":753},
  {"content":"\r\n\r\nابو حنيفه جهمى مرجئ است . او به من گفت : راست مىگويند « و يرى السّيف ايضا » من گفتم : پس تو چرا چنين به او پيوسته‌اى ؟ گفت : ما نزد او مىرفتيم و او بما فقه درس مىداد و ما او را در دين خود تقليد نمىكرديم » در زير عنوان چهاردهم اقوالى كه حاكى است از بىاعتنايى ابو حنيفه به اخبار و آثار و جرأت و جسارت او بر مخالفت احاديث و اقاويل پيغمبر ( ص ) به اسناد از كسانى مانند يوسف بن اسباط و ابو اسحاق فزارى و على بن عاصم و بشر بن مفضّل و عبد الوارث و يحيى بن آدم و سفيان بن عيينه و فضل بن موسى سينانى « 1 » و وكيع و حماد بن سلمة و ابو عوانه و اضراب اينان آورده .\r\nاز جمله ، در زير اين عنوان ، به اسناد از يوسف بن اسباط ، اين مضمون را نقل كرده است :\r\n« ابو حنيفه چهار صد حديث را - يا بيشتر - بر پيغمبر ردّ كرده كه از آن جمله پيغمبر ( ص ) گفته « للفرس سهمان و للرّجل سهم » و ابو حنيفه گفته است : من سهم بهيمه را بيشتر از سهم مؤمن قرار نمىدهم ! و از آن جمله پيغمبر و اصحابش بدنه ها را اشعار كرده‌اند و ابو حنيفه گفته است « الإشعار مثلة » و پيغمبر ( ص ) گفته است :\r\n« البيّعان بالخيار ما لم يفترقا » و ابو حنيفه گفته است : « اذا وجب البيع فلا خيار » و پيغمبر ( ص ) هر گاه مىخواست به سفرى بيرون رود ميان زنان خود قرعه\r\n\r\n","description":"","footnote":"\r\n« 1 » ابن اثير در « اللباب » سينانى را بكسر سين مهمله و سكون ياء آخر حروف و نونى پيش از الف و نونى ديگر بعد از آن ضبط كرده و اين نسبت را به « سينان » از ديههاى مرو گفته و ابو عبد اللَّه فضل بن موسى را مشهور و منسوب بدانجا آورده و گفته است : فضل در سن و علم از اقران عبد اللَّه مبارك است . از اعمش و ابو حنيفه روايت دارد و اسحاق بن راهويه از او روايت مىكند . فضل به سال يك صد و پنجاه ( 150 ) ولادت و به سال يك صد و نود و يك ( 191 ) يا نود و دو وفات يافته است . ابن اثير قضيه‌اى در بارهء انتقال فضل از سينان بديه ديگرى به نام « راما شاه » آورده كه عبرت را مراجعه به آن بىجا نيست » .\r\n","page_name":" 710 ","page_number":754},
  {"content":"\r\n\r\n\r\nمىافكند اصحاب همچنين مىكردند و ابو حنيفه گفته است « القرعة قمار » .\r\n« و هم ابو حنيفه گفته است : لو ادركنى النّبيّ ( ص ) و ادركته لأخذ بكثير من قولى ! ! و هل الدّين الَّا الرّأى الحسن ؟ » بشر بن مفضّل گفته است : ابو حنيفه را از نافع از ابن عمر حديث كردم كه پيغمبر گفته است : « البيّعان بالخيار ما لم يتفرّقا » گفت : « هذا رجز » عبد الوارث گفته است : در مكَّه بودم ابو حنيفه هم آنجا بود نزد او رفتم نفرى چند نزد او بودند مردى چيزى پرسيد ابو حنيفه پاسخ داد : آن مرد گفت : پس روايت عمر بن خطاب چيست ؟ ابو حنيفه گفت : آن گفتهء شيطان است . من به تعجب گفتم :\r\nسبحان الله ! . مردى به من گفت : از اين گفته تعجب مىكنى همانا از اين پيش مردى آمد و مسأله‌اى پرسيد و چون پاسخ شنيد روايتى حديث كرد و ابو حنيفه را گفت : با اين روايت پيغمبر چه مىگويى ؟ گفت : « هذا سجع » يحيى بن آدم گفته است : بر ابو حنيفه اين حديث « الوضوء نصف الإيمان » را خواندند . گفت : « لتتوضّأ مرّتين حتّى تستكمل الايمان » سفيان بن عيينه اين مضمون را گفته است :\r\nهيچ كس را از ابو حنيفه بر خدا جريتر نديدم : روزى مردى از اهل خراسان نزد او آمد و گفت : صد هزار مسأله آورده‌ام كه مىخواهم آنها را از تو بپرسم . گفت بياور .\r\nآيا كسى با جراتتر از اين شنيده‌ايد ؟ ! عطاء بن سائب برايم گفت كه : ابن ابى ليلى مىگفت يك صد و بيست تن صحابى را از انصار ادراك كردم كه اگر يكى از ايشان را مسأله‌اى مىپرسيدند به ديگرى حوالت مىداد و او به ديگرى و همين گونه تا بأوّل باز مىگشت و اگر يك كدام از ايشان پاسخى مىداد با ترس و لرز مىبود و اين - ابو حنيفه - مىگويد : صد هزار مسأله را بياور ! آيا كسى را جريتر از او شنيده‌ايد ؟ .\r\nخطيب به اسناد از محمّد بن زيد واسطى آورده كه دو شعر زير را از احمد بن معذّل انشاء كرده است :\r\n","description":"","footnote":"","page_name":" 711 ","page_number":755},
  {"content":"\r\n\r\n\r\nان كنت كاذبة الَّذى حدّثتنى\r\nفعليك اثم ابى حنيفة أو زفر\r\nالمائلين إلى القياس تعمّدا\r\nو الرّاغبين عن التّمسّك بالخبر\r\n\r\nدر زير عنوان پانزدهم ( آن چه علماء در ذمّ « رأى » ابو حنيفه و تحذير از آن گفته‌اند ) كه آخرين عناوين و شايد مفصّلترين آنها است باز هم از سفيان ثورى و مالك بن انس و شافعى و احمد بن حنبل و سفيان بن عيينه و محمد بن سلمة و شريك بن عبد الله و اوزاعى و ابن عون و ابو عوانه و زفر و عبد الله بن مبارك و قيس بن ربيع و حتى خود ابو حنيفه و گروهى ديگر از علماء در مذمّت از ابو حنيفه و انتقاد از او به طرقى متعدّد و به عبارات و بلكه مفادهاى مختلف آورده است .\r\nقسمتى از آنها به اين مفاد است . كه :\r\n« اين امر - امر دين - مستقيم بود تا ابو حنيفه در كوفه و ربيعه در مدينه و بتّى « 1 » در بصره پيدا شدند » سفيان ثورى پس از اين سخن گفته است علَّت آن را در سخن عروة بن زبير يافتيم كه گفت :\r\n« امر بنى اسرائيل پيوسته معتدل و مستقيم مىبود تا در ميان آنان ابناء سباياى امم پديد شدند و « راى » را به كار بستند پس گمراه شدند و گمراه كردند » سفيان گفت : چون نظر افكنديم ديديم ربيعه « ابن سبى » و بتى ، ابن سبى و ابو حنيفه هم ابن سبى است پس دانستيم كه اين پريشانى در كار دين از آن جهت است » قسمتى ديگر بمفاد اين است كه آراء ابو حنيفه چون شيطانى و دجّال بوده با اين كه به شهرهاى ديگر راه يافته به مدينه سرايت نكرده چون پيغمبر در حق مدينه گفته است :\r\n« على كلّ نقب من أنقابها ملك يمنع الدّجّال من دخولها »\r\n\r\n","description":"","footnote":"\r\n« 1 » بت بفتح باء يك نقطه و در آخرش تاء دو نقطه ، به گفته ابن اثير ، جايى است در نواحى بصره كه از آنجا است عثمان بتى . عثمان بتى انس بن مالك را ديده و از حسن بصرى روايت دارد .\r\n","page_name":" 712 ","page_number":756},
  {"content":"\r\n\r\nقسمتى به اين مفاد است كه « فتنه‌اى در اسلام زيان آورتر از فتنهء ابو حنيفه ، - يا راى او - پيدا نشده - يا مولودى در اسلام مشئومتر - يا به گفتهء شافعى : شرّتر - از ابو حنيفه متولد نشده است » قسمتى ديگر كه شافعى از مالك بن انس و هم منصور بن ابى مزاحم از او نقل كرده به اين عبارت است كه « ابو حنيفة كاد الدّين و من كاد الدّين ليس له دين » قسمتى ديگر از خود ابو حنيفه ، و از غير او ، بمفاد عدم يقين او بآراء و نظرهايى كه داشته و كثرت تغيير و تبديل آرايش . از ابو عوانه نقل شده كه اين مضمون را گفته است :\r\n« نزد ابو حنيفه براى استفاده مىرفتم تا در كلام او مهارت يافتم پس به مكَّه رفتم چون برگشتم دوباره به مجلس درس او در آمدم شاگردانش مسائلى را از من مىپرسيدند كه من از ابو حنيفه شنيده و به ياد داشتم به همان قرار پاسخ مىدادم و آنان مخالفت مىكردند و من مىگفتم : آن چه مىگويم از ابو حنيفه شنيده‌ام . آنگاه از خود ابو حنيفه آنها را پرسيدم گفت : من از آراء پيش برگشته‌ام و اين آراء را از آنها بهتر دانسته‌ام . با خود گفتم : دينى كه با چنين تحوّلى همراه شود مرا به آن نيازى نيست پس دامن بر چيدم و به مجلس ابو حنيفه باز نگشتم » مزاحم بن زفر به ابو حنيفه گفته است : « آيا اين فتاوى كه مىدهى و اين مطالب كه در كتابهاى خود مىنهى حقّ است و شكَّى در آن نيست ؟ پاسخ داده است « به خدا سوگند نمىدانم ، شايد باطلى باشد كه در آن شكَّى نباشد » باز زفر گفته است :\r\n« با ابو يوسف و محمد بن حسن به درس ابو حنيفه مىرفتيم و آن چه مىگفت مىنوشتيم روزى ابو حنيفه به ابو يوسف گفت « و ويحك يا يعقوب ! لا تكتب كلّ ما تسمعه منّي فانّى قد ارى الرّأي اليوم فاتركه غدا وارى الرّأي غدا و اتركه بعد غد » حفص بن غياث از پدر خود نقل كرده كه گفته است :\r\n","description":"","footnote":"","page_name":" 713 ","page_number":757},
  {"content":"\r\n\r\nبه مجلس ابو حنيفه مىرفتم و مىشنيدم كه از يك مسأله در يك روز پنج گونه فتوى داد چون اين را ديدم مجلس او را ترك گفتم و بحديث رو آوردم » ابو نعيم « 1 » گفته است : ابو حنيفه را شنيدم كه به ابو يوسف مىگفت : از من چيزى روايت مكن زيرا به خدا سوگند من نمىدانم « مخطئ » هستم يا « مصيب » ! قسمتى در بارهء كتاب الحيل ابو حنيفه آورده كه بيشتر آنها از عبد الله بن مبارك است به اين مضامين .\r\n« من نظر فى كتاب الحيل احلّ ما حرّم الله ، و حرّم ما احلّ الله » « من كان عنده كتاب حيل ابى حنيفة يستعمله - او يفتى به - فقد بطل حجّه و بانت منه امرأته » .\r\nبه عبد الله بن مبارك گفته شده « انّ فى هذا الكتاب : اذا ارادت المرأة ان تختلع من زوجها ، ارتدّت عن الإسلام حتّى تبين ثمّ تراجع الاسلام » عبد الله گفته است « من وضع هذا فهو كافر بانت منه امرأته و بطل حجّه » خاقان مؤذّن كه حاضر بوده گفته است « ما وضعه الَّا ابليس » عبد الله گفته است :\r\n« الَّذى وضعه ابلس من ابليس » قسمتى در بارهء وضع مجلس درس امام ابو حنيفه مبنى بر اين كه از جهاتى با مجالس درس ديگران تفاوت داشته و سبك و بى وقار بوده آورده شده از اين قبيل : شاگردش عبد الله بن مبارك گفته است :\r\n« اذا اتيت مجلس سفيان فشئت ان تسمع كتاب الله سمعته و اذا شئت ان تسمع آثار رسول الله ( ص ) سمعتها و ان شئت ان تسمع كلاما فى الزّهد سمعته و امّا مجلس لا اذكر انّي سمعت فيه قطَّ صلَّى على رسول الله ( ص ) فمجلس ابى حنيفة » خطيب قسمتهاى ديگرى نيز آورده كه تطويل بيان كردن آنها را ضرورتى نيست از جمله متفرقات و منفرداتى كه در زير همين عنوان آورده اينست :\r\n\r\n","description":"","footnote":"\r\n« 1 » غير از ابو نعيم صاحب حليه است .\r\n","page_name":" 714 ","page_number":758},
  {"content":"\r\n\r\nقاضى ابو يوسف ، قاضى القضاة ، و شاگرد معروف امام ابو حنيفه ، گفته است :\r\n« روزى من و شريك بن عبد الله و ابراهيم ابن ابى يحيى و حفص بن غياث نزد خليفه هارون بوديم . هارون مسأله‌اى را پرسيد ابراهيم گفت :\r\n« حدّثنا صالح ، مولى التومة ، عن ابى هريره قال : قال رسول الله ( ص ) . . » پس شريك گفت : « حدّثنا ابو اسحاق عن عمرو بن ميمون قال : قال عمر بن الخطَّاب » از آن پس حفص گفت « حدّثنا الاعمش عن ابراهيم بن علقمة . قال : قال عبد الله . . » آنگاه هارون به من رو كرد و گفت : تو چه مىگويى ؟ گفتم : « قال ابو حنيفة » هارون چون اين بشنيد به پارسى گفت : « خاك بسر » .\r\nاسماعيل بن حمّاد پسر ابو حنيفه بر ابو بكر عياش در آمده ابو بكر او را پرسيده كه كيست ؟ چون خود را شناسانده ابو بكر دست به زانوى آورده و گفته است :\r\n« كم من فرج حرام قد اباحه جدّك » و هم از ابو بكر بن عياش نقل شده كه گفته است :\r\n« يقولون : انّ ابا حنيفة ضرب على القضاء ، انّما ضرب على ان يكون عريفا على طرز حاكة الخزّازين » خطيب به اسناد از محمّد بن جعفر أسامى آورده است كه :\r\n« كان ابو حنيفة يتّهم شيطان الطَّاق بالرّجعة و كان شيطان الطَّاق يتّهم ابا حنيفة بالتّناسخ . فخرج ابو حنيفة يوما إلى السّوق فاستقبله شيطان الطَّاق و معه ثوب يريد بيعه .\r\n« فقال ابو حنيفة :\r\n« ابتع هذا الثوب إلى رجوع علىّ ؟\r\n« فقال : ان اعطيتنى كفيلا ان لا تمسخ قردا بعتك ! « فبهت ابو حنيفة .\r\nو هم از محمد بن جعفر آورده كه گفته است :\r\n« لمّا مات جعفر بن محمّد ( يعنى الإمام الصّادق ( ع ) التقى الطَّاق و\r\n","description":"","footnote":"","page_name":" 715 ","page_number":759},
  {"content":"\r\n\r\nو ابو حنيفة فقال له ابو حنيفة : امّا امامك فقد مات . فقال له شيطان الطَّاقة : امّا امامك فمن المنظرين إلى يوم الوقت المعلوم « 1 » » و از امام شافعى آورده كه اين مضمون را گفته است :\r\n« كتابهاى شاگردان ابو حنيفه را ديدم اوراق آنها يك صد و سى ورقه بود ، هشتاد ورقه آنها را شمردم كه با كتاب و سنّت ، مخالفت داشت »\r\n\r\n","description":"","footnote":"\r\n« 1 » شيخ يوسف بحرينى در كتاب النكاح از كتاب « حدائق الناضرة » ( صفحه 104 ) اين مضمون را افاده كرده است :\r\n« ابو حنيفه از ابو جعفر محمد بن نعمان ، صاحب طاق ، پرسيد و گفت : چه مىگويى در بارهء « متعه » ؟ آيا چنان پندارى كه متعه حلال و جائز است ؟ پاسخ داد : آرى گفت : پس چه مانع است كه زنان خود را به استمتاع و كسب براى خويش وا دارى ؟\r\nابو جعفر جواب داد : همهء كارها گر چه حلال و روا هم باشد چنان نيست كه بر آن ميل و رغبت افتد و مردم را مرتبه و قدر ، متفاوت است و رفعت قدر ، مطلوب ليكن تو بگو در بارهء « نبيذ » چه مىگويى ؟ آيا چنان پندارى كه حلال است ؟ پاسخ داد : آرى . گفت پس چه مانع است كه زنان خويش را بر دكه هاى نبيذ فروشى بنشانى تا برايت نبيذ بفروشند و كاسبى كنند ؟ ابو حنيفه گفت : يكى بيكى ليكن تير تو نافذتر و مؤثرتر است .\r\n« آنگاه گفت : اى ابو جعفر آيهء سورهء « سأل سائل » تحريم « متعه » را گويا و روايت از پيغمبر هم نسخ جواز آن را دليلى است محكم و رسا . ابو جعفر پاسخ داد كه : سورهء « سأل » در مكه نزول يافته و آيهء « متعه » در مدينه و روايت هم شاذ است و ردى . ابو حنيفه گفت : روايت ميراث نيز به نسخ حكم متعه حاكم و ناطق است . ابو جعفر پاسخ داد كه :\r\nنكاح بدون ميراث ، ثابت است . ابو حنيفه پرسيد : اين را از كجا مىگويى ؟ گفت : آيا اگر مردى از اهل اسلام زنى از اهل كتاب داشته باشد و بميرد آيا آن زن از شوهر مسلمان خود ارث مىبرد ؟ ابو حنيفه گفت : نه . ابو جعفر گفت : پس نكاح و زوجه بودن ، بدون ارث بردن ثابت شد .\r\nصاحب حدائق پس از نقل اين قضيه گفته است : « ابو جعفر مردى تند نظر و حاضر جواب و بديهه گو بوده و با مخالفان الزاماتى مىداشته و شيعه او را به القابى مانند « مؤمن طاق » و « شاه طاق » و « صاحب طاق » مىخوانده و اهل تسنن به او « شيطان طاق » مىگفته‌اند و او را با ابو حنيفه از اين گونه مباحثات و الزامات ، بسيار بوده است از جمله چون خبر مرگ امام صادق به ابو حنيفه رسيده بطور سرزنش و شماتت به ابو جعفر گفته است :\r\n« مات امامك » ابو جعفر او را پاسخ داده است « و امامك من المنظرين إلى يوم الوقت المعلوم » .\r\n","page_name":" 716 ","page_number":760},
  {"content":"\r\nباز از همو آورده كه گفته است : « ما اعلم احدا وضع الكتب ادلّ على عوّار قوله من ابى حنيفة » و هم از شافعى آورده كه گفته است : « ما شبّهت رأى ابى حنيفة الَّا بخيط السّحّارة يمدّ كذا فيجيء اخضر و يمدّ كذا فيجيء اصفر » و از امام احمد حنبل آورده كه در پاسخ به كسى كه از امام ابو حنيفه و عمرو بن عبيد پرسيده گفته است : « ابو حنيفة اشدّ على المسلمين من عمرو بن عبيد لأنّ له اصحابا » باز به اسناد از ابو بكر اثرم كه گفته است : ابو عبد الله ، احمد حنبل ، ما را از بابى در بارهء « عقيقه » خبر داد كه احاديثى مسند از پيغمبر ( ص ) و از اصحاب و از تابعان بود آنگاه با خنده و از روى تعجب گفت : ابو حنيفه گفته است عقيقه كارى است از جاهليّت ! » هنگامى كه به امام احمد حنبل قول ابو حنيفه در طلاق پيش از نكاح ، گفته شده وى چنين گفته است :\r\n« مسكين ابو حنيفة كانّه لم يكن من العراق ، كانّه لم يكن من العلم بشيء . قد جاء فيه عن النبيّ صلَّى الله عليه و سلَّم و عن الصّحابة و عن نيّف و عشرين من التابعين مثل سعيد بن جبير و سعيد بن المسيّب و عطاء و طاوس و عكرمة . كيف يجترئ ان يقول تطلق ؟ ! » و هم امام احمد حنبل گفته است :\r\n","description":"","footnote":"","page_name":" 717 ","page_number":761},
  {"content":"\r\nاگر كسى به كار قضا منصوب گردد و آنگاه موافق رأى ابو حنيفه حكم دهد و از آن پس مرا از آن بپرسند هر آينه احكام او را ردّ مىكنم » و به اسناد از علىّ بن جرير اين مضمون را آورده است :\r\n« در كوفه بودم به بصره در آمدم عبد الله بن مبارك ( شاگرد و مروّج ابو حنيفه بوده ) پرسيد مردم كوفه را چه گونه ترك كردى ؟ گفتم : قومى را در كوفه گذاشتم كه ابو حنيفه را از پيغمبر ( ص ) اعلم مىپنداشتند و ترا در كفر ، امام و پيشوا گرفته بودند . عبد الله مبارك چنان گريست كه ريشش تر شد » .\r\nباز از همان علىّ بن جرير ابيوردى مضمون زير را آورده است :\r\n« نزد عبد الله بن مبارك بودم مردى وى را گفت : دو كس نزد ما در مسأله‌اى بحث مىداشتند يكى از ايشان گفت : ابو حنيفه گفته ، ديگرى گفت : پيغمبر ( ص ) گفته است .\r\nگفت : ابو حنيفه بقضاء از پيغمبر ، اعلم بوده است ! « ابن مبارك آن مرد را گفت : دوباره بگو . چون دوباره سخن را اعاده كرد ابن مبارك گفت : « كفر است كفر » من گفتم : اينان به واسطهء تو كافر را امام گرفتند و كافر شدند . گفت : چرا ؟ گفتم : چون تو از ابو حنيفه گفتى و او را ترويج كردى . گفت :\r\nاستغفر الله من رواياتى عن ابى حنيفة » كسى امام احمد بن حنبل را از مالك پرسيده احد گفته است : « حديث صحيح و رأى ضعيف » پس از آن از اوزاعى پرسيده احمد پاسخ داده است « حديث ضعيف و رأى ضعيف » از آن پس از ابو حنيفه پرسيده احمد گفته است : « لا رأى و لا حديث » و چون از شافعى پرسيده شده جواب داده است : « حديث صحيح و رأى صحيح » خطيب بسيارى از اين گونه اقاويل از بزرگانى امثال مالك و شافعى و ابن حنبل در بارهء ابو حنيفه آورده كه نمونه را آن چه آورده شد كافى است .\r\nدر پايان ترجمهء امام ابو حنيفه اين ياد آورى به جا است كه امام در مقام اجتهاد و افتاء ، به اتفاق و اجماع علماء اسلام ، راى و قياس و استحسان را به كار مىبرده ، و اگر\r\n","description":"","footnote":"","page_name":" 718 ","page_number":762},
  {"content":"\r\nنخستين فقيه نبوده كه از اين راه رفته و به اين كار اعتبار داده ، بطور يقين از پيشروان به نام و از مشهورترين فقيهانى است كه اين راه را گزيده و پيمودن آن را پسنديده و رايج و معمول داشته است و هم اگر گفته نشود كه بناء تفقّه و اجتهاد او ، بطور كلَّى و عمومى بر آن پايه و اساس نهاده شده و او پيروى و اتّباع از آن شيوه را امام و پيشوا بوده و حتّى ، به گفتهء برخى از ناقدان ، آن را بر حديث مقدّم مىداشته بىگمان بسيار به آن اعتماد و اتّكاء مىكرده و در بسيارى از تفريعات فقهى آن راه را مىپيموده و فروع مستنبطه را از آن امور ، كه اصول مىدانسته ، بدست مىآورده و بناء استنباط و تفقّه را بر آنها بنياد مىنهاده است .\r\nدر نكوهش عمل به قياس و راى از پيغمبر ( ص ) و از اصحاب و هم از فقيهان كبار ، در اين اوراق اخبار و آثار بسيار آورده شده و دوباره در اين باره سخن به ميان آوردن شايد شائبهء تكرار داشته باشد و زائد به نظر آيد ليكن چون اين موضوع از لحاظ شيوهء استنباط احكام دينى در خور توجّه و مستوجب دقت و تأمل و به حكم شرع و عقل فحص و بحث در آن به مورد است در اين موضع به آن چه خطيب در تاريخ ( جلد 13 - صفحه 306 - ) در ترجمهء نعيم بن حمّاد « ابو عبد الله ، الخزاعىّ الاعور الفارض المروزىّ » به اسناد از نعيم ، و غير او ، حديث آورده اشاره و نقل مىگردد .\r\nخطيب نخست سماع نعيم را از بزرگانى مانند ابراهيم بن طهمان و ابراهيم بن سعد و سفيان بن عيينه و ابو حمزهء سكرى و عيسى بن عبيد و عبد الله بن مبارك و . .\r\nو روايت بزرگانى را از او از قبيل يحيى بن معين و احمد بن منصور رمادى و محمد بن اسماعيل بخارى و ابو اسماعيل ترمذى و محمد بن اسحاق صاغانى ، و گروهى ديگر ياد كرده و گفته است :\r\n« نعيم ساكن مصر بوده و در آنجا مىزيسته است تا اين كه در زمان خلافت معتصم و در ايّام « محنت « 1 » » براى امتحان در بارهء قرآن به سرّ من راى احضار شده و چون\r\n\r\n","description":"","footnote":"\r\n« 1 » قضيهء « محنت » كه از زمان مأمون تا زمان متوكل معمول بوده در ترجمهء احمد بن محمد بن حنبل به تفصيلى مناسب آورده خواهد شد .\r\nابن اثير در « اللباب » ذيل لغت « الفارض » پس از اين كه در ضبط آن گفته است « بفتح الفاء و سكون الالف بعدها راء ثم ضاد معجمة » چنين آورده است :\r\n« به عنوان « فارض » شناخته شده است گروهى كه از ايشان است نعيم بن حماد بن خزاعى فارض مروزى كه در مصر ساكن بوده و به واسطهء حسن معرفتى كه به فرايض داشته او را به اين عنوان مىخوانده‌اند . او از ابن مبارك و روايت كرده و يحيى بن معين و محمد بن اسماعيل بخارى ، و غير اين دو از او روايت كرده‌اند در قضيهء « محنت » بر قول خود ( عدم خلق قرآن ) پا برجا مانده و در زندان ، جمادى الاولى از سال دويست و بيست و هشت ( 228 ) در گذشته بى اين كه غسل داده شود و بى اين كه نماز بر وى گزارده شود با همان قيد و بندها كه داشته دفن شده است و اين كار را صاحب پسر ابو داود معتزلى با وى كرده است » .\r\n","page_name":" 719 ","page_number":763},
  {"content":"\r\nحاضر نشده كه محدث بودن و مخلوق بودن قرآن را بگويد و بدان اعتراف كند به زندان افتاده و در زندان بوده تا در گذشته است . و او نخستين كسى است كه « مسند » را جمع و تصنيف كرده « 1 » و چون از اعلم مردم به فرايض بوده به نام نعيم فارض خوانده شده است »\r\n\r\n","description":"","footnote":"\r\n« 1 » باز هم خطيب در حليه ( جلد 14 - صفحه 170 - ) در ترجمهء ابو زكريا يحيى بن عبد الحميد چنين آورده است :\r\n« سمعت على بن عبد العزيز يقول : سمعت يحيى بن عبد الحميد الحمانى يقول القوم غرباء فى مجلسه : من اين أنتم ؟ فاخبروه ببلدهم . فقال : سمعتم ببلدكم احدا يتكلم فى و يقول : انى ضعيف فى الحديث . لا تسمعوا كلام اهل الكوفة فانهم يحسدونى لأني اول من جمع المسند و قد تقدمتهم فى غير شيء » .\r\nو از همو در همان كتاب به اسناد آورده است ( همان جلد - صفحه 176 - ) « كان معاوية و فى حديث العتيقى ، مات معاوية ، على غير ملة الاسلام » ابن اثير ، حمانى را بكسر حاء مهمله و تشديد ميم و در آخر آن نون ضبط كرده آنگاه گفته است : مشهور به اين نسبت است ابو يحيى عبد الحميد بن عبد الرحمن بن ميمون حمانى كه از اعمش و ثورى و غير اين دو روايت كرده و پسرش ، ابو زكريا يحيى از او روايت كرده و پسرش يحيى ، امامى مشهور بحديث و مكثر بوده است »\r\n","page_name":" 720 ","page_number":764},
  {"content":"\r\nپس از آن خطيب به اسناد از نعيم بن حمّاد از . . عوف بن مالك از پيغمبر ( ص ) اين حديث را « تفترق أمّتي على بضع و سبعين فرقة ، اعظمها فتنة على أمّتي قوم يقيسون الامور برأيهم فيحلَّون الحرام و يحرّمون الحرام » آورده و ادعاء بى اصل بودن و انكار صحّت آن را از يحيى بن معين ، با اين كه يحيى « ثقه » بودن نعيم را گفته و به آن تصديق داشته ، به توهّم و احتمال اين كه امر بر نعيم مشتبه شده ، نقل كرده آنگاه خطيب براى خدشه در اين احتمال اين حديث را از طرقى متعدّد ، غير از طريق نعيم ، به اسناد از عوف بن مالك به همان عبارت كه نعيم حديث كرده نقل نموده است .\r\nابو نعيم در حليه طىّ ترجمهء حضرت صادق ( ع ) ( جلد سيم - صفحه 196 - ) به اسناد از عمرو بن جميع آورده كه اين مضمون را گفته است :\r\n« من با ابن ابى ليلى و ابو حنيفه « 1 » بر جعفر بن محمّد وارد شديم پس ابن ابى ليلى را پرسيد كه : اين كيست با تو ؟ پاسخ داد مردى است كه در امر دين بصيرت و نفاذى دارد . گفت : شايد امر دين را با رأى خود قياس مىكند ؟ گفت : آرى .\r\n« آنگاه جعفر از ابو حنيفه پرسيد نامت چيست ؟ گفت : نعمان . پرسيد آيا هنوز سر خود را قياس كرده‌اى ؟ گفت : چگونه سر خويش را قياس كنم ؟ پس جعفر گفت : چنان مىبينم كه چيزى نيك نمىدانى . آيا دانسته‌اى كه شورى در دو چشم چيست\r\n\r\n","description":"","footnote":"\r\n« 1 » چنان كه به گفتهء منقول با چهار صد حديث مخالفت كرده و به گفتهء منقول از امام شافعى هشتاد ورقه از يك صد و سى ورقه كه شاگردان از گفته هاى او فراهم آورده‌اند با كتاب و سنت مخالفت داشته است .\r\n","page_name":" 721 ","page_number":765},
  {"content":"\r\nو تلخى در دو گوش و گرمى در دو سوراخ بينى و شيرينى در دو لب چه جهت دارد ؟\r\nپاسخ داد : نه » پس از اين كه حضرت سؤالى ديگر كرد و جوابهاى همه را روشن ساخت كه ابو نعيم آنها را به تفصيل آورده چنين گفت :\r\n« اى نعمان پدرم از جدّم حديث كرد كه پيغمبر ( ص ) گفت :\r\n« اوّل من قاس امر الدّين برأيه ، ابليس . قال الله تعالى له : « اسجد لآدم فقال : * ( أَنَا خَيْرٌ مِنْه : خَلَقْتَنِي مِنْ نارٍ وَخَلَقْتَه مِنْ طِينٍ » ) * فمن قاس الدّين برأيه قرنه الله تعالى يوم القيامة بإبليس لأنّه اتّبعه بالقياس » ابو نعيم اين حديث را به اسناد ديگرى از ابن شبرمه نيز كه او گفته است : « من و ابو حنيفه بر جعفر بن محمد در آمديم » حديث كرده و در اين أسناد ، از ابن شبرمه اين اضافه را آورده كه ابن شبرمه گفته است : پس جعفر از ابو حنيفه پرسيد : آيا قتل نفس عظيمتر است يا زنا ؟ پاسخ داد : قتل نفس . گفت : همانا خداى تعالى در قتل نفس دو شاهد را كافى دانسته ليكن در زنا چهار گواه خواسته است . باز پرسيد :\r\nآيا نماز اعظم است يا روزه ؟ پاسخ داد : نماز . گفت : پس چه گونه است كه حائض روزه را بايد قضاء كند ليكن نمازش را قضاء واجب نيست ؟ پس واى بر تو ! قياس تو چه گونه راست مىآيد ؟ از خدا پرهيز كن و دين را با رأى خود قياس مكن » خلاصهء سخن در بارهء فقاهت ابو حنيفه اين است كه چون در عراق نشو و نما يافته و از مركز حديث و مكتب آن ( مدينه ) به دور بوده و قريحه و استعدادى خاصّ داشته و به هوش و فهم و فكر خود اتّكاء و اعتماد مىكرده در مسائل دين و احكام فقه خود را محدود نمىساخته و آزاد مىدانسته و بهر طريق به عقلش مىرسيده موضوع را آزادانه و بيشتر دل بخواه حلّ مىخواسته و توان حلّ عرفى آن را هم داشته پس رفع گرفتارى مىساخته است و چون پايبندى او به سنّت چنان كه گفته شده و دانسته مىشود زياد نبوده يا دست كم اگر بخواهيم مانند پيروان او و از ديده معتقدان بوى بگوييم به صحّت بسيارى از احاديث اعتقاد نداشته ، و بيشتر از چند حديث را ، كه آن هم وافى به همهء مسائل و فروع جاريه نبوده ،\r\n","description":"","footnote":"","page_name":" 722 ","page_number":766},
  {"content":"\r\nصحيح و قابل استناد نمىدانسته پس ناگزير خود دست و پا مىكرده و از فكر و ديد خود راه چاره مىجسته و احكامى مقرر مىداشته است « 1 » .\r\nآن چه بعنوان « حيل » از وى نقل شده و هم قضايايى كه متفرقه در كتب دانشمندان از اهل تسنّن آمده و چند مورد از آن پيش از اين ياد شد همهء آنها اين نظر را تأييد مىكند . براى نمونه چند مورد ديگر را كه « الشيخ الامام العالم العامل الورع الزّاهد الفاضل وحيد دهره و فريد عصره شيخ الاسلام و المسلمين ، بقيّة السّلف الصّالحين ابو الفرج عبد الرّحمن بن علىّ بن الجوزى » مشهور به ابن جوزى در كتاب « الأذكياء » آورده در اينجا مىآوريم :\r\nدر بارهء فطانت او چند قصّه آورده كه از آن جمله است :\r\n« چند دزد اموال كسى را گرفتند و او را سوگند دادند به سه طلاق كه به كسى از ايشان چيزى نگويد و نشناساند آن مرد روز ديگر دزدان را ديد كه آشكارا كالا و اموال او را مىفروشند و او چون سوگند ياد كرده نمىتواند چيزى بگويد پس به نزد ابو حنيفه رفت و قضيهء خود را به ميان نهاد و راه چاره خواست . ابو حنيفه گفت : امام قبيله و مؤذن و ديگر كسان را حاضر كن چون فراهم آمدند ابو حنيفه ايشان را گفت : آيا مىخواهيد خدا اموال اين مرد را به او برگرداند ؟ همه گفتند : آرى . گفت : پس همه كسانى را كه مورد سوء ظن هستند فراهم آريد و در خانه يا مسجدى در آوريد و آنگاه يكان يكان را بيرون سازيد و از اين مرد بپرسيد : اين دزد تو است هر كدام را كه پاسخ دهد : نه ، رها سازيد و آن را كه ساكت بماند و هيچ نگويد بگيريد . چنين كردند و همهء اموال از دزدان پس گرفته شد » و از جمله است بنقل يحيى بن جعفر از خود ابو حنيفه كه گفته است :\r\n« در باديه مرا به آب نياز افتاد اعرابى رسيد و مشكى آب با خود داشت و حاضر نشد آن را به كمتر از پنج درهم به من بدهد من پنج درهم دادم و مشك آب را\r\n\r\n","description":"","footnote":"\r\n« 1 » چنان كه پيش از اين از گفتهء منقول از ابو عوانه ، و غير او ، از خود ابو حنيفه اين مطلب مورد اشاره شد .\r\n","page_name":" 723 ","page_number":767},
  {"content":"\r\nگرفتم آنگاه اعرابى را گفتم : آيا سويق ( پست - آرد ) مىخواهى ؟ گفت : بياور پس من آن را با زيت مخلوط كردم و به او دادم و سير خورد و تشنه شد و آب خواست گفتم : قدحى از آب را به پنج درهم كمتر نمىدهم پذيرفت پول خود را پس گرفتم و از آب هم برايم باقى ماند ! » و از جمله است :\r\n« مردى از حجّاج در كوفه امانتى نزد كسى نهاد پس از اين كه از حجّ بازگشت آن را خواست شخص امين انكار كرد و سوگند ياد مىنمود كه چنين وديعه و امانتى نبوده صاحب مال ، مشاوره را نزد ابو حنيفه رفت و واقعه را به او گفت : ابو حنيفه دستور داد واقعه را به كسى نگويد آنگاه با شخص امين كه رفت و آمد با ابو حنيفه مىداشت خلوت كرد و بوى گفت : دستگاه حاكمه به نزد من فرستاده و مشاوره كرده‌اند كه من شخصى شايستهء قضاء را به ايشان معرفى كنم آيا تو به اين كار مائل هستى ؟ آن شخص اندكى خوددارى كرد و ابو حنيفه به ترغيب و تشويق او پرداخت پس آن شخص كه طمع آن شغل در وى بود خرسندى و رضا از خود نمود . بعد از اين واقعه صاحب وديعه نزد ابو حنيفه رفت . ابو حنيفه وى را گفت : نزد آن شخص برود و به او بگويد چنان پندارم كه تو فراموش كرده‌اى من فلان وقت به فلان نشانى امانت را به تو سپردم . رفت و گفت و امانت را گرفت . آن شخص به نزد ابو حنيفه برگشت . ابو حنيفه وى را گفت : من در كار تو نيك انديشيدم و مىخواهم مقام تو را بالا برم و قدرت را افزون كنم . پس اكنون از معرفى تو خوددارى مىكنم تا كارى برتر و بهتر پيش آيد آنگاه ترا به ايشان معرفى خواهم كرد و نامت را به آنان خواهم گفت :\r\nو از جمله حيله هاى فقهى او آورده است :\r\n« جوانى ، ابو حنيفه را همسايه بود و به مجلس درس او مىرفت و پيش او زياد مىنشست . روزى گفت : مىخواهم دختر فلان شخص را كه از مردم كوفه است بگيرم مهرى بيش از توان من از من خواسته‌اند كه نمىتوانم به پذيرم ، به تزويج هم دلبستگى دارم . ابو حنيفه گفت : از خدا خير بخواه و آن چه ايشان از تو مىخواهند به پذير .\r\n","description":"","footnote":"","page_name":" 724 ","page_number":768},
  {"content":"\r\nجوان چنين كرد و عقد بسته شد .\r\n« چون نزد ابو حنيفه آمد و گفت : همهء مهر را از من مطالبه مىكنند و درخواست مرا نسبت به دادن بهرى از آن نمىپذيرند و مرا آن گشايش نيست كه همه را به پذيرم و ايشان هم او را به خانه‌ام نمىفرستند مگر پس از پرداخت همهء مهر اكنون چه بايدم كرد ؟\r\n« ابو حنيفه گفت : حيله بساز و وام بگير تا زن را به خانه بياورى و تصرّف كنى زيرا كار از آن چه ايشان سخت گرفته‌اند آسانتر است . جوان چنين كرد و مبلغى نيز خود ابو حنيفه به او قرض داد پس زن را به خانه برد و تصرف كرد .\r\n« آنگاه ابو حنيفه گفت : اكنون مىتوانى چنان بنمايانى كه مىخواهى از اين شهر به جايى دور به روى و زن خود را هم مىخواهى با خود ببرى . جوان دو شتر كرايه كرد و چنان اظهار داشت كه براى طلب معاش عازم خراسان است و زن را هم با خود مىبرد .\r\nكسان زن را اين قضيه سخت افتاد ابو حنيفه را ديدند و از او چاره جستند و يارى خواستند .\r\n« ابو حنيفه به ايشان گفت : او حق دارد بهر جا بخواهد برود و زنش را با خود ببرد گفتند : ما نمىتوانيم دورى زن را بر خود هموار كنيم . گفت : پس جوان را بايد راضى كنيد و آن چه را از او گرفته‌ايد به او باز پس دهيد . پذيرفتند . ابو حنيفه ، جوان را گفت :\r\nاينان راضى شده‌اند كه آن چه از تو گرفته‌اند به تو برگردانند و ترا از مهر ، ابراء كنند جوان را طمع بجنبيد و گفت : من چيزى هم علاوه مىخواهم . ابو حنيفه گفت : ترا كدام بهتر است : آيا اين كه به آن چه حاضر شده‌اند به تو بدهند تن در دهى و راضى شوى يا اين كه زن اقرار كند كه مبلغى زياد به مردى بدهكار است كه تو نتوانى آن مبلغ را بدهى و تا دين او را نپردازى نتوانى او را با خود به مسافرت ببرى ؟\r\n« جوان گفت : الله ، الله اين سخن را نشنوند تا من نتوانم از ايشان چيزى بگيرم .\r\nآنگاه آن چه را كسان زن گفته بودند پذيرفت و مسافرت را ترك گفت . » و از جمله اين حيله ها از احمد بن دقاق نقل كرده است ( صفحه 59 ) :\r\n« مردى از اصحاب ابو حنيفه مىخواست تزويج كند بستگان آن زن تحقيق حال و مال\r\n","description":"","footnote":"","page_name":" 725 ","page_number":769},
  {"content":"\r\nمرد را از ابو حنيفه در نظر گرفتند . مرد خواستار ، قضيه را به ابو حنيفه خبر داد . ابو حنيفه وى را گفت : چون بر من درآيى دست خود را بر آلت خود بگذار آن مرد چنين كرد .\r\nچون كسان زن ، ابو حنيفه را از دارايى مرد پرسيدند پاسخ داد همانا من در دست وى چيزى را ديدم كه ده هزار درهم ارزش داشت » اين قضايا را ابن جوزى در باب سيّم از كتاب الأذكياء آورده و در آخر باب سى و يكم ( 179 ) حكايتى آورده كه شايد تفصيل قضيهء صفحه 59 باشد بدين مفاد :\r\n« مردى گرفتار عشق زنى شد پس ابو حنيفه را گفت : مالش اندك است و كسان زن اگر بدانند زن را بوى نخواهند داد . ابو حنيفه گفت : آيا آلت خويش را به من به دوازده هزار درهم مىفروشى ؟ گفت : نه . پس بوى گفت : كسان زن را بگو . من ترا مىشناسم .\r\n« مرد زن را خواستگارى كرد گفتند : چه كسى ترا مىشناسد ؟ پاسخ داد : ابو حنيفه .\r\nابو حنيفه را پرسيدند گفت : من او را نمىشناسم جز اين كه روزى نزد من آمد و در بارهء چيزى كه داشت گفتگوى معامله به دوازده هزار درهم شد و او براى فروش به اين مبلغ حاضر نشد . پس ايشان با خود گفتند : اين موضوع مىرساند كه اين مرد دارا و ثروتمند است پس زن را بوى تزويج كردند .\r\n« چون زن به خانهء او رفت و از اين موضوع آگاه شد وى را گفت : از نادارى و تنگدستى خويش ناراحت و تنگ حوصله مباش آن چه من دارم از آن تو و در اختيار تو است . آنگاه خود را آراسته و زر و زيور به خويش بسته به خانه ابو حنيفه رفت و چهره گشود ! ابو حنيفه گفت : روى خويش به پوش ! زن گفت : مرا كارى پيش آمده كه گره آن بدست كسى جز تو گشوده نمىشود ، من دختر بقّال سر كوچه هستم و بحدّى از عمر رسيده‌ام كه شوهر مىخواهم و او مرا شوهر نمىدهد و به كسانى كه مرا خواستگارى مىكنند مىگويد : دخترم كور است و شل است و كچل . دوباره پرده از چهره برگرفت و رخساره و سر و دستها را نشان داد . بعد گفت : پدرم مىگويد : دخترم زمين گير است باز ساقهاى خود را مكشوف ساخت و گفت اكنون كه ديدى و دانستى اين كار را تدبيرى بينديش . ابو حنيفه گفت : آيا خرسندى مىدهى كه به زنى من در آيى ؟ زن پاهاى ابو حنيفه را\r\n","description":"","footnote":"","page_name":" 726 ","page_number":770},
  {"content":"\r\nبوسيد و گفت : من حاضرم زن غلام تو باشم .\r\n« پس ابو حنيفه وى را گفت : برو در امان خدا . زن رفت و ابو حنيفه بقّال را خواست و پنجاه دينار بوى داد و گفت دخترت را به من تزويج كن و سندى هم به مبلغ يك صد دينار بوى تسليم كرد . بقّال گفت : مرا دخترى كه شايستهء تو باشد نيست .\r\nگفت : از اين سخن در گذر من همان دختر زمين گير ، شل و كچل ترا خواستارم .\r\n« عقد ازدواج به صد و پنجاه دينار بسته شد و مرد به خانه رفت و قضيه را با زن خويش به ميان نهاد و گفت : چنين كارى گشايش نيابد مىداشت مگر با دست ابو حنيفه چون شب در آمد دختر را در سلَّه‌اى سر پوشيده نهاد و با غلام خود برداشت و به خانه ابو حنيفه برد . ابو حنيفه چون آن بديد پرسيد اين چيست ؟ بقال گفت : بر من بطلاق مادرش گواه باش اگر مرا دخترى ديگر باشد . ابو حنيفه گفت : هى طالق ثلاثا . پس مرد را گفت : سند را به من باز پس ده و پنجاه دينار نقد بر تو حلال باشد .\r\n« يك ماه ابو حنيفه در انديشهء اين واقعه مىبود و فكرش به جايى نمىرسيد تا روزى آن زن دوباره به نزد وى آمد . ابو حنيفه وى را گفت : چرا اين كار را كردى ؟ زن گفت :\r\nو تو چرا ما را فريب دادى و مردى فقير را بما غنى معرّفى كردى ! ؟ »\r\n","description":"","footnote":"","page_name":" 727 ","page_number":771},
  {"content":"\r\n\r\n- 2 - مالك 95 - 179\r\nابو اسحاق شيرازى كه مالك بن انس را در طىّ طبقهء سيم از فقيهان تابعى مدينه ياد كرده در ترجمهء او اين مضمون را آورده است :\r\n« ابو عبد الله مالك بن انس بن مالك اصبحى ، رضى الله عنه ، به سال نود و پنج ( 95 ) متولَّد شده و در سال يك صد و هفتاد و نه ( 179 ) به سنّ هشتاد و چهار سال ( 84 ) وفات يافته است .\r\n« واقدى مدّت زندگانى وى را نود سال دانسته است . مالك علم را از ربيعه فرا گرفته و با ربيعه در نزد سلطان به افتا پرداخته . مالك گفته است : مردى بود كه من از او علم مىگرفتم او نمرد تا اين كه مىآمد نزد من و از من استفتاء مىكرد و علم مىآموخت .\r\n« ابن وهب « 1 » گفته است :\r\n\r\n","description":"","footnote":"\r\n« 1 » در پاورقى از هامش اصل از شرح بخارى اين مضمون آورده شده است : « در همهء مشرق و مغرب مردى بر حديث پيغمبر ( ص ) آگاهتر از مالك نيست و مالك يكى از شش امام است ، كه داراى مذاهب متبوعه‌اند در بلاد و امصار . و ايشانند : مالك و ابو حنيفه و شافعى و احمد و سفيان ثورى و داود ظاهرى . « امام ابو الفضل يحيى حصفكى ، خطيب شافعى آنان را در بيت زير آورده است :\r\n\r\nو ان شئت اركان الشّريعة فاسمع\r\nلتعرفهم و احفظ اذا كنت سامعا\r\n\r\n\r\nمحمّد و النّعمان ، مالك و احمد\r\nو سفيان و اذكر بعد داود تابعا\r\n\r\n« و مالك را مادرش سه سال باردار بوده يعنى در مدت سه سال در شكم مادر مىزيسته است ! » يا للعجب !\r\n","page_name":" 728 ","page_number":772},
  {"content":"\r\n\r\n\r\n« در مدينه منادى را شنيدم كه چنين ندا مىداد :\r\n« هان كسى نبايد مردم را فتوى بدهد مگر مالك بن انس و ابو ذؤيب ( در كتاب وفيات الاعيان ابن خلَّكان « ابن ابو ذئب » ضبط شده است ) « شافعى ، رحمه الله ، گفته است :\r\n« محمد بن حسن شيبانى مرا گفت :\r\n« صاحب تو اعلم است يا صاحب ما ( مرادش مالك و ابو حنيفه است ) رضى الله عنهما ؟ من گفتم : منصفانه ؟ گفت : آرى .\r\n« گفتم : ترا به خدا سوگند مىدهم كدام يك به قرآن ، اعلم است : صاحب ما يا صاحب شما ؟ .\r\n« گفت : خدا گواه است كه صاحب شما .\r\n« گفتم : ترا به خدا سوگند آيا صاحب ما يا صاحب شما به گفته هاى پيغمبر ( ص ) و اصحاب اعلم است ؟\r\n« گفت : خدا را گواه صاحب شما .\r\n« گفتم : پس جز قياس براى صاحب شما چيزى باقى نماند و قياس جز بر اين امور نيست . پس بر چه چيزى قياس مىكنى ؟\r\n« بكر بن عبد الله صنعانى گفته است :\r\n« نزد مالك بن انس بوديم او از ربيعهء راى حديث مىكرد و ما زيادت از وى مىخواستيم پس روزى ما را گفت :\r\n« ربيعه را چه كار داريد و حال اين كه وى در اين حجره خوابيده است ؟ پس ما به نزد ربيعه رفتيم او را در خواب ديديم . بيدارش كرديم و گفتيم : آيا تو ربيعه هستى گفت : آرى . گفتيم : همان ربيعه كه مالك بن انس از او حديث مىگويد ؟ گفت :\r\nآرى . گفتيم : پس چه شده كه مالك به واسطهء علم تو بهره مند و از دنيا برخوردار است و تو خود بىبهره و بىنصيب ؟ گفت : آيا نمىدانيد كه يك مثقال از بخت و اقبال بهتر و سودمندتر است از يك بار علم و كمال ؟ !\r\n","description":"","footnote":"","page_name":" 729 ","page_number":773},
  {"content":"\r\nصاحب « طبقات فقهاء اليمن » در فصلى كه از « شريف هادى إلى الحقّ » نام برده و غلبه و استيلاء وى را بر صنعاء يمن ياد كرده و مردم يمن را نسبت به او دو صنف : مفتون و مسحور يا خائف و مجبور خوانده و گفته است كه « دولتها را در طىّ علوم و يا در نشر و ابراز آنها تأثيراتى معجزه مانند است » اين مضمون را آورده است ( صفحهء 79 ) :\r\n« دليل بر اين مطلب اينست كه مالك بن انس ، شاگردان خود را از ربيعة الرّأي حديث مىآورد و ايشان از وى مىخواستند كه از آن بيشتر حديث از او بياورد و بر آن چه مىآورد بيفزايد و احاديث زيادتر از شيخ خود ، ربيعه ، براى ايشان نقل و روايت كند .\r\n« پس مالك يك روز شاگردان را گفت :\r\n« ربيعه را چه مىكنيد ؟ و وى را چه مىخواهيد كه او در آن خانه خوابيده است .\r\nپس شاگردان و ياران كه اين سخن از استاد شنيدند رو به آن خانه و به نزد ربيعه رفتند و او را از خواب بيدار كردند و بوى گفتند : آيا تو همان ربيعه هستى ، كه شيخ مالك و استاد او است و مالك از او حديث مىآورد ؟ گفت : آرى .\r\n« گفتند : چه افتاده كه مالك به واسطهء استفاده از تو چنين محظوظ و بهره مند گشته و تو خود بىنصيب و بىبهره ؟ پاسخ داد :\r\n« امّا علمتم انّ مثقالا من امرة خير « 1 » من حمل علم » . اين قضيه را ابو بكر بن عبد الله صنعانى روايت كرده است » ابو نعيم در كتاب « حلية الاولياء » ( جلد ششم - صفحه 316 - 356 ) ترجمهء مالك را تحت عنوان :\r\n« فمنهم امام الحرمين ، المشهور فى البلدين : الحجاز و العراقين المستفيض مذهبه في المغربين و المشرقين مالك بن انس رضى الله تعالى عنه » آورده و پس از اين كه در باره اش گفته است : « كان احد النّبلاء و اكمل\r\n\r\n","description":"","footnote":"\r\n« 1 » ظاهرا اين واقعه زمانى بوده كه مالك مورد توجه و عنايت منصور ، خليفهء عباسى بوده و از اين رو معروف و مشهور و محبوب و به تعبيرى صاحب بخت و اقبال و بتعبير بالا « امرة » و مقام داشته است .\r\n","page_name":" 730 ","page_number":774},
  {"content":"\r\n\r\n\r\n\r\nالعقلاء ورث حديث الرّسول و نشر فى أمّته علم الأحكام و الأصول ، تحقّق بالتّقوى و ابتلى بالبلوى » لختى از كلمات و روايات او و عبارات ديگران را در بارهء حالات و معلومات و فضائل او نقل كرده است كه نمونه را قسمتى از آنها در اينجا ياد مىگردد .\r\nاز گفته هاى او ، آورده است ، به اسناد :\r\n« من به افتاء نپرداختم مگر پس از اين كه هفتاد كس اهل بودن مرا براى افتاء گواهى دادند » و گفته است :\r\n« هر گز پاسخ به فتوايى ندادم مگر پس از اين كه كسى را كه از من اعلم بود پرسيدم كه آيا مىتوانم و حق دارم فتوى بدهم يا نه ؟ از جمله از ربيعه و از يحيى بن سعيد پرسيدم و ايشان مرا به اين كار امر كردند . « راوى گفته است : از وى پرسيدم :\r\nاگر ترا نهى مىكردند چه مىكردى ؟ گفت : فرمان مىبردم و فتوى نمىدادم چه مرد را نشايد كه خود را براى كارى اهل بداند مگر اين كه از اعلم از خود اهل بودن خويش را بپرسد . . » و از گفته هاى او آورده است :\r\n« العلم نور يجعله الله حيث يشاء ، ليس بكثرة الرّواية » و هم از او دانسته است :\r\n« لو كان لي سلطان على من يفسّر القرآن لضربت رأسه » مردى ، مالك را مسأله‌اى پرسيده پاسخ داده است : اين را خوب نمىدانم . آن مرد گفته است : من راهى دور و دراز پيموده‌ام تا خود را به تو برسانم و اين مسأله را بپرسم . مالك بوى گفته است : چون به محل خود برگردى و همشهريان خود را ملاقات كنى به ايشان بگو : مالك گفت : من اين مسأله را خوب نمىدانم » يكى از دوستان مالك وى را گفته است :\r\n« مردم از شهرهاى دور و پراكنده به راه مىافتند و ستوران خود را فرسوده مىسازند\r\n","description":"","footnote":"","page_name":" 731 ","page_number":775},
  {"content":"\r\n\r\n\r\nو مخارجى گزاف انفاق مىكنند و به نزد تو مىآيند و از تو مىپرسند كه به ايشان از علم خود بهره برسانى تو پاسخ مىدهى : « نمىدانم » ! اين شايسته نيست . مالك پاسخ داده است .\r\n« شامى از شام و عراقى از عراق و مصرى از مصر مىآيند و از من چيزى مىپرسند كه اگر ايشان را پاسخ دهم شايد بعد از آن بر من خلاف آن چه گفته‌ام آشكار گردد پس ايشان را از كجا پيدا كنم و مطلب را به ايشان باز گويم » و از گفته هاى او است : « اذا لم يكن للإنسان فى نفسه خير لم يكن للنّاس فيه خير » مالك نسبت به ابو حنيفه بدبين بوده و بد مىگفته است :\r\nابو نعيم در اين باره نيز كلماتى ، به اسناد ، از وى نقل كرده است از جمله به اسناد از منصور بن ابى مزاحم آورده كه گفته است :\r\n« از مالك ، وقتى كه نامى از ابو حنيفه در نزدش به ميان آمد ، شنيدم كه گفت :\r\n« كاد الدّين و من كاد الدّين ليس من اهله » و باز به اسناد از عبد الله بن مطرف آورده كه گفته است :\r\n« مالك هنگامى كه نام ابو حنيفه و منحرفان در دين نزدش گفته مىشد مىگفت :\r\n« عمر بن عبد العزيز گفت : پيغمبر ( ص ) ، و واليان امر بعد از وى ، سننى آوردند كه پيروى آنها پيروى كتاب خدا و استكمال فرمانبردارى از او و نيروى در دين او است .\r\nهيچ كس را از خلق نمىرسد كه آنها را تغيير و تبديل دهد يا در امرى مخالف با آنها نظر افكند . هر كس به آنها هدايت جويد مهتدى و آن كس كه به آنها استنصار طلبد منصور است و كسى كه آنها را واگذارد از غير سبيل مؤمنان رفته و خدا او را به دوزخ مىافكند و سخت كيفر مىدهد » به گفتهء همو ( ابو نعيم ) مالك قرآن را غير مخلوق ( قديم ) مىدانسته و در افعال عباد « جبر » را اعتقاد مىداشته و با « قدرى » مذهب سخت مخالف مىبوده و راى و هوى و صاحبان آنها را بد مىگفته است در اين زمينه ها هم ابو نعيم كلماتى از وى نقل كرده است :\r\n","description":"","footnote":"","page_name":" 732 ","page_number":776},
  {"content":"\r\n\r\n\r\n\r\nاز رواياتى كه از مالك آورده است ( به اسناد ) چند روايت آورده مىشود :\r\n1 - « ما أوذي احد مثل ما أوذيت فى الله » 2 - « كلّ ابن آدم خطأ ، فمن كانت له سجيّة عقل و غريزة يقين لم تضرّه ذنوبه شيئا ، قيل . و كيف ذلك يا رسول الله ؟ قال : لأنه كلَّما اخطأ لم يلبث ان يتوب توبة تمحو ذنوبه و يبقى له فضل يدخل به الجنة ، فالعقل اداة العامل بطاعة الله و الحجّة على اهل معصية الله » 3 - « برّوا آباءكم يبرّكم ابناؤكم و عفّوا تعفّ نساؤكم » 4 - زنى امّ المؤمنين ، ام سلمه ، را گفته است : من زنى هستم كه دامن خويش را بلند مىدوزم و در مكانهاى پليد و ناپاك راه مىروم ام سلمه گفته است : قال رسول الله ( ص ) « يطهّره ما بعده » 5 - انس گفته است : « امّ سليم مرغى بريان به وسيله من با چند گرده نان جوين براى پيغمبر ( ص ) فرستاد من بردم و جلوش نهادم گفت : كسى را بخوان كه بيايد و با ما از اين مرغ بخورد . اللَّهمّ آتنا بخير خلقك پس من رفتم و قصدم اين بود كه از اهل خود كسى را بيابم و ببرم ناگهان علىّ بن ابى طالب را ديدم برگشتم پيغمبر گفت : كسى را نيافتى ؟ گفتم نه ! . گفت : دوباره برگرد و ببين . بيرون رفتم باز هم جز علىّ كسى را نديدم سه بار اين كار تكرار شد آنگاه بيرون رفتم و برگشتم و گفتم يا رسول الله علىّ بن ابى طالب اينجاست . گفت : او را وارد كن آنگاه گفت : اللَّهمّ وال اللَّهمّ وال اين را مىگفت و با دست راست اشاره مىكرد و حركت مىداد .\r\n6 - « ثلاث يفرح بهنّ البدن و يربو عليها : الطَّيب و الثّوب اللَّيّن و شرب العسل » 7 - « انّما الأعمال بالنّيات ، و لكلّ امرئ ما نوى . فمن كانت هجرته إلى دنيا يصيبها ، او امرأة ينكحها فهجرته إلى ما هاجر اليه » 8 - از پيغمبر صلَّى الله عليه و آله و سلَّم پرسيده شده « يا رسول الله أيّ العباد احبّ إلى الله ؟ پيغمبر گفته است :\r\n« انفع النّاس للنّاس » گفته شده است چه عملى افضل است ؟ گفته است :\r\n","description":"","footnote":"","page_name":" 733 ","page_number":777},
  {"content":"\r\n\r\n\r\n« ادخال السّرور على قلب المؤمن » پرسيده‌اند « سرور مؤمن چيست ؟\r\nگفته است :\r\n« اشباع جوعته و تنفيس كربته و قضاء دينه و من مشى مع اخيه فى حاجته كان كصيام شهر و اعتكافه ، و من مشى مع مظلوم يعينه ثبّت الله قدميه يوم تزلّ الأقدام ، و من كفّ غضبه ستر الله عورته ، و انّ الخلق السّيّئ يفسد الأعمال كما يفسد الخلّ ، العسل » 9 - « من شرار النّاس ذو الوجهين ، الَّذى يأتى هؤلاء بوجه ، و هؤلاء بوجه » 10 - « انّ الله وضع عن أمّتي ، الخطاء و النّسيان و ما استكرهوا عليه » و از عبارات و گفته هاى ديگران در حقّ مالك چند نمونه آورده مىشود :\r\nشافعى گفته است : « اذا جاء الأثر كان مالك كالنّجم » عبد الرّحمن بن مهدىّ گفته است : « ما بقى على وجه الأرض احد آمن على حديث رسول الله ( ص ) ، من مالك بن انس » يكى از مردم مدينه در حق مالك گفته است :\r\n\r\nيدع الجواب فلا يراجع هيبة\r\nو السّائلون نواكس الأذقان\r\nادب الوقار و عزّ سلطان التّقى\r\nفهو المطاع و ليس ذا سلطان\r\n\r\nشعبه گفته است : « يك سال پس از مرگ نافع به مدينه در آمدم ديدم مالك بن انس را حلقهء درس و حديث است » .\r\nقتيبة بن سعيد گفته است :\r\n« قدمت المدينة ، و مالك حىّ ، فتقدّمت إلى فاميّ فقلت عندكم خلّ خمر ؟\r\nفقال يا سبحان الله فى حرم رسول الله ( ص ) ؟ قتيبه گفته است : « ثمّ قدمت المدينة بعد موت مالك فذكرت لهم فلم ينكروا علىّ ! »\r\n","description":"","footnote":"","page_name":" 734 ","page_number":778},
  {"content":"\r\n\r\nيحيى بن سعيد قطَّان گفته است : « ما اقدّم على مالك فى زمانه احدا » قعنبى گفته است : نزد سفيان بن عيينه رفتم او را محزون يافتم گفتند خبر مرگ مالك بوى رسيده و از اين جهت محزون گشته است پس سفيان چنين گفت « ما ترك ( يعنى مالكا ) على الارض مثله » امام شافعى گفته است « لو لا مالك و سفيان لذهب علم الحجاز » و از جملهء آن چه در بارهء حالات و معلومات و فضائل او ، به اسناد ، نقل كرده اين نمونه ها آورده مىشود :\r\n« ابو داود گفته است : جعفر بن سليمان ، راجع بطلاق « مكره » مالك را تازيانه زده و از ابن وهب حكايت شده كه گفته است :\r\nچون مالك را تازيانه زدند و بر شترى سوار كردند و در مدينه مىگرداندند بوى گفته شد : خود را بشناسان پس او فرياد مىزد : هر كس مرا مىشناسد مىشناسد و هر كه نمىشناسد بداند من مالك بن انس بن ابى عامر اصبحى هستم و من همانم كه « طلاق مكره » را واقع و صحيح نمىدانم .\r\nچون اين خبر به جعفر بن سليمان رسيد گفت : برويد و زود او را پايين بياوريد و رها سازيد » از احمد بن حنبل پرسيده‌اند كه مالك را چه كسى تازيانه زده ؟ گفته است :\r\nيكى از واليان كه من نمىدانم كيست . او را براى اين زده كه « طلاق مكره » را اجازه نمىكرده است .\r\nاز ابو اويس حكايت شده كه گفته است :\r\n« هر گاه مالك بر آن بود كه حديثى بگويد وضوء مىساخت و بر مسند خود مىنشست و ريش خويش را رها مىكرد و باوقار و هيبت و آرامش مىبود و حديث مىگفت از وى در اين باره سؤال شد گفت من دوست دارم حديث پيغمبر را با عظمت ياد كنم و حديثى جز با طهارت و تمكَّن و آرامش نگويم » حبيب بن زريق به مالك گفته است :\r\n","description":"","footnote":"","page_name":" 735 ","page_number":779},
  {"content":"\r\n\r\n« چرا از صالح مولى توأمه و عمر مولى عفره و حزام بن عثمان حديث نمىنويسى ؟\r\nپاسخ داده است :\r\n« من در اين مسجد هفتاد « تابعى » را ادراك كردم و علم فرا نگرفتم مگر از « ثقات مأمونين » ابن نديم در بارهء مالك اين مضمون را آورده است :\r\n« مالك بن انس بن ابى عامر از حمير است . . و سه سال در شكم مادر بوده است ! مردى سخت سفيد مائل به سرخى و بلند بالا و بزرگ سر و اصلع بوده لباسهاى عدنى خوب مىپوشيده « و يكثر حلق شاربه و لا يغيّر شيبه » شارب را زياد مىتراشيده و محاسن را رنگ نمىكرده و به مسجد براى نماز حاضر مىشده و بيماران را عيادت مىكرده و در قضاء حوائج مىكوشيده ناگهان رفتن به مسجد را ترك كرده و در خانه نماز مىگزارده و تشييع جنائز را نيز ترك كرده و مردم او را بر اين كار معاتب ساخته‌اند و او به ايشان مىگفته است « ليس يقدر كلّ احد ان يقول عذره » همه كس نمىتواند عذر خود را باز گويد .\r\n« از مالك نزد والى مدينه جعفر بن سليمان سعايت شده كه او بيعت مردم را به شما درست نمىداند پس والى او را خواسته و برهنه ساخته و تازيانه زده و او را چنان كشيده‌اند كه شانه اش در رفته است . . » « . . مالك به سال يك صد و هفتاد و نه ( 179 ) به سن هشتاد و پنج ( 85 ) سال وفات يافته و در بقيع دفن شده است و از تأليفات او است كتاب « الموطَّأ » و كتاب « رسالته إلى الرشيد » . . » كتاب « الموطَّأ » كه برخى آن را اوّل تأليف در حديث پنداشته‌اند و در محل خود فساد اين پندار دانسته شده بامر ابو جعفر منصور دوانيقى دومين خليفهء عباسى نوشته شده و در تسميهء كتاب به اين نام هم شايد عبارت دستور و امر منصور تأثير و مدخليت داشته است .\r\nابن خلدون در مقدمهء تاريخ خود ( صفحه 14 ) اين عبارت را آورده است :\r\n","description":"","footnote":"","page_name":" 736 ","page_number":780},
  {"content":"\r\n\r\n\r\n« . . و كان ابو جعفر المنصور به مكان من العلم و الدّين قبل الخلافة ، و بعدها و هو القائل لمالك حين اشار عليه به تأليف « الموطَّإ » :\r\n« يا ابا عبد الله انّه لم يبق على وجه الأرض اعلم منّي و منك ( ! ! ) و انّي قد شغلتني الخلافة ، فضع أنت للنّاس كتابا ينتفعون به ، تجنّب فيه رخص ابن عباس و شدائد ابن عمر و وطَّئه للنّاس توطئة .\r\n« قال مالك :\r\n« فو الله لقد علَّمنى التّصنيف يومئذ » ابن جوزى در كتاب « شذور العقود » ( بنقل ابن خلَّكان ) در حوادث سال يك صد و چهل و هفت ( 147 ) گفته است : و در اين سال براى فتوايى كه مالك داده و با غرض سلطان موافق نبوده هفتاد تازيانه بر وى زده شده است .\r\nابن خلكان هم از آن چه ابو اسحاق و ابو نعيم و ابن نديم آورده‌اند قسمتى آورده است ليكن در بعضى موارد با آن چه از كتب ايشان آورديم اختلاف دارد چنان كه به جاى عبارت « و يكثر حلق شاربه و لا يغيّر شيبه » كه از فهرست ابن نديم آورديم عبارت ابن خلَّكان چنين است « و يكره حلق الشّارب و يعيبه و يراه من المثلة و لا يغيّر شيبه » و اين عبارت به كلى مخالف است با آن چه ابن نديم از وى نقل كرده است .\r\nابن خلَّكان در بارهء سال تولَّد و وفات و مدت عمر مالك اقوالى مختلف آورده بدين مضمون :\r\n« ولادت مالك به سال نود و پنج هجرى ( 95 ) واقع شده و مدّت سه سال در شكم مادر بوده ! و در ماه ربيع الاول يك صد و هفتاد و نه ( 179 ) وفات يافته است . پس هشتاد و چهار سال ( 84 ) زندگانى كرده است .\r\n« واقدى گفته است مالك نود سال زندگانى كرده و ابن فرات در كتاب تاريخ خود كه به ترتيب سالها آن را مرتّب داشته وفات مالك را ده روز از ماه ربيع الاول گذشتهء از سال يك صد و هفتاد و نه ( 179 ) دانسته و به قولى در سال يك صد و هفتاد و هشت ( 178 ) وفات يافته است . تولد وى هم به قولى در سال نود هجرى بوده و سمعانى در كتاب الانساب\r\n","description":"","footnote":"","page_name":" 737 ","page_number":781},
  {"content":"\r\n\r\nدر ترجمهء اصبحى « 1 » ولادت مالك را به سال نود و سه ( 93 ) يا نود و چهار ( 94 ) دانسته و الله اعلم بالصواب » ابن خلَّكان از « حافظ ابو عبد الله حميدى در كتاب « جذوة المقتبس » حكايت كرده كه : « قعنبى چنين حديث كرده :\r\n« بر مالك ، در بيمارى كه در آن مرد ، وارد شدم سلام كردم و نشستم پس ديدم مالك را كه گريه مىكند گفتم : يا ابا عبد الله چه چيز ترا چنين به گريه آورده است ؟\r\nگفت : « اى پسر قعنب چه گونه گريه نكنم و كيست كه به گريه كردن از من سزاوارتر باشد ؟ به خدا سوگند دوست دارم كه بهر مسأله‌اى كه در آنها برأى و به نظر خود فتوى داده‌ام تازيانه بر من زده مىشد و من آن فتوى را نمىدادم و اى كاش مرا افتاء به رأى نمىبود . . »\r\n\r\n","description":"","footnote":"\r\n« 1 » « الاصبحى بفتح الالف و سكون الصاد المهملة و فتح الباء المنقوطة بواحدة فى آخرها حاء مهملة ، هذه النسبة إلى ذى اصبح و اسمه الحارث بن عوف بن مالك بن\r\nو هو من يعرب بن قحطان ، و اصبح صارت قبيلة .\r\n« و المشهور بهذه النسبة امام دار الهجرة ابو عبد اللَّه مالك بن انس كان مولده ثلاث او اربع و تسعين و مات سنة تسع و سبعين و مائة » « اللباب فى تهذيب الانساب »\r\n","page_name":" 738 ","page_number":782},
  {"content":"\r\n\r\n\r\n- 3 - شافعى 150 - 204\r\nابو اسحاق كه شافعى را در طبقهء چهارم از فقيهان تابعى مكَّه ياد كرده در ترجمه او بعد از اين عنوان :\r\n« محمّد بن ادريس بن العبّاس بن عثمان بن شافع بن السّائب بن عبيد بن عبد يزيد بن هاشم بن عبد المطَّلب بن عبد مناف القرشي المطَّلبي » چنين افاده كرده است :\r\n« شافعى به سال يك صد و پنجاه ( 150 ) متولَّد شده و در آخرين روز از ماه رجب از سال دويست و چهار ( 204 ) پس از 54 سال در گذشته است زعفرانى از پسر شافعى ابو عثمان ، وفات پدرش را به سنّ پنجاه و هشت ( 58 ) سالگى نقل كرده است .\r\n« شافعى ، رحمه الله عليه ، گفته است :\r\n« مسلم بن خالد زنجى مرا ديد و گفت : اى جوان از مردم كجايى ؟ گفتم :\r\nاز مردم مكه . گفت : منزلت در مكَّه كجا است ؟ گفتم : شعب حنيف . گفت : از كدام قبيله هستى ؟ گفتم : از فرزندان عبد مناف . گفت : به به خدا ترا در دنيا و آخرت شرف داده است » « باز شافعى گفته است :\r\n« بر مالك در آمدم در حالى كه كتاب « الموطَّأ » را حفظ داشتم . مالك گفت :\r\nكسى را حاضر كن كه براى تو بخواند . گفتم : خودم مىخوانم پس موطَّأ را از حفظ بر او خواندم . مالك گفت : اگر كسى رستگار مىگردد اين جوانست .\r\n« سفيان بن عيينه چون چيزى از تفسير و افتاء بر او مىآمد بسوى شافعى مىنگريست و مىگفت از اين بپرسيد .\r\n« حميدى گفته است : از مسلم بن خالد زنجى شنيدم كه شافعى را مىگفت :\r\nيا ابا عبد الله فتوى بده زيرا به خدا سوگند هنگام آنست كه تو فتوى بدهى و اين سخن\r\n","description":"","footnote":"","page_name":" 739 ","page_number":783},
  {"content":"\r\n\r\n\r\n\r\nزنجى زمانى بود كه شافعى پانزده سال داشت .\r\n« احمد بن حنبل گفته است : من ناسخ و منسوخ حديث را نشناختم مگر بعد از اين كه با شافعى مجالست كردم .\r\n« اسحاق بن راهويه ، ثورى و اوزاعى و مالك و ابو حنيفه را ياد كرده آنگاه گفته است : هيچ يك چيزى نگفته‌اند مگر اين كه شافعى را تابع ، بيشتر و خطا كمتر بوده است . .\r\n« ابو حسّان زيادى گفته است : نديدم كه محمد بن حسن شيبانى هيچ كس از اهل علم را به اندازهء شافعى احترام بگزارد و اعظام كند . روزى براى ديدار شيبانى آمده بود كه شيبانى سوار شده و مىخواست برود پس به احترام شافعى به خانه برگشت و روز و شبرا با او به خلوت بود ، و هيچ كس را اذن ورود نداد .\r\n« محفوظ بن ابى توبهء بغدادى گفته است : احمد بن حنبل را ديدم در مسجد - الحرام نزد شافعى نشسته و استفاده مىكند گفتم : يا ابا عبد الله ! سفيان بن عيينه در ناحيهء مسجد نشسته و تو اينجايى ؟ گفت : اين از دست مىرود ليكن سفيان از دست نمىرود .\r\nيحيى بن معين گفته است : احمد بن حنبل ما را از شافعى ، رحمه الله تعالى ، نهى مىكرد روزى ديدم شافعى سوار استر خويش است و احمد پياده از دنبال او مىرود گفتم : يا ابا عبد الله تو ما را از وى نهى مىكنى و خود بدنبال او افتاده‌اى ؟ گفت :\r\nخاموش باش كه اگر اين استر را ملازم باشى از آن منتفع مىشوى . . » ابن نديم پس از اين كه كنيه و نام و نسب شافعى را آورده ، از خط ابو القاسم حجازى در كتاب « الاخبار الدّاخلية فى التاريخ » نقل كرده از همو قضيهء ظهور مردى از بنى لهب را در مغرب و گرفتار شدن او و بردنش را به نزد هارون و بودن شافعى با آن مرد لهبى و ردّ و بدل كردن هارون با مرد لهبى و امر هارون به حبس او و آنگاه گفتن هارون به شافعى « ما حملك على الخروج معه ؟ قال : انا رجل أملقت و خرجت اضرب فى البلاد طلبا للفضل ، فصحبته لذلك . فاستوهبه الفضل بن الرّبيع فوهبه فاقام بمدينة السّلام مدّة » آورده و ياد كرده است .\r\n","description":"","footnote":"","page_name":" 740 ","page_number":784},
  {"content":"\r\n\r\n\r\nباز ابن نديم از محمّد بن شجاع ثلجى آورده كه گفته است :\r\n« كان يمرّ بنا فى زىّ المغنيّين على حمار و عليه رداء محشّى و شعره مجعّد و لزم محمد بن الحسن سنة حتى كتب كتبه فحدّثونا عن الرّبيع بن سليمان عن الشّافعي قال : كتبت عن محمّد وقر جمل كتبا » ابن نديم ، شافعى را شيعه مىدانسته و اين عبارت را در باره اش گفته است :\r\n« و كان الشّافعي شديدا فى التّشيّع » و بعد از آن اين مضمون را گفته است :\r\n« روزى مردى مسأله‌اى را ياد كرد و شافعى بدان پاسخ داد آن مرد گفت : تو در اين جواب بر خلاف على بن ابى طالب گفتى . شافعى گفت : تو گفتهء على را بر من ثابت كن تا گونه بر خاك نهم و بگويم من بر خطاء رفته‌ام و از گفتهء خود به گفتهء علىّ برگردم .\r\n« روزى ديگر شافعى به محضرى در آمده كه بعضى از طالبين در آنجا حضور داشته پس گفته است : در مجلسى كه يكى از ايشان باشد مرا حق سخن نيست آنان به سخن گفتن احقّند از من . رياست و فضل از آنان است . .\r\n« شافعى در سال دويست و چهار ( 204 ) در مصر وفات يافته ( سال دويست - 200 بمصر رفته است ) و از تأليفات و كتب شافعى است : كتاب « مبسوط » در فقه .\r\nاين كتاب را ربيع بن سليمان و زعفرانى از شافعى روايت كرده‌اند و محتوى است بر كتاب طهارت ، كتاب صلاة ، كتاب زكات ، كتاب صيام ، كتاب حجّ ، كتاب اعتكاف » باز محمد بن اسحاق معروف به ابن نديم گفته است : كه از خط ابو سيف ( يا ابو يوسف ) شمارهء كتب شافعى را ديده و آنها را موافق نسخهء آن خط بر شمرده كه بيشتر آنها كتابهاى فقهى است ( در حدود نود كتاب از قبيل صلاة و طهارت و سائر كتب و ابواب فقه ) و چند كتاب ديگر در موضوعات ديگر است كه در اينجا ياد مىگردد كتاب الرّسالة ، كتاب الامامه « 1 » ، كتاب احكام القرآن ، كتاب اختلاف مالك و الشافعي\r\n\r\n","description":"","footnote":"\r\n« 1 » گمانم اينست كه اين دو ، همان كتابى است كه به نام « رساله » و به نام « رسالة الام » و به نام « رسالة الامام » مشهور و در مباحث اصول فقه است نسخه‌اى از اين رساله چاپ مصر نزد من موجود است .\r\n","page_name":" 741 ","page_number":785},
  {"content":"\r\n\r\n\r\nكتاب اختلاف الحديث ، كتاب اختلاف العراقيّين ، كتاب فضائل قريش ، كتاب الشّروط ، كتاب الإجماع ، كتاب ما خالف العراقيّين عليّا و عبد الله ، كتاب الرّجعة « 1 » ، كتاب سير الواقدي ، كتاب سير الاوزاعى ، كتاب الحكم بالظاهر ، كتاب ابطال الاستحسان .\r\nابن خلَّكان بر منقولات از ابو اسحاق و ابن نديم قسمى افزوده كه از جمله است :\r\n« شافعى نخستين كسى است كه اصول فقه را استنباط كرده « 2 » و در آن باره سخن گفته است . . و قاطبهء علماء از اهل حديث و فقه و اصول و لغت و نحو و غير اينها بر ثقه بودن و امانت و عدالت و زهد و ورع و نزاهت عرض و عفّت نفس و حسن سيرت و علوّ قدر و سخاء شافعى اتفاق دارند .\r\n« شافعى را اشعارى بسيار است كه از آن جمله ابيات زير را از خط حافظ ابو طاهر سلفى رحمه الله نقل مىكنم :\r\n\r\n« انّ الَّذى رزق اليسار و لم يصب\r\nحمدا و لا اجرا لغير موفّق\r\nالجدّ يدنى كلّ امر شاسع\r\nو الجدّ يفتح كلّ باب مغلق\r\nو اذا سمعت بأنّ مجدودا حوى\r\nعودا فاثمر فى يديه فصدّق\r\nو اذا سمعت بأنّ محروما اتى\r\nماء ليشربه فغاض فحقّق\r\nلو كان بالحيل ، الغنى لوجدتني\r\nبنجوم اقطار السّماء تعلَّقى\r\n\r\n\r\n","description":"","footnote":"\r\n« 1 » ظاهرا مراد رجوع مرد است بزن در طلاق .\r\n« 2 » در مقدمهء كتابى كه به نام « تقريرات اصول » نوشته‌ام و چندين مرتبه به چاپ رسيده است ترديد و تأمل خود را با استناد به دلايل ، در بارهء اين امر ياد كرده‌ام . خواستار بدانجا مراجعه كند .\r\n","page_name":" 742 ","page_number":786},
  {"content":"\r\n\r\n\r\n\r\n\r\n\r\nلكنّ من رزق الحجى حرم الغنى\r\nضدّان مفترقان أيّ تفرّق\r\nو من الدّليل على القضاء و كونه\r\nبؤس اللَّبيب و طيب عيش الاحمق\r\n\r\n« و همو گفته است :\r\n\r\nو لو لا الشعر بالعلماء يزرى\r\nلكنت اليوم اشعر من لبيد\r\n\r\n« و نيز بوى منسوب است :\r\n\r\nكلَّما ادّبنى الدّهر ارانى نقص عقلى\r\nو اذا ما ازددت علما زادني علما بجهلي\r\n\r\n» خطيب بغدادى كه مثل ابو اسحاق و ابن خلكان خود بمذهب شافعى است شرحى مفصل در ترجمهء محمد بن ادريس آورده و در آخر همچنين گفته است :\r\n« اگر بخواهيم مناقب و اخبار شافعى را استيفاء كنيم بر اجزائى عديده مشتمل خواهد بود ليكن در اين كتاب بر همين مقدار ، ارادهء تخفيف و اختصار را ، اقتصار كرديم و معالم و مناقب او را بطور استقصاء در كتابى جدا گانه و منفرد خواهيم آورد » از جمله آن چه خطيب آورده است اينست كه شافعى در هفت سالگى قرآن را حفظ داشته و در ده سالگى موطَّأ را و در پانزده سالگى فتوى مىداده و در جوانى عبد الرحمن بن مهدى به او نوشته كه كتابى حاوى معانى قرآن و جامع فنون اخبار و شامل حجّت بودن و مبيّن ناسخ و منسوخ از قرآن و سنّت براى وى وضع و تأليف كند پس او كتاب « الرسالة » را تأليف كرده است .\r\nو از جمله است كه شافعى دو بار ببغداد در آمده : يكى به سال يك صد و نود و پنج ( 195 ) كه دو سال در آنجا بوده و پس از آن به مكَّه رفته و ديگر در سال يك صد و نود و هشت ( 198 ) كه ببغداد در آمده و چند ماه در آنجا بوده و بمصر رفته است .\r\nو از ابو الفضل زجّاج حكايت كرده كه گفته است :\r\n","description":"","footnote":"","page_name":" 743 ","page_number":787},
  {"content":"\r\n« هنگامى كه شافعى ببغداد آمد پنجاه ( يا قريب پنجاه ) حلقهء درس در مسجد جامع فراهم مىآمد چون شافعى وارد شد بهر حلقه مىرفت و مىنشست و مىگفت : « قال الله و قال الرّسول » و ايشان مىگفتند : « قال اصحابنا » تا اين كه در مسجد ، حلقهء درسى جز حلقهء درس شافعى بر جاى نماند . » و به اسناد از شافعى آورده كه گفته است :\r\n« بيست سال در بطون عرب اقامت كردم كه اشعار و لغات آنها را فرا گيرم .\r\nو قرآن را حفظ كردم به طورى كه كلمه و حرفى در آن نبود مگر اين كه مراد و معنى آن را مىدانستم جز دو كلمه كه يكى از آنها است : * ( « . دَسَّاها » ) * . باز از شافعى آورده كه گفته است :\r\n« من قرآن را نزد اسماعيل بن قسطنطين قرائت كردم و او مىگفت : القرآن ، اسم و ليس بمهموز و لم يؤخذ من « قرات » و لو أخذ من « قرأت » لكان كلّ ما قرئ قرآنا و لكنّه اسم للقرآن مثل التّورية و الإنجيل . . » صاحب روضات از اوّليّات سيوطى ( و غير او ) آورده است كه :\r\n« شافعى نخستين كسى است كه در « آيات احكام » و در « اصول فقه » تصنيف كرده و همو نخستين كس است كه در « مختلف حديث » تكلم و در آن باره تصنيف كرده است » . و از جمله تصنيفات او كتاب قديم او است كه آن را « الحجة » ناميده است چنان كه محى الدين نووى در شرح مشكلات كتاب التنبيه گفته است » .\r\nهمو از حيات الحيوان دميرى از بويطى از شافعى حكايت كرده كه گفته است :\r\n« جوان و در مجلس مالك بوده پس مردى آمده و از مالك استفتاء كرده و گفته است : من سوگند ياد كرده‌ام به سه طلاق زنم كه اين بلبل خاموش نمىگردد و از خواندن نمىايستد مالك بوى گفته است همانا حنث كرده‌اى ( يعنى زنش سه طلاقه شده ) آن مرد چون پاسخ شنيده رفته است . شافعى رو بيكى از شاگردان مالك كرده و گفته است : اين فتيا خطا است . مالك كه بسيار با مهابت بوده و كسى را آن جسارت نبوده كه در مجلس با وى اين گونه مراوده شود و بسا اين كه صاحب شرطه در مجلس\r\n","description":"","footnote":"","page_name":" 744 ","page_number":788},
  {"content":"\r\n\r\nبالاى سرش مىايستاده چون بوى گفته شده كه اين جوان ، شافعى چنين مىگفته . مالك گفته است : اين را از كجا و بچه دليل مىگويى ؟ شافعى پاسخ داده است : آيا تو خود در قصّهء فاطمه دختر قيس كه به پيغمبر گفته است : ابو جهم و معاويه مرا خواستگارى كرده‌اند ، براى ما از پيغمبر ( ص ) روايت نكردى كه گفته است : « امّا ابو جهم فلا يضع عصاه عن عاتقه و امّا معاوية . . » ؟ پس آيا عصاى ابو جهم هميشه بر دوشش بوده است يا اين كه پيغمبر ( ص ) غلبه را اراده كرده است ؟ مالك از اين استدلال و احتجاج منزلت و قدر علمى شافعى را شناخته است » و از اشعار منسوب به شافعى مقدارى آورده كه از جمله است :\r\n\r\nيقولون : اسباب الفراغ ثلاثة\r\nو رابعها خلوة و هو خيارها\r\nو قد ذكروا مالا و أمنا و صحّة\r\nو لم يعلموا انّ الشباب مدارها\r\n\r\nو از جمله است :\r\n\r\nمحن الزّمان كثيرة لا تنقضى\r\nو سروره ، ياتيك كالأعيا\r\nتاتى المكاره حين تأتى جملة\r\nو ترى السّرور يجيء كالفلتات\r\n\r\nو از جمله بروايت از كتاب صواعق ابن حجر مكَّى آورده است :\r\n\r\nيا اهل بيت رسول الله حبّكم\r\nفرض من الله فى القرآن أنزله\r\nكفاكم من عظيم القدر انّكم\r\nمن لا يصلَّى عليكم لا صلاة له\r\n\r\nو از جملهء « مشهور متواتر از شافعى » در جمله ابياتى اين بيت است :\r\n","description":"","footnote":"","page_name":" 745 ","page_number":789},
  {"content":"\r\n\r\nلو انّ المرتضى ابدى محلَّه\r\nلخرّ النّاس طرّا سجّدا له ،\r\nو مات الشّافعىّ و ليس يدرى\r\nعلىّ ربّه ام ربّه الله « 1 »\r\n\r\nابو نعيم در ترجمهء شافعى ( جلد نهم صفحه 152 ) ، به اسناد ، آورده كه برخى از مردم ، شافعى را بر كثرت محبت اهل بيت و افراط در ميل به ايشان سرزنش كرده و بر او عيب گرفته‌اند پس در اين باره انشاء كرده و گفته است :\r\n\r\nقف بالمحصّب من منى فاهتف بها\r\nو اهتف بقاعد خيفها و النّاهض « 2 »\r\nان كان رفضا حبّ آل محمّد\r\nفليشهد الثّقلان انّي رافضيّ\r\n\r\nابو نعيم در ترجمهء شافعى به تفصيل زياد پرداخته و نزديك صد صفحه از بيان عنوان و « لصوق نسب او بنسب پيغمبر » و از « بيان نسب و مولد و وفات » و « ذكر ائمه و علماء ، او را » و « متابعت او از آثار و سنن در استنباط احكام و عمل او به قياس . . » و « لطافت نظر و حصافت فكر . . » و « توكَّل به خدا و بذل مال و سخاء » و « كثرت عبادت . . » و غير اينها در بارهء او آورده و در زير اين عنوانها سخنانى بسيار نقل كرده\r\n\r\n","description":"","footnote":"\r\n« 1 » با همه اشتهارى كه در نسبت اين اشعار به شافعى است محتمل است از ديگرى باشد كه بمذهب شافعى بوده نه خود امام شافعى .\r\n« 2 » مصرع اول در معجم الادباء چنين است : « يا راكبا قف بالمحصّب من منى » و بعد از اين بيت و پيش از بيت بعد اين بيت است :\r\n\r\nسحرا اذا فاض الحجيج إلى منى\r\nفيضا بملتطم الفرات الفائض\r\n\r\n« محصب موضع رمى جمرات است در منى و خيف دو سفيدى است در كوه سياه پشت كوه ابو قبيس كه به آن مناسبت مسجد را مسجد خيف گفته‌اند .\r\n","page_name":" 746 ","page_number":790},
  {"content":"\r\n\r\nو هم اشعار و اقوال و روايات و مناظرات و ادعيه و حكايات و قصصى از او و در بارهء او نوشته است كه آوردن همه اينها در اينجا زائد است پس به آوردن چند نمونه از آنها اكتفا مىشود .\r\nدر عنوان او چنين گفته است :\r\n« و منهم الامام الكامل ، العالم العامل ذو الشّرف المنيف و الخلق الطَّريف له السّخاء و الكرم و هو الضّياء فى الظَّلم اوضح المشكلات و افصح عن المعضلات المنتشر علمه شرقا و غربا ، المستفيض مذهبه برّا و بحرا ، المتّبع ، للسّنن و الآثار و المقتدى بما اجتمع عليه المهاجرون و الانصار اقتبس عن الائمة الاخيار فحدّث عنه الائمة الاحبار الحجازىّ المطَّلبي ابو عبد الله محمد بن ادريس الشافعي رضى الله تعالى عنه و ارضاه . . » از جمله حكايات و قصّه هايى كه ابو نعيم ياد كرده و جنبهء فقهى دارد حكايت زير است كه به اسناد از خود شافعى آورده كه چنين گفته است :\r\n« من هنگامى كه كودك بودم خواستار شعر مىبودم و آن را فرا مىگرفتم و مىنوشتم روزى در مكه راه مىرفتم بانگى شنيدم كه گفت : اى محمد بن ادريس بر تو باد بطلب علم . چون برگشتم و نگاه كردم كسى را نديدم پس بطلب علم كمر بستم و هر چه فرا مىگرفتم بر استخوان و شانه و پارچه مىنوشتم و آنها را جمع مىكردم و من يتيمى بودم كه مادرم چيزى نمىداشت و ناچار بود تا اين كه عمويم قاضى ناحيهء يمن شد من هم با او به يمن رفتم و بر مسلم بن خالد زنجى در آمدم و او را سلام دادم وى مرا پاسخ نگفت و چنين گفت : كه كسى از ايشان نزد ما مىآيد و ما پنداريم او اصلاح مىكند در صورتى كه او خود را فاسد مىسازد .\r\n« پس به نزد سفيان بن عيينه رفتم و بوى سلام گفتم و او سلام مرا پاسخ داد و گفت . .\r\n( تا آنجا كه گفته است ) « به مدينه برگشتم و موطَّأ را بر مالك قرائت كردم و آنگاه به عراق و به نزد محمد بن حسن شيبانى رفتم و با شاگردان و اصحاب او مناظره مىكردم . ايشان شكايت\r\n","description":"","footnote":"","page_name":" 747 ","page_number":791},
  {"content":"\r\n\r\n\r\nمرا به شيبانى بردند و گفتند : اين حجازى بر گفته هاى ما عيب مىگيرد و ما را تخطئه مىكند . شيبانى در اين باره با من سخن گفت . من وى را گفتم : ما در حجاز جز تقليد چيزى نمىشناختيم چون بدينجا آمدم از شما مىشنوم كه مىگوييد : تقليد مكنيد و حق را طلب كنيد و حجت و دليل بخواهيد . شيبانى مرا گفت : با من مناظره كن . گفتم :\r\nبا برخى از شاگردانت در حضور تو مناظره مىكنم . گفت : نه . بلكه بايد با خودم مناظره كنى . پذيرفتم . پس گفت : تو مىپرسى يا من بپرسم ؟ گفتم : اختيار ترا است .\r\nگفت :\r\n« چه مىگويى در بارهء مردى كه از ديگرى ستون و تيرك را غصب كرده و بر آن بنايى ساخته پس صاحب حق آمده و حق خويش را خواسته است ؟ گفتم :\r\n« صاحب حقّ ، مخيّر است ميان گرفتن تيرك و ستون و ميان گرفتن قيمت آن .\r\nپس اگر تيرك و ستون خود را خواست بايد ساختمان خراب گردد و ستون بيرون آورده و به مالكش مستردّ گردد . گفت :\r\n« چه مىگويى هر گاه كسى چوبى را از ديگرى غصب كرده و آن را در كشتى به كار برد و در دريا به كار انداخت و صاحبش آمد و آن را خواست ؟ گفتم :\r\n« كشتى به نزديكترين بندر برده مىشود و در آنجا صاحب چوب ميان گرفتن چوب خود يا بهاى آن مخيّر مىگردد پس اگر قيمت را گرفت و اگر نه كشتى شكسته و چوب به صاحبش برگردانده مىشود . گفت :\r\n« هر گاه كسى نخى ابريشم را غصب و خرجين خود را بدان بدوزد پس صاحب آن نخ و رشته بيايد و خواستار حق خود گردد چه بايد كرد ؟ گفتم :\r\n« قيمت آن بايد بوى داده شود . در اين هنگام شيبانى بانك به تكبير برداشت و شاگردانش با او به گفتن الله اكبر هم آواز شدند پس گفتند ! اى حجازى از گفتهء خود دست برداشتى ؟ من گفتم :\r\n« آرام باش آيا گمان مىكنى اگر صاحب ساختمان و كاخ بخواهد كاخ خود را خراب كند و تيرك ستون را بيرون آورد و به مالكش برگرداند و قيمت به او ندهد آيا سلطان\r\n","description":"","footnote":"","page_name":" 748 ","page_number":792},
  {"content":"\r\n\r\n\r\nمىتواند او را از اين كار باز دارد و به دادن قيمت وا دارد ؟ گفت : نه . گفتم :\r\n« آيا رأى تو اينست كه اگر صاحب كشتى بخواهد كشتى را درهم شكند و چوب را به مالكش برگرداند آيا سلطان مىتواند وى را مانع گردد و به دادن قيمت مجبور كند ؟\r\nگفت : نه . گفتم :\r\n« آيا چنان رأى مىدهى كه اگر صاحب خرج « 1 » ( باردان ) بخواهد خرج خود را به هم زند و خيط و نخى را كه خرج را به آن دوخته بيرون كشد و به مالكش رد كند سلطان مىتواند او را مانع گردد ؟ گفت : آرى . گفتم :\r\n« پس چگونه امرى را كه ممنوعست بر امرى غير ممنوع ، قياس مىكنى ؟ » همين قصه را ابو نعيم به اسنادى ديگر كه بر آن قسمت زير را افزوده است آورده :\r\n« شافعى گفت : من وى را ( شيبانى ) گفتم :\r\n« يرحمك الله ! تقيس بمباح على محرّم ؟ هذا حرام عليه و هذا مباح له .\r\n« شيبانى گفت :\r\n« تو در مسأله كشتى چه مىكنى ؟ گفتم : مىگويم آن را به نزديكترين بندر نزديك سازد ، بندرى كه غاصب و يارانش به هلاكت نيفتند ، آنگاه چوب را بيرون مىكشم و به صاحبش مىدهم و به صاحب كشتى مىگويم : كشتى خود را اصلاح كن و بهر جا مىخواهى برو . شيبانى گفت :\r\n« آيا نه اينست كه پيغمبر ( ص ) گفته است : « لا ضرر و لا ضرار » گفتم : او خودش به واسطهء كارى كه كرده و مال ديگرى را به غصب گرفته بر خود ضرر زده نه ديگرى .\r\nآنگاه گفتم :\r\n« چه مىگويى در اين مسأله كه مردى كنيزك مردى ديگر را غصب كرده و از وى ده فرزند دارا شده كه همه قرآن خوان و سخنران و قاضى شده و مسلمين را بر منبر\r\n\r\n","description":"","footnote":"\r\n« 1 » خرج ( بر وزن برج ) بمعنى باردان و همان است كه در فارسى تثنيهء آن را كه « خرجين » بفتح جيم است بطور غلط مشهور ، خرجين بكسر جيم استعمال مىكنند .\r\n","page_name":" 749 ","page_number":793},
  {"content":"\r\n\r\nوعظ كرده و ميان ايشان بقضاء پرداخته‌اند . از آن پس دو گواه عادل شهادت داده‌اند كه آن مرد اين كنيزك را غصب كرده و اين فرزندان از آن كنيزك كه مغصوبه بوده متولد شده‌اند آيا در اين باره چه حكم مىكنى و چه فتوايى مىدهى ؟ پاسخ داد :\r\n« مىگويم فرزندان همه رقّ و بنده‌اند و حكم مىكنم كه كنيز به مالكش برگردانده شود . گفتم .\r\n« ترا به خدا سوگند مىدهم ضرر كدام زيادتر است : بيرون كشيدن چوب از كشتى يا برگرداندن كنيز و حكم كردن به بنده بودن ده تن فرزندانش ؟ » شافعى مىگفته است :\r\n« من نسبت به دو چيز بسيار حريص مىبودم : تير اندازى و دانشجويى پس در تير اندازى بدان پايه رسيدم كه از ده نشانه همه را مىزدم و خطا نداشتم » « راوى گفته است : از علم و دانش ساكت شد من بوى گفتم : به خدا سوگند تو در علم به پايه‌اى والاتر و برتر از تيراندازى رسيده‌اى .\r\n« شافعى در علم نجوم هم دست داشته و گاهى در جوانى مطالبى مىگفته كه بعد گفته هاى او وقوع مىيافته است » از كلمات شافعى اين مضمون را ، به اسناد ، آورده است :\r\n« اصل ، قرآن است و سنّت و اگر نبود پس قياس بر آن دو و هر گاه حديثى از پيغمبر ( ص ) « متّصل » باشد و به اسناد از او صحيح پس آن سنّت است . و اجماع از خبر منفرد بيشتر است . و ظاهر حديث ، حجت است و هر گاه حديثى چند معنى را احتمال دهد به آن معنى بايد توجه شود كه به ظاهر اشبه است و اگر چند حديث باشد كه با هم تكافؤ داشته باشد آن كه از لحاظ اسناد اصحّ باشد اولى و ارجح است و حديث « منقطع » را اعتبارى نيست مگر منقطع ابن مسيّب .\r\n« و اصلى بر « اصل » ، قياس نمىشود و در بارهء « اصل » ، نبايد گفت : لم ؟\r\n( چرا ) و نه هم : كيف ؟ ( چگونه ) و بس در بارهء « فرع » مىتوان گفت : چرا پس هر گاه قياس « فرع » بر اصل درست باشد حجت است و درست »\r\n","description":"","footnote":"","page_name":" 750 ","page_number":794},
  {"content":"\r\n\r\n\r\nشافعى نسبت بعلم « كلام » بدبين بوده و بد مىگفته است . از كلمات او در اين زمينه است ، به اسناد ابو نعيم :\r\n« لو علم النّاس ما فى الكلام و الأهواء لفرّوا منه كما يفرّون من الأسد » و باز در اين زمينه است :\r\n« ما ارتدى احد بالكلام فافلح » و هم در اين باره است :\r\n« لان يبتلى المرء بكلّ ما نهى الله عنه ما عدا الشّرك به خير من النّظر فى الكلام . . » كسى شافعى را از مطلبى كلامى پرسيده خشمگين شده و گفته است : « سل هذا حفصا الفرد و اصحابه اخزاهم الله » اين حكايت را هم ابو نعيم از شافعى ، به اسناد ، آورده كه گفته است :\r\nهنگامى كه در پى كسب دانش و طالب علم بودم به يمن در آمدم شنيدم در آنجا زنى است كه از كمر به پايين ، بدن يك زن است و به بالا دو بدن جدا كه هر يك را دو دست و دو صورت و دو سر است و من خود آن را ديدم كه آن دو با هم زد و خورد مىكردند و باز آشتى مىنمودند و هر دو مىخوردند و مىآشاميدند .\r\n« چندى بعد از آن شهر رفتم و شايد دو سال گذشت كه دوباره بدانجا برگشتم از آن زن جويا شدم گفتند : يكى از آن دو ، مرد پرسيدم چگونه ؟ پاسخ دادند : چون يكى مرد پايين آن را با ريسمانى محكم بستند و رها كردند تا از آن محل پوسيد و فاسد شد پس آن را جدا كردند و به خاك سپردند .\r\n« من به ياد دارم كه بدن آن ديگر را كه زنده مانده بود مىديدم به بازار رفت و آمد مىكرد » .\r\nجمله منسوب به پيغمبر ( ص ) : « العلم علمان : علم الابدان و علم الابدان » را هم ابو نعيم به اسناد نسبت به شافعى داده كه گفته است .\r\nو از سخنان وى آورده كه گفته است :\r\n« من استغضب فلم يغضب فهو حمار و من غضب فاسترضى\r\n","description":"","footnote":"","page_name":" 751 ","page_number":795},
  {"content":"\r\n\r\nو لم يرض فهو حمار » شافعى مدتى علم نجوم و مدتى علم طبّ و فرا گرفتن شعر و علم فراست را دنبال مىداشته است . ابو نعيم حكايت زير را از او آورده است :\r\n« به يمن رفتم تا كتابهايى در فراست بدست آورم . چندين نسخه در آنجا نوشتم و كتابهايى در اين موضوع فراهم آوردم چون آهنگ باز گشت كردم در راه به مردى برخوردم كه در پناه ديوار خانه خود زانو ببغل گرفته بود چشمانى ازرق و جبهه‌اى برآمده و چانه‌اى بىمو و كوسه داشت . از او پرسيدم منزل دارى ؟ گفت : آرى .\r\nمرا فرود آورد و به خانهء خود برد و مرا بسيار گرامى داشت و گرم پذيرايى كرد . شب برايم شام فرستاد و عطر فرستاد و علوفه براى مركوبم داد و فراش و لحاف آورد . آن شب از اين پذيرايى گرم و مهربانى بىحدّ او خوابم نمىبرد و از اين پهلو به آن پهلو مىشدم و با خود مىگفتم : اين كتابها را مىخواهم چه كنم ؟ اينك اين مرد با آن اوصاف پليد اين گونه كريم است پس اين كتب ياوه است و بايد به دورش افكنم با اين خيالات شبرا به صبح آوردم . صبح غلام خود را گفتم : مركوب را آورد و سوار شدم و بر آن مرد صاحب منزل گذشتم و او را گفتم : چون به مكَّه درآيى در « ذى طوى » خانهء محمد بن ادريس شافعى را بپرس . گفت :\r\n« آيا من بنده و نوكر پدرت بوده‌ام ! ؟ گفتم : نه . گفت : آيا ترا حق نعمتى بر من بوده ؟ گفتم : نه . گفت : پس زحمات ديشب من چه مىشود ؟ گفتم : بگو چه اندازه است ؟ گفت : دو درهم طعامت و فلان مبلغ خورش سه درهم عطر دو درهم علف مركوب دو درهم كرايهء فرش و لحاف است .\r\n« من به غلام گفتم : آن چه را اين مرد گفت : بوى بده . داد . پس گفتم : آيا چيزى باقى مانده است ؟ گفت : آرى كرايهء خانه زيرا من با خود تنگ و سخت گرفتم تا تو در وسعت و آسايش باشى ! « چون اين وصف را از آن مرد ديدم بر آن كتابها افسوس خوردم و بوى گفتم :\r\nآيا باز هم چيزى مانده كه بايد بدهم ؟ گفت : برو خدا ترا رسوا كند كه من از تو بدترى نديده‌ام ! »\r\n","description":"","footnote":"","page_name":" 752 ","page_number":796},
  {"content":"\r\n\r\nو هم در فراست ( تيزبينى ) شافعى اين حكايت را به اسناد از ربيع بن سليمان آورده كه گفته است :\r\n« نزد شافعى بودم كه مردى در آمد و نامه‌اى بوى داد و او نامه را خواند و چيزى در آن نوشت و آن مرد برگشت . من او را دنبال كردم و گفتم : به خدا سوگند نخواهم گذاشت فتوايى از شافعى بدست من نيايد و از من فوت گردد . پس به او رسيدم و نامه را گرفتم و در آن چنين ديدم :\r\n\r\nسل العالم المكىّ هل من تزاور\r\nو ضمّة مشتاق الفؤاد ، جناح ؟\r\n\r\nو شافعى در آن چنين توقيع كرده بود :\r\n\r\nفقلت معاذ الله ان يذهب التّقى\r\nتلاصق اكباد بهنّ جراح\r\n\r\n« مرا ناپسند افتاد كه شافعى جوانى را چنين فتوائى بدهد پس او را گفتم : يا ابا عبد الله به جوانى اين گونه فتوايى مىدهى ؟ گفت : اى ابو محمد اين جوان مردى است هاشمى كه در اين ماه عروسى كرده ( ماه رمضان ) و او جوان است و نورس از من پرسيده است كه آيا روا است همسر خود را به خود بچسباند و بوسه از وى برگيرد بىاين كه نزديكى به عمل آيد ؟ پس من اين فتوى را به او داده‌ام .\r\n« من چون اين سخن از شافعى شنيدم خود را به آن جوان رساندم و حال را از وى جويا شدم همان را به من گفت كه شافعى گفته بود . پس من فراستى از اين بهتر و برتر نديدم » از سننى كه ابو نعيم به اسناد از شافعى آورده است نمونه را چند حديث فقهى زير ياد مىگردد :\r\n1 - « لا يحلّ لامرأة تؤمن با لله و اليوم الآخر ان تسافر مسيرة يوم و ليلة الَّا مع ذى محرم » 2 - « عبد الله عمر گفته است : پيغمبر هنگامى كه نماز را افتتاح مىكرد دو دست\r\n","description":"","footnote":"","page_name":" 753 ","page_number":797},
  {"content":"\r\n\r\n\r\n\r\n\r\nخود را تا برابر شانه هاى خود بلند مىكرد و چون سر از سجده بر مىداشت چنين مىكرد . » 3 - اذا ولغ الكلب فى اناء احدكم فليغسله سبع مرّات أولاهنّ او اخراهنّ بالتّراب » از حيله هاى فقهى شافعى نقل كرده كه در بارهء مردى كه خرمايى در دهان خود بگذارد و بزن خويش بگويد : « أنت طالق ، ان اكلتها او طرحتها » گفته است :\r\nنيمى از آن را بخورد و نيم ديگر آن را بيرون افكند .\r\nچند مسألهء كلامى كه از سالها پيش و برخى از آنها شايد از اواخر زمان صحابه مورد نظر و توجّه بلكه موضوع بحث و گفتگو قرار گرفته بوده است و در زمان شافعى هم ميان اهل علم مطرح مىشده و در زمان هارون رواج يافته و از اواخر زمان مأمون چنان كه در ترجمهء احمد حنبل خواهد آمد ، به اوج خود رسيده و از زمان هارون رشيد و شايد پيش از آن ، جنبهء فقهى هم پيدا كرده ، يعنى مسألهء « تكفير » و « كفّاره » به ميان آمده است . از شافعى نقل شده ( حليه جلد 9 - صفحه 112 - ) كه گروهى را ديده است كه جلو روى او در « قدر » مجادله مىكنند پس گفته است : در كتاب خدا « مشيئت » غير از « خلق » او است چنان كه گفته است : « و ما تشاؤن الَّا ان يشاء الله » پس بخلق خويش فهمانده است كه « مشيّت » براى او است » و به گفتهء ابو نعيم « كان الشّافعي يثبت القدر . و قال فى كتاب « من حلف باسم من اسماء الله فحنث فعليه كفّارة لأنّه حلف به غير مخلوق » .\r\nو هم به اسناد از ربيع از شافعى نقل شده كه گفته است : « من قال القرآن مخلوق فهو كافر » حرملة بن يحيى گفته است ( حليه جلد 9 - صفحه 113 - ) :\r\n« نزد محمّد بن ادريس شافعى بوديم حفص فرد كه از علماء كلام بود حضور داشت و گفت : « القرآن مخلوق » پس شافعى او را گفت : كفرت » ربيع گفته است ( همان صفحه از همان كتاب ) :\r\n« محمّد بن ادريس را شنيدم كه مىگفت :\r\n","description":"","footnote":"","page_name":" 754 ","page_number":798},
  {"content":"\r\n\r\n« هر گاه كسى به نامى از نامهاى خدا سوگند ياد و آن را حنث كند بايد كفّاره بدهد چه اسماء الله غير مخلوقه است و هر گاه به كعبه يا صفا يا مروه سوگند ياد كند او را كفّاره نيست چه آنها مخلوق است » ابو شعيب مصرى ( همان كتاب صفحه 112 ) گفته است :\r\n« به مجلس شافعى در آمدم ديدم عبد الله بن عبد الحكم در دست راست و يوسف بن عمرو بن يزيد در دست چپ او نشسته‌اند و حفص فرد نيز حضور دارد پس حفص بن عبد الله بن عبد الحكم گفت : در بارهء قرآن چه مىگويى ؟ پاسخ داد : مىگويم :\r\nكلام خدا است . . آنگاه يوسف بن عمرو را پرسيد او نيز همين پاسخ را گفت .\r\n« مردم حفص را اشاره كردند كه از شافعى بپرسد . حفصى از او پرسيد كه در بارهء قرآن چه مىگويى ؟ گفت : مىگويم : قرآن كلام خدا و « غير مخلوق » است پس با هم به مناظره و مجادله پرداختند و در پايان ، شافعى وى را تكفير كرد و حفص خشمگين برخاست . من فردا در بازار مرغ فروشان به حفص برخوردم به من گفت : ديدى شافعى را كه ديروز با من چه كرد : مرا كافر خواند و تكفير نمود . . » شافعى در مسائل فقهى تجدّد راى و تبدّل اجتهاد داشته و در دو كتاب خود در مسائل فقهى عقيده و نظر مختلف اظهار كرده و از اين رو فقيهان بعد از وى در بعضى مسائل كه در دو كتاب او اختلاف به همرسيده در مقام نقل گفته‌اند : شافعى در كتاب قديم چنان گفته و در كتاب جديد چنين . و كتاب قديم آن بوده كه هنگام اقامت در بغداد نوشته و كتاب جديد آنست كه پس از رفتن بمصر در مصر نوشته است و به عقيدهء برخى كتاب جديد او محكمتر است و بهر حال چون آرايى است متأخّر ، از نظر فقهى بايد عمل پيروانش طبق آن باشد .\r\nخطيب بغدادى ( جلد دوم - صفحه 57 - ) چنين آورده است :\r\n« و كتاب الشّافعي الَّذى يسمّى « القديم » هو الَّذى عند البغداديين خاصّة ، عنه » ابو نعيم از قول محمّد بن مسلم بن واره آورده ( جلد 9 - صفحه 97 - ) كه اين مضمون را گفته است :\r\n","description":"","footnote":"","page_name":" 755 ","page_number":799},
  {"content":"\r\n\r\n\r\nو از مصر برگشته و نزد احمد بن حنبل رفتم تا او را سلامى كنم از من پرسيد كتب شافعى را نوشتى ؟ گفتم : نه . گفت : تفريط كرده و مهمّى را از دست داده‌اى . ما ، مجمل را از مفصّل و ناسخ حديث پيغمبر ( ص ) را از منسوخ نشناختيم مگر پس از مجالست با شافعى . چون اين را از احمد شنيدم بمصر برگشتم و كتابهاى او را نسخه برگرفتم و ببغداد مراجعت كردم » باز همو از همان محمد بن مسلم بن واره آورده ( همان كتاب و همان صفحه ) كه اين مضمون را گفته است :\r\n« از احمد بن حنبل پرسيدم كدام كتابها را شايسته مىدانى من براى فهم و فتح آثار مطالعه كنم . راى مالك يا ثورى يا اوزاعى ؟ احمد سخنى گفت كه من رعايت مقام اينان را بازگو نمىكنم آنگاه گفت : بر تو باد به شافعى كه رسيدنش به صواب از ايشان برتر و پيرويش از آثار نسبت به آنان بيشتر است . از او پرسيدم در بارهء كتابهاى شافعى چه مىگويى ؟ آيا كتابهايى از وى كه در نزد عراقيان است بهتر و محبوبتر است در نزد تو يا كتابهايى كه در نزد مصريان است ؟ پاسخ چنين داد :\r\n« بر تو باد به كتابهايى كه در مصر نوشته چه كتبى را كه در عراق نوشته محكم و متقن نكرده و بمصر رفته پس آنها را در آنجا پخته و محكم ساخته است . . » ياقوت در « معجم الادباء » شرح حال شافعى را به تفصيل آورده كه سه امر زير از آنجا نقل مىگردد :\r\n1 - كتاب « الرّساله » را در جوانى به خواهش عبد الرحمن بن مهدى ، كه از او خواسته كتابى كه شامل معانى قرآن و جامع قبول اخبار و حجّت بودن اجماع و بيان ناسخ و منسوخ از قرآن و سنت باشد برايش وضع كند ، نوشته است .\r\n2 - علَّت مرگ او را حكايتى آورده بدين خلاصه : « مردى از شاگردان مالك بن انس به نام فتيان در مصر بوده و با شافعى مناظره مىداشته روزى در مسأله‌اى اختلاف ايشان بدانجا كشيده كه فتيان زبان به ناسزا گشوده و شافعى را فحش داده و زشت گفته خبر به امير مصر رسيده شافعى را از واقعه پرسيده و چون حقيقت امر را دانسته دستور داده است فتيان را تازيانه زده و بر شتر سوار كرده و در شهر گردانده‌اند . آنگاه گروهى\r\n","description":"","footnote":"","page_name":" 756 ","page_number":800},
  {"content":"\r\nاز مردم مصر تعصب ورزيده و به حلقهء درس شافعى رفته و چون شاگردانش باز گشتند و شافعى تنها مانده بر او هجوم آورده و او را به سختى زده‌اند پس به خانه برده شده و بيمار گرديده تا در گذشته است .\r\n3 - قريب صد و پنجاه كتاب براى شافعى نام برده كه همان كتابهاى معروف فقهى يعنى ابواب و مباحث فقه است و از جمله كتب او كتابى به نام « كتاب ابطال الاستحسان » و « كتاب حبل الحبله » و « كتاب خلاف مالك و الشافعي » ياد شده است .\r\n","description":"","footnote":"","page_name":" 757 ","page_number":801},
  {"content":"\r\n\r\n\r\n\r\n\r\n- 4 - احمد بن حنبل 164 - 241\r\nابو اسحاق شيرازى در « ذكر فقهاء بغداد » نخستين كسى را كه ياد كرده احمد بن محمد بن حنبل است و او را چنين عنوان و ترجمه كرده است :\r\n« ابو عبد الله احمد بن محمد بن حنبل بن هلال شيبانى رضى الله عنه .\r\n« احمد به سال يك صد و شصت و چهار ( 164 ) متولد شده و در روز جمعه از ماه رجب از سال دويست و چهل و يك در گذشته است . قتيبة بن سعيد گفته است : اگر احمد بن حنبل عصر مالك و ثورى و اوزاعى و ليث بن سعد را ادراك كرده بود او بر ايشان مقدم مىبود . پس به قتيبه گفته شده است : تو احمد را به « تابعان » ملحق مىسازى و از ايشان بشمار مىآورى ! ! پاسخ داده است آرى به بزرگان تابعان . و ابو ثور گفته است : احمد بن حنبل از ثورى اعلم و افقه است » محمد بن اسحاق ، ابن نديم ، او را به نام ابو عبد الله احمد بن حنبل ياد كرده و كتابهاى زير را براى او نام برده است .\r\n« كتاب العلل ، كتاب التّفسير ، كتاب النّاسخ و المنسوخ ، كتاب الزّهد ، كتاب المسائل ، كتاب الفضائل ، كتاب الفرائض ، كتاب المناسك ، كتاب الايمان ، كتاب الاشربة ، كتاب طاعة الرّسول ، كتاب الرّدّ على الجهميّة ، كتاب المسند و يحتوى على نيّف و اربعين الف حديث » مهمترين كتب احمد همين كتاب مسند است كه چندى پيش در حجاز با تصحيح و چاپى بسيار خوب در مجلَّداتى متعدّد به چاپ رسيده و مورد استفاده شده است .\r\nابو نعيم در بارهء احمد بن محمد بن حنبل هم پس از اين كه او را بعنوان « و منهم الامام المبجّل و الهمام المفضل ابو عبد الله احمد بن حنبل » ياد كرده به تفصيل سخن رانده\r\n","description":"","footnote":"","page_name":" 758 ","page_number":802},
  {"content":"\r\n\r\n\r\nتاريخ ولادت و وفات او را از گفتهء پسرانش ، موافق نقل بالا از ابو اسحاق ، آورده و جلالت و نبالت او را در نزد علماء و محدّثان و فقيهان ذكر كرده و شمّه‌اى در بارهء زهد او گفته و احاديثى به اسناد از او چون « كلّ مولود يولد على الفطرة فابواه يهوّدانه و ينصّرانه » و « كلّ مسكر خمر و كلّ خمر حرام » ، مسند به پيغمبر ( ص ) نقل نموده قضيهء « محنت » را هم از چند طريق ( كه « اصحّ روايات در قضيهء محنت را » آن دانسته كه از طريق ابو الفضل صالح بن احمد حنبل حكايت كرده ) آورده است قضيهء « محنت » كه از جنبهء فقهى هم بسيار قابل توجّه است و طبرى و ابن اثير و غير اين دو ، آن را به تفصيل در كتب خويش آورده‌اند . از اين كتب ، خلاصه و در اينجا ياد مىگردد .\r\nچنان كه در ذيل ترجمهء شافعى اشاره شد چند مسألهء كلامى از سالها پيش از مأمون ، و شايد برخى از آنها از اواخر زمان صحابه ، مورد توجّه و بلكه گفتگو قرار گرفته ، يكى از آنها مسألهء قضا و قدر و به عبارت مشهور جبر و اختيار و ديگرى مسألهء مخلوق بودن يا نبودن قرآن مجيد بوده است . اين دو موضوع از زمان هارون و شايد مدتها پيش از هارون ميان فقيهان هم بحث در آن باره به ميان آمده و از لحاظ فقهى حكم « تكفير » و دادن « كفّاره » تحقق يافته است .\r\nدر زمان مأمون و بخصوص در اواخر عهد وى گفتگو در مسأله « مخلوق » بودن يا مخلوق نبودن قرآن مجيد بالا گرفته و سخت مورد توجّه و بحث گرديده به طورى كه در سال دويست و هجده ( 218 ) كه آخرين سال خلافت و حيات مأمون بوده و خود به مخلوق بودن قرآن ، اعتقاد و ايمان مىداشته و مردم را به اين عقيده مىخواسته در اين باره فرمانى صادر كرده و اشخاص مهم را از دانشمندان دينى و قاضيان و محدثان نامى به اين اعتقاد مىخوانده و با ايشان مناظره و مباحثه مىكرده و بالاخره آنان را به اقرار و اعتراف به مخلوق بودن قرآن وا مىداشته و بر اين ايمان و اعتقاد امتحان مىكرده است و به لحاظ همين امتحان بوده كه اين واقعه در زبان تاريخ به نام « محنت » ياد گرديده است .\r\nدر ماه ربيع الاول سال دويست و هجده ( 218 ) مأمون از « رقه » ببغداد\r\n","description":"","footnote":"","page_name":" 759 ","page_number":803},
  {"content":"\r\n\r\n\r\nبه اسحاق بن ابراهيم « 1 » نوشته كه قضاة و شهود و محدّثان را در بارهء قرآن ، امتحان كند پس هر كس به مخلوق بودن آن اقرار كند دست از او بردارد و رهايش سازد و هر كس اقرار نكند به مأمون بنويسد تا به آن چه در باره اش صلاح بداند وى را بدان امر فرمايد اين نامه و فرمان مفصّل است و به گفتهء طبرى نخستين نامه ايست كه مأمون در اين باب نوشته است .\r\nاين نامه كه آن را طبرى در تاريخ خود آورده است و چون بر وضع حال قاضيان آن زمان و استدلال فقهى مأمون بر ايشان اشعار دارد ، با اندك تلخيص ، ترجمه و آورده مىشود :\r\n« همانا خدا را بر پيشوايان و خلفاء مسلمين حق است تا دين را ، كه نگهدارى آن از ايشان خواسته شده ، و مواريث نبوّت را كه ايشان به ارث برده ، و اثر علم را كه نزد آنان به وديعه نهاده ، اقامه كنند و به پا دارند و در ميان رعيت حقرا به كار بندند و فرمان خدا را در ايشان به راه برند و امير المؤمنين از خدا توفيق در اين كار را مىخواهد و به رحمت و منّت وى اميد دارد .\r\n« امير المؤمنين دانسته است كه جمهور اعظم و سواد اكثر از سفلهء عامّه و اراذل رعيّت از آنان كه داراى رويّه و فكر و نظر و استدلال و روشنايى بنور علم نيستند بلكه به خدا جاهل و از شناختن او كور و از راه حقيقت دين و توحيد و ايمان به او منحرف و . . و در همهء اقطار و آفاق پراكنده‌اند گمراه گشته و به ضلالت افتاده پس اينان خدا و قرآنى را كه فرستادهء او است مساوى و برابر دانسته و اجتماع و اتّفاق كرده‌اند بر اين كه قرآن هم قديم و ازلى است و او را خدا خلق و احداث و اختراع نكرده است با اين كه خدا در محكم كتاب مقدّس خود كه آن را شفاء صدور مؤمنان و هدى و رحمت\r\n\r\n","description":"","footnote":"\r\n« 1 » اسحاق بن ابراهيم بن حسين بن مصعب مصعبى برادر زادهء طاهر بن حسين معروف به ذو اليمينين سردار مشهور مأمون است . اسحاق بتعبير ابن اثير : « و كان صاحب الشرطة ببغداد ايام المأمون و المعتصم و الواثق و المتوكل » و در سال دويست و سى و پنج در گذشته و متوكل در مرگ او به جزع آمده است .\r\n","page_name":" 760 ","page_number":804},
  {"content":"\r\n\r\nبر ايشان قرار داده گفته است : * ( « إِنَّا جَعَلْناه قُرْآناً عَرَبِيًّا » ) * و روشن است كه مجعول خدا مخلوق او است و بازگفته است : * ( « الْحَمْدُ لِلَّه الَّذِي خَلَقَ السَّماواتِ وَالأَرْضَ ، وَجَعَلَ الظُّلُماتِ وَالنُّورَ » ) * و گفته است * ( « كَذلِكَ نَقُصُّ عَلَيْكَ مِنْ أَنْباءِ ما قَدْ سَبَقَ » ) * پس خبر داده است كه در قرآن قصه هايى است از امورى كه آنها را بعد احداث كرده و از امور پيش از آنها حكايت كرده است . و باز گفته است : * ( « الر كِتابٌ أُحْكِمَتْ آياتُه ثُمَّ فُصِّلَتْ مِنْ لَدُنْ حَكِيمٍ خَبِيرٍ » ) * و هر محكمى كه تفصيل داده شده باشد آن را محكم كننده و تفصيل دهنده‌اى لازم است و خدا است كه كتاب خود را محكم كرده و تفصيل داده پس او است خالق و ابتداع - كنندهء آن .\r\nآنگاه آنان كسانى هستند كه مجادله بباطل كرده و مردم را بسوى گفتهء خود خوانده و خود را به سنّت نسبت داده ( سنّى خوانده ) و حال اين كه در هر فصلى از كتاب خدا حكايت است از بطلان قول ايشان و تكذيب است از ادعاء آنان كه ردّ مىكند گفته و نحلهء آنان را .\r\n« بعلاوه ايشان اظهار مىدارند كه آنان بر حقّند ، و اهل دين ، و اهل جماعت ، و ديگر مردم اهل باطل و كفر و افتراق پس به اين ادّعاء بر مردم برترى خواستند و جاهلان را مغرور ساختند و فريب دادند تا اين كه گروهى از تظاهر كنندگان بدين و خاشعان براى غير خدا هم با ايشان در اين باره موافق شدند و در اين آراء فاسده خود را موافق آنان نشان دادند و بدان گفته ها ميل كردند تا در نزد ايشان آبرو يابند و رياست و عدالت خود را ثابت دارند پس حق را رها كردند و بباطل ايشان رو آوردند و از خدا برگشتند و به گمراهى رفتند پس شهادت اينان به واسطهء تزكيهء آنان پذيرفته گرديد و ، با همه تباهى و فسادى كه در دين داشتند و بدى و نادرستى كه در نهاد ايشان بود و سستى و خرابى كه در يقين و نيّت آنان راه داشت ، احكام به شهادت ايشان نفوذ مىيافت و همين هم منظور ايشان بود كه از موافقت و متابعت باطل و دروغ بستن بر خدا و رفتن از راه فاسد و حال اين كه خدا از ايشان پيمان گرفته كه جز حق نگويند و بر خدا افتراء\r\n","description":"","footnote":"","page_name":" 761 ","page_number":805},
  {"content":"\r\n\r\nنزنند ايشان كه خدايشان كر و كور ساخته . آيا قرآن را تدبّر نمىكنند يا اين كه دلهاى ايشان قفل زده شده است ؟\r\n« پس امير المؤمنين چنان مىداند كه اينان بدترين امّت و رؤساء ضلالت هستند بهرهء آنان از خداشناسى و توحيد ، ناقص و نصيبشان از ايمان ، خسيس و فرومايه است ايشان اوعيهء جهالت و اعلام دروغ و زبان شيطانند در ميان پيروان و دوستان او . .\r\nو اينان سزاوارترين كسانند كه به راستگويى ايشان اعتماد نشود و شهادت ايشان پذيرفته نگردد و گفتار و كردارشان مورد اعتبار نباشد چه عملى درست نيست مگر پس از يقين و يقينى نيست مگر پس از استكمال حقيقت اسلام و اخلاص در توحيد و آن كس كه از رشد و حظَّ در ايمان به خدا و توحيد او كور باشد از ديگر امور : عمل باشد يا قصد ، در شهادتش كورتر و گمراه تر است .\r\n« و به جان امير المؤمنين سوگند كه حريصترين مردم بر كذب در گفتار و دروغ گفتن بباطل ، در مقام شهادت ، كسى است كه بر خدا و وحى او دروغ بندد و چنان كه شايسته است خدا را نشناسد و شايسته ترين كسان به اين كه شهادت او در حكم خدا و دين او طرح و ردّ گردد كسى است كه شهادت خدا را بر كتاب او ردّ كند و نپذيرد و حق خدا را بباطل خود از ميان برد .\r\n« پس به رسيدن اين نامه همه قضاة را كه در آنجا هستند فراهم آور و اين نامه را بر ايشان بخوان و ايشان را در آن چه مىگويند امتحان كن و اعتقاد آنان را در بارهء مخلوق و محدث بودن قرآن كشف كن و به ايشان بفهمان و اعلام فرما كه امير المؤمنين در كار خود از ايشان استعانت نمىجويد و در آن چه خدا به او واگذاشته و نگهدارى امور رعايا را به او سپرده به كسانى كه بدين و خلوص توحيد و يقين آنان وثوق ندارد اعتماد نمىكند .\r\n« پس اگر به مخلوق بودن قرآن ، اقرار كردند و با امير المؤمنين در اين عقيده موافق بودند و به راه هدايت و نجات گام برداشتند ايشان را بفرما شهودى را كه بر مردم شهادت مىدهند حاضر كنند و از ايشان اين مسأله را بپرسند و هر كدام اقرار بر محدث\r\n","description":"","footnote":"","page_name":" 762 ","page_number":806},
  {"content":"\r\n\r\nبودن و مخلوق بودن قرآن نكند او را از جملهء شهود بر كنار زند و شهادت او را نافذ نداند .\r\n« جريان كار را نسبت به قاضيانى كه در حوزهء فرماندارى تو هستند چه آنان كه پذيرفته و چه آنان كه خوددارى كرده‌اند به امير المؤمنين بنويس و بر ايشان مراقبانى بگمار كه وضع كار آنان را مراقبت و تفقّد كنند تا اين كه احكام خدا جز به شهادت اهل بصيرت در دين و مخلصان در توحيد نفوذ نيابد و اجراء نگردد . اين نامه در ماه ربيع الاول از سال دويست و هيجده نوشته شد » اسحاق بن ابراهيم كه باصطلاح امروز استاندار يا فرماندار بغداد بود فرمان مأمون را به كار بسته و قضات را احضار و امتحان كرده است و به مأمون ، گزارش كار را نوشته است . مأمون نامه‌اى ديگر بوى نوشته و هفت تن از بزرگان را ، كه محمد بن سعيد كاتب معروف به واقدى يكى از آنان بوده خواسته است اسحاق ايشان را به شام نزد مأمون فرستاده و او آنان را امتحان كرده و همهء آنان مخلوق بودن قرآن را گفته‌اند پس مأمون ايشان را بدار السّلام به نزد اسحاق فرستاده و اسحاق آنان را احضار كرده و در حضور فقهاء و مشايخ از اهل حديث اقرار و اعتراف خواسته ايشان چنان كه نزد مأمون به مخلوق بودن قرآن گفته بوده‌اند اينجا هم همان جواب را داده و در محضر اين بزرگان ، مخلوق بودن قرآن را گفته‌اند . اين كار اسحاق نيز به فرمان مأمون بوده است . .\r\nمأمون پس از اين نامه كه احضار آن هفت تن را خواسته و آنان را امتحان كرده و به اسحاق دستور داده كه اقرار و اعتراف ايشان را علنى و مشهور كند نامه‌اى ديگر ، كه به همان مضمون نامهء اوّل است با تأكيد و تشديدى بيشتر و دلايلى از آيات قرآن براى اثبات مطلوب خويش زيادتر به اسحاق نوشته اسحاق گروهى از فقيهان و حكَّام و محدّثان را احضار كرده و جمعى را كه نام برده شده‌اند و از آن جمله است احمد بن حنبل به حضور خواسته و اين نامهء مأمون را بر آنان دو بار خوانده تا خوب فهميده‌اند آنگاه بشر بن وليد را گفته است : در بارهء قرآن چه مىگويى ؟ پاسخ داده است : من مىگويم : قرآن كلام خدا است .\r\n","description":"","footnote":"","page_name":" 763 ","page_number":807},
  {"content":"\r\n\r\nاسحاق گفته است : من از اين نمىپرسم بگو آيا قرآن ، مخلوق خدا هست ؟\r\nپاسخ داده است : خدا خالق همه چيز است . گفته است :\r\n« آيا قرآن چيزى نيست ؟ پاسخ داده است :\r\n« چرا قرآن چيزى است . گفته است :\r\n« پس مخلوق است . پاسخ داده است :\r\n« خالق نيست . گفته است : من از تو اين را مىپرسم كه :\r\n« آيا قرآن مخلوق است ؟ گفته است : من جز آن چه گفتم چيزى نمىدانم و با امير المؤمنين معاهده كرده‌ام كه در اين باره سخنى نگويم و چيزى ديگر ندارم كه به تو بگويم . .\r\n« آنگاه اسحاق از على بن مقاتل و از ذيّال بن هيثم و از ابو حسّان زيادى همين سؤال و امتحان را كرده و در همين حدود پاسخ شنيده جز اين كه زيادى بيشتر گفتگو كرده است ، بعد نوبه به احمد بن حنبل رسيده او نيز گفته است : من بر اين كه « قرآن كلام خداست » چيزى علاوه نمىكنم پس رقعه‌اى كه مبنى بر شهادت به وحدانيت خدا و عدم شباهت او بخلق نزد اسحاق مىبوده و پس از امتحان ، بر امتحان دهندگان مىخوانده يا ايشان را بر خواندن وا مىداشته و چون احمد در آن رقعه جملهء * ( « لَيْسَ كَمِثْلِه شَيْءٌ وَهُوَ السَّمِيعُ الْبَصِيرُ » ) * را خوانده توقف كرده و جملهء بعد را كه « لا يشبهه شيء من خلقه فى معنى من المعاني و لا وجه من الوجوه » نگفته است پس ابن بكاء اصفر اعتراض كرده و به امير گفته است :\r\n« احمد را عقيده و گفته چنان است كه خدا با گوش مىشنود و با چشم مىبيند » اسحاق از احمد پرسيده معنى « سميع بصير » چيست ؟ پاسخ داده است « خدا چنانست كه خودش خود را توصيف كرده » باز پرسيده است : آن را چه معنى است ؟ جواب گفته است : « نمىدانم . او چنانست كه توصيف خويش نموده است » « 1 »\r\n\r\n","description":"","footnote":"\r\n« 1 » آن چه از موارد مختلف بدست مىآيد احمد مردى محدث و سطحى و كم تعمق و باصطلاح امروز « خشك مقدس » بوده است . خطيب بغدادى در ترجمهء ابو على حسين بن على كرابيسى ( جلد هشتم - صفحه 64 - ) آورده است كه احمد بن حنبل به واسطهء « مسألهء لفظ » از كرابيسى بد مىگفته و به اسناد از ابو طيب ماوردى نقل كرده كه مردى نزد كرابيسى رفته و به او گفته است : « در بارهء قرآن چه مىگويى ؟ » پاسخ داده است : « كلام خدا و غير مخلوق است » باز آن مرد پرسيد كه « در بارهء تلفظ من به قرآن چه عقيده دارى ؟ » گفته است : « تلفظ تو به قرآن مخلوق است » آن مرد اين سخن را براى ابن حنبل بازگو كرده او گفته است : « گفتهء كرابيسى بدعت است ! » پس آن شخص به نزد كرابيسى باز گشته و گفتهء ابن حنبل را بوى نقل كرده كرابيسى بوى گفته است : « تلفظ تو به قرآن غير مخلوق است » آن شخص باز به نزد ابن حنبل مراجعت كرده و اين گفتهء كرابيسى را هم به او گفته است . ابن حنبل گفته است : « اين گفته نيز بدعت است » چون آن شخص اين سخن ابن حنبل را هم به كرابيسى باز گو كرده كرابيسى گفته است : « ما را با اين كودك ! چه بايد كرد ؟ اگر بگوييم : « اين الفاظ ، مخلوق است » مىگويد : « بدعت است » و اگر بگوييم : « نامخلوق است » باز هم مىگويد : « بدعت است » »\r\n","page_name":" 764 ","page_number":808},
  {"content":"\r\n\r\n« پس از آن ديگران را يكايك خواسته و امتحان را از آنان سؤال كرده و همه پاسخ داده‌اند كه « قرآن كلام خدا است » جز چند تن كه به تعبيرات مختلف « مخلوق بودن » يا « مجعول بودن » آن را اعتراف كرده و اسحاق را قانع ساخته‌اند و ما وقع را نسبت به يكان يكان براى مأمون نوشته است .\r\n« نه روز از اين واقعه گذشته كه جواب اين نامه اسحاق از مأمون رسيده پس اسحاق آن گروهرا احضار كرده و نامهء رسيده را برايشان خوانده است .\r\nاين نامهء مأمون هم مفصّل است و چون بر وضع حال علماء و قضاة آن عصر اشعار دارد و هم از جنبهء تاريخ فقه مىرساند كه تا آن زمان و در آن زمان تحديث و افتاء زير نظر خلفاء و به امر و نهى ايشان اجراء مىشده و در حقيقت حاكم اوّل و صاحب اختيار مطلق ، در شئون دينى ، اين خلفاء مىبوده‌اند . خلاصهء آن نامه هم در اينجا آورده مىشود .\r\n","description":"","footnote":"","page_name":" 765 ","page_number":809},
  {"content":"\r\n\r\nاينك ترجمهء خلاصهء آن :\r\n« بسم الله الرحمن الرحيم : نامه ات در پاسخ نامه‌اى كه امير المؤمنين ، در بارهء ظاهر سازان ريا كار و رياست خواهان از اهل قبله و نااهلان از اين امّت ، به تو نوشته و امر داده بود . كه در بارهء قرآن ايشان را امتحان كنى و احوال ايشان را مكشوف و بر ملا دارى و آنان را به جاى خود بنشانى ، رسيد .\r\n« در نامه ياد كرده‌اى كه چون نامه امير المؤمنين را دريافت داشته‌اى جعفر بن عيسى و عبد الرحمن بن اسحاق و ديگر كسانى را كه در بغداد به فقه و حديث انتساب و شهرت يافته و خود را براى افتاء معروف و منسوب ساخته‌اند احضار كرده و كتاب امير المؤمنين را بر ايشان خوانده و از اعتقاد آنان در بارهء قرآن پرسيده‌اى و ايشان بر « نفى تشبيه » اتفاق و در مخلوق بودن قرآن اختلاف داشته‌اند و تو كسانى را كه قائل به مخلوق بودن قرآن نشده‌اند فرمان داده‌اى كه از تحديث و افتاء ، چه در نهان و چه در علن دست باز دارند و به سندى و عباس مولى امير المؤمنين دستور داده‌اى كه همان كار را انجام دهند كه به تو دستور داده‌ام پس قضاة را بگويند شهودى را كه به محضر ايشان حاضر مىباشند امتحان كنند و به ديگر قاضيان كه در نواحى فرماندارى تو هستند فرمان داده‌اى كه نزدت حاضر گردند تا ايشان را طبق دستور امير المؤمنين امتحان كنى و در آخر نامه هم كسانى را كه احضار كرده نام برده و گفته هاى آنان را نوشته‌اى .\r\nامير المؤمنين آن چه را نوشته و ياد كرده‌اى فهميد و خدا را چنان كه شايسته است سپاس مىگويد و از او مىخواهد كه بر بنده و پيمبر خود درود فرستد و از رحمت وى اميدوار است كه او را توفيق طاعت بدهد و بر نيّت صالح و خيرش اعانت كند .\r\n« امير المؤمنين در نامهاى كسانى كه راجع به قرآن از ايشان سؤال كرده‌اى و هم در پاسخهاى ايشان تامّل و تدبّر كرد امّا آن چه بشر بن وليد مغرور در مسألهء « نفى تشبيه » گفته و در بارهء « مخلوق بودن قرآن » خوددارى و امساك كرده و ادّعا نموده كه با امير المؤمنين در اين باره معاهده كرده كه چيزى نگويد دروغ گفته و كافر شده است و گفتهء او باطل و منكر است و چنين عهدى در اين باره و هم در غير آن ميان وى\r\n","description":"","footnote":"","page_name":" 766 ","page_number":810},
  {"content":"\r\n\r\nو امير المؤمنين جارى نشده و بس آن چه واقع شده اينست كه او از اعتقاد خود به كلمهء اخلاص و اعتراف به اين كه قرآن مخلوق است خبر داده پس او را احضار و از اين سخنان امير المؤمنين آگاه كن و عقيده اش را در بارهء قرآن به صراحت بپرس و توبه اشرا بخواه چه راى و عقيدهء امير المؤمنين اينست كه هر كه چنان بگويد كه او گفته بايد توبه كند زيرا اين گفته ، كفر صريح و شرك محض است .\r\n« پس اگر توبه كرد توبه اشرا اعلان كن و مشهور ساز و دست از او باز دار و اگر نپذيرفت گردنش را بزن و سرش را نزد امير المؤمنين بفرست . ان شاء الله ، « همچنين ابراهيم بن مهدى را احضار كن و او را هم ، كه گفته اش مانند بشر است و چيزهايى از او به امير المؤمنين خبر داده شده ، امتحان كن پس اگر به مخلوق بودن قرآن اقرار كرد آن را مكشوف و مشهور گردان تا همه كس اعتراف او را آگاه شود و گر نه او را گردن بزن و سرش را نزد امير المؤمنين گسيل دار . ان شاء الله .\r\n« و امّا على بن ابى مقاتل پس به او بگو : آيا تو همان نيستى كه به امير المؤمنين مىگفتى : احلال و تحريم از تو است . . ؟\r\n« و امّا زيّال بن هيثم او را از طعام و خواربارى كه ، در « انبار » و از چيزهاى ديگرى كه از امير المؤمنين ابو عباس زير نظر و در دستش بود ، مىدزديد ياد آورى و اعلام كن و به او بگو : اگر اسلاف خود را پيروى مىكرد و از راهى كه ايشان رفته‌اند مىرفت به راه شرك نمىافتاد و ايمان را از دست نمىداد .\r\n« و امّا احمد بن يزيد معروف به ابو عوام و اين كه گفته است جواب در بارهء قرآن را نيكو نمىداند پس او را بگو كه او هر چند بحسب سن بزرگ است ليكن بحسب عقل كودكى است نادان و اگر هم اكنون جواب در بارهء قرآن را نيك نمىداند پس به زودى هنگامى كه تاديب شود خواهد دانست پس اگر باز هم نداند و پاسخ نگويد و اعتراف نكند شمشير پشت سرش خواهد بود . ان شاء الله .\r\n« و امّا احمد بن حنبل و آن چه از وى نوشته‌اى پس بوى اعلام كن كه امير المؤمنين فحوى گفتار او را فهميده و راه او را در اين كار شناخته و بر نادانى او استدلال كرده\r\n","description":"","footnote":"","page_name":" 767 ","page_number":811},
  {"content":"\r\n\r\nو ناتوانى او را در اين باره پى برده است .\r\n« و امّا فضل بن غانم پس به او بفهمان كه كارهايى كه در مصر كرده و اموالى كه در كمتر از يك سال بدست آورده و مشاجره‌اى كه ميان او و ميان مطَّلب بن عبد الله در اين باره رخ داده بر امير المؤمنين پوشيده نمانده و رغبت و ميل وى را بدرهم و دينار مىداند و بعيد نمىداند كه ايمان خود را به طمع دينار و درهم و رسيدن به نفع عاجل اين دو بفروشد . .\r\n« و امّا معروف به ابو نصر تمّار پس مردى بىخرد و نابخرد است . .\r\n« و امّا فضل بن فرخان پس به او بفهمان كه آن چه را در بارهء قرآن مىگويد به قصد گرفتن ودائع عبد الرحمن بن اسحاق و غير او است تا آن ودائع دير از او گرفته و بيشتر به او داده شود . .\r\n« و امّا محمد بن حاتم و ابن نوح و معروف به ابو نصر پس ايشان مردمى هستند ربا خوار و از وقوف به توحيد و اخلاص به دور و به رباخوارى مشغول و مسرور و اگر مجاهده و محاربهء با آنان جز براى ربا خوارى آنان و آن چه در قرآن در بارهء امثال ايشان نزول يافته حلال نباشد امير المؤمنين بدان جهت حلال مىداند ، تا چه رسد به اين كه شرك و شبيه شدن به نصارى را هم در مشرك بودن با ربا خوارى جمع كرده‌اند . .\r\nو بعد از اين كه مأمون در اين نامه يكايك از نامبردگان را برشمرده و فساد اعمال آنان را ياد كرده در آخر نامه دستور داده است كه هر كس از قضاة و محدّثان و شهود و بزرگانى را كه از اقرار به مخلوق بودن قرآن خوددارى كنند ، جز بشر بن وليد و ابراهيم بن مهدى ، دست بسته به عسكر او بفرستد تا خود در آنجا با ايشان سخن گويد و اگر اقرار نكنند آنان را از دم شمشير بگذراند .\r\nو در پايان هم براى تاكيد مطلب چنين نوشته است :\r\n« اين نامه را امير المؤمنين در خريطهء بنداريه برايت انفاذ و ارسال داشته و منتظر نشده كه نامه هاى خرائطيّه همه جمع گردد و با آنها بفرستد و اين تعجيل براى تقرّب به خدا است در حكمى كه صادر كرده و اميد بادراك جزيل ثواب خدا است : كه آرزوى\r\n","description":"","footnote":"","page_name":" 768 ","page_number":812},
  {"content":"\r\n\r\nآن را دارد ، پس تو هم هر چه زودتر فرمان را انفاذ كن و جواب نامه را مبنى بر انجام دادن فرمان با عجله در خريطهء بنداريهء مستقل و منفرد از سائر خرائط بفرست تا مطالب بر امير المؤمنين روشن گردد . ان شاء الله . نوشته شد در سال 218 . » پس از رسيدن اين نامه ، اسحاق آن اشخاص را احضار كرد و همه ايشان جز چهار تن : احمد بن حنبل و سجّاده و قواريرى و محمد بن نوح به مخلوق بودن قرآن اقرار و اعتراف كردند .\r\nاسحاق فرمان داد اين چهار تن را غل و زنجير كردند و فرداى آن روز باز ايشان را در حالى كه به زنجير بسته شده بودند احضار و از نو امتحان كرد از آن ميان تنها سجاده پاسخ مثبت داد پس دستور داد قيد را از او برداشتند و آزادش كرد ليكن آن سه تن ديگر بر گفتهء خود اصرار ورزيدند پس فرداى آن باز هم ايشان را خواست و امتحان را تجديد كرد اين بار قواريرى پذيرفت و به مخلوق بودن قرآن گفت : او را هم از قيد رها و آزاد ساخت . ليكن احمد حنبل و محمد بن نوح بر عقيده و گفته خويش پا برجا ماندند و از آن بر نگشتند پس فرمان داد آن دو را سخت بستند و بسوى طرسوس ، كه مأمون در آنجا بود ، فرستاد چون اين دو تن و هم گروهى ديگر كه به امر مأمون بسوى وى گسيل شده بودند به رقّه رسيدند خبر وفات مأمون رسيد « 1 » پس از رقّه ببغداد برگردانده شدند و آزاد گرديدند .\r\nچون مأمون وفات يافت و برادرش ابو اسحاق محمد بن هارون ملقب به معتصم به جاى وى نشست در سال دوم خلافت خود سال دويست و نوزده ( 219 ) احمد بن حنبل را احضار و او را امتحان كرده و چون باز هم به مخلوق بودن قرآن اعتراف نكرده\r\n\r\n","description":"","footnote":"\r\n« 1 » ابو سعيد مخزومى وفات مأمون را در طرسوس چنين گفته است :\r\n\r\nهل رأيت النّجوم اغنت عن المأمون\r\nشيئا او ملكه المأسوس\r\n\r\n\r\nخلَّفوه بعرصتى طرسوس\r\nمثل ما خلَّفوا اباه بطوس\r\n\r\n","page_name":" 769 ","page_number":813},
  {"content":"\r\n\r\nامر داده است او را به سختى تازيانه زده‌اند به طورى كه هوش از سرش رفته و پوست تنش پاره پاره شده و به زندانش افكنده‌اند .\r\nقضيهء مجلس معتصم و مباحثه و تازيانه خوردن احمد را ابو نعيم به اسناد از صالح پسر احمد بن حنبل بنقل از پدرش احمد بن حنبل به تفصيل آورده است .\r\nمسألهء امتحان ( محنت ) در زمان هارون پسر معتصم كه به لقب الواثق ملقب شده و از سال دويست و بيست و هفت ( 227 ) به خلافت رسيده و تا سال دويست و سى و دو ( 232 ) كه زنده بوده خلافت مىداشته كم و بيش در ميان بوده است و از زمان خلافت جعفر بن معتصم ملقب به متوكل كه از سال دويست و سى و دو ( 232 ) خلافت يافته از ميان رفته است .\r\nدر سال دويست و سى و يك ، به گفتهء ابن اثير ، احمد بن نصر بن مالك خزاعى كه اصحاب حديث مانند يحيى بن معين و ابن دورقى و ابو زهير از شاگردان او بودند و به نزدش مىرفتند ، و او با كسانى كه مىگفتند : قرآن ، مخلوق است مخالف بود و به ايشان بد مىگفت چون نام واثق نزد او برده مىشد او را خنزير و كافر مىخواند .\r\nاز جمله كسانى كه نزد او مىرفتند مردى بود كه او را ابو هارون مىخواندند و ديگرى بود به نام طالب اينان مردم را بوى دعوت و با او بر امر بمعروف و نهى از منكر بيعت كردند . ابو هارون و طالب مالى فراوان در ميان مردم پراكنده ساختند و هر مردى را يك دينار دادند و شب پنجشنبه چهارم ماه شعبان را ميعاد قرار دادند كه در آن شب طبلها را به صدا در آورند و بر سلطان بشورند و آشوب به راه اندازند .\r\nيكى از آن دو ، جانب شرقى بغداد و ديگرى جانب غربى آن را مىداشت پس اتّفاق را چنان پيش آمد كه دو تن از ياران و همراهان ايشان شب چهار شنبه ( يك شب به موعد مانده ) نبيذ فراوانى آشاميده و در حال سرگرمى از آن ، طبلها را به صدا در آوردند و كسى به ايشان جوابى نداد . اسحاق بن ابراهيم صاحب شرطه در اين هنگام در بغداد نبود و برادرش ، محمد ، به جاى وى به كارهاى بغداد رسيدگى مىكرد از واقعه جويا شد چيزى بدست نياورد او را گفتند : مردى معروف به عيسى اعور ( يك چشم ) از اين\r\n","description":"","footnote":"","page_name":" 770 ","page_number":814},
  {"content":"\r\n\r\nقضيه آگاه است او را احضار كرد و به اقرار واداشت او محمد را به آن دو تن و به احمد بن نصر و پيروانش راهنمايى كرد . محمد ، ابو هارون و طالب و برخى ديگر را گرفت و دو پرچم نيز از خانه پيروان بدست آورد و از خادم احمد بن نصر ، طبق گفتهء عيسى اعور ، سخنانى اقرار گرفت پس احمد را كه در حمام بود گرفت و او را با ديگر پيروانش كه گرفته بود مقيّد به سامرّا نزد واثق فرستاد .\r\nواثق مجلسى عام را ، كه احمد بن ابى دؤاد هم حاضر بود ، دستور داد چون احمد بن نصر را حاضر ساختند بىاين كه از كارهاى او و آهنگ داشتن خروج بر وى چيزى بگويد پرسيد : در بارهء قرآن چه مىگويى ؟ پاسخ داد : كلام خدا است .\r\nاحمد كه از پيش كشته شدن را تنظيف و تطييب كرده و آماده شده بود در پاسخ واثق كه دو بار پرسيد : آيا قرآن مخلوق است ؟ باز هم گفت : كلام خدا است . واثق گفت : در بارهء پروردگارت چه مىگويى ؟ آيا او را روز رستاخيز مىبينى ؟ گفت :\r\nيا امير المؤمنين اخبارى از پيمبر ( ص ) رسيده بدين مفاد كه پروردگارتان را در روز قيامت مىبينيد چنان كه ماه را و ما پيرو خبريم و مرا سفيان بدين حديث خبر داده كه قلب آدمى كه مؤمن است ميان دو انگشت از انگشتان رحمن است كه او را زير و رو مىكند و پيغمبر در دعاء مىگفته است : « يا مقلَّب القلوب و الابصار ثبّت قلبى على دينك » . .\r\nواثق به اطرافيان گفته است در حقّ اين مرد چه مىگوييد ؟ عبد الرحمن بن اسحاق كه بر جانب غربى بغداد قاضى بوده سوگند ياد كرده كه خونش حلال است و يكى از ياران ابن ابى دؤاد گفته است « خون او را به من بياشامان » خود ابن ابى دؤاد ، كه به كشتن وى خرسند نبوده ، گفته است : كافر است و چون محتمل است نقصى در عقل او باشد بايد از او توبه خواسته شود .\r\nواثق گفته است چون من رفتن بسوى وى را براى كشتن او ، در راه خدا بشمار مىآورم هنگامى كه من از جا حركت كنم و بسوى او بروم كسى به احترام بر نخيزد و بلند\r\n","description":"","footnote":"","page_name":" 771 ","page_number":815},
  {"content":"\r\n\r\nنشود . آنگاه صمصامه ( شمشير عمرو بن معديكرب ) را خواسته و بسوى احمد بن نصر كه در وسط دار بود رفته و او را گردن زده است پس گفته است : تن او را بدار آويخته و سر او را ببغداد فرستاده و نامه‌اى از گوش او آويز ساخته‌اند بدين عبارت :\r\n« هذا رأس الكافر المشرك الضّالّ و هو احمد بن نصر بن مالك ممّن قتله الله على يدى عبد الله هارون الامام ، الواثق با لله امير المؤمنين بعد ان اقام عليه الحجة فى خلق القرآن و نفى التشبيه و عرض عليه التّوبة و مكَّن له الرجوع إلى الحقّ فابى الَّا المعاندة و التّصريح و الحمد للَّه الَّذى عجّل به إلى ناره و اليم عقابه و انّ امير المؤمنين سأله عن ذلك فأقرّ بالتّشبيه و تكلَّم بالكفر فاستحلّ بذلك امير المؤمنين دمه و لعنه » واثق خليفهء عبّاسى پس از كشتن احمد بن نصر فرمان داده است جستجو كنند و پيروان و اصحاب احمد بن نصر را بدست بياورند و ايشان را زندانى كنند .\r\nدر همان سال دويست و سى و يك ( 231 ) كه قرار شده اسيران روم و اسلام مبادله شوند واثق به احمد بن سعيد ، كه بر مرزها و عواصم فرمانروايى مىداشته ، و به خاقان خادم ، امر كرده كه در محل فداء و مبادله حاضر گردند و اسيران از اهل اسلام را امتحان كنند پس هر كس از ايشان گفت : « قرآن ، مخلوق است » و « خدا در آخرت ديده نمىشود » او را فدا بدهند و آزاد سازند و بعلاوه يك دينار هم به او ببخشند و هر كس آن را نگفت او را در دست روميان بگذارند و فديه برايش ندهند .\r\nمسعودى در كتاب « التّنبيه و الاشراف ( ذيل عنوان « ذكر الأفدية بين المسلمين و الرّوم . . » كه دوازده فداء به ترتيب زمان آورده ) زير عنوان « الفداء الثالث » گفته است :\r\n« الفداء الثّالث : - فداء خاقان فى خلافة الواثق بالسّلامس ( لامس از ساحل بحر رومى در حدود 35 ميل تا طرسوس است ) فى المحرّم سنة 231 . .\r\n« و حضر هذا الفداء مع خاقان ، الخادم التركى رجل يكنى ابا رملة من قبل\r\n","description":"","footnote":"","page_name":" 772 ","page_number":816},
  {"content":"\r\n\r\nاحمد بن ابى داود ، قاضى القضاة يمتحن الاسارى وقت المفاداة .\r\nفمن قال منهم بخلق التلاوة و نفى الرّؤية فودى به و احسن اليه و من ابى ترك بأرض الرّوم .\r\nفاختار جماعة من الاسارى ، الرّجوع إلى ارض النصرانيّة على القول بذلك و ابى ان يسلم الانقياد إلى ذلك فناله محن و مهانة إلى ان تخلص » اين بود اجمالى از قضيهء « محنت » كه احمد بن حنبل هم در آن گرفتار بود و حبس و ضرب و زجر ديد و دست از تشبيه بر نداشت ! و به مخلوق بودن قرآن نگفت !\r\n","description":"","footnote":"","page_name":" 773 ","page_number":817},
  {"content":"\r\n\r\n\r\n\r\n- 14 - داود 202 - 290\r\nابو سليمان داود بن على بن خلف اصفهانى .\r\nابو اسحاق شيرازى اين مضمون را در ترجمهء او آورده است :\r\n« داود به سال دويست و دو ( 202 ) متولَّد شده و در سال دويست و نود ( 290 ) وفات يافته است . داود ، علم را از اسحاق بن راهويه و از ابو ثور فرا گرفته است . داود مردى زاهد و قانع بوده است .\r\nابو عباس احمد بن يحيى ، ثعلب ، گفته است : عقل داود بيشتر از علمش بوده .\r\n« گفته‌اند : در مجلس درس داود چهار صد صاحب طيلسان سبز مىنشسته‌اند .\r\nداود از متعصّبان نسبت به شافعى ( رض ) بوده و دو كتاب در بارهء فضائل او و ثناء بر وى نوشته است .\r\n« رياست علم در بغداد به داود منتهى شده . اصل داود از اصفهان بوده و در كوفه ولادت يافته و در بغداد نشو و نما پذيرفته و در شونيزيّه به گور سپرده شده است » خطيب بغدادى ، داود را در تاريخ چنين عنوان كرده « داود بن علىّ بن خلف ابو سليمان ، الفقيه الظَّاهرى اصبهانىّ الاصل » آنگاه چند تن از مشايخ او مانند سليمان بن حرب و عمرو بن مرزوق را نام برده و گفته است .\r\nداود به نيشابور رفته و از اسحاق بن راهويه مسند و تفسير ، استماع كرده و پس از آن ببغداد برگشته و آنجا را مسكن خويش ساخته و كتب خود را در آنجا تصنيف كرده و او امام و پيشواى اصحاب ظاهر است . مردى پارسا و عابد و زاهد بوده و در كتب او احاديث بسيار آورده شده ليكن از وى كمتر روايت كرده‌اند . پسرش محمّد و زكريا بن يحيى ساجى و يوسف بن يعقوب بن مهران داودى و عباس بن احمد مذكَّر از او روايت دارند » خطيب رواياتى هم به اسناد از عباس بن احمد و يوسف بن يعقوب از داود\r\n","description":"","footnote":"","page_name":" 774 ","page_number":818},
  {"content":"\r\n\r\n\r\nبه اسنادش از پيغمبر ( ص ) آورده از آن جمله است چند حديث زير :\r\n1 - « لا تنكح البكر حتّى تستأذن و للثّيب نصيب من أمرها . . » 2 - « لا نكاح الَّا بولىّ » 3 - « من آذى ذمّيا فانا خصمه و من كنت خصمه خصمته يوم القيامة » و در بارهء زهد داود ، به اسناد از عبد الله بن محاملى ، اين حكايت را آورده كه گفته است :\r\n« نماز عيد فطر را در مسجد جامع بغداد گزاردم چون برگشتم با خود گفتم به ديدن و تهنئت داود بن على بروم پس بسوى منزل او كه در قطيعهء ربيع بود رفتم و در را كوبيدم مرا اذن ورود داد وارد شدم طبقى كه مقدارى برگ كاسنى در آن بود و ظرفى كه مقدارى نخاله ( سبوس ) داشت جلو روى او بود كه از آنها مىخورد . من بوى تهنئت و تبريك عيد گفتم و از حال او بشگفتى افتادم و متوجه شدم كه همهء آن چه ما از دنيا داريم و به آن فريفته هستيم هيچ است و ناچيز .\r\n« پس از نزد وى بيرون شدم و بر مردى از محتشمان قطيعهء ربيع كه به نام جرجانى معروف بود در آمدم چون شنيد كه من به نزد او مىروم سر و پا برهنه به استقبال من شتافت و گفت : قاضى ، أيّده الله ، را از اين آمدن چه مقصود است ؟ گفتم : امرى مهمّ .\r\nگفت : چيست ؟ گفتم :\r\n« ترا در همسايگى مردى است بسيار دانشمند به نام داود بن على و توهم مردى هستى نيكو كار و بخشنده چه شده كه از وى غافل مانده و يادى نكرده‌اى ؟ آنگاه آن چه را در خانه داود ديده بودم بوى گفتم .\r\n« گفت : داود مردى تند خو است و اينك من قاضى را آگاه مىسازم :\r\n« ديشب من هزار درهم با غلام خودم برايش فرستادم تا در حوائج خود به كار برد او غلام را برگردانده و بوى گفته است : مولاى خود را بگو : مرا بچه چشمى ديده و از كجا دانسته كه مرا درويشى و نادارى و حاجت است تا اين دراهم را برايم فرستاده است ؟ .\r\n","description":"","footnote":"","page_name":" 775 ","page_number":819},
  {"content":"\r\n\r\n\r\n« من بسيار تعجب كردم و به جرجانى گفتم : دراهم را بياور تا من خودم آنها را بوى برسانم فرمود آوردند و به من داد و به غلام خود گفت : آن كيسه ديگر را هم بياور .\r\nآن را هم آورد و هزار درهم ديگر برداشت و گفت : آن براى ما و اين براى عنايت و توجّهى كه قاضى مبذول داشته است » « پس دو هزار درهم را گرفتم و به خانه داود رفتم و در را كوبيدم از پشت در گفت چه چيز قاضى را دوباره بدينجا برگردانده است ؟ گفتم : حاجتى كه بايد آن را با تو در ميان گذارم . پس به خانه در آمدم و ساعتى نشستم و آنگاه دراهم را بيرون آوردم و جلو روى او گذاشتم .\r\n« چون آنها را ديد گفت : آيا پاداش كسى كه ترا بر سرّ خود امين دانسته و به احترام و اعتماد بعلم ، ترا بر خود وارد ساخته اينست ؟ بر گرد كه مرا در آن چه با خود آورده و اينجا نهادى حاجتى نيست ! « من بيرون آمدم و برگشتم و دنيا در ديده‌ام كوچك شد و نزد جرجانى رفتم و آن چه را گذشته بود بوى گفتم . او گفت : من اين مال را در راه خدا دادم و دوباره بمال خود بر نمىگردانم بر قاضى است كه آنها را بهر كس از اهل عفاف و آبرومند و محتاج كه مىداند و بهر اندازه كه رايش هست بدهد » باز خطيب آورده است كه محمّد بن جرير طبرى از كسانى بوده كه به محضر داود رفت و آمد مىداشته و از آن پس در حضور در مجلس او خوددارى كرده و خودش مجلسى منعقد ساخته و چون داود بر اين كار اطلاع يافته اين دو بيت را انشاء كرده است :\r\n\r\nفلو انّي بليت بهاشمي\r\nخئولته بنى عبد المدان\r\nصبرت على اذيّته و لكن\r\nتعالى فانظرى به من ابتلانى\r\n\r\nخطيب بعد از اين كه گفته است « از قول داود مطلبى در بارهء قرآن به احمد حنبل نقل شده كه احمد او را مبتدع خوانده و از اين رو از اجتماع با او امتناع ورزيده »\r\n","description":"","footnote":"","page_name":" 776 ","page_number":820},
  {"content":"\r\n\r\n\r\n\r\nحكايتى به اسناد از ابو زرعه آورده كه قسمت آخر آن بدين مضمونست :\r\n« . . ابو زرعه گفته است :\r\n« داود از نيشابور ببغداد آمد چند تن از مشيخه و علماء نيشابور ، كه از آن جمله بوده است محمد بن يحيى از عقايد و آراء محدثه او به من نوشتند من به واسطهء ترس از عواقب آن ، آنها را كتمان كردم و چيزى در آن باره به كسى نگفتم .\r\n« داود هنگام ورود ببغداد به مناسبت دوستى كه با صالح پسر احمد حنبل داشت از او خواست كه لطفى كند و از پدرش اذن ملاقات بخواهد .\r\n« صالح : پدر را گفت : مردى از من خواستار ديدار تو شده . پرسيد : نامش چيست ؟ گفت : داود . پرسيد : اهل كجا است ؟ گفت : اهل اصفهان . پرسيد :\r\nكارش چيست ؟ صالح كه نمىخواست او را به پدرش كاملا بشناساند سخن را از اين و آن سو مىكرد و پدرش فحص خود را ادامه مىداد تا متوجه شد كه مراد پسرش ، داود است . پس گفت : محمد بن يحيى نيشابورى در بارهء او به من نوشته كه مىگويد « قرآن ، محدث است » پس نبايد به من نزديك شود . صالح گفته است : داود اين نسبت را كه به او داده از خود نفى و آن را انكار مىكند . احمد گفت : محمّد بن يحيى از او راست گوتر است ! او را اذن مده كه به نزد من بيايد » باز بنقل او داود در ماه رمضان از سال دويست و هفتاد ( 270 ) وفات يافته و او نخستين كسى است كه انتحال « ظاهر » را اظهار و قياس در احكام را قولا نفى كرده و عملا به آن مضطر شده و نام « دليل » بر آن نهاده است .\r\nباز ، به اسناد ، آورده كه داود را از قرآن پرسيده‌اند چنين پاسخ داده است :\r\n« امّا آن چه در « لوح محفوظ است » غير مخلوق و آن چه ميان مردم است مخلوق مىباشد و ، به اسناد ديگر ، گفته است : قرآنى كه خدا در شأن آن فرموده است :\r\n* ( « لا يَمَسُّه إِلَّا الْمُطَهَّرُونَ » ) * و هم گفته است : * ( « فِي كِتابٍ مَكْنُونٍ » ) * غير مخلوق و آن چه در ميان ما است و حائض و جنب آن را مسّ مىكنند مخلوق است . .\r\n« داود بن على بن خلف ، ابو سليمان فقيه معروف به اصفهانى در ذى القعده از\r\n","description":"","footnote":"","page_name":" 777 ","page_number":821},
  {"content":"\r\n\r\n\r\nسال دويست و هفتاد ( 270 ) به سن شصت و هشت سال ( 68 ) مرده ( ولادتش به سال دويست بوده است ) و در منزلش دفن شده است » ياقوت حموى ، در معجم الادباء ، ( ذيل ترجمه محمد بن جرير طبرى - جزء 18 - صفحه 78 ) جايى كه تأليفات و كتب طبرى را نام برده اين مضمون را آورده است :\r\n« و از آن جمله است « كتاب الرّدّ على ذى الاسفار » طبرى در اين كتاب بر داود بن على اصفهانى ردّ مىكند و تصنيف اين كتاب را سبب آن بود كه طبرى مدّتى داود را ملازمت مىداشته و بسيارى از كتب وى را نسخه بر گرفته است . در كتبى كه از طبرى باقى مانده بود هشتاد جزء به خط دقيق و ريز خود طبرى از آن نسخه ديده شده كه در ميان آنها مسأله‌اى بوده كه ميان داود و ميان ابو مجالد ضرير معتزلى در واسط جريان يافته و آن ، هنگامى بوده كه به نزد موفق ، خليفه عباسى ، مىرفته‌اند و در مخلوق بودن قرآن بحث و نزاع مىبوده است .\r\n« داود از نظر و حديث و اختلاف و سنن هر يك بهره و حظَّى داشته ، ليكن نه بحدّ وسعت و كمال ، او مردى بوده است زبان آور ، خوش سخن و خود دار و او را شاگردان و اصحابى بوده‌اند شوخ و مزّاح به طورى كه اين حالت در برخى از آنان ثابت و راسخ شده كه به هنگام مناظره براى مغلوب ساختن حريف و مخالف ، از آن استفاده مىكرده است .\r\n« بسيار اتفاق مىافتاد كه داود با دانشمندانى به مناظره مىپرداخته و در مسأله‌اى از فقه بحث مىكرده و چون درمىيافته كه طرف او در فقه ، قاصر و ضعيف است بحث را بحديث منتقل مىساخته يا اگر در حديث مناظره مىداشته و او را در فقه ضعيف مىديده بحث را به فقه يا جدل مىكشانده ، اگر طرف خود را در اين دو ناتوان و ضعيف مىيافته است .\r\n« و ابو جعفر طبرى در همهء علوم غنى و مقتدر و قوى بوده ، و از اخلاقى كه با اهل علم نامناسب بوده پرهيز مىداشته و در همه كار و همه حال به جدّ مىبوده و از مزاح دورى مىجسته است »\r\n","description":"","footnote":"","page_name":" 778 ","page_number":822},
  {"content":"\r\n« روزى ميان داود بن على و طبرى در مسأله‌اى بحثى به ميان آمده كه داود از سخن درمانده و نتوانسته است چيزى بگويد اين پيش آمد بر ياران و شاگردان وى گران آمده پس يكى از ايشان طبرى را زشت و ناروا گفته طبرى از مجلس برخاسته و به نوشتن « كتاب الرّدّ على ذى الاسفار » شروع كرده و بتدريج آن را نوشته تا نزديك به صد ورقه شده و خطبه‌اى كه از بهترين سخنان طبرى است براى آن آورده ليكن چون در اين ميان داود در گذشته طبرى كتاب را ناتمام گذاشته و جز شاگردان مقدّم او كه از آن نسخه برداشته‌اند بدست كسى نسخه‌اى نرسيده است . .\r\n« رؤاسبى كه يكى از شاگردان مقدّم داود بوده گفته است : داود شاگردى را كه با طبرى بزشتى سخن گفته چيز نياموخته و يك سال سخن با او نگفته و او را بدين گونه مجازات كرده است .\r\n« محمّد پسر داود ردّى بر ردّ طبرى بر پدرش ، نوشته و بخصوص در سه مسأله از آنها سخت تعصّب ورزيده و از راه تعسّف رفته و حتّى طبرى را دشنام داده و ناسزا گفته است . . »\r\nشافعى\r\nاز مردم مصر تعصب ورزيده و به حلقهء درس شافعى رفته و چون شاگردانش باز گشتند و شافعى تنها مانده بر او هجوم آورده و او را به سختى زده‌اند پس به خانه برده شده و بيمار گرديده تا در گذشته است .\r\n3 - قريب صد و پنجاه كتاب براى شافعى نام برده كه همان كتابهاى معروف فقهى يعنى ابواب و مباحث فقه است و از جمله كتب او كتابى به نام « كتاب ابطال الاستحسان » و « كتاب حبل الحبله » و « كتاب خلاف مالك و الشافعي » ياد شده است .\r\n","description":"","footnote":"","page_name":" 779 ","page_number":823},
  {"content":"\r\n\r\n\r\n- 15 - طبرى 224 - 310\r\nابو جعفر محمد بن جرير طبرى .\r\nابو اسحاق در بارهء او پس از عنوان بالا ( در ذيل ترجمه داود بن على اصفهانى ) اين مضمون را آورده است : « طبرى در بغداد منزلى ساخته و به سال سيصد و ده ( 310 ) وفات يافته .\r\nطبرى صاحب تاريخ و مصنّفات بسيار ديگر است .\r\n« قاضى ابو الفرج معافى بن زكرياى نهروانى معروف به ابن طوار « 1 » مذهب طبرى را مىداشته و خود فقيه ، اديب ، شاعر و عالم به همهء علوم بوده است « ابو على داودى ، قاضى شهر ما ، ابيات زير را از گفته هاى ابو الفرج برايم انشاد كرد :\r\n\r\nأاقتبس الضّياء من الضّباب ؟\r\nو التمس الشّراب من السّراب ؟ . . »\r\n\r\nخطيب بغدادى در بارهء طبرى اين مضمون را آورده است :\r\n« طبرى بغداد را وطن خويش قرار داده تا در همان جا در گذشته است . او يكى از ائمه و علماء است كه به واسطهء معرفت و فضلش قول وى متّبع و رايش مرجع است .\r\n\r\n","description":"","footnote":"\r\n« 1 » ياقوت در معجم الادبا ابو الفرج را تحت عنوان « المعافى بن زكريا بن يحيى بن حماد بن داود النهرواني الجريرى بفتح الجيم نسبة إلى ابن جرير الطبري ) المعروف بابن طرارة » عنوان كرده و او را از « اعلم ناس به فقه مذهب ابن جرير و نحو و لغت و فنون ادب و اخبار و اشعار » شمرده است شايد بعدا مختصرى از ترجمه او در اين اوراق آورده شود . و در ذيل ترجمه حسن بن على بن شاهويه ( جزء صفحهء 34 - ) چنين آورده « و حدث عن خلق كثير منهم و المعافى بن زكريا بن طرار » و در پاورقى تعليقه بر « طرار » نوشته شده « و فى الاصل : طراز و هو تصحيف »\r\n","page_name":" 780 ","page_number":824},
  {"content":"\r\n\r\n\r\n\r\n« طبرى قرآن را حافظ و به قرائتهاى مختلف ، عارف و به معانى آن بصير و در احكام قرآن فقيه بوده است . طبرى سنن و طرق آنها صحيح و سقيم و ناسخ و منسوخ آنها را عالم و به اقوال صحابه و تابعان ، و كسانى كه پس از ايشان آمده و در احكام و مسائل حلال و حرام خلاف داشته‌اند عارف بوده است . . كتاب تفسير او را نظيرى تصنيف نشده و كتابى را ، كه نام « تهذيب الآثار » بر آن نهاده ، من در آن زمينه آن را مانندى نديده‌ام . در اصول فقه و فروع آن كتابهايى بسيار دارد و در مسائلى چند ، عقائدى خاص و منفرد دارد كه از وى حفظ شده است .\r\n« حكايت است كه طبرى چهل سال در هر روزى از روزهاى آن سالها چهل ورقه چيز نوشته است ! هنگامى كه در نظر داشته است تفسير خود را بنويسد شاگردان خويش را گفته است : آيا خوش داريد و شادمان مىشويد براى تفسيرى ؟ گفته‌اند : چه اندازه باشد ؟ پاسخ داده است : سى هزار ورق ، گفته‌اند : اين پيش از اين كه چنين تفسيرى به پايان رسد همهء عمر را فرا مىگيرد و فدا مىسازد پس آن را در سه هزار ورق مختصر كرده آنگاه نظير همين سؤال و جواب ميان او و ميان شاگردانش در بارهء تاليف تاريخ به ميان آمده است و او را ناراحت شده و گفته است : انّا للَّه ماتت الهمم » ياقوت حموى كه ترجمهء طبرى را مفصّل آورده ( 54 صفحه ) از كتاب صلهء فرغانى نقل كرده كه گروهى از شاگردان طبرى ايام حيات طبرى را از زمان بلوغ تا زمان وفات او ، كه به سنّ هشتاد و شش سالگى در گذشته ، به حساب آورده و اوراق مصنّفات او را بر آن ايام تقسيم كرده‌اند هر روزى را چهارده ورقه رسيده است و اين امرى است كه هيچ كس را جز به عنايت خالق نصيب نمىگردد .\r\nابو جعفر طبرى مدّتى ( شايد تا آخر عمر ) از حنابله كه در زمان او به اوج قدرت بوده‌اند تقيّه مىداشته و بر حذر مىبوده است .\r\nياقوت حموى ( معجم الادباء - جزء 18 - صفحه 57 - ) اين مضمون را آورده است :\r\n« چون طبرى بعد از اين كه از بغداد به طبرستان رفته بوده از آنجا برگشته ابو عبد الله\r\n","description":"","footnote":"","page_name":" 781 ","page_number":825},
  {"content":"\r\n\r\n\r\nجصّاص و جعفر بن عرفة و بياضىّ بر او تعصّب ورزيده .\r\n« حنابله روزى جمعه در مسجد جامع او را پرسيده‌اند كه احمد حنبل را چگونه مىداند ؟ و هم از حديث « جلوس بر عرش » پرسيده‌اند .\r\n« گفته است : امّا احمد بن حنبل پس خلاف وى در مسأله به چيزى شمرده نمىشود و قابل توجّه نيست .\r\n« گفته‌اند : علماء او را در « اختلاف » ياد كرده و به حساب آورده‌اند .\r\n« پاسخ داده است : من نديده‌ام كسى از او روايت كرده باشد و هم نديده‌ام كه او را اصحابى مورد اعتماد و اعتناء باشد .\r\n« و امّا حديث « جلوس بر عرش » پس ممتنع و محال است .\r\n« آنگاه اين بيت را انشاد كرده است :\r\n\r\nسبحان من ليس له انيس\r\nو لا له فى عرشه جليس\r\n\r\n« حنابله و اصحاب حديث چون اين سخنان را از وى شنيده‌اند بر او هجوم آورده و دواتها و قلمدانها بسوى وى پرتاب كرده‌اند ، پس طبرى برخاسته و به خانه خويش در آمده و ايشان كه به قولى هزارها تن بوده‌اند خانهء وى را سنگ باران كرده‌اند به طورى كه در جلو در خانهء او تلَّى عظيم از سنگ پديد آمده است .\r\n« اين خبر به نازوك ، صاحب شرطه ، رسيده با ده ها هزار سپاهى بسوى خانه طبرى روانه شده تا او را از هجوم عامّه نجات دهد و شرّ مردم نادان را از وى به دور سازد و يك شبانه روز آنجا توقّف كرده و دستور داده است سنگها را از جلو خانه برداشته‌اند و هم بيت زير را كه بر در خانهء طبرى مكتوب بوده محو سازند :\r\n\r\nسبحان من ليس له انيس\r\nو لا له فى عرشه جليس\r\n\r\n« برخى از اصحاب حديث ، كه احمد حنبل را همنشين خدا در عرش مىدانسته‌اند به جاى آن بيت ابيات زير را بر در خانهء طبرى نوشته است .\r\n","description":"","footnote":"","page_name":" 782 ","page_number":826},
  {"content":"\r\n\r\n\r\n\r\nلأحمد منزل لا شكّ عال\r\nاذا وافى إلى الرّحمن وافد\r\nفيدنيه و يقعده كريما\r\nعلى رغم لهم فى انف حاسد\r\nعلى عرش يغلَّفه « 1 » بطيب\r\nعلى الأكباد من باغ و عاند\r\nله هذا المقام الفرد حقّا\r\nكذاك رواه ليث عن مجاهد\r\n\r\n« طبرى پس از اين واقعه ، ناچار خانه نشين شده و كتاب مشهور خود را در عذر خواهى از ايشان نوشته و مذهب و اعتقاد خود را ياد كرده و كسانى را كه گمانى غير از آن در باره اش داشته‌اند انتقاد و تكذيب نموده و كتاب را بر آنان خوانده و احمد حنبل را تفضيل داده و مذهب او را متذكر شده و اعتقادش را تصويب كرده و تا زنده بوده از وى ياد مىكرده و كتابى را كه در اختلاف نوشته بيرون نياورده تا مرده است و ديده‌اند كتاب در زير خاك دفن و پنهان است ! ! پس آن را بيرون آورده و از آن نسخه برگرفته‌اند و آن كتاب « اختلاف الفقهاء » است . . » باز هم ياقوت در طىّ تعديد كتب طبرى چند كتاب فقهى را آورده كه مناسب است برخى از مهمترين آنها در اين اوراق ياد گردد :\r\n« از جمله است كتاب او كه در شرق و غرب بفضل اشتهار يافته و آن كتاب « اختلاف علماء الامصار فى احكام شرائع الاسلام » است . در اين كتاب اقوال فقهاء را ياد كرده و ايشان : مالك بن انس فقيه اهل مدينه است ، كه به دو روايت آورده ، و عبد الرحمن بن عمرو اوزاعى فقيه اهل شام است . و از اهل كوفه سفيان ثورى است كه هم به دو روايت ياد كرده . بعد محمد بن ادريس شافعى است كه بروايت ربيع بن سليمان از او آورده است پس از آن از اهل كوفه ابو حنيفه نعمان بن ثابت و ابو يوسف\r\n\r\n","description":"","footnote":"\r\n« 1 » يغلفه : يضمخه و يطيبه\r\n","page_name":" 783 ","page_number":827},
  {"content":"\r\n\r\n\r\n\r\nيعقوب بن محمد انصارى و ابو عبد الله محمد بن حسن شيبانى و بعد از او ابراهيم بن خالد ، ابو نصر كلبى ، است .\r\n« طبرى در اين كتاب ، ابتداء ، عبد الرحمن بن كيسان را هم كه از اهل نظر بوده است آورده است ليكن بعدا او را به جهتى از كتاب خويش اسقاط كرده است .\r\n« اين كتاب را طبرى براى اين كه گفته هاى فقيهان را متذكر باشد و ، در مقام مناظره با اشخاص ، از آن استفاده كند براى خود نوشته و ، باصطلاح امروز ، يادداشت كرده و آن را بر شاگردان و اصحاب خود قرائت كرده است . پس از آن انتشار يافته است .\r\n« محمد بن داود اصفهانى هنگامى كه كتاب معروف به كتاب « الوصول إلى معرفة الاصول » خود را نوشته در باب « اجماع » از طبرى نقل كرده كه : او اجماع را عبارت از اجماع اشخاصى كه در بالا نام برده شده‌اند ( هشت تن : مالك و . . ) نه غير ايشان مىداند چون ديده است كه طبرى گفته است : « اجمعوا و اجمعت الحجة » و بعد كه ديده است در آغاز باب خلاف طبرى گفته است « ثمّ اختلفوا فقال مالك فقال الأوزاعى كذا ، و قال فلان كذا » آنگاه محمد نوشته است :\r\nهمانا كسانى كه « اجماع » ايشان حكايت و نقل شده ايشان همان كسانند كه اختلاف ايشان حكايت و نقل گرديده است .\r\n« نوشته و گفتهء محمد بن داود اشتباه و غلط است و اگر او به آن چه طبرى در « رسالهء لطيف » خود و در « رسالهء اختلاف » نوشته و در بسيارى از كتب خود آورده كه « اجماع » عبارت است از نقل آثارى كه اصحاب پيغمبر ( ص ) بر آن اجماع كرده‌اند بىاين كه ناشى از رأى و مأخوذ از قياس باشد و آن نقل هم بر وجه تواتر ، محقق گردد ، رجوع كرده بود مىدانست كه آن چه را او پنداشته و از كلام طبرى دانسته غلطى است فاحش و خطائى است بيّن .\r\n« طبرى كتاب « اختلاف » خود را ، كه نخستين كتاب تصنيف او است ، تفضيل و برترى مىداده و بسيار مىگفته است كه : مرا دو كتاب است كه هيچ فقيهى از آن بىنياز نيست : يكى « الاختلاف » و ديگرى « اللَّطيف » .\r\n","description":"","footnote":"","page_name":" 784 ","page_number":828},
  {"content":"\r\n\r\n\r\n\r\nكتاب « اختلاف » در حدود سه هزار برگ است . طبرى در اين كتاب اختيار و عقيده خود را به استقصاء نياورده چون اين كار را به نيكى در كتاب « لطيف » انجام داده است و هم نخواسته است سخنش به تكرار گرايد .\r\n« در كتاب « اختلاف » آنجا كه در بارهء « اجماع » و « خبر واحد » سخن به ميان آمده و زياداتى هم آورده شده كه در كتاب « لطيف » نيامده و در بارهء « مراسيل » و « ناسخ و منسوخ » هم گفتگو شده است . .\r\n« و از بهترين كتابهاى طبرى كتابى است به نام « كتاب لطيف القول فى احكام شرائع الاسلام » و اين كتاب شامل است تمام عقايد و مذهب فقهى طبرى را كه اصحاب و پيروانش بر آن اتكاء و اعتماد دارند . و اين كتاب از نفيسترين كتب طبرى و كتب فقهاء و از افضل و برترين امّهات مذاهب و از محكمترين تصنيفات است و هر كس كه آن كتاب را بخواند و در آن تدبّر كند اين برترى را در خواهد يافت و به آن اعتراف خواهد داشت .\r\n« ابو بكر بن راميك مىگفته است : كتابى در هيچ مذهبى بهتر از كتاب « لطيف » طبرى در بارهء مذهب خودش نوشته نشده است . طبرى در آغاز اين كتاب از مختصر بودن آن عذر خواهى كرده است كتاب « لطيف » سه كتاب ( باب ) بر كتاب « اختلاف » زيادتى دارد : كتاب لباس و كتاب امّهات اولاد ، و كتاب اشربه . و آن را بدين سبب بدان نام ( لطيف ) خوانده كه قولش لطيف و معانى و مقاصدش دقيق و نظر و تعليل و توجيه در آن كثير است . .\r\n« و كتاب لطيف را رساله ايست مشتمل بر كلام در « اصول فقه » و كلام در « اجماع » و « اخبار آحاد » و « مراسيل » و « ناسخ و منسوخ در احكام » و « مجمل و مفسّر از اخبار » و « اوامر و نواهى » و كلام در « افعال رسل » و « خصوص و عموم » و « اجتهاد » و در « ابطال استحسان » و جز اينها .\r\n« و كتاب ديگر كه از بهترين كتب طبرى است « كتاب الخفيف فى احكام شرائع الاسلام » است و اين كتاب مختصريست از كتاب « لطيف » كه به خواهش ابو احمد\r\n","description":"","footnote":"","page_name":" 785 ","page_number":829},
  {"content":"\r\n\r\n\r\nعباس بن حسن عزيزى آن را مختصر كرده تا فرا گرفتن آن آسان باشد و اين كتاب نزديك چهار صد ورق است و كتابى است نزديك به فهم ، كثير المسائل و صالح براى تذكر و استفاده عالم منتهى ، و متعلَّم مبتدى . .\r\nو از جمله كتب طبرى است به گفتهء ياقوت « كتاب فضائل علىّ بن ابى طالب ، رضى الله عنه » كه در آغاز آن در بارهء صحّت اخبار وارده در غدير خم سخن رانده و آنگاه بنقل فضايل على پرداخته است ) باز ياقوت اين مضمون را نقل كرده است :\r\n« برخى از شيوخ بغداد حديث غدير خمرا تكذيب مىكرده و مىگفته است على بن ابى طالب در آن هنگام كه پيغمبر ( ص ) به غدير خم رسيده در يمن بوده و براى اين عقيدهء خود قصيده‌اى مبنى بر بيان منازل بين راه آورده كه از آن قصيده است :\r\n\r\nثمّ مررنا بغدير خم\r\nكم قائل فيه به زور جمّ\r\n\r\nعلى علىّ و النّبيّ الامىّ پس خبر اين تكذيب به طبرى رسيده و او كتاب فضائل را نوشته بدين گونه كه نخست سخن در بارهء فضائل على بن ابى طالب آورده و طرق حديث غدير خمرا ياد كرده پس استماع آن را مردمى بسيار فراهم آمده و آن را استماع كرده‌اند . . » محمد بن اسحاق ، نديم ، از قول ابو الفرج معافى بن زكريّاى نهروانى « 1 » كه از برجسته ترين شاگردان طبرى است و ابن نديم را معاصر بوده اين مضمون را آورده است :\r\n« ابو جعفر محمد بن جرير بن يزيد بن خالد طبرى آملى علَّامه و امام عصر و فقيه زمان خود به سال دويست و بيست و چهار ( 224 ) در آمل تولَّد و به سال سيصد و ده\r\n\r\n","description":"","footnote":"\r\n« 1 » يكى از شاگردان ديگر طبرى ابو الفرج بن ابو العباس ثلاج بوده است .\r\nياقوت در معجم الادباء ( جزء 18 صفحه 92 ) چنين آورده است : و قال ابو العباس بن المغيرة الثلاج : لما اعتل ابنى ، ابو الفرج و كان حسن الادب و يتفقه على مذهب ابى جعفر »\r\n","page_name":" 786 ","page_number":830},
  {"content":"\r\n\r\n( 310 ) وفات يافته است . وى حديث را از شيوخى فاضل مانند محمد بن حميد رازى و ابو جريح و ابو كريب و هنّاد بن سرى و عباد بن يعقوب و عبيد الله بن اسماعيل هبّارى و اسماعيل بن موسى و عمران بن موسى قزاز و بشر بن معاذ عقدى گرفته .\r\n« و فقه را از داود بن على و فقه شافعى را از ربيع بن سليمان در مصر و از حسن بن محمد زعفرانى در بغداد و فقه مالك را از يونس بن عبد الاعلى و از پسران عبد الحكم : محمد و عبد الرحمن و سعد ، و از برادر زاده وهب و فقه اهل عراق را از ابو مقاتل در رى .\r\n« طبرى اسانيد ؟ ؟ ؟ عاليه را در مصر و شام و عراق و كوفه و بصره و رى گرفته و در همهء علوم و فنون دست داشته مانند علم قرآن و فقه . . » « و او را در فقه مذهبى است كه براى خود برگزيده و در آن كتبى زياد تصنيف كرده مانند كتاب « اللَّطيف » كه محتويست بر عدّه كتبى به همان روش كه فقيهان را در كتب مبسوط خود متداول و معمول است و كتاب . . و كتاب تاريخ . . اين كتاب را برخى مختصر و اسانيد آن را حذف كرده‌اند از آن جمله است محمد بن سليمان هاشمى و مردى از اهل موصل به نام ابو الحسن شبشاطى معلَّم و مردى ديگر به نام سليل بن احمد و برخى هم از سال سيصد و دو ( 302 ) كه سال آخر تاريخ طبرى است تا زمان ما بر آن افزوده است ليكن بر اين الحاق و اضافه اعتمادى نيست چه نويسندگان آنها نه اهل علم بوده‌اند و نه از درباريان و منتسبان به دولت . .\r\n","description":"","footnote":"","page_name":" 787 ","page_number":831},
  {"content":"\r\n\r\n\r\n16 عنوان طبقات و كتبى به اين عنوان\r\nدانشمندان اسلامى كه در بسيارى از علوم تحقيقات و ابتكاراتى خاص به خود داشته و علومى بسيار را خود مؤسس و مبتكر يا كاشف و جامع شده از همان قرون اوّليه اسلامى در پيرامن مناسبات و توابع علوم نيز ، بويژه در علوم اسلامى خود ، كارهايى ابداع و ابتكار كرده‌اند .\r\nاز آن جمله اين كه در بارهء مؤسسان و زمام داران و مروّجان و محقّقان و حافظان و صاحبان آنها به تعريف پرداخته و تراجم احوال ايشان را ياد و توصيف كرده‌اند و در اين كار علاوه بر توجّه به چگونگى وضع و حال افراد به طبقه بندى ايشان ، بحسب مقام علمى يا بحسب تاريخ و زمان حيات هم توجه و كتابهايى مختصر يا مفصّل تحت عنوان « طبقات » تأليف كرده و براى استفادهء اعقاب به ميراث نهاده‌اند .\r\nپس كتابهايى بعنوان « طبقات الرّواة » « 1 » ، « طبقات الصّحابة و التابعين » « 2 » ،\r\n\r\n","description":"","footnote":"\r\n« 1 » چنان كه در « كشف الظنون » آورده شده « خليفة بن خياط و مسلم بن حجاج ، صاحب صحيح ، و هم محمد بن سعد زهرى بصرى بدين عنوان كتاب نوشته‌اند ليكن كتاب زهرى بصرى ( متوفى به سال 230 ) كه در پانزده مجلد است از همهء آن چه در اين باب تأليف شده اعظم است »\r\n« 2 » تأليف ابو عبد اللَّه محمد بن سعد زهرى بصرى كاتب واقدى ( متوفى به سال 230 ) به گفتهء چلپى نخست مفصل نوشته ( 15 مجلد ) بعد آن را مختصر كرده .\r\n","page_name":" 788 ","page_number":832},
  {"content":"\r\n« طبقات الفقهاء و المحدّثين » « 1 » ، « طبقات الفقهاء » « 2 » ، « طبقات المحدّثين » « 3 » ، « طبقات التّابعين » « 4 » ، « طبقات القرّاء » « 5 » ، « طبقات الادباء » « 6 » ، « طبقات الاصوليّين » « 7 » ، « طبقات البيانيّين » « 8 » ، « طبقات الشّعراء » « 9 » ، « طبقات الصّوفيّه » « 10 » ، « طبقات الحكماء » « 11 » « طبقات المفسّرين » « 12 » ، « طبقات المعتزلة » « 13 » ، « طبقات النّحاة » « 14 » ، « طبقات الاطبّاء » « 15 »\r\n\r\n","description":"","footnote":"\r\n« 1 » تأليف هيثم بن عدى ( متوفى به سال 207 ) در چهار مجلد ( كشف الظنون چلپى )\r\n« 2 » تأليف ابو اسحاق شيرازى ( ابراهيم بن على بن يوسف فيروزآبادى متوفى به سال 476 ) پيش از ابو اسحاق و در زمان او و بعد از او هم كتابهايى تحت اين عنوان نوشته شده .\r\n« 3 » يكى از آنها تأليف ابو القاسم مسلمة بن قاسم اندلسى ( متوفى به سال 353 ) بوده است .\r\n« 4 » تأليف ابن نجار ( متوفى به سال 643 ) .\r\n« 5 » اقدم آنها تأليف ابو عمرو عثمان دانى ( متوفى به سال 444 ) بوده است .\r\n« 6 » معجم الادباء ياقوت حموى يكى از تأليفات در اين زمينه است .\r\n« 7 » تأليف جلال الدين عبد الرحمن سيوطى ( متوفى به سال 911 ه . ق )\r\n« 8 » تأليف جلال الدين سيوطى .\r\n« 9 » يكى از آنها تأليف ابو محمد عبد اللَّه بن مسلم معروف به ابن قتيبه ( متوفى به سال 276 ) بوده است .\r\n« 10 » اقدم آنها تأليف محمد بن على حكيم ترمذى ( متوفى به سال 255 ) بوده است .\r\n« 11 » اقدم آنها به نام « صوان الحكم » تأليف قاضى صاعد قرطبى ( متوفى به سال 250 ) بوده است .\r\n« 12 » جلال الدين سيوطى تأليفى ناتمام داشته و مولى محمد بن على داود مالكى ( متوفى به سال 945 ) تأليفى تمام .\r\n« 13 » تأليف قاضى عبد الجبار همدانى استرآبادى ( متوفى به سال 415 )\r\n« 14 » نخستين كسى كه در اين باب تأليف كرده ابو العباس محمد بن يزيد ، مبرد نحوى ( متوفى به سال 285 ) بوده است و كتاب او مخصوص به نحات بصره .\r\n« 15 » اقدم در اين باب كتاب ابن جلجل اندلسى است ( از سال 372 به بعد وفات يافته ) و اشهر كتاب موفق الدين احمد بن قاسم بن ابى اصيبعه ( متوفى به سال 668 ) است .\r\n","page_name":" 789 ","page_number":833},
  {"content":"\r\n\r\n\r\n\r\n\r\nو جز اينها از علوم اسلامى و غير اسلامى نوشته شده و حتى در بارهء هر مذهبى هم اين كار به تكرار انجام يافته و چندين كتاب بعنوان « طبقات حنفيّه » و « شافعيّه » و ديگر مذاهب تأليف گرديده است .\r\nكاتب چلپى در كشف الظنون ذيل « طبقات الحنفيّه » پس از اين كه اين مضمون را نوشته است : « نخستين كسى كه در اين باب به تصنيف پرداخته شيخ عبد القادر بن محمد فرشى ( متوفى به سال 775 ) صاحب « الجواهر المضيئة فى طبقات الحنفيّه » است چنان كه خود او در خطبه كتاب خويش گفته است : هيچ كس را نديدم كه طبقات اصحاب ما را كه گروهى بىشمارند جمع كرده باشد . . » تعداد زيادى از آن چه در اين باب نوشته و تأليف شده و نام برده است كه آخر آنها به نام « طبقات السّنيه فى تراجم الحنفيّه » و تأليف آن به سال 993 بوده است .\r\nو در ذيل « طبقات الشافعيّه » از طبقات ميانگين « 1 » قاضى تاج الدين عبد الوهاب بن سبكى ( متوفى به سال 771 ) نقل كرده كه ، بطور خلاصه ، چنين افاده كرده است :\r\n« كتابى مبسوط و مفصل و جامع در اين باب نوشتيم . . و در اين باب با فحص و بحث شديدى كه داشتم كتابى كه شفا بخش عليل باشد نديدم .\r\n« نخستين كتاب در اين باب بحسب آن چه به من رسيده تصنيف امام ابو حفص عمر بن على مطوّعى محدّث اديب متوفى به سال است پس از آن ، امام ابو الطَّيب سهل بن محمد بن سليمان صعلوكى متوفى به سال 404 است كه آن را به نام « المذهب فى ذكر شيوخ المذهب » ناميده و ، منتخبى از آن ، كه فوائدش بسيار و فرائدش بىشمار است ، و امام حافظ ابو عمرو بن صلاح متوفى به سال 643 آن را انتخاب كرده من واقف شده‌ام . از آن پس قاضى ابو الطيّب طاهر بن عبد الله طبرى متوفّى به سال 405 مختصرى در مولد شافعى كه در آخرش جماعتى از اصحاب را بر شمرده تأليف كرده است . بعد از آن امام كبير ابو عاصم محمّد بن احمد عبادى متوفّى به سال 458 تأليف\r\n\r\n","description":"","footnote":"\r\n« 1 » سبكى سه كتاب بعنوان طبقات شافعى نوشته است .\r\n","page_name":" 790 ","page_number":834},
  {"content":"\r\n\r\nكرده و غرائب و فوائد در آن آورده جز اين كه در ترجمهء اشخاص سخت به اختصار رفته و بسا كه به نام شخص اكتفا كرده است .\r\n« سپس امام شيخ الاسلام ابو اسحاق ابراهيم بن على شيرازى متوفى به سال 476 مختصر خود را در اين باب تأليف كرده و بعد از وى خلقى بسيار آمده‌اند كه در مختصر او يادى از ايشان نيست . بعد از آن ، بنقل از سمعانى ، و ابن صلاح ، حافظ ابو محمّد عبد الله بن يوسف گرگانى متوفّى به سال 489 تأليف كرده ليكن من خودم آن را نديده‌ام بعد از آن قاضى ابو محمد عبد الوهاب بن محمد شيرازى متوفّى به سال 500 تاريخ الفقهاء نوشته كه باز هم من آن را نديده‌ام . بعد محدث ابو الحسن على بن ابى القاسم بيهقى معروف به « ابن فندق » متوفى به سال 656 كتابى در اين باب به نام « وسائل الالمعىّ فى فضائل اصحاب الشافعىّ » تأليف كرده كه آن را نيز نديده‌ام . . » چلپى همين طور از سبكى مؤلَّفات اين باب را تا سال 644 نقل كرده آنگاه خود كاتب چلپى ادامه داده و گفته است :\r\n« پس از آن قاضى تاج الدين بن سبكى متوفى به سال 771 در اين باب سه كتاب بزرگ و كوچك و ميانه تأليف كرده كه جامعترين كتابهاى تأليف شده در اين باب و چنان است كه خود او گفته « . . اميدوارم كه فقيه نامى را در كتابهاى متداول امروز نيابد مگر اين كه در اين طبقات موجود باشد و ببيند » . . » پس چند كتاب ديگر را تا سال 780 ، از نوع كتب « طبقات شافعيّه » كاتب چلپى ياد كرده است ، و در ذيل عنوان « طبقات المالكيّة » تنها تأليف برهان الدين ابراهيم بن على بن محمد مدنى متوفّى به سال 799 را كه به نام « الدّيباج المذهّب فى علماء المذهب » ناميده شده و آن را قاضى عياض بن موسى يحصبى ، تذييلى به نام « ترتيب المدارك » و قرافى تذييلى به نام « توشيح الدّيباج » نوشته‌اند ياد كرده است . و در ذيل « طبقات الحنبليّة » كتابى به همين نام تأليف قاضى ابو حسين محمد بن محمّد بن حسين ابو يعلى حنبلى فرّاء ( شهيد به سال 526 ) را ياد كرده و گفته است .\r\n« اين كتاب را بر شش طبقه ترتيب داده كه دو طبقه نخست به ترتيب حروف\r\n","description":"","footnote":"","page_name":" 791 ","page_number":835},
  {"content":"\r\n\r\nمعجم و چهار طبقه بعد به ترتيب عمر و وفات است و به سال 512 خاتمه يافته است .\r\nچند تن از علماء حنبلى بر آن تذييل نوشته‌اند كه آخرين ايشان ، تا زمان كاتب چلپى ، ابن مفلح قاضى حنبلى متوفى به سال 803 بوده است .\r\nبه نظر چنان مىرسد كه مناسب است در اين اوراق از اصحاب مذاهب مزبوره هم يادى به ميان آيد تا چنان كه اصل مذاهب و مؤسسان و امامان آنها دانسته و شناخته شده اصحاب و مروّجان آنان نيز تا حدّى دانسته و شناخته گردند .\r\nپس در اين كار هم كتاب « طبقات الفقهاء » ابو اسحاق شيرازى را كه مختصر و جامع مذاهب ياد شدهء در اين اوراق است مورد استفاده قرار داده و اصحاب مذاهب مزبوره را به ترتيب زير از آن كتاب ياد مىكنم :\r\n1 - اصحاب ابو حنيفه .\r\n2 - اصحاب مالك 3 - اصحاب شافعى 4 - اصحاب احمد حنبل 5 - اصحاب داود بن على اصفهانى 6 - اصحاب محمّد بن جرير طبرى\r\n","description":"","footnote":"","page_name":" 792 ","page_number":836},
  {"content":"\r\n1 اصحاب و شاگردان ابو حنيفه\r\nابو اسحاق شيرازى در كتاب « طبقات الفقهاء » بزرگان اصحاب ابو حنيفه را كه تا زمان او ( بعد از سال چهار صد قمرى ) وجود يافته و به مذاهب او گرويده و پرچمدار آن مذهب بشمار رفته و هر كدام از ايشان در زمان خويش به شهرت رسيده‌اند تحت عنوان « و امّا ابو حنيفة ، رحمه الله تعالى ، فقد انتقل فقهه إلى جماعة من اصحابه منهم . . » در هفت طبقه ياد كرده و نزديك پنجاه كس از اكابر و مشاهير آنان را در طىّ اين هفت طبقه نام برده است « 1 » .\r\nدر اين اوراق كسانى را كه ابو اسحاق آورده ، به همان ترتيب ، و در حدود ترجمهء آن چه وى گفته ، ياد مىگردند و چند كس از مقدّمان ايشان كه شهرتى بيشتر و آثارى زيادتر در فقه مىداشته‌اند بيشتر مورد معرفى قرار مىگيرد .\r\nاز طبقهء نخست ، اشخاص زير را نام برده است :\r\n1 - ابو يوسف ، يعقوب بن ابراهيم ، قاضى مشهور .\r\n2 - ابو هذيل ، زفر بن هذيل عنبرى .\r\n\r\n","description":"","footnote":"\r\n« 1 » ابن نديم ، استادان و هم عدهء بسيارى از شاگردان و اصحاب ابو حنيفه را ، در فن دوم از مقالهء ششم كتاب « الفهرست » تحت عنوان « فى اخبار العلماء و اسماء ما صنفوه من الكتب ، فى اخبار ابى حنيفه و اصحابه العراقيين ، اصحاب الرأي » بى اين كه طبقه بندى كرده باشد آورده است .\r\n","page_name":" 793 ","page_number":837},
  {"content":"\r\n\r\n3 - ابو سليمان ، داود بن نصر طائى ، كه نخست از اصحاب و مروّجان ابو حنيفه بوده و از آن پس زهد و انزوا بر وى چيره گشته و به سال يك صد و شصت ( 160 ) و به قولى يك صد و شصت و پنج ( 165 ) در كوفه وفات يافته است .\r\n4 - ابو عبد الله ، محمّد بن حسن شيبانى .\r\n5 - حسن بن زياد لؤلؤى « 1 » كه به سال يك صد و هشتاد و چهار ( 184 ) وفات يافته و يحيى بن آدم در باره اش گفته كه : « كسى را فقيهتر از لؤلؤى نديده است » لؤلؤى شغل قضاء را مىداشته و از آن استعفاء داده است .\r\n6 - يوسف بن خالد سمتى « 2 » .\r\n7 - ابو اسماعيل ، حمّاد بن ابو حنيفه 8 - حفص بن غياث ( عبد الله بن مبارك از شاگردان و اصحاب اين حفص بوده ليكن از مذهب او برگشته و او را ترك گفته است ) .\r\nاز اين طبقه چهار شخص زير كه مشهورترند و آثار ايشان بيشتر است مناسب مىنمايد كه بيشتر در بارهء ايشان سخن به ميان آيد :\r\n1 - ابو يوسف . 2 - زفر 3 - شيبانى 4 - حفص بن غياث\r\n\r\n","description":"","footnote":"\r\n« 1 » ابن نديم كنيهء حسن را ابو على آورده كه گفته است : « حسن از كسانى است كه بىواسطه از خود ابو حنيفه شنيده و فقه آموخته و مردى فاضل و به مذاهب و آراء فقهى ابو حنيفه عارف بوده و به سال دويست و چهار ( 204 ) وفات يافته و به گفتهء طحاوى ، كتاب « المجرد لأبي حنيفة » بروايت او است ، و كتاب « ادب القاضي » و « كتاب الخصال » و « كتاب معانى الايمان » و « كتاب النفقات » و « كتاب الخراج » و « كتاب الفرائض » و « كتاب الوصايا » هم تأليف داشته است .\r\n« 2 » « بفتح سين و سكون ميم و در آخرش تاء دو نقطه ، اين نسبت به سمت ( هيئت ) است و جماعتى به اين نسبت شهرت يافته‌اند كه از ايشانست ابن خالد يوسف بن خالد بن عمر سمتى متوفى به سال يك صد و هشتاد و هفت ( 187 ) كه او را بخاطر ريش و هيئت وى سمتى گفته‌اند » ( اللباب )\r\n","page_name":" 794 ","page_number":838},
  {"content":"\r\n[ طبقه اول 
  ]\r\n- 1 - ابو يوسف\r\nابو اسحاق او را بدين مضمون ياد كرده است :\r\n« ابو يوسف يعقوب بن ابراهيم بن حبيب بن سعد بن حميد انصارى از اولاد ابو دجّانه انصارى صحابى است كه به سال يك صد و هشتاد و دو ( 182 ) در بغداد وفات يافته است .\r\n« ابو يوسف نخست از اصحاب حديث بوده از آن پس « رأى » بر او غلبه كرده وى در آغاز فقه را از محمد بن عبد الرحمن ، ابو ليلى ، گرفته و پس از آن از ابو حنيفه از طرف هارون ، خليفهء عباسى مقام قضاء را مىداشته است » ابن نديم جدّ اعلى ابو يوسف را « حبته » « 1 » ضبط كرده و گفته است : سعد ، بزرگ و سيّد بنى حبته بوده و ابو يوسف از اعمش و هشام بن عروه روايت مىكرده و حافظ حديث مىبوده كه ملازمت ابو حنيفه را يافته و به « راى » گراييده و « راى » بر او غالب شده است و در بغداد در خلافت رشيد قضا را تا سال يك صد و هشتاد و دو كه در گذشته\r\n\r\n","description":"","footnote":"\r\n« 1 » خطيب هم در تاريخ « حبته » ضبط كرده و آن را نام مادر سعد گفته و پدر سعد را بجير ياد كرده و چنين گفته است « و كان سعدا فى من عرض رسول اللَّه صلَّى اللَّه عليه و سلَّم يوم احد فاستصغره و حبته اللَّه ، و هو سعد بن بجير بن و ام سعد ، حبتة بنت مالك بن بنى عمرو بن عوف » ابن خلكان « حبته » را بفتح حاء مهمله و سكون باء موحده و بعد آن تاء مثناة از فوق و بعد هاء ساكنه ضبط كرده و گفته است « و كشفت عن معنى هذا الاسم فى عدة مواضع من كتب اللغة و غيرها فلم اجده » و « بجير » را بفتح باء موحده و كسر حاء مهمله ضبط كرده آنگاه گفته است « و قيل : هو بضم الباء و بالجيم المفتوحة . و الاول اصح »\r\n","page_name":" 795 ","page_number":839},
  {"content":"\r\nتصدّى مىداشته است و او را پسرى به نام يوسف بوده كه در حيات پدر ، قاضى شده و در سال يك صد و نود و دو ( 192 ) وفات يافته است .\r\nباز ابن نديم چنين گفته است :\r\n« ابو يوسف را در اصول و امالى كتبى است به اين قرار : كتاب الصّلاة ، كتاب الزّكاة ، كتاب الصّيام ، كتاب الفرائض ، كتاب البيوع ، كتاب الحدود ، كتاب الوكالة ، كتاب الوصايا ، كتاب الصّيد و الذّبائح ، كتاب الغصب و الاستبراء » .\r\n« و هم او را املائى است كه بشر بن وليد آن را روايت كرده و اين املاء برسى و شش كتاب از آن چه ابو يوسف آنها را تفريع كرده محتوى است . و از جمله كتب او است :\r\nكتاب اختلاف الامصار ، كتاب الرّد على مالك بن انس ، كتاب رسالته فى الخراج إلى الرّشيد ، كتاب الجوامع كه آن را براى يحيى بن خالد تأليف كرده و بر چهل كتاب محتوى است و در آن اختلاف مردم و هم راى مختار خويش را ياد كرده است و معلَّى بن منصور رازى ، ابو يعلى ، از جمله كسانى است كه از ابو يوسف روايت كرده‌اند .\r\nابو يعلى فقه و اصول و كتب او را روايت كرده و سال دويست و يازده ( 211 ) در بغداد وفات يافته است » خطيب در تاريخ ( جلد 14 صفحه 242 ) بيش از دوازده صفحه در بارهء ابو يوسف نوشته و در آغاز ، كسانى را كه ابو يوسف از ايشان سماع داشته مانند ابو اسحاق شيبانى و سليمان تيمى و يحيى بن سعيد انصارى و سليمان اعمش و هشام بن عروه ، و عطاء بن سائب و حسن بن دينار و ليث بن سعد و چند كس ديگر نام برده و هم كسانى را كه از وى روايت كرده‌اند مانند محمد بن حسن شيبانى و بشر بن وليد كندى و علىّ بن جعد و احمد بن حنبل و يحيى بن معين و گروهى ديگر از اين قبيل ياد كرده است و گفته است : موسى بن مهدى قضاء بغداد را به او ، كه در آنجا ساكن بوده ، وا گذاشته و بعد از موسى هادى ، خليفهء عباسى ، هارون هم ولايت قضاء را به او داده و او نخستين كسى است كه در اسلام بعنوان « قاضى القضاة » خوانده شده است چنان كه اول كسى كه\r\n","description":"","footnote":"","page_name":" 796 ","page_number":840},
  {"content":"\r\nبه لقب « قاضى » در اسلام شناخته شده سليمان بن ربيعهء باهلى بوده است « 1 » خطيب قضايايى از ابتداء ورود ابو يوسف به كار تحصيل علم و مجالس تدريس و بحث و هم مجالس و مباحث علمى او آورده است كه برخى از آنها طرز تفقه و اجتهاد او را مىنماياند در اين اوراق هم مناسب است شمه‌اى از آن چه خطيب آورده ياد گردد :\r\nدر بارهء ابتداء ورود او به دانش آموزى به اسناد از خود او چنين آورده كه گفته است :\r\n« پدرم ، ابراهيم ، هنگامى كه من كودكى در دامان مادر بودم مرد . مادرم مرا به قصّارى ( جامه شو ) سپرد تا او را خدمتگزار باشم . من آن كار را رها مىكردم و به حلقه درس ابو حنيفه مىرفتم و سخنان او را گوش مىدادم . مادرم از دنبال من مىآمد و مرا از آنجا مىگرفت و به نزد قصّار مىبرد . ابو حنيفه به اين كار توجّه داشت و حرص مرا بر فرا گرفتن علم مىديد . چون فرار من بسيار شد و مادرم بدين كار گرفتار گرديد ناچار با ابو حنيفه به عتاب بر آمد و گفت : اين كودك را جز از راه تو فسادى نيست . اين كودكى است يتيم و بىچيز كه من او را از ريسندگى خود نان مىدهم و آرزويم اينست كه بتواند دانگى بدست آورد و خود را به نانى برساند . ابو حنيفه مادرم را گفت : اى زن به زودى اين كودك از نتيجهء علم اندوزى فالوذج ( نوعى حلوا است ) با روغن پسته نصيبش مىگردد . پس مادرم باز گشت و ابو حنيفه را گفت : تو پيرى هستى كه خرف شده‌اى و خردت از سر رفته است ! « آنگاه من ابو حنيفه را ملازم شدم و خداوند مرا از علم بهره مند ساخت و مقامى بلند يافتم به طورى كه متصدّى قضاء گشتم و با هارون بر خوان او مىنشستم و با وى غذا مىخوردم . روزى چنان افتاد كه براى هارون فالوده آوردند به من گفت : از اين بخور\r\n\r\n","description":"","footnote":"\r\n« 1 » « القاضي ، هذه النسبة إلى القضاء بين الناس و الحكومة . و اول من عرف بهذا اللقب سلمان بن ربيعة الباهلى و هو اول قاض بالكوفة استقضاه عمر بن الخطاب\r\nو ابو يوسف يعقوب بن ابراهيم القاضي صاحب ابى حنيفة و هو اول من سمى قاضى القضاة و به انتشر مذهب ابى حنيفة » ( اللباب )\r\n","page_name":" 797 ","page_number":841},
  {"content":"\r\nزيرا چنان نيست كه هر روز براى ما چنين چيزى ساخته شود . گفتم : يا امير المؤمنين مگر اين چيست ؟ گفت : اين فالوده است با روغن پسته . من خنديدم . گفت : چرا خنديدى ؟ قضيه كودكى خودم را از آغاز تا انجام و گفته ابو حنيفه را ، به مادرم برايش بازگو كردم . تعجب كرد و گفت : به جانم سوگند علم ، آدمى را بالا مىبرد و در دنيا و آخرت او را سود مىدهد » .\r\nباز به اسناد آورده كه محمد بن عماره گفته است :\r\n« روزى ابو يوسف و زفر را نزد ابو حنيفه ديدم كه مسأله‌اى را عنوان و طرح كرده بودند و از هنگام بر آمدن خورشيد تا هنگام ظهر مباحثه داشتند و چون ابو حنيفه به سود يكى حكم مىكرد ديگرى دليل و حجّت از وى مىخواست و او حجّت مىآورد تا اين كه اذان ظهر بلند شد ابو حنيفه جانب ابو يوسف را گرفت و حقرا به جانب او داد و دست بر ران زفر نهاد و گفت : لا تطمعنّ فى الرّياسة بأرض يكون هذا بها . » و به اسناد از اسماعيل پسر حمّاد بن ابو حنيفه چنين آورده كه گفته است :\r\n« اصحاب ما ، سى و شش مردند كه بيست و هشت كس از ايشان قضاء را صالح و شايسته‌اند و شش كس فتوى را و دو كس چنان هستند كه مىتوانند قضاة و اصحاب فتوى را تربيت و تأديب كنند پس به ابو يوسف و زفر اشاره كرد » و هم آورده است كه مردى در مجلس درس ابو يوسف حاضر مىشد ليكن هيچ گاه سخنى نمىگفت . روزى ابو يوسف وى را پرسيد كه چرا سخن نمىگويد ؟ آن مرد به سخن در آمد و چنين گفت : كسى كه روزه دارد چه وقت مىتواند افطار كند ؟ ابو يوسف پاسخ داد : هنگامى كه خورشيد غائب گردد . آن مرد گفت : اگر خورشيد تا نيمهء شب غائب نگردد و غروب نكند ! ؟ ابو يوسف خنديد و گفت تو در خاموشى و سكوت خويش ، راهى صواب رفتى و من در اين كه خواستم به سخن درآيى و چيزى بگويى بر خطاء رفتم . آنگاه به اين دو بيت تمثّل جست :\r\n\r\nعجبت لإزراء العيىّ بنفسه\r\nو صمت الَّذى قد كان للقول اعلما\r\n\r\n","description":"","footnote":"","page_name":" 798 ","page_number":842},
  {"content":"\r\n\r\nو فى الصّمت ستر للعييّ ، و انّما\r\nصحيفة لبّ المرء ان يتكلَّما\r\n\r\nابو يوسف بسيار با جربزه بوده و هوشى تيز و تند داشته و در قضايايى كه مورد سؤال و فتوى يا متصدّى قضاء مىشده مقام طرف را مورد توجّه و رعايت قرار مىداده و از سرعت انتقال و هوش سرشار خود در چگونگى پاسخ و افتاء يا حكومت و قضاء استفاده مىكرده و به تناسب و اقتضاء موقع و مقام ، مسأله را حلّ و عقده را منحلّ مىساخته است .\r\nخطيب اين مضمون را ، به اسناد ، ياد كرده است .\r\n« امير المؤمنين ، موسى ، در بارهء بستانى كه داشت مورد دعوى قرار گرفت و مدّعى بوستان ، دعوى نزد ابو يوسف برد و به ظاهر حق با موسى ، خليفه ، بود ليكن در باطن ، كار بر خلاف و حقّ با طرف بود . خليفه از ابو يوسف پرسيد : در آن كار كه مرافعه و نزاع در آن به تو رسيده چه كردى ؟ پاسخ داد : خصم و طرف امير المؤمنين مىخواهد كه شهود او بر حقى شهادت داده‌اند و من امير المؤمنين را قسم دهم . خليفه گفت : رأى تو هم اينست ؟ ابو يوسف گفت : ابن ابى ليلى را رأى چنين بود . خليفه گفت : پس بوستان را به طرف برگردان و مرافعه را ختم كن . » باز خطيب به اسناد از بشر بن وليد اين مضمون را آورده است كه بشر گفته است :\r\nروزى نزد ابو يوسف بودم او گفت : ديشب هنگامى كه در بستر خواب آرميده بودم در خانه را به سختى كوبيدند من جامه به خود گرفتم و بسوى در رفتم و آن را گشودم هرثمة بن اعين را ديدم سلام گفتم . گفت : امير المؤمنين را اجابت كن كه ترا خواسته است . گفتم : مرا نزد تو احترامى است و اين هنگام ، چنان است كه مىبينى و من نگرانم كه امير المؤمنين مرا براى كارى دشوار خواسته باشد اگر ممكن است احضار مرا به فردا واگذار شايد در اين ميان امرى حادث و فرجى واقع گردد گفت : امكان ندارد . پرسيدم :\r\nسبب احضار من چيست ؟ پاسخ داد من نمىدانم ، مسرور خادم به من گفت : ترا به فرمان امير المؤمنين به نزد وى ببرم . گفتم : پس اجازت ده من غسل كنم و حنوط به كار برم تا اگر فرمانى در رسد من خود را آماده ساخته باشم و اگر خدا سلامت و عافيت مقدر\r\n","description":"","footnote":"","page_name":" 799 ","page_number":843},
  {"content":"\r\nكرده باشد زيانى نخواهد داشت . اذن داد . پس به خانه در آمدم و لباس تازه پوشيدم و به اندازه ممكن بوى خوش به كار بردم و با هم به راه افتاديم تا به كاخ رشيد رسيديم .\r\nمسرور ايستاده بود و هرثمه مرا به او داد . من مسرور را گفتم : ترا به خدمت و حرمت و دوستى بگو مرا در اين وقت تنگ چرا خواسته است ؟ گفت : من نمىدانم . پرسيدم :\r\nآيا كسى نزد وى هست ؟ گفت : عيسى بن جعفر . گفتم : ديگر ؟ گفت : كسى ديگر آنجا نيست و آن دو با هم نشسته‌اند .\r\n« آنگاه گفت : برو و چون به صحن رسيدى خليفه در رواق نشسته است تو پا به زمين بزن او خواهد پرسيد خودت را معرفى كن . من چنان كردم . پرسيد كيست ؟ گفتم يعقوب . گفت : در آى . در آمدم . عيسى بن جعفر را در دست راست او نشسته ديدم سلام گفتم . پاسخ داد و گفت : چنان پندارم كه ترا به هراس و بيم افكنده‌ايم . گفتم :\r\nآرى به خدا سوگند و هم خانواده‌ام را . فرمود بنشين . نشستم تا آرامش يافتم پس به من توجه كرد و گفت :\r\n« مىدانى چرا ترا خواسته‌ام ؟ گفتم : نه . گفت : ترا خواسته‌ام تا گواه باشى بر اين . همانا او را كنيزكى است كه من خواسته‌ام او را به من هبه كند او امتناع كرده .\r\nخواسته‌ام به من بفروشد باز هم اباء كرده است . به خدا سوگند . اگر خواسته‌ام را انجام ندهد او را مىكشم ! « ابو يوسف گفت :\r\n« پس من به عيسى توجّه كردم و گفتم : اين كنيزك را چه پايه و اعتبار است كه تو از دادن او به امير المؤمنين امتناع مىكنى و خود را به پايهء كشته شدن فرو مىآورى ؟\r\nعيسى گفت : شتاب كردى و پيش از اين كه عذر مرا بدانى مرا محكوم و مأخوذ ساختى گفتم : عذر ترا بگو . گفت :\r\n« من بطلاق و عتاق و تصدّق به همه اموال و دارائى خود سوگند ياد كرده‌ام كه اين كنيزك را نه هبه كنم و نه بفروشم . پس رشيد به من نگريست و گفت : آيا اين كار را چاره دارى ؟ گفتم : آرى . گفت : چيست ؟ گفتم : نيمى از آن را بفروشد و نيمى را\r\n","description":"","footnote":"","page_name":" 800 ","page_number":844},
  {"content":"\r\nببخشد پس به سوگند خود رفتار كرده چه آن كه نه او را هبه كرده و نه اين كه او را فروخته است .\r\n« عيسى گفت : اين كار جائز است ؟ گفتم : بلى . گفت : پس گواه باش كه من نيمى از كنيزك را به خليفه بخشيدم و نيم ديگر آن را به مبلغ يك صد هزار دينار ! بوى فروختم ! « پس كنيزك و مال را حاضر كردند و عيسى به خليفه گفت : آن را بگير و بر تو مبارك باد . خليفه گفت : اى يعقوب امرى ديگر باقى است . گفتم : چيست ؟ گفت :\r\nاين كنيزك ، مملوكه است و ناگزير بايد استبراء به عمل آيد در صورتى كه من اگر همين امشب كام از او نگيرم به خدا سوگند گمان مىكنم جان از تنم بيرون خواهد رفت ! ! « گفتم : يا امير المؤمنين او را آزاد و آنگاه تزويجش كن چه اين كه زن آزاد را استبراء لازم نيست . گفت : آزادش ساختم پس كيست كه او را به من تزويج كند ؟\r\nگفتم : من . پس سرور و حسين را براى اشهاد خواست من خطبه خواندم و خدا را سپاس گفتم و كنيزك آزاد شده را با بيست هزار دينار كابين ، به عقد هارون در آوردم .\r\nپس مهر را خواست و بزن داد .\r\n« آنگاه مرا دستور باز گشت داد و سرور را گفت : دويست هزار درهم و بيست تخت ( جامه دان ) جامه با يعقوب ببر و به او بده . سرور چنين كرد .\r\n« بشر بن وليد گفته است چون ابو يوسف اين قضيه را برايم نقل كرد به من گفت آيا در آن چه من انجام دادم ناروايى مىبينى ؟ گفتم : نه . گفت : پس حق خود را بگير .\r\nگفتم : حق من چيست ؟ گفت : يك دهم . پس او را سپاس و دعا گفتم و خواستم برخيزم كه پير زنى در آمد و ابو يوسف را گفت : دخترت به تو سلام مىگويد و مىگويد :\r\nشب گذشته من از امير المؤمنين جز همان مهر كه مىدانى مالى دريافت نداشته اينك نيم آن را براى تو فرستادم و نيم ديگر را براى احتياجات خود نگه داشتم .\r\n« ابو يوسف پير زن را گفت : اين نيم را هم به خود او برگردان به خدا سوگند من آن را نمىپذيرم . آيا با اين كه من او را از بردگى بيرون ساختم و به زنى امير المؤمنين در آوردم\r\n","description":"","footnote":"","page_name":" 801 ","page_number":845},
  {"content":"\r\nاين مبلغ را براى من فرستاده و بدان خرسند شده است ؟ من و اعمام من كه اين وضع را ديديم بالتماس از او خواستيم كه آن را به پذيرد و رد نكند . پس اصرار ما اثر كرد و او پذيرفت و هزار دينار از آنها را هم به من داد » باز هم خطيب ، به اسناد از ابو عبد الله يوسفى اين مضمون را آورده است :\r\n« امّ جعفر « 1 » به ابو يوسف نوشت كه در فلان موضوع راى تو چيست ؟ احبّ اشياء براى من اينست كه حق در آن چنين باشد . پس ابو يوسف چنان افتاء داد كه امّ جعفر مىخواست و دوست داشت پس امّ جعفر حقّه‌اى سيمين كه در آن حقه هايى طبقه طبقه از سيم به كار گذاشته شده و هر يك به نوعى از عطر پر شده و هم جامى پر از دراهم كه در وسط آن جامى پر از دينار بود براى او فرستاد يكى از حاضران مجلس ، ابو يوسف را گفت : پيغمبر ( ص ) گفته است : « من أهديت له هديّة فجلساؤه شركاؤه فيها » ابو يوسف گفت : آن در زمانى بود كه مردم خرما و شير هديّه مىداده‌اند . و در موردى ديگر بر اين جمله چنين افزوده است « نه در اين زمان كه هدايا از اين قبيل است كه مىگويد » و آنگاه غلام خود را فرموده است : هدايا را به خزائن ببر ! » و از سخنان ابو يوسف ، آورده است :\r\n1 - « رؤس النّعم ثلاثة : فاوّلها نعمة الإسلام الَّتى لا تتمّ نعمة الَّا بها ، و الثّانية نعمة العافية الَّتى لا تطيب الحياة الَّا بها ، و الثّالثة نعمة الغنى الَّتى لا يتمّ العيش الَّا بها » 2 - « العلم شىء لا يعطيك بعضه حتّى تعطيه كلَّك . و أنت اذا اعطيته كلَّك من اعطائه البعض على غرر » « من نظر فى الرّأي و لم يل القضاء فقد خسر الدّنيا و الآخرة ! ذلك هو الخسران المبين » ابن خلَّكان هم در وفيات الاعيان در ترجمهء ابو يوسف بسيارى از آن چه را از خطيب نقل شد آورده و مطالبى ديگر هم ياد كرده است از جمله از احمد بن يحيى معروف به ثعلب صاحب كتاب « الفصيح » اين مضمون را آورده است :\r\n\r\n","description":"","footnote":"\r\n« 1 » زبيده دختر جعفر ، زن هارون رشيد\r\n","page_name":" 802 ","page_number":846},
  {"content":"\r\n« برخى از اصحاب ما به من خبر داد كه هارون رشيد ابو يوسف را گفته است :\r\nبه من چنان رسيده كه تو مىگويى كسانى كه بعنوان شهود در نزد تو شهادت مىدهند و تو شهادت ايشان را مىپذيرى آنان ساختگى و نادرست ( باصطلاح حرفه‌اى ) هستند پاسخ داد چنين است يا امير المؤمنين ! گفت : چرا ؟ پاسخ داد : چون كسى كه درست و حالش مستور باشد و راه امانت بسپرد ما را نمىشناسد و ما او را نمىشناسيم و آن كس كه كارش نمايان و حالش مكشوف باشد نزد ما نمىآيد و ما او را نمىپذيريم پس كسى جز اين گروه كه متصنّعه‌اند و به ظاهر طورى و در باطن طورى ديگر هستند كسى باقى نيست كه نزد ما شهادت دهد . رشيد از اين سخن خنديد و گفت : راست مىگويى »\r\n- 2 - زفر\r\nابو اسحاق در بارهء زفر چنين گفته است :\r\nابو الهذيل ، زفر بن الهذيل العنبري . وى به سال يك صد و ده ( 110 ) تولَّد يافته و در سال يك صد و پنجاه و هشت ( 158 ) به سنّ چهل و هشت سالگى در گذشته است .\r\n« زفر ميان علم و عبادت ، جمع كرده و از اصحاب حديث بوده كه رأى - قياس ابو حنيفه - بر وى غلبه يافته و از اصحاب رأى و قياس گشته است .\r\nابن نديم در ترجمهء او اين مضمون را گفته است :\r\n« ابو الهذيل زفر بن هذيل بن قيس از بنى عنبر كه در سال يك صد و پنجاه و هشت ( 158 ) در بصره بعد از ابو حنيفه در گذشته . زفر به تفقّه پرداخته و « رأى » بر او غلبه يافته پدر او عامل اصفهان بوده است .\r\nابن خلَّكان كه زفر را بضم زاء و فتح فاء و هذيل را بضم هاء و فتح ذال معجمه\r\n","description":"","footnote":"","page_name":" 803 ","page_number":847},
  {"content":"\r\nو سكون ياء ضبط و نسبت او را تا عدنان ياد و آن چه را ابو اسحاق و ابن نديم آورده‌اند ايراد كرده است . اين مضمون را بنقل از كتاب « الجليس و الانيس » معافى بن زكريا كه او از عبد الرحمن بن معزّ حديث كرده آورده است :\r\n« مردى نزد ابو حنيفه آمده و گفته است : من دوشينه نبيذ آشاميده‌ام و نمىدانم زن خود را طلاق گفته‌ام يا نه اكنون چه بايدم كرد ؟ ابو حنيفه پاسخ داده است : زن ، زن تست مگر اين كه يقين بدانى كه او را طلاق داده‌اى .\r\n« آن مرد به نزد سفيان ثورى رفته و بوى گفته است : يا ابا عبد الله شب گذشته من نبيذ آشاميده‌ام و نمىدانم زن خويش را طلاق داده‌ام يا نه تكليف چيست ؟ سفيان گفته است : برو رجوع كن پس اگر طلاق داده باشى رجوع كرده‌اى و اگر طلاق نداده باشى رجوع بوى زيانى به تو نخواهد داشت .\r\n« پس آن مرد به نزد شريك بن عبد الله رفته و همان سؤال را با وى مطرح كرده عبد الله گفته است : برو زن را طلاق بده و پس از آن بوى رجوع كن .\r\n« در آخر به نزد زفر رفته و گفته است : يا ابا هذيل من ديشب نبيذ آشاميده‌ام و نمىدانم در آن حال زن خود را طلاق گفته‌ام يا نه . زفر پرسيده است : آيا از ديگرى هم اين مسأله را پرسيده‌اى ؟ گفته است : از ابو حنيفه پرسيده‌ام و او گفت : تا يقين نكنى كه زنت را طلاق داده‌اى زن ، زن تو است . زفر گفت : صواب است و درست . آيا جز از ابو حنيفه از ديگرى نيز سؤال كرده‌اى ؟ پاسخ داد : آرى از سفيان ثورى .\r\nپرسيد : او چه پاسخ داد ؟ گفت : دستور داد رجوع كنم تا اگر طلاق داده باشم رجوع محقق شود و گر نه كارى بىضرر خواهد بود . زفر گفت : چه سخنى خوب و پاسخى به جا داده است . باز پرسيد : آيا از ديگرى هم جز اين دو پرسيده گفت : آرى از شريك بن عبد الله . پرسيد او چه گفت ؟ پاسخ داد : شريك گفت : برو زن را طلاق بده و آنگاه بوى رجوع كن . زفر بر اين پاسخ خنديد و گفت : ترا مثلى بياورم :\r\nمردى در راهى مىگذشته و آبى از ناودان ، يا محلى ديگر ، به جامهء او اصابت كرده پس ابو حنيفه بوى گفته است : جامه ات پاك و نمازت صحيح است تا يقين به چگونگى\r\n","description":"","footnote":"","page_name":" 804 ","page_number":848},
  {"content":"\r\nآب پيدا كنى . و سفيان گفته است : جامه ات را بشوى چه اگر در واقع نجس باشد به شستن طاهر مىگردد و اگر پاك باشد نظافت او افزون مىگردد . و شريك گفته است : بر جامه ات بشاش و آنگاه آن را بشوى و تطهير كن ! . » ابن خلَّكان پس از نقل قضيهء فوق چنين اظهار نظر كرده است :\r\n« و قد احسن زفر فى فصله بين هذه الثّلاثة فى ما افتى به فى هذه المسألة و فى ما ضربه لسائله من الأمثلة » در اينجا اين ياد آورى شايد به جا باشد كه طرح اين سؤال بر مبناى حلال بودن شرب نبيذ است كه آن فقيهان عقيده مىداشته‌اند ليكن بهر حال اين مسأله از نظر مبانى فقهى شيعه از چند جهت قابل توجه است يكى اين كه نبيذ در فقه شيعه بخصوص كه مسكر هم بوده حرام است ديگر اين كه اجراء عقود و ايقاعات در حال مستى و عدم توجّه و قصد بىتأثير است سه ديگر اين كه در طلاق حضور دو عادل شرط صحت آنست پس مسأله با رعايت مبانى و مدارك استنباطى و تقيّد به آنها وضعى دارد و از لحاظ آزادى رأى و عمل به قياس وضعى ديگر و بهر حال آن چه ابو حنيفه گفته و فتوى داده است با اصول و مبانى موافقت دارد و الله العالم .\r\n- 3 - شيبانى\r\nابو اسحاق ، شيبانى را بدين مضمون عنوان و ياد كرده است .\r\n« ابو عبد الله محمّد بن حسن شيبانى مولى بنى شيبان در سال يك صد و هشتاد و هفت ( 187 ) به سنّ پنجاه و هشت ( 58 ) سالگى در رى وفات يافته است .\r\n","description":"","footnote":"","page_name":" 805 ","page_number":849},
  {"content":"\r\n« شيبانى چند سال به مجلس درس ابو حنيفه حاضر مىشده و پس از او نزد ابو يوسف فقه فرا گرفته و كتابهايى بسيار تأليف كرده و علم ابو حنيفه را نشر داده است .\r\n« شافعى گفته است : از علم شيبانى به اندازه بار شترى حمل كردم . و همو گفته است هيچ كس را نديدم كه از وى مسأله‌اى را بپرسند كه به نظر و فكر نياز داشته باشد و در چهرهء او كراهت و ناراحتى نبينم مگر محمد بن حسن شيبانى را .\r\n« ربيع بن سليمان گفته است : شافعى به شيبانى نامه نوشته و چند كتاب او را از وى خواسته كه برايش بفرستد تا از آنها براى خويش نسخه برگيرد . شيبانى فرستادن آنها را بتأخير انداخته پس شافعى بوى چنين نوشته است :\r\n\r\nقل لمن لم تر عين من رآه ، مثله\r\nو من كأنّ من رآه قد رأى من قبله\r\nالعلم ينهى اهله ان يمنعوا اهله\r\nلعلَّه يبذله لأهله لعلَّه\r\n\r\nچون اين نامه به شيبانى رسيد همان دم بىدرنگ كتابها را براى شافعى فرستاده است . شيبانى و كسائى در رى مرده‌اند پس هارون گفته است : « دفنت الفقه و العربيّة بالرّي » ابن نديم پس از عنوان شيبانى به همان قرار كه از ابو اسحاق نقل شد اين مضمون را آورده است :\r\n« . . در واسط تولَّد و در كوفه نشو و نما يافته و حديث فرا گرفته است .\r\nاز مسعر بن كدام و مالك بن مسعود و عمر بن ذر و اوزاعى و ثورى سماع داشته و در مجلس ابو حنيفه حضور مىيافته و از او علم گرفته پس « راى » بر وى غالب شده و ببغداد رفته و در آنجا منزل گزيده و هارون رشيد قضاء رقّه را به او داده و بعد او را معزول ساخته و چون هارون به خراسان رهسپار شده شيبانى را با خود همراه برده و شيبانى در رى به سال يك صد و هشتاد و نه در همان سال كه كسائى هم وفات يافته در گذشته است و هنگام مرگ پنجاه و هشت سال داشته است . . »\r\n","description":"","footnote":"","page_name":" 806 ","page_number":850},
  {"content":"\r\n« ابن نديم قريب هفتاد كتاب براى محمد بن حسن شيبانى از قبيل كتاب الصّلاة كتاب الزّكاة ، كتاب المناسك ، و ديگر كتب فقهى از اين گونه نام برده و « كتاب - الحيل » و « كتاب اجتهاد الرأي » و « كتاب الاستحسان » و « كتاب اصول الفقه » و « كتاب الرّد على اهل المدينة » هم در جمله كتابهايى است كه ابن نديم آنها را از تأليفات شيبانى ياد كرده است .\r\nخطيب هم در ترجمهء شيبانى مطالبى آورده ( جلد دوم - صفحه 172 - 182 ) كه مضمون برخى از آنها ياد مىگردد :\r\n« ابو عبيد گفته است با محمد بن حسن شيبانى نشسته بوديم كه هارون رشيد در آمد پس حاضران همه احترام خليفه را به پا خاستند جز محمد بن حسن كه نشسته بود و بر نخاست . هارون به جايگاه خود رفت و پس از اندك مدّتى محمد بن حسن به حضور خواسته شد اصحاب وى نگران شدند و بيمناك بودند تا برگشت و دل خوش و شادمان بود و چنين گفت : هارون به من گفت : چرا تو مانند ديگر مردم قيام نكردى ؟ گفتم :\r\nخوش نداشتم از آن كه مرا در آن قرار داده‌اى بيرون روم : تو مرا اهل علم دانسته و در اين طبقه‌ام مقرّر داشته‌اى نخواستم خود را در طبقه خادمان قرار دهم و همانا پسر عمّت صلَّى الله عليه و سلَّم گفته است :\r\n« من احبّ ان يتمثّل له الرّجال قياما فليتبوّأ مقعده من النّار » و همانا مراد وى از اين گفته ، علماء بوده پس كسى كه به حق خدمت قيام و ملك را اعزاز كند كارى براى هيبت و وحشت دشمن انجام داده و كسى كه سنّتى را كه از شما گرفته به كار بندد و از سنّت پيروى نمايد زينت و اعتبار شما خواهد بود . هارون گفت راست گفتى . . » همو ، به اسناد ، نقل كرده كه شيبانى در سن بيست سالگى در مسجد كوفه مجلس درس داشته و تدريس مىكرده است و به اسناد از مجاشع بن يوسف آورده كه اين مضمون را گفته است :\r\n« من در مدينه نزد مالك بن انس بودم و او مردم را فتوى مىداد كه محمّد بن\r\n","description":"","footnote":"","page_name":" 807 ","page_number":851},
  {"content":"\r\nحسن صاحب ابو حنيفه ، در حالى كه جوانى نورس بود ، بر او در آمد و پرسيد چه مىگويى در اين مسأله كه شخصى جنب آب نمىيابد جز در مسجد ؟ مالك گفت : جنب نبايد به مسجد درآيد . محمد گفت : پس او را در حالى كه هنگام نماز در رسيده و آب را هم مىبيند چه بايد كرد ؟ مالك دوباره و سه باره تكرار كرد و گفت : نبايد به مسجد درآيد چون اين سؤال و جواب بسيار شد مالك او را گفت : تو در اين باره چه مىگويى ؟\r\nشيبانى گفت : بايد تيمّم كند و به مسجد درآيد و آب بر گيرد و بيرون رود و غسل كند و نماز بگزارد . مالك پرسيد : تو اهل كجايى ؟ شيبانى گفت : اهل اينجا و به زمين اشاره كرد . مالك گفت : در مدينه كسى نيست كه من او را نشناسم . شيبانى گفت :\r\nچه بسيارند كسانى كه تو آنان را نمىشناسى و از جا برخاست . حاضران ، مالك را گفتند اين محمد بن حسن صاحب بو حنيفه بود . مالك با شگفتى گفت : محمد بن حسن چه گونه دروغ مىگويد از اهل مدينه است ؟ گفتند : او نگفت اهل مدينه است بلكه به زمين اشاره كرد . مالك گفت : اين كار او بر من گرانتر و سختتر است از آن سؤال و جواب .\r\nمحمد بن حسن علاوه بر مراتب فقهى كه به گفتهء حسن بن داود بيست و هفت هزار مسأله در حلال و حرام استخراج كرده و از اين رو مايهء افتخار مردم كوفه شده مردى سخنور و بسيار فصيح بوده است .\r\nخطيب ، به اسناد ، از شافعى نقل كرده كه مىگفته است :\r\n« ما رأيت سمينا اخفّ روحا من محمد بن الحسن ، و ما رأيت افصح منه كنت اذا رايته يقرأ كأنّ القرآن نزل بلغته » و هم خطيب به اسناد از حسن بن داود آورده كه اين مضمون را گفته است :\r\n« اهل بصره به چهار كتاب ، افتخار مىكنند : كتاب البيان و التبيين تأليف جاحظ و كتاب الحيوان تأليف همو و كتاب سيبويه و كتاب « العين » تأليف خليل و ما افتخار مىكنيم به بيست و هفت هزار مسأله در حلال و حرام كه آنها را مردى از اهل كوفه به نام محمد بن حسن با قياسات عقلى استخراج كرده و چنانست كه مردم را جهل به آنها\r\n","description":"","footnote":"","page_name":" 808 ","page_number":852},
  {"content":"\r\nروا نيست و كتاب قرّاء در معانى و كتاب . . » از احمد بن حنبل سؤال شده است كه : اين مسائل دقيق را از كجا بدست آورده‌اى ؟\r\nپاسخ گفته است : از كتابهاى محمد بن حسن . » ابن خلَّكان هم شمه‌اى از ترجمهء شيبانى را آورده و گفته است :\r\n« شيبانى هماره ملازمت رشيد را مىداشته تا اين كه در نخستين سفر هارون به خراسان چون برى رسيده‌اند شيبانى در « رنبويه » كه از ديههاى رى بوده به سال يك صد و هشتاد و نه ( 189 ) در گذشته است . ولادتش به سال يك صد و سى و پنج ( 135 ) و به قولى يك صد و سى و يك ( 131 ) و بقول سيم يك صد و سى و دو ( 132 ) بوده است و سمعانى گفته است : شيبانى و كسائى در يك روز در رى وفات يافته‌اند »\r\n- 4 - حفص\r\nخطيب در ترجمهء حفص بن غياث بن طلق ، ابو عمرو نخعى كوفى پس از اين كه او را به همين عبارت عنوان كرده و سماع او را از اشخاص متعدد از قبيل ابو اسحاق محمد بن حسن شيبانى و سليمان اعمش و ابن جريج و سفيان ثورى گفته و هم روايت كسانى مشهور مانند فضل بن ركين و احمد حنبل و يحيى بن معين و اسحاق بن راهويه و عامّهء كوفيين را از وى ياد كرده شرحى ، به نسبت مفصل ، در باره اش آورده كه شمه‌اى از آن چه خطيب در بارهء « قضاء » او آورده و چگونگى حال او را در اين شغل مهمّ مىرساند در اين اوراق ايراد مىگردد .\r\nهارون رشيد سه كس : عبد الله بن ادريس ، حفص بن غياث و وكيع بن جراح را براى تصدّى شغل قضاء احضار كرده چون اين سه تن بر او درآمده‌اند ابن ادريس\r\n","description":"","footnote":"","page_name":" 809 ","page_number":853},
  {"content":"\r\nگفته است : السّلام عليكم و خود را مانند كسى كه مفلوج است به زمين افكنده هارون فرموده است : اين پير را ببريد كه نيروى اين كار در او نيست وكيع هم انگشت بر چشم خود نهاده و گفته است : يا امير المؤمنين به خدا سوگند سالى است كه من به اين ( انگشت خود را اراده كرد ) نمىبينم او را نيز معاف داشته حفص بن غياث گفته است : اگر نبود زيادت بدهكارى و بسيارى اهل و عيال نمىپذيرفتم .\r\nمردى نزد حفص رفته و از مسائل قضاء از او پرسيده حفص او را گفته است :\r\nشايد اراده دارى قاضى شوى پس بدان كه آدمى انگشت خود را به چشم خويش فرو كند تا آن را بيرون آورد و به دور اندازد برايش بهتر است تا به كار قضاء پردازد .\r\nروزى در مجلس قضاء بوده كه خليفه او را خواسته است گفته است : من اجير مردم هستم و كار ايشان را مىكنم تا كار اصحاب دعوى تمام شود و فراغ حاصل آيد من به نزد خليفه خواهم آمد و نرفت تا مراجعان و ارباب دعوى متفرق شدند .\r\nعبيد بن غنام بن حفص ( نوهء حفص ) گفته است : حفص پانزده روز مريض شده بود مرا صد درهم داد و گفت : اين را ببر و به عامل بده و بگو اين روز ( حقوق ) پانزده روز است كه من در آن پانزده روز ميان مسلمين حكمى نكرده‌ام پس حقى در آن ندارم ! و از بيت المال است :\r\nمردى از مردم خراسان چند شتر به سى هزار درهم به مرزبان مجوسى پيشكار امّ جعفر ( زبيده زن هارون ) فروخت مرزبان در پرداخت وجه مسامحه و مماطله مىكرد اين مماطله به درازا كشيد مرد خراسانى نزد يكى از اصحاب حفص رفت و واقعه را به او گفت و نظر از او خواست آن شخص گفت : به نزد مرزبان برو و بگو مىخواهم به خراسان بروم هزار درهم از طلب را اكنون بده باقى مانده را بعد به تو حواله خواهم كرد اگر پذيرفت و پرداخت بيا به نزد من تا باز رهنماييت كنم . آن مرد رفت و گفت و مرزبان هم پذيرفت و هزار درهم به او داد پس مرد خراسانى برگشت و قضيه را به آن شخص باز گفت .\r\nآن شخص دستور داد كه نزد مرزبان برگرد و او را بگو : فردا كه سوار مىشوى\r\n","description":"","footnote":"","page_name":" 810 ","page_number":854},
  {"content":"\r\nراهت از سوى قاضى است به آن جا حاضر شو تا من كسى را وكيل كنم كه باقى مانده را بعد از تو بگيرد . آنگاه چون فردا در محضر حاضر شود تو نسبت به باقيمانده طرح دعوى كن پس چون اقرار كند قاضى او را حبس خواهد كرد و طلبت را خواهد گرفت خراسانى به نزد مرزبان رفت و خواهش خود را اظهار داشت و او پذيرفت و گفت :\r\nجلو خانهء قاضى به انتظارم باش .\r\nچون فردا شد و مرزبان به آن جا رسيد آن مرد گفت : خوب است پياده شوى و به نزد قاضى رويم و من در آنجا وكيلى براى گرفتن پول معيّن كنم و بيرون روم .\r\nمرزبان فرود آمد و با هم به مجلس حفص حاضر شدند پس آن مرد گفت : اصلح الله القاضي مرا بيست و نه هزار درهم از اين مرد طلب است . حفص به مرزبان گفت :\r\nچه مىگويى ؟ پاسخ داد : راست است اصلح الله القاضي . حفص به آن مرد گفت :\r\nاقرار كرد اكنون تو چه مىگويى ؟ پاسخ داد مالم را مىخواهم . حفص مرزبان را گفت :\r\nچه پاسخ دارى ؟ جواب داد : اين مال بر ملكه است . قاضى گفت : احمق كه تو باشى اقرار مىكنى بعد مىگويى مال بر سيّده است ! پس رو به طلبكار كرد و گفت : اكنون چه مىگويى اى مرد ؟ گفت : اصلح الله القاضي مالم را بدهد و گر نه حبسش كن . باز قاضى مرزبان را پرسيد : چه مىگويى ؟ پاسخ داد : مال بر سيّده است . حفص فرمود دستش را بگيريد و به زندانش ببريد - معمول چنان بوده كه قضاة بدهكاران را حبس مىكرده‌اند .\r\nچون اين خبر به امّ جعفر ، زبيده ، رسيد خشمگين شد و به سندى فرمود مرزبان را نزدم بياور . سندى شتاب زده رفت و مرزبان را از زندان قاضى بيرون آورد .\r\nحفص از قضيه آگاه شد گفت : من حبس كنم و سندى از حبس بيرون كند من ديگر در اين مجلس نخواهم نشست مگر مرزبان به حبس برگردانده شود سندى نزد زبيده رفت و گفت : الله ا لله اين حفص است و من از امير المؤمنين مىترسم كه بگويد : به فرمان چه كسى او را از حبس بيرون آوردم . پس به فرمان او را به حبس برگردانند و من هم در اين باره با حفص گفتگو مىكنم . زبيده ناچار پذيرفت و مرزبان به حبس برگشت .\r\n","description":"","footnote":"","page_name":" 811 ","page_number":855},
  {"content":"\r\nپس زبيده با هارون گفت : اين قاضى تو احمق است وكيل و پيشكار مرا سبك شمرده و حبس كرده پس او را بفرما در كار مداخله نكند و كار را به ابو يوسف واگذار هارون به خواهش زبيده دستور داد چنين نامه‌اى به حفص نوشته شد .\r\nاز آن سوى حفص آگاه شد و مرد خراسانى را گفت : شهود را حاضر كن تا من مال طلب تو را بر مرزبان مسجّل دارم . حفص در مجلس قضاء نشست و طلب را مسجّل كرد . در اين اثناء خادم هارون با نامه در آمد و گفت : اين نامه را از امير المؤمنين برايم آورده‌ام . حفص گفت : همان جا كه هستى بنشين ما در كارى هستيم تا از آن فارغ شويم . خادم گفت : نامهء امير المؤمنين است . حفص گفت : ببين من چه مىگويم :\r\nپس چون كار ضبط و ثبت و سجّل تمام شد حفص نامه را از خادم گرفت و خواند و گفت : امير المؤمنين را سلام برسان و بگو نامه هنگامى رسيد كه من حكم را انفاذ كرده بودم . خادم گفت : به خدا سوگند دانستى چه مىكنى نامه را از من نگرفتى تا كار خود را به انجام رسانى . به خدا سوگند امير المؤمنين را از اين كار تو خبر خواهم داد .\r\nحفص گفت : هر چه دلت مىخواهد به او بگو .\r\nخادم رفت و واقعه را به هارون گفت . هارون خنديد و حاجب را فرمود سى هزار درهم به حفص بن غياث بدهد . يحيى بن خالد كه اين قضيه را شنيد سوار شد و به استقبال حفص كه از مجلس قضاء بر مىگشت رفت و گفت : امروز امير المؤمنين را شادمان كرده‌اى و سى هزار درهم براى تو دستور داده است سبب چه بوده ؟ گفت : خداى شادى امير المؤمنين را بيفزايد و او را از بديها به خوبى نگه دارد من كارى جز كار همه روزه نكرده‌ام آنگاه گفت : شايد به واسطهء مسجّل كردن امر بر مرزبان بوده كه بايد اين كار مىشد . .\r\nحفص مىگفته است : به خدا سوگند من شغل قضا را متصدى نشدم مگر هنگامى كه اكل ميته بر من حلال بود . روزى كه حفص مرده يك درهم از او باقى نمانده و نهصد درهم بدهكارى داشته است ! ! عمر پسر حفص گفته است : هنگام مرگ پدرم حال اغماء بر او رخ داد من گريه\r\n","description":"","footnote":"","page_name":" 812 ","page_number":856},
  {"content":"\r\nكردم چون به هوش آمد پرسيد گريه ات براى چيست ؟ گفتم : يكى براى دورى از تو و دو ديگر براى ورود تو در كار قضاء گفت : فرزندم گريه نكن زيرا من بند خويش را هر گز براى حرامى نگشوده‌ام و هيچ گاه دو كس نزدم به خصومت ننشسته‌اند كه فرقى ميان ايشان در نظرم بيايد و پروا كنم كه حكم بر زيان كدام يك خواهد بود .\r\nحفص ، بنقل از خودش ، به سال يك صد و هفده ( 117 ) تولد يافته و بقول اكثر در سال يك صد و نود و چهار ( 194 ) در گذشته است .\r\n","description":"","footnote":"","page_name":" 813 ","page_number":857},
  {"content":"\r\n\r\n\r\nطبقه دوم از اصحاب و شاگردان ابو حنيفه\r\nابو اسحاق از طبقه دوم از اصحاب ابو حنيفه اشخاص زير را با مختصر ترجمه و تعريف ياد كرده است .\r\n1 - اسماعيل بن حمّاد بن ابو حنيفه كه فقيه بوده و قضاء را در بصره متصدّى شده و از آن شغل معزول و به جايش يحيى بن اكثم منصوب گرديده است .\r\n2 - ابو موسى عيسى بن ابان بن صدقه كه نخست از اصحاب حديث بوده و پس از آن « راى » بر وى غالب شده است . ابو موسى فقه را از شيبانى گرفته و ابو حازم قاضى در بارهء او چنين گفته است : من در مردم بغداد جوانى نورس ، باهوشتر از عيسى بن ابان و بشر بن وليد نديدم .\r\n3 - ابو سليمان موسى بن سليمان جوزجانى 4 - معلَّى بن منصور « 1 » ابو سليمان جوزجانى و معلَّى كتابها را از ابو يوسف و محمّد بن حسن روايت كرده‌اند و مأمون ، خليفه ، از آن دو ، تصدّى شغل قضاء را خواسته و ايشان نپذيرفته و متصدّى نشده‌اند .\r\n\r\n","description":"","footnote":"\r\n« 1 » ابن نديم در ترجمه اش گفته است « معلى بن منصور رازى كنيه اش ابو يعلى كه از ابو يوسف تمام فقه و اصول و كتب او را روايت كرده و به سال دويست و يازده ( 211 ) در بغداد وفات يافته است .\r\n","page_name":" 814 ","page_number":858},
  {"content":"\r\n5 - ابو عبد الله محمّد بن سماعه علم را از ابو يوسف و هم از شيبانى گرفته و كتب نوادر را تنها از شيبانى آموخته و قضاء بغداد را به فرمان مأمون مىداشته است .\r\n6 - هشام بن عبد الملك رازى كه محمد بن حسن در منزل او در گذشته و مرده است .\r\n7 - حسن بن ابو مليكه كه علم را از خصوص ابو يوسف گرفته است .\r\n8 - ابو الوليد بشر بن وليد كندى كه او هم علم را از تنها ابو يوسف اخذ كرده و به فرمان مأمون قضاء بغداد را مىداشته است .\r\n9 - بشر بن غياث مرّيسى كه علم را از خصوص ابو يوسف گرفته و علم كلام بر او غالب بوده و حسين نجّار كه نجّاريهء رى بوى نسبت دارند از وى علم اخذ كرده است .\r\n10 - ابراهيم بن جرّاح كه علم را از ابو يوسف گرفته و در مصر متصدّى قضاء بوده است .\r\n11 - هلال بن يحيى كه از ابو يوسف و زفر علم آموخته و كتاب الشروط « 1 » و احكام الوقوف را نوشته است .\r\n12 - محمّد بن عبد الله انصارى كه از اولاد انس بن مالك بوده و از زفر علم گرفته و در بصره شغل قضاء داشته است .\r\n13 - عبيد الله بن عبد الحميد حنفى كه از زفر علم گرفته است .\r\n14 - موسى بن نصر رازى .\r\n15 - عمرو بن ابو عمر .\r\n16 - سليمان بن شعيب كيسانى .\r\n17 - علىّ بن معبد كه او و سه نام برده شدهء پيش از او همه از شاگردان شيبانى بوده و علم از او گرفته‌اند .\r\n\r\n","description":"","footnote":"\r\n« 1 » در فهرست ابن نديم از كتب او كتابى به نام كتاب « تفسير الشروط » و كتابى به نام كتاب المحاثره و كتابى به نام كتاب الحدود آورده شده است .\r\n","page_name":" 815 ","page_number":859},
  {"content":"\r\n18 - محمّد بن شجاع بلخى « 1 » كه ميان فقه و ورع جمع كرده و فقه را از حسن بن زياد لؤلؤى آموخته است .\r\nابن نديم هم برخى از اشخاص اين طبقه را نام برده و در بارهء ايشان بيش يا كم سخن گفته و تأليفات برخى را بر شمرده است .\r\nاز جمله در بارهء عيسى بن أبان گفته است :\r\n« ابو موسى شيخى عفيف و فقيهى نافذ الحكم بوده و احاديثى را كه در ردّ بر شافعى آورده از كتاب سفيان بن سحبان گرفته است و در محرّم از سال دويست و بيست ( 220 ) وفات يافته و از خطَّ حجازى خواندم كه عيسى بن أبان بن صدقة بن عدى بن مردان شاه\r\n\r\n","description":"","footnote":"\r\n« 1 » در فهرست ابن نديم ، و غير آن ، ابو عبد اللَّه محمد بن شجاع ثلجى ضبط شده ابن اثير در « اللباب » تحت كلمهء « الثلجى » كه آن را به گفتهء ابن كلبى از بنو ثلج بن عمرو بن دانسته چنين آورده است « و فيهم كثرة نسبوا إلى النجد ابى الثلج او إلى الثلج منهم ابو عبد اللَّه بن ابى شجاع يعرف بابن الثلجى كان فقيه العراق فى وقته و كان من اصحاب الحسن بن زياد اللؤلؤي حدث عن يحيى بن آدم و وكيع و غيرهما ولد فى شهر رمضان سنة احدى و ثمانين و مائة . توفى ساجدا فى صلاة العصر لأربع خلون من ذى الحجة من سنة ست و ستين و مائتين » ابن نديم در باره اش اين مضمون را آورده است :\r\n« ابن ثلجى در زمان خود بر اقران و امثال خويش تبرز داشته و فقيهى با ورع و در آراء ، ثبات مىورزيده و اوست كه فقه ابو حنيفه را شكافته و احتجاج بر آن جسته و علل آن را نمايان ساخته و بحديث تقويتش كرده و در صدور حلاوتش داده و از واقفين بر قرائت بوده جز اين كه راى اهل عدل و توحيد را مىداشته و چنان كه ابن حجازى از قول محمد بن شجاع نوشته اسحاق مصعبى بوى گفته است كه : امير المؤمنين اسحاق را گفته است مردى از فقيهان را كه حديث نوشته باشد و « فقاهت راى » داشته باشد و بالا بلند و زيبا - خلقت و خراسانى الاصل باشد برايم اختيار كن تا كار قضاء را به او بسپارم . اسحاق گفته است : من كسى را به اين اوصاف جز محمد بن شجاع نمىشناسم » پس شايد چون خراسانى الاصل بوده ضبط بلخى نيز درست باشد .\r\n","page_name":" 816 ","page_number":860},
  {"content":"\r\nاز اهل فسا بوده و در ايّام منصور « صدقه جهبذه » و ابواب استخراج با او بوده . .\r\n« عيسى بن أبان را تأليفاتى است از اين قبيل « كتاب الحج » ، « كتاب خبر الواحد » ، « كتاب الجامع » كتاب اثبات القياس و كتاب اجتهاد الرّأي » و از جمله در بارهء ابو سليمان جوزجانى گفته است :\r\n« جوزجانى مردى دين دار ، با ورع ، فقيه و محدّث بوده و از محمد بن حسن شيبانى علم ، اخذ كرده و در درب اسد منزل داشته و كتب شيبانى بر او قرائت مىشده و از خطَّ حجازى خواندم كه مردى را در فتنهء امين ديده مىدويده و مردى ديگر با شمشير كشيده از دنبال او بانگ مىداده كه او را بگيريد آن مرد گرفته شده و دومى به او رسيده پس او را كشته است .\r\nجوزجانى مردم را گفته است : آيا او را مىشناسيد گفتند : نه او و نه مقتول هيچ كدام را نمىشناسيم گفته است : پس با اين كه نمىشناختيد گرفتيد تا كشته شود آنگاه سوگند ياد كرده است كه با ايشان در يك جا ساكن نباشد و به « طاقات عكَّى » منتقل شده و تا فتنه خوابيده ساكن آنجا بوده و در آنجا كتب را از ابن بلخى سماع كرده . . و او را تأليفى نبوده و بس كتب محمد بن حسن را روايت كرده است » و از جمله در بارهء ابو عبد الله محمّد بن سماعهء تميمى چنين آورده است :\r\n« ابن سماعه علم را از شيبانى فرا گرفته و فقيه بوده و كتابهائى تصنيف و اصولى در فقه داشته و به سال دويست و سى ( 230 ) در گذشته است .\r\n« ابن سماعه در جانب غربى بغداد بقضاء پرداخته و از جمله تصنيفات او است كتاب ادب القاضي و كتاب المحاضر و السّجّلات و كتب محمد بن حسن شيبانى از او روايت شده است .\r\nو از جمله در طى ترجمه محمد بن شجاع ثلجى آورده است كه چون اسحاق مصعبى به دستور خليفه وى را براى تصدّى شغل قضاء دعوت كرده وى چنين پاسخ داده\r\n","description":"","footnote":"","page_name":" 817 ","page_number":861},
  {"content":"\r\n\r\n« شغل قضاء سه كس را شايسته است : كاسب مال ، طالب جاه و جوياى نام و مرا به هيچ كدام نيازى نيست زيرا مالم فراوان و جاهم عالى و نامم بلند است و از اهل علم و فقه آن اندازه به نزدم مىآيند كه مرا كافى است » به گفتهء ابن نديم از تأليفات او است « كتاب تصحيح الآثار الكبير » ، « كتاب النوادر » و « كتاب المضاربة » و به سال دويست و پنجاه و هفت ( 257 ) وفات يافته است .\r\n","description":"","footnote":"","page_name":" 818 ","page_number":862},
  {"content":"\r\n\r\nطبقه سيم از اصحاب و شاگردان ابو حنيفه\r\nابو اسحاق از طبقهء سيم از اصحاب ابو حنيفه اشخاص زير را با ترجمه و تعريفى مختصر آورده است .\r\n1 - ابو بكر بن محمد بن عمرو الخصّاف صاحب الشروط و احكام الوقوف و ادب القاضي و الرّضاع و النّفقات .\r\n2 - ابو عباس احمد بن محمد بن عيسى البرتى « 1 » قاضى كه كتب را از ابو سليمان جوزجانى روايت كرده و در يكى از دو طرف بغداد او و در طرف ديگر آن اسماعيل بن اسحاق شغل قضا را متصدّى بوده‌اند و ابو عباس بعد از آن شغل در زمان معتمد با لله خليفهء عباسى ، استعفاء داده و به عبادت مشغول شده تا مرگش در رسيده است .\r\n3 - ابو جعفر احمد بن ابى عمران كه استاد ابو جعفر طحاوى بوده و علم را از محمد بن سماعه و بشر بن وليد گرفته و اصحاب ابو حنيفه را در زمان خود در مصر ، شيخ بوده و كتاب الحجيج را نوشته و به قولى ضرير و نابينا بوده است .\r\n4 - علىّ بن موسى قمى كه كتابى در ردّ بر اصحاب شافعى نوشته است .\r\n5 - ابو على دقّاق رازى كه بر موسى بن نصر رازى و ابو على استاد ابو سعيد بردعى قرائت و كتاب الحيض را تأليف كرده است .\r\n\r\n","description":"","footnote":"\r\n« 1 » « البرتى بكسر الباء الموحدة و سكون الراء و فى آخرها التاء المثناة من فوق . هذه النسبة إلى برت و هى قرية بنواحى بغداد و المشهور بهذه النسبة ، القاضي ابو العباس احمد بن محمد بن عيسى البرتى و ابنه العباس بن احمد ، و غيرهما » ( اللباب ) .\r\n","page_name":" 819 ","page_number":863},
  {"content":"\r\nابن نديم هم بيشتر اشخاص اين طبقه را نام برده و تأليفات فقهى براى ايشان ياد كرده است .\r\nاز جمله پس از اين كه خصّاف را به نام احمد بن عمر بن مهير شيبانى و كنيهء ابو بكر ياد كرده اين مضمون را نوشته است :\r\n« فقيهى فارض ، حاسب و به مذاهب اصحاب خود عالم بوده و مهتدى او را گرامى و مقدّم مىداشته ، خصّاف كتاب خود را در خراج براى مهتدى نوشته و چون مهتدى كشته شده خصّاف مورد نهب و غارت گرديده است و در اين غارت برخى از كتب او كه از آن جمله بوده است كتابى در مناسك از ميان رفته و ديگر كتب او بدين قرار بوده است : كتاب الحيل ، كتاب الوصايا ، كتاب الشّروط الكبير ، كتاب الشّروط الصّغير ، كتاب الرّضاع ، كتاب المحاضر و السّجّلات ، كتاب ادب القاضي ( كتاب الخراج للمهتدى ) كتاب النّفقات ، كتاب اقرار الورثة بعضهم لبعض ، كتاب العصير و احكامه و حسابه ، كتاب النّفقات على الاقارب ، كتاب احكام الوقوف و كتاب ذرع الكعبه و المسجد و القبر » و از جمله علىّ بن موسى قمى را ، پس از اين عنوان ، بدين مضمون ترجمه و آورده است :\r\n« يكى از فقيهان مشهور عراق و از علماء فاضل صاحب تصانيف و كنيه اش ابو الحسن بوده است .\r\nعلىّ بن موسى كتب شافعى را مورد بحث و سخن قرار داد و بر آنها نقض كرده و از جمله تأليفات او است كتاب احكام القرآن ، كه كتابى است بزرگ ، و كتاب بعض ما خالف فيه الشّافعي و العراقيين فى احكام القرآن ، كتاب اثبات القياس و الاجتهاد و خبر الواحد »\r\n","description":"","footnote":"","page_name":" 820 ","page_number":864},
  {"content":"\r\n\r\n\r\nطبقه چهارم از اصحاب و شاگردان ابو حنيفه\r\nابو اسحاق از طبقه چهارم از اصحاب و شاگردان ابو حنيفه بس دو كس را با ترجمه و تعريفى مختصر آورده است .\r\n1 - ابو حازم .\r\n2 - ابو سعيد .\r\nدر بارهء شخص نخست اين مضمون را گفته است :\r\n« ابو حازم عبد الحميد بن عبد العزيز قاضى كه از اهل بصره بوده و از بكر قمى و شيوخ بصريّين علم گرفته و در شام و كوفه و كرخ از بغداد ولايت قضاء را يافته است » و در بارهء شخص دوم چنين گفته است :\r\n« ابو سعيد احمد بن حسن بردعى « 1 » كه علم را از ابو على دقّاق و موسى بن نصر گرفته و استاد ابو الحسن كرخى و ابو طاهر دبّاس و ابو على طبرى بوده و با داود فقيه هنگامى كه از سفر حج ببغداد بر گشته در بغداد مناظره كرده است » ابن نديم هم در بارهء قاضى ابو حازم نظير گفته هاى ابو اسحاق را در باره اش گفته و او را « جليل القدر » خوانده و طحاوى و دبّاس را از شاگردان وى شمرده از تأليفات\r\n\r\n","description":"","footnote":"\r\n« 1 » « البردعى بفتح الباء الموحدة و سكون الراء و فتح الدال المهملة و فى آخرها العين المهملة . هذه النسبة إلى بردعة و هى بلدة من اقصى بلاد اذربيجان ينسب إليها جماعة منهم ابو بكر محمد بن يحيى بن هلال البردعى و غيره » ( اللباب )\r\n","page_name":" 821 ","page_number":865},
  {"content":"\r\nاو « كتاب المحاضر و السّجلات » و « كتاب الفرائض » و « كتاب ادب القاضي » را نام برده و گفته است ابو الحسن كرخى ، ابو حازم را ملاقات كرده است .\r\nو در بارهء ابو سعيد بردعى نوشته است :\r\n« نام او احمد بن حسين و از فقيهان عراق و از كسانى است كه ابو الحسن كرخى از او چيز آموخته و در واقعهء قرمطيان هنگامى كه رهسپار حج بوده در گذشته است .\r\n","description":"","footnote":"","page_name":" 822 ","page_number":866},
  {"content":"\r\n\r\n\r\nطبقه پنجم از شاگردان و اصحاب ابو حنيفه\r\nابو اسحاق از طبقهء پنجم اشخاص زير را با ترجمه و تعريفى مختصر آورده است :\r\n1 - « ابو جعفر احمد بن محمد بن سلامه طحاوى كه رياست اصحاب ابو حنيفه در مصر بوى منتهى شده . طحاوى علم را از ابو جعفر بن ابو عمران و از ابو حازم ، و غير اين دو ، فرا گرفته و نخست بمذهب شافعى بوده و نزد ابو ابراهيم مزنى مىآموخته و چون مزنى وى را گفته است « و الله لا جاء منك شىء » به خشم آمده و از نزد او به نزد ابو جعفر بن ابى عمران رفته و هنگامى كه كتاب مختصر خود را تأليف كرده گفته است « خداى بيامرزاد مزنى را كه اگر زنده مىبود سوگند خويش را كفّاره مىداد » و از مصنفات او است « اختلاف العلماء » و « الشّروط » و « احكام القرآن » و « معانى الآثار » « طحاوى به سال دويست و سى و هشت ( 238 ) متولَّد شده و در سال سيصد و بيست و يك ( 321 ) وفات يافته است » 2 - « ابو الحسن عبد الله بن حسن كرخى « 1 » كه به سال دويست و شصت ( 260 ) ولادت يافته و در سال سيصد و چهل ( 340 ) در گذشته است و رياست علم در اصحاب ابو حنيفه به او انتهاء پذيرفته . كرخى مردى پارسا بوده و ابو بكر احمد بن على رازى و\r\n\r\n","description":"","footnote":"\r\n« 1 » فى « اللباب » : « و هو ( يعنى الكرخ ) عدة مواضع منها كرخ سامراء و منها كرخ بغداد و منها كرخ جدان ينسب اليه جماعة منهم ابو الحسن عبد اللَّه الحسين دلهم الفقيه الحنفى الكرخي سكن بغداد و له التصانيف المشهورة فى الفقه »\r\n","page_name":" 823 ","page_number":867},
  {"content":"\r\nابو بكر دامغانى و ابو على شاشى و ابو عبد الله بصرى و ابو القاسم على بن محمد تنوخى علم را از او گرفته‌اند » 3 - ابو طاهر محمّد بن محمّد بن سفيان كه بيشتر فراگيرى علم او از قاضى ابو حازم بوده و قضاء شام را متولى شده است :\r\n4 - ابو عمرو طبرى كه در بغداد تدريس مىكرده و از ابو الحسين كرخى علم مىآموخته و به سال سيصد و چهل ( 340 ) وفات يافته است . شرح جامعين از تصنيفات او است . » 5 - « ابو عبد الله بن ابو موسى ضرير كه توليت حكم در جانب شرقى بغداد با او بوده و پيش از وفات ابو الحسين كرخى ، در سال سيصد و سى و اندى در خانه مقتول يافته شده است .\r\nابن نديم ، در ترجمه طحاوى چنين گفته است :\r\n« ابو جعفر احمد بن محمّد بن سلمة بن سلامة بن عبد الملك ازدى طحاوى كه از يكى از ديههاى مصر به نام « طحا » بوده و در سنّ هشتاد سالگى موهاى سياه و ريش او بر سفيدش غلبه داشته است .\r\nطحاوى بر مذهب اهل عراق تفقّه مىداشته و در علم و زهد ، اوحد اهل زمان خود بوده و به قولى كتابى در نكاح ملك يمين كه در آن نكاح خادمه را اجازه و رخصت مىداده براى احمد بن طولون نوشته و به سال سيصد و بيست و دو ( 322 ) در گذشته است .\r\n« از تأليفات او است كتاب الاختلاف بين الفقهاء و آن كتابى است بزرگ كه با تمام نرسيده و آن چه از آن نوشته و خارج شده در حدود هشتاد كتاب است به ترتيب كتب اختلاف ، متوالى و پشت سر هم و جز اين كتاب باز از كتابهاى طحاوى است كتاب الشّروط الكبير ، كتاب الشروط الصّغير ، كتاب المختصر الصّغير ، كتاب المختصر الكبير ، كتاب شرح الجامع الكبير ( تأليف محمد بن حسن ) ، كتاب شرح الجامع الصّغير كتاب المحاضر و السّجّلات ، كتاب الوصايا ، كتاب الفرائض ، كتاب شرح مشكل احاديث رسول الله صلَّى الله عليه و سلَّم ، قريب هزار برگ ، كتاب نقض ، كتاب المدلَّسين\r\n","description":"","footnote":"","page_name":" 824 ","page_number":868},
  {"content":"\r\n\r\nعلى الكرابيس ، كتاب احكام القرآن ، كتاب شرح معانى الآثار ، كتاب العقيدة ، كتاب « التّسوية بين حدّثنا و اخبرنا » اين كتابى است كوچك » و در ترجمه كرخى اين مضمون را آورده است :\r\n« ابو الحسن عبيد الله « 1 » بن حسن كرخى ، فقيه عراقى از كسانى است كه به او اشاره و از او علم ، اخذ مىشود و مبرّزان از فقيهان زمان بر او قرائت و از او استفاده مىكنند .\r\nكرخى در عصر خود از همه برتر و بىگفتگو و بلا مدافع ، او حد زمان بود و در شعبان از سال سيصد و چهل ( 340 ) وفات يافت و از كتب او است كتاب المختصر فى الفقه و مسألة فى الاشربة و تحليل نبيذ التّمر »\r\n\r\n","description":"","footnote":"\r\n« 1 » در طبقات الفقهاء و اللباب « عبد اللَّه » ضبط شده است .\r\n","page_name":" 825 ","page_number":869},
  {"content":"\r\n\r\nطبقه ششم از اصحاب و شاگردان ابو حنيفه\r\nابو اسحاق از طبقهء ششم اشخاص زير را ، كه به گفتهء او اصحاب ابو الحسن كرخى بوده‌اند ترجمه و تعريفى كوتاه آورده است :\r\n1 - ابو على شافعى كه ابو الحسن كرخى هنگامى كه به مرض فلج دچار شده تدريس و فتوى را به او و به ابو بكر دامغانى واگذار كرده است . ابو على به سال سيصد و چهل و چهار ( 344 ) در گذشته است .\r\n2 - ابو محمد بن عبدك بصرى كه شرح جامعين و « كتاب الاقتداء بعلىّ و عبد الله » را تصنيف كرده و به بصره رفته و در آنجا تدريس كرده و به سال سيصد و چهل و هفت ( 347 ) وفات يافته است .\r\n3 - ابو عبد الله بن على بصرى كه رئيس معتزله بوده و به سال سيصد و شصت و نه ( 369 ) در گذشته است .\r\n4 - ابو بكر بن شاهويه كه جامع ميان فقه و حساب بوده و به سال سيصد و شصت و يك ( 361 ) مرده است .\r\n5 - ابو سهل زجّاجى كه نزد كرخى درس خوانده و به نيشابور برگشته و در آنجا وفات يافته است . ابو بكر رازى نزد زجاجى درس خوانده و از شاگردان او بوده است .\r\n6 - ابو حسين ، قاضى الحرمين كه نزد ابو الحسن كرخى درس مىخوانده و بعد از آن به نزد ابو طاهر دبّاس انتقال يافته و منصب قضاء را در حرمين داشته و به نيشابور\r\n","description":"","footnote":"","page_name":" 826 ","page_number":870},
  {"content":"\r\nبرگشته و در آنجا در گذشته و فقيهان حنفى نيشابور از او و از ابو سهل زجّاجى فقه فرا گرفته‌اند .\r\n7 - ابو بكر احمد بن على رازى صاحب ابو الحسن كرخى كه به سال سيصد و پنج ( 305 ) متولد شده و در سال سيصد و هفتاد ( 370 ) وفات يافته و رياست علمى اصحاب ابو حنيفه در بغداد بوى منتهى شده است و فقيهان بغداد از وى علم گرفته‌اند .\r\n8 - ابو زكريا يحيى بن محمد ضرير بصرى كه هم از شاگردان كرخى بوده و از وى علم آموخته است .\r\nابن نديم دو كس از اشخاص فوق را نام برده :\r\n1 - ابو بكر رازى 2 - ابو عبد الله بصرى در بارهء رازى تاريخ وفات او را همان سال 370 ياد كرده و از كتب او كتب زير را نام برده است : « كتاب شرح مختصر الطَّحاوى » « كتاب احكام القرآن » « كتاب شرح جامع الكبير لمحمد بن الحسن و « كتاب المناسك » .\r\nو ابو عبد الله بصرى را يك بار در ذيل متكلَّمان معتزله تحت عنوان « البصرىّ المعروف بالجعل » به عبارت « و هو ابو عبد الله الحسين بن على بن ابراهيم المعروف بالكاغدى من اهل البصرة و مولده بها » آورده و او را در علم كلام بر مذهب ابو هاشم جبّايى ( عبد السّلام بن محمد ) شمرده و رياست اصحاب ابو هاشم را در عصر او به او منتهى دانسته و گفته است : « فاضل ، فقيه ، متكلَّم ، عالى الذّكر ، نبيه القدر ، عالم بمذهب ابو هاشم ، منتشر الذّكر در اصقاع و بلدان و بخصوص در خراسان بوده و بر مذاهب اهل عراق تفقّه مىداشته و بر ابو الحسن كرخى قرائت كرده است « 1 » .\r\nو بار ديگر او را در طىّ تعديد اصحاب ابو حنيفه بعنوان « ابو عبد الله بصرى » آورده و از تأليفات فقهى او كتاب شرح « مختصر » كرخى و « كتاب الاشربه و تحليل نبيذ التمر » و « كتاب تحريم المتعه » و « كتاب جواز الصّلاة بالفارسية » نام برده است\r\n\r\n","description":"","footnote":"\r\n« 1 » ابن نديم چند كتاب هم از كتب كلامى بصرى را نام برده كه از آن جمله است « كتاب نقض كتاب الرازى فى انه لا يجوز ان يفعل اللَّه تعالى بعد ان كان غير فاعل » .\r\n","page_name":" 827 ","page_number":871},
  {"content":"\r\n\r\nو مولد او را به سال سيصد و هشت ( 308 ) و وفاتش را در بغداد به سال سيصد و نود و نه ( 399 ) « 1 » گفته است .\r\n\r\n","description":"","footnote":"\r\n« 1 » وفات بصرى چنان كه از ابو اسحاق هم نقل شد به سال سيصد و شصت و نه ( 369 ) بوده چنان كه خطيب هم در تاريخ آورده است كه ولادتش به سال دويست و نود و سه ( 293 ) و وفاتش در روز دوم از ذى حجه سال سيصد و شصت و نه ( 369 ) به سنى نزديك به هشتاد سال واقع شده است پس آن چه از ابن نديم نقل شد سهو تاريخ است بخصوص با توجه به اين كه تاريخ تأليف فهرست و حتى وفات ابن نديم پيش از سال « 399 » بوده است .\r\n","page_name":" 828 ","page_number":872},
  {"content":"\r\n\r\nطبقه هفتم از اصحاب و شاگردان ابو حنيفه\r\nابو اسحاق از طبقه هفتم ( آخرين طبقه كه او ياد كرده ) اشخاص زير را با ترجمه و تعريفى بسيار مختصر آورده است :\r\n1 - قاضى ابو هيثم فقيه نيشابور كه فقه را از قاضى الحرمين اخذ كرده و فقيهان نيشابور : قاضى ابو محمد ناصحى و ابو العلا صاعد محمّد بن الاستواى « 1 » از او فقه فرا گرفته‌اند .\r\n2 - ابو بكر محمّد بن موسى خوارزمى فقيه بغداد كه به سال چهار صد و سه ( 403 ) در گذشته و فقيهى حسن الفتوى بوده از ابو بكر رازى فقه آموخته و قاضى ابو عبد الله صيمرى « 2 » از او فقه را فرا گرفته است .\r\n\r\n","description":"","footnote":"\r\n« 1 » ابن اثير در « اللباب » پس از اين كه آن را « بضم الالف و سكون السين المهملة و فتح التاء المنقوطة باثنتين من فوقها ، او ضمها ، و بعدها الواو و الالف ثم الياء المنقوطة باثنتين من تحتها » ضبط كرده چنين آورده است : « اين نسبت است به « استواى » و آن ناحيه ايست مشتمل بر ديههايى بسيار از نواحى نيشابور كه گروهى زياد از آن بيرون آمده‌اند از ايشان است و قاضى ابو العلا ، صاعد بن محمد بن احمد بن عبد اللَّه استوايى كه قضاء نيشابور را مىداشته و پس از وى شغل قضاء آنجا در اولادش دوام يافته است . استوايى به سال چهار صد و سى و دو ( 432 ) در نيشابور وفات يافته .\r\n« 2 » « الصيمري بفتح الصاد و سكون الياء المثناة من تحتها و فتح الميم و فى آخرها راء هذه النسبة إلى موضعين احدهما منسوب إلى نهر من انهار البصرة يقال له : الصيمر عليه عدة قرى خرج منها القاضي ابو عبد اللَّه الحسين بن على بن محمد بن جعفر الصيمري احد الفقهاء الحنفية المشهورين ولى القضاء بربع الكرخ ببغداد و بقى فيه إلى حين وفاته روى عنه الحافظ ابو بكر الخطيب ، و كان صدوقا و عليه تفقه القاضي ابو عبد اللَّه الدامغانى و توفى فى شوال سنة ست و ثلاثين و أربعمائة . و الثانى بلد بين ديار الجبل ، و خوزستان ينسب إليها » ( اللباب )\r\n","page_name":" 829 ","page_number":873},
  {"content":"\r\n3 - ابو عبد الله محمد بن يحيى جرجانى كه شاگرد ابو بكر رازى در فقه بوده و ابو الحسين احمد بن محمد قدورى « 1 » فقه را از او آموخته است .\r\n4 - ابو جعفر محمد بن احمد نسفى « 2 » كه او هم از شاگردان ابو بكر رازى و شخصى « جيّد النظر ، نظيف العلم » بوده است .\r\nابن نديم از اين اشخاص در ذيل اصحاب ابو حنيفه نام نبرده خطيب در تاريخ خود خوارزمى را ياد كرده و در باره اش چنين گفته است :\r\n« شيخ اهل راى و فقيه ايشان در بغداد ساكن شده و حديث از ابو بكر شافعى و غير او شنيده و فقه از ابو بكر رازى گرفته و رياست در مذهب ابو حنيفه به او منتهى شده . قاضى ابو عبد الله صيمرى مرا چنين گفت كه شيخ ما ، خوارزمى ، امام اصحاب\r\n\r\n","description":"","footnote":"\r\n« 1 » « القدوري ، بضم القاف و الدال و سكون الواو و فى آخرها راء . هذه النسبة إلى القدور و اشتهر بها ابو الحسين احمد بن محمد الفقيه الحنفى المعروف بالقدوري ، انتهت اليه رئاسة الحنفية بالعراق روى عنه ابو بكر الخطيب و كانت ولادته سنة اثنتين و ستين و ثلاثمائة و مات فى رجب سنة ثمان و عشرين و أربعمائة » ( اللباب )\r\n« 2 » « بفتح النون و السين و فى آخرها فاء . هذه النسبة إلى نسف و هى من بلاد ما وراء النهر و يقال لها نخشب خرج منها جماعة من العلماء فى كل فن منهم » ( اللباب )\r\n","page_name":" 830 ","page_number":874},
  {"content":"\r\nابو حنيفه و مدرس و مفتى ايشان شد . در حسن فتوى و صواب در آن و هم در حسن تدريس كسى مانند او را نديده است . چندين بار براى تصدّى حكم دعوت شد و او امتناع كرد و به سال چهار صد و سه ( 403 ) وفات يافت و در خانه اش دفن شد » و همو در ترجمهء محمّد بن يحيى بن مهدى جرجانى چنين آورده است :\r\n« ابو عبد الله جرجانى فقيه بر مذهب ابو حنيفه ساكن بغداد بوده و در همان جا به سال سيصد و نود و هشت ( 398 ) در گذشته و او فقيهى عالم بوده است »\r\n","description":"","footnote":"","page_name":" 831 ","page_number":875},
  {"content":"\r\nشاگردان و اصحاب مالك بن انس\r\nابو اسحاق اصحاب مالك را تا زمان خويش تحت عنوان :\r\n« و اما مالك بن انس ، رحمه الله تعالى فقد انتقل فقهه إلى اصحابه من اهل المدينة و مصر و اهل افريقيّه و اهل الاندلس ، فمن كبّار اصحابه . . » در چند طبقه اصلى ، كه در برخى از آنها طبقاتى پايينتر از طبقهء اصل را هم بر آن متفرّع ساخته و آورده ، طبقه بندى و در حدود صد كس از بزرگان و مشاهير اصحاب و شاگردان مالك را ياد كرده است .\r\nدر اين اوراق بطور كلَّى آن طبقات ياد و ترجمهء برخى از اشخاص به همان گونه كه ابو اسحاق آورده ايراد مىگردد\r\n","description":"","footnote":"","page_name":" 832 ","page_number":876},
  {"content":"\r\n\r\nطبقه نخست از شاگردان و اصحاب مالك\r\nابو اسحاق از اين طبقه اشخاص زير را نام برده و در بارهء هر يك ترجمه و تعريفى كوتاه آورده است :\r\n1 - محمد بن ابراهيم بن دينار كه از كبّار اصحاب مالك در مدينه بوده و شافعى ( ره ) در حق او گفته است : « ما رأيت فى فتيان مالك افقه من محمّد بن دينار » . محمد بن دينار در سال يك صد و هشتاد و دو ( 182 ) كه سه سال پس از مرگ استادش ، مالك ، بوده وفات يافته است .\r\n2 - ابو هاشم مغيرة بن عبد الرحمن مخزومى كه هفت سال پس از وفات مالك در گذشته است .\r\n3 - ابو عبد الله عبد العزيز بن ابى حازم كه شش سال بعد از مرگ مالك در گذشته و مالك در حقّش گفته است « انّه لفقيه » 4 - عثمان بن عيسى بن كنانة كه مالك او را براى مناظرهء با قاضى ابو يوسف در حضور رشيد حاضر مىكرده . و او است كه بعد از وفات مالك در حلقهء مالك براى تدريس نشسته و پس از مالك به دو يا سه سال وفات يافته است .\r\nابو اسحاق اين چند شخص را از « نظراء مالك و اصحاب او » خوانده آنگاه اين مضمون را گفته است :\r\nو در همين طبقه ، پايينتر از اشخاص نام برده است :\r\n5 - ابو محمّد عبد الله بن نافع صائغ مولى بنى مخزوم كه گوش وى سنگين بوده\r\n","description":"","footnote":"","page_name":" 833 ","page_number":877},
  {"content":"\r\nو نوشتن نمىدانسته ( امّى بوده ) و از او روايت شده كه گفته است : چهل سال مالك را مصاحب بودم و هيچ چيزى از او ننوشتم بلكه هر چه مىشنيدم حفظ مىكردم . به گفتهء احمد ، او صاحب رأى مالك و مفتى مدينه بوده و از مالك و نظراء و امثال او فقه گرفته و بعد از مرگ كنانه او به جاى مالك در حلقه درس او نشسته و تدريس كرده است وفات او به سال دويست و شش ( 206 ) رخ داده است .\r\n6 - ابو هاشم محمد بن سلمه مخزومى كه ميان علم و ورع ، جامع بوده و مالك هر وقت بر هارون رشيد وارد مىشده ميان دو كس از بنى مخزوم مىبوده بدين گونه كه مغيره در طرف راست و ابن سلمه در جانب چپ او قرار داشته‌اند .\r\n7 - ابو مصعب مطرف بن عبد الله بن مطرف بن سليمان بن يسار اصمّ ، كه به گفتهء خودش مدت بيست سال مصاحب مالك بوده و از او فقه گرفته و هم از عبد العزيز بن ما جشون و ابن ابى حازم و ابن دينار و ابن كنانة و ابن مغيرة فقاهت آموخته و به سال دويست و بيست ( 220 ) در مدينه وفات يافته است .\r\n8 - ابو مروان عبد الملك بن عبد العزيز ما جشون « 1 » كه نزد پدرش و نزد مالك و ابن ابى حازم و ابن دينار و ابن كنانه و مغيره فقه فرا گرفته است . عبد الملك مردى فصيح بوده . . كه شاگردش احمد بن معذّل گفته است هر گاه به ياد اين مىافتم كه خاك زبان عبد الملك را مىخورد دنيا در ديده‌ام كوچك مىگردد . . عبد الملك به سال دويست و سيزده ( 213 ) وفات يافته است .\r\n9 - ابو يحيى « 2 » بن عيسى القزّاز « 3 » كه عتبهء مالك را وساده و بالين خود قرار\r\n\r\n","description":"","footnote":"\r\n« 1 » « عبد الملك بن عبد العزيز بن عبد اللَّه بن ابى سلمة الماجشون - و لقبت ابا سلمة بذلك سكينه بنت الحسين ، عليهما السلام ، و الماجشون صبغ يكون بالمدينة - من جملة اصحاب مالك و له كتب فى الفقه مصنفة منها » ( الفهرست )\r\n« 2 » معن بن عيسى القزاز : من اصحاب مالك ، من جلتهم و اخذ عنه و روى كتبه و مصنفاته » ( الفهرست )\r\n« 3 » « القزاز بفتح القاف و تشديد الزاي و بعد الالف زاء ثانية ، هذه النسبة إلى بيع القز و عمله » ( اللباب )\r\n","page_name":" 834 ","page_number":878},
  {"content":"\r\nمىداده و آن چه مالك مىگفته مىنوشته است . ابو يحيى ربيب ( ناپسرى ) مالك بوده و همو است كه كتاب موطَّأ مالك را براى رشيد و پسرانش بر مالك قرائت كرده است . على بن مدينى گفته است . ابو يحيى معين بن عيسى چهل هزار مسأله را كه از مالك سماع داشته بما داده و اخراج كرده است .\r\n10 - ابو محمد عبد الله بن وهب « 1 » كه از مالك و ابن ابى حازم و ابن دينار و مغيره و ليث بن سعد فقه آموخته و موطَّأ صغير را تصنيف كرده و مالك در نامه كه به او مىنوشته عنوان وى را « ابو محمد مفتى » مىنوشته و در حق او گفته : « عبد الله بن وهب ، امام است » و بيست سال با مالك مصاحب بوده و پنج سال بعد از وفات مالك در گذشته است .\r\n11 - عبد الرّحمن بن قاسم عتقى « 2 » كه ميان علم و زهد جمع كرده و از مالك و نظراء او فقه گرفته و بيست سال مصاحب مالك بوده و دوازده سال بعد از او در گذشته است . ولادت عتقى به سال يك صد و سى و دو ( 132 ) و مرگش در مصر به سال يك صد و نود و يك ( 191 ) واقع شده است .\r\n12 - ابو محمد عبد الله بن عبد الحكم بن اعين كه از همه اصحاب مالك به مختلف قول او اعلم بوده و بعد از اشهب كه در مصر رياست مىداشته رياست بوى رسيده و همو است كه هزار دينار از مال خود و دو هزار دينار از سه شخص ديگر گرفته و به شافعى داده است . ابو محمّد به سال يك صد و پنجاه ( 150 ) متولد شده و به سال دويست و چهارده وفات يافته است .\r\n\r\n","description":"","footnote":"\r\n« 1 » بتعبير ابن نديم « صالح و ثقه » بوده و كتب و سنن و موطأ مالك را از مالك روايت كرده است .\r\n« 2 » « العتقى بضم العين و فتح التاء المثناة من فوقها و فى آخرها قاف هذه النسبة إلى العتقيين و العتقاء ينسب إليهم جماعة منهم الفقيه ابو عبد اللَّه عبد الرحمن بن القاسم بن و كان عبد الرحمن من اعيان اصحاب مالك و فضلائهم » ( اللباب )\r\n","page_name":" 835 ","page_number":879},
  {"content":"\r\n13 - ابو يحيى ، زكريا بن يحيى وقار « 1 » كه در بارهء مالك غلوّ مىداشته و او را بر ابو حنيفه برترى مىداده و در اين كار تعصّب مىورزيده و مىگفته است مثل مالك و مثل ابو حنيفه چنانست كه جرير گفته :\r\n\r\nيعدّون النّاسبون إلى تميم\r\nبيوت المجد اربعة كبارا\r\nيعدّون الرّباب و آل معد\r\nو عمرا ثمّ حنظلة الخيارا\r\nو يذهب بينها المرىّ لغوا\r\nكما ألغيت فى الدّية الحوار\r\n\r\nو از اصحاب اين ابو يحيى است عبد الله بن عمرو غانم قاضى از اهل افريقا كه از اقران ابو حازم و از نظراء اوست و به فرمان هارون رشيد قضاء افريقا را مىداشته و در مدينهء قيروان در حدود دو سال بعد از مرگ مالك در گذشته است .\r\n14 - يحيى بن يحيى كه از كودكى از اندلس به نزد مالك رفته و از او سماع داشته و فقه از او و از علماء مدينه و مصر آموخته و از بزرگان اصحاب مالك بشمار بوده و مالك از رفتار و هوش و عقل او خوشش مىآمده . روايت شده است روزى با ديگر اصحاب مالك نزد مالك بوده كسى گفته است : پيل آورده شده همهء اصحاب مالك براى ديدن آن بيرون رفتند مالك به او كه به جا مانده بود گفته است : تو چرا نرفتى تا پيل را ببينى ، با اين كه پيل در اندلس نيست و تو آن را نديده‌اى ؟ يحيى پاسخ داده است من از شهر خود آمده‌ام كه ترا ببينم و از علم و ارشاد تو بهره برگيرم و نيامده‌ام كه در اينجا پيل ببينم . مالك را اين پاسخ سخت خوش آمده و او را « عاقل اهل اندلس »\r\n\r\n","description":"","footnote":"\r\n« 1 » « الوقار ، بفتح الواو و القاف المخففة و بعد الالف راء اشتهر بهذه الصفة ابو يحيى زكريا بن يحيى بن انما قيل له ذلك لسكونه و ثباته و هو مصرى ولد سنة اربع و سبعين و مائة و مات سنة اربع و خمسين و مائتين » ( اللباب )\r\n","page_name":" 836 ","page_number":880},
  {"content":"\r\nخوانده . رياست علمى در اندلس بوى منتهى شده است .\r\nابو اسحاق از اين طبقه چند كس ديگر را ( ده كس ) كه برخى در مصر ، و برخى در افريقا و اندلس مىبوده‌اند نام برده و آنگاه به نام بردن اشخاص طبقه دوم از اصحاب مالك ( بدين عبارت : ثم انتقل الفقه إلى طبقة اخرى من اصحاب اصحابه من اهل المدينة ) پرداخته و گروهى ( دوازده كس ) از اين طبقه را نام برده و ترجمه و تعريفى كوتاه از آنان آورده است كه چند تن از ايشان هم در اين اوراق آورده مىشود .\r\n","description":"","footnote":"","page_name":" 837 ","page_number":881},
  {"content":"\r\n\r\nطبقه دوم از اصحاب و شاگردان مالك\r\nابو اسحاق از اين طبقه ، و پايينتر ، قريب پانزده كس را نام برده و به اختصار ترجمه كرده كه از آن جمله اشخاص زير در اينجا ياد مىگردد :\r\n1 - ابو يحيى هارون بن عبد الله زهرى قاضى كه از همه كسانى كه در مختلف قول مالك تصنيف كرده‌اند اعلم بوده است .\r\n2 - حارث بن مسكين كه از اصحاب ابن وهب و ابن قاسم و اشهب بوده و قضاء مصر را داشته و « كتاب فى ما اتّفق رأى ابن القاسم و اشهب و ابن وهب » از تصنيفات او است .\r\n3 - ابو عبد الله محمد بن ابراهيم مواز كه از مردم اسكندريه بوده و از ابن ماجشون و ابن عبد الحكم فقه فرا گرفته و در قضيّه « محنت » مورد تعقيب و طلب قرار گرفته پس از اسكندريه به شام گريخته و فرار كرده و در يكى از حصون پنهان شده و در آنجا بوده تا سال ( 281 ) « 1 » كه مرگش در رسيده است .\r\n4 - ابو عبد الله اسد بن فرات كه در قيروان فقه آموخته پس از آن به عراق رفته و از اصحاب ابو حنيفه فقه فرا گرفته در اين اثناء خبر مرگ مالك به عراق رسيده و عراق از\r\n\r\n","description":"","footnote":"\r\n« 1 » عبارت ابو اسحاق چنان است كه در بالا ترجمه شد ليكن چنين به نظر مىآيد كه در عبارت اشتباه و كم و زياده‌اى رخ داده چه قضيه « محنت » از زمان متوكل ( 232 ) از ميان رفته و بعيد است كه مواز پيش از آن تاريخ فرار كرده باشد و تا سال « 281 » ملازم آن حصن شده باشد و مرگش در رسيده باشد .\r\n","page_name":" 838 ","page_number":882},
  {"content":"\r\nاين خبر تكان خورده و اسد بن فرات پيش افتاده پس بر انتقال بمذهب خود عازم شده و بمصر رفته و ابن وهب را ديده و كتب ابو حنيفه را به او نشان داده و از وى خواسته است كه مسائل آنها را طبق مذهب مالك پاسخ دهد ابن وهب بدين خواست پاسخ نداده و تورّع جسته است پس به نزد ابن قاسم رفته و اين كار را از او خواسته و او پذيرفته و آن چه را از مالك در بارهء آن مسائل به ياد داشته جواب داده و آن چه مورد شك و ترديدش بود به عبارت « چنين گمان مىكنم » و « چنين پندارم » پاسخ آورده است و همين كتابها است كه بعنوان « كتب اسديّه » ناميده شده است .\r\nاسد به قيروان باز گشته و به واسطهء آن كتب ، رياست يافته است . سحنون كه چنين ديده كتب اسديّه را با خود به نزد ابن قاسم برده و بر او عرضه داشته وى گفته است در اين كتب چيزهايى آمده كه ناگزير بايد تغيير يابد پس آن چه را بر وجه شكّ و گمان گفته بود جواب قطعى داده و مسائلى را بعنوان استدراك آورده و به اسد نوشته است :\r\nكتب خود را با كتب سحنون تطبيق و تصحيح كن . اسد اين كار را نكرده چون خبر به ابن قاسم رسيده گفته است « اللَّهمّ لا تبارك فى الاسديّة » پس آن كتب تا هم اكنون متروك و مرفوض مانده است . اسد براى جهاد رفته و قفص را كه از جزائر صقليه ( سيسيل ) است فتح كرده و در همان جزيره در گذشته و قبر و مسجدش در همان جا است .\r\n5 - ابو سعيد سحنون بن سعد تنوخى كه نام او عبد السّلام است و سحنون لقب او است . سحنون نزد ابن قاسم و ابن وهب و اشهب فقه آموخته و رياست علمى در مغرب بوى منتهى شده و ولايت قضاء قيروان را داشته و در آنجا اعتماد و استناد بقول او بوده چنان كه در مصر ، قول ابن موّاز معتبر و معتمد شناخته شده سحنون « المدوّنه » را تصنيف كرده كه مرجع و معتمد اهل قيروان است شاگردان و اصحاب او بدان اندازه بوده است كه براى هيچ يك از اصحاب مالك آن اندازه شاگرد نبوده است . علم مالك در مغرب به واسطهء سحنون انتشار و شيوع يافته است . سحنون در ماه رجب از سال دويست و چهل ( 240 ) وفات يافته است .\r\n","description":"","footnote":"","page_name":" 839 ","page_number":883},
  {"content":"\r\n\r\nطبقه سيم از اصحاب مالك\r\nابو اسحاق پس از ياد كردن اشخاصى از طبقه دوم كه نام چند تن از ايشان در اين اوراق ياد گرديد گفته است :\r\n« ثمّ انتقل الفقه إلى طبقة اخرى ، و هم اصحاب سحنون منهم . . » پس قريب ده كس از اين طبقه را نام برده و ترجمه و تعريفى كوتاه براى هر يك آورده است كه چند كس از ايشان در اينجا آورده مىشود :\r\n1 - ابو عبد الله محمّد پسر سحنون كه به فقه و حديث عالم بوده و پدر در باره اش گفته است : او را به كسى جز اشهب تشبيه نمىكنم . محمّد نزد پدرش سحنون فقه فرا گرفته و به مدينه رفته و ابو مصعب صاحب مالك را ديده و از او حديث شنيده و در سال دويست و پنجاه و شش ( 256 ) به سنّ پنجاه و چهار سال وفات يافته است .\r\n2 - ابو عبد الله محمّد بن ابراهيم بن عبدوس كه از اكابر اصحاب سحنون بوده و كتابى مانند كتاب « المدوّنه » تصنيف كرده و نام آن را « المجموعة » نهاده . محمد بن عبدوس در سال دويست و شصت و يك ( 261 ) وفات يافته است .\r\n3 - سليمان بن سالم ، قاضى ، كه هم از اصحاب سحنون بوده و قضاء صقليه را داشته و در همان جا در گذشته و فقه مالك در صقليه به واسطهء او انتشار يافته است .\r\nابو اسحاق چند تن از اصحاب سحنون ( قريب ده تن ) را كه نام برده و به اختصار ترجمه كرده گفته است :\r\n","description":"","footnote":"","page_name":" 840 ","page_number":884},
  {"content":"\r\n« ثمّ انتقل الفقه إلى طبقة اخرى من اصحاب اصحاب سحنون » و از ابن قابسى « 1 » نقل كرده كه در نظر مردم مصر از فقيهان قيروان كه بمصر رفته از همه خوشآيندتر و برجسته تر ابو العباس بن طالب و موسى بن عبد الرّحمن قطَّان و ابو الفضل ممسى « 2 » بوده آنگاه در اين طبقه اشخاصى را نام برده است كه از جمله است :\r\n1 - ابو العباس بن بطريقه صائغ كه از اصحاب پسر سحنون و بر طريقهء موسى بن عبد الرحمن قطَّان بوده است . .\r\nدر اين طبقه به گفتهء ابو اسحاق اشخاصى مانند ابن بطريقه و احمد بن نصر و ابو الفضل ، عباس بن ممسى و ابو الاسود موسى عبد الرحمن قطَّان در رأس طبقه و كسانى مانند ابو بكر محمّد بن محمّد معروف به ابن لبّاد و ابو العباس عبد الله بن ابراهيم انبانى كه از يحيى بن عمر اندلسى و غير او از اصحاب سحنون فقه ياد گرفته و اهل تونس از او آموخته‌اند و در سال سيصد و پنجاه و دو ( 352 ) وفات يافته است در مقامى پايينتر بوده‌اند باز از اينان در اين طبقه پايينتر كسانى بوده‌اند مانند ابو سعيد در مقامى پايينتر بوده‌اند باز از اينان در اين طبقه پايينتر كسانى بوده‌اند مانند ابو سعيد ابن ابى هاشم كه از احمد بن ابو نصر فقه را گرفته و مانند ابو محمد عبد الله بن ابو زيد مالكى كه رياست در فقه بوى منتهى گرديده و به نام مالك صغير خوانده مىشده و از ابو الفضل ممسى و ابو بكر لبّاد فقه آموخته و كتبى بسيار تأليف كرده و به سال سيصد و هشتاد و شش ( 386 ) در گذشته است و مانند ابو القاسم عبد الخالق بن شبلون كه از ابو سعيد بن ابى هاشم فقه فرا گرفته و در قيروان فتوى و تدريس فقه با او بوده و بر او اعتماد داشته‌اند و به سال سيصد و نود و يك ( 391 ) در گذشته و مانند ابو الحسن علىّ بن محمد بن خلف معروف به ابن قابسى كه در سال چهار صد و سه ( 403 ) وفات يافته . .\r\nو هم از جمله كسانى را كه در اين طبقه ياد كرده است :\r\n\r\n","description":"","footnote":"\r\n« 1 » « هذه النسبة إلى قابس و هى مدينة بإفريقية » ( اللباب )\r\n« 2 » « بضم أولها و سكون الثانية و فى آخرها سين مهملة ، هذه النسبة إلى قرية بالمغرب يقال لها : ممسة » ( اللباب )\r\n","page_name":" 841 ","page_number":885},
  {"content":"\r\n2 - عيسى بن دينار طليطلى « 1 » كه نزد ابن قاسم فقه فرا گرفته و ميان فقه و زهد جامع بوده به طورى كه چهل سال نماز صبح را با وضوء نماز عشاء خوانده و هنگامى كه از نزد استادش ابن قاسم ، مراجعت مىكرده استاد چند فرسخ او را مشايعت كرد و چون بر اين كار معاتب شده گفته است : « مرا بر اين كار ملامت مىكنند كه مردى را مشايعت كرده‌ام كه كسى افقه از او نيست » ابو اسحاق چندين شخص ديگر را با اشاره باختلاف درجاتى و نقل و انتقال طبقاتى ياد كرده كه آخر ايشان ابو اسحاق اسماعيل بن اسحاق بن . . بن درهم ازدى قاضى بوده كه در بصره نزد احمد بن معذل فقه آموخته و به او افتخار مىكرده و بعد از او فقه به طبقه اصحاب او انتقال يافته است .\r\nاز طبقهء اصحاب اسماعيل هم چند كس را نام برده كه از همه مهمتر پسر عمّش ابو عمر محمد بن يوسف را شمرده كه ابو عمر نخست صاحب اسماعيل بوده و بعد از او شغل قضا را متصدى شده و پس از ابو عمر پسر وى ابو الحسن اين شغل را به عهده گرفته است . ابو عمر بسيار مهمّ شده به طورى كه مىگفته‌اند : اسماعيل به حاجبش و ابو الحسن به پدرش و ابو عمر به شخص خودش قائم است . در حقيقت ابو عمر مرجع شخصيت همه بوده است و تا امروز هم در بغداد چون مردم شخصى محتشم و داراى ابّهت و جمال و هيبت و وقار را ببينند مىگويند : « كأنّه ابو عمر القاضي » ابو يعقوب اسحاق بن احمد رازى و ابو الفرج عمرو بن محمد ليثى صاحب كتاب « الحاوى » و چند شخص ديگر را نيز در عداد اصحاب اسماعيل نام برده است .\r\nاز آن پس انتقال فقه را به طبقه ديگر از اصحاب مالك ياد كرده و از اين طبقه هم اشخاصى را نام برده كه از آن جمله است :\r\n\r\n","description":"","footnote":"\r\n« 1 » « بضم الطاء و فتح اللام و سكون الياء المثناة من تحتها و كسر الطاء الاخرى و فى آخرها لام . هذه النسبة إلى طليطلة و هى مدينة بالأندلس خرج منها جماعة من العلماء منهم احمد بن الوليد بن قاضى طليطلة يروى عن عيسى بن دينار و يحيى بن يحيى و سحنون و توفى بالأندلس » ( اللباب )\r\n","page_name":" 842 ","page_number":886},
  {"content":"\r\n1 - ابو الحسن عمر بن محمد بن يوسف قاضى كه در فقه اصحاب شافعى با ابو بكر صيرفى مناظره كرده و كتابى هم در ردّ بر كسانى كه اجماع اهل مدينه را انكار دارند تأليف نموده است .\r\n2 - ابو بكر محمّد بن عبد الله بن محمّد بن صالح ابهرى كه در بغداد نزد ابو عمر محمّد بن يوسف و نزد پسرش ابو الحسن فقه فرا گرفته و ميان قرائات و علوّ اسناد و فقه جيّد جامع بوده و مختصر ابن عبد الحكم را شرح كرده و مذهب مالك به وسيلهء او در بلاد انتشار يافته است . ابهرى پيش از دويست و نود ( 290 ) متولد شده و به سال سيصد و هفتاد و پنج ( 375 ) در گذشته است .\r\n3 - ابو جعفر محمّد بن عبد [ الله 
  ] ابهرى اصغر معروف به وتكى « 1 » كه نزد ابو بكر ابهرى فقه آموخته و بمصر رحلت كرده و گروهى بسيار نزد او فقه فرا گرفته‌اند از تأليفات او است : كتاب فى مسائل الخلاف .\r\nابو اسحاق چند شخص ديگر را هم از اين طبقه نام برده كه بيشتر از شاگردان فقهى ابو بكر ابهرى بوده‌اند و هر يك را كتابى « فى مسائل الخلاف » از جمله براى\r\n\r\n","description":"","footnote":"\r\n« 1 » ضبط « وتكى » با تاء منقوطه را نديده‌ام در « اللباب » « الونكى » با نون آورده و چنين ضبط شده است « بفتح الواو و النون و فى آخرها كاف » و در ذيل آن اين مضمون آمده است :\r\n« اين نسبت است به « ونك » كه از ديههاى رى است و بدانجا منسوب است سيد ابو الفتح نصر بن مهدى بن نصر بن مهدى بن محمد بن على بن عبد اللَّه بن عيسى بن احمد بن عيسى بن على بن حسين بن على بن حسين بن على بن ابو طالب رضى اللَّه عنهم العلوي الحسينى الونكى كه علوى فاضل زيدى مذهب بوده از ابو الفضل يحيى بن حسين علوى زيدى معروف به كيا و ابو بكر اسماعيل بن على خطيب نيشابورى و ابو يوسف عبد السلام بن محمد بن يوسف قزوينى و جز اينان حديث بسيار سماع داشته و ولادتش در شعبان از سال چهار صد و هفتاد و پنج در رى بوده است » بهر جهت ضبط كلمه بر من پوشيده است بايد تفحص شود .\r\n","page_name":" 843 ","page_number":887},
  {"content":"\r\nابن الكوّاز « 1 » ( ابو بكر محمّد بن احمد ) گفته است : له كتاب كبير فى مسائل الخلاف و كتاب فى اصول الفقه و له كتاب فى احكام القرآن و براى ابن القصّار « 2 » ( ابو الحسن على بن عمر ) گفته است : « و له كتاب فى مسائل الخلاف كبير لا اعرف لهم كتابا فى الخلاف احسن منه » و براى ابن الجلَّاب ( ابو القاسم عبد الرحمن بن عبد الله ) گفته است : « و له كتاب فى مسائل الخلاف » ابو اسحاق طبقات فقيهان اصحاب مالك را به نام ابو محمّد عبد الوهّاب بن على بن نصر پايان داده و در بارهء او اين مضمون را آورده است :\r\n« من او را ادراك و كلام او را ، در نظر ، سماع كردم . او ابو بكر ابهرى را ديده ليكن چيزى از او نشنيده فقيهى متأدّب و شاعر بود او كتابهايى بسيار در هر فنّى از فقه تأليف كرده و در آخر عمر بمصر رفته و در همان جا به سال چهار صد و بيست و دو ( 422 ) در گذشته است . . »\r\n\r\n","description":"","footnote":"\r\n« 1 » « الكوّاز : بفتح أولها و الواو المشدده و بعد الالف زاى . هذه النسبة إلى عمل الكيزان من الخزف و عرف بها جماعة » ( اللباب )\r\n« 2 » « بفتح القاف و الصاد المشدده المهملة و بعد الالف راء . هذه النسبة إلى قصارة الثياب و غيرها » ( اللباب )\r\n","page_name":" 844 ","page_number":888},
  {"content":"\r\n\r\n3 شاگردان و اصحاب شافعى\r\nابو اسحاق شيرازى چون خودش مذهب شافعى مىداشته اصحاب شافعى را تحت اين عنوان « فامّا الشّافعي رحمه الله تعالى فقد انتقل فقهه إلى اصحابه رحمهم الله تعالى » در ابتداء بحث از مذاهب آورده و رعايت تقدّم و تاخّر زمانى را در حدوث مذاهب و وجود ائمهء آنها نكرده و بهر حال متجاوز از صد تن از شاگردان و اصحاب شافعى را كه تا زمان خودش طبقاتى متعاقب داشته‌اند در طى پنج طبقه نام برده و آورده است :\r\nاز طبقه نخست اشخاص زير را ياد كرده‌اند :\r\nابو ابراهيم اسماعيل بن يحيى بن اسماعيل مزنى « 1 » كه عالمى زاهد و مجتهد و مناظر و احتجاج بر معانى دقيقه را توانا و قادر بوده . كتب بسيار تصنيف كرده مانند « الجامع الكبير » و « الجامع الصغير » و « مختصر المختصر » و « المنثور » و « المسائل\r\n\r\n","description":"","footnote":"\r\n« 1 » مزنى به گفتهء صاحب « اللباب » آنجا كه بضم ميم و سكون زاء باشد نسبت بديهى است از سمرقند به نام مزن و آنجا كه بضم ميم و فتح زاء باشد نسبت است به مزينه دختر كلب ( قبيله ايست ) كه از اين قبيله است ابو ابراهيم اسماعيل بن يحيى مزنى صاحب شافعى .\r\nابن نديم هم در ترجمهء اين مزنى گفته است : « از مزينه است كه يكى از قبائل يمن مىباشد و در اصحاب شافعى كسى افقه از اين مزنى و اصلح از بويطى نبوده و از جمله كتب مزنى كتاب مختصر صغير است كه در دست مردم و مورد اعتماد اصحاب شافعى است و همان را مىخوانند و بر آن شرح مىزنند . و از جمله كتب بويطى است « كتاب الفرائض » كتاب « المختصر الكبير » و كتاب « المختصر الصغير » .\r\n","page_name":" 845 ","page_number":889},
  {"content":"\r\nالمعتبرة » و « الترغيب فى العلم » و « كتاب الوثائق » امام شافعى در حقّ اين شاگرد خود گفته است : « المزني ناصر مذهبى » مزنى به سال دويست و شصت و چهار ( 264 ) وفات يافته است .\r\nو ابو محمد ربيع بن سليمان بن عبد الجبار مؤذّن مرادى كه كتب امام شافعى را روايت كرده و امام در باره اش گفته است « الرّبيع روايتى » . ربيع در سال دويست و هفتاد ( 270 ) در مصر وفات يافته است .\r\nو ابو يعقوب يوسف بن يحيى بويطى « 1 » كه در سال دويست و سى و يك ( 231 ) در زندان بغداد وفات يافته است . بويطى را در فتنهء قرآن ( محنت ) از مصر ببغداد برده و چون از اقرار و اعتراف به مخلوق بودن قرآن اباء و امتناع كرده به زندان افتاده و در زندان مرده است . .\r\nاز شافعى نقل كرده كه گفته است « ليس احد احقّ بمجلسي من يوسف بن يحيى و ليس احد من اصحابى اعلم منه » و هم از او روايت شده كه « ابو يعقوب لسانى » .\r\nو ابو حفص حرملة بن يحيى بن عبد الله تجيبى « 2 » كه حافظ حديث بوده و مبسوط و مختصر را تصنيف كرده و به سال يك صد و شصت و شش ( 166 ) متولد گشته\r\n\r\n","description":"","footnote":"\r\n« 1 » ابن اثير در « اللباب » آن را بضم باء و فتح واو و سكون ياء ضبط كرده و گفته است :\r\nبويط ديهى است از صعيد مصر كه « امام ابو يعقوب يوسف بن يحيى مصرى بويطى صاحب شافعى كه بعد از شافعى جانشين و خليفه او بر اصحابش شده و مردى زاهد و متعبد بوده و در قضيهء « محنت » سال دويست و سى و يك ( 231 ) ببغداد برده شده و به زندان افتاده و در زندان معلول و مقيد در گذشته » از همين بويط بوده است .\r\n« 2 » ابن اثير در « اللباب » كلمه را بضم تاء دو نقطه در بالا و كسر جيم و سكون ياء دو نقطه در زير و در آخر باء يك نقطه ضبط كرده و گفته است « اين نسبت به دو گونه است :\r\nيكى به شخص واو مادر عدى و سعد بوده و ديگر به محله‌اى در مصر از قسم اول است ( قبيله ) حرملة بن عمرو ، ابو حفص ، تجيبى صاحب شافعى كه به سال يك صد و شصت و شش ( 166 ) متولد شده و به سال دويست و چهل و سه ( 243 ) در گذشته است »\r\n","page_name":" 846 ","page_number":890},
  {"content":"\r\nو در سال دويست و چهل و سه ( 243 ) در مصر در گذشته است .\r\nو ابو موسى بن يونس صدفى كه در همان سال فوت مزنى ( 264 ) وفات يافته است .\r\nو ابو عبد الله محمد بن عبد الله بن حكم بن اعين بصرى كه از ابن وهب و اشهب از اصحاب مالك فقه گرفته و با شافعى مصاحبت داشته و از او فقه آموخته و در واقعهء « محنت » از مصر ببغداد نزد قاضى ابن ابى داود برده شده و خواستهء او را در باب « خلق قرآن » اجابت نكرده پس بمصر عودت يافته و رياست فقهى را در مصر داشته تا به سال دويست و شصت و اندى در گذشته است .\r\nو از جمله اصحاب و شاگردان شافعى ، در مكه ، ابو بكر عبد الله بن زبير بن عيسى حميدى مكَّى است كه فقه را از مسلم بن خالد زنجى « 1 » و درآوردى « 2 » و ابن عيينه شيوخ و استادان شافعى ، گرفته و با شافعى بمصر رفته و تا زمان مرگ شافعى ملازمت او را داشته و بعد از مرگ شافعى به مكه برگشته و به سال دويست و نوزده ( 219 ) در مكَّه وفات يافته است .\r\nو ابو وليد موسى بن ابو جارود مكَّى كه حديث و هم كتاب الامالى و كتب ديگر از او روايت شده و در مكَّه بمذهب شافعى فتوى مىداده است .\r\nو از جمله شاگردان و اصحاب شافعى در بغداد است :\r\nابو عبد الله احمد بن محمد بن حنبل كه حسن بن محمد صباح زعفرانى در بارهء\r\n\r\n","description":"","footnote":"\r\n« 1 » در بحث از فقيهان تابعى مكه ترجمهء اين شخص و توضيح اين نسبت آورده شده .\r\n« 2 » ابن اثير اين كلمه را بفتح دال و راء مهمله و سكون و فتح واو و سكون راء دوم و بعد از آن دالى مهمله ضبط كرده و گفته است : « اين نسبت براى عبد العزيز بن محمد در آوردى است كه از اهل مدينه بوده و از يحيى بن سعيد انصارى و عمرو بن ابو عمرو روايت مىكند و احمد حنبل و يحيى بن معين از وى روايت مىكنند و به سال يك صد و هشتاد و شش ( 186 ) در گذشته است . پدر او از مردم دارابجرد و مولى جهينه بوده و چون گفتن « دارابجردى » بر زبان ايشان سنگين و گران بوده تخفيف را به « درآوردى » تبديل كرده‌اند .\r\n","page_name":" 847 ","page_number":891},
  {"content":"\r\nوى گفته است : « ما قرأت على الشّافعي حرفا الَّا و احمد حاضر و ما ذهبت إلى الشّافعي ( ره ) مجلسا الَّا وجدت احمد فيه » و ابو على حسن بن محمّد بن صباح زعفرانى « 1 » كه دروازهء زعفرانى بغداد بوى منسوب است و هم مسجد شافعى ( ابو اسحاق در زمان خود در اين مسجد تدريس مىكرده ) زعفرانى به سال دويست و شصت ( 260 ) در گذشته است .\r\nو ابو ثور ابراهيم بن خالد بن ابو يمان كلبى كه خود او چنين گفته است :\r\n« من از اصحاب محمّد بن حسن شيبانى بودم تا اين كه شافعى ببغداد آمد من به قصد استهزاء به مجلس او رفتم و مسألهء « دور » ( مراد خانه هاى مكه است كه در آن دوره موضوع بحث فقهى مىبوده ) را از وى پرسيدم مرا پاسخ نداد و گفت : به هنگام نماز دستهاى خود را چگونه بلند مىدارى ؟ گفتم : چنين . گفت : خطا است . دوباره گفتم : چنين . باز گفت : خطا كردى . پرسيدم پس چگونه بايد بلند كنم ؟ گفت :\r\nسفيان از زهرى از سالم از پدرش مرا حديث كرد كه گفت : پيغمبر ( ص ) دستهاى\r\n\r\n","description":"","footnote":"\r\n« 1 » ابن اثير پس از ضبط كلمه گفته است : اين نسبت گاهى بديهى است نزديك بغداد به نام زعفرانيه و گاهى به مناسبت بيع زعفران است و گاهى به مدهبى از نوع اول است نسبت ابو على حسن بن محمد بن صباح زعفرانى كه يكى از ائمهء مسلمين و از اعيان اصحاب شافعى است و از ابن عيينه روايت مىكند و ابو داود سيستانى و ترمذى ، و جز اين دو ، از وى روايت مىكنند و او به سال دويست و چهل و نه ( 249 ) در ماه ربيع الاخر در گذشته است » تاريخى كه ابن اثير بر وفات زعفرانى ضبط كرده با آن چه ابو اسحاق و هم ابن نديم و غير اين دو ، گفته‌اند اختلاف فاحش دارد .\r\nابن نديم در ترجمهء زعفرانى پس از اين كه گفته است : « كتاب مبسوط شافعى را زعفرانى به همان ترتيب كه ربيع از شافعى روايت كرده با اختلافى اندك از شافعى روايت كرده و ليكن مردم بروايت او ميلى نشان نداده و بر آن عمل نمىكنند و فقيهان بروايت ربيع عمل مىكنند و چون كتب زعفرانى كم و مندرس و متروك شده حاجتى به نام بردن از آنها نيست » گفته است زعفرانى به سال دويست و شصت ( 260 ) وفات يافته است .\r\n","page_name":" 848 ","page_number":892},
  {"content":"\r\nخويش را تا برابر شانه هايش بلند مىكرد چه آن هنگام كه بسوى ركوع مىرفت و چه هنگامى كه از ركوع بلند مىشد .\r\n« سخنان شافعى چنان در من اثر كرد كه از رفتن به مجلس شيبانى كاستم و بر حضور در مجلس شافعى افزودم . روزى شيبانى مرا گفت : گمانم اينست كه اين حجازى بر ما غلبه كرد و تو را از ما گرفت . گفتم : آرى . حق با او است پرسيد : چرا ؟ گفتم :\r\nدستهاى خود را در نماز چه گونه بلند مىكنى ؟ همان را پاسخ داد كه من به شافعى گفته بودم . من خطايش را ياد كردم و حديث شافعى را برايش باز گفتم .\r\n« از اين واقعه يك ماه گذشت و شافعى دريافت كه من تعلَّم از او را خواستار و ملازمتش را دوست دارم پس مرا گفت : اكنون پاسخ خود را در مسألهء « دور » ( خانه ها ) بشنو ، چه آن روز كه پرسيدى كه با عناد و سركشى بود از اين رو پاسخت نگفتم » .\r\nابن نديم در ترجمهء ابو ثور كلبى « 1 » اين مضمون را آورده است :\r\n« كلبى فقيه ، فقه را از شافعى گرفته و از او روايت كرده و در مواردى با وى مخالفت داشته و از مذاهب شافعى براى خويش مذهبى در آورده و احداث نموده و او را مبسوطى است به ترتيب كتب شافعى بيشتر مردم آذربايجان و مردم ارمينيّه بر مذهب او تفقّه مىكنند . كلبى به سال دويست و چهل ( 240 ) وفات يافته است » و حارث بن سريج بقّال ( هكذا ) « 2 » كه الرّساله تصنيف شافعى ، را كه به خواهش عبد الرحمن بن مهدى نوشته شده او براى عبد الرحمن برده است . حارث به سال دويست و سى و شش ( 236 ) در گذشته است .\r\n\r\n","description":"","footnote":"\r\n« 1 » ابن اثير پس از ضبط « كلبى » ، بفتح كاف و سكون لام ، گفته است : « اين نسبت است به چند قبيله كه از آنهاست قبيلهء كلب يمن كه به آن منسوب است و وحيد بن ظيفهء كلبى صحابى مشهور ، و ابو ثور ابراهيم بن خالد كلبى ، صاحب شافعى »\r\n« 2 » صحيح « نقال » بفتح نون و تشديد قاف است . ابن اثير ، كه آن را چنين ضبط كرده گفته است « حارث بن شريح ( هكذا ) نقال اصلش از خوارزم بوده و در بغداد ساكن شده سمعانى در باره اش گفته است : چنان پندارم كه شهرت او بعنوان « نقال » از آن رو است كه رسالهء شافعى را براى عبد الرحمن بن مهدى حمل و نقل كرده است . حارث به سال دويست و سى ( 230 ) در بغداد وفات يافته است » . در اين كلام ابن اثير از دو جهت ، كه شايد از ناسخ باشد ، اشتباه ديده مىشود يكى نام پدر حارث كه سريج است ( نه شريح ) و ديگر تاريخ وفات چه خطيب بغدادى هم نام پدر و تاريخ وفات نقال را مانند ابو اسحاق ضبط كرده است . خطيب ، فقال را ، كه به گفتهء او كنيه اش ابو عمرو است ، « واقفى » يعنى از متوقفان در مسأله « مخلوق بودن يا مخلوق نبودن قرآن » دانسته و چنين گفته است « فقال ، در اين مسأله كه آيا قرآن مخلوق است يا نه توقف داشته و در اين باره بيش از اين كه « قرآن ، كلام خدا است » كلامى نمىگفته است » .\r\n","page_name":" 849 ","page_number":893},
  {"content":"\r\nو ابو على حسين عن على كرابيسى « 1 » كه متكلم و بحديث ، عارف بوده و در اصول و فروع فقه تصنيفاتى بسيار داشته و به سال دويست و چهل و هشت ( 248 ) از دنيا رفته است .\r\nابو اسحاق از اصحاب شافعى چند فقيه بالا را نام برده و به همين اختصار كه آورديم ترجمه كرده چنين گفته است :\r\n\r\n","description":"","footnote":"\r\n« 1 » بفتح كاف و راء مهمله و بعد از الف باء موحده مكسوره و ياء ساكنه و سين مهمله به گفتهء ابن اثير اين نسبت است به فروشنده كرباس ، كه كرابيسى جمع آنست ، و گروهى بدان نسبت شناخته شده‌اند كه از ايشانست حسين بن على كرابيسى بغدادى صاحب شافعى كه در فقه و حديث عالم بوده و در جرح و تعديل ، تصانيف داشته است . خطيب در ترجمهء كرابيسى اين مضمون را گفته است : « فقيه و عالم و فهيم بوده و در فقه و اصول ، تصانيفى بسيار دارد كه همه بر غزارت علم و حسن فهم او دلالت مىكند . ميان او و احمد حنبل در « مسألهء لفظ » يعنى كلمات ملفوظ قرآن سخن به ميان آمده و موجب بدبينى و بد گويى ايشان در بارهء هم شده است » ( در ترجمهء احمد حنبل در اين اوراق به اين موضوع اشاره شد )\r\n","page_name":" 850 ","page_number":894},
  {"content":"\r\n« فهؤلاء هم المشهورون من اصحابه و قد اخذ عنه الفقه خلق كثير غير هؤلاء » آنگاه اشخاص ديگر را كه از اصحاب شافعى بوده‌اند نام برده بدين قرار :\r\nابو عبد الرحمن احمد بن يحيى كتابى ( هكذا ) مكَّى متكلَّم « 1 » كه از « كبّار اصحاب شافعى » بوده است .\r\nو حسين فلاس « 2 » فقيه بغدادى كه از اصحاب حديث و حافظ مذهب شافعى بوده است .\r\nو عبد العزيز بن يحيى كتابى مكَّى متكلَّم « 3 » كه با بشر مرّيسى « 4 » در حضور\r\n\r\n","description":"","footnote":"\r\n« 1 » خطيب او را بعنوان احمد بن يحيى بن عبد العزيز ، ابو عبد الرحمن الشافعي « المتكلم » آورده و به اسناد از دار قطنى نقل كرده است « از كبار اصحاب شافعى كه در بغداد ملازمت وى را مىداشته‌اند بوده است ليكن بعد مصاحبت ابن ابى داود را اختيار و متابعت از رأى او را انتخاب كرده است .\r\n« 2 » خطيب ، ذيل عنوان « حرف القاف ، من اباء الحسينيين » چنين آورده است :\r\n« الحسين الفلاس صاحب ابى عبد اللَّه محمد بن ادريس الشافعي » آنگاه از داود بن على اصفهانى آورده كه گفته است : « كان من علية اصحاب الحديث و حفاظهم له و لمقاله الشافعي »\r\n« 3 » نسخهء چاپى « اختلاف الفقهاء » ابو اسحاق در هر دو ابن يحيى « كتابى متكلم » آمده و درست آن چنان كه در تاريخ بغداد در ذيل عنوان عبد العزيز آمده « كنانى با دو نون ( نه با تاء و باء ) است . خطيب در ترجمهء عبد العزيز چنين آورده است : « در ايام مأمون ببغداد آمده و ميان او و ميان بشر مريسى در بارهء قرآن مناظره شده و « كتاب الحيدة » از تصنيفات اوست و مصنفات ديگر نيز دارد . از اهل فضل و علم و از شاگردان فقهى شافعى و از مشهوران به مصاحبت او بوده است . نامهء عمر به ابو موسى ( اما بعد ، فان القضاء فريضة محكمة و سنة متبعة . الحديث ) از طريق او هم روايت شده . داود بن على اصفهانى در كتاب فضائل الشافعي ( بنقل على بن عمر ) گفته است « عبد العزيز يكى از اتباع و استفاده - كنندگان و معترفان بفضل شافعى است مصاحبت و متابعت او از شافعى مدتى طولانى بوده و با شافعى به يمن رفته . آثار شافعى در كتب عبد العزيز نمايان است بحث عموم و خصوص و بيان را از شافعى گرفته است . عبد العزيز بسيار زشت بود وقتى بر مأمون در آمده معتصم كه آنجا بوده خنديده عبد العزيز به مأمون گفته است : يا امير المؤمنين چرا اين خنديد خدا يوسف را براى زيبايى او برنگزيده بلكه براى دين و بيانش برگزيده است چنان كه خود خبر داده است « فلما كلَّمه قال : انك اليوم لدينا مكين امين » و نگفت « لما راى جماله » پس بيان من از رخسار اين ( معتصم ) احسن است مأمون بر اين سخن خنديد و خوشش آمد پس عبد العزيز ، معتصم را گفت : همانا چهرهء من با تو سخن نمىگويد بلكه زبان من است كه ترا سخن مىگويد .\r\n« 4 » « بفتح ميم و كسر راء و سكون ياء و بعد از آن سين مهمله نسبت به مريس كه ديهى است در مصر ( چنان كه ابو سعد آبى و زير در كتاب « النتف و الطرف » ياد كرده و به گفتهء سمعانى ابو عبد الرحمن بشر بن غياث مريسى بدان ده منسوب است و او و فقه را از ابو يوسف قاضى گرفته و بعلم كلام پرداخته و قول بخلق قرآن را تجويد كرده و اقوالى شنيعه از او نقل شده و از « مرجئان » بوده و طايفهء مريسيهء از مرجئه بوى نسبت داده شده‌اند و به سال دويست و هيجده ( 218 ) و به قولى 19 وفات يافته است » ( اللباب ) خطيب در ترجمهء مريسى سخنان بسيار كه همه مبنى بر تكفير و تفسيق و مهدور دم بودن وى دلالت دارد آورده و ليكن آن چه از آنها همه مفهوم است اينست كه مريسى مردى صريح اللهجة قوى الجثه بوده و مخلوق بودن قرآن را اعتقاد مىداشته و در آن دوره به صراحت آن را مىگفته از اين رو آن سخنان را معاصرانش در باره اش گفته‌اند بهر حال خطيب هم سال وفات او را دويست و هيجده ( 218 ) دانسته و قول به « 19 » را نيز نقل كرده است .\r\n","page_name":" 851 ","page_number":895},
  {"content":"\r\nمأمون در بارهء « خلق قرآن » مناظره داشته و از « نامخلوق بودن آن » كه بدان اعتقاد مىداشته دفاع كرده و به گفتهء داود بن على اصفهانى در كتاب « فضائل الشّافعي » زمانى دراز مصاحب شافعى بوده و از او فقه آموخته و به يمن رفته است .\r\n« و ابو زيد ، عبد الحميد بن وليد بن مغيرهء مصرى نحوى معروف به « كبد » ( هكذا ) كه از اصحاب مصرى او و به گفتهء دار قطنى ، در كتاب خود ، از كسانى بوده كه از شافعى روايت كرده است .\r\n","description":"","footnote":"","page_name":" 852 ","page_number":896},
  {"content":"\r\n\r\nو علىّ بن عبد الله بن جعفر مدينى « 1 » كه كتاب الرّسالهء شافعى را نوشته و براى عبد الرّحمن بن مهدى برده است .\r\nابو اسحاق در اين موضع چنين گفته است :\r\n« و امّا من روى عنه الحديث فخلق كثير ، ذكر هم الدّارقطنى فى جزئين » و از آن پس چنين آورده است :\r\n« ثمّ قام بفقهه بعد هؤلاء جماعة » و از اين گروه اشخاص زير را نام برده است :\r\nابو القاسم عثمان بن سعيد بن بشر انماطى « 2 » كه فقه را از ربيع و مزنى گرفته و به سال دويست و هشتاد و هشت ( 288 ) در بغداد وفات يافته و همو است كه موجب توجّه مردم بغداد به كتب فقه شافعى شده و فقه او را حفظ كرده است .\r\n« و ابو يحيى ، زكريّا بن يحيى ساجى « 3 » بصرى كه او نيز فقه را از ربيع و مزنى\r\n\r\n","description":"","footnote":"\r\n« 1 » مدينى بفتح ميم و كسر دال و سكون ياء آخر حروف و بعد از آن نون ، اين نسبت به چند مدينه است كه نخستين آنها مدينهء پيغمبر ( ص ) است كه بيشتر در نسبت به آن « مدنى » به اسقاط ياء گفته مىشود گاهى با ثبات آن كه از اين قبيل است نسبت ابو الحسن على بن عبد اللَّه بن جعفر بن نجيح سعدى معروف به ابن مدينى كه اصلش از مدينه بوده و در بصره منزل گزيده است . مدينى از ابن عيينه و غير او روايت مىكند و بخارى و غير او از ائمه از وى روايت مىكنند . مدينى به علل حديث پيغمبر ( ص ) از همهء اهل زمان خود اعلم بوده و در سال دويست و سى و چهار ( 234 ) وفات يافته و در « عسكر » دفن شده ولادت او در سال يك صد و شصت و دو ( 162 ) بوده است و دومين آنها مدينه داخلى مرو كه بدان منسوب است و سيمين آنها مدينه نيشابور » ( اللباب )\r\n« 2 » « انماطى ، بفتح همزه و سكون نون و فتح ميم و كسر طاء مهمله ، نسبت است به فروش « انماط » فرشهائى كه گسترده مىشود » ( اللباب )\r\n« 3 » « بفتح سين مهمله و بعد از الف جيم ، اين نسبت است به عمل و بيع « ساج » كه چوبى است معروف . از جمله گروهى كه اين نسبت را دارند » ( اللباب ) .\r\nابن نديم براى ابو يحيى بن ساجى تأليفى به نام كتاب « الاختلاف فى الفقه » ياد كرده است .\r\n","page_name":" 853 ","page_number":897},
  {"content":"\r\nگرفته و كتاب « اختلاف الفقهاء » و كتاب « علل الحديث » را تصنيف كرده و به سال سيصد و هفت ( 307 ) در بصره در گذشته است .\r\nو ابو نعيم عبد الملك بن محمد بن عدى استرابادى « 1 » كه صاحب ربيع بن سليمان بوده و حديث ابن مسعود را از پيغمبر ( ص ) روايت كرده كه گفته است : « لا تسبّوا قريشا فانّ عالمها يملأ الأرض علما . اللَّهمّ اذقت أوّلها نكالا فاذق آخرها نوالا » آنگاه خود او چنين نظر داده است : « و در اين حديث هر گاه ناظرى اهل تميز ، دقّت و تأمّل كند علامتى است آشكار كه مراد از آن مردى است از علماء اين امّت ، از طايفهء قريش كه علم او آشكار مىگردد و اين صفت نيست مگر شافعى ، رحمه الله تعالى ، را چه او عالمى است از قريش كه علم را آشكار و راه را پديدار ساخته ، اصول را شرح داده و فروع را واضح و روشن نموده و كتبى نوشته كه به همهء بلاد برده شده و در همه جا انتشار يافته است « 2 » .\r\n\r\n","description":"","footnote":"\r\n« 1 » ابن اثير پس از ضبط كلمهء استراباد و نقل قول برخى بلحوق الف زائده بين سين و تاء ( استاراباد ) گفته است ، « و از مشاهير مردم آنجا است ابو نعيم عبد الملك بن محمد بن عدى استرابادى كه از ائمه و پيشوايان مسلمين است و به سال سيصد و بيست ( 320 ) به سن هشتاد و سه سالگى ( 83 ) در گذشته است .\r\n« 2 » باز از شگفتيهاست كه برخى از دانشمندان اهل تسنن مانند همين استرابادى و مانند سبكى ، امام جعفر صادق ( ع ) ، كه فرزند پيغمبر ( ص ) و عريق در قريش و چنان كه پيش هم اشارت رفت استاد چهار هزار شاگرد و صاحب كه چهار صد « اصل » به وسيلهء اين شاگردان از گفته هاى او تأليف و نشر شده و علم وى زبانزد مخالف و موافق بوده و دويست دشمن به آن اعتراف داشته و در برابر خضوع داشته‌اند و مالك ، استاد شافعى ، و هم ابو حنيفه ، استاد استاد او ، از آن حضرت استفاده كرده و به عظمت و علو مقام علمى او اذعان و اعتراف نموده‌اند ، به نظر آن دانشمندان نيامده يا بعمد از نظر دور ساخته‌اند و اين حديث را ( بر فرض صحت سند و اغماض از ضعف تعليل منع سب بوجود عالمى در قريش بويژه اين كه وجود خود پيغمبر ( ص ) و بزرگانى در قريش مانند حمزه و عباس و على ( ع ) و حتى ابو بكر و عمر و عثمان براى اناطهء منع سب اظهر و اولى است بر آن حضرت كه به همه معنى اقدم و اسبق بوده منطبق نخواسته يا نساخته‌اند .\r\n","page_name":" 854 ","page_number":898},
  {"content":"\r\nو ابو جعفر ، محمد بن احمد بن نصر ترمذى « 1 » كه در بغداد سكنى داشته و در عراق در زمان وى شافعيه را فقيهى پارساتر و بزرگتر . . نبوده و او خود گفته است :\r\nمن در فقه بمذهب ابو حنيفه بودم تا سالى كه به حجّ رفتم در مسجد مدينه ، پيغمبر ( ص ) را در خواب ديدم گفتم : يا رسول الله من فقه ابو حنيفه آموخته و در فقاهت پيرو او هستم آيا چنين باشم و آن مذهب را به كار برم ؟ گفت : نه . گفتم : آيا از فقه مالك پيروى كنم و مذهب او را به كار برم ؟ گفت : آن چه از مذهب مالك با سنّت من موافق است بگير و به آن عمل كن . گفتم : آيا از مذهب شافعى پيرو باشم و قول او را به كار بندم ؟\r\nگفت : او را از خود قولى نيست ، او سنّت مرا گرفته ، و بر مخالفان آن رد كرده است .\r\nابو جعفر ترمذى در ذى حجه از سال دويست ( 200 ) ولادت و در محرم از سال دويست و نود و پنج ( 295 ) وفات يافته است .\r\n\r\n","description":"","footnote":"\r\n« 1 » « اين نسبت به شهرى است قديم در كنار نهر بلخ ( جيحون ) برخى آن را بفتح تاء و برخى بكسر مىگويند و متداول بر زبان مردم خود آن شهر ، فتح تاء و كسر ميم است و آن چه ما از قديم دانسته‌ايم : كسر تاء و كسر ميم است و برخى از اهل معرفت و آشنايى ، آن را بضم تاء و ضم ميم مىگويند و از مشاهير اين شهر است و ابو جعفر محمد بن احمد بن نصر فقيه شافعى كه فقيهى زاهد و ثقه بوده و به سال دويست ( 200 ) متولد شده و در سال دويست و پنجاه ( 250 ) در گذشته است » . در تاريخ فوت ترمذى هم در نسخه « اللباب » اشتباه رخ داده چه خطيب هم مانند ابو اسحاق ، آن را به سال دويست و نود و پنج ( 295 ) ضبط كرده و قضيه خواب ترمذى را هم آورده است . اين اشاره در اينجا به مورد است كه فقيهى مانند ترمذى بخواب تغيير مذهب داده باشد ليكن بيشتر دانشمندان اهل تسنن به استناد روايتى ( من رآني فقد رآني ) ديدن پيغمبر ( ص ) را در خواب حجت مىدانند و توجه به اين نكته ندارند كه بر فرض صحت روايت ، در بارهء كسى اين حجيت ثابت است كه در بيدارى پيغمبر ( ص ) را ديده باشد و در خواب همان صورت و هيئت را ببيند و گر نه از كجا معلوم كه صورتى كه در خواب به نظرش رسيده صورت و هيئت واقعى پيغمبر ( ص ) باشد نه صورتى ديگر به آن نام .\r\n","page_name":" 855 ","page_number":899},
  {"content":"\r\nو ابو بكر ، محمد بن اسحاق بن خزيمة بن مغيرهء سلمى « 1 » كه از مردم نيشابور بوده و به لقب « امام الائمه » خوانده مىشده و فقه و حديث را با هم داشته و جامع بوده .\r\nسلمى مىگفته است : از سن شانزده سالگى از هيچ كس در هيچ مسأله تقليد نكردم ابو بكر صيرفى گفته است : سلمى نكات و معانى حديث پيغمبر ( ص ) را با منقاش استخراج مىكند . باز خود سلمى گفته است :\r\n« در محضر مزنى بودم كه سائلى ، از مردم عراق ، وى را از « شبه عمد » پرسيد مزنى حديثى را كه شافعى روايت كرده « الا انّ قتل الخطاء شبه العمد » ياد كرد .\r\nسائل بوى گفت : آيا تو به علىّ بن زيد بن جدعان احتجاج مىكنى ؟ مزنى ساكت ماند « پس من سائل را گفتم : خبر از على بن زيد روايت شده است . پرسيد چه كسى از وى روايت كرده است ؟ گفتم : ايّوب سختيانى و خالد حذّاء . گفت : عقبة بن اوس كه خبر را از عبد الله عمر ( رض ) روايت مىكند كيست ؟ گفتم : مردى از مردم بصره كه محمد بن سيرين از او روايت مىكند .\r\n« پس آن مرد ، مزنى را گفت : تو مناظره مىكنى يا اين ؟ ! مزنى پاسخ داد :\r\nچون سخن در پيرامن حديث باشد او مناظره مىكند و من تكلم مىكنم زيرا او بحديث از من داناتر است » ابن خزيمه سلمى به سال سيصد و دوازده ( 312 ) در گذشته است .\r\nو ابو عبد الله محمد بن نصر مروزى « 2 » كه به سال دويست و دو ( 202 ) در بغداد\r\n\r\n","description":"","footnote":"\r\n« 1 » ابن اثير ، سلمى را سه بار عنوان كرده و يك بار بفتح سين و سكون لام . بار ديگر بضم سين و فتح لام . سيمين بار بفتح سين و هم فتح لام . و در ذيل هيچ كدام نامى از ابن خزيمه نبرده است . در تاريخ بغداد در عنوان « محمد بن اسحاق » يك كس را به اين نام و با نسبت « سلمى » آورده و گفته است « احد الغرباء المجهولين » و روايتى هم از او نقل كرده است .\r\n« 2 » مروزى به گفتهء ابن اثير نسبت است به مروشاهيجان . آن چه از ابو اسحاق در بارهء مروزى آورده شد در تاريخ بغداد هم گفته شده و از خود او نقل گرديده كه گفته است :\r\n( جلد سيم صفحه 317 ) « من به سال دويست و دو ( 202 ) متولد شدم ، دو سال پيش از مرگ شافعى ، و پدرم مروزى و ولادتم در بغداد و نشو و نمايم در نيشابور بوده و هم اكنون در سمرقندم تا بعد خدا را در باره‌ام چه فرمان باشد » . اسماعيل بن احمد سامانى سالى چهار هزار درهم و اهل سمرقند هم چهار هزار ديگر به او مىداده‌اند و او همه را در سال خرج و انفاق مىكرده چون بوى گفته شده : خوب است قدرى از آن مبلغ را اندوخته كنى چه شايد روزى از دادن مال به تو خوددارى كنند و درمانده گردى . گفته است : يا سبحان اللَّه من در مصر چندين سال بودم و خوراك و پوشاك و كاغذ و مركب و همهء مخارجم در سال بيست درهم مىشد آيا چنان پندارى كه اگر اين هشت هزار درهم نرسد و از ميان برود بيست درهم هم باقى نخواهد ماند »\r\n","page_name":" 856 ","page_number":900},
  {"content":"\r\nمتولد شده و در نيشابور نشو و نما يافته و در سمرقند سكنى گزيده و به سال دويست و نود و چهار ( 294 ) در گذشته است .\r\nمروزى گفته است : بيست و هفت ( 27 ) سال حديث نوشتم و اقوال و مسائل شنيدم و به شافعى خوشبين نبودم تا وقتى كه در مسجد پيغمبر ( ص ) در مدينه نشسته بودم خواب بر من چيره شد پيغمبر ( ص ) را در خواب ديدم . .\r\nمروزى كتابهايى بسيار مشتمل بر فقه و آثار تصنيف كرده است . او باختلاف صحابه و تابعان در احكام از همه كس داناتر بوده و كتابى در بارهء مواردى كه ابو حنيفه بر خلاف على و عبد الله گفته تصنيف كرده است .\r\nابو بكر صيرفى گفته است : « لو لم يصنّف ( يعنى المروزىّ ) الَّا كتاب القسامة لكان من افقه النّاس فكيف و قد صنّف كتبا سواه » و ابو الحسن منصور بن اسماعيل تميمى مصرى « 1 » ، كه فقه را از اصحاب شافعى و از اصحاب اصحاب او گرفته . تميمى با اين كه كور بوده كتبى مليح در مذهب تصنيف\r\n\r\n","description":"","footnote":"\r\n« 1 » خطيب در ترجمه او به اسنادش كه از قيس بن ابى حازم آورده كه قيس گفته است « مراد از آيه * ( « وَمَنْ أَحْسَنُ قَوْلًا مِمَّنْ دَعا إِلَى اللَّه »\r\nاذان است و مراد از * ( « وَعَمِلَ صالِحاً »\r\nنماز است . آنگاه خطيب از ابو بكر نقاش آورده كه او از ابو بكر بن ابو داود نقل كرده كه : در تفسير يك صد و بيست هزار حديث است و اين حديث در ميان آن همه وجود ندارد »\r\n","page_name":" 857 ","page_number":901},
  {"content":"\r\nكرده كه از آن جمله است : كتاب « الواجب » و « المستعمل » و « المسافر » و « الهداية » و شعرهايى مليح مىداشته از آن جمله است :\r\n\r\nعاب التفقّه قوم لا عقول لهم\r\nو ما علينا اذا عابوه من ضرر\r\nما ضرّ شمس الضّحى و الشّمس طالعة\r\nان لا يرى ضوءها من ليس ذا بصر\r\n\r\nتميمى در سال سيصد و بيست ( 320 ) در گذشته است .\r\nو ابو عبد الله زبير بن احمد بن سليمان بصرى كه به چند واسطه نسبت او به زبير بن عوّام مىرسد . زبير بصرى هم نابينا بوده و پيش از سال سيصد و بيست ( 320 ) وفات يافته زبير را مصنفاتى بسيار بوده كه از جمله است : الكافي و كتاب النيّة و كتاب ستر العورة و كتاب الهداية و كتاب الاستشارة و الاستخاره و كتاب رياضة المتعلم و كتاب الامان .\r\nو ابو بكر محمد بن ابراهيم بن منذر نيشابورى ، ابو اسحاق در بارهء او چنين گفته است : « من نمىدانم كه نيشابورى فقه را از چه كسى گرفته ليكن وى را در بارهء اختلاف علما ( فقيهان ) كتابهايى است كه مانند آنها تصنيف نشده و موافق و مخالف به آن كتابها نيازمند است . ابو بكر نيشابورى به سال سيصد و نه ( 309 ) يا ده وفات يافته است .\r\nو قاضى ابو العباس احمد بن عمر بن سريج « 1 » كه از عظماء شافعيين و ائمهء مسلمين است و او را « باز اشهب » مىگفته‌اند . ابو عباس در شيراز شغل قضاء مىداشته و به گفتهء ابو اسحاق از همهء اصحاب شافعى حتّى از مزنى برتر بوده است .\r\n\r\n","description":"","footnote":"\r\n« 1 » خطيب در ترجمهء او ( جلد چهارم - صفحهء 287 ) گفته است « كتابهايى بر رد بر مخالفان از اهل « راى » و بر ردّ « اصحاب ظاهر » تصنيف كرده است » و باز گفته است : « بزرگى از اهل علم به ابو عباس گفته است : بشارت باد ترا كه خداوند عمر عبد العزيز را در رأس مائهء نخست و شافعى را در رأس مائهء دوم برانگيخت تا سنت را اظهار و بدعت را نابود و ناپيدا كردند و اينك در رأس مائهء سيم بوجود تو بر ما منت نهاده كه سنت را تقويت و بدعت را ضعيف ساختى و در اين زمينه گفته شده است :\r\n\r\nاثنان قد مضيا فبورك فيها\r\nعمر الخليفة ثمّ حلف السّؤدد\r\nالشافعىّ الألمعيّ المرتضى\r\nخير البريّة و ابن عمّ محمّد\r\nأرجو بالعبّاس انّك ثالث\r\nمن بعدهم سقيا لتربة احمد\r\n\r\nابو عباس شعر هم مىسروده خطيب ابيات زير را از او نقل كرده است :\r\n\r\nو لو كلَّما كلب عوى ملت نحوه\r\nأجاوبه ، انّ الكلاب كثير\r\nو لكن مبالاتى به من صاحب او عوى\r\nقليل ، لأني بالكلام بصير »\r\n\r\nظاهرا نخستين كسى از شافعيه كه قضا را پذيرفته ابو عباس بوده ابو اسحاق شيرازى در ترجمهء ابو عبيد بن حرنويه ( صفحه 90 طبقات ) آورده كه ابو على بن خيران قاضى ابو عباس را بر « ولايت » عتاب مىكرده و مىگفته است : « هذا امر لم يكن فى اصحابنا انما كان فى اصحاب ابى حنيفه ( رض ) »\r\n","page_name":" 858 ","page_number":902},
  {"content":"\r\nابو اسحاق ابو الحسن شيرجى « 1 » فرضى ، صاحب ابو الحسين بن لبّان فرضى ، را شنيدم كه گفت : فهرست كتب ابو عباس بر چهار صد تصنيف او مشتمل است .\r\nابو عباس نصرت مذهب شافعى را به پا خاسته و مخالفان مذهب را رد كرده و بر كتب محمد بن حسن شيبانى تفريع داشته است . و شيخ ابو حامد مىگفته است : مادر ظواهر فقه مىتوانيم پا به پاى ابو عباس گام برداريم ليكن نه در رقائق و دقائق آن ابو عباس علم را از ابو القاسم انماطى گرفته و فقيهان اسلام از او اخذ كرده‌اند .\r\nو فقه شافعى در بيشتر بلاد و آفاق به وسيلهء او نشر يافته است .\r\n\r\n","description":"","footnote":"\r\n« 1 » « الشيرجي بكسر الشين و سكون الياء المثناة من تحتها و فتح الراء و فى آخرها جيم ، هذه النسبة إلى بيع الشيرج ، و هو دهن السمسم ، و يقال ببغداد لمن بيعه : شيرجى و شرجانى » ( اللباب )\r\n","page_name":" 859 ","page_number":903},
  {"content":"\r\n\r\nابو عباس را با ابو بكر محمد بن داود ( اصفهانى ) مناظراتى بوده در يكى از آن مناظرات ابو بكر درمانده پس گفته است : « ابلعنى ريقي » ابو عباس پاسخ داده است : « ابلعتك دجلة » بارى ديگر وى را گفته است : « أمهلني ساعة » پاسخ شنيده است « أمهلتك من السّاعة إلى ان تقوم السّاعة » روزى ديگر باز به او گفته است : « اكلَّمك من الرّجل و تجيبنى من الرّأس » ابو عباس جواب داده است : « هكذا البقر اذا حفيت اظلافها ذهبت قرونها » .\r\nابو عباس به سال سيصد و شش ( 306 ) در بغداد وفات يافته .\r\nبه گفتهء ابو اسحاق ، پس از ابو عباس ، فقه به طبقه‌اى ديگر ، كه بيشتر ايشان از اصحاب ابو عباس بوده‌اند ، انتقال يافته است كه از اين طبقه است :\r\nابو طيب ابن سلمه بغدادى كه عالمى جليل بوده است .\r\nو ابو حفص بن وكيع بابشامى « 1 » .\r\nو قاضى ابو عبيد بن حرنويه كه به سال سيصد و هفده ( 317 ) در گذشته است .\r\nو در زمان مقتدر ، خليفه عباسى ، شغل قضاء به او عرضه شده و او نپذيرفته است .\r\nو ابو سعيد ، حسن بن احمد اصطخرى « 2 » كه قاضى قم بوده و متولَّى امور حسبى\r\n\r\n","description":"","footnote":"\r\n« 1 » « هذه النسبة إلى باب الشام و هى احدى المحال المشهورة بالجانب الغربي من بغداد » ( اللباب )\r\n« 2 » خطيب در ترجمهء او ( جلد هفتم - صفحه 269 - ) در جمله از ابو اسحاق مروزى آورده كه گفته است : « روزى ابو سعيد را پرسيده‌اند كه زنى حامله را شوهر مرده آيا نفقهء او واجب است ؟ پاسخ داده است : آرى . بوى گفته شده است مذهب شافعى چنين نيست نپذيرفته تا اين كه كتاب شافعى را به او ارائه داده‌اند باز هم از عقيده خود برنگشته و گفته است : اگر مذهب شافعى اين نيست مذهب على و ابن عباس چنين است .\r\nباز خطيب آورده است كه ابو سعيد در ورع و زهد مقامى و الا داشته و مردى تندخو بوده و تصانيف بسيار كرده كه از آن جمله است كتاب ادب القضاء او كه هيچ كس مانند آن تصنيف نكرده است . خطيب تاريخ ولادت و فوت او را همان گفته كه ابو اسحاق ضبط كرده و در بالا ياد شد . ابن اثير هم اصطخرى قاضى را از « ائمه شافعيه » گفته و تاريخ را همان گونه ياد كرده است .\r\n","page_name":" 860 ","page_number":904},
  {"content":"\r\nدر بغداد شده و مردى پارسا و تنگدست بوده و در آداب قضاء كتابى نيكو نوشته .\r\nبو سعيد به سال دويست و چهل و چهار ( 244 ) متولَّد شده و در سال سيصد و بيست و هشت ( 328 ) در گذشته است .\r\nو ابو بكر محمد بن عبد الله صيرفى « 1 » كه در اصول فقه و ديگر علوم ، تصنيف داشته و به سال سيصد و سى و سه ( 333 ) وفات يافته است .\r\nو ابو عباس ، احمد معروف به ابن القاصّ طبرى كه صاحب ابن سريج و از ائمهء اصحاب شافعى و داراى تصنيفات بسيار بوده كه از جمله است « المفتاح » و « ادب القاضي » و « المواقيت » و « التّلخيص » كتاب التلخيص ابن قاصّ را ابو عبد الله ختن اسماعيلى شرح كرده و گفته است در بارهء آن به گفته شاعر تمثّل مىجويم :\r\n\r\nعقم النّساء فما يلدن شبيهه\r\nانّ النّساء بمثله لعقيم\r\n\r\nفقيهان طبرستان ، فقه را از ابن القاصّ گرفته‌اند . ابن قاص به سال سيصد و سى و پنج در طرسوس وفات يافته است .\r\nو ابو بكر محمد بن على بن اسماعيل قفال شاشى « 2 » كه نزد ابو العباس بن سريج\r\n\r\n","description":"","footnote":"\r\n« 1 » « بفتح الصاد و سكون الياء آخر الحروف و فتح الراء و فى آخرها فاء ، هذه نسبة معروفة لمن يبيع الذهب و هم الصيارفة . نسب هذه النسبة جماعة منهم ابو بكر محمد بن عبد اللَّه الفقيه الشافعي ، المعروف بالصيرفي بغدادى . له تصانيف فى اصول الفقه و كان فهما عالما و كانت وفاته فى ربيع الاخر من سنة ثلاثين و ثلاثمائة » ( اللباب )\r\n« 2 » ابن اثير در « اللباب » چنين آورده است « بفتح شين معجمه و بعد از الف باز هم شين ، نسبت است بشاش كه شهرى است در وراء نهر سيحون ، گروهى از علماء از آن شهرند كه از آن گروه است امام ابو بكر محمد بن على اسماعيل قفال شاشى يكى از پيشوايان و امامان جهان در تفسير و حديث و فقه و لغت شاشى به سال دويست و نود و يك ( 291 ) متولد شده و به سال سيصد و شصت و شش ( 266 ) در گذشته و او فقيه مشهور شافعى است » و در ذيل لغت « القفّال » چنين آورده است : « بفتح قاف و تشديد فاء و بعد از الف ، لام ، نسبت است به سازنده قفل و به اين نسبت شهرت يافته است امام ابو بكر محمد بن على بن اسماعيل قفال شاشى از اهل شاش كه امام عصر خود بوده ( بلا منازع ) فقيهى اصولى ، لغوى ، محدث و شاعر بوده كه در شرق و غير بلند آوازه و به نام است و او را تصانيفى است مشهور . به خراسان و عراق و شام و حجاز و ثغور مسافرت داشته و به سال سيصد و شصت و پنج ( 365 ) وفات يافته است » اين ضبط در وفات با آن چه از ابو اسحاق و از خود ابن اثير نقل شده مغايرت دارد .\r\n","page_name":" 861 ","page_number":905},
  {"content":"\r\nدرس خوانده و خود در علم امام شده و مصنفاتى دارد كه هيچ كس مانند آنها را ندارد و او نخستين كسى است از فقيهان كه در بارهء « جدل حسن » تصنيف كرده و كتاب در اصول فقه دارد و شرح الرساله هم از اوست و فقه شافعى در ما وراء النهر به وسيلهء او نشر يافته است . قفال شاشى در سال سيصد و سى و شش ( 336 ) در گذشته است .\r\nو ابو اسحاق ابراهيم بن احمد مروزى كه صاحب ابو العباس بوده و رياست علمى در بغداد بوى منتهى گشته و در اصول تصنيف كرده و بر المختصر شرح نوشته و ائمه از او علم فرا گرفته‌اند و فقه از اصحاب او در بلاد نشر يافته و بمصر رفته و در آنجا به سال سيصد و چهل ( 340 ) در گذشته است .\r\nو قاضى ابو على بن ابو هريرهء بغدادى كه نزد ابو العباس بن سريج و بعد نزد ابو اسحاق درس خواندن و در بغداد تدريس و كتاب مزنى را شرح كرده و به سال سيصد و چهل و پنج ( 345 ) وفات يافته است .\r\nو ابو الحسين احمد بن محمّد معروف به ابن قطَّان بغدادى كه ، به گفته ابو اسحاق آخرين كس است از اصحاب ابو العباس بن سريج ابن قطان در بغداد تدريس داشته و علماء ، فقه را از او گرفته‌اند . وى به سال سيصد و پنجاه و نه ( 359 ) در گذشته است .\r\nو ابو بكر عبد الله بن محمّد بن زياد بن و اصل بن ميمون نيشابورى كه در بغداد ساكن و مردى زاهد بوده و ميان فقه و حديث جمع كرده و حافظه‌اى قوى داشته كه دار قطنى گفته است : « ما رأيت احفظ منه » و همو گفته است :\r\n","description":"","footnote":"","page_name":" 862 ","page_number":906},
  {"content":"\r\n« در مجلسى بوديم كه گروهى از حفّاظ به مذاكره مىبودند مردى از فقيهان آمد و از حاضران پرسيد كه حديث پيغمبر ( ص ) : « جعلت لي الارض مسجدا و جعلت تربتها لنا طهورا » راويش كيست ؟ حاضران گفتند : اين حديث را فلان و فلان روايت كرده‌اند . مرد فقيه گفت : مرادم اين لفظ است . هيچ يك از حاضران جوابى نداشت و نداد پس گفتند جز ابو بكر نيشابورى كسى را نداريم كه بداند پس برخاستند و به نزد او رفتند و از وى اين لفظ را پرسيدند گفت : « حدّثنا فلان عن فلان . . و حديث را از حفظ سوق داد و خواند چنان كه آن لفظ در آن بود » ابو بكر نيشابورى به سال دويست و هشتاد و هشت ( 288 ) ولادت يافته و به سال سيصد و بيست و چهار ( 324 ) در گذشته است .\r\nو قاضى ابو بكر بن حداد مصرى كه فقيهى مدقّق بوده و ، به گفتهء ابو اسحاق ، كتاب فروع او بر فضلش دلالت دارد به سال سيصد و چهل و پنج ( 345 ) وفات يافته است .\r\nو ابو بكر احمد بن عمر خفاف صاحب كتاب الخصال .\r\nابو اسحاق پس از آوردن اشخاص ياد شده گفته است :\r\n« ثمّ حصل الفقه فى طبقة اخرى منهم : » « آنگاه اين اشخاص را آورده است :\r\nقاضى ابو حامد ، احمد بن عامر بن بشر مروروذى « 1 » كه صاحب ابو اسحاق مروزى بوده و به بصره فرود آمده و منزل گزيده و به تدريس و تصنيف پرداخته و كتاب الجامع فى المذهب و غير آن ( در اصول فقه و شرح بر كتاب مزنى ) تأليف كرده .\r\nفقيهان بصره از او فقه آموخته و او را امام شناخته‌اند . مروروذى به سال سيصد و شصت - و دو ( 362 ) در گذشته است .\r\n\r\n","description":"","footnote":"\r\n« 1 » نسبت است به « مرو رود » كه به گفتهء ابن اثير در نسبت به آن گاهى هم « مروذى » ( با ذال ) گفته مىشود و آن شهرى است زيبا كنار نهر و از مشهورترين شهرهاى خراسان است ، فاصلهء ميان آن و ميان « مرو شاهجان » چهل فرسنگ است .\r\n","page_name":" 863 ","page_number":907},
  {"content":"\r\nو ابو على حسن بن قاسم طبرى كه از مصنفان اصحاب بوده است . كتاب المحرّر فى النظر كه نخستين كتابى است كه در « خلاف مجرّد » نوشته شده تصنيف او است و هم از اوست كتاب الافصاح فى المذهب و در اصول فقه و در جدل هم تصنيف داشته است . ابو على طبرى بعد از استادش ابو على بن ابو هريره در بغداد تدريس مىكرده و به سال سيصد و پنج ( 305 ) در گذشته است .\r\nو ابو زيد ، محمد بن احمد بن عبد الله بن محمد مروزى كه صاحب ابو اسحاق و حافظ مذهب و مشهور به زهد و در علم نيك نظر بوده و ابو بكر قفال مروزى و فقيهان مرو از او علم و فقه گرفته‌اند . ابو زيد در ماه رجب از سال سيصد و هفتاد و يك ( 371 ) در مرو وفات يافته است .\r\nو ابو سهل محمّد بن سليمان بن محمّد بن سليمان بن هارون صعلوكى حنفى « 1 » كه از طايفهء بنى حنيفه بوده و صحابت ابو اسحاق مروزى را داشته و فقيهى اديب و شاعر و متكلَّم و صوفى و مفسّر و كاتب بوده و پسرش ابو الطيب و فقيهان نيشابور از او فقه و علم را گرفته‌اند .\r\nوى در آخر سال سيصد و شصت و نه ( 369 ) در گذشته است .\r\nو ابو بكر احمد بن محمّد بن علىّ بن حسين بن يحيى سببى كه در سال سيصد و چهارده ببغداد در آمده و نزد اسحاق مروزى درس خوانده و با او بمصر رفته و به نشر مذهب شافعى پرداخته و به سال سيصد و نود و دو ( 392 ) در گذشته است .\r\n\r\n","description":"","footnote":"\r\n« 1 » « بضم الصاد و سكون العين المهملتين و ضم اللام و سكون الواو و فى آخره كاف . هذه النسبة إلى صعلوك » . ابن اثير پس از اين ضبط چنين گفته است « و به اين نسبت اشتهار يافته ابو سهل محمد بن سليمان بن عجلى صعلوكى حنفى كه امام عصر خود بوده و فقه را از ابو على ثقفى در نيشابور فرا گرفته و حديث را از ابو العباس سراج و غير او اخذ كرده و حاكم ، ابو عبد اللَّه ، و غير او از وى روايت مىكنند در نيمه ذى قعده از سال سيصد و شصت و نه ( 369 ) به سن 73 سال وفات يافته است .\r\n","page_name":" 864 ","page_number":908},
  {"content":"\r\nو ابو بكر احمد بن ابراهيم بن اسماعيل بن عباس اسماعيلى « 1 » كه جامع ميان فقه و حديث و دنيا و دين بوده و كتاب صحيح تصنيف كرده و ابو سعيد ، پسرش ، و فقيهان گرگان از او فقه گرفته‌اند و به سال سيصد و هفتاد و اندى ( ؟ 370 ) در گرگان در گذشته است .\r\nو ابو الحسن محمد بن على بن سهل ماسرجسى « 2 » كه نزد ابو اسحاق مروزى فقاهت آموخته و با او بمصر رفته و در نيشابور تدريس مىكرده و فقيهان نيشابور از او فقه گرفته‌اند و ابو الطيّب طبرى نيز از وى به فقاهت رسيده . ماسرجسى به سال سيصد و هشتاد و سه ( 383 ) وفات يافته است .\r\nو ابو على زجاجى طبرى كه از اصحاب ابو العباس بن القاص بوده و فقيهان آمل از او علم گرفته و شيخ و استاد ابو اسحاق شيرازى و قاضى ابو الطيب طبرى نزد وى درس خوانده . كتاب زيادة المفتاح از تأليفات زجاجى است .\r\n\r\n","description":"","footnote":"\r\n« 1 » ابن اثير در « اللباب » چنين افاده كرده است « اين نسبت ، به گروهى است كه نامشان اسماعيل بوده كه از ايشان است ابو بكر احمد بن ابراهيم بن اسماعيل بن امام مردم جرجان كه غره ماه رجب از سال سيصد و نود و يك ( 391 ) به سن نود و چهار سال در گذشته است و ائمهء اسماعيليه در بخارا مشهورند و اما فرقهء اسماعيليه گروهى از باطنيه هستند كه به محمد بن اسماعيل بن جعفر الصادق انتساب دارند »\r\n« 2 » « بفتح الميم و السين المهملة و سكون الراء و كسر الجيم و السين الثانية » به گفتهء ابن اثير نسبت به « ماسرجس » جد ابو على حسن بن عيسى بن ماسرجس نيشابورى ماسرجسى كه بدست عبد اللَّه مبارك آيين نصرانى را رها كرده و بدين اسلام در آمده و در راه علم رحلت كرده و به ملاقات شيوخ رسيده از ابن مبارك و وكيع و ابن عيينه و غير ايشان حديث شنيده و بخارى و مسلم و احمد حنبل و غير اينان از وى روايت كرده‌اند . گروهى بسيار از اولاد و اعقابش به اين نسبت انتساب يافته‌اند كه از آن جمله است ابو الحسن محمد بن على بن سهل بن مصلح ماسرجسى كه از فقهاء شافعى و امام و اعلم در مذهب و فروع مسائل است در خراسان و عراق و حجاز فقه آموخته و با ابو اسحاق مروزى مصاحبت داشته و به سال سيصد و هشتاد و چهار ( 384 ) به سن هفتاد و شش سال در گذشته است .\r\n","page_name":" 865 ","page_number":909},
  {"content":"\r\nو ابو الحسن بن مرزبان بغدادى كه ابن قطَّان را صحابت داشته و فقيهى پارسا بوده چنان كه با اين كه غيبت را از نظر فقهى از مظالم مىدانسته مىگفته است : هيچ كس را بر من مظلمه‌اى نيست .\r\nابن مرزبان در بغداد تدريس مىكرده و ابو حامد اسفراينى از شاگردان او بوده و به سال سيصد و شصت و شش ( 366 ) در گذشته است .\r\nو ابو الحسين بن خيران بغدادى كه ابو احمد بن رامين ، استاد و شيخ ابو اسحاق شيرازى نزد وى درس خوانده : كتاب اللطيف از تأليفات ابن خيران است .\r\nو ابو عبد الله حنّاط شيرازى « 1 » كه فقيه فارس بوده است .\r\nو ابو القاسم عبد العزيز بن عبد الله داركى « 2 » كه فقيهى استدلالى بوده و فقاهت را از ابو اسحاق مروزى آموخته و تدريس بغداد بوى منتهى شده و شيخ ابو حامد اسفراينى بعد از مرگ ابن مرزبان نزد وى فقه خوانده است و عموم شيوخ و جز ايشان از اهل آفاق فقه و علم از او گرفته‌اند . داركى به سال سيصد و هفتاد و پنج ( 375 ) در گذشته است .\r\nو قاضى ابو بكر محمد بن محمد بغدادى معروف به ابن دقاق كه فقيهى اصولى بوده و قضاء كرخ بغداد را داشته و كتاب المختصر را شرح كرده است . ابن دقاق به سال سيصد و شش ( 306 ) تولد يافته و به سال سيصد و نود و دو ( 392 ) در گذشته است .\r\nو ابو بكر احمد بن على بن احمد بن لال همدانى كه به گفتهء سبطش ، ابو سعيد :\r\nفقه را از ابو اسحاق مروزى و ابو على بن ابو هريره گرفته و فقيهى متعبّد و در همدان بوده است . ابن لال به سال سيصد و هفت ( 307 ) متولد شده و به سال سيصد و نود و هشت ( 398 ) وفات يافته است .\r\n\r\n","description":"","footnote":"\r\n« 1 » « الحناط ، بفتح الحاء المهملة و تشديد النون و فى آخرها طاء مهملة . هذه النسبة إلى بيع الحنطة . و اشتهر بها جماعة ( اللباب )\r\n« 2 » « الداركى ، بفتح الدال و سكون الالف و فتح الراء و بعدها كاف . هذه النسبة إلى دارك . قال : و ظنى انها من قرى اصبهان ينسب إليها جماعة من العلماء منهم الامام ابو القاسم عبد العزيز بن الحسن بن احمد الداركى الفقيه الشافعي » ( اللباب )\r\n","page_name":" 866 ","page_number":910},
  {"content":"\r\nو ابو عبد الله حنّاطى طبرى « 1 » كه از ائمهء طبرستان بوده و در ايام ابو حامد اسفراينى ببغداد رفته است .\r\nو قاضى شهيد ابو القاسم يوسف بن احمد بن بنكج كه صحابت ابن قطَّان را داشته و به محضر داركى نيز حضور مىيافته و از ائمه اصحاب شافعى بشمار است و ميان رياست فقه و دنيا جمع كرده و تأليفاتى بسيار داشته است و مردم فرا گرفتن علم و مال را از وى از همهء آفاق به سويش روى مىآورده‌اند . ابن بنكج را در شب بيست و هفتم رمضان از سال چهار صد و پنج ( 405 ) در دينور عيّاران كشته‌اند .\r\nو ابو الفضل محمد بن ابراهيم نسوى « 2 » كه از اصحاب ابو الحسين بن قطَّان و مردى فصيح و مناظر بوده و در بغداد سكنى داشته و در ارّجان در گذشته است .\r\nبعد از اين گروه بتعبير ابو اسحاق :\r\n« ثمّ انتقل الفقه إلى طبقة اخرى . منهم : » فقه به اشخاص زير انتقال يافته است :\r\nابو الفيّاض محمد بن حسن بن منتصر كه از اصحاب ابو حامد مروروذى بوده و در بصره درس مىگفته و فقيهان بصره فقه را از او گرفته‌اند .\r\nو ابو على حسن بن حسين بن حمكان همدانى كه نيز از اصحاب مروروذى و ساكن بغداد و مدرس در آنجا بوده است .\r\nو قاضى ابو محمد اصطخرى كه نزد ابو حامد مروروذى فقه آموخته و قاضى فسا و فقيه فارس بوده و كتاب المستعمل منصورى را شرح نوشته است .\r\nو قاضى ابو محمد حسن بن احمد معروف به حداد بصرى كه ابو اسحاق در باره اش چنين گفته است « يكى از فقيهان اصحاب ما ( شافعيه ) كه نمىدانم نزد كى درس خوانده و در چه زمانى وفات يافته است كتابى در ادب قضاء از وى ديدم كه بر بسيارى فضل او دلالت مىكند »\r\n\r\n","description":"","footnote":"\r\n« 1 » « هذه النسبة لجماعة من اهل طبرستان لعل بعض اجداده كان يبيع الحنطة .\r\nمنهم ابو عبد اللَّه الحسين بن محمد بن الحسن الطبري يعرف بالحناطى حدث ببغداد » ( اللباب )\r\n« 2 » « بفتح النون و السين و فى آخرها واو . هذه النسبة إلى نسا » ( اللباب )\r\n","page_name":" 867 ","page_number":911},
  {"content":"\r\nو ابو الحسين ليان فرضى بصرى كه در فقه و فرائض ، امام بوده و كتابهايى بسيار در اين موضوع نوشته كه ديگرى را مانند آنها نيست و مردم فرائض را از وى گرفته‌اند از جمله كسانى كه فرائض را از او گرفته‌اند ابو احمد بن ابو مسلم فرضى استاد شيخ ابو حامد اسفراينى است در فرائض . و از جمله ايشان است ابو الحسن محمد بن يحيى بن سراقة فقيه فرضى و ابو الحسين احمد بن يوسف كازرونى كه كسى در زمان او فريضه دانتر و محاسبتر از وى نبوده . و از آن جمله است شيخ و استاد ابو اسحاق شيرازى ابو الحسن شيرجى فرضى حاسب .\r\nابو الحسين ليان خود مىگفته است : در روى زمين كسى كه فرضى باشد نيست مگر اين كه از اصحاب يا اصحاب اصحاب من است يا اين كه چيزى خوب نمىداند .\r\nو ابو الطيب سهل بن محمد بن سليمان بن محمد صعلوكى حنفى ( از طايفه بنى حنيفه بوده ) كه نزد پدرش ، ابو سهل ، درس خوانده و فقيهى اديب و جامع رياست دنيا و دين بوده و فقيهان نيشابور از او اخذ فقه كرده‌اند .\r\nو ابو سعد اسماعيل بن احمد بن ابراهيم بن اسماعيل بن عباس اسماعيلى كه در گرگان رئيس دين و دنيا و فقيهى اديب و با سخا بوده و فقه را از پدر خود ، ابو بكر اسماعيلى گرفته و او همان است كه صاحب بن عباد در بارهء او و برادرش ابو نصر و پدر آن دو ، ابو بكر در رساله اش مىگويد :\r\n« و امّا الفقيه ابو نصر ، فاذا جاء حدّثنا و اخبرنا فصادع و صادق و ناقد و ناطق . و امّا أنت أيّها الفقيه ابا سعد فمن يراك كيف تدرس و تفتى و تحاضر و تروى و تكتب و تملى علم انّك الجير بن الحبر و الحبر بن البحر و الضّياء بن الفجر و ابو سعد بن ابى بكر ، فرحم الله شيخكم الأكبر فانّ الثناء عليه غنم و النّساء بمثله عقم فليفخر به اهل جرجان ما سال واديها و اذّن مناديها » ابو سعد به سال سيصد و نود و شش ( 396 ) در گذشته است .\r\nو قاضى ابو اسحاق على بن عبد العزيز گرگانى كه فقيه ، اديب و شاعر بوده و او را\r\n","description":"","footnote":"","page_name":" 868 ","page_number":912},
  {"content":"\r\nديوانى است و در قصيده‌اى چنين گفته است :\r\n\r\nيقولون فيك انقباض و انما\r\nرأوا رجلا عن موقف الذّلّ احجما\r\nارى النّاس من داناهم هان عندهم\r\nو من اكرمته عزّة النفس اكرما\r\n\r\nو ابو نصر حنّاط شيرازى كه نزد پدرش ابو عبد الله حنّاط فقه خوانده و فقيهى اصولى و شاعر بوده او را تأليفاتى بسيار است در فقه و اصول فقه و فقيهان شيراز فقه را از او گرفته‌اند و همو است كه در بارهء كتاب مزنى گفته است :\r\n\r\nهذا الَّذى لم ازل اطوى و انشره\r\nحتّى بلغت به ما كنت آمله\r\nاقدم عليه و جانب من يجانبه\r\nفالعلم انفس شىء أنت حامله\r\n\r\nابو نصر در راه مكه وفات يافته است .\r\nو ابو الحسن اردبيلى كه در بغداد تدريس مىكرده و به سال سيصد و هشتاد و يك ( 381 ) در گذشته است .\r\nو ابو الحسن جلالى طبرى كه فقيهى فاضل و عارف بحديث بوده و در بلد خود فقه آموخته و به محضر درس داركى حاضر مىشده و در حيات او تدريس مىكرده و هفده روز پيش از مرگ داركى مرده است ( سيصد و هفتاد و پنج - 375 - ) و ابو بشر احمد بن محمد بن محمد بن جعفر هروى معروف به « عالم » كه ساكن بغداد بوده و قادر با لله خليفه عباسى نزد وى درس خوانده است .\r\nو ابو محمد عبد الله بن محمد خوارزمى بافى « 1 » كه از اصحاب داركى و فقيهى\r\n\r\n","description":"","footnote":"\r\n« 1 » « بفتح الباء الموحدة و فى آخرها الفاء . هذه النسبة إلى « باف » و هى احدى قرى خوارزم . منها ابو محمد عبد اللَّه بن محمد البخارى المعروف بالبافى سكن ببغداد و كان من افقه اهل زمانه على مذهب الشافعي له معرفة تامة بالأدب و له شعر جيّد توفى فى المحرم سنة ثمان و تسعين و ثلاثمائة » ( اللباب )\r\n","page_name":" 869 ","page_number":913},
  {"content":"\r\nاديب ، شاعر ، مترسّل و كريم بوده و بعد از داركى در بغداد تدريس كرده و به سال سيصد و نود و هشت ( 398 ) وفات يافته است .\r\nو ابو حامد احمد بن طاهر اسفرايينى كه به سال سيصد و چهل و چهار ( 344 ) متولد شده و در سال چهار صد و شش ( 406 ) وفات يافته است . رياست دين و دنيا در بغداد بوى منتهى شده . او بر كتاب مزنى ، تعليقاتى زده و او را بر كتب اصول فقه تعليقاتى است . و اصحاب او همهء روى زمين را گرفته‌اند . در مجلس درس وى سيصد تن از موافقان مذهب جمع مىشده‌اند و موافق و مخالف بر فضل وجود فقاهت و حسن منظر ، و نطاقت علم او اتفاق داشته‌اند .\r\nابو اسحاق شيرازى گفته است : قاضى ابو عبد الله صيمرى را كه در زمان خود امام اصحاب ابو حنيفه بود گفتم : آيا از شيخ ابو حامد كسى را در مناظره قويتر ديده‌اى ؟\r\nگفت : از وى و از ابو الحسن خرزى داودى تواناتر در مناظره نديده‌ام .\r\nباز همو از « رئيس الرؤساء و شرف الوزراء و جمال الورى ابو القاسم على بن حسن » آورده كه او از ابو الحسين بغدادى معروف به قدورى كه در عصر خود امام اصحاب ابو حنيفه بوده و او ابو حامد را عظيم مىشمرده و بر همه كس برترى مىداده حكايت كرده كه گفته است :\r\n« الشيخ ابو حامد عندى افقه و انظر من الشّافعي رضى الله تعالى عنها » رئيس الرؤساء گفته است : من چون اين سخن از قدورى شنيدم از اين گفته بر وى خشمناك شدم .\r\nو ابو طالب زهرى معروف به ابن حمامه بغدادى كه نزد داركى فقه آموخته و كتبى نيكو در « مناسك » پرداخته است .\r\nو ابو عبد الله رملى « 1 » كه از اصحاب داركى و فقيهى دين دار و صالح بوده و جز\r\n\r\n","description":"","footnote":"\r\n« 1 » بفتح راء ، و سكون ميم و در آخر آن لام . ابن اثير پس از اين ضبط آن را به چند چيز نسبت دانسته نخست رمله كه شهرى از شهرستانهاى فلسطين شام است . دوم نسبت به محله‌اى در سرخس كه رمله خوانده مىشود . سيم نسبت به زنى به نام رمله دختر شيبه كه بوى نسبت يافته است محمد بن عبد الرحمن بن ابو زناد عبد اللَّه بن ذكوان رملى كه از بيشتر از مشايخ پدر خود از قبيل شريك بن عبد اللَّه بن ابى نمر ، روايت دارد . چهارم نسبت به رمله دختر عثمان بن عفان »\r\n","page_name":" 870 ","page_number":914},
  {"content":"\r\nاز كتب خود ارتزاق نمىكرده است .\r\nو ابو القاسم عبد الواحد بن حسين صيمرى كه ساكن بصره بوده و مجلس درس قاضى ابو حامد مروروذى را حاضر مىشده و فقه را از ابو الفياض آموخته و حافظ مذهب و صاحب تصنيفات بوده است .\r\nو ابو احمد عبد الوهاب بن محمد بن عمر بن محمد بن رامين بغدادى كه از شيوخ ابو اسحاق شيرازى بوده و نزد داركى و ابن خيران درس خوانده و در بصره تدريس مىكرده و فقيهى اصولى و به گفته ابو اسحاق داراى تصنيفات نيكو در اصول بوده است .\r\nو ابو القاسم عبد الواحد بن محمد عثمان بجلى « 1 » معروف به ابن ابى عمرو كه فقيهى اصولى و متكلَّم و داراى تصنيفاتى در اصول بوده و به سال چهار صد و ده ( 410 ) وفات يافته است .\r\nو ابو عبد الله حسين بن محمد طبرى معروف به السفلى ( ؟ ) كه در طبرستان نزد ابو عبد الله حناطى و بعد در بغداد نزد داركى درس خوانده و فقيهى موصوف به جودت نظر بوده و بعد از چهار صد در بغداد وفات يافته است .\r\nو ابو عبد الله حسين بن عبد الله طبرى كه ابو اسحاق شيرازى در باره اش همين اندازه نوشته است « له مختصر فى الفقه مليح » و ابو محمد بن ابو حامد مروروذى كه جامع ميان فقه و ادب و مصنف كتابهايى بسيار از جمله كتاب الحضانة بوده است .\r\nو ابو عبد الله محمد بن عبد الله بن احمد بن محمد بيضاوى كه از شيوخ ابو اسحاق شيرازى و ساكن بغداد بوده و فقه را از داركى گرفته و مردى پارسا و حافظ مذهب\r\n\r\n","description":"","footnote":"\r\n« 1 » بجلى بفتح باء و جيم منسوب است به قبيلهء بجيلة كه بجيله نام أنمار بن اراش بن\r\nاست يا نام مادر اين بوده و جرير بن عبد اللَّه صحابى معروف به اين قبيله منسوب است و بجلى بفتح باء و سكون جيم منسوب به قبيلهء بنى بجله كه بجله نام مادر ايشان بوده و صاحب عنوان فوق شايد از قبيل اول باشد .\r\n","page_name":" 871 ","page_number":915},
  {"content":"\r\nو عالم خلاف و موفق براى افتاء بوده و به سال چهار صد و بيست و چهار ( 424 ) وفات يافته است .\r\nو ابو اسحاق ابراهيم بن محمد اسفرايينى كه فقيهى متكلم و اصولى بوده و قاضى ابو الطيب ، كه از شيوخ و استادان ابو اسحاق شيرازى بوده ، اصول فقه را نزد وى خوانده و عامهء شيوخ نيشابور كلام و اصول را از او آموخته‌اند .\r\nو ابو بكر احمد بن محمد بن غالب خوارزمى معروف به برقانى « 1 » كه به سال سيصد و سى و شش ولادت يافته و در بغداد مىزيسته و در همان جا به سال چهار صد و بيست و پنج ( 425 ) در گذشته است . برقانى در جوانى فقه آموخته و در آن تصنيف كرده ليكن بعد بعلم حديث پرداخته و در اين علم ، امام شده است .\r\nو قاضى امام ابو الطيّب طاهر بن عبد الله بن طاهر طبرى كه شيخ و استاد ابو اسحاق شيرازى بوده و به سال سيصد و چهل و هشت ( 348 ) متولد شده و در سال چهار و صد و پنجاه ( 450 ) به سن يك صد و دو ( 102 ) سال بىاين كه عقل او را اختلالى و فهمش را تغير و نقصانى به همرسد وفات يافته است . تا آخر با فقيهان فتوى مىداده و بر ايشان خطاء مىگرفته و بقضاء و شهادت مىپرداخته و به مواكب در دار الخلافه حضور مىيافته است در آمل نزد ابو على زجاجى فقه آموخته و بر ابو سعيد اسماعيلى و قاضى ابو القاسم بنكج قرائت داشته آنگاه به نيشابور رفته و ابو الحسن ماسرجسى را ادراك كرده و چهار سال مصاحب او بوده و فقه از او آموخته پس از آن ببغداد رفته و به مجلس درس شيخ ابو حامد اسفرايينى حاضر شده است .\r\n\r\n","description":"","footnote":"\r\n« 1 » البرقانى : بفتح الباء الموحدة و سكون الراء المهملة و فتح القاف . ابن اثير پس از اين ضبط اين مضمون را آورده است « نسبت است بديهى از ديه هاى كات از نواحى خوارزم كه ويران و كشتزار گشته و از مشهوران آنجا است امام ابو بكر احمد بن محمد بن غالب » فقيه ، محدث ، اديب و صالح كه او را تصانيفى مشهور است . از دار قطنى و گروهى بسيار روايت دارد و ابو بكر خطيب كه از وى روايت مىكند در باره اش گفته است « لم نر فى شيوخنا اثبت منه » » ولادت و وفات او را مانند ابو اسحاق نوشته است .\r\n","page_name":" 872 ","page_number":916},
  {"content":"\r\nابو اسحاق شيرازى گفته است : « من از وى كسى را كه اجتهادش كاملتر و تحقيقش عميقتر و نظر و رايش صائبتر و محكمتر باشد نديدم » .\r\nابو الطيب كتاب مزنى را شرح كرده و در خلاف و مذهب و اصول و جدل كتابهايى بسيار كه بىمانند است تصنيف كرده است .\r\nابو اسحاق شيرازى متجاوز از ده سال مجلس درس او را ملازمت داشته و از محضر او استفاده كرده و دو سال هم به اذن خود او در مسجدش براى اصحابش درس گفته است و او را در حلقهء خود مرتب ساخته و در سال چهار صد و سى ( 430 ) وى خواست كه در مسجد تدريس او بنشيند و او پذيرفت و چنان كرده است » و ابو الحسين احمد بن حسين فناكى كه در رى به دنيا آمده و نزد شيخ ابو حامد اسفرايينى و ابو عبد الله حليمى و ابو طاهر زيادى و سهل صعلوكى فقه آموخته و در بروجرد به تدريس پرداخته و به سال چهار صد و چهل و هشت ( 448 ) به سن نود و اندى در همان جا در گذشته است .\r\nو ابو الفرج محمد بن عبد الواحد بن محمد بن عمر معروف به دارمى « 1 » بغدادى كه به سال سيصد و پنجاه و هشت ( 358 ) به دنيا آمده و در سال چهار صد و چهل و نه ( 449 ) در دمشق در گذشته است . دارمى فقيهى متادب و شاعر و حاسب و متصرف و فصيح بوده . ابو اسحاق شيرازى از دارمى آورده كه بوى گفته است :\r\nبارى چنان رخ داد كه من بيمار شدم پس شيخ ابو حامد اسفرايينى به عيادتم آمد من چنين گفتم :\r\n\r\nمرضت فارتحت إلى عائد\r\nفعادنى العالم فى واحد\r\n\r\n\r\n","description":"","footnote":"\r\n« 1 » بفتح دال و سكون الف و كسر راء بعد از آن ميم . ابن اثير اين نسبت را به دارم بن مالك بن كه بطنى بزرگ از تميم است گفته و از دانشمندان بزرگ اين قبيله ، ابو عبد الرحمن محمد بن على بن دارمى نيشابورى را كه از ابو عباس سراج و غير او روايت دارد و حاكم ابو عبد اللَّه و غير وى از او روايت مىكند و به سال سيصد و پنجاه و چهار ( 354 ) در گذشته ، ياد كرده است .\r\n","page_name":" 873 ","page_number":917},
  {"content":"\r\n\r\nاحمد ذو الفضل ابو حامد\r\nذاك الإمام ابن ابى طاهر « 1 »\r\n\r\nو ابو الحسن احمد بن قاسم محاملى « 2 » ضبّى كه نزد شيخ ابو طاهر اسفرايينى آموخته و در خلاف و مذهب مصنفاتى بسيار پرداخته و در بغداد تدريس داشته . و به سال چهار صد و چهارده - يا پانزده - ( 414 - يا - 15 ) در همان جا در گذشته است .\r\nو قاضى ابو الحسن على بن عبد الله بندنيجى « 3 » كه از اصحاب شيخ ابو حامد اسفرايينى بوده و در مذهب و خلاف تصنيفاتى بسيار داشته و سالها در بغداد تدريس مىكرده و در آخر به بندنيجين برگشته و به سال چهار صد و بيست و پنج ( 425 ) وفات يافته و در همان جا دفن شده است .\r\n\r\n","description":"","footnote":"\r\n« 1 » در نسخه چاپى طبقات الفقهاء به اين گونه ضبط شده ليكن قاعدة در اصل مصراع چهارم به جاى مصراع سيم بوده و به عكس .\r\n« 2 » « بفتح ميم و حاء و كسر ميم و لام به گفتهء ابن اثير نسبت است به محمل كه در سفر مردم را حمل مىكند و خاندانى بزرگ و مشهور بعلم و قديمى بدين نسبت شناخته شده‌اند كه از ايشانست قاضى ابو عبد اللَّه حسين بن اسماعيل بن و او از محمد بن اسماعيل بخارى و خلقى كثير ، حديث شنيده و گروهى بسيار چون دار قطنى و طبرانى از وى روايت .\r\n« 3 » بفتح باء موحّده و سكون نون و فتح دال مهمله و كسر نون و سكون ياء و در آخر آن جيم . ابن اثير اين نسبت را به « بنديجين » كه ديهى است قريب بيست فرسنگ ببغداد ، دانسته و گفته است : گروهى از مردم فاضل و از فقيهان به آن جا نسبت دارند كه از ايشانست ابو نصر محمد بن هيبة اللَّه بندنيجى نزيل مكه و او امامى فاضل ، پارسا بوده و از ابو اسحاق شيرازى فقه آموخته و ابو اسحاق با جلالت قدرى كه دارد به او تبرك مىجسته و از ايشانست ابو على حسن بن عبد اللَّه بندنيجى فقيه و قاضى كه در بغداد ساكن بوده و فقه شافعى را از ابو حامد اسفرايينى گرفته و در جامع منصور براى افاده جلسه و حلقه داشته و در بندنيجين كه آخر عمر بدانجا برگشته بود در جمادى الاولى از سال چهار صد و بيست و پنج ( 425 ) درگذشته است . اختلاف كنيه و نام ميان گفتهء ابو اسحاق و ميان آن چه ابن اثير آورده قابل توجه است .\r\n","page_name":" 874 ","page_number":918},
  {"content":"\r\nو قاضى ابو العباس ابيوردى كه از ابو حامد اسفرايينى فقه گرفته و در بغداد تصدّى قضاء داشته و به تدريس پرداخته و فقيهى متأدّب بوده و به سال چهار صد و بيست و پنج ( 425 ) وفات يافته است .\r\nو ابو القاسم منصور بن عمر كرخى كه از شيوخ ابو اسحاق شيرازى بوده و نزد ابو حامد اسفرايينى فقه آموخته و كتاب « الغيبه » را در مذهب تصنيف كرده و در بغداد به تدريس پرداخته و به سال چهار صد و چهل و هفت ( 447 ) در گذشته است .\r\nو ابو نصر احمد بن عبد الله ناينى بخارى كه اصلش از فسا بوده و نزد شيخ ابو حامد اسفرايينى فقه خوانده و در بغداد تدريس و تصنيف داشته و در همان جا به سال چهار صد و چهل و هفت ( 447 ) چند روز پس از مرگ كرخى وفات يافته است .\r\nو ابو حاتم محمود بن حسن طبرى معروف به قزوينى كه از شيوخ ابو اسحاق شيرازى بوده و در آمل نزد شيوخ آنجا فقه آموخته آنگاه ببغداد رفته و به مجلس درس ابو حامد اسفرايينى حضور يافته و فرائض را نزد ابو الحسن لبان و فقه را نزد قاضى ابو بكر اشعرى خوانده و حافظ مذهب و خلاف بوده و كتابهايى بسيار در مذهب و خلاف و اصول و جدل تصنيف كرده و در بغداد و آمل تدريس داشته و ابو اسحاق گفته است :\r\n« . . و لم انتفع بأحد فى الرحلة كما انتفعت به و بالقاضى ابو الطيّب » ابو حاتم طبرى به سال چهار صد و چهارده يا پانزده ( 414 - يا 15 - ) در آمل وفات يافته است .\r\nو قاضى ابو على حسن بن محمد بن ابراهيم كورانى « 1 » كه از اصحاب شيخ ابو حامد اسفرايينى بوده و قضاء اهواز را داشته و سالها در همان جا تدريس كرده و فقيهى صالح و حافظ بوده است .\r\nو ابو الحسن على بن احمد نعيمى كه در اهواز تدريس داشته و فقيهى متكلم\r\n\r\n","description":"","footnote":"\r\n« 1 » بضم كاف و سكون واو و فتح راء و بعد از الف نونى . نسبت است به كوران كه از ديههاى اسفرايين است .\r\n","page_name":" 875 ","page_number":919},
  {"content":"\r\nو عالم بحديث و متأدّب بوده و او گفته است :\r\n\r\nاذا اظمأتك اكفّ اللَّيالي\r\nكفتك القناعة شبعا و ريّا\r\nفكن رجلا رجله فى الثّرى\r\nو هامة همّته فى الثّريّا\r\nابيّا لنائل ذى ثروة\r\nتراه بما فى يديه ابيّا\r\nفانّ اراقة ماء الحياة\r\nدون اراقة ماء المحيّا\r\n\r\nو افضى القضاة ابو الحسن على بن محمد بن حبيب بصرى ماوردى « 1 » كه نزد ابو القاسم صيمرى در بصره فقه آموخته و براى استفاده از ابو حامد اسفرايينى مسافرت كرده و در بصره و بغداد سالهايى بسيار تدريس داشته و او را در فقه و تفسير و اصول فقه و آداب تصنيفاتى زياد و حافظ مذهب بوده و به سال چهار صد و پنجاه ( 450 ) در بغداد وفات يافته است .\r\nو ابو سعيد خوارزمى ضرير كه فقه را از ابو حامد اسفرايينى گرفته و در بغداد تدريس كرده و پيش از سال چهار صد و پنجاه ( 450 ) در گذشته است .\r\nو قاضى ابهى ذو المحاسن ابو محمد جعفر بن قاضى ابو عمر ، قاسم بن قاضى ابو القاسم ، جعفر بن قاضى ابو محمد عبد الواحد بن عباس بن عبد الواحد . . عبد الله بن العباس ، رضى الله عنهم ، كه به سال سيصد و شصت و يك ( 361 ) ولادت يافته و به سال چهار صد و پانزده ( 415 ) يك سال پس از مرگ پدرش در گذشته و نزد ابو القاسم\r\n\r\n","description":"","footnote":"\r\n« 1 » بفتح ميم و سكون الف و فتح واو و سكون راء و در آخر آن دال مهمله . نسبت است به « ماورد » « گلاب » به اعتبار ساختن و فروختن آن از جمله مشهوران به اين نسبت است اقضى القضاة ابو الحسن على بن محمد فقيه شافعى بصرى كه داراى تصانيفى مشهور در اصول فقه و در فروع آن و در تفسير و غير آن است ( از اللباب )\r\n","page_name":" 876 ","page_number":920},
  {"content":"\r\n\r\nصيمرى فقه آموخته و مردى فقيه و اديب و ظريف و عفيف و جامع محاسن بوده و ديوانى شعر داشته كه گفته‌اند پيش از مرگش آن را شسته است .\r\nو ابو الفتح سليم بن ايوب رازى كه از ابو حامد اسفراينى فقه آموخته و در شام سكنى گزيده و مردم شام از او فقه فرا گرفته‌اند . ابو الفتح ، فقيهى اصولى و داراى مصنّفاتى بسيار بوده و به سال چهار صد و چهل و نه ( 449 ) غرق شده و در حار در گذشته است .\r\nابو اسحاق پس از ذكر سليم بن ايوب گفته است :\r\n« در خراسان و ما وراء النّهر از اصحاب ما ( يعنى شافعيان ) خلقى بسيار است » آنگاه به ياد كردن نام اشخاصى ( در حدود بيست كس ) كه تاريخ فوت ايشان را به ياد نداشته اكتفا كرده پس گفته است :\r\n« و در فارس هم از اصحاب ما خلقى بسيارند » از آن پس چند تن ديگر را بىاين كه تاريخ وفات ايشان را ضبط كند نام برده و از ذكر اصحاب شافعى بذكر اصحاب ابو حنيفه پرداخته است .\r\nاز جمله آن چند تن قاضى ابو عبد الله جلاب است كه خطيب و فقيه شيراز و از اصحاب ابو نصر خيّاط ، و فقيهى نظَّار ، فصيح و اديب بوده و ابو اسحاق در شيراز نزد او درس خوانده و از جمله ابو عبد الله محمد بن عمر شيرازى كه از اصحاب ابو حامد اسفرايينى و از شيوخ ابو اسحاق بوده و ابو اسحاق در باره اش گفته است : « و هو اوّل من علَّقت عنه بفيروزآباد » و از جمله ايشان غندجانى است كه ابو اسحاق او را چنين ياد كرده است :\r\n« شيخى ابو عبد الرحمن بن الحسن الغندجاني « 1 » ، علقت عنه بشيراز و الغندجان و كان من اصحاب ابى حامد الأسفراييني »\r\n\r\n","description":"","footnote":"\r\n« 1 » بفتح غين و سكون نون و فتح دال مهمله و فتح جيم و پس از الف ، نونى .\r\nغندجان شهرى است در اهواز كه گروهى از فقهاء و محدثين به آن منسوب شده‌اند .\r\n","page_name":" 877 ","page_number":921},
  {"content":"\r\nابو اسحاق شيرازى شافعى\r\nاكنون مناسب است مختصرى در بارهء خود ابو اسحاق شيرازى كه از اكابر شافعيان و اعاظم فقيهان است در اينجا آورده شود و بحث از اصحاب و شاگردان شافعى و مروّجان و نگهبانان مذهب او خاتمه يابد و بنقل اصحاب مذاهب ديگر كه بنا بوده در اين اوراق يادى از ايشان به ميان آيد و بحث در پيرامن صاحبان مذاهب اهل سنت و اصحاب ايشان پايان داده شود .\r\nعمر بن على بن سمرهء جعدى كه خود مذهب شافعى مىداشته كتابى به نام « طبقات فقهاء اليمن » ( تاريخ اتمام كتاب سال 586 بوده ) براى بيان سير و تحول فقه از زمان پيغمبر ( ص ) در يمن ، نوشته است از اين كتاب چنان بر مىآيد كه تا قبل از سال دويست و هشتاد ( 280 ) كه بواسطه دخول امام هادى بحقّ ، يحيى بن حسين بن قاسم و انتشار مذهب فقهى او و قبل از ظهور دعوت على بن فضل قرمطى « 1 » ، مذهب مالكى و بيشتر مذهب حنفى در آنجا رواج مىداشته و مردم يمن فقاهت را از مردم مكه\r\n\r\n","description":"","footnote":"\r\n« 1 » مصنف گفته است : « در آخر سدهء سيم و بيشتر از مائة چهارم دو فتنهء بزرگ در يمن پديد آمد : يكى فتنهء قرامطه كه على بن فضل در اين فتنه بر قسمتى از ديهها و شهرهاى يمن استيلاء يافت و بر منبر مسجد جامع جند برآمد و اشعار صريح در كفر خود را ( به مطلع خذى الدف يا هذه و العبى - و غنيّ هزاريك و اطربى ) برخواند و ديگر فتنهء « شريف هادى إلى الحق يحيى بن حسين بن قاسم بن ابراهيم بن اسماعيل بن ابراهيم بن حسن مثنى بن حسن سبط بن على بن ابى طالب رضى اللَّه عنه كه در صعده و ديههايى از صنعاء قيام كرد و مردم را به تشيع خواند چون در صنعاء استقرار يافت و اهل يمن يا مفتون و مجذوب ايشان شدند و يا خائف و مرعوب » محقق كتاب و چاپ كنندهء آن ، فؤاد سيد ، در پاورقى كتاب پس از اين كه گفته است « امام هادى به حق به سال دويست و چهل و پنج ( 245 ) در مدينه متولد شده و در حجاز و عراق درس خوانده و به سال دويست و هشتاد ( 280 ) بر يمن غلبه يافته و با قرامطه و باطنيه بجهاد پرداخته و كتب زياد ( چهل و اندى ) تصنيف كرده » چنين نوشته است : « و او مؤسس دولت شرفاء علويين است در يمن و اين دولت تا عصر حاضر پابرجاست - و همچنين همو واضع اساس فقه هدوى است كه دولت يمنى زيدى تا امروز بموجب آن عمل مىكند و رسما آن را به كار مىبرد . امام هادى به حق به سال دويست و نود و هشت ( 298 ) وفات يافته است »\r\n","page_name":" 878 ","page_number":922},
  {"content":"\r\nو مدينه مىگرفته‌اند و مدار فقه و تشريع بر كتابهاى قديم مانند كتاب « جامع السنن » تأليف معمر بن راشد بصرى ، كه پيش از كتاب « الموطأ » تأليف مالك بن انس نوشته شده بوده ، و كتاب « الموطَّأ » تأليف مالك و « جامع » تأليف عبد الرازق صنعانى و « جامع السنن » تأليف ابو قره ، موسى بن طارق ، لحجى رعرعى ، كه تأليفاتى ديگر هم منتزع از فقه مالك و ابو حنيفه و معمر و ابن جريج و ثورى و ابن عيينه داشته ، چه ابو قره با همه ايشان ملاقات كرده بوده است ، و مذهب شافعى از زمان قاسم بن محمد قرشى فقيه شافعى در قرن چهارم در يمن انتشار يافته و به وسيله شاگردان او رواج و نشرش فزونى يافته است و پس از آن مصنفات شافعيه به يمن وارد شده و دانشمندان يمن به تفقّه از آنها پرداخته و در پيرامن آنها دست به كار تهذيب و تلخيص و نوشتن شروح و تعليقات شده‌اند به طورى كه قبل از سدهء پنجم و در اين سده بكتاب مزنى و به رسالهء امام شافعى و به مصنفات قاضى طبرى و بكتاب ابن قطان و به مجموع محاملى و به شروح مشهور بر مزنى و به فروع سليم بن ايوب رازى مراجعه مىداشته و از آنها فقاهت مىآموخته و مىاندوخته‌اند تا اين كه كتاب المهذّب تأليف ابو اسحاق شيرازى در آخر سدهء پنجم به يمن رسيده و مورد توجّه كامل و اعتماد مردم يمن در فقه و فتوى گرديده است .\r\nعمر بن على جعدى در كتاب فوق به مناسبت رفتن يكى از « اعيان علماء يمن و اشياخ فقهاء زمن استاذ الاستاذين و شيخ المصنفين الامام زيد بن عبد الله بن . . يفاعى »\r\n","description":"","footnote":"","page_name":" 879 ","page_number":923},
  {"content":"\r\nبه مكه و ادراكش دو تن از شاگردان ابو اسحاق شيرازى « مصنّف المهذب » را در آنجا ( آن دو تن حسين بن على طبرى « مصنّف العدّة » و ابو نصر محمّد بن هيبة الله بندنيجى مصنّف « المعتمد فى الخلاف » بوده‌اند ) و قرائت او بر هر دو تن و باز گشتنش به يمن و ترويج از مذهب و از كتاب « المهذّب » « 1 » ترجمهء ابو اسحاق شيرازى را آورده است كه در اينجا مضمون آن آورده مىشود .\r\n« . . خدا خواستاران فقه و طالبان دين را بكتاب شريف فاضل و تصنيف مبارك كامل كه نهايت مجتهدان و غايت پژوهندگان است يعنى كتاب « المهذّب » گرامى و آن را به آنان ارزانى داشت تا مصنفان بدان فقاهت يابند و فتوى دهندگان بدان اعتماد كنند .\r\n« اين كتاب ، تصنيفى است از شيخ امام ابو اسحاق ابراهيم بن على بن يوسف شيرازى فيروزآبادى شيخ و استاذ امامان سه گانه : حسين بن على طبرى و ابو نصر محمد بن هيبة الله بندنيجى و ابو عبد الله محمد بن حسن بن عبدويه مهروبانى .\r\n« گفته شده است كه ابو اسحاق اين كتاب را چند بار نوشته و آنجا را كه با غرض خود موافق نيافته به دجله انداخته تا اين نسخه كه صحت آن مورد اجماع است تهيه و كامل شده است . و حسين بن ابو بكر شيبانى مرا در سال پانصد و هشتاد و يك ( 581 ) خبر داد كه تأليف « المهذّب » را سبب آن شده كه ابن صبّاغ گفته بوده است : « اذا اصطلح الشّافعىّ و ابو حنيفة ذهب علم ابى اسحاق » چون ابو اسحاق هماره بر تصنيف كتابهايى در خلاف مواظب و مدارسهء آنها را ملازم و مراقب مىبوده است .\r\n« شيخ ابو اسحاق به سال . . در فيروزآباد به دنيا آمده و ابتداء در شيراز نزد ابو عبد الله محمد بن عمر شيرازى كه از اصحاب ابو حامد اسفراينى بوده فقه آموخته و هم در نزد خطيب ابو عبد الله كه از اصحاب ابو نصر خيّاط بوده و نزد غندجانى ابو احمد عبد الرحمن بن حسن كه او هم از اصحاب ابو حامد اسفرايينى بوده پس از تفقّه نزد اشخاص ياد شده ببغداد رفته و در بغداد نزد ابو حاتم محمود بن حسن قزوينى\r\n\r\n","description":"","footnote":"\r\n« 1 » در پاورقى طبقات نقل شده كه المهذب در آخر سدهء پنجم ، بيست و چهار سال پس از مرگ ابو اسحاق ( 276 ) به يمن برده شده است .\r\n","page_name":" 880 ","page_number":924},
  {"content":"\r\nو نزد ابو القاسم منصور بن عمر كرخى « 1 » و بعد نزد قاضى امام يگانه ابو الطيب طاهر بن عبد الله بن طاهر طبرى فقه آموخته است .\r\n« ابو اسحاق در بغداد سكنى گزيده و او فقيهى زاهد و پارسا و كوشا بعلم و عبادت مىبوده و چنان كه خودش گفته است :\r\nميان ده تا بيست سال مجلس درس قاضى ابو الطَّيب را ملازم و دو سال باذن و خواهش او و در مسجد او به تدريس اصحاب و شاگردان او شاغل بوده است و اين به سال چهار صد و سى ( 430 ) واقع شده . و هم خود او گفته است : در مسافرتى كه براى تحصيل علم مىداشتم از هيچ كس به اندازهء قاضى ابو الطيّب و شيخ ابو حاتم قزوينى استفاده و انتفاع نداشتم .\r\nتاريخ كتابت طبقات الفقهاء ابو اسحاق به سال چهار صد و پنجاه ، كه در همان سال قاضى ابو الطَّيّب و اقضى القضاة ابو الحسن ماوردى ، علىّ بن حبيب ، به فاصلهء يازده روز از هم ، وفات يافته‌اند ، انتهاء يافته است . پس از آن ابو اسحاق تا آخر عمر به تدريس در مدرسهء نظاميه بغداد مشغول بوده است » باز جعدى به اسناد از مناخى چنين آورده است :\r\n« ابو اسحاق هنگامى ببغداد در آمده كه خليفهء وقت فوت شده و مردم را به خليفه‌اى « صحيح العقد » نياز بوده پس اهل بغداد از عامّه و خاصّه اجتماع كرده و علماء رضاء داده‌اند كه ابو اسحاق شيرازى عاقد خلافت كسى باشد كه شايسته و مستحق خلافت است و اين قضيه در سال چهار صد و شصت و هفت واقع شده ، پس برگزيدهء از عبّاسيان كه به گمان ، المقتدى بامر الله بوده در بالاى پله‌اى ايستاده و علماء و عامهء مردم در ميدان در پيرامن و پايين آن ايستاده‌اند پس چون مردم و علماء كار را به امام ابو اسحاق واگذاشته‌اند وى از پله كان بالا رفته و در اثناء بالا رفتن ، افتاده پس خليفه و علما بسوى او شتافته اند\r\n\r\n","description":"","footnote":"\r\n« 1 » بفتح كاف و سكون راء و خاء معجمه در آخر . ابن اثير بعد از اين ضبط ، چهار محل به نام « كرخ » كه هر يك را علماء و فقيهانى منسوب بوده ياد كرده است . كرخ سامرا ، كرخ بغداد ، كرخ جدان و كرخ بصره .\r\n","page_name":" 881 ","page_number":925},
  {"content":"\r\nو خليفه بر ايشان سبقت گرفته و او را بر كرسى و منبر بالا برده و در بالاى پله نگاه داشته و ابو اسحاق پس از حمد و ثناء خدا و درود بر پيغمبر ( ص ) پيمان خلافت را براى خليفه منعقد ساخته است . .\r\n« مناخى را در بارهء ابو اسحاق ، مدائحى است مشهور كه از آن جمله است :\r\n\r\nو لقد رضيت عن الزّمان و ان رمى\r\nقومى بخطب ضعضع الاركانا\r\nلمّا أراني طلعة الحبر الَّذى\r\nاحيى الإله بعلمه الأديانا\r\nأزكى الورى دينا و اكرم شيمة\r\nو امدّ فى طلق العلوم عنانا\r\nو اقلّ فى الدّنيا القصيرة رغبة\r\nو لطال ما قد اضنت الرّهبانا\r\nصدق الرّسول الطَّهر فى إطرائه\r\nابناء فارس جهرة اعلانا\r\nفى كلّ عصر منهم علم به\r\nيبدى الإله الرّشد و التّبيانا\r\nمنهم ابو اسحاق مصباح الورى\r\nو شهاب نور كشّف الأدجانا\r\nللَّه ابراهيم أيّ محقّق\r\nصلت اذا ربّ البصيرة لأنا\r\nفتخاله من زهده و مخافة\r\nللَّه ، قد نظر المعاد عيانا\r\n\r\nابو اسحاق به سال چهار صد و هشتاد و اندى در بغداد وفات يافته است »\r\n","description":"","footnote":"","page_name":" 882 ","page_number":926},
  {"content":"\r\nابن خلَّكان هم پس از اين كه استاذان او را به طورى كه ياد شد نوشته مصنّفات وى را بدين عبارت ياد كرده است :\r\n« و صنّف التصانيف المباركة المفيدة منها « المهذّب » و « التّنبيه » فى الفقه و « اللَّمع » و شرحها فى اصول الفقه و « النكت » فى الخلاف و « التّبصرة » و « المعونة » و « التّلخيص » فى الجدل ، و غير ذلك فانتفع بها خلق كثير » و اين دو بيت را از ابو اسحاق آورده است :\r\n\r\nسألت النّاس عن خلّ وفىّ\r\nفقالوا : ما إلى هذا سبيل\r\nتمسّك ان ظفرت بذيل حرّ\r\nفانّ الحرّ فى الدّنيا قليل\r\n\r\nو دو بيت زير را كه « شاعرى مفلق » به نام عاصم در بارهء ابو اسحاق گفته نيز آورده است :\r\n\r\nتراه من الذّكاء نحيف جسم\r\nعليه فمن توقّده دليل\r\nاذا كان الفتى ضخم المعالي\r\nفليس يضرّه الجسم النّحيل\r\n\r\nو هم ابيات زير را كه عبد الله ابو القاسم بن ناقيا در رثاى وى گفته نقل كرده است :\r\n\r\nاجرى المدامع بالدّم المهراق\r\nخطب اقام قيامة الآماق\r\nما للَّيالي لا تؤلَّف شملها\r\nبعد ابن بجدتها ، ابى اسحاق\r\nان قيل : مات . فلم يمت من ذكره\r\nحىّ على مرّ اللَّيالي باق\r\n\r\nابن خلَّكان در تاريخ ولادت وى سيصد و نود و سه ( 393 ) را گفته و قول\r\n","description":"","footnote":"","page_name":" 883 ","page_number":927},
  {"content":"\r\nنود و شش و نود و پنج را هم نقل كرده و وفات او را به سال چهار صد و هفتاد و شش ( 476 ) دانسته است .\r\nابو بكر بن هداية الله حسينى گورانى شهرزورى كه از فضلاء اكراد بوده و به سال يك هزار و چهارده ( 1014 ) هجرى قمرى وفات يافته كتابى مختصر در « طبقات شافعيّه » نوشته و علماء به نام شافعيّه را ، در هر پنجاه سالى از يك صده ، تا سال نهصد و هفتاد و شش ( 976 ) هجرى قمرى نام برده و به اختصار ، ترجمه آورده و بعد هم مصنّفات مهم را كه در مذهب شافعى تصنيف شده ياد كرده است . در آن كتاب ترجمهء ابو اسحاق را بدين مضمون آورده است :\r\n« . . شيخ ابو اسحاق ابراهيم بن على بن يوسف شيرازى شيخ الاسلام و مدار علماء اعلام در زمان خود ، و زاهدترين مردم عصر ، و مشغولترين ائمّه بعلم بوده است . طالب علمان از شرق و غرب جهان بسوى او مىشتافته‌اند و از همه جا از وى استفتاء مىشده است . خود او گفته است : چون به خراسان رفتم به هيچ شهر و قريه‌اى وارد نشدم مگر اين كه قاضى آنجا را ديدم كه از شاگردان من بود .\r\n« اسنائى « 1 » گفته است : با همهء اين احوال ابو اسحاق را از دنيا چيزى نبود و نادارى و فقرش چنان بود كه گاهى لباس و قوت نمىداشت و به همين جهت به مكَّه مشرّف نشد با اين كه اگر مىخواست امرا و وزرا او را بر گردن سوار مىكردند و به حجّ مىبردند .\r\n« ابو اسحاق ، طلق الوجه ، دائم البشاشة ، كثير البسط ، حسن المحاورة بوده و حكايات حسنه و اشعار زياد حفظ مىداشته و در ايّام تعطيل براى طالبان علم و شاگردان درس مىگفته است . . » ابو بكر گورانى هم تاريخ ولادت او را به سال سيصد و نود و سه ( 393 ) و وفاتش را به سال چهار صد و هفتاد و شش ( 476 ) ضبط كرده است .\r\n\r\n","description":"","footnote":"\r\n« 1 » در كتاب چاپى « اسنائى » ضبط شده ليكن شايد « استانى » بضم همزه و سكون سين مهمله و فتح تاء دو نقطه در بالا و در آخر آن نون باشد چه ابن اثير پس از اين ضبط چنين افاده كرده است : اين نسبت به « استان » از ديههاى بغداد است كه ابو السعادات هبة اللَّه بن عبد الصمد عبد المحسن استانى از آن ديه است و او است كه ابو اسحاق شيرازى را ملاقات كرده است .\r\n","page_name":" 884 ","page_number":928},
  {"content":"\r\n\r\nشاگردان و اصحاب احمد حنبل\r\nابو اسحاق شاگردان و اصحاب احمد را تحت عنوان « و امّا احمد بن حنبل ، رحمه الله تعالى ، فقد نقل الفقه عنه جماعة . منهم : » در چند طبقه ياد كرده است و در حدود بيست كس را نام برده و به اختصار ، ترجمه آورده است . بدين قرار :\r\nابو الفضل ، صالح پسر احمد بن حنبل كه قاضى اصفهان بوده و به سال دويست و شصت و شش ( 266 ) به سن شصت و سه سال در اصفهان وفات يافته است .\r\nو ابو عبد الله الرّحمن ، عبد الله بن احمد پسر ديگر وى كه به علل حديث و به اسماء رجال عالم بوده و به سال دويست و نود ( 290 ) به سنّ نود و نه سال در بغداد وفات يافته و در همان جا دفن شده است .\r\nو ابو على ، حنبل بن اسحاق كه به سال دويست و نود و سه ( 293 ) در گذشته است .\r\nو ابو بكر مروزى كه زمانى از عراق رفته و در حدود پنجاه هزار تن از او مشايعت كرده‌اند و چون به او گفته شده : اين نتيجهء عملى است كه تو از انتشار علم يافته‌اى گريه كرده و گفته است :\r\nاين علم از من نيست بلكه علم احمد حنبل است و از سخنان او است كه « قليل التّقوى يهزم كثير الجيوش » مروزى به سال دويست و هفتاد و پنج ( 275 ) - وفات يافته و نزديك قبر احمد حنبل دفن شده است .\r\nو ابو بكر احمد بن هانى كلبى اثرم « 1 » كه حافظ حديث بوده و بواسطه تيقّظ و هوشمندى كه داشته يحيى بن معين در باره اش مىگفته است : « الاثرم احد ابويه » .\r\n\r\n","description":"","footnote":"\r\n« 1 » « الاثرم : بفتح الالف و سكون الثاء المثلثة و فتح الراء و فى آخرها الميم . هذه اللفظة لمن كانت سنه مفتتة » ( اللباب )\r\n","page_name":" 885 ","page_number":929},
  {"content":"\r\nو ابو داود ، سليمان بن اشعث سجستانى كه در حديث ، امام بوده و احمد حنبل از او يك حديث روايت كرده و او از احمد مسائلى چند را . سجستانى به سال دويست و هفتاد و پنج ( 275 ) به سن هفتاد و سه سالگى ( 73 ) وفات يافته است .\r\nو ابو اسحاق ، ابراهيم حربى كه از ائمّهء حديث و صاحب مصنّفات بسيار بوده و به سال دويست و هشتاد و پنج ( 285 ) در گذشته است .\r\nابو اسحاق شيرازى پس از اين گفته است :\r\n« ثمّ حصلت الرّواية عن احمد فى طبقة اخرى » و از اين طبقه سه شخص زير را آورده است :\r\nابو على ، حسين بن عبد الله خرقى « 1 » كه پدر مصنف « مختصر خرقى » بوده و به سال دويست و نود و نه ( 299 ) در گذشته است .\r\nو ابو الحسن ، علىّ بن محمّد بن بشّار زاهد كه مسائل صالح پسر احمد را روايت مىكرده و به سال سيصد و سيزده ( 313 ) وفات يافته و ابو محمد بربهانى « 2 » .\r\nباز ابو اسحاق پس از اين گفته است :\r\n\r\n","description":"","footnote":"\r\n« 1 » ابن اثير در « اللباب » تحت عنوان « الخرقى : بفتح الخاء المعجمة و الراء و فى آخرها قاف » گفته است : اين نسبت بديهى از ديههاى مرو است آنگاه چند كس از جمله علماء منسوب به آن جا را ياد كرده و تحت عنوان « الخرقى : بكسر الخاء المعجمة و فتح الراء ، و فى آخرها القاف » چنين آورده است : اين نسبتى است به فروش خرقه ها و جامه ها كه جمعى از منسوبان در بغداد و گروهى در اصفهان بوده‌اند . از جمله بغداديان است ابو على حسين بن عبد اللَّه بن احمد خرقى حنبلى پدر عمر بن حسين . وى از ابو عمرو دورى و عمرو بن على بصرى روايت كرده و از وى ابو بكر شافعى و پسر خودش ابو القاسم عمر بن حسين فقيه حنبلى صاحب مختصر روايت كرده‌اند . تصنيفات بسيارى داشته كه در بغداد نهاده و به مسافرت رفته و كتابها سوخته است .\r\n« 2 » شايد « بربهانى » تحريف « بر بهارى » و آن بنا به ضبط « اللباب » « بفتح باء موحده و راء مهمله و فتح باء دوم و راء بعد هاء و الف نسبت است به « بر بهار » و آن ادويه ايست كه از هند آورده مىشود و آورندهء آن را « بر بهارى » مىگويند »\r\n","page_name":" 886 ","page_number":930},
  {"content":"\r\n« ثمّ انتقل إلى طبقة اخرى » و از اين طبقه اشخاص زير را آورده است .\r\nابو القاسم ، عمر بن حسين بن عبد الله خرقى كه كتاب المختصر را تصنيف كرده و به سال سيصد و سى و چهار ( 334 ) در دمشق وفات يافته است .\r\nو ابو بكر ، عبد العزيز جعفر بن يزداد بن معروف كه از اصحاب ابى بكر جلال بوده و كتابهايى در فقه تصنيف كرده و به سال سيصد و شصت و سه ( 363 ) به سنّ هفتاد و هشت سال ( 78 ) در گذشته است .\r\nو احمد بن سليمان نجّاد « 1 » فقيه كه كتابى در خلاف تصنيف كرده است .\r\nو ابو الحسين ، احمد بن جعفر بن منادى كه به سال سيصد و سى و شش ( 336 ) وفات يافته است .\r\nابو اسحاق ، بعد از ياد كردن احمد منادى ، نام هشت تن ديگر را به اختصار برده كه آخر ايشان ابو عبد الله ، حسين بن علىّ بن مروان بن حامد متوفّى به سال چهار صد و چهار ( 404 ) در راه مكه بوده آنگاه اشخاص ديگر را از اين طبقه آورده بدين قرار :\r\nقاضى ابو على ، محمّد بن احمد بن ابو موسى هاشمى كه فقيهى « نيك فتوى » بوده و اهل علم را گرامى مىداشته و ابو اسحاق ، به گفتهء خودش در حلقهء او حضور يافته و انتفاع بسيار برده است .\r\nقاضى ابو على از ديگر هاشميان به خليفهء عبّاسى ، القادر با لله ، نزديكتر و مخصوصتر مىبوده و او را مصنّفى است مليح . او به سال چهار صد و بيست و هشت ( 428 ) در گذشته است .\r\n\r\n","description":"","footnote":"\r\n« 1 » بفتح نون و جيم مشدد و بعد از الف ، دالى مهمله . ابن اثير پس از اين ضبط چنين آورده است كه اين نسبت به صناعت معروفه است ( من يعالج الفرش و الوسائد و يخيطها ) و مشهور به اين نسبت ابو بكر احمد بن سلمان بن حسن بن اسرائيل نجاد فقيه حنبلى است كه بسيار حديث مىدانسته و از ابو داود سجستانى و عبد اللَّه بن احمد حنبل و حسن بن مكرم و غير اينان سماع حديث داشته و خلقى كثير از وى روايت كرده‌اند . نجاد به سال دويست و پنجاه و سه ( 253 ) تولد يافته و به سال سيصد و چهل و هشت ( 348 ) در گذشته است .\r\n","page_name":" 887 ","page_number":931},
  {"content":"\r\n\r\nو ابو شهاب ، على بن شهاب عكبرى « 1 » كه فقيهى شاعر بوده و به سال چهار صد و بيست و هشت ( 428 ) وفات يافته است .\r\nو ابو طاهر بن غبارى ، كه از اصدقاء ابو اسحاق بوده و در سال چهار صد و سى و دو ( 432 ) در گذشته است .\r\nو ابو الفضل ، عبد الواحد بن عبد العزيز تميمى ، و برادرش عبد الوهّاب بن عبد العزيز .\r\nو ابو اسحاق ابراهيم بن عمر برمكى كه فقيهى زاهد و صالح بوده و در جامع ، مردم را فتوى مىداده و به سال چهار صد و چهل و پنج ( 445 ) در گذشته است .\r\n\r\n","description":"","footnote":"\r\n« 1 » بضم عين و سكون كاف و فتح باء موحده و در آخر ، رائى مهمله ، نسبت است به عكبرا كه شهركى است كنار دجله ده فرسنگ بالاى بغداد ابن اثير پس از اين قسمت چند كس از فقيهان منسوب به آن جا را كه از جمله است ابو عبد اللَّه ، عبيد اللَّه بن محمد معروف به ابن بطه حنبلى ياد كرده است .\r\n","page_name":" 888 ","page_number":932},
  {"content":"\r\nشاگردان و اصحاب داود بن علىّ اصفهانى\r\nابو اسحاق ، اصحاب داود را تا سال سيصد و سى و شش كه ابو نصر ، يوسف بن قاضى ابو الحسن عمر بن محمّد بن يوسف در آن سال وفات يافته و از اصحاب داود بوده تحت عنوان :\r\n« و امّا داود فقد انتقل فقهه إلى جماعة من اصحابه رحمهم الله تعالى » در طبقاتى ياد كرده و متجاوز از ده شخص را از اين طبقات نام برده است بدين قرار :\r\nابو بكر ، محمّد پسر داود كه فقيهى اديب و شاعرى ظريف بوده ، و با ابو العبّاس شريح ، امام و پيشواى اصحاب شافعى ، مناظره مىداشته و پدرش داود او را در حلقهء درس خود جانشين خويش قرار داده .\r\nاز قاضى ابو الحسن خرزى « 1 » نقل شده كه وى چنين حكايت كرده است :\r\n« چون داود مرد و پسرش محمّد در حلقهء او به جاى او نشست و به افتا پرداخت و را كوچك شمرده و در خور اين مقام نمىدانستند پس مردى را واداشتند كه او را از حدّ مسكر بپرسد آن مرد به نزد محمّد رفت و از وى پرسيد كه حدّ مسكر چيست ؟ و چه وقت انسان سكران و مست است ؟ محمّد گفت : « اذا غربت عنه الهموم و باح بسرّه المكنون » اين پاسخ از وى پسنديده آمد و مقام علمى وى شناخته گرديد » ابو اسحاق شيرازى گفته است از استادم قاضى ابو الطيّب شنيدم كه گفت :\r\n\r\n","description":"","footnote":"\r\n« 1 » بفتح خاء و راء و بعد از آن زاى . ابن اثير پس از اين ضبط گفته است : اين نسبت به « خرز » و فروش آن است از جماعتى كه اين نسبت را دارند ابو الحسن احمد بن نصر زهرى خرزى بغدادى كه به نيشابور منزل گزيده و از ابو عبد اللَّه محاملى حديث شنيده و حاكم ابو عبد اللَّه از او روايت كرده و به سال سيصد و هشتاد در گذشته است .\r\n","page_name":" 889 ","page_number":933},
  {"content":"\r\nاز ابو العباس خفرى شنيدم كه گفت :\r\n« نزد ابو بكر ، محمد بن داود نشسته بودم كه زنى بر وى در آمد و پرسيد : چه مىگويى در بارهء مردى كه همسرى دارد كه نه او را نگهدار است و نه رها كننده و طلاق دهنده ؟\r\n« محمّد گفت : اهل علم را در اين مسأله اختلاف است برخى عقيده دارند كه زن بايد صبر كند و احتساب و خود در طلب روزى باشد و اكتساب . برخى ديگر مىگويند شوهر مأمور است بر انفاق و گر نه مجبور است بر طلاق .\r\n« زن سخنان محمّد را نفهميد پس دوباره سؤال خود را اعاده كرد و گفت :\r\nمردى را زنى است كه آن مرد نه از او نگهدارى مىكند و نه او را طلاق مىدهد .\r\n« محمّد گفت : اى زن من ترا از آن چه پرسيدى پاسخ گفتم و به آن چه مىخواستى رهنمايى كردم و من نه حاكم هستم كه امضاء كنم و نه قاضى كه قضا نمايم و نه شوهر كه رضا دهم .\r\n« پس زن بىاين كه از پاسخ محمّد چيزى بفهمد برگشت » محمّد بن داود به سال دويست و نود و هفت ( 297 ) در سن چهل و دو ( 42 ) سالگى در گذشته است .\r\nو ابو بكر ، محمّد بن اسحاق كاشانى كه از داود علم را گرفته و با او در بسيارى از مسائل اصول و فروع مخالفت داشته و ابو الحسن بن مغلَّس كتابى در ردّ بر او و نقض موارد مخالفتش به نام « القامع للمتحامل الطَّامع » تصنيف كرده است .\r\nو ابو سعيد ، حسن بن عبيد نهر تيرى « 1 » و محمّد بن عبد الله بن خلف معروف به « الرّضيع » كه اين دو نيز در برخى ، كم ، از مسائل با داود مخالف بوده‌اند .\r\nو ابو عبد الله ، محمّد بن ابراهيم بن عرفهء ازدى نحوى معروف به نفطويه كه از داود روايت كرده است .\r\n\r\n","description":"","footnote":"\r\n« 1 » بفتح نون و سكون هاء و بعد از آن راء و كسر تاء دو نقطه از بالا و سكون ياء دو نقطه در زير و بعد از آن راء . به گفتهء ابن اثير اين نسبت بديهى است در نواحى بصره كه گروهى از فقيهان و عالمان به آن منسوب شده‌اند .\r\n","page_name":" 890 ","page_number":934},
  {"content":"\r\nو ابو على ، حسين بن عبد الله سمرقندى كه كتب داود را از او روايت كرده است .\r\nابو اسحاق ، پس از تعديد اين اشخاص گفته است :\r\n« ثمّ انتقل إلى طبقة اخرى » و از اين طبقه نام برده است :\r\nابو الحسين ، عبد الله بن ابو الحسن ، احمد بن مغلَّس كه علم را از ابو بكر ، محمّد بن داود گرفته و امام در مذهب بوده و كتابى جليل به نام « الموضح » بر كتاب مزنى نوشته و به سال سيصد و بيست و چهار ( 324 ) به سكته در گذشته و علم داود از او در بلاد انتشار يافته است و از ابن مغلَّس علم گرفته است .\r\nو ابو الحسن حيدرة بن عمر زندروذى كه به سال سيصد و پنجاه و هشت ( 358 ) وفات يافته و از اين ابو الحسن حيدرة ، بغداديّون مذهب داود را گرفته‌اند . و از ابو الحسن ، پدر ابن مغلَّس ، گرفته است على بن محمّد بغدادى . .\r\nباز به گفتهء ابو اسحاق : « ثمّ انتقل إلى طبقة اخرى » كه از اين طبقه ياد كرده است اشخاص زير را :\r\nقاضى القضاة ابو سعيد بشر بن حسن كه در اصحاب داود ، امام بوده ابو سعيد هنگامى كه به فارس رفته از محمّد بن على بغدادى صاحب ابن مغلَّس علم را گرفته است .\r\nو قاضى ابو العبّاس احمد بن منصور صاحب كتاب « النير » كه از غلام آزاد شدهء پدرش ، كه از شاگردان ابو الحسن پدر ابن مغلَّس بوده ، علم را گرفته است .\r\nباز چنان كه ابو اسحاق گفته است : « ثمّ انتقل إلى طبقة اخرى » كه از اين طبقه ، اشخاص زير نام برده شده‌اند .\r\nقاضى ابو الحسن عبد العزيز احمد خرزى كه علم را از بشر بن حسن گرفته و نظَّار بوده و از اين پيش گفتهء ابو عبد الله صيمرى حنفى در حق او و در حق ابو حامد اسفرايينى بدين عبارت كه « ما رأيت انظر منهما » حكايت شد . قاضى خرزى با قاضى ابو بكر باقلانى اشعرى در ركاب عضد الدوله از شيراز ببغداد رفته و فقيهان بغداد كه بمذهب ظاهرى بوده‌اند از او فقه را گرفته‌اند و پسرش هم ، كه ابو اسحاق شيرازى او را ديده و بر مناظراتش اطلاع يافته ، فقه را از پدر گرفته و هم قاضى ابو بكر\r\n","description":"","footnote":"","page_name":" 891 ","page_number":935},
  {"content":"\r\n\r\nمحمّد بن عمر بن محمد بن اسماعيل بن عبد الله بن الاخضر از او فقه آموخته و نيز قاضى ابو على داودى قاضى فيروزآباد از ابو الحسن خرزى فقه را گرفته است .\r\nو قاضى ابو الفرج فامى « 1 » شيرازى كه از بشر بن حسن علم آموخته و امام در مذهب داود و نظَّار و سخنور در مذهب معتزله بوده و فقيهان شيراز مذهب معتزله را از او گرفته‌اند و ابو اسحاق شيرازى به گفتهء خودش در كودكى هنگامى كه در شيراز بوده با وى مناظره مىداشته است .\r\nو ابو بكر بن بنان به گفتهء ابو اسحاق :\r\n« . . و اين مذهب در بغداد انقراض يافت و در شيراز جماعتى از اصحاب ابو الفرج فامى باقى ماند . و قاضى ابو بكر بن اخضر در اخبار اهل ظاهر چنين آورده كه :\r\n« ابو نصر يوسف بن عمر بن محمّد بن يوسف از مذهب مالك بمذهب داود منتقل شده و در اين مذهب تقدم يافته و كتاب الايجاز احمد بن داود را به اتمام آورده و مولد وى به سال سيصد و پنج ( 305 ) و وفاتش به سال سيصد و پنجاه و شش بوده است در اصحاب مالك از او ياد شده و نامش ذكر گرديد » « 2 » ابو اسحاق كتاب طبقات خود را در اين موضع پايان داده و از اصحاب ابو جعفر طبرى نامى نبرده است . در اين اوراق چند تن از اصحاب او نيز ياد مىگردد :\r\n\r\n","description":"","footnote":"\r\n« 1 » بفتح فاء و سكون الف و در آخر آن ، ميم . به گفتهء ابن اثير ، نسبت است به فروش ميوه هاى خشك كه به فروشندهء آنها « بقال » هم مىگويند .\r\n« 2 » اين اشاره در اينجا به جا است كه ابو محمد على بن حزم اندلسى ( متوفى به سال 456 ) هم از پيروان داود اصفهانى و از علماء مشهور ظاهرى است و كتاب « المحلى » تاليف او ( كه به گفتهء چلپى درسى مجلد است ) كه اخيرا چاپ شده در فقه بر همان مذهب است . كتب ديگر هم طبق مذهب ظاهرى دارد .\r\n","page_name":" 892 ","page_number":936},
  {"content":"\r\nشاگردان و اصحاب طبرى\r\nمحمّد بن اسحاق نديم در كتاب الفهرست ذيل عنوان « و من اصحابه المتفقّهين على مذهبه » چنين آورده است :\r\n« علىّ بن عبد العزيز بن محمّد دولابى كه او را مصنّفاتى است از جمله كتاب « الرّدّ على ابن المغلَّس » كتاب « فى بسم الله الرّحمن الرّحيم » كتاب . .\r\n« و ابو بكر ، محمّد بن احمد بن محمّد بن ابى الثّلج الكاتب كه او را نيز مصنفاتى است .\r\n« و ابو القاسم . . ابن العرّاد « 1 » كه از تصنيفات او است در فقه ، كتاب الاستقصاء . .\r\n« و ابو الحسن احمد بن يحيى بن علىّ بن يحيى بن ابى منصور منجّم ، متكلَّم كه كتاب « المدخل إلى مذهب الطَّبرى و نصرة مذهبه » و هم كتاب « الاجماع ، فى الفقه على مذهب ابى جعفر از تصانيف او است .\r\n« و ابو الحسن ، دقيقى حلوانى « 2 » طبرى كه كتاب الشّروط و كتاب الرّد على المخالفين از تأليفات او است .\r\n\r\n","description":"","footnote":"\r\n« 1 » بفتح عين مهمله و راء مشدده و بعد از الف دال مهمله . به گفتهء ابن اثير نسبت است براى كسى كه عراده ، سنگ انداز به حصارها را مىسازد . و بدين نسبت اشتهار يافته است ابو عيسى احمد بن محمد بن موسى بغدادى معروف به « ابن العراد » .\r\n« 2 » ابن اثير حلوانى ، بضم حاء و سكون لام و پيش از ياء نسبت نونى ، كه به گفتهء همو به شهر حلوان آخر سواد عراق ، نرسيده به جبل منسوب است و هم حلوانى بفتح مهمله و سكون لام و پيش از ياء نسبت ، نون كه به گفتهء او به ساختن حلوا و فروش آن انتساب است ياد كرده و فقيهانى منسوب بهر دو بر شمرده كه در هيچ كدام ابو الحسن دقيقى ياد نشده است در ذيل « الدقيقى » كه نسبت به دقيق ( آرد ) و فروش و آسياى آنست نامى از اين طبرى نبرده است بهر حال چون « طبرى » بوده و دقيقى هم شايد به مناسبت حلوايى بودن پدر يا يكى از اجدادش اين نسبت را داشته است .\r\n","page_name":" 893 ","page_number":937},
  {"content":"\r\n« و ابو الحسين ، بن يونس كه فقيهى متكلَّم بوده و كتاب « الاجماع فى الفقه » را تصنيف كرده است .\r\n« و ابو بكر بن كامل كه كتاب « جامع الفقه » و كتاب الشّروط و كتاب الوقوف از تأليفات او است .\r\n« و ابو اسحاق ، ابراهيم بن حبيب سقطى طبرى از اهل بصره كه كتاب تاريخ طبرى را ادامه داده و از اخبار طبرى و اصحابش مطالبى بسيار در آن آورده است و كتاب الرّساله و كتاب جامع الفقه را تصنيف كرده است . .\r\n« و مردى ديگر معروف به « ابن الحدّاد . و ابو الفرج معافى گفت كه :\r\n« ابو مسلم الكجّى « 1 » نيز در فقه به ابو جعفر طبرى نسبت داده مىشده و او با طبرى همزمان بوده است .\r\nابن نديم پس از ذكر اشخاص بالا از اصحاب طبرى ، ابو الفرج نهروانى را تحت عنوان « المعافى النهرواني القاضي فى عصرنا » به مضمون زير ياد كرده است :\r\n« ابو الفرج معافى بن زكريّا كه از اهل نهروان است . معافى در مذهب طبرى و حفظ كتب وى ، اوحد عصر است و علوم و فنون بسيارى را دارا و مطلع به آنها و مشار اليه\r\n\r\n","description":"","footnote":"\r\n« 1 » بفتح كاف و تشديد جيم به گفتهء ابن اثير اين نسبت است به « كج » يعنى جص ( گچ ) و به اين نسبت شناخته شده ابو مسلم ، ابراهيم بن عبد اللَّه بن مسلم بن باغر بن كشى كجى بصرى و او را بدين مناسبت كجى خوانده‌اند كه در بصره خانه بنا مىكرده و زياد مىگفته است :\r\n« گچ بدهيد - يا اللَّه بده گچ - »\r\n","page_name":" 894 ","page_number":938},
  {"content":"\r\nدر آنها است . در نهايت ذكاء و حسن حفظ و سرعت خاطر است در مقام جواب .\r\nابو الفرج را در فقه و غير آن تا اين وقت تصنيفاتى است كه من آنها را ياد مىكنم :\r\nكتاب التّحرير و النفر فى اصول الفقه ، كتاب الحدود و العقود فى اصول الفقه ، كتاب المرشد فى الفقه ، كتاب شرح كتاب المرشد فى الفقه ، كتاب المحاضر و السّجلات ، كتاب شرح كتاب الخفيف للطَّبري ، كتاب الشّافي فى مسح الرّجلين ، كتاب الشّروط كتاب اجوبة الجامع الكبير لمحمّد بن الحسن ، كتاب اجوبة المزني على مذهب الطَّبرى كتاب الرّدّ على الكرخي فى مسائل ، كتاب الرّدّ على ابن يحيى البلخى فى امراض الإماء ، كتاب الرّدّ على داود بن على ، كتاب رسالته إلى العنبري القاضي فى مسألة الوصايا كتاب فى تأويل القرآن . .\r\n« و خود معافى به من گفت كه : او را پنجاه و اندى رساله است در فقه و كلام و نحو و ديگر علوم » ياقوت در كتاب معجم الادباء بعد از اين كه تحت عنوان :\r\n« المعافى بن زكريّا بن يحيى بن حمّاد بن داود النهروانىّ الجريرى ، بفتح الجيم نسبة إلى ابن جرير الطَّبرى ، المعروف بابن طرارة » او را عنوان كرده در بارهء او چنين آورده است :\r\n« معافى از همهء مردم به فقه مذهب ابن جرير و نحو و لغت و فنون ادب و اخبار و اشعار داناتر و ثقه و محكم و در ادب از شاگردان نفطويه معروف بوده است .\r\n« معافى از اشخاصى مانند ابو القاسم بغوىّ و ابو حامد حضرمىّ و ابو سعيد عدوىّ روايت كرده و گروهى هم چون قاضى ابو الطيّب طبرى و ابو القاسم ازهرى و احمد بن على ثورىّ از وى روايت كرده‌اند . به نيابت از قاضى ابن صير قضاء باب الطاق را داشته . . و مذهب ابن جرير را يارى و از آن حمايت و آن را ترويج كرده .\r\n« ابو حيّان توحيدى گفته است :\r\n« روزى معافى را در جامع رصّافه ديدم در روزى سرد كه پشت به آفتاب خوابيده و آثار فقر و بينوايى و بىچارگى ، با همه علم بسيارى كه دارد ، و ادب و فضلى كه\r\n","description":"","footnote":"","page_name":" 895 ","page_number":939},
  {"content":"\r\nبه آن مشهور گشته از وى نمايانست پس پيش رفتم و وى را گفتم : اى شيخ شكيبايى ورز و آرام باش چه تو را خدا مىبيند و از حالت آگاه است و براى هيچ كس شرف علم ، و عزّت مال را با هم فراهم نداشته پاسخ داد : ليكن آن چه از دنيا گزيرى در زندگانى نيست بايد باشد آنگاه گفت :\r\n\r\n« يا محنة الدّهر كفّى\r\nان لم تكفّى فخفّى\r\nقد آن ان ترحمينا\r\nمن طول هذا التّشفّى\r\nطلبت جدّا لنفسي\r\nفقيل لي قد توفّى\r\nفلا علومى تجدى\r\nو لا صناعة كفّى\r\nنور ينال الثّريّا\r\nو عالم متخفّى\r\n\r\n« احمد بن عمر بن روح گفته است :\r\n« معافى بن زكريّا در خانهء يكى از رؤساء كه گروهى از اهل علم در آنجا حضور داشتند حاضر شد بوى گفتند در چه گونه علمى براى مباحثه و مذاكره آماده و حاضرى . معافى به رئيس صاحب خانه گفت : كتابخانهء تو را از انواع علوم و اصناف ادب كتب فراوان و بسيار است غلام را بفرما برود و هر كتابى به دستش آمد بياورد تا آن را باز كنيم و ببينيم در چه علمى است پس در همان علم مذاكره را آغاز كنيم و بحث را ادامه دهيم .\r\n« احمد بن عمر گفته است : از اين مطلب ، مقام علمى معافى و اين كه او از همهء علوم بهرهء وافى داشته خوب استفاده مىشود .\r\n« يكى از علماء در بارهء معافى چنين گفته است : اگر كسى وصيت كند كه يك سيم مالش با علم مردم داده شود واجب است كه آن ثلث به معافى داده شود و همو گفته است : اذا حضر المعافى فقد حضرت العلوم كلَّها .\r\n« معافى در روز پنجشنبه هفتم ماه رجب از سال سيصد و پنج ( 305 ) ولادت يافته و روز دوشنبه دوازدهم ذو الحجّه از سال سيصد و نود ( 390 ) در گذشته است .\r\n« از جمله اشعار او است :\r\n","description":"","footnote":"","page_name":" 896 ","page_number":940},
  {"content":"\r\n\r\n« خالق العالمين ضامن رزقي\r\nفلما ذا أملَّك الخلق رقّى\r\nقد قضى لي بما علىّ و مالى\r\nخالقى ، جلّ ذكره ، قبل خلقى\r\nاصحب البذل و النّدى فى يسارى\r\nو رفيقى فى عسرتى حسن رفقى\r\nفكما لا يردّ عجزى رزقي\r\nفكذا لا يجرّ رزقي حذقى »\r\n\r\nيكى ديگر از شاگردان طبرى كه بر مذهب او بوده و در زمان حيات طبرى وفات يافته ابو الفرج بن ابو العباس ثلَّاج بوده است .\r\nياقوت در ذيل ترجمهء طبرى آنجا كه سخنانى در بارهء علم طبرى به طبّ ، آورده چنين گفته است :\r\n« ابو العبّاس ابن مغيرهء ثلَّاج گفته است :\r\n« پسرم ابو الفرج كه حسن الادب و متفقّه بر مذهب طبرى بود بيمار شد .\r\nمن طبرى را آگاه ساختم دستورى داد كه من چون دستور او را به كار بستم مريض بهبودى يافت .\r\n« اين ابو الفرج اندكى پيش از وفات طبرى در گذشته ابو الفرج در سخنان خود راه تعسّف مىپيموده چنان كه روزى با طبرى بوده و سخن از خربوزه به ميان آمده پس ابو الفرج گفته است : من « طباهقه » خورده‌ام طبرى گفت : « طباهقه » چيست ؟ پاسخ داده « طباهجه » آيا نمىبينى كه عرب « جيم » را به « قاف » بدل مىكند پس طبرى مزاح را بوى گفت : بنا بر اين تو « ابو الفرق بن الثّلَّاق » هستى ! به اين جهت ابو الفرج بن ثلَّاج به ابو الفرق بن ثلَّاق معروف شد و با وى به اين عنوان شوخى به عمل مىآمد »\r\n","description":"","footnote":"","page_name":" 897 ","page_number":941},
  {"content":"\r\nخداى را سپاس ، جلّ شأنه ، كه جلد سيم ادوار فقه نيز به پايان رسيد . در نظر چنان بود كه در اين جلد پس از اكمال طبقه بندى فقيهان عامّه به تفصيل به نتيجه گيرى پردازد يعنى خصوصيّات و مزايا و اتّفاقات و ، باصطلاح اين ايّام ، پديده هاى مربوط و مناسب با فقه را كه در اين عهد ( عهد دوم ) و عصر ( عصر نخست ) رخ داده استخراج و استقصاء كند و مفصّل در پايان اين جلد بياورد ليكن چون بحث از طبقات و فحص از رجال فقهى به طول گراييد ( و اين بحث لازم و ضرورى هم مىنمود ) و اوراق كتاب زياد گرديد ناگزير آن منظور ، در اين جلد ، انجام نيافت . اميد اين كه توفيق الهى يار و سعادت خدمتگزارى اهل علم مدد كار شود و اين كار در آغاز جلد چهارم بعنوان استدراك ، گر چه به اختصار هم باشد ، جبران و تدارك گردد . و بعد از آن ، آن جلد و سائر مجلَّدات بعد بخواست خدا به وضع فقه و فقاهت در خصوص مذهب شيعه اختصاص يابد . و للَّه الحمد أولا و آخرا و باطنا و ظاهرا .\r\nاين چند سطر اخير هنگام پايان يافتن چاپ كتاب نوشته شد .\r\nيكم مهر ماه 1354 ه . ش 16 ماه صيام 1395 ه . ق محمود - شهابى - خراسانى\r\n\r\n","description":"","footnote":"","page_name":" 898 ","page_number":942}
  ]