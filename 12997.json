[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n . \r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nمجمع الفصحاء\r\nبخش دوم از جلد اول\r\nتأليف رضا قليخان هدايت\r\nبه كوشش مظاهر مصفا\r\nمؤسسهء انتشارات امير كبير\r\nتهران ، 1382\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\nهدايت ، رضاقلى بن محمد هادى ، 1215 - 1288 ق .\r\nمجمع الفصحا / تاليف رضاقليخان هدايت ؛ به كوشش مظاهر مصفا - تهران : امير كبير ، 1336 . 1340 .\r\n6 ج .\r\n( دوره 6 جلدى ) ISBN 964 - 00 - 0645 - 9\r\n( ج . 2 ) ISBN 964 - 00 - 0874 - 5 - ( ج . 1 ) ISBN 964 - 00 - 0873 - 7\r\n( ج . 4 ) ISBN 964 - 00 - 0876 - 1 - ( ج . 3 ) ISBN 964 - 00 - 0875 - 3\r\n( ج . 6 ) ISBN 964 - 00 - 0878 - 8 - ( ج . 5 ) ISBN 964 - 00 - 0877 - x\r\nفهرستنويسى بر اساس اطلاعات فيپا .\r\nچاپ دوم : 1382\r\n1 . شاعران ايرانى . 2 . شاعران هندى ( فارسى زبان ) . 3 . شاعران ايرانى - سرگذشتنامه . الف . مصفا ، مظاهر ، 1307 - مصحح . ب . عنوان .\r\n3 م 4 ه‍ / 3543 PIR\r\n009 / 1 فا 8\r\nم 447 ه‍ - كتابخانه ملى ايران\r\n5737 - 49 م *\r\nمجمع الفصحاء ( بخش دوم از جلد اول )\r\nتاليف : رضاقليخان هدايت\r\nبه كوشش : مظاهر مصفا\r\nچاپ اول : 1339\r\nچاپ دوم : 1382\r\nچاپ و صحافى : چاپخانهء سپهر ، تهران\r\nشمارگان : 2000 نسخه\r\nحق چاپ محفوظ است .\r\nISBN 964 - 00 - 0645 - 9 ( 6 vol . set ) / ISBN 964 - 00 - 0874 - 5 ( vol . 2 )\r\nشابك 5 - 0874 - 00 - 964 ( جلد دوم ) / شابك 9 - 0645 - 00 - 964 ( دوره 6 جلدى )\r\nمؤسسهء انتشارات امير كبير تهران ، ميدان استقلال .\r\nWWW . AMIR - KABIR . COM\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n\r\n\r\n211 حنظلهء بادغيسى خراسانى\r\nاز متقدمين حكما و متكلمين است و صاحب ابيات متين است ظهورش در روزگار آلىليث صفار بوده و در عهد آل طاهر شعر فارسى ظاهر نموده اگرچه آل طاهر معتقد شعر فارسى نبوده‌اند و در آن‌وقت هيچ‌كس صاحب اين طرز زيبا نشده حكيم بناى گفتن شعر فارسى گذاشته و در اين فن لواى مسلميت برافراشته در اين كار وى بر همه مقدم بوده مگر بر ابو العباس مروى ظهور وى در مائه ثانيه از هجرت بوده معاصرين او محمود وراق و فيروز مشرقى بوده‌اند وفاتش در سنهء 219 بوده است .\r\n يارم سپند اگرچه بر آتش همىفگند * از بهر چشم تا نرسد مرو را گزند\r\nاو را سپند و مجمر نايد همى به كار * با روى همچو آتش و با خال چون سپند \r\n\r\nو له\r\n مهترى گر به كام شير در است * شو خطر كن ز كام شير بجوى\r\nيا بزرگى و ناز و نعمت و جاه * يا چو مردانتْ مرگ روياروى \r\n\r\n212 خبّازى نيشابورى\r\nاز استادان قديم و سخنگويان زمان آل سامان در نظم سخن پارسى متفرد و معاصر استاد عماره مروزى و ابو المؤيد بلخى و رودكى و كسايى و دقيقى و اعجمى و طخارى و جويبارى و ابو العباس بن عباس زنجى و ابو المثل بخارى و بنت كعب قزدارى و شهيد بلخى و ديگران بوده و از اشعارش چيزى در ميان نمانده و وفاتش در سنهء 342 اين دو بيت از اوست :\r\n مىبينى آن دو زلف كه بادش همىبرد * گويى كه عاشقى است كه هيچش قرار نيست \r\n\r\n","description":"","footnote":"","page_name":" 727 ","page_number":5},
  {"content":"\r\n\r\n يا نه كه دست حاجب سالار لشكر است * كز دور مىنمايد كامروز بار نيست \r\n\r\n213 خسروانى خراسانى\r\nاز استادان ايام سلف است اسمش حكيم ابو طاهر الطيب بن محمد از اهل خراسان است و از شعراى آل سامان ، فردوسى شعرى از او تضمين كرده .\r\n تا پاك كردم از دل زنگار حرص و طمع * زى هر درى كه روى نهم در فراز نيست\r\nجاهست و قدر و منفعه آن را كه طمع نه * عز است و صدر و مرتبه آن را كه آز نيست \r\n* * *\r\n فغان زان درنگت به هنگام صلح * فغان زان شتابت به هنگام جنگ\r\nدرنگم به راحت همه زان شتاب * شتابم به مردن همه زان درنگ\r\nنبودست عشق تو بىهجر هيچ * به يكديگر اندر ز دستند چنگ\r\nنهنگى است هجران و درياست عشق * به دريا بود جاودانه نهنگ\r\nرخت ديد نتوانم از آب چشم * سخن گفت نتوانم ازبس غرنگ\r\nرخ تست خورشيد و خورشيد خاك * لب تست ياقوت و ياقوت سنگ\r\nنه چون خسروانى نه چون تو بتا * بت و برهمن ديد مشكوى و گنگ \r\n\r\nگويند اين قطعه را در مرض موت خود گفته\r\n چهارگونه كس از من به عجز بنشستند * كزين چهار به من ذره‌يى شفا نرسيد\r\nطبيب و زاهد و اخترشناس و افسونگر * به داروى و به دعاى و به طالع و تعويد \r\n\r\n","description":"","footnote":"","page_name":" 728 ","page_number":6},
  {"content":"\r\n\r\n\r\n214 خسروى بخارايى\r\nو هو شيخ جمال الدّين ابو المشاهد گويند چون معاصر ملك خسرو بوده به نسبت او خسروى تخلص نموده ، از اشعار اوست :\r\n آب‌رويت را چمن از تحفه بر رخ مىزند * خاك كويت را فلك از ديده بر سر مىكشد\r\nگوهر نوشين تو در لعل لؤلؤ مىنهد * سوسن سيمين تو از لاله عنبر مىكشد\r\nمشك عنبر بيز تو بر ماه چوگان مىزند * لعل شكربار تو از پسته شكر مىكشد\r\nوارث تخت شهى خسرو ملك خورشيد ملك * آن جهاندارى كه چترش سعد اكبر مىكشد\r\nشهريارى كز صفت ملكش دوعالم مىسزد * تا جدارى كز شرف تختش دو پيكر مىكشد\r\nحلقه بهر خدمت او گوش خاقان مىكند * غاشيه بر خدمت او دوش قيصر مىكشد \r\n\r\nو له ايضا\r\n زلف آن زيبارخ شيرين‌لب بيدادگر * هر زمان لعبى كند بر عارض آن سيم‌بر\r\nگاه گردد چون شبى رقاص بر اطراف روز * سيم پوشد در عبير و مشك پاشد بر قمر\r\nگه گره بندد ز عود خام بر رنگين سمن * گه زره بافد ز مشك ناب بر سيمين سپر \r\n\r\n","description":"","footnote":"","page_name":" 729 ","page_number":7},
  {"content":"\r\n\r\n گه شود همچون شب و خورشيد را گيرد كنار * گه شود ناهيد و مر هاروت را گيرد به بر\r\nگه چو پرگارى و محور ساخته بر يك وطن * گه چو زنجيرى و حلقه بافته در يكدگر\r\nگاه بارد بر بساط نسترن مشك خطا * گاه بارد بر زمين ياسمن شمشاد تر\r\nگه مسلسل گردد و بندى نهد بر پاى دل * گه معقرب گردد و نيشى زند اندر جگر \r\n\r\n215 خطير الدّين جرجانى\r\nو هو شيخ خطير الدّين عبد الملك در فضل و كمال و سلوك و احوال در عهد خود بىهمال بوده و در خطه لاهور آسوده او را در علوم عقليه و نقليه تصانيف مرغوبه و رسالات محبوبه است . گاهى شعرى مىفرموده ، از خيالات اوست :\r\n گردش روزگار پرعبرست * نيك داند كسى كه معتبرست\r\nچرخ پرشعبده‌ست و پرنيرنگ * همه نيرنگهاش كارگرست\r\nبد و نيك زمانه مختلطست * غم و شاديش هر دو منتظرست\r\nهست حمال آب دريا ابر * خاك را حقه‌هاى پردررست\r\nاندرين روزگار ناسامان * هركه او عاشقست پرهنرست\r\nهمچو روباه هست كشتهء دم * همچو طاوس مبتلاى پرست\r\nاختر و آخشيج بىمهرند * گرچه اين مادرست و آن پدرست\r\nاز چنين مادر و پدر چه عجب * گر مواليد مانده در به درست \r\n\r\n","description":"","footnote":"","page_name":" 730 ","page_number":8},
  {"content":"\r\n\r\n\r\n216 خيّام نيشابورى\r\nحكيمى فاضل بوده اما نيك‌نام نيست در زمان سلاجقه ظهور نموده و با سلطان سنجر نهايت محروميت داشته ؛ گويند در دبستان همدرس بودند و در رعايت يكديگر همان‌گاه معاهده نمودند وى مايل به رباعىگويى است . وفاتش در سنهء 517 و رباعيات حكيمانهء پختهء نيكو دارد ، بعضى از آنها نگاشته مىآيد :\r\n\r\nرباعيات\r\n چون عمر به سر رسد چه بغداد و چه بلخ * پيمانه چو پر شود چه شيرين و چه تلخ\r\nخوش باش كه بعد از من و تو ماه بسى * از سلخ به غرّه آيد از غرّه به سلخ \r\n* * *\r\n يك نان به دو روز گر شود حاصل مرد * وز كوزه شكسته‌اى دم آبى سرد\r\nمحكوم كم از خودى چرا بايد بود * يا خدمت چون خودى چرا بايد كرد \r\n* * *\r\n آنان كه محيط فضل و آداب شدند * در جمع كمال شمع اصحاب شدند\r\nره زين شب تاريك نبردند برون * گفتند فسانه‌اى و در خواب شدند \r\n* * *\r\n از حادثهء زمان زاينده مترس * وز هرچه رسد چو نيست پاينده مترس\r\nاين يك‌دم نقد را به عشرت گذران * از رفته مينديش و ز آينده مترس\r\nبرخيز و مخور غم جهان گذران * بنشين و جهان به شادكامى گذران\r\nدر طبع جهان اگر وفايى بودى * نوبت به تو خود نيامدى از دگران \r\n* * *\r\n\r\n","description":"","footnote":"","page_name":" 731 ","page_number":9},
  {"content":"\r\n\r\n يا رب به دل اسير من رحمت كن * بر خاطر غم‌پذير من رحمت كن\r\nبر پاى خرابات رو من بخشاى * بر دست پياله‌گير من رحمت كن \r\n* * *\r\n افتاده مرا با مى و مستى كارى * خلقم ز چه مىكند ملامت بارى\r\nاى كاش كه هر حرام مستى دادى * تا من به جهان نديدمى هشيارى \r\n* * *\r\n آدم چو صراحى بود و روح چو مى * قالب چو نيى بود صدايى در نى\r\nدانى چه بود آدم خاكى خيام * فانوس خيالى و چراغى در وى \r\n\r\n217 خاقانى شيروانى\r\nابى بديل افضل الدّين ابراهيم بن على النجار حكيمى است دانا و فاضلى است بينا بليغى است سخنان و شاعرى است سخنران در ابتداى حال شاگرد ابو العلاء كنجوى بوده و حقايقى تخلص مىنموده و به خدمت شروانشاه خاقان كبير منوچهر اخستان رفته رتبهء عالى حاصل كرد به خاقانى ملقب شد بتدريج قبول خلق دريافته و از استاد رخ برتافته لهذا حكيم ابو العلاء از وى رنجيده و تيغ زبان به روى او كشيده بارى حكيم خاقانى را تمنا بود كه مانند حكيم سنائى در قال و حال مقبول اهل كمال شود لهذا استعفاى از خدمت دست نمىداد و وقتى فرار كرد و به حكم سلطان او را گرفته آوردند و در قلعهء شادروان محبوس شد لهذا قصايد در حبس گفته تا رهايى يافت و به مكه شتافت تحفة العراقين در عرض راه گفته پس از مراجعت به عالم جاويد رجعت كرد و در مقبره سرخاب تبريز مدفون شد و كان ذلك فى سنهء 582 وى را در شاعرى طرزى است خاص كه خاصهء اوست چنان كه عبد الواسع جبلى را شيوهء مخصوص است وقتى شرحى مختصر موسوم به مفتاح الكنوز بر بعضى از اشعارش نوشته‌ام بارى از ديوان آن جناب بعضى از اشعار در اين كتاب ثبت شد .\r\n\r\n","description":"","footnote":"","page_name":" 732 ","page_number":10},
  {"content":"\r\n\r\n\r\nمن قصائده\r\n نيست اقليم سخن را بهتر از من پادشا * در جهان ملك سخنرانى مسلم شد به ما\r\nمريم بكر معانى را منم روح القدس * عالم ذكر معالى را منم فرمانروا\r\nشه طغان عقل را نايب منم نعم الوكيل * نوعروس فضل را صاحب منم نعم الفتى\r\nدرع حكمت پوشم و بىترس گويم كالقتال * خوان فكرت سازم و بىبخل گويم كالصلا\r\nرشك نظم من خورد حسان ثابت را جگر * دست نثر من زند سحبان وائل را قفا\r\nترش و شيرين است قدح و مدح من تا اهل عصر * از عنب مىپخته سازند وز حصرم توتيا\r\nهم امارت هم زبان دارم كليد گنج عرش * وين دو دعوى را دليلت از حديث مصطفى\r\nدشمنند اين ذهن و فطنت را حريفان حسد * منكرند اين سحر و معجز را رفيقان ريا\r\nحسن يوسف را حسد بردند مشتى ناسپاس * قول احمد را خطا كردند قومى ناسزا\r\nمن همى در هند معنى راست همچون آدمم * وين خران در چين صورت راست چون مردم گيا\r\nنى همه يك نام دارد در نيستانها و ليك * از يكى نى قند خيزد وز دگر نى بوريا \r\n\r\n","description":"","footnote":"","page_name":" 733 ","page_number":11},
  {"content":"\r\n\r\n\r\nفى المواعظ و الحكم و الحقائق و الترك و التجريد و التوحيد و النعت النبى صلى الله عليه و آله\r\n مرا طبيب دل اندرز گونه‌اى كردست * كزين سواد بترس از حوادث سودا\r\nبه تلخ و ترش رضا ده به خوان گيتى بر * كه نيشتر خورى ار بيشتر خورى حلوا\r\nسير طبع مخالف مدار جان و خرد * زبون چار زبانى مكن دو حور لقا\r\nبه پوست پاره‌يى آيد هلاك آن دولت * كه مغز بىگنهان را دهد به اژدها\r\nمرا شهنشه وحدت ز داغگاه خرد * به شيب ( و ) مقرعه دعوت همىكند كه بيا\r\nازين سراچهء آواى و رنگ پى بگسل * به ارغوان ده رنگ و به ارغنون آوا\r\nبه دست آز مده دل كه بهر فرش كنشت * ز بام كعبه بدزدند مكيان ديبا\r\nدو چشمه‌اند يكى قير و ديگرى سيماب * شب بنفشه‌وش و روز ياسمين‌سيما\r\nتو غرق چشمهء سيماب و قير و پندارى * كه گرد چشمهء حيوان و كوثرى به چرا\r\nجهان به چشمى ماند درو سياه و سپيد * سپيد ناخنه‌دار و سياه نابينا\r\nبه صور نيمه‌شبى درشكن رواق فلك * به ناوك سحرى برشكن مصاف قضا\r\nقضا ببو العجبى تاكيت نمايد لعب * به هفت مهرهء زرين و حقهء مينا\r\nترا به مهره و حقه فريفتند ايراك * چو حقه بىدل و مغزى چو مهره بىپروپا\r\nچه جاى راحت و امنست دهر پرنكبت * چه روز باشه و صيدست دشت پرنكبا\r\nمساز عيش كه نامردم است طبع جهان * مخور كرفس كه پر كژدمست بوم‌سرا\r\nز روزگار وفايى به روزگار آيد * كه حصرم از پس شش ماه مىشود صهبا\r\nخرد خطيب دلست و دماغ منبر او * زبان به صورت تيغ و دهان نيام‌آسا\r\nدرون كام رها كن زبان كه تيغ خطيب * براى نام بود در برش نه بهر وغا\r\nزبان ثناگر درگاه مصطفى بهتر * كه بارگير سليمان نكوتر است صبا\r\nثناى او به دل ما فرونيايد از انك * عروس سخت شگرفست و حجله نازيبا\r\nازين حريف گلو برحذر گزيد حذر * وزين اباى گلوگير ابا نمود ابا\r\nخلاص ده سخنم را ز غارت قومى * كه مولعند به نقش ريا و قلب ريا\r\nسخن به است كه ماند ز مادر فكرت * كه يادگار هم اسما نكوتر از اسما \r\n\r\n","description":"","footnote":"","page_name":" 734 ","page_number":12},
  {"content":"\r\n\r\n\r\nايضا فى الحكمة و النعت صلى الله عليه و آله\r\n سرير فقر ترا سركشد به تاج رضا * تو به جيب هوس دركشيده اينت خطا\r\nره امان ز امل به كه اسب جنگى را * به روز معركه برگستوان به از هرّا\r\nترا ز پشتى همت به كف شود ملكت * بلى ز پهلوى آدم پديد شد حوا\r\nچه خوش حيات و چه ناخوش چو آخرست زوال * چه جعد زخمه چه ساده چو خارجست نوا\r\nميان باديه‌اى هان و هان مخسب ار نه * عرابيان ز تو هم سر برند و هم كالا\r\nخرد به ماتم و تن در نشاط و خوش نبود * كه ديو جلوه كند بر تو و پرى رسوا\r\nز چاراركان برگرد و پنج اركان جو * كه هست قايد آن پنج‌پنج نوبت لا\r\nز نه خراس برون شو به كوى هشت صفات * كه هست حاصل آن هشت هشت باغ بقا\r\nزبان‌بسته به مدح محمد آرد نطق * كه نخل خشك پى مريم آورد خرما\r\nاگرچه بعد همه در وجودش آوردند * قدوم آخر او بر كمال اوست گوا\r\nنه سوره از پس ابجد همىشود مرقوم * نه معنى از پس اسما همىشود پيدا\r\nنه روح را پس تركيب صورتست نزول * نه شمس را ز پى صبح صادقست ضيا \r\n\r\n","description":"","footnote":"","page_name":" 735 ","page_number":13},
  {"content":"\r\n\r\n نه سبزه بردمد از خاك وانگهى سوسن * نه غوره دررسد از تاك وانگهى صهبا \r\n* * *\r\n طفلى هنوز و بستهء گهوارهء فنا * مرد آن زمان شوى كه شوى از همه جدا\r\nجان از درون به فاقه و طبع از برون به برگ * ديو لعين به هيضه و جمشيد ناشتا\r\nدر ركعت نخست گرت غفلتى برفت * اينجا سجود سهو كن و در عدم قضا\r\nامروز سكه‌ساز كه دلدار ضرب تست * چون دل روانه شد نشود نقد تو روا\r\nاكنون دعا طلب كه مسيح تو بر زمى است * كانگه كه رفت سوى فلك فوت شد دعا\r\nگر در سموم باديهء لا تبه شوى * آرد نسيم كعبه ز الّااللّهت شفا\r\nلا را ز لات باز ندانى به كوى دين * گر بىچراغ عقل روى راه انبيا\r\nاول ز پيشگاه عدم عقل زاد و بس * آرى كه از يكىيكى آيد در ابتدا \r\n* * *\r\n دروازهء سراى ازل دان سه حرف عشق * دندانهء كليد ابد دان دو حرف لا\r\nفيض هزار كوثر و زين ابر يك سرشك * برگ هزار طوبى و زين باغ يك گيا\r\nفتراك عشق گير نه دنبال عقل از انك * عيسيت دوست به كه حواريت آشنا\r\nشاخ امل بزن كه چراغيست زودمير * بيخ هوس بكن كه درختيست كم بقا\r\nاز كوى رهزنان طبيعت ببر قدم * وز خوى رهروان طريقت طلب وفا \r\n\r\n","description":"","footnote":"","page_name":" 736 ","page_number":14},
  {"content":"\r\n\r\n توسن دلى و رايض تو قول لا إله * اعمىوشى و قايد تو شرع مصطفى\r\nهم موسى از دلالت او گشته مستمع * هم آدم از شفاعت او بوده مجتبى\r\nنطقش معلمى كه كند عقل را ادب * خلقش مفرحى كه دهد نفس را شفا\r\nبرنامده سپيدهء صبح ازل هنوز * كو بر سيه سپيد ازل بوده پيشوا\r\nذاتش مراد عالم و او عالم كرم * شرعش مدار قبله و او قبلهء ثنا \r\n\r\nو له\r\n صبح است كمانكش اختران را * آتش زده آب‌پيكران را\r\nبر صرع ستارگان دم صبح * ماند نفس فسونگران را\r\nيك مى به دو گنج شايگان خر * رغم دل رايگان‌خران را\r\nدرياكش از آن چمانه رز * كو ماند كشتىگران را\r\nمى تا خط ازرق قدح‌كش * خط در كش زهدپروران را\r\nهركس را جام درخورش ده * از سوخته فرق كن تران را\r\nگر قطره رسد به بيدلان مى * يك دريا ده دلاوران را \r\n\r\nدر جواب قصيدهء رشيد الدّين وطواط بلخى فرستاده است\r\n بهار عام شكفت و بهار خاص رسيد * دو نوبهار كزان عقل و طبع يافت نوا\r\nبهار عام جهان را ز اعتدال مزاج * بهار خاص مرا شعر سيد الشعراء\r\nاگر به كوه رسيدى روايت سخنش * زهى رشيد جواب آمدى به‌جاى صدا\r\nبراى رنج دل و عيش ناگوارم ساخت * گوارشى ز تحيت مفرحى ز ثنا\r\nمعانيش همه ياقوت بود و زر يعنى * مفرح از زر و ياقوت به برد سودا\r\nزبونتر از مه سىروزه‌ام مهى سى روز * مرا به طنز چو خورشيد خواند آن جوزا\r\nبه صد دقيقه ز آب درمنه تلخ‌ترم * به سخره چشمهء خضرم چه خواند آن دريا\r\nشكسته‌دل‌تر از آن ساغر بلورينم * كه در ميانهء خارا كنى ز دست رها\r\nكمان گرو همهء گبران ندارد آن مهره * كه چار مرغ خليل اندر آورد ز هوا \r\n\r\n","description":"","footnote":"","page_name":" 737 ","page_number":15},
  {"content":"\r\n\r\n\r\nدر مدح خاقان كبير شروانشاه منوچهر اخستان گويد :\r\n نافهء آهو شدست ناف زمين از صبا * عقد دو پيكر شدست پيكر باغ از هوا\r\nطلق روانست آب بىعمل امتحان * زر خلاص است خاك بىاثر كيميا\r\nدفتر گل را فلك كرد به شنگرف رنگ * زرين شيرازه زد هر ورقى را جدا\r\nدوش نسيم سحر بر در من حلقه زد * گفتم كان كيست گفت قاصديم آشنا\r\nگفتم كاسرار باغ هيچ شنيدى بگوى * گفت دل بلبل است در كف گل مبتلا\r\nبرنتوانم گرفت پره كاهى ز ضعف * گرچه به صورت يكيست روى من و كهربا\r\nپيش بزرگان ما آب كسى روشن است * كاب ز پس مىخورد بر صفت آسيا \r\n\r\nدر هنگام محبوسى به جهت رسول پادشاه روم گفته و او را شفيع مرخصى خود ساخته\r\n فلك كج‌روتر است از خط ترسا * مرا دارد مسلسل راهب‌آسا\r\nنه روح اللّه براين دير است چون رشد * چنين دجال فعل اين دير مينا\r\nتنم چون رشتهء مريم دوتا هست * دلم چون سوزن عيسى است يكتا\r\nمن اينجا پايبند رشته ماندم * چو عيسى پايبند سوزن آنجا\r\nلباس راهبان پوشيده روزم * چو راهب زان برآرم هر شب آوا\r\nبه صور صبحگاهى برشكافم * صليب روزن اين بام خضرا\r\nبه من نامشفقند آباى علوى * چو عيسى ز آن ابا كردم ز آبا\r\nمرا از اختر دانش چه حاصل * كه من تاريكم او رخشنده اجزا\r\nچه راحت مرغ عيسى را ز عيسى * كه همسايه است با خورشيد عذرا\r\nچرا عيسى طبيب مرغ خود نيست * كه اكمه را تواند كرد بينا\r\nنتيجهء دختر طبعم چو عيسى است * كه بر پاكى مادر هست گويا\r\nسخن بر طبع بكر من گواه است * چو بر اعجاز مريم نخل خرما\r\nچو مريم سر فكنده زيرم از طعن * سرشكى چون دم عيسى مصفا\r\nمرا ز انصاف ياران نيست يارى * تظلم كردنم زان نيست يارا\r\nنه از عباسيان خواهم معونت * نه بر سلجوقيان دارم تولا \r\n\r\n","description":"","footnote":"","page_name":" 738 ","page_number":16},
  {"content":"\r\n\r\n چو يوسف نيست كز قحطم رهاند * چه ابن يامين مرا و چه يهودا\r\nدر ابخازيان اينك گشاده * حريم روميان آنك مهيا\r\nروم ناقوس بوسم زين تحكم * شوم زنار بندم زين تعدا\r\nدبيرستان نهم در هيكل روم * كنم آيين مطران را مطرا\r\nو گر حرمت ندارندم به ابخاز * كنم زانجا به راه روم مبدا\r\nگشايم راز لاهوت از تفرد * نمايم ساز ناسوت از هيولا\r\nكشيشان را كشش بينى و كوشش * به تعليم چو من قسيس دانا\r\nبه قسطنطين برند از نوك كلكم * حنوط و غاليه موتى و احيا\r\nسه اقنوم و سه قرقف را به برهان * بگويم مختصر شرح موفا\r\nچگونه گفت عيسى بر سر دار * كه آهنگ پدر دارم به بالا\r\nو گر قيصر سگالد راز زردشت * كنم زنده رسوم زند و استا\r\nبگويم كان چه زند است و چه آتش * كزو پازند و زند آمد مسما\r\nبه قسطاسى بسنجم راز مؤبد * كه جو سنگش بود قسطاى لوقا\r\nبس اى خاقانى از سوداى فاسد * كه شيطان مىكند تلقين سودا\r\nرفيق دون چه انديشد به عيسى * وزير بد چه آموزد به دارا \r\n\r\nو له ايضا\r\n زد نفس سربه‌مهر صبح ملمع نقاب * خيمهء روحانيون گشت معنبر طناب\r\nشد گهر اندر گهر صفحهء تيغ سحر * شد گره اندر گره حلقه درع سحاب\r\nبال فروكوفت مرغ مرغ طرب گشت دل * بانگ برآورد كوس كوس سفر كوفت خواب \r\n\r\n","description":"","footnote":"","page_name":" 739 ","page_number":17},
  {"content":"\r\n\r\n صبح برآمد ز كوه چون مه نخشب ز چاه * ماه برآمد به صبح چون دم ماهى ز آب\r\nنيزه كشيد آفتاب حلقهء مه در ربود * نيزهء اين زر سرخ حلقهء آن سيم ناب\r\nجبههء زرين نمود طرهء صبح از نقاب * عطسهء شب گشت صبح عطسهء صبح آفتاب\r\nغمزهء اختر ببست خندهء رخسار صبح * سرمهء گيتى بشست گريهء چشم سحاب\r\nصبح چو پشت پلنگ كرد هوا را به شكل * ماه چو شاخ گوزن روى نمود از حجاب\r\nدهره برافروخت صبح زهره برانداخت شب * پيكر آفاق گشت غرقهء صفراى ناب\r\nشاهد سرمست من صبح درآمد ز خواب * كرد صراحى طلب ديد صبوحى صواب \r\n\r\nو له ايضا\r\n روى چو صبحش مرا از الم دل رهاند * عيسى و آنگه الم جنت و آنگه عذاب\r\nيوسف من گرگ مست باده به كف صبحگاه * وز دو لب باده رنگ سركه‌فشان در عتاب\r\nيافت درستى كه من توبه نخواهم شكست * كرد چو صبح نخست روى نهان در نقاب\r\nگفت چرا در صبوح باده نخواهى ازانك * حجله برانداخت صبح حجره بپرداخت خواب \r\n\r\n","description":"","footnote":"","page_name":" 740 ","page_number":18},
  {"content":"\r\n\r\n گفتمش اى صبح دل سكهء كارم مبر * زر و سر اينك ز من سكهء رخ برمتاب\r\nمن به تو اى زود سير تشنهء ديرينه‌ام * دشنه مكش همچو صبح تشنه مكش چون سراب\r\nنقب زدم در لبت روى تو رسوام كرد * كافت نقّاب هست صبحدم و ماهتاب\r\nباد بهارى فشاند عنبر بحرى به صبح * تا صدف آتشين كرد به ماهى شتاب\r\nبوقلمون شد بهار از قلم صبح و شام * راند مثالى بديع ساخت طلسمى عجاب\r\nراى ملك صبح‌خيز بخت عدو روز خسب * شب‌روى از رستمست خواب ز افراسياب\r\nمشرق دين راست صبح صبح هدى را ضيا * خانهء دين راست گنج گنج هدى را نصاب \r\n\r\nدر مدح وزير شروانشاه و قسميه فرمايد\r\n مرا ز هاتف همت رسد به گوش خطاب * كزين رواق طنينى كه مىرود درياب\r\nزبان مرغان خواهى طنين چرخ شنو * در سليمان جويى به صدر خواجه شتاب\r\nرواق چرخ همه پرصداى روحانيست * در آن صدا همه صيت وزير عرش جناب\r\nزهى به دست فلك ظل چو آفتاب كريم * خهى به كلك زحل سر چو مشترى وهاب \r\n\r\n","description":"","footnote":"","page_name":" 741 ","page_number":19},
  {"content":"\r\n\r\n به جان عاقلهء كاينات يعنى تو * كه كاينات قشور است و حضرت تو لباب\r\nولى و خصم تو مخصوص جنت و سقرند * كه اين نداى قد افلح شنيد و آن قد خاب\r\nبه صدر شاه رساندند ناقلان كه فلان * گذاشت طاعت اين پادشاه رق رقاب\r\nبه عز عز معين و به حق حق مهين * به جان جان پيمبر به سر سر كتاب\r\nبه حق آنكه دهد بچگان بستان را * سپيد شير ز پستان سر سياه سحاب\r\nبه بو تراب كه شاه بهشت و كوثر اوست * فداى كعب و ترابش كواعب و اتراب\r\nكه بعد طاعت قرآن و كعبه و سجده * پس از درود رسول و صحابه و محراب\r\nنبردم و نبرم جز به بزم شاه سجود * نكردم و نكنم جز به صدر خواجه اياب\r\nز بند شاه ندارم گله معاذ اللّه * اگرچه آب مه من ببرد در مه آب\r\nبگفته‌اند فلان مىگريزد از پى آنك * كه شاه بشنود و باز داردم به عقاب\r\nكجا گريزم سوى عراق يا اران * كجا روم سوى ابخاز يا به باب الباب\r\nمرا گريز ز خانه به خانقاه بوده * چو كودكى كه به مادر گريزد از بر باب \r\n\r\n","description":"","footnote":"","page_name":" 742 ","page_number":20},
  {"content":"\r\n\r\n ازين نشيمن و احسان و عدل نگريزم * اگرچه پيكر عمرم شود خراب و بياب \r\n\r\nدر تحقيق و شكايت از سفر\r\n آرزويى كه از جهان خواهم * ندهد ز آنكه مست بىخبر است\r\nليكن آن داده را به هشيارى * واستاند كه نيك بدگهر است\r\nخاطرم بكر و عهد نامرد است * نزد نامرد بكر كم‌خطر است\r\nنالش بكر خاطرم ز قضاست * گلهء شهربانو از عمر است\r\nلهو يك جزو و غم هزار ورق * غصه مجموع و حصه مختصر است\r\nجاهل آسوده فاضل اندر رنج * فضل مجهول و جهل معتبر است\r\nاز پس هر مباركى شوميست * از پس هر محرمى سفر است\r\nنقطهء خون شد از سفر دل من * خود سفر هم به نقطه‌يى سقر است\r\nفخر من ياد كرد شروان به * كه مباهات خود به باختر است\r\nعيب شروان مكن كه خاقانى * هست از آن شهر كابتداش شر است\r\nعيب شهرى چرا كنى به دو حرف * كاول شرع و آخر بشر است\r\nجرم خورشيد را چه جرم بدانك * شرق و غرب ابتدا شرست و غر است\r\nگرچه هست اول بدخشان بد * نه نتيجه‌اش نكوترين گهر است\r\nبينى آن جانور كه زايد مشك * نامش آهو و او همه هنر است \r\n\r\nدر عرض راه مكه معظمه گفته\r\n بختيان چون نوعروسان پاىكوبان در سماع * اختران شب پلاس و چرخ كوهان ديده‌اند\r\nوان كجاوه چيست ميزان دو كفّهء باردار * بار جوزا و دو كفّه شكل ميزان ديده‌اند \r\n\r\n","description":"","footnote":"","page_name":" 743 ","page_number":21},
  {"content":"\r\n\r\n باديه بحر است و بختى كشتى و اعراب موج * واقصه سرحد بحر و مكه پايان ديده‌اند\r\nباديه باغ بهشت و بر سر خوانهاى حاج * پر طاوس بهشتى را مگس‌ران ديده‌اند\r\nوز طناب خيمه‌ها بر گرد لشكرگاه حاج * صد هزاران شكل اقليدس به برهان ديده‌اند\r\nبهترين جايى به دست بدترين قومى گرو * مهرهء جاندار و اندر مغز ثعبان ديده‌اند \r\n\r\nدر شكايت از همگنان\r\n مشتى خسيس رتبه كه اهل سخن نىاند * با من قران كنند و قرينان من نىاند\r\nگاه فريب دمنه افسون‌گرند ليك * روز هنر غضنفر لشكرشكن نىاند\r\nتازند رخش بدعت و سازند تير كيد * اما سفنديار مرا تهمتن نىاند \r\n* * *\r\n ز لبش نشان چه جويى ز دلم سخن چه دانى * نشنيده‌اى كه كس را ز عدم خبر نيايد\r\nشب عيد چون درآمد ز در وثاق گفتى * كه ز شرم طلعت او مه عيد برنيايد \r\n\r\nدر مدح خاقان كبير منوچهر گويد\r\n صبح‌خيزان كاستين بر آسمان افشانده‌اند * پاىكوبان دست همت بر جهان افشانده‌اند\r\nپس زررخسار كان درياكشان سيم‌كش * بر صدف‌گون ساغر گوهرفشان افشانده‌اند \r\n\r\n","description":"","footnote":"","page_name":" 744 ","page_number":22},
  {"content":"\r\n\r\n سبحه‌داران از پس سبوح گفتن در صبوح * بر سر زنار ساغر طيلسان افشانده‌اند\r\nجرعه‌ريز جام ايشان است گويى اختران * كآن‌همه در روى چرخ جان‌ستان افشانده‌اند\r\nدفع سرما را قفس كردند زاهن پس درو * بچهء طاوس علوى آشيان افشانده‌اند\r\nمجلس انس حريفان را هم از تصحيف انس * در تنور آن كيمياى جان جان افشانده‌اند\r\nچون شرارش را علم بر ابر سنبل‌گون رسيد * تخم گل گويى ز شاخ ارغوان افشانده‌اند\r\nروميان بين كز مشبك‌قلعه بام آسمان * نيزه بالا از برون خونين سنان افشانده‌اند\r\nكرده‌اند از رادهء مريخ عقرب خانه‌اى * باز مريخ و زحل خور در ميان افشانده‌اند\r\nچتر زرين چون هوا بگرفت گويى بر فلك * عكس شمشير شه سلطان‌نشان افشانده‌اند\r\nباز نونو در رحمهاى عروسان چمن * نطفهء روحانيان بين كز نهان افشانده‌اند\r\nمغز گردون را ز كام است از دم باد شمال * كابهاش از مغز بر شاخ جوان افشانده‌اند\r\nچشم دردى داشت بستان كز سر پستان ابر * شير بر اطراف چشم بوستان افشانده‌اند\r\nتا زبان شكل است شمشيرش همه شيران رزم * بس‌كه دندانها ز بيم آن زبان افشانده‌اند \r\n\r\n","description":"","footnote":"","page_name":" 745 ","page_number":23},
  {"content":"\r\n\r\n نيزه‌دارانش كه از شير نيستان كين كشند * خون و آتش زان نى چون خيزران افشانده‌اند\r\nنى ز آتش سوزد و ايشان ز نىهاى رماح * دشمنان را آتش اندر دودمان افشانده‌اند\r\nچارجوى هشت خلد است اينكه در مدحش مرا * از ره كلك و بنان طبع و جنان افشانده‌اند \r\n\r\nو له ايضا\r\n ماه نو ديدى بت من رشتهء جانم نگر * كاين دو را ازبس‌كه باريكند همبر ساختند\r\nپيش بالايت به بالايت فروبارم گهر * زانكه صد نوبر مرا زان يك صنوبر ساختند\r\nزان لب چون آتش تر هديه كن يك بوس خشك * گرچه بر هر آتشى مهرى ز عنبر ساختند\r\nمن نى خشكم و گرچه طعمهء آتش نى است * طعمهء اين خشك نى زان آتش تر ساختند\r\nسرگذشت حال خاقانى به دفتر ساز از آنك * نو به نو غمهاش تو بر تو چو دفتر ساختند \r\n\r\nو له ايضا\r\n صبح چون زلف شب براندازد * مرغ صبح از طرب پر اندازد\r\nبرشكافد صبا مشيمهء شب * طفل خونين به خاور اندازد\r\nدر بر بلبله فواق افتد * كز دهان آب احمر اندازد\r\nمرغ فردوس ديده‌اى هرگز * كه ز منقار كوثر اندازد\r\nادهم شب گريخت ساقى كو * تا كمند معنبر اندازد \r\n\r\n","description":"","footnote":"","page_name":" 746 ","page_number":24},
  {"content":"\r\n\r\n جان به دستارچه دهيم آن را * كز غبب طوق در براندازد\r\nدرع رستم ز سنبل آرايد * تير آرش ز عبهر اندازد \r\n\r\nدر مدح خواجه مجد الدّين خليل گويد\r\n الصبوح اى دل كه جان خواهم فشاند * دست هستى بر جهان خواهم فشاند\r\nبر سر خاك از جفاى آسمان * خاك هم بر آسمان خواهم فشاند\r\nدشمنان چون بر غمم بخشوده‌اند * بر سر دشمن روان خواهم فشاند\r\nدوستان چون از نفاق آكنده‌اند * آستين بر دوستان خواهم فشاند\r\nاين ستاره درى و در درى * بر همام بحرسان خواهم فشاند\r\nاين دو طفل نورى اندر مهد چشم * بر بزرگ خورده‌دان خواهم فشاند\r\nاين سه كنج نفسى از قصر دماغ * بر امام انس و جان خواهم فشاند\r\nبر جلال مجد مجد الدّين خليل * در مدحت بيكران خواهم فشاند\r\nهر شكر كز لفظ او برچيد طبع * هم بر آن لفظ و بيان خواهم فشاند\r\nهر گهر كز كلك او دزديد عقل * هم بر آن كلك و بنان خواهم فشاند\r\nداورم كى دست فرمايد بريد * كآنچه دزديدم همان خواهم فشاند\r\nخود كيم من وز سگان كيست جان * تا بر آن فخر جهان خواهم فشاند\r\nابلهم تا فضلهء ماء الحميم * بر لب حوض الجنان خواهم فشاند\r\nگمرهم تا ريزهء خبث الحديد * بر سر تيغ يمان خواهم فشاند\r\nيا دم‌الحيضى كه از خرگوش ريخت * بر صف شير ژيان خواهم فشاند\r\nيا غبار لاشهء ديو سفيد * بر سوار سيستان خواهم فشاند\r\nيا لعاب اژدهاى حميرى * بر درفش كاويان خواهم فشاند\r\nاينت كفر ار نعل نعلين يزيد * بر يد خيبرستان خواهم فشاند \r\n\r\n","description":"","footnote":"","page_name":" 747 ","page_number":25},
  {"content":"\r\n\r\n\r\nو له ايضا\r\n صبح ز مشرق چو كرد برقع نور آشكار * خنده زد اندر هوا بيرق او برق‌دار\r\nداد غراب زمين روى به‌سوى غروب * تا نكند ناگهان باز سپهرش شكار\r\nبهر صبوح از درم مست درآمد نگار * غاليه برده به كاه بر گل سورى به كار\r\nجام ز عشق لبش خنده‌زنان شد چو گل * وز لب خندان او بلبله بگريست زار\r\nگفت مخور غم بيا باده‌خور از بهر آنك * غم نخورد هركه را هست چو من غمگسار\r\nخاصه كه مهر سپهر توشهء خوشه گذاشت * و آتش گردون گرفت پلهء ليل و نهار\r\nدست پياله بگير قدّ قنينه بپيچ * گوش چغانه بمال سينه بربط بخار\r\nكرد خزان تاختن بر صف خيل بهار * باد وزان بر رزان گشت به دل كينه‌دار\r\nسنبلهء چرخ را خرمن شادى بسوخت * كآتش خورشيد كرد خانهء باد اختيار\r\nچون زر سرخ سپهر سوى ترازو رسيد * دست برابر بداشت كفهء ليل و نهار\r\nحلقهء سيمين زره چون ز شمر شد پديد * عيبهء زرين فشاند بر سر او شاخسار\r\nگرنه خرف شد خريف از چه تلف مىكند * برشمر از دست باد سيم و زر بىشمار \r\n\r\n","description":"","footnote":"","page_name":" 748 ","page_number":26},
  {"content":"\r\n\r\n ملك جهان را نظام دين هدى را قوام * خواجهء صدر كرام زبدهء پنج و چهار\r\nهيبت و راى ترا هست رهى و رهين * خسرو چارم سرير شحنه ز پنجم حصار \r\n\r\nو له ايضا\r\n در آبگون قفس بين طاوس آتشين پر * كز پر گشادن او آفاق بست زيور\r\nبىرنگ زد زمين را شبه فلك به جلوه * پرگار زد هوا را قوس قزح به شهپر\r\nعكسى ز پاى و پرش زد بر زمين و گردون * زان شد بهار زنگين زين شد شهاب اغبر\r\nيك‌چند چون سليمان ماهى گرفت و اكنون * چون موسى از شبانى گشتش بره مسخر\r\nغمناك بود بلبل گل مىخورد كه در گل * مشكست و زر و مرجان وين هر سه هست غم بر\r\nمانا كه باد نيسان آمد طبيبى ايرا * سازد مفرح از زر مرجان و مشك اذفر \r\n\r\nو له ايضا\r\n اى عندليب جانها طاوس بسته زيور * بگشاى غنچهء لب بسراى غنهء تر\r\nتو مى خورى به مجلس بر خاك جرعه ريزى * من خاك خاك باشم كز جرعه يابد افسر \r\n\r\n","description":"","footnote":"","page_name":" 749 ","page_number":27},
  {"content":"\r\n\r\n پيشت چه جرعه بوسم خاك و چو جرعه بينم * برچينمش به ديده سازم سرشك احمر\r\nگر باده مىنگيرم بر من مگير جانا * من خون خورم نه باده من غم كشم نه ساغر\r\nزان آب آذرآسا آن‌سان همى هراسم * كز آب سگ‌گزيده شير سيه ز آذر\r\nخاقانيم نه و اللّه خاقان نظم و نثرم * گويندگان عالم پيشم عيال مضطر\r\nدر غيبت من آيد پيدا حسودم آرى * چون زادن مخنث در مردن پيمبر\r\nشاهان عصر جز تو هستند ظلم‌پيشه * اينجا سفيددستند آنجا سياه‌دفتر\r\nنه مه غذاى فرزند از خون حيض باشد * پس آبله‌اش برآيد صورت شود مجدر\r\nنه‌ماهه خون حيضى چون آبله برآرد * سىساله خون مردم آخر چه آورد بر\r\nآن‌كس كه طعمه سازد سى سال خون مردم * نى آخرش به طاعون صورت شود مبتر \r\n\r\nو له ايضا\r\n هين كه به ميدان حسن رخش درافكند يار * بيش‌بهاتر ز جان نعل بهايى بيار\r\nزير ركابش نگر حلقه به گوش آفتاب * پيش عنانش ببين غاشيه‌كش روزگار \r\n\r\n","description":"","footnote":"","page_name":" 750 ","page_number":28},
  {"content":"\r\n\r\n نقش سر زلف او هست مرا در بصر * ز آنكه به هم درخورند عنبر و درياكنار\r\nقند ز شب‌پوش او هست شب فتنه‌زاى * صبح قيامت شدست از شب او آشكار\r\nازبس خونها كه ريخت غمزهء سرتيز او * عشق به انگشت چپ مىكند آن را شمار\r\nخامهء مانيست طبع چهره‌گشاى بهار * نايب عيساست ماه رنگرز شاخسار\r\nگشت ز پهلوى باد خاك سيه سبزپوش * گشت ز پستان ابر دهر خرف شيرخوار\r\nپروز سبزه دميد بر نمط آبگير * زلف بنفشه خميد بر غبب جويبار\r\nشاه رياحين به باغ خيمه زربفت زد * شاخ كه آن ديد ساخت برگ تمام از نثار\r\nآب ز سبزه گرفت جوشن زنگارگون * سوسن كان ديد ساخت نيزهء جوشن‌گذار\r\nسرو ز بالاى سرپنجهء شيران نمود * لاله كه آن ديد ساخت گرد خود آتش حصار\r\nياسمن تازه داشت مجمرهء عودسوز * غنچه كه آن ديد ساخت گنبدهء مشكبار\r\nخيرى بيمار بود خشك‌لب از تشنگى * ژاله كه آن ديد ساخت شربت كوثرگوار\r\nزاتش روز ارغوان در خوى خونين نشست * باد كه آن ديد ساخت مروحه دست چنار \r\n\r\n","description":"","footnote":"","page_name":" 751 ","page_number":29},
  {"content":"\r\n\r\n فيض كف شهريار خلعت گل تازه كرد * بلبل كان ديد ساخت مدح كف شهريار\r\nاى به گه امتحان ز آتش شمشير تو * گنبد حراقه رنگ سوخته حراق‌وار\r\nنام خدنگ تو هست صرصر جودى شكاف * كنيت تيغ تو هست قلزم آتش بخار\r\nفرق ترا در خورد افسر سلطانىات * گرچه بدين مرتبت غير تو شد كامگار\r\nمملكه شهباز راست گرچه خروس از نسب * هست به سر تاجور هست به دم طوق‌دار\r\nگرچه ز نارنگ پوست طفل ترازو كند * ليك نسنجد بر آن كامل زر عيار\r\nصورت مردان طلب كز در ميدان بود * نقش بر ايوان چه سود رستم و اسفنديار\r\nگرچه ز بعد همه آمده‌اى در جهان * از همه‌اى به گزين بر همه كن افتخار\r\nزان سه نتايج كه زاد بود غرض آدمى * ليك پس از هر سه يافت آدمى اين كاروبار\r\nصبح پس شب رسد بر كمر آسمان * گل پس سبزه دمد بر دهن و مرغزار\r\nچون كنى از نطع خاك رقعه شطرنج رزم * ازبس گرد نبرد چرخ شود خاكسار\r\nمرگ شود بوالعجب تيغ شود گندنا * كوس شود عندليب خاك شود لاله‌زار \r\n\r\n","description":"","footnote":"","page_name":" 752 ","page_number":30},
  {"content":"\r\n\r\n كركس و شير فلك طعمه‌خوران در مصاف * ماهى و گاو و زمين لرزه‌كنان زير بار\r\nچرخ چو لاله به دل در خفقان رفته صعب * دهر چو نرگس به چشم در يرقان مانده زار\r\nچون تو برآرى حسام پيش تو آرد سجود * گنبد صوفى لباس بر قدم اعتذار\r\nامر دهد كردگار كى ملكوت احتياط * پند دهد روزگار كى ثقلين اعتبار\r\nباز شكافى به تير سينهء اعدا چو سيب * بازنمايى ز خون دانهء دلها چو نار \r\n\r\nفى الحكمة و الموعظة و المعرفة و السلوك و التجريد\r\n مرا دل پير تعليم است و من طفل زبان دانش * دم تسليم سر عشر و سر زانو دبستانش\r\nسر زانو دبستانست چون كشتى نوح آن را * كه طوفان جوش درد اوست جودى گرد دامانش\r\nخود آن‌كس را كه روزى شد دبستان از سر زانو * نه تا كعبش بود جودى و نه تا ساق توفانش\r\nكسى كاين خضر معنى راست دامن‌گير چون موسى * كف موسى و آب خضر بينى در گريبانش\r\nهمه تلقينش آياتى كه خاموشست تأويلش * همه تعليمش اشكالى كه نادانيست برهانش\r\nمرا بر لوح خاموشى الف بى تى نوشت اول * كه دردسر زبانست و ز خاموشيست درمانش \r\n\r\n","description":"","footnote":"","page_name":" 753 ","page_number":31},
  {"content":"\r\n\r\n نخست از من زبان بستد كه طفل اندر نوآموزى * نه چون نايش زبان بايد نه چون بربط زبان رانش\r\nچنان در بوتهء تلقين مرا بگداخت كاندر من * نه شيطان ماند و وسواسش نه آدم ماند و عصيانش\r\nزهى تحصيل دانايى كه سوى خود شدم نادان * كه را استاد دانا بود چون من كرد نادانش\r\nدرين تعليم شد عمر و هنوز ابجد همىخوانم * ندانم كى رقوم‌آموز خواهم شد ز ديوانش\r\nهنوزم عقل چون طفلان سر بازيچه مىدارد * كه اين نارنج‌گون حقه به بازى كرد حيرانش\r\nنظاره مىكنم ويحك در اين هنگامه چون طفلان * كه مشكين مهره آسوده است و نيلىحقه گردانش\r\nبه اول نفس چون زنبور كافر داشتم ليكن * به آخر يافتم چون شاه زنبوران مسلمانش\r\nمگر مىخواست تا مرتد شود نفس از سر عادت * مرا اين سر چو پيدا شد بريدم سر به پنهانش\r\nميان چارديوارى به خاكش كردم و از خون * سر گورش بينه و دم چو تلقين كردم ايمانش\r\nكه گور كشتگان باشد به خون اندوه بيرونش * و ليكن اندرون باشد به مشك آلوده رضوانش\r\nنترسم زانكه نباش طبيعت گور بشكافد * كه مهتاب شريعت را به شب كردم نگهبانش\r\nبلى خود همت درويش چون خورشيد مىبايد * كه سامانش همه شاهى و او فارغ ز سامانش \r\n\r\n","description":"","footnote":"","page_name":" 754 ","page_number":32},
  {"content":"\r\n\r\n سليمانيست اين همت به ملك خاص درويشى * كه كوس رب هب لى مىزنند از پيش ميدانش\r\nزهى خضر سكندردل هوا تخت و خرد تاجش * خهى سرمست عاقل جان بقا نزل و رضا خوانش\r\nدو خازن فكر و الهامش دو حارس شرع و توفيقش * دو خادم نفس و آمالش دو چاكر چرخ و كيوانش\r\nبرفتم پيش شاهنشاه همت تا زمين بوسم * اشارت كرد دولت را كه بالاخوان و بنشانش\r\nبه خوان سلوتم بنشاند و خوان حاجت نبود آنجا * كه اشكم چون نمك بودى رخ زرين نمكدانش\r\nبه دستم دوستكانى داد جام خاص خورسندى * كه خاك جرعه‌چين شد خضر و جرعه آب حيوانش\r\nكسى كاين نزل و منزل يافت ممكن نيست تحويلش * كسى كاين نقل مجلس يافت حاجت نيست نقلانش\r\nهوا مىخواست تا در صف بالا همسرى جويد * گرفتم دست و افكندم به صف پاى ماچانش\r\nچو صرع آميخت با عقلى نه سر ماند نه دستارش * چو دزد افتاد در بارى نه خر ماند نه پالانش\r\nفلك هم تنگ‌چشمى دان كه بر خوان دفع مهمان را * ز روز و شب سگى بسته است خوانسالار دورانش\r\nنترسى زين سگ ابلق كه دريده است بيش از تو * بسى شيران دندان‌خاى پى كردست دندانش\r\nسليمانى مكن دعوى نخست اين ديو انسى را * بكش يا بند كن يا كارفرما يا برون رانش \r\n\r\n","description":"","footnote":"","page_name":" 755 ","page_number":33},
  {"content":"\r\n\r\n نه درويش است هركو تاج سلطانى طمع دارد * كه درويش آنكه درويشى و سلطانيست يكسانش\r\nو گر صف خاص‌تر بينى درو درويش سلطان دل * كه خاك پاى درويشى نمايد تاج سلطانش\r\nچه درويشى به درويشان نظر به كن كه قرص خور * به عريانان دهد زربفت و خود بينند عريانش\r\nسخا هنگام درويشى فزون‌تر كن كه شاخ گل * چو درويش خزان گردد پديد آيد زرافشانش\r\nسخا بهر جزا كردن رباخواريست در همت * كه يك بدهى وانگه ده جزا خواهى ز يزدانش\r\nميالاى ار توانى دست ازين آلايش دنيا * كه دنيا سنگ استنجاست و آلودست شيطانش\r\nبترس از تيرباران ضعيفان در كمين شب * كه هركه از ضعف نالان‌تر ، قوىتر زخم پيكانش\r\nحذر كن راه مظلومى كه بيدار است و خونباران * تو شب خفته به بالين تو آيد سيل بارانش\r\nز تعجيل قضاى بد پناهى ساز كاندر وى * به خاك افتاده‌اى دارى كه لرزد عرش ز افغانش\r\nچو بيژن دارى اندر چه مخسب افراسياب‌آسا * كه رستم در كمينست و كمندى زير خفتانش\r\nزمين دايه است و تو طفلى تو شيرش خورده او خونت * همه خون تو زان شيرى كه خوردستى ز پستانش\r\nمخور باده كه آن خونيست كز شخص جوانمردان * زمين خوردست و بيرون داده از تاك رزستانش \r\n\r\n","description":"","footnote":"","page_name":" 756 ","page_number":34},
  {"content":"\r\n\r\n هدايت ز اهل دين آموز و ز اهل فلسفه مشنو * كه طوطى كان ز هند آيد نجويد كس ز خزرانش\r\nفرائض ورز و سنت جوى و اصل آموز و مذهب خوان * مجسطى كيست اشكالش قليدس چيست و اقرانش \r\n\r\nدر سفر مكه معظمه به مدح خواجه جمال الدّين موصلى گويد\r\n صبح از حمايل فلك آهيخت خنجرش * كيمخت كوه اديم شد از خنجر زرش\r\nهر پاسبان كه طرهء بام زمانه داشت * چون طره سربريده شد از زخم خنجرش\r\nصبح از صفت چو يوسف و مه نيمهء ترنج * بكران چرخ دست بريده برابرش\r\nشب گيسوان گشوده چو جادوزنى به شكل * بسته‌زبان زدود گلوگاه مجمرش\r\nگفتى كه نعل بود در آتش نهاده ماه * مشهور شد چو شد زن دودافكن از برش\r\nشب را نهند حامله خاور چراست زرد * كابستنى دليل كند روى اصفرش\r\nمانا كه محرم عرفات است آفتاب * كاحرام را برهنه برآيد ز خاورش\r\nدرياى خشك ديدى كشتى درو روان * هان باديه نگه كن و هان ناقه بنگرش\r\nآن كشتى رونده‌تر از بادبان چرخ * خوش‌گام‌تر ز زورق مه چار لنگرش \r\n\r\n","description":"","footnote":"","page_name":" 757 ","page_number":35},
  {"content":"\r\n\r\n لنگر شكوه باد كند دفع پس چرا * در چار لنگر است روان باد صرصرش\r\nجوزا سوار ديده نه‌اى بر بنات نعش * ناقه نگر كجاوهء هم جفته از برش\r\nپشتش بنات نعش دو پيكر سوار او * ماه دگر سوار شده بر دو پيكرش\r\nگيسوى حور و گوى زنخدانش بين به هم * دستارچه كژاوه و ماه مدورش\r\nماند كژاوه حاملهء خوش‌خرام را * اندر شكم دو بچه بمانده محصرش\r\nوان ساربان ز برق سراب ابر كرده چشم * از آفتاب چهره چو ميغ مكدرش\r\nچون صد هزار لام الف افتاده يك‌به‌يك * از دور دست و پاى نجيبان رهبرش\r\nوان هودج خليفه متوج به ماه زر * چون شب كز آفتاب نهى تاج بر سرش \r\n\r\nو له ايضا فى المدح\r\n رخسار صبح را نگر از برقع زرش * كز دست شاه جامه عيدست در برش\r\nگردون به شكل مجمر عيدى به بزم شاه * صبح آتش ملمع و شب مشك اذفرش\r\nمشرق به عود سوخته دندان سفيد كرد * چون بوى عطر عيد برآمد ز مجمرش\r\nفصاد بود صبح كه قيفال شب گشاد * خورشيد طشت خون و مه عيد نشترش\r\nمه روزه‌دار بود همانا از آن شدست * تن چون خلال مائدهء عيد لاغرش\r\nيا حلقه گويى از پى آن شد كه روز عيد * خسرو به نوك نيزه ربايد ز خاورش\r\nانگشت ساقى از غبب غوك نرم‌تر * زلف چو مار در مى عيدى شناورش \r\n\r\n","description":"","footnote":"","page_name":" 758 ","page_number":36},
  {"content":"\r\n\r\n زلفش فروگذاشته سر در شراب عيد * ديويست غسلگاه شده حوض كوثرش \r\n\r\nدر ذكر شكار سلطان شروانشاه منوچهر اخستان ، بر لب دريا گفته\r\n در پردهء دل آمد بازيكنان خيالش * جان شد خيال‌بازى در پردهء وصالش\r\nبود آفتاب زردى كان روز رخ درآمد * صبح دو عيد بنمود از سايه هلالش\r\nچون صبح خوش بخنديد آن بيست و هشت لؤلؤ * من هست نيست گشته چون سايهء جمالش\r\nآن خال نيم‌جو سنگ از ذره نقطه كم * بر نقطه حلقه گشته زلف زره مثالش\r\nدل خاك پاى او شد شستم به هفت آبش * جان صيد زلفش آمد ديدم به هفت حالش\r\nگه دست‌بوس كردم گه ساعدش گزيدم * لب خواستم گزيدن ترسيدم از ملالش\r\nاز گرد جيش خسرو وز خون وحش صحرا * مشكين زره قبايش رنگين سپر قذالش\r\nديدم كه سرگران بود از خواب صيدكرده * از صيدگاه خسرو كردم سبك سؤالش\r\nگفتم بديدى آخر رايات كهف امت * وان مهد جان مهدى چتر فلك ظلالش\r\nآن عمر خوار دريا وان روزه‌دار آتش * چون معتكف برهنه نه قوت و نه منالش\r\nوان تيغ شاه شروان آتش‌نماى دريا * دريا شده غريقش آتش شده زكالش \r\n\r\n","description":"","footnote":"","page_name":" 759 ","page_number":37},
  {"content":"\r\n\r\n گفتا كه چند شب من دولت به هم نخفتيم * اندر ركاب خسرو در موكب جلالش\r\nرخسار بحر ديدم كز خون شرزه‌شيران * گلگونه دادى از خون شاه فلك فعالش\r\nبل غرقه آب دريا در گوهر حسامش * بل آب زهره شيران در آتش قتالش\r\nآهخت تيغ هندى چون چشمهء مصفا * تا بحر گشت سيراب از چشمهء زلالش\r\nيك هفته ريخت چندان خون سباع كز خون * هفتم زمين ملا شد بگرفت زان ملالش\r\nبر شخص شرزه‌شيران از خون قباى اطلس * مقراض‌وش بريدى مقراضهء نصالش\r\nچون در اسد رسيدى چون سنبله سنان‌كش * از ضربت الف سان كردى چو سين و دالش\r\nاز دور تيغ خسرو چون سبزه‌وش نمودى * گستاخ پيش رفتى هم گور و هم غزالش\r\nآهو نخورده سبزه سبزه بخوردى آهو * انسى شدى چو دادى از وحش انتقالش\r\nدريا ز شرم جودش بگريختى چو زيبق * اما چهار ميخست آنك زمين عقالش\r\nروح القدس براقش وز قدر هيكل او * خورشيد چرخ ميخ [ ى 
  ] زر از پى نعالش \r\n\r\n","description":"","footnote":"","page_name":" 760 ","page_number":38},
  {"content":"\r\n\r\n\r\nدر مدح سلطان گفته\r\n ز عدل شاه كه زد پنج نوبه در آفاق * چهار طبع مخالف شدند جفت وفاق\r\nشهنشهى كه به صحرا نسيم انصافش * ز زهر در دم افعى عيان كند ترياق\r\nسحرگهى كه يلان بركشند تيغ چو صبح * به عزم رزم كنند از براى كينه سباق\r\nبگيرد از تپش تيغ و امتلاى خلاف * دل زمين خفقان و دم زمانه فواق\r\nتو ابروار برآهخته خنجرى چون برق * فرشته‌وار نشسته بر اشهبى چو براق\r\nدر آن زمان كه كند تيغ با كف تو وصال * ز بس‌كه جان بدان را دهى ز جسم فراق\r\nگمان برم كه ز ارواح تيره زير اثير * خلايق دگر از نو عيان كند خلاق \r\n\r\nدر هنگام محبوسى در ذكر حال خود گفته\r\n هردم هزار بچهء خونين كنم به خاك * چون لعبتان ديده بزادن درآورم\r\nچون زال بستهء قفسم نوحه زان كنم * تا رحمتى به خاطر بهمن درآورم\r\nچندى نفس به صفهء اهل صفا زدم * يك‌چند پى به دير برهمن درآورم\r\nچون كار عالمست شترگربه من به كف * گه سبحه گاه ساغر روشن درآورم\r\nدشمن مرا شكست كند دوست دارمش * حاشا كه من شكست به دشمن در آورم\r\nتهديد تيغ مىدهد آوخ كجاست تيغ * تا چون حليش دست به گردن درآورم\r\nجان و دل و خرد برسانم به باغ خلد * آخر مثلثى به مثمن درآورم \r\n\r\nو له ايضا\r\n بردم از نراد گيتى يك‌دو داو اندر سه زخم * گرچه از چار آخشيج و پنج حس در شش‌درم\r\nمن چو طوطى و جهان در پيش من چون آينه است * لاجرم معذورم ار جز خويشتن مىننگرم\r\nپيل مستم مغزم از آهن بياشوبيد از آنك * گر بياسايم دمى هندوستان ياد آورم \r\n\r\n","description":"","footnote":"","page_name":" 761 ","page_number":39},
  {"content":"\r\n\r\n\r\nو له\r\n بر كوه چون لعاب گوزن اوفتد به صبح * هويى گوزن‌وار به صحرا برآورم\r\nقنديل دير چرخ فروميرد آن زمان * كان سرد باد از آتش سودا برآورم\r\nتردامنان كه سربه‌گريبان فروبرند * سحر آورند و من يد بيضا برآورم\r\nخارا چو مار بركشم و پس به يك عصا * ده چشمه چون كليم ز خارا برآورم \r\n\r\nدر مدح شروانشاه منوچهر گويد\r\n مرغ شد اندر سماع خنده‌زنان صبحدم * بلبله را مرغ‌وار وقت سماعست هم\r\nپيش كه طاوس صبح بيضهء زرين نهد * از مى بيضا بساز بيضهء مجلس ارم\r\nگوهر مى آتشست ورد خليلش بخوان * مرغ صراحى گلست باد مسيحش بدم\r\nنايب گل چون تويى ساقى مل هم تو باش * جان به چمانه بده بر چمن جان بچم\r\nنوبر چرخ كهن نيست بجز جام مى * حامله‌اى ز آب خشك آتش تر در شكم\r\nخون رزان ده كه هست خون روان را ديت * صيقل زنگ هوس مرهم زخم ستم\r\nتا همه بر فال عيد جان ملك فعل را * داغ سگى برنهيم بر در كهف امم\r\nخسرو جمشيد جام سام تهمتن حسام * خضر سكندر سپاه شاه فريدون حشم \r\n\r\n","description":"","footnote":"","page_name":" 762 ","page_number":40},
  {"content":"\r\n\r\n\r\nو له\r\n اى لب و زلفين تو مهره و افعى به هم * افعى دام تو ديو مهرهء تو مهر جم\r\nدر ختنى روى تو حجلهء زنگى عروس * در يمنى جزع تو حجرهء هندى صنم\r\nمريم آبستن است لعل تو از بوسه باش * تا به خدايى شود عيسى تو متهم\r\nخاك توام سايه‌وار سايه ز من در مدزد * نار نه‌ام برمجوش مار نه‌ام در مرم \r\n\r\nو له\r\n گرنه شب از عين عيد ساخت طلسمى به خم * عين منعّل چراست در خط مغرب رقم\r\nكرد رخ آفتاب زرد قواره نهان * بر فلك از ماه نو شد زه سيمين علم\r\nبر زه سيمين ماه گوى زر اختران * بسته در آن كوى زه جيب قباى ظلم\r\nگفتى فراش چرخ ناخن زهره گرفت * كز بن ناخن دويد بر سر دامانش دم\r\nآب بقم شد شفق مه خم و شب رنگرز * از لب خم نيمه‌يى غرق در آب بقم\r\nماه سرانگشت خلق اين چو قلم آن چو نون * خلق چو طفلان نو شاد به نون و القلم\r\nاز بن گوش آسمان از مه نو هر مهى * حلقه به گوشى شود بر در شاه عجم\r\nمهدى دجال‌كش آدم شيطان‌شكن * موسى دريا شكاف احمد جبريل دم\r\nرشح نوالش فزون از عرق بحر و ابر * شرح جلالش برون از ورق كيف و كم \r\n\r\n","description":"","footnote":"","page_name":" 763 ","page_number":41},
  {"content":"\r\n\r\n آتش تيغش چو تافت پنبه شود بوقبيس * باد تهمتن چو خاست پشه شود پيلسم\r\nشرع به دوران تو رستم و گاه وجود * ظلم به فرمان تو بيژن و چاه عدم\r\nدر عجم از داد تست بيشه رياض النعيم * در عرب از ياد تست شوره حياض النعم\r\nملك خراسان تراست در كف اغيار غصب * موسى ملكت تويى گرگ شبان غنم\r\nغبن بود گنج عرش خازن او اهرمن * ظلم بود صدر شرع حاكم او بوالحكم\r\nخضر ز توقيع تو سازد ترياك روح * چون به كفت برگشاد افعى زرفام فم\r\nگر خزر و ترك و روم رام حساب تواند * نيست عجب كز نهاد رام فحولست رم\r\nاز تف شمشير تو در سقمند آن سه قوم * چون صف اصحاب فيل در المند از الم\r\nگو به حسامت كه برد آب بت لات نام * كاين همه زير نيام تن چه زنى لا تنم\r\nگر ز پى غزو غز قصد خراسان كنى * گرد سواران كند چهرهء گردون دژم\r\nكرد چو مشك سياه خاك چو گوگرد سرخ * هر دو حنوط و حنا از پى خصم و خدم\r\nشيردلان را چو مهر گه يرقان گاه لرز * سگ‌جگران را چو ماه گاه دق و گه ورم \r\n\r\n","description":"","footnote":"","page_name":" 764 ","page_number":42},
  {"content":"\r\n\r\n\r\nدر مدح خواجه بهاء الدّين گويد\r\n طفلى و طفيل تست آدم * خردى و زبون تست عالم\r\nپروردهء جزع تست عيسى * آبستن لعل تست مريم\r\nدر سينهء ما خيال زلفت * طوبى است در آتش جهنم \r\n\r\nو له\r\n اى شحنهء شش جهات عالم * در چاردرى هفت طارم\r\nگه ياره كنى ز ماه و گه تاج * گه رنگ دهى به خاك و گه شم\r\nاز رفتن تست بر تن دهر * پرنقطهء زر سياه ملحم\r\nوز آمدن تو دست گيتى * افراخته آستين معلم\r\nتف علم تو در دم صبح * بر بيرق شاه دوخت پرچم\r\nخاقانى را تويى همه روز * روزىده و رازدار و محرم\r\nتاب‌وتب او ببين به ظاهر * كاندر دلش آتشى است مدغم\r\nاز خوارزم آر مهر اين بت * وز جيحون ساز نوش اين سم\r\nدر گرد ركاب او همىدو * در گرد عنان او همىچم\r\nتا خورشيدى پياده بينند * خورشيد دگر فراز ادهم\r\nمختار عجم بهاء دين آنك * منشور جلال ازوست معجم\r\nبا لطف كفش گرفت ترياق * چون چشم گوزن و كام ارقم\r\nاى كحل كفايت تو برده * از ديده آخر الزمان نم\r\nدر وصف تو كى رسم به خاطر * بر عرش كه برشود به سلم\r\nگرچه شعرا بسى است امروز * اين طايفه را منم مقدم\r\nهرچند در اين ديار منحوس * بسته است مرا قضاى مبرم\r\nمر خاتم را چه نقص اگر هست * انگشت كهين محل خاتم\r\nطبع تو شناسد آب شعرم * ديلم داند نژاد ديلم \r\n\r\n","description":"","footnote":"","page_name":" 765 ","page_number":43},
  {"content":"\r\n\r\n\r\nو له ايضا\r\n شروان سراب وحشت من تشنه وحشىآسا « * » * جز درگه تهمتن آبشخورى ندارم\r\nمهدى كه بيند آتش شمشير شاه گويد * دجال را به توده‌ى خاكسترى ندارم\r\nعدل يتيم مانده از پور قباد گفتا * كز تيغ فتح‌زايت و به مادرى ندارم\r\nرايات او چو ديد نقيب بهشت گفتا * زين راست‌تر به باغ لقا عرعرى ندارم\r\nمن شهربند لطف توام نى اسير شروان * كانجا برون ز لطف تو خشك و ترى ندارم\r\nحرمت برفت حلقهء هر درگهى نكوبم * كشتى شكست منت هر لنگرى ندارم\r\nجويم رضات شايد گر دولتى نجويم * دارم مسيح چيست كه سم خرى ندارم\r\nبينم محيط شايد گر قطره‌اى نبينم * دارم اثير زيبد گر اخگرى ندارم \r\n\r\nدر صفت اصفهان و معذرت از هجاى مجير الدّين بيلقانى و مدح جمال الدّين\r\n نكهت حور است يا هواى صفاهان * جبهت جوزست يا لقاى صفاهان\r\nدولت و ملت جنابه زاد چو جوزا * مادر بخت يگانه‌زاى صفاهان\r\nديدهء خورشيد چشم‌درد همىداشت * از حسد خاك سرمه‌زاى صفاهان\r\nلاجرم اينك براى ديدهء خورشيد * دست مسيح است سرمه‌ساى صفاهان\r\nدست خضر چون نيافت چشمه دوباره * كرد تيمم به خاك پاى صفاهان \r\n\r\n\r\n","description":"","footnote":"\r\n( * ) در اصل ديوان خاقانى « بيژن‌آسا » ست . ديوان خاقانى ، تهران ، چاپ اميركبير ، 1336 ، ص 242 .\r\n","page_name":" 766 ","page_number":44},
  {"content":"\r\n\r\n مدت سى سال شد كه از سر اخلاص * زنده همىداشتم وفاى صفاهان\r\nمدح دو فاروق دين چگونه كنم من * صدر و جمال آن دو مقتداى صفاهان\r\nكعبه عبادت ستاى من شد از ايراك * ديد مرا مكرمت‌ستاى صفاهان\r\nكعبه مرا رشوه داد شقهء سبزش * تا ننهم مكه را وراى صفاهان\r\nاين‌همه كردم به رايگان نه بر آن طمع * كاخر زر يابم از عطاى صفاهان\r\nديو رجيم آنكه بود دزد بيانم * گردم طغيان زد از هجاى صفاهان\r\nاهل صفاهان مرا بدى ز چه گويند * من چه بدى كرده‌ام به‌جاى صفاهان\r\nدست و زبانش چرا نداد بريدن * محتسب شرع و پيشواى صفاهان\r\nجرم ز شاگرد پس عتاب بر استاد * اينت بد استاد اصدقاى صفاهان\r\nاين مگر آن حكم باژگونه مصر است * آرى مصر است روستاى صفاهان\r\nداد صفاهان از ابتدام كدورت * گرچه صفا باشد ابتداى صفاهان\r\nسيب صفاهان الف فزود در اول * تا خورم آسيب جانگزاى صفاهان\r\nگرچه صفاهان جزاى من به بدى كرد * هم به نكويى كنم جزاى صفاهان\r\nخطه شروان كه نامدار به من شد * گر به خرابى رسد بقاى صفاهان \r\n\r\nدر مراجعت از مكه معظمه و ورود به مداين و ديدن آثار ايوان كسرى فرموده است\r\n هان اى دل عبرت‌بين از ديده نگه كن هان * ايوان مداين را آيينه عبرت دان\r\nيك‌ره ز ره دجله منزل به مداين كن * وز ديده دو يم دجله بر خاك مداين ران\r\nاز آتش حسرت بين گريان جگر دجله * خود آب شنيدستى كاتش كندش بريان\r\nتا سلسلهء ايوان بگسست مداين را * در سلسله شد دجله چون سلسله شد پيچان \r\n\r\n","description":"","footnote":"","page_name":" 767 ","page_number":45},
  {"content":"\r\n\r\n دندانهء هر قصرى پندى دهدت نونو * پند سر دندانه بشنو ز بن دندان\r\nگويد كه تو از خاكى ما خاك توايم اكنون * گامى دوسه بر ما نه اشكى دوسه هم بفشان\r\nاز نوحهء جغد الحق ماييم به دردسر * از ديده گلابى كن درد سر ما بنشان\r\nما بارگه داديم اين رفت ستم بر ما * بر قصر ستمكاران گويى چه رسد خذلان\r\nگويى كه نگون كردست ايوان فلك‌وش را * حكم فلك گردان يا حكم فلك‌گردان\r\nبر ديدهء من خندى كاينجا ز چه مىگريد * خندند بر آن ديده كاينجا نشود گريان\r\nاين هست همان ايوان كز نقش رخ مردم * خاك در او بودى ديوار نگارستان\r\nاين هست همان درگه كاو را ز شهان بودى * ديلم ملك بابل هند و شه تركستان\r\nاز اسب پياده شو بر نطع زمين رخ نه * زير پى پيلش بين شه‌مات شده نعمان\r\nمست است زمين زيراك خوردست به‌جاى مى * در كاس سر هرمز خون دل نوشروان\r\nبس پند كه بود آنگه در تاج سرش پيدا * صد پند نو است اكنون در مغز سرش پنهان\r\nكسرى و ترنج زر پرويز و به زرين * بر باد شده يكسر با خاك شده يكسان \r\n\r\n","description":"","footnote":"","page_name":" 768 ","page_number":46},
  {"content":"\r\n\r\n پرويز به هر بزمى زرين تره گستردى * كردى ز بساط در زرين تره را بستان\r\nپرويز كنون گم شد زان گمشده كمتر گو * زرّين تره كو برگو رو كم تركوا برخوان\r\nگفتى كه كجا رفتند آن تاجوران اينك * زيشان شكم خاكست آبستن جاويدان\r\nخون دل شيرينست اين مى كه دهد رزبان * ز آب و گل پرويز است اين خم كه نهد دهقان\r\nاز خون دل طفلان سرخاب رخ آميزد * اين زال سپيداب‌رو وين مام سيه‌پستان \r\n\r\nدر مدح خاقان كبير شروانشاه\r\n دوش چو سلطان چرخ تافت به مغرب عنان * گشت ز سير شهاب روى هوا پرسنان\r\nداد به گيتى ظلام سايهء خاك سياه * يافت ز انجم فروغ انجمن كهكشان\r\nشام مشعبد نمود حقهء ماه و به لعب * مهرهء زرين مهر كرد نهان در دهان\r\nچون سپر زر مهر گشت نهان زير خاك * ناچخ سيمين ماه كرد پديد آسمان\r\nمطرد سرخ شفق روى هوا كرد شق * پيكر جرم هلال گشت پديد از ميان\r\nراست چو از آينه عكس خيال پرى * گاه همىشد پديد گاه همىشد نهان \r\n\r\n","description":"","footnote":"","page_name":" 769 ","page_number":47},
  {"content":"\r\n\r\n ديدن و ناديدنش بود به نزديك خلق * گه چو جمال يقين گه چو خيال گمان\r\nاز بر ايوان ماه بارگهى بود خوب * ساكن او خواجه‌يى فاضل نيكوبيان\r\nوز بر آن بارگاه بزمگهى بود خوش * حوروشى اندرو غيرت حور جنان\r\nوز بر آن بزمگاه نوبتى خسروى * همچو قضا كامكار همچو قدر كامران\r\nوز بر او مسندى خوابگه خواجه‌اى * كوست به تأثير سعد صورت و معنى جان\r\nوز بر آن خوابگاه طارم پيرى خسيس * همچو امل دوربين همچو اجل جانستان\r\nگشت ز سيارگان رتبت او بيش از آنك * بام خداوند را هست به شب پاسبان\r\nبدر سپهر كرم صدر كرام عجم * صاحب سيف و قلم فخر زمين و زمان\r\nمكرم دريا نوال صفدر بدخواه مال * خواجهء گيتىگشاى صاحب خسرونشان\r\nلفظ گهربار او غيرت ابر بهار * دست زرافشان او طعنهء باد خزان\r\nتا خبر بأس او در ملكوت اوفتاد * سبحهء روح الامين نيست بجز الامان\r\nدشمن تو كى بود با تو برابر به جاه * شير علم كى بود همسر شير ژيان \r\n\r\n","description":"","footnote":"","page_name":" 770 ","page_number":48},
  {"content":"\r\n\r\n\r\nو له ايضا\r\n اى نايب عيسى از دو مرجان * وى كرده ز آتش آب حيوان\r\nجزع تو به غمزه برده جانها * لعل تو به بوسه داده تاوان\r\nوصل تو به زير پرسيمرغ * پرورده به سايهء سليمان\r\nاز جور تو در ميان عشاق * برخاسته صورت گريبان\r\nگر فتنه نبايدت كه خيزد * طيره منشين و طره منشان\r\nبىبادهء زرفشان نباشيم * چون باد شدست عنبرافشان\r\nاز شاخ شكوفه ريز گويى * كردست فلك ستاره‌باران\r\nرنگ و سيهى لاله ماناك * اندر دل مشتريست كيوان\r\nدر پيكر باغ شكل نرگس * چشمى است كه ريخته است مژگان\r\nباهم گل و سبزه و بنفشه * چون قوس قزح به رنگ الوان \r\n\r\nدر مدح خاقان كبير شروانشاه\r\n تا نفخات ربيع صور دميد از دهان * كالبد خاك را نزل رسيد از روان\r\nغاشيه‌دارست ابر بر كتف آفتاب * غاليه‌ساى است باد بر صدف بوستان\r\nعكس شكوفه ز شاخ بر لب آب اوفتاد * راست چو قوس قزح بر گذر كهكشان\r\nنى عجب ار جاى برف گرد بنفشه است از انك * معدن كافور هست خطهء هندوستان\r\nمريم دوشيزه باغ نخل رطب بيدبن * عيسى يك‌روزه گل مهد طرب گلستان\r\nزهره و دهره بسوخت كوكبه رزم شاه * زهرهء زهره به تيغ دهرهء دهر از سنان \r\n\r\n","description":"","footnote":"","page_name":" 771 ","page_number":49},
  {"content":"\r\n\r\n دولت و صولت نمود شير علامات او * دولت ملك عجم صولت تيغ يمان\r\nگوشه و خوشه بساخت از پى مجد و سنا * گوشهء عرش از سرير خوشهء چرخ از بنان\r\nپايه و مايه گرفت هم كف و هم جام او * پايهء بحر محيط مايهء حوض جنان\r\nيافته و بافته است شاه چو داود و جم * يافته مهر كمال بافته درع امان\r\nساخته و تاخته است بخت جهانگير او * ساخته شعرى براق تاخته بر فرقدان\r\nسوده و بوده شمر اشهب ميمونش را * سوده قضا در ركاب بوده قدر در عنان\r\nبسته و خسته روند تيغ‌وران پيش او * بسته به شصت سبك خسته به گرز گران \r\n\r\nو له ايضا\r\n عالم جان خاص تست نوبه فروكوب هين * گوهر دل خاك تست رد مكن اى نازنين\r\nدر غمت اى زود سير خون جگر مىخورم * تشنه بجز من كه ديد آبخورش آتشين\r\nجان چو سزاى تو نيست باد به دست جهان * مهر چو مقبول نيست خاك به فرق نگين\r\nگلبن وصل ترا خار جفا در ره است * مهر چو بينى كه هست مار ببين در كمين \r\n\r\n","description":"","footnote":"","page_name":" 772 ","page_number":50},
  {"content":"\r\n\r\n هست لب لعل تو كوثر آتش‌نماى * هست كف شهريار گوهر دريا ضمين\r\nگر به مثل روز رزم اسب تو نعل افكند * ياره كند در زمانش دست شهور و سنين\r\nچون ز خروش دو صف وقت هزاهز كند * چشم جهان اختلاج گوش زمانه طنين\r\nكوس و غبار سپاه طوطى و صحراى هند * خنجر و خود سياه آينه و بحر چين\r\nخلق تو از راه لطف جان بربايد ز خلق * چون حركات فلك در نغمات حزين\r\nاز عدوى سگ‌صفت حلم و تواضع مجوى * زان كه به قول خداى نيست شياطين ز طين\r\nبنده سخن تازه كرد و آنچه كهن داشت شست * كان همه خرمهره بود وين‌همه در ثمين\r\nسنگ در اجزاى كان زر شد آنگاه لعل * نطفه در ارحام خلق مضغه شد آنگه جنين\r\nگرچه درين فن يكيست او و دگر كس بنام * آن مگس سگ بود وين مگس انگبين\r\nحاجت گفتار نيست زان كه شناسد خرد * سندس خضر از پلاس عبقرى از كوردين \r\n\r\nدر مذمت شعراى روزگار خود گفته است\r\n بر باطلند از آنكه پدرشان پديد نيست * وز حق نه آدم است و نه عيسى خطابشان\r\nهستند از قياس چو فرسوده هاونى * سر نى و بن هميشه ز سودن خرابشان\r\nاز طبع خشكشان نتوان يافت شعر تر * نيلوفر آرزو كه كند در سرابشان \r\n\r\n","description":"","footnote":"","page_name":" 773 ","page_number":51},
  {"content":"\r\n\r\n سحر حلال من چو خرافات خود نهند * آرى يكيست بولهب و بوترابشان\r\nمن رستم كمانكشم اندر كمين شب * خوش باد خواب غفلت افراسيابشان \r\n\r\nو له ايضا\r\n به وحدت رستم از غرقاب وحشت * به رستم رسته گشت از چاه بيژن\r\nنشايد بردن انده جز به انده * نشايد كوفت آهن جز به آهن\r\nدلم آبستن از خورسندى آمد * اگر شد مادر روزى سترون\r\nچو حرص آسود چه زير و چه بالا * چو ديده رفت چه روز و چه روزن\r\nدرين پيروزه تشت از خون چشمم * همه آفاق شد بيجاده معدن\r\nمن اندر كنج و دونان بر سر گنج * مگس در گلشن و عنقا به گلخن\r\nنبينى جز مرا نظم محقق * نيابى جز مرا نثر مبرهن\r\nنيارد جز درخت هند كافور * نريزد جز درخت مصر روغن\r\nنه پيش من دواوينست و اشعار * نه عيسى را عقاقير است و هاون\r\nازين نورند غافل چند اعمى * براين نطقند منكر چند الكن\r\nتب ربع آمد ايشان را كه نامم * به گرد ربع مسكون يافت مسكن\r\nعجب نى گر شب ميلاد احمد * نگونسار آيد اصنام برهمن \r\n\r\nدر هنگامى كه محبوس بوده فرموده\r\n صبحدم چون كله بندد آن دودآساى من * چون شفق در خون نشيند چشم خون‌پالاى من\r\nروى خاك‌آلود من چون كاه بر ديوار حبس * از رخم كهگل كند اشك زمين انداى من\r\nمار ديدى در گيا پيچان كنون در غار غم * مار بين پيچيده در ساق گياه‌آساى من \r\n\r\n","description":"","footnote":"","page_name":" 774 ","page_number":52},
  {"content":"\r\n\r\n تا نترسند اين دو طفل هندو اندر مهد چشم * زير دامن پوشم اژدرهاى جانفرساى من\r\nدست آهنگر مرا در مار ضحاكى كشيد * گنج افريدون چه سود اندر دل داناى من\r\nتا كه لرزان ساق من بر آهنين كرسى نشست * مىبلرزد ساق عرش از آه صور آواى من\r\nنافهء مشكم كه گر بندم كنى در صد حصار * سوى جان پرواز جويد طيب جان‌افزاى من\r\nنافه را كيمخت رنگين سرزنشها كرد و گفت * سخت بد رنگى ندارى صورت زيباى من\r\nنافه گفتش يافه كم‌گو كايت معنى مراست * و اينك اينك حجت گويا دم بوياى من \r\n\r\nدر مدح خاقان كبير شروانشاه منوچهر بن اخستان گويد\r\n دور فلك ده جام را از نور عذرا داشته * چون عده‌داران چار مه در طارمى واداشته\r\nجام بلور از جوهرش سقلاب روم اندر برش * يا نار موسى پيكرش در كف بيضا داشته\r\nمجلس دو آتش داده براين از حجروان از شجر * اين كرده منقل را مقر آن جام را جا داشته\r\nمى آتش و كف دود بين از كف سيم اندود بين * مريخ خون‌آلود بين بر سر ثريا داشته\r\nدف چون هلال بدرسان گرد هلالش اختران * هر سو دو اختر در قران جفتى چو جوزا داشته \r\n\r\n","description":"","footnote":"","page_name":" 775 ","page_number":53},
  {"content":"\r\n\r\n من زان گره گوشه‌نشين نه دردكش نه ميوه‌چين * مى ناب و شاهد نازنين ساقى محابا داشته\r\nياران شدند آتش سخن كاين چيست كار آب كن * نوروز نوز آب كهن خط تبرا داشته\r\nگفتم پسندد داورم كز فيض عقلى بگذرم * حيض عروس رز خورم در حوض ترسا داشته\r\nمقصود اگر مستيست هست از جود شاه دين‌پرست * آن گرمى جان‌بخش دست از عقل و الا داشته\r\nزين پس وشاقان چمن نوخط شوند و غمزه‌زن * طوق خط و چاه ذقن پرمشك سارا داشته\r\nجام است يا جوزاست آن يا نى يد بيضاست آن * يا تيغ بوالهيجاست آن در قلب هيجا داشته\r\nروز نو شروانشهى چل صبح و شش‌روزش رهى * جاسوس بختش زاگهى دى علم فردا داشته \r\n\r\nهم در مدح خاقان كبير فرمايد\r\n در كام صبح از ناف شب مشكست عمدا ريخته * زرين هزاران نرگسه بر سقف مينا ريخته\r\nصبحست گلگون تاخته شمشير بيرون آخته * بر شب شبيخون ساخته خونش به عمدا ريخته\r\nمستان صبوح آموخته از مى فتوح اندوخته * مى شمع روح افروخته نقل مهنا ريخته\r\nرضوان‌كده خم‌خانه‌ها حوض جنان پيمانه‌ها * كف بر قدح در دانه‌ها از عقد جوزا ريخته \r\n\r\n","description":"","footnote":"","page_name":" 776 ","page_number":54},
  {"content":"\r\n\r\n بادام ساقى مست خواب از جرعه شادروان خراب * از دستها جام شراب افتاده صهبا ريخته\r\nمرغ صراحى كنده پر برداشته يك‌نيمه سر * وز نيم منقار دگر ياقوت حمرا ريخته\r\nراوى ز درهاى درى دلال دلها مشترى * خاقانى اينك جوهرى درهاى بيضا ريخته\r\nشاه يك اسبه بر فلك خون ريخت دى را نيست شك * آنك سلاحش يك‌به‌يك در قلب هيجا ريخته\r\nبا شاخ سرو آنك كمان با برگ بيد آنك سنان * آيينهء برگستوان گرد شمرها ريخته\r\nبرقست و ابر درفشان آيينه و بيل دمان * بر نيلگون فرش از دهان عاج مطرا ريخته\r\nدر فرش عاج آنك نهان سبزه چو نيلىپرنيان * بر پرنيان صد كاروان از مشك سارا ريخته\r\nپيلست در سرما زبون پيل هواى نيلگون * آتش ز كام خود برون هنگام سرما ريخته\r\nكافور و پيل آنك به هم پيل دمان كافور دم * كافور هندى از شكم بر دفع گرما ريخته \r\n\r\nدر صفت عيد صيام و مدح شروانشاه گويد\r\n عيد است و پيش از صبحدم مژده به خمار آمده * بر چرخ دوش از جام جم يك‌نيمه ديدار آمده\r\nكرده در آن خرم فضا صيد گوزنان چند جا * شاخ گوزن اندر هوا آنك نگونسار آمده \r\n\r\n","description":"","footnote":"","page_name":" 777 ","page_number":55},
  {"content":"\r\n\r\n عيد همايون‌فر نگر سيمرغ زرين‌پر نگر * ابروى زال زر نگر بالاى كهسار آمده\r\nساقى صنم‌پيكر شده باده صليب‌آور شده * قنديل ازو ساغر شده تسبيح زنار آمده\r\nريحان روح از بوى مى جان را فتوح از روى مى * بزم صبوح از جوى مى فردوس كردار آمده\r\nمى عاشق‌آسا زرد به همرنگ اهل درد به * زرد صفاپرورد به تلخ شكربار آمده\r\nخورشيد رخشانست مى ز آن زرد و لرزانست مى * جو جو همه جانست مى فعلش به خروار آمده\r\nآن خام خم پرورد كو آن شاهد رخ زرد كو * آن عيسى هر درد كو ترياق بيمار آمده\r\nمى آفتاب زرفشان جام بلورش آسمان * مشرق كف ساقيش دان مغرب لب يار آمده\r\nدر ساغر آن صهبا نگر در كشتى آن دريا نگر * بر خشك‌تر صحرا نگر كشتى به رفتار آمده\r\nآن آبنوسى شاخ بين مار شكم سوراخ بين * افسونگر گستاخ بين لب بر لب مار آمده\r\nبربط چو عذرا مريمى كآبستنى دارد همى * از درد زادن هردمى با نالهء زار آمده\r\nآن لعب دف‌گردان نگر در دف شكارستان نگر * وان چند صف حيوان نگر باهم به پيكار آمده \r\n\r\n","description":"","footnote":"","page_name":" 778 ","page_number":56},
  {"content":"\r\n\r\n\r\nدر ترك و تجريد و اظهار فقر و فنا گويد\r\n به زانو اشك من هر شب گهرريز است پنهانى * كه همت را زناشوييست از زانو و پيشانى\r\nهوا را بيخ بگسستم خرد را شاخ بشكستم * نه صرافم چه خواهم كرد نقد انسى و جانى\r\nهوا خفته است و بستر كرده از پهلوى نوميدى * خرد مست است و بالين كرده از زانوى نادانى\r\nاز آن شد پردهء چشمم به خون بكرى آلوده * كه غم با لعبتان ديده جفتى كرده پنهانى\r\nبه خون ساده ماند اشك و خاك سوده دارد رخ * مگر رخ لعل پيكانست و اشكم لعل پيكانى\r\nدل از تعليم غم پيچد معاذ اللّه كه بگذارم * كه غم پير دبستانست و دل طفل شبستانى\r\nببستم آز را چشم و شكستم حرص را دندان * چو ميم اندر خط كاتب چو سين در حرف ديوانى\r\nبه هفتاد آب و خاك آرى ز هر ظلمت بشويم دل * كه هفتادش حجب پيشست و هر هفتاد ظلمانى\r\nهنوز اسفنديار من نرفت از هفتخوان بيرون * هنوزش در دز رويين عروسانند زندانى\r\nبه دست شرع لبس طبع مى در گر خردمندى * به آب عقل حيض نفس ميشو گر مسلمانى\r\nبه معلولى تن اندر ده كه ياقوت از فروغ خور * سفرجل رنگ بود اول كه آخر گشت رمانى\r\nنماند آب وفا جايى مگر در جوى درويشان * به آب و دانهء ايشان بساز ار مرغ ايشانى \r\n\r\n","description":"","footnote":"","page_name":" 779 ","page_number":57},
  {"content":"\r\n\r\n چه آزادند درويشان ز آسيب گران‌بارى * چه محتاجند سلطانان به اسباب جهانبانى\r\nبدا سلطانيا كورا بود رنج دل‌آشوبى * خوشا درويشيا كورا بود گنج تن‌آسانى\r\nپس از سى سال روشن گشت بر خاقانى اين معنى * كه سلطانيست درويشى و درويشيست سلطانى\r\nز قطران شب و كافور روزم حاصل اين آمد * كه از نم ديده كافوريست وز غم جامه قطرانى\r\nاگر كافور با قطران ره زادن فروبندد * چرا كافور و قطران زاد داغ و درد پنهانى \r\n\r\nدر مدح شروانشاه گويد\r\n چشمهء خضر ساز لب از لب جام گوهرى * كز ظلمات بحر جست آينهء سكندرى\r\nشاهد طارم فلك رست ز ديو هفت‌سر * ريخت به هر دريچه‌يى اقچه زر شش سرى\r\nغاليه‌ساى آسمان سود بر آتشين صدف * از پى مغز خاكيان لخلخه‌هاى عنبرى\r\nيوسف روز جلوه كرد از دم گرگ و مىكند * يوسف گرگ مست من دعوى روزپيكرى\r\nگرچه صبوح فوت شد كوش كه پيش از آفتاب * از مى آفتاب‌وش ياد صبوحيان خورى\r\nطفل مشيمهء رزان بكر مشاطهء خزان * حاملهء بهار از آن باد عقيم آذرى \r\n\r\n","description":"","footnote":"","page_name":" 780 ","page_number":58},
  {"content":"\r\n\r\n چون ز دهان بلبله در گلوى قدح چكد * عطسهء عنبرين دهد مغز چمانه از ترى\r\nچنگى آفتاب‌روى از پى ارتفاع مى * چنگ نهاده ربع‌وش بربر و چهره بربرى\r\nكرتهء فستقى فلك چاك زند چو فندقش * هر سر ده قواره را زهره كند به ساحرى\r\nزهره ز رشك خون دل در بن ناخن آورد * چون سر ناخنش كند با رگ چنگ نشترى\r\nسال نو است ساقيا نوبر سال نو تويى * مى كه دهى سه‌ساله ده كو كهن و تو نوبرى\r\nتيغ فراسياب چه خون سياوشان كدام * در قدح گلين نگر عكس گلاب عنبرى \r\n\r\nو له ايضا\r\n پيش كه صبح بردرد شقهء چتر عنبرى * خيز مگر به برق مى برقع صبح بردرى\r\nپيش كه غمزه‌زن شود چشم ستارهء سحر * بر صدف فلك رسان خندهء جام گوهرى\r\nبركش ميخ غم ز دل پيش كه صبح بركشد * اين خشن هزار ميخ از سر چرخ پرگرى\r\nگاه چو حال عاشقان صبح كند ملونى * گه چو حلى دلبران مرغ كند نواگرى\r\nروز به روزت از فلك نزل دو صبح مىرسد * صبح سه گردد ار به كف جام صبوحى آورى \r\n\r\n","description":"","footnote":"","page_name":" 781 ","page_number":59},
  {"content":"\r\n\r\n نيست ز نامده خبر وز دم رفته حاصلى * حاصل وقت را نگر تا دم رفته ننگرى\r\nعمر پلى است رخنه‌سر حادثه سيل پل‌شكن * كوش كه نارسيده سيل از پل رخنه بگذرى\r\nآنكه غم جهان خورد كى ز حيات برخورد * پس تو غم جهان مخور تا ز حيات برخورى\r\nآهوكا سگ توام بر جه و گرگ مست شو * خواب پلنگ نه ز سر گرچه پلنگ گوهرى\r\nشو ز گلاب اشك من خواب جهان ز عبهرت * تا به دو لاله دركشى جام گلاب عبهرى\r\nبر غبب و دم خروس ريز ركاب باده‌يى * چون دمش از مطوقى چون غببش ز احمرى\r\nدر ده از آن چكيده خون ز آبلهء تن رزان * كابلهء رخ فلك برده عروس خاورى\r\nاين مى و جام بين به هم گويى دست شعبده * كرده ز سيم ده‌دهى صرّهء زرّ شش سرى\r\nساقى بزم چون پرى جام به كف چو آينه * او نرمد ز جام اگر زاينه مىرمد پرى\r\nدر كف آهوان بزم آب رز است و گاو زر * آتش موسويست آن در بر گاو سامرى\r\nدختر آفتاب ده در تتق سپهرگون * گشته به زهرهء فلك حامله هم به دخترى\r\nروز رسيد و محرمان عيد كنند زين سبب * روز چو محرمان زند لاف سپيد چادرى \r\n\r\n","description":"","footnote":"","page_name":" 782 ","page_number":60},
  {"content":"\r\n\r\n در عرفات بختيان باديه كرده پىسپر * ما و تو بسپريم هم باديهء قلندرى\r\nور سوى مشعر الحرام آمده‌اند محرمان * محرم مى شويم ما ميكده كرده مشعرى\r\nور به منا خورد زمين خون حلال جان‌وران * ما بخوريم خون رز تا برسد به جانورى\r\nهركه كبوترى كشد هم به ثواب دررسد * خيز و ببر گلوى دل كو كندت كبوترى\r\nور به طواف كعبه‌اند از سر پاى سرزنان * ما و تو و طواف دير از سر دل نه سرسرى\r\nور همه سنگ كعبه را بوسه زنند حاجيان * ما همه بوسه گه كنيم آن سر زلف سعترى\r\nكعبه به زاهدان رسد دير به ما سبوكشان * بخشش اصل دان همه ما و تو از ميان برى\r\nزهد شما و فسق ما چون همه حكم داورست * داورتان خداى باد اين‌همه چيست داورى \r\n\r\nو له ايضا\r\n عيد رسيد و مهرگان باد و جنيبه براثر * هر دو جنيبه هم‌عنان در گرو تكاورى\r\nشاخ چو مريم از صفت عيسى شش مه به بر * كرده بسان مريمش نفخهء روح شوهرى\r\nعيسى خود را كند تابش ماه دايگى * مريم عور را كند برگ درخت معجرى \r\n\r\n","description":"","footnote":"","page_name":" 783 ","page_number":61},
  {"content":"\r\n\r\n ميوه چو بانوى ختن در پس حجله‌هاى رز * زاغ چو خادم حبش پيش دوان به چاكرى\r\nنخل به جنبش آمده گرنه يهود شد چرا * پارهء زرد بر كتف دوخت بدان مشهرى\r\nسيب چو مجمرى ز زرخوردهء عود در ميان * كرده براى مجمرش نار كفيده اخگرى\r\nمه چو مشاطگان زده بر رخ سيب خالها * سيب برهنه ناف بين نافه دم از معطرى\r\nخال ز غاليه نهد هركس و روى سيب را * خال ز خون نهاده ماه اينت مشاطه‌يى فرى\r\nنار همه دل و دهن دل همه خون عاشقى * سيب همه رخ و ذقن رخ همه خال دلبرى\r\nخم چو پرى گرفته‌يى يافته صرع و كرده كف * خط معزمان شده برگ رز از مزعفرى\r\nسار به شاخسار بر زنگى چارپاره زن * خنده‌زنان چو زنگيان ابر ز روى اغبرى\r\nدر بر بيدبن نگر لشكر مور صف زده * گرد لواى سام بين موكب جام لشگرى\r\nگرچه درخت ريخت زر ورچه هوا فشاند در * هم نرسد به جودشان با كف شه برابرى\r\nخسرو ذوالجلالتين از ملكى و سلطنت * مستحق الخلافتين از يلواج و تنگرى \r\n\r\n","description":"","footnote":"","page_name":" 784 ","page_number":62},
  {"content":"\r\n\r\n\r\nدر مدح شروانشاه خاقان كبير گويد\r\n آن لعل لعاب از دهن گاو فروريز * تا مرغ صراحى كندت نغز نوايى\r\nمجلس همه دريا و قدحها همه ماهيست * درياكش از آن ماهى اگر مرد صفايى\r\nدر پيكر گاو آيد و در كالبد مرغ * جان پريان كز تن خم يافت رهايى\r\nاز گاو به مرغ آيد و از مرغ به ماهى * وز ماهى سيمين سوى دلهاى هوايى\r\nگر محرم عيدند همه كعبه‌ستايان * تو محرم مى باش مكن كعبه‌ستايى\r\nكعبه چه كنى با حجر الاسود و زمزم * ها عارض و زلف و لب تركان سرايى\r\nخود خدمت اين حلقه‌به‌گوشان ختن به * از طاعت آن كعبه‌نشينان ريايى\r\nهيچ افتدت اى جان كه برافتادگى من * رحم آرى و در كاهش جانم نفزايى\r\nيا بر شكر خويش مرا خوانى مهمان * يا بر جگر ريش به مهمان من آيى \r\n\r\nمن قطعاته\r\n خاقانى آن كسان كه طريق تو مىروند * زاغند و زاغ را روش كبك آرزوست\r\nبس طفل كارزوى ترازوى زر كند * نارنج از آن خرد كه ترازو كند ز پوست\r\nگيرم كه مارچوبه كند تن به شكل مار * كو زهر بهر دشمن و كو مهره بهر دوست \r\n\r\nبجهة مردى كه عنصرى را بر وى ترجيح داده بود اين قطعه را فرستاده\r\n به تعريض گفتى كه خاقانيا * چه خوش داشت طبع روان عنصرى\r\nبلى شاعرى بود صاحبقران * ز ممدوح صاحبقران عنصرى\r\nجز از طرز مدح و طراز غزل * نكردى ز طبع امتحان عنصرى\r\nز ده شيوه كان شيوهء شاعريست * به يك شيوه شد داستان عنصرى\r\nنه تحقيق گفت و نه وعظ و نه زهد * كه حرفى ندانست از آن عنصرى\r\nبه ده بيت صد برده و بدره يافت * ز يك فتح هندوستان عنصرى\r\nشنيدم كه از نقره زد ديكدان * ز زر ساخت آلات خوان عنصرى\r\nاگر زنده بودى درين گور بخل * خسك ساختى ديكدان عنصرى \r\n\r\n","description":"","footnote":"","page_name":" 785 ","page_number":63},
  {"content":"\r\n\r\n نخوردى ز خوانهاى اين مردمان * پرىوار جز استخوان عنصرى \r\n\r\nرباعى\r\n اى راحت سينه سينه رنجور از تو * اى مرهم ديده ديده بىنور از تو\r\nبا دشمن من ساخته‌اى دور از من * از دورى تو سوخته‌ام دور از تو \r\n\r\n218 خسرو دهلوى\r\nاصل وى از دياركش تركستان بوده ، پدرش امير محمود در زمانى كه فتنهء چنگيزى رخ نمود به دهلى رفته ، سكونت گرفته و ملازمت سلطان محمد بن تغلق شاه را پذيرفته به مناصب بلند رسيد ، و آخر در غزوات كفار آن ساحات شهادت يافت . پسرش امير خسرو به‌جاى پدر به امارت نامور آمد ، و در تحصيل كمالات صورى و معنوى كوشيد بالاخره از منصب گذشته و سالك خدمت شيخ نظام اوليا گشته ، مرتبهء عالى حاصل كرد ؛ و غرض امير را در فن شاعرى قدرت وافر بوده و خمسه‌يى در تتبع خمسهء شيخ نظامى منظوم فرموده كه مناسبت اسمى با يكديگر دارند ، علاوه بر آن اشعار بسيار از هر مقوله به فارسى و هندى دارند . گويند چهارصد هزار بيت از ايشان به يادگار مانده وقتى ديوان ايشان با خمسه ديده شد و اكنون هيچ‌يك از آن دو حاضر نيست كه انتخاب شود ناچار به همان ابيات كه در آتشكده است اكتفا مىرود و در سنهء هفتصد و بيست و پنج در مقبرهء شيخ شكر گنج مدفون شد . بعضى از قصايد و رباعيات آن جناب مىباشد .\r\n\r\nدر حكمة و نصيحت و موعظة فرمايد\r\n تا ز هر بادى نجنبى پا به دامن كش چو كوه * كادمى چون مشت خاك و عمر باد صرصر است \r\n\r\n","description":"","footnote":"","page_name":" 786 ","page_number":64},
  {"content":"\r\n\r\n مرد پنهان در گليم و پادشاه عالم است * تيغ خفته در نيام و پاسبان لشكر است\r\nراست‌رو را پير ره كن گرچه زن باشد كه خضر * چون به ظلمت ره كند گم ماديانش رهبر است\r\nجعفر آن باشد كه طيار از فلك بيرون رود * نه كسى كو بال را طيار دارد جعفر است\r\nدر تصوف رسم جستن خنده بر خود كردنست * در تيمم مسح كردن خاك كردن بر سر است\r\nگر تو سربازى چه حاجت خرقهء رنگين به دوش * شير را در حمله نه برگستوان نه مغفر است\r\nراه‌رو چون در ريا كوشد مريد شهوتست * پيره‌زن چون رخ بيارايد به بند شوهر است\r\nعاشقى رنجست و مردان را به سينه راحتست * سلسله بند است و شيران را به گردن زيور است\r\nكار اينجا كن كه تشويش است در محشر بسى * آب ازينجا بركه در دريا بسى شور و شر است\r\nناكس و كس هركه حرص مال دارد دوزخيست * عود و سرگين هرچه در آتش فتد خاكستر است\r\nبهر اين مردار چندت گاه زارى گاه زور * چون غليواژى كه شش مه ماده و شش مه نر است\r\nنيست نقصان را سخن آنجا كه چشم عارفست * نيست خفتان را مجال آنجا كه پشت حيدر است\r\nامل ز جود تو بگريخته است و از پى او * جمازهء كرمت مىدود گسسته‌مهار \r\n\r\n","description":"","footnote":"","page_name":" 787 ","page_number":65},
  {"content":"\r\n\r\n\r\nدر جواب قصيدهء لف‌ونشر عبد الواسع جبلى ، فرموده\r\n كجا خيزد چو تو سروى جوان و نازك و دلبر * شكرگفتار و شيرين‌كار و گل‌رخسار و مه‌پيكر\r\nنباشد چون لب و اندام و گيسو و برت هرگز * شكر شيرين و گل رنگين و شب مشكين و صبح انور\r\nببرد انديشهء مهر و فراق و آرزوى تو * ز چشمم خواب و شخصم تاب و رويم آب و جانم خور\r\nز شوق عشق و سوز داغ تو باشد بدين‌گونه * دمم دود و غمم سود و دلم عود و تنم مجمر\r\nنديدم چون تويى در شكل و ناز و خوبى و خنده * برون رنگ و درون جنگ و به دل سنگ و به لب شكر\r\nجوانان عاشق و حيران و مست و بى خود و خوبان * فريب‌آميز و رنگ‌انگيز و بىپرهيز و غارتگر\r\nترا سحر و دم و افسون و نيرنگ و من از گفتت * زنم جوش و نهم گوش و دهم هوش و كنم باور\r\nشهنشاهى كه هست از تاج و تيغ و خشم و بخشايش * خداوند ظفرمند و عدوبند و ولىپرور\r\nشكست و تاخت و بگسست و كم كرد از سوارانش * سنان قارن عنان بهمن كمان بيژن توان نوذر\r\nجهان پيش از تو بد زاد بار و ظلم و ظلمت و حرمان * دهى بىره صفى بىشه شبى بىمه رزى بىبر\r\nبه عهد و نوبت و دوران و ملكت شد به حمد اللّه * فلك خوشخو زمان دلجو زمين مينو ديار ازهر\r\nبه رزم يك دلير پهلوان ترك هندويت * چه هومان و چه پيران و چه دستان و چه زال زر \r\n\r\n","description":"","footnote":"","page_name":" 788 ","page_number":66},
  {"content":"\r\n\r\n كشيد و راند و برد و كوفت اندر دار ملك تو * سلح قاآن قلم هامان علم خاقان دهل سنجر\r\nز مدح تست در طبع و دل و كلك و خط خسرو * هنر مضمون شكر معجون درر مكنون گهر مضمر\r\nالا تا زايد و آيد الا تا خيزد و تابد * گل از خار و خز از تار و تف از نار و خور از خاور\r\nمبادا هيچ روز و ساعت و وقت و نفس خالى * نگين ز انگشت و جام از مشت و خز از پشت و تاج از سر \r\n\r\nرباعيات\r\n از شعلهء عشق هركه افروخته نيست * با او سر سوزنى دلم دوخته نيست\r\nگر سوخته دل نه‌اى ز ما دور كه ما * آتش به دلى زنيم كو سوخته نيست \r\n* * *\r\n هجرت كه به جان من درويش آمد * گويى نمكى بر جگر ريش آمد\r\nمىترسيدم كز تو شوم روزى دور * ديدى كه همان روز بدم پيش آمد \r\n* * *\r\n هوشم نه موافقان خويشان بردند * آن كج‌كلهان مو پريشان بردند\r\nگويند چرا تو دل به ايشان دادى * باللّه كه من ندادم ايشان بردند \r\n* * *\r\n من بودم دوش و آن بت بنده‌نواز * از من همه لابه بود و از وى همه ناز\r\nشب رفت و حديث ما به پايان نرسيد * شب را چه گنه قصهء ما بود دراز \r\n* * *\r\n اى از تو مرا اميد بهبودى نه * با من تو چنان كه پيش ازين بودى نه\r\nمىدانستم كه عهد و پيمان مرا * درهم شكنى ولى به اين زودى نه \r\n\r\n","description":"","footnote":"","page_name":" 789 ","page_number":67},
  {"content":"\r\n\r\n\r\nاز غزليات اوست\r\n بسى شب با مهى بودم كجا شد يا رب آن شبها * كنون هم هست شب اما سيه از دود يا ربها \r\n* * *\r\n اى عشق كار تو به چو من ناكسى فتاد * گويا كسى نماند جهان خراب را \r\n* * *\r\n ز آمد شد خيال تو ترسم كه بىغرض * قصاب پرورش ندهد گوسفند را\r\nپند كسم به دل ننشيند كه دل ز عشق * پر شد چنان كه جاى نماند است پند را\r\nنازك مگوى ساعد خوبان كه خورد كرد * چندين هزار پنجهء زورآزماى را \r\n* * *\r\n تو اى صنم كه مرا در دلى چه سودم ازين * كه در ميان من و دل هزار فرسنگ است\r\nصد دوست پيش كشته نه من نيز دوستم * آخر چه شد كه اين كرم از من دريغ داشت \r\n* * *\r\n به گرد ديدهء خود خاربستى از مژه كردم * كه نه خيال تو بيرون رود نه خواب درآيد\r\nمردمان در من و حيرانى من حيرانند * من در آن‌كس كه ترا بيند و حيران نشود \r\n* * *\r\n گفتم چگونه مىكشى و زنده مىكنى * از يك نگاه كشت و نگاه دگر نكرد \r\n* * *\r\n من ناتوان ز ياد كسى گشتم اى طبيب * آن دارويم بده كه فراموشى آورد \r\n* * *\r\n دنبال يار رفته روان كردم آب چشم * آن رفته خود نيامده اشكم روان بماند \r\n* * *\r\n به خدا كه سينهء من بشكاف و دل برون كن * كه درون خانهء تو دگرى چه كار دارد \r\n* * *\r\n\r\n","description":"","footnote":"","page_name":" 790 ","page_number":68},
  {"content":"\r\n\r\n آن را كه غمى باشد و گفتن نتواند * شب تا به سحر نالد و خفتن نتواند\r\nاز ما بشنو قصهء ما ور نه چه حاصل * پيغام كه باد آرد و گفتن نتواند \r\n* * *\r\n خسرو است و شب و افسانهء يار و هربار * قدرى گريد و هم بر سر افسانه رود \r\n* * *\r\n به دامن مىنهفتم گريه ناگه مست بگذشتى * شدم رسوا من تردامن و صد پاك‌دامن هم \r\n* * *\r\n اى خردمند درين گوش سخنهاى كسى است * نتوانم كه سخنهاى ترا گوش كنم\r\nبه طعن گفتهء خسرو توانى رستن از دستم * توانم خاصه با اين زور و بازويى كه من دارم \r\n* * *\r\n بدين‌سان كز غمت بر خاك دارم هر زمان پهلو * ز آهن بايدم اى سنگدل نه ز استخوان پهلو\r\nتو خوش مىخسب كز خواب جوانى بس‌كه سرمستى * بهر پهلو كه مىخسبى نمىگردى به آن پهلو \r\n* * *\r\n آنكه جان گويند خلقى آن تويى * وانكه شيرين‌تر بود از جان تويى\r\nشهر دل ويران شد از بيداد تو * هرچه ويران‌تر شود سلطان توى \r\n* * *\r\n خوش آن زمان كه برى نام عاشقان و آنگاه * چو نام من به لب آيد زبان بگردانى\r\nكسى نمانده كه ديگر به تيغ نازكشى * مگر كه زنده كنى خلق را و بازكشى \r\n\r\n","description":"","footnote":"","page_name":" 791 ","page_number":69},
  {"content":"\r\n\r\n* * *\r\n شنيده‌ام كه سگان را قلاده مىبندى * چرا به گردن خسرو نمىكنى رسنى\r\nسيه‌بادام را هر سو ميفكن از نظربازى * نگهدارش كه روزى بر سر تابوتم اندازى \r\n* * *\r\n مگوى تلخ كه جان مىبرى به گفته شيرين * مرا به تلخ گهى كش كز انگبين نتوانى \r\n\r\n219 دقيقى مروى\r\nاسمش استاد ابو منصور محمد بن احمد برخى بلخى و چندى سمرقندى دانندش و معاصر و مداح آل سامان خوانندش بلى در اواخر دولت سامانيان ظهور نموده و امراى چغانيان يعنى ابو المظفر محتاج الچغانى او را نواخته و تربيت كرده و دقيقى آن طايفه را نيز مدحت مىسروده و پس از آن طايفه به خدمت امير نصر بن ناصر الدّين سبكتكين رفته او را مداحى مىكرده پس از آن به خدمت سلطان محمود معروف شده به نظم احوال ملوك عجم مأمور آمده بىترتيب حكايت سلطنت گشتاسب را موزون نموده هزار بيت از او در شاهنامه حكيم فردوسى مسطور است و آن گشتاسب‌نامه است كه قبل از فردوسى منظوم كرد . در سنهء 341 به سببى در دست غلامى ترك كه محبوب و مملوك وى بود ، كشته آمد بعضى گويند آن هزار بيت از گشتاسب‌نامه را به امر امير نوح سامانى موزون نموده و وفاتش در آن‌وقت بوده و اين اصح رواياتست ، چون پس از وى فردوسى به نظم شاهنامه پرداخت هزار بيت او را براى جلوهء اشعار خود ضميمهء شاهنامه فرمود ، و چون اين معنى محقق است و بر بعضى مشتبه مانده چنان كه گرشاسب‌نامهء اسدى را نظم فردوس مىدانند گشتاسب‌نامه را هم از شاهنامه مىخوانند ؛ لهذا بعضى از اشعارش كه باقى مانده با انتخاب گشتاسب‌نامه در ضمن حال او مرقوم مىشود قبل از ابتداى گشتاسب‌نامه او حكيم فردوسى در شاهنامهء خود منظوم چنين فرموده است :\r\n\r\n","description":"","footnote":"","page_name":" 792 ","page_number":70},
  {"content":"\r\n\r\n\r\nدر باب دقيقى حكيم ابو القاسم فردوسى در شاهنامه گفته در مقدمهء گشتاسب‌نامه\r\n همىخواهم از دادگر يك خداى * كه چندان به گيتى بمانم به‌جاى\r\nكه اين نامهء شهرياران پيش * بپيوندم از خوب‌گفتار خويش\r\nازآن‌پس تن جانور خاك راست * سخنگوى جان معدن پاك راست\r\nكنون رازها باز جويم ترا * حديث دقيقى بگويم ترا\r\nچنان ديد گوينده يك شب به خواب * كه جام ميى داشت همچون گلاب\r\nدقيقى ز جايى پديد آمدى * بدانجام مى داستانها زدى\r\nبه فردوسى آواز دادى كه مى * مخور جز به آيين كاوس كى\r\nكه شاهى گزيدى ز گيتى كه تخت * بنازد به دو تاج و شمشير و بخت\r\nشهنشاه محمود گيرنده شهر * ز شادى به هركس رساننده بهر\r\nبدين نامه گر چند بشتافتى * كنون هرچه جستى همه يافتى\r\nاز اندازه من بيش گفتم سخن * اگر بازيابى بخيلى مكن\r\nز گشتاسب و ارجاسب بيتى هزار * بگفتم سرآمد مرا روزگار\r\nگرانمايه نزد شهنشه رسد * روان من از خاك بر مه رسد\r\nبداند كه پيش از تو آخر كسى * درين داستان رنج بردش بسى\r\nپذيرفتم و داشتم زو سپاس * مرا در دل آمد ز هر سو هراس\r\nكه روزى مرا هم ببايد گذشت * ز گفتار او در نشايد گذشت\r\nز گفتار او بشنو اكنون سخن * كه گفته است اين داستان كهن\r\nكنون من نگويم سخن كو بگفت * كه من زنده‌ام اوست با خاك جفت \r\n\r\nآغاز گشتاسب‌نامهء دقيقى و ذكر پادشاهى گشتاسب و آمدن زرتشت به نزد وى به پيغمبرى\r\n چو گشتاسب را داد لهراسب تخت * فرود آمد از تخت و بربست رخت\r\nبه بلخ گزين شد بدان نوبهار * كه يزدان‌پرستان آن روزگار\r\nمر آن خانه را داشتندى چنان * كه مر مكه را تازيان اين زمان\r\nبدان خانه شد شاه يزدان‌پرست * فرود آمد آنجا و هيكل ببست \r\n\r\n","description":"","footnote":"","page_name":" 793 ","page_number":71},
  {"content":"\r\n\r\n ببست آن در آفرين خانه را * در آن خانه نگذاشت بيگانه را\r\nبپوشيد جامهء پرستش پلاس * خدا را چنين داشت بايد سپاس\r\nبيفگند ياره فروهشت موى * سوى روشن دادگر كرد روى\r\nنيايش همىكرد خورشيد را * چنان برده بدراه جمشيد را\r\nچو گشتاسب برشد به تخت پدر * كه فر پدر داشت بخت پدر\r\nبه سر برنهاد آن پدر داده تاج * كه زيبنده باشد بر آزاده تاج\r\nمنم گفت يزدان پرستنده شاه * مرا ايزد پاك داد اين كلاه\r\nبدان داد ما را كلاه بزرگ * كه بيرون كنيم از رمهء ميش گرگ\r\nسوى راه‌ورزان نيازيم چنگ * بر آزاده گيتى نداريم تنگ\r\nپس از دختر نامور قيصرا * كه ناهيد بدنام آن دخترا\r\nكتايونش خواندى گرانمايه شاه * دو فرزندش آمد چو خورشيد و ماه\r\nيكى نامور فرخ اسفنديار * شهى كارزارى نبرده سوار\r\nپشوتن دگر گرد شمشيرزن * شهى نام‌بردار و لشكرشكن\r\nچو گيتى بر آن شاه نو راست شد * فريدون ديگر همىخواست شد\r\nچو يك‌چند گاهى برآمد برين * درختى پديد آمد اندر زمين\r\nاز ايوان گشتاسب به ميان كاخ * درختى كشن برگ و بسيار شاخ\r\nهمه برگ او پند و بارش خرد * كسى كز چنو برخورد كى مرد\r\nخجسته پيى نام او زردهشت * كه اهريمن بدكنش را بكشت\r\nبه شاه جهان گفت پيغمبرم * سوى تو خرد ره نمود ايدرم\r\nجهان‌آفرين گفت بپذير دين * نگه كن براين آسمان و زمين\r\nنگر تا تواند چنين كرد كس * جز از من كه هستم جهاندار بس\r\nچو بشنيد ازو شاه به دين به * بپذيرفت ازو دين و آيين به\r\nپس آزاده گشتاسب برشد بگاه * فرستاد هر سو به كشور سپاه\r\nپراكند اندر جهان مؤبدان * نهاد از بر آذران گنبدان\r\nيكى سرو آزاده بود از بهشت * به پيش در آذر اندر بكشت \r\n\r\n","description":"","footnote":"","page_name":" 794 ","page_number":72},
  {"content":"\r\n\r\n چنان گشت آن زاد سرو بلند * كه بر گرد آن مىنگشتى كمند\r\nچو بسيار بن گشت و بسيار شاخ * بكرد از برش بر يكى خوب كاخ\r\nدو ايوان برآورده از زر پاك * زمينش همه مشك و عنبرش خاك\r\nفرستاد هر سو به كشور پيام * كه چون سرو كشمر به گيتى كدام\r\nبگيريد يكسره زردهشت * به‌سوى بت چين گذاريد پشت\r\nچو چندى برآمد براين روزگار * همايون شد آن اختر شهريار\r\nچو ارجاسب بشنيد گفتار ريو * فرود آمد از گاه توران خديو\r\nيكى نامه بنوشت خوب و هژير * سوى نامور خسرو دين‌پذير\r\nنوشت اندر آن نامه خسروى * يكى آفرين بر خط بيغوى\r\nسرت سبز باد و تن و جان درست * مبادت كيانى كمرگاه سست\r\nشنيدم كه راهى گرفتى تباه * مرا روز روشن بكردى سياه\r\nچو نامه بخوانى سر و تن بشوى * فريبنده را نيز منماى روى\r\nور ايدون كه نپذيرى اين نيك‌پند * سر و جانت را نيز آيد گزند\r\nبفرمود بردن ز پيش سپاه * درفش همايونش فرخنده شاه \r\n\r\nدر جنگ ارجاسب و گشتاسب ، و شكست يافتن لشكر ارجاسب گفته است\r\n سوى رزم ارجاسب لشكر كشيد * سپاهى كه آن را كرانه نديد\r\nز بس بانگ اسبان و جوش و خروش * همى ناله كوس نشنيد گوش\r\nدرفشان بسيار افراشته * سر نيزه‌ها ز ابر بگذاشته\r\nچو رسته درخت از بر كوهسار * چو بيشهء نيستان به وقت بهار\r\nز تاريكى گرد و بانگ سپاه * كسى روز روشن نمىديد راه\r\nبكردند يك تيرباران نخست * بسان تگرگ بهاران درست\r\nبپوشيده شد چشمهء آفتاب * ز پيكانهاى درفشان چو آب\r\nتو گفتى هوا ابر دارد همى * وزان ابر الماس بارد همى\r\nهوا زين جهان بود شبگون شده * زمين سربه‌سر پاك در خون شده \r\n\r\n","description":"","footnote":"","page_name":" 795 ","page_number":73},
  {"content":"\r\n\r\n يكى بارهء پيى برنشسته چو پيل * به تن همچو آهن به تك همچو نيل\r\nنهادى به لطف آن گره‌بسته دم * دوسه بار بر يك درم چار سم\r\nچو بينايى ديده بىرنج راه * رسيدى به هرجا كه كردى نگاه\r\nدر و دشتها شد همه لاله‌گون * به دشت و بيابان همىريخت خون\r\nچنان شد ز بس كشته آن رزمگاه * كه بر وى نتانست رفتن سپاه\r\nز توران بكشتند چندان سپاه * كجا رحمت آورد گشتاسب شاه\r\nچو آگاه شد قيصر آن شاه روم * كه فرخ شد آن شاه و ارجاسب شوم\r\nفرسته فرستاده با خواسته * غلامان و اسبان آراسته\r\nهمه نامه كردند زى شهريار * كه ما دين گرفتيم ز اسفنديار \r\n\r\nبعد از انجام گشتاسب‌نامهء دقيقى ، ديگرباره حكيم فردوسى ، اين اشعار گويد ، به جهت اثبات مدعا تحرير يافت\r\n چون اين نامه افتاد در دست من * به ماهى گراينده شد شست من\r\nنگه كردم اين نظم سست آمدم * همه بيتها نادرست آمدم\r\nمن اين زان نوشتم كه تا شهريار * بداند سخن گفتن نابكار\r\nدهان گر بماند ز خوردن تهى * از آن به كه ناساز خوانى نهى\r\nدو گوهر نمودم به گوهرفروش * كنون شاه دارد به گفتار گوش\r\nسخن چون بدين‌گونه بايدت گفت * مگوى و مكن رنج با طبع جفت\r\nچو طبعت نباشد چو آب روان * مبر دست زى نامهء خسروان \r\n\r\nو له\r\n مهرگان آمد جشن ملك افريدونا * آن كجا گاو خوشش بودى بر مايونا \r\nاين سه بيت با قافيه در تذكرهء هفت اقليم به نام نامى حكيم بوده است .\r\n مى صافى بيار اى بت كه صافيست * جهان از ماه تا آنجا كه ماهيست\r\nچو از كاخ آمدى بيرون به صحرا * كجا چشم افكنى ديباى روميست \r\n\r\n","description":"","footnote":"","page_name":" 796 ","page_number":74},
  {"content":"\r\n\r\n بيا تا مى خوريم و شاد باشيم * كه هنگام مى و ايام شاديست \r\n\r\nهم از اشعار دقيقى است\r\n دانى كه دل من كه فكندست به تاراج * آن دو خط مشكين كه بديد آمده از عاج \r\n* * *\r\n گويند صبر كن كه ترا صبر بر دهد * آرى دهد و ليك به عمر دگر دهد\r\nمن عمر خويشتن به صبورى گذاشتم * عمر دگر ببايد تا صبر بر دهد \r\n* * *\r\n من اينجا دير ماندم خوار گشتم * عزيز از ماندن دايم شود خوار\r\nچو آب اندر شمر بسيار ماند * شود طعمش بد از آرام بسيار\r\nآن مركب كه كالبد از نور * ليكن او را روان و جان از نار\r\nزان ستاره كه مغربش دهنست * مشرق او را هميشه بر رخسار \r\n\r\nهم از قصايد اوست در مدح مير ابو سعيد\r\n پريچهره بتى عيار و دلبر * نگارى سروقد و ماه منظر\r\nسيه‌چشمى كه تا رويش بديدم * سرشكم خون شد است و بر مشجر\r\nاگرنه دل همىخواهى سپردن * بدان مژگان زهرآلود منگر\r\nو اگر نه بر بلا خواهى گذشتن * بر آتش بگذر و بر درش مگذر\r\nبسان آتش تيز است عشقش * چنان چون دو رخش همرنگ آذر\r\nبسان سرو سيمين است قدش * و ليكن بر سرش ماه منور\r\nفريش آن روى ديبا رنگ چينى * كه رشك آرد بر او گلبرگ تر بر\r\nفريش آن لب كه تا ايدر نيامد * ز خلد آيين بوسه نامد ايدر\r\nاز آن شكرلبانست اينكه دايم * گدازانم چو اندر آب شكر\r\nبه چهره يوسف ديگر و ليكن * به هجرانش منم يعقوب ديگر\r\nاز آن لاغرميانست اينكه عشقم * چنين فربى شده است و صبر لاغر \r\n\r\n","description":"","footnote":"","page_name":" 797 ","page_number":75},
  {"content":"\r\n\r\n مرا گويد ز چندين شعر شاهان * ز چندين عاشقانه شعر دلبر\r\nبه من ده تا بدارم يادگارى * به پردهء چشم بنويسم به عنبر\r\nبه حلقهء زلفك خويشش ببندم * چو تعويذى فروآويزم از بر\r\nچو نام آن نگار آمد به گوشم * فروباريدم از چشم آب احمر\r\nفروباريد ابر از ديدگانم * بر آن خورشيد كش بالا صنوبر\r\nهمىبگريستم تا ز آب چشمم * چو روى يار من شد روى كشور\r\nچو روى يار من شد دهر گويى * همى عارض بشويد به آب كوثر\r\nبه كردار درفش كاويانى * به نقش و شى و كوفى سراسر\r\nبپوشيده لباس فرودينى * بيفكنده لباس ماه آذر\r\nگل اندر بوستانان بشكفيده * بسان گلبنان باغ پربر\r\nتو گويى هريكى حور بهشتى است * به دست هريك از ياقوت مجمر\r\nسحرگاهان كه باد نرم جنبد * بجنباند درخت سرخ و اصفر\r\nتو پندارى كه از گردون ستاره * همىباريده بر ديباى اخضر\r\nنگار اندر نگار و لون در لون * هزاران در شده پيكر به پيكر\r\nبه زير ديبهء سبز اندر اينك * ترنج سبز و زرد از بار بنگر\r\nيكى چون حقه‌اى از زر خفچه است * يكى چون بيضه‌اى بينى ز عنبر\r\nدرخت سبز تازه شام و شبگير * كه ماه از بر همىتابد بر او بر\r\nدرفش مير ابو سعد است گويى * فروزان از سرش بر تاج گوهر \r\n\r\nو له\r\n تو آن ابرى كه ناسايد شب و روز * ز باريدن چنان چون از كمان تير\r\nنبارى در كف دلخواه جز زر * چنان چون بر سر بدخواه جز بير \r\n\r\n","description":"","footnote":"","page_name":" 798 ","page_number":76},
  {"content":"\r\n\r\n\r\nدر صفت شراب و مدح ممدوح خود گفته\r\n زان تلخ ميى گزين كه گرداند * نيروش روان تلخ را شيرين\r\nاز طلعت او هوا چنان گردد * كز خون تذرو سينه شاهين\r\nاستاد شهيد زنده بايستى * وان شاعر تيره‌چشم روشن‌بين\r\nتا شاه مرا مديح گفتندى * ز الفاظ خوش و معانى رنگين \r\n\r\nو له\r\n نگه كن آب و يخ در آبگينه * فروزان هر سه همچون شمع روشن\r\nگدازيده دوتا يكتا فسرده * به يك لون اين سه گوهر بين ملون \r\n\r\nو له ايضا\r\n اكنون فكنده بينى از ترك تا يمن * يك‌چند گاه زير پى آهوان سمن \r\n* * *\r\n من برآنم كه تو دارى خبر از راز فلك * نه برآنم كه تو از راز رهى بىخبرى\r\nتا ز گفتار جدا باشد پيوسته نگار * تا ز ديدار برى باشد همواره پرى\r\nنيكخواه تو ز گفتار بدى باد جدا * بدسگال تو ز ديدار بهى باد برى \r\n\r\nو له ايضا\r\n درافكند اى صنم ابر بهشتى * زمين را خلعت ارديبهشتى\r\nچنان گردد جهان هزمان كه در دشت * پلنگ آهو نگيرد جز به كشتى\r\nزمين برسان خون‌آلوده ديبا * هوا برسان مشك اندوده وشتى\r\nبدان ماند كه گويى از مى و مشك * مثال دوست بر صحرا نبشتى\r\nبتى رخسار او همرنگ ياقوت * ميى بر گونهء جامهء كنشتى\r\nجهان طاوس گونه گشت گويى * به جايى نرمى و جايى درشتى\r\nز گل بوى گلاب آيد بدان‌سان * كه پندارى گل اندر گل سرشتى \r\n\r\n","description":"","footnote":"","page_name":" 799 ","page_number":77},
  {"content":"\r\n\r\n دقيقى چار خصلت برگزيد است * به گيتى از همه خوبى و زشتى\r\nلب ياقوت‌رنگ و نالهء چنگ * مى چون زنگ و كيش زردهشتى \r\n\r\nو له\r\n ملك آن يادگار آل دارى * ملك آن قطب دور آل سامان\r\nاگر بيند به گاه كينش ابليس * ز بيم تيغ او بپذيرد ايمان\r\nقفاى لشكرش ناهيد و هرمزد * به پيش رايتش بهرام و كيوان \r\n\r\nدر مدح الخاص امير ابو سعيد محمد مظفر محتاج چغانى گويد\r\nمحمد عوفى در تذكرهء لب الالباب آورده گويد در مدح چغانيان اين دو بيت از اوست .\r\n اى كرده چرخ تيغ ترا پاسبان ملك * وى كرده جود دست ترا پاسبان خويش\r\nتقدير گوش امر تو دارد ز آسمان * دينار قصد دست تو دارد ز كان خويش \r\n\r\nو له\r\n جهانا همانا فسوسى و بازى * كه بر كس نپايى و با كس نسازى\r\nيكى را نعيمى يكى را جحيمى * يكى را نشيبى يكى را فرازى\r\nچرا زيركانند بس تنگ‌روزى * چرا ابلهانند با بىنيازى\r\nچرا عمر طاوس و دراج كوته * چرا مار و كركس زيد در درازى\r\nصد و اندساله يكى مرد غرچه * چرا شصت و سه زيست آن مرد تازى\r\nاگرنه همه كار تو باژگونه است * چرا آنكه ناكس‌تر او را نوازى \r\n\r\nو له ايضا\r\n ز دو چيز گيرند مر مملكت را * يكى ارغوانى يكى زعفرانى\r\nيكى زر نام ملك برنبشته * دگر آهن آب‌داده يمانى\r\nكه را بويه وصلت ملك خيزد * يكى جنبشى بايدش آسمانى \r\n\r\n","description":"","footnote":"","page_name":" 800 ","page_number":78},
  {"content":"\r\n\r\n زبانى سخنگوى و دستى گشاده * دلى همش كينه همش مهربانى\r\nكه ملكت شكاريست كو را نگيرد * عقاب پرنده نه شير ژيانى\r\nدو چيز است كو را به بند اندر آرد * يكى تيغ هندى دگر زر كانى\r\nبه شمشير بايد گرفتن مر او را * به دينار بستنش پاى ار توانى\r\nكه را تخت و شمشير و دينار باشد * نبايد تن تير و پشت كمانى\r\nخرد بايد آنجا و جود و شجاعت * فلك مملكت كى دهد رايگانى \r\n\r\n220 دقايقى مروى\r\nاسمش شمس الدّين محمد و از فضلاى امجد بوده رسالهء حنين الاوطان نگاشته و بختيارنامه و سندباد را به وى نسبت كنند اما نظم سندباد را به ازرقى منسوب كرده‌اند ولى ازو هم نيست .\r\nسندباد نام يكى از شاهزادگان قديم كيانيانست كه دانا و فرزانه بوده و كتابى در حكمت بنگاشته و به نام او معروف است و در زمان سلطان طغان شاه ازرقى به نظم مطالب آن مأمور شد ولى تا حال از نظم و نثر آن اطلاعى حاصل نشده شيخ سعدى شيرازى گفته است ، بيت :\r\n چه خوش آمد اين نكته در سندباد * كه عشق آتش است اى پسر پند باد \r\nگفته‌اند در موعظه و تذكير و اظهار حقايق و دقايق ، بىنظير است و مداح خواجه عميد فخر الدّين حميد بوده و طبع عالى داشته و لواى فصاحت و بلاغت مىافراشته از اشعار او همين‌قدر به دست آمد .\r\n\r\nدر مدح وزير الوزرا خواجه عميد فخر الدّين حميد وزير گفته است\r\n دى باغ را بديدم و روى مزعفرش * لرزان ز تندباد همه شكل و پيكرش \r\n\r\n","description":"","footnote":"","page_name":" 801 ","page_number":79},
  {"content":"\r\n\r\n لرزنده همچو هر نفس از باد شاخ بيد * گفتى كه رعشه دارد اعضا سراسرش\r\nگفتم كجا شد آن‌همه حسن و دلال باغ * وان صورت عجيب و تن روح‌پرورش\r\nباغ آسمان ديگر او زانجم و نبات * طالع شده به روز و شب اشكال اخترش\r\nجعد بنفشه خم زده بر عارض سمن * چون زلف دلبر من و خط معنبرش\r\nمعشوق‌وار تكيه زده گل به قبّه در * وز كله زبرجد محلول بسترش\r\nآن دور درگذشت و چو عدل از جهان بشد * آن نقل اگر برفت ببين نقل ديگرش\r\nگر بيوه گشت گلبن زيبا ز هر گلى * ميوه به عذر آمد و بنشست در برش\r\nآسيب هجر گل به رخ سيب دفع شد * هركس كه ديد گونهء ياقوت احمرش\r\nآن حقهء جواهر ياقوت‌رنگ نار * چون مجمرى و لعل شده حشو مجمرش\r\nگفتم كه باغ از گل و از ميوه خاليند * وز حملهء خزان برميدند لشكرش\r\nباغى كجاست اهل هنر را كنون بگوى * نزهت‌سراى خاطر و دل ساحت درش\r\nاز فضل گلستانش و از علم ساحتش * از جود بوى و رنگش و از خلق كوثرش \r\n\r\n","description":"","footnote":"","page_name":" 802 ","page_number":80},
  {"content":"\r\n\r\n گفت اين صفات حضرت فخر زمانه است * و الا حميد دين كه سپهر است چاكرش\r\nآن جوهرى نسب كه كرامات ايزدى * از نور عقل و شير سخا كرد جوهرش\r\nحلمش به‌سوى قلهء ثهلان نظر نمود * نشمرد جز غبار و كلوخى محقرش\r\nبس لاغران محنت گيتى كه در جهان * فربه شدند از اثر كلك لاغرش\r\nدر مدحتش قلم چو كند نظم ملك حرف * يارى دهند جملهء اعضاى ديگرش \r\n\r\nو له ايضا\r\n اگر به حكم جفا روى مىبگردانى * ز حسن عهد و رضاى تو دل نگردانم\r\nو گر زمانه قصايد به نام من خواند * بجز دفاتر مدح و ثنات كى خوانم \r\n\r\nو له\r\n دل طاقت وداع تو كى دارد اى نگار * جان را وداع چون كنم اى جان و اى جهان\r\nرفتم غريب‌وار دل از هجر تو كباب * ياد شب وصال تو اندر دل و روان \r\n\r\n","description":"","footnote":"","page_name":" 803 ","page_number":81},
  {"content":"\r\n\r\n\r\n221 ديباجى سمرقندى\r\nاز حكما و فضلاى قادر قاهر مداح ملك فضلون و معاصر حكيم قطران تبريزى و اسدى طوسى بوده و مداحى ساير ملوك زمان خود را مىنموده مردى شوخ‌طبع ظريف و اهل همه فن را حريف در عالم مزاح اين ابيات ازوست .\r\n لشكر نوروز باز كرد شبيخون * كند يكايك به قهر سبلت كانون\r\nلحيهء سرما گرفت پنجهء گرما * همچون موسى گرفته لحيهء هارون\r\nگيتى پر آرد كرده بود مه دى * زانكه بد اندر هوا ز ابرش طاحون\r\nبود توانگر زمين ز برف به دىماه * باد بهاريش كرد درويش اكنون\r\nابر ازين‌پس فروگشايد شلوار * مىزد بر كوه و دشت و وادى هامون\r\nتا گه ريزش همى به صحرا گردد * جيحون جيحون روان و سيحون سيحون\r\nگردد چون روى گنده‌پير پر آژنگ * آب ز باد اندر آبگير همىدون\r\nرعد ز بالا خروش گيرد گويى * طفلى را بىدرم كسى بد درد . . .\r\nگيتى گردد همه مزين چونانك * مملكت از عدل مير فاضل فضلون\r\nبار خدايى كه خوان دولت او را * بس نكند كس ز دجله تا لب جيحون \r\n\r\n222 ديلمى رحمة الله عليه\r\nاز شعرا و علماى سابق بوده بعضى قزوينيش شمرند و از تخلصش معلوم است كه ديلمى است علىاىحال شاعرى ماهر خوش‌طبع بوده و در تقاضاى قبا فرموده است .\r\n همرنگ مى لبانش و همرنگ گل قباى * بر دست مى نهاده و بر گل نهاده پاى\r\nبوى بهار يافته از دست او نبيذ * بوى بهشت يافته از روى او سراى \r\n\r\n","description":"","footnote":"","page_name":" 804 ","page_number":82},
  {"content":"\r\n\r\n آمد بسان ماه و مى آورد چون سهيل * ديدى سهيل در قدح و ماه در قباى\r\nهمچون خرد بديع و ليكن خردستان * همچون روان لطيف و ليكن روان رباى\r\nكبك حرير سينه و گور سمن سرين * سرو شراب‌خواره و ماه غزل‌سراى\r\nكلى و جزوى از دو بدر نيست هرچه هست * جزوى همه تو بخشى كلى همه خداى\r\nمن از خدا و از تو بخواهم همى كنون * تا او ترا بقا دهد و تو مرا قباى \r\n\r\n223 ديولى\r\nاز حكما و شعراى متقدمين است و صاحب طبع رزين مولد و منشاء آن هنوز روشن نيست غالبا ديول از بلاد سند باشد بعضى گويند تخلص وى ديولى به دال نيست بلكه ولولى با هر دو و او است هنوز ديوان وى ديده نشده و موطن و زمانش فهميده نگرديده بعد از تحقيق معلوم شد كه او از اهل ديول است و ديول از ولايات تته و ديبل معرب آن است . از اشعار او در تذكره‌ها اين‌قدر ديده شد .\r\n اى پسر چند زنى چنگ بدين دامن جنگ * جنگ و آشوب به يك‌سو نه چنگ آر به چنگ\r\nچنگ بر چنگ نه و زلف به چنگ من از آنك * چنگ من به بسر زلف تو چنگ تو به چنگ\r\nمر تو را حلقهء زلف و دهنى تنگ و مراست * بر دل‌تنگ جهان چون دهن تنگ تو تنگ\r\nهركجا خندهء تو هست به خروار شكر * هركجا جنبش زلفين تو مشك است به تنگ\r\nصد يكى ز آنكه ترا در دل نيرنگ بود * در همه لشكر هاروت نباشد نيرنگ \r\n\r\n","description":"","footnote":"","page_name":" 805 ","page_number":83},
  {"content":"\r\n\r\n آنچه با من شكن زلف تو كردست به صلح * ناصر دولت با دشمن خود كرده به جنگ\r\nمير جبريل جهانگير كه از بازوى او * تير تا جسته رود در دل سنگ از فرسنگ\r\nبه گه حمله به بدخواه بدان حال رسد * كه رسد باز به كبك اندر و شاهين به كلنگ\r\nاز پى نيزهء او رست به هند اندر رمح * از پى بيلك او رست به بلغار خدنگ\r\nاى كه از دشمن او فخر كنى فخر مكن * فخر ازو كن كه نيايد به جهان فخر از ننگ\r\nاى دليرى كه نهيب تو چو زندان كرد است * بيشه بر شير عرين و كه بر يوز و پلنگ\r\nروز روشن به عدو بر چو شب تيره شود * چون بر آن ادهم شبرنگ كشى كين را تنگ \r\n\r\n224 ذو الفقار شيروانى\r\nسيدى است فاضل و كامل و معاصر حكيم خاقانى شروانى و فلكى شيروانى و جمال الدّين اصفهانى ظهورش در زمان دولت خوارزمشاهيان ؛ و نام نامىاش سيد قوام الدّين حسين بن صدر الدّين على بوده و مداحى يوسف شاه لر را مىنموده كه از جانب اباقا خان در خوزستان و غيره حكومت مىكرده ؛ در قواعد صنايع و بدائع شعرى استاد و مخترع بوده و شعرايى كه بعد ازو آمده ، مانند اهلى و سلمان از او تتبع نموده وفاتش در سنهء 679 قبرش در سرخاب و از قصايد آن جناب ، برخى درين دفتر نوشته شد :\r\n\r\n","description":"","footnote":"","page_name":" 806 ","page_number":84},
  {"content":"\r\n\r\n اى ز راى روشنت يك جزو تدبير صواب * اى ز مهر خاطرت يك‌ذره نور آفتاب\r\nگر جهان را از دم لطف تو آيد نوبهار * ور فلك را از كف راد تو باشد فتح باب\r\nآفتاب آرد به‌جاى غنچهء گلبن چمن * مشترى يا رد به‌جاى قطرهء باران سحاب\r\nاندر آن موضع كه فرمان ترا باشد نهيب * وندر آن كشور كه تهديد ترا باشد عتاب\r\nكرگدن بىشاخ و بىچنگل بود باز سفيد * مار بىدندان و بىچنگال باشد شير غاب\r\nدر خيال هركه صورت بست نقش كين تو * ديدهء بختش نبيند روى بيدارى به خواب \r\n\r\nدر مدح قوام الملك وزير گويد\r\n زهى نهاد شريعت خلاصهء ايجاد * ز بندگى تو گيرد سعادت استسعاد\r\nنهفته روى جلالت ز ديدهء اوهام * گذشته پيك نوالت ز منزل اعداد\r\nبود سپهر شرف را معاليت اجرام * بود بروج هنر را كفايتت اوتاد\r\nنه روزگارى و باشى مسلم از حدثان * نه كردگارى و باشى منزه از اضداد\r\nقوام ملكى و ملك از قوام تدبيرت * به زيب روضهء فردوس گشت و ذات عماد\r\nوليت را مزه در كام چشمهء حيوان * عدوت را مژه در چشم نشتر فصاد\r\nز اهتمام جنابت ستون هفت اقليم * ز چارطاق جلالت بناى سبع شداد\r\nبود ز مسترقات صرير خامهء تو * دقيقه‌ها كه زبان خرد كند ايراد\r\nبه روز عدل تو در رخنهء كتان مهتاب * رفوگر است خلاف طبيعت معتاد\r\nصفاى مدح تو در طبع روح‌بخش منست * بسان نور كرامات در دل زهاد\r\nازين قصيده خورد خجلت آنكه مىگويد * مرا ز دست هنرهاى خويشتن فرياد \r\n\r\nدر مدح خسرو شاه لر گفته\r\n طره شبرنگ آن خورشيدروى مه‌جبين * در فضاى نيمروز آورده مشك از ملك چين\r\nجان مشتاقان اگر خواهد مقامى دلپذير * جز سواد زلف او جايى نباشد دلنشين \r\n\r\n","description":"","footnote":"","page_name":" 807 ","page_number":85},
  {"content":"\r\n\r\n خواندمش آيينهء جان و مرا ننمود روى * اين روا كى داشتى گر دل نكردى آهنين\r\nنكهت گيسوى عنبر بيز مشك‌افشان اوست * شمّه‌يى از خاك پاى شهريار راستين\r\nخسرو اسلام يوسف شاه جمشيد زمان * آنكه پيش آستانش آسمان بوسد زمين\r\nرايتش را شهريار اختران در اهتمام * خاتمش را گنبد فيروزه‌گون زير نگين\r\nاندر آن ميدان كه راند فوج دشمن چون رمه * تيغ او از كامهء بدخواه خواهد سر گزين\r\nهست داغ امتثال امر آن والاجناب * اختران را بر جباه و آسمان را بر سرين\r\nاز حوادث دهر را اقبال او سد سديد * وز نوايب ملك را تدبير او حصن حصين\r\nتا نتابد بال پشه قوت پيل سترك * تا نتابد دست رو به پنجهء شير عرين\r\nهمچو پشه حاسدان را پايمال پيل ياب * همچو روبه دشمنان را زيردست شير بين \r\n\r\nدر مدح خواجه عز الدّين فرمايد\r\n چو در قلب شتا خم شد كمان رستم بهمن * شمر شد آهنين خفتان و آمد آب رويين‌تن\r\nدهد زينت كنون لاله به لؤلؤ دوحه را ساعد * كند زيور كنون شبنم ز گوهر شاخ را گردن \r\n\r\n","description":"","footnote":"","page_name":" 808 ","page_number":86},
  {"content":"\r\n\r\n جهان از چادر سيماب بافد دشت را مفرش * هوا از خوردهء كافور سازد كوه را خرمن\r\nاگر در دست اين بودى ز بيم صولت سرما * و گر مقدور آن گشتى ز سهم سطوت بهمن\r\nنعايم‌وار ماهى را از اخگر آمدى طعمه * سمندروار مرغابى ز آتش ساختى مسكن\r\nنباشد ممتنع در آرزوى صحبت آتش * كه سوزد طلق چون گوگرد و سازد آب با روغن\r\nعجب نبود درين هنگام كاب گونهء نارى * ببندد در مسام لعل چون خون دل روين\r\nنيفتد بر سر حراقه الا خورده‌هاى يخ * اگر در تاب خورشيد آزمايى سنگ با آهن\r\nگر آرد بر عدم يك روز ناگه تاختن صرصر * ز خوفش اهل جنت را به دوزخ در شود مأمن\r\nز تاب صاعقه بر كوه سنگ صلب را بينى * چنان كز هيبت مخدوم باشد خاطر دشمن\r\nجهان فضل عز الدّين كه از شوق ثناى او * براندازد عطارد جيب و درد لوح پيراهن\r\nضمير مرد معنىدان ز فيض دست دربارش * چو ابر از گوهر ژاله به لؤلؤ گردد آبستن\r\nكمينه بندهء درگاه عالى ذو الفقار آمد * كه يا بى در ازاى طبع او هر برق را كودن\r\nازين نيلوفرى طارم سرافكندست چون نرگس * اگرچه در ثنايت ده‌زبان افتاده چون سوسن \r\n\r\n","description":"","footnote":"","page_name":" 809 ","page_number":87},
  {"content":"\r\n\r\n ثناخوانى چنين را هيچ و گردون را لباس اطلس * هوادارى چنين عريان و گيتى در خز ادكن \r\n\r\nو له ايضا\r\n باز چون رخسار خوبان گشت طرف بوستان * باز چون گيسوى دلبر شد هوا عنبرفشان\r\nلالهء نورسته را در دست باشد جام جم * نرگس آزاده را بر سر بود تاج كيان\r\nگر كند اندر فضاى باغ يكدم بال باز * لاله‌گون گردد هما را مغز اندر استخوان\r\nگر ز ابر دست رادت بحر را باشد اثر * ور ز تاب مهر رويت كوه را باشد نشان\r\nگوهر شب‌تاب گردد ماه در جوف صدف * لعل رمانى شود خورشيد در اجزاى كان\r\nرفعتت عاشر سپهر و رافتت تاسع بهشت * صولتت ثامن جحيم و حشمتت ثالث جهان \r\n\r\n225 رافعى نيشابورى\r\nحكيم فاضل كامل ماهر قادر بوده در زمان دولت غزنويه ظهور فرموده گويند با عنصرى و غيره مشاعرات كرده بعضى گويند زمان محمود را درنيافته اما اصح آن است كه دريافته زيراكه مدح سلطان محمود و خواجه حسن ميمندى گفته است و در اشعار او هست نظامى عروضى او را در تذكرهء خود ستوده ثبت نموده از اوست .\r\n\r\n","description":"","footnote":"","page_name":" 810 ","page_number":88},
  {"content":"\r\n\r\n\r\nمن قصائده\r\n خوش گشت عيش خلق به خوش گشتن هوا * خوش گشتن هوا مددى ساخت از هوا\r\nشد باغ چون بهشت همه راحت و طرب * شد دشت چون سپهر همه زينت و بها\r\nصد حقه در فشاند هر ساعتى غمام * صد طبله مشك بيزد هر ساعتى صبا\r\nچون باد كف گشايد عنبر شود كساد * چون ابر ديده بندد گوهر شود روا\r\nدر وصل دلبران همه با ناز و با كشى * در هجر بيدلان همه بىبرگ و بينوا\r\nاز دلبران خيال بر بيدلان رسول * وز بيدلان قرار بر دلبران نوا\r\nاز فخر هرچه هست بر آثار شه دليل * وز خير هرچه هست بر آثار او گوا\r\nبر موجب مثال تو هم پير و هم جوان * در قبضهء حسام تو هم خوف و هم رجا\r\nبگسسته‌اى به زور سخا گردن طمع * بربسته‌اى به دست كرم دامن ريا\r\nبا صلح بستن تو جهان سربه‌سر امان * با جنگ جستن تو هوا سربه‌سر وغا\r\nگر آسمان گذشت چه باشد چو جاه تو * گر مصطفى گذشت كه باشد چو مرتضى\r\nدر شغل ناصح تو به جان كوشد آسمان * بر فرق حاسد تو به جان گردد آسيا \r\n\r\n","description":"","footnote":"","page_name":" 811 ","page_number":89},
  {"content":"\r\n\r\n شيريست شرزه در كفت از رغم او قلم * ماريست گرزه در كفش از بيم تو عصا\r\nآيد ز سنگ خاره ز حزمت برون عرق * آيد ز كوه قاف ز حلمت برون صدا\r\nدر برگرفت رايت منجوق تو قدر * بر سر گرفت نامهء منشور تو قضا \r\n\r\nو له ايضا\r\n سمنبرى كه به لب شكر و به رخ ديباست * گه عتاب عتابش چو روى او زيباست\r\nبه تنگ تنگ لب جانفزاى او شكر است * به رزمه رزمه رخ دلرباى او ديباست\r\nبه گرد عارض خطش به دلبرى بنشست * به زير ابرو چشمش به جادويى برخاست\r\nهمه جلال تو بينم سپهر را پس‌وپيش * همه جمال تو يابم زمانه را چپ و راست\r\nبرفته حكم تو چندان‌كه شرع را روش است * رسيده حكم تو چندان‌كه ملك را پهناست \r\n\r\nو له ايضا\r\n چشم پرخوابش ز نرگس ديده‌بان گلستان * زلف پرتابش ز سنبل پرده‌دار لاله‌زار\r\nگه بهارى را همىماند شكفته در بهشت * گه بهشتى را همىماند شكفته در بهار \r\n\r\n","description":"","footnote":"","page_name":" 812 ","page_number":90},
  {"content":"\r\n\r\n هركه يابد وصل او يابد بهشتى پرشگفت * هركه بيند روى او بيند بهارى پرنگار\r\nقامتش سرو است اگر سروى بود زرين‌كمر * عارضش ماه است اگر ماهى بود سيمين عذار\r\nدر كرم پروردگارش كردگار مستعان * در سخا آموزگارش روزگار مستعار\r\nفضل او چرخيست گويى شرق و غربش در ضمان * جود او بحريست گويى خاص و عامش بر كنار\r\nو هم بر اسبش به دشوارى رسد هنگام تك‌چشم * بر تختش به دشوارى فتد در روز بار\r\nخلق او را ياد كن تا باد بينى مشك‌بيز * جود او را نام بر تا ابر بينى سيم بار\r\nپود و تار سيمگون چترش ز بال جبرئيل * طول و عرض نيلگون تيغش ز فر كردگار\r\nحبّذا تيغى ز فر كردگارش طول و عرض * حبذا چترى ز پر جبرئيلش پود و تار\r\nاى به تو دولت چو شاخ گل ز باران تازه‌روى * وى به تو ملت چو ماه نو ز خورشيد آشكار\r\nاز جمال تست گردون را پر از كوكب كمر * وز نوال تست دريا را پر از گوهر كنار\r\nبرق‌گون شمشير تو با آفتاب اندر مسير * ابرگون شبديز تو با آسمان اندر مدار \r\n\r\n","description":"","footnote":"","page_name":" 813 ","page_number":91},
  {"content":"\r\n\r\n\r\nو له ايضا\r\n تا بشارت داد جانم را به فيروزى بشير * شد به چشمم چون بهار چين بيابان را بشير\r\nرايت سلطان كند ريگ بيابان را بهار * راى مولانا بود جان ثناخوان را بشير\r\nبر اميد حضرت عالى برفتم از وطن * نام ايزد بر زبان و مدح صاحب در ضمير\r\nشمع رخشانم ستاره يار غمخوارم شمال * مجلس انسم بيابان نالهء چنگم زفير\r\nخارم اندر گرد دامن رام‌تر بود از سمن * سنگم اندر زير پهلو نرم‌تر بود از حرير\r\nگر درست است اين خبر كاندر سفر باشد خطر * كى بود ممكن كه باشد بىخطر كارى خطير\r\nاز ثرى شد بر ثريا هركه او را خواجه ديد * بر ثريا چون توان شد نارسيده بر اثير\r\nسايهء تيغ تو گستردست در ايران امان * نالهء كوس تو افكندست در توران نفير\r\nهم غياث ملتى هم شمس دولت وز تو هست * بازوى دولت قوى و ديدهء ملت قرير\r\nزندگانى را نزيبد هركه باشد خصم تو * ديده‌بانى را نشايد هركه او باشد ضرير\r\nهم به تن جان عزيزى هم به جان عقل مفيد * هم به دل روح عزيزى هم به كف ابر مطير\r\nنيستى گردون و هستى همچو گردون كامكار * نيستى يزدان و هستى همچو يزدان بىنظير \r\n\r\n","description":"","footnote":"","page_name":" 814 ","page_number":92},
  {"content":"\r\n\r\n تا بود گرد فلك شمس منير اندر مدار * تا بود زير زمين ديو لعين اندر زحير\r\nدر زمين بادا بدانديش تو چون ديو لعين * بر فلك بادا نكوخواه تو چون شمس منير \r\n\r\nو له ايضا\r\n چه رويست اينكه از حسنش همى بيدل شود ناظر * چه مويست اينكه در وصفش همى گمره شود خاطر\r\nبه بوى او گذارم روز روزى كو بود غايب * به رنگ او فروزم وقت وقتى كو بود حاضر\r\nنديده چشم او هرگز نديدم نرگسى فتان * نديده زلف او هرگز نديدم سنبلى شاطر\r\nهميشه چشم عيارش به خون بيدلان راغب * هميشه زلف مكارش ز عهد عاشقان نافر\r\nبه ميدان تيغ تيزش ابر و خون دشمنش باران * به ديوان خط خوبش سحر و كلك فرخش ساحر\r\nسرافرازان دولت را به فر ايزدى ياور * ستمكاران ملت را به تيغ حيدرى قاهر \r\n\r\nو له ايضا\r\n اى ز مشك ناب كرده بر مه رخشان رقم * گرد عالم گشته از خوبى و زيبايى علم\r\nسلسله بستى به عيارى هدى را از ضلال * دايره كردى به جبارى ضيا را از ظلم \r\n\r\n","description":"","footnote":"","page_name":" 815 ","page_number":93},
  {"content":"\r\n\r\n بركند هجر تو هرروزى نهالى را ز بيخ * برزند عشق تو هر ماهى جهانى را به هم\r\nدر مدار آيد به عونش چرخ اقبال از سكون * در وجود آيد به عقلش عالم جود از عدم\r\nدر خجسته دست ايام است جاهش را زمام * بر مبارك فرق گردونست قدرش را قدم\r\nاى به بازو چرخ گردان اى به كف بحر محيط * اى به انگشت ابر نيسان وى به ناخن رود زم\r\nهركجا زور تو آيد عجز باشد زور چرخ * هركجا جود تو باشد بخل باشد جود يم\r\nهم هواى رزم در طبعت هواى نقل و بزم * هم نواى كوس در گوشت نواى زير و بم \r\n\r\nدر مدح خواجه حسن ميمندى وزير سلطان محمود غزنوى گويد\r\n سرو ديدستى چمان كو را بود از دل چمن * گر نديدستى ببين تا بىدلى گردى چو من\r\nماه را ماند گر از جان ماه را باشد فلك * سرو را ماند گر از دل سرو را باشد چمن\r\nتا به مجلس مهر ورزد هست ماه رودساز * تا به ميدان كينه جويد هست سرو تيغ‌زن\r\nبستهء مهرش به مجلس دوستان را دين و دل * خستهء كينش به ميدان دشمنان را جان و تن\r\nديده‌بان مرغزار و گل به چشم دل‌فريب * پرده‌دار آفتاب و مه به زلف پرشكن \r\n\r\n","description":"","footnote":"","page_name":" 816 ","page_number":94},
  {"content":"\r\n\r\n در ميان آنگه فتد چشمم كه او بندد كمر * بر دهان آنگه فتد چشمم كه او گويد سخن\r\nابر گوهربار برد از چشم من گوهر بكيل * باد عنبربيز برد از جعد او عنبر به من\r\nناخميده شوشهء سيمست يا رب يا ميان * ناچشيده چشمهء نوش است يا رب يا دهن\r\nهم زمين را زيور از آثار خورشيد فلك * هم فلك را افسر از افعال جمشيد زمن\r\nعالم فرخنده مولاناى عادل بو الوفا * آسمان سرورى دستور دريادل حسن\r\nقدر او زيبد كه باشد ملك يزدان را حسام * جاه او شايد كه باشد ملك سلطان را مجن \r\n\r\nدر ستايش سخن و مدح محمود غزنوى ابن ناصر الدّين سبكتكين غزنوى فرمايد\r\n گر بنازم زين سخن زبيد كز او نازد روان * از سخن برتر چه باشد تا سخن باشد روان\r\nهم روان را حشمت و قدر و شرف هست از سخن * هم سخن را نصرت و فتح و ظفر هست از روان\r\nبا روان بينم سخن را سازگار و كارساز * بر سخن بينم روان را مهربان مهربان\r\nسازگارى را نشان علم نهان و آشكار * مهربانى را اثر حكم زمين و آسمان\r\nنظم ما چون زهره و پروين درين روشن اثر * نثر ما چون نرگس و نسرين درين چابك نشان \r\n\r\n","description":"","footnote":"","page_name":" 817 ","page_number":95},
  {"content":"\r\n\r\n نرگس و نسرين به مدح كامكاران مشكبار * زهره و پروين به شكر كامرانان كامران\r\nچون سخن نيكو بود باشد خرد را تربيت * چون زبان شيرين بود باشد روان را ترجمان\r\nزشت را نيكو كند هركو بود نيكوسخن * تلخ را شيرين كند هركو بود شيرين‌زبان\r\nتا زبان در شكر گردد مرد باشد شادخوار * تا سخن در مدح گويد مرد باشد شادمان\r\nشادمانم دايم از مدح رئيس كامكار * شادمانم دايم از شكر عميد كامران\r\nعالم آزادگى داراى محمود آنكه هست * سيرت محمود او آزادگان را امتحان\r\nبا بزرگى حشمتى چون خويشتن دارد بزرگ * با جوانى دولتى چون خويشتن دارد جوان\r\nدولتش را هست گويى روزگار اندر كنار * حشمتش را هست گويى آسمان اندر ميان\r\nهست جودش را غلام ابرى كه ريزد سيم و زر * هست خلقش را رهى بادى كه بيزد مشك و بان\r\nاى سپهر ديگر از تعظيم و حشمت بر سپهر * اى جهان ديگر از اقبال و دولت در جهان\r\nاى سخا را روز و شب با تو ركاب اندر ركاب * اى كرم را سال و مه با تو عنان اندر عنان\r\nهست با حلمت زمين گرچه گران باشد سبك * هست با طبعت هوا گرچه سبك باشد گران \r\nاين نظم را بعضى به وى و بعضى به عبد الرافع هروى نسبت داده‌اند .\r\n\r\n","description":"","footnote":"","page_name":" 818 ","page_number":96},
  {"content":"\r\n\r\n\r\nو له ايضا\r\n در چشم كشيده سبزه سرمه * بر دست نهاده لاله حنى\r\nشد آب كنون به باده ممزوج * شد خاك كنون به لاله حبلى\r\nبر دشت مسير ماه و پروين * در باغ مقام لات و عزى\r\nسر برزده شاخكان به بيعت * گرد آمده مرغكان به شورى\r\nقمرى گه نظم همچو سحبان * بلبل گه نثر همچو اعشى\r\nبالاى زمين سرير هرقل * پهناى جهان بساط كسرى\r\nاى عادت غمزهء تو آشوب * وى پيشهء طره تو انهى\r\nتيره دو خطت دليل عصيان * روشن دو رخت بيان تقوى\r\nمهرت همه چون ميانت لاغر * كينت همه چون سرينت فربى\r\nدل را خط عنبرينت مسكن * جان را لب بسّدينت مأوى\r\nگرد دو لبت طواف رحمت * زير دو رخت كمين بلوى\r\nگل را ز رخت به رنگ رخصت * مى را ز لبت به شرب فتوى\r\nنى شهد چو آن لب و نه شكر * نى ماه چو آن رخ و نه شعرى \r\n\r\n226 رافعى قزوينى\r\nو هو امام الدّين ابو القاسم ابن ابو سعيد ، شرح صغير و شرح كبير از اوست ، در ششصد و سى و سه ، در قزوين درگذشته .\r\n رخت دلم هرچه بود عشق به غارت سپرد * صبر نه راهيست خوار عشق نه كاريست خود\r\nهركه به ميدان عشق گام نهد كام يافت * هركه در ايوان صبر دست نهد پاى برد\r\nبار جفاهاى دوست كوه نتاند كشيد * حلقه زلفين يار باد نيارد شمرد\r\nوصل شد و هجر ماند آه كه در باغ عمر * خار به پيرى رسيد گل به جوانى بمرد \r\n\r\n","description":"","footnote":"","page_name":" 819 ","page_number":97},
  {"content":"\r\n\r\n\r\n227 رابعه قزدارى بلخى\r\nاز نسوان و ملك‌زادگانست پدرش كعب نام در اصل از اعراب بوده در بلخ و قزدار و بست در حوالى قندهار و سيستان و حوالى بلخ كامرانيها نموده كعب پسرى حارث نام داشته و دخترى رابعه نام كه او را زين العرب نيز مىگفتند رابعه مذكوره در حسن و جمال و فضل و كمال و معرفت و حال وحيدهء روزگار و فريدهء دهر و ادوار صاحب عشق حقيقى و مجازى و فارس ميدان فارسى و تازى بوده احوالش در خاتمهء نفحات الانس مولانا جامى در ضمن نسوان عارفه مسطور است و در يكى از مثنويات شيخ عطار مجملى از حالاتش نظما مذكور او را ميلى به بكتاش نام ، غلامى از غلامان برادر خود بهم رسيده و انجامش به عشق حقيقى كشيده ، بالاخره به بدگمانى برادر او را كشته حكايت او را فقير نظم كرده نام آن مثنوى را گلستان ارم نهاده معاصر آل سامان و رودكى بوده و اشعار نيكو مىفرموده از آن جمله است :\r\n\r\nمن قصائده\r\n مرا به عشق متهم مىكنى به حيل * چه حجت آرى پيش خداى عز و جل\r\nبه عشقت اندر عاصى همىنيارم شد * به ذنبم اندر طاغى همىشوى به مثل\r\nنعيم بىتو نخواهم جحيم با تو رواست * كه بىتو شكر زهر است و با تو زهر عسل\r\nبه روى نيكو تكيه مكن كه تا يك‌چند * به سنبل اندر پنهان كنند نجم زحل\r\nهرآينه نه دروغست آنچه گفت حكيم * فمن تكبر يوما فبعد عز اذل \r\n* * *\r\n دعوت من بر تو آن شد كايزدت عاشق كناد * بر يكى سنگين دل نامهربان چون خويشتن\r\nتا بدانى درد عشق و داغ هجر و غم‌كشى * چون به هجر اندر به پيچى پس بدانى قدر من \r\n\r\n","description":"","footnote":"","page_name":" 820 ","page_number":98},
  {"content":"\r\n\r\n\r\nاين دو بيت نيز از افكار اوست و محمد عوفى صاحب تذكره لب الالباب نقل كرده كه به سبب اين دو بيت به مگس روئين ملقب شده بود :\r\n خبر دهند كه باريد بر سر ايوب * ز آسمان ملخان و سر همه زرين\r\nاگر ببارد زرين ملخ برو از صبر * سزد كه بارد بر من بسى مگس روئين \r\n\r\nهم از اشعار اوست\r\n ناح لى نائح من الاطيار * هاج سقمى و هاج لى تذكارى\r\nدوش بر شاخك درخت يكى مرغ * نوحه مىكرد و مىگريست به زارى\r\nقلت للطير لم تنوح و تبكى * فى الدجى الليل و الهجوم درارى\r\nمن جدايم ز يار خويش و ننالم * تو چه نالى كه با سعادت يارى\r\nمن بگريم چو خون ديده ببارم * تو چه گريى كه خون ديده نبارى \r\nاين ابيات نيز از اوست و بعضى به رودكى نسبت داده‌اند :\r\n ز بس گل كه در باغ مأوى گرفت * چمن رنگ ارتنگ مانى گرفت\r\nمگر چشم مجنون به ابر اندرست * كه گل رنگ رخسار ليلى گرفت\r\nهمىماند اندر عقيقين قدح * سرشكى كه در لاله ماوى گرفت\r\nسر نرگس تازه از زر و سيم * نشان سر تاج كسرى گرفت\r\nچو رهبان شد اندر لباس كبود * بنفشه مگر دين ترسى گرفت \r\n\r\nاز غزليات اوست\r\n عشق او باز اندر آوردم به بند * كوشش بسيار نامد سودمند\r\nتوسنى كردم ندانستم همى * كز كشيدن سخت‌تر گردد كمند\r\nعشق دريايى كرانه ناپديد * كى توان كردن شنا اى هوشمند\r\nعاشقى خواهى كه تا پايان برى * پس ببايد ساخت با هر ناپسند\r\nزشت بايد ديد و انگاريد خوب * زهر بايد خورد و پنداريد قند \r\n* * *\r\n\r\n","description":"","footnote":"","page_name":" 821 ","page_number":99},
  {"content":"\r\n\r\n فشاند از سوسن و گل سيم و زر باد * زهى بادى كه رحمت باد بر باد\r\nبداد از نقش آذر صد نشان آب * نمود از سحر مانى صد اثر باد \r\n\r\n228 رشيد وطواط بلخى\r\nاز فصحا و بلغا و فضلا و حكما و مشاهير شعرست . اسمش رشيد الدّين محمد بن عبد الجليل البلخى الفاروقيست زيراكه نسبش به او مىرسد در همه كمالات صورى كامل بوده به وفور فضل و مزيد علم و ظهور ادب قلوب سلاطين را با خود مهربان نموده خاصه سلطان اتسز خوارزمشاهى را كه در حضرت او نديم و ملك‌الشعرا گشته و پايه قدرش از همگنان درگذشته رساله‌يى در قواعد و ضوابط فصاحت و بلاغت سخن نوشته حدايق السحر نام كرده با جمعى از شعراى آن عهد مانند اديب صابر دوستى داشته و با حكيم سوزنى و حكيم انورى مباحثات نموده و با انورى او را خصومت بوده به سبب حقارت جثه او را وطواط لقب كردند چرا كه وطواط نام مرغكى است كوچك چون سلطان اتسز خوارزمشاهى را با سلطان سنجر خصومت بوده رشيد بنا بر متابعت اتسز بعضى اشعار در نكوهش سنجر نظم نموده كه سلطان سنجر سوگند خورده بود كه او را به قتل رساند بعد از استيلا به شفاعت بعضى از ندما از جرمش درگذشت مدت عمر وى نود و هفت سال بوده كه در خبوشان در سنه 578 به مفاجات رحلت نموده گويند ترجمهء صد كلمهء حضرت امير المؤمنين على عليه السلام به وى منسوب است ديوانش را هفت هزار بيت ثبت كرده‌اند تمامى ملاحظه افتاد آنچه از اشعار وى احسن و املح بود انتخاب و نوشته شد :\r\n\r\nو له\r\n بهار جانفزا آمد جهان شد خرم و زيبا * به باغ و راغ گستردند فرش حله و ديبا \r\n\r\n","description":"","footnote":"","page_name":" 822 ","page_number":100},
  {"content":"\r\n\r\n به راغ اندر بنفشه شد چو قد بيدلان چفته * به باغ اندر شكوفه شد چو خد دلبران زيبا\r\nهمه اطراف صحرا هست پرياقوت و پر بسد * همه اكناف بستان هست پرمرجان و پرديبا\r\nهوا شد تيره و گريان بسان ديدهء وامق * زمين شد تازه و خندان بسان چهرهء عذرا\r\nچو بخششگاه جمشيد است از نعمت همه بستان * چو كوششگاه كاووس است از زينت همه صحرا\r\nكنار سبزه از لاله شده پرزهرهء ازهر * دهان لاله از ژاله شده پرلؤلؤ لالا \r\n\r\nو له ايضا\r\n زين سينهء پرآتش و زين ديدهء پرآب * دردا كه گشت قاعدهء عمر من خراب\r\nاز بيم حرق و غرق نيايد مرا همى * در سينه هيچ شادى و در ديده هيچ خواب\r\nگردون دهد ز سفرهء حسرت مرا طعام * گيتى دهد ز ساغر محنت مرا شراب\r\nزنبوروار بود لعابم چو شهد و چرخ * چون مار زهر كرد مرا در دهان لعاب\r\nامثال من مكرم و من سخرهء هوان * اقران من مرفه و من طعمه عذاب\r\nگفتم كه در شباب كنم دولتى به دست * نامد به دست دولت و از دست شد شباب\r\nاشكم شد از جفاى فلك چون پر تذرو * روزم شد از عناى جهان چون پر غراب\r\nگنجى است خاطر تو پر از گوهر هنر * چرخيست فكرت تو پر از اختر صواب\r\nپيرايهء روان شده مهر تو چون خرد * سرمايهء طرب شده ياد تو چون شراب\r\nاز بهر نصرت تو زند چرخ بامداد * بر تيغهاى كوه علمهاى آفتاب\r\nاز لفظ فايق تو حسد برده در پاك * وز خلق فايح تو خجل گشته مشك ناب\r\nدوزخ ز تف كوشش تو كمترين شرار * كوثر ز كف بخشش تو كمترين زهاب\r\nچون بحر با شكوهى و دشمن ز بيم تو * گريان و دل پرآتش و نالنده چون سحاب \r\n\r\n","description":"","footnote":"","page_name":" 823 ","page_number":101},
  {"content":"\r\n\r\n از خواب برنخيزد الا به نفخ صور * هر دشمنى كه بيند شمشير تو بخواب\r\nاز تو بديع نيست هنر چون ز مى نشاط * وز تو غريب نيست كرم چون ز گل گلاب\r\nروزى كه نيزه را بود از سينه‌ها غلاف * جايى كه تيغ را بود از فرق‌ها قراب\r\nاز معركه به عالم علوى كند رحيل * جانهاى سركشان چو دعاهاى مستجاب\r\nگردد گشاده چهرهء آجال را قناع * گردد گسسته خيمه آمال را طناب\r\nسرها پر از خمار كند بادهء طعان * دلها پر از شرار كند آتش ضراب\r\nاز خون تازه پشت زمين چون پر تذرو * وز گرد تيره‌روى هوا چون پر غراب\r\nآنگه ز باد تير تو جانها شود هبا * آن دم ز تف تيغ تو دلها شود كباب\r\nبر جان بدسكال تو از صفحهء اجل * خواند زبان خنجر تو آيهء عذاب\r\nاز پيچ نيزهء تو تن صفدران به پيچ * وز تاب خنجر تو دل سركشان بتاب\r\nشاها ز كارزار تو بخت عدوت را * گشت از همه غنيمت مقصود تو را ياب\r\nآمد به صد اميد و به صد درد بازگشت * چونان كه تشنگان جگر تفته از سراب\r\nاز كوهسار سيل شتابان رود و ليك * دريا چو پيش آيد كم گرددش شتاب\r\nبا حملهء تو زمرهء كفار را چقدر * شيطان چه پاى دارد با حملهء شهاب\r\nاز آهوان نيايد كارى به‌جز گريز * چون شير شرزه نعره زند در ميان غاب \r\n\r\nو له ايضا\r\n تويى كه تيغ ترا شد مسخر آتش و آب * فكنده هيبت تو زلزله در آتش و آب\r\nچه باك از آتش آبت كه چون خليل و كليم * ترا شدند مطيع و مسخر آتش و آب\r\nحسام تست كه اندر مواقف پيكار * رسد ز پيكر آن بر دو پيكر آتش و آب\r\nز كين و مهر تو گشته محقق انده ، و لهو * ز خشم و عفو تو گشته مصور آتش و آب \r\n\r\n","description":"","footnote":"","page_name":" 824 ","page_number":102},
  {"content":"\r\n\r\n اگر بر آتش و بر آب بگذرى گردد * به زير پاى تو نسرين و عبهر آتش و آب\r\nو گر در آتش و در آب بنگرد خلقت * شود معنبر و گردد معطر آتش و آب\r\nهمه علوم جهان مضمر است در دل تو * چنان كه در دل خاراست مضمر آتش و آب\r\nهمان كند فزع تيغ و هيبت رمحت * به بدسكال كه بر موم و شكر آتش و آب\r\nحسام تست به صورت چو آفتاب و ليك * گرفته دارد چون كوه در بر آتش و آب\r\nبر حريق حسام و رحيق انعامت * بود معطل و باشد مزو آتش و آب\r\nبه عهد تو نكنند آنچه كرده‌اند همى * ز حرق و غرق به ايام ديگر آتش و آب\r\nچو تو بكينه برآهنچى از نيام حسام * ز باختر برسد تا به خاور آتش و آب\r\nبدان زمان كه ز شمشير صفدران گيرد * همه بسيطهء آفاق يكسر آتش و آب\r\nيلان معركه و سركشان هيجا را * گرفته از تف و خون درع و مغفر آتش و آب\r\nدر آن مقام بر اشخاص دشمنان بارى * ز نوك نيزه و از صدر خنجر آتش و آب\r\nخدايگانا تا كى ز حرب كز تيغت * گرفت عرصه هر هفت كشور آتش و آب \r\n\r\n","description":"","footnote":"","page_name":" 825 ","page_number":103},
  {"content":"\r\n\r\n بخواه ساغر پرمى چنان كه خيره شوند * ز گونهء مى و از لون ساغر آتش و آب\r\nهميشه تا كه به طبع و سرشت ميل كنند * سوى فراز و نشيب اين دو جوهر آتش و آب\r\nگرفته باد ز تف دل و نم ديده * عدوت را همه بالين و بستر آتش و آب\r\nنصيب حاسد و قسم و ليت در عقبى * ز قعر دوزخ و از حوض كوثر آتش و آب \r\n\r\nو له ايضا\r\n رخسار و زلف و چشم تو در بوستان حسن * بردند از شكوفه و شمشاد و عبهر آب\r\nگر بنگرى در آتش و آب از جمال تو * گردد منقش آتش و گردد منور آب\r\nمن در ميان آتش و اين حال طرفه بين * كز چشم من رسيده به هر هفت كشور آب\r\nآنها كه انده تو رساند به شخص من * وقت گداختن نرساند به شكر آب \r\n\r\nو له ايضا\r\n ز زينت باغ چون خلد برينست * رياحين اندرو چون حورعين است\r\nنثار آسمان لؤلؤى لالاست * شعار بوستان ديباى چين است\r\nخميده همچو خاتم شاخ گلبن * بر آن گل همچو ياقوتى نگين است\r\nبهار افكند در صحرا ز نعمت * دو صد كه قارون را دفين است\r\nجهان پير برنا كرد ايزد * كمال قدرت ايزد چنين است \r\n\r\n","description":"","footnote":"","page_name":" 826 ","page_number":104},
  {"content":"\r\n\r\n چو راى شاه گيتى روى گيتى * سزاى صد هزاران آفرين است\r\nعلاء دولت و دين آنكه تيغش * به هيجا ناصر اعلام دين است\r\nجهان دولتش در زير حكم است * براق حشمتش در زير زين است\r\nكف او قفل روزى را كليد است * دل او گنج دانش را زمين است\r\nز بهر قهر بدخواهان جاهش * نشسته حادثات اندر كمين است\r\nز انواع امانى بدسگالش * جدا مانده چو موم از انگبين است \r\n\r\nو له ايضا\r\n زهى جمال ترا آفتاب كرده سجود * نيامد است نظير تو از عدم بوجود\r\nدل مرائى مقصود و در همه گيتى * دلى نبينم كو را تو نيستى مقصود\r\nترا دو جعد چو عنقود و چشم مخمور است * مگر كه چشم تو خوردست دمعة العنقود\r\nحسد برد خصال تو عنبر اشهب * خجل شود ز حديث تو لؤلؤ منضود\r\nغذا ز جود تو يابد نخورده شير هنوز * در آن زمان كه ز مادر جدا شود مولود \r\n\r\nو له\r\n نيست در صد هزار سوسن و گل * اين لطافت كه اندر آن نظر است\r\nسيم و زر پاك رفت در عشقش * جان و دل نيز هر دو در خطر است\r\nبا چنان لب چه جاى دين و دلست * با چنين رخ چه جاى سيم و زر است\r\nخبر درد من به عالم رفت * وان نگارين هنوز بىخبر است\r\nاو قبا پوشد و كمر بندد * وز قبا و كمر مرا اثر است \r\n\r\n","description":"","footnote":"","page_name":" 827 ","page_number":105},
  {"content":"\r\n\r\n رويم از چين چو بندگاه قباست * پشتم از خم چو حلقهء كمر است\r\nشهريارى كه سايهء حفظش * تير احداث چرخ را سپر است\r\nدست او هست در سخا شجرى * كه ايادى ثمار آن شجر است\r\nكف كافى او همه كرم است * دل صافى او همه هنر است\r\nاندرين فرجهء سپهر و زمين * دل چه بندى نه جاى مستقر است\r\nپدرست آن و ليك بىنفعست * مادر است اين و ليك با ضرر است\r\nجاى بخشايش است فرزندى * كز چنين مادر و چنان پدر است\r\nگنج و رنج و توانگر و درويش * هرچه در عالم است درگذر است \r\n\r\nو له ايضا\r\n نتيجه‌يى ز خلاف تو در دم عقرب * لطيفه‌يى ز وفاق تو در دم زنبور\r\nهمه نهاد تو مجد و به مجد نامعجب * همه سرشت تو جاه و به جاه نامغرور\r\nبه حسن سعى تو در شرع صد هزار فتوح * به جد تيغ تو در كفر صد هزار فتور\r\nچو با حسام شود دست صفدران موصول * چو از نيام شود تيغ سركشان مهجور\r\nز خون كشته شود صورت زمين محجوب * ز گرد حمله شود چهرهء فلك مستور\r\nز باد كينه چراغ رجا شود كشته * ز تف حمله مزاج هوا شود محرور\r\nحسام تو كند آن لحظه بر زمين پيدا * ز شخص كشته جهان و ز خون خسته بحور \r\n\r\n","description":"","footnote":"","page_name":" 828 ","page_number":106},
  {"content":"\r\n\r\n دريده رمح تو دلها چو كرتهء لاله * گسسته تيغ تو سرها چو خوشهء انگور\r\nگرفته فايدهء فتح تو زمين و زمان * نهاده مايدهء تيغ تو و حوش و طيور\r\nخدايگانا گفتند حاسدان ز غرض * كه شد الوف دل من ز خدمت تو نفور\r\nبه قدر دعوت مسموع و قبه مرفوع * به جاه آيت مسطور و خانهء معمور\r\nبه اعتقاد موالات عيسى اندر مهد * به اختصاص مناجات موسى اندر طور\r\nبه موقف عرفات و به مجمع عرصات * به حشر و نشر و لقاى و بقاى حور و قصور\r\nبه اشك ديدهء يعقوب در غم يوسف * به صدق سجدهء داود در شب ديجور\r\nكه تا نيايد نزديكم اضطرار فنا * ز صدر تو نشوم جز به اختيار تو دور \r\n\r\nدر مدح سلطان علاء الدّين اتسز خوارزمشاه و تهنيت فتح وى فرمايد\r\n اى سمن ساق ترك مشك عذار * تيغ از كف بنه قدح بردار\r\nدل منه بر ستارهء ريمن * تن مده در زمانهء غدار\r\nمجلسى ساز خوب چون رخ دوست * بادهء خواه لعل چون لب يار\r\nخوش‌تر از عمر و جز به دو نبود * عاقل از عمر خويش برخوردار\r\nاز كف ساقى سمن ساقى * زهره كردار مشترى ديدار\r\nروى او بىنگار يار جمال * چشم او بىشراب جفت خمار\r\nتيره با طلعتش مه گردون * خيره با صورتش بت فرخار \r\n\r\n","description":"","footnote":"","page_name":" 829 ","page_number":107},
  {"content":"\r\n\r\n وقت باده است باره را بربند * روز مهر است كينه را بگذار\r\nدولتى باشد از كفت باده * خاصه بر فتح شاه دولت يار\r\nشاه غازى علاء دولت و دين * آن قدر قدرت فلك مقدار\r\nآنكه مال خزاين گيتى * نيست با جود دست او بسيار\r\nآنكه كشف سراير گردون * نيست در پيش طبع او دشوار\r\nهست معمار ملك عدلش و كيست * ملك را به ز عدل او معمار\r\nهست معيار فضل طبعش و چيست * فضل را به ز طبع او معيار\r\nبازوى عدل ازو شدست قوى * پيكر ظلم ازو شدست نزار\r\nتيغ چون آب او زده آتش * در شعوب و قبايل كفار\r\nهم نگيرد قرار اگرچه ازو * همه احوال دين گرفته قرار\r\nبه فزع وقت كين برانگيزد * عنفش از چشمهء حيات غبار\r\nبه كرم روز مهر بنشاند * لطفش از آتش جحيم شرار\r\nاى مماليك مجلس تو ملوك * اى عبيد جناب تو احرار\r\nاز تو عمر مخالفان اندك * وز تو عزم موافقان بسيار\r\nخسروا اختيار كردى غزو * از پى دين احمد مختار\r\nهم بر آن‌سان كه با لواى رسول * جمع گشتى مهاجر و انصار\r\nلشكرى ناكشيده بار شكست * سپهى ناچشيده زهر فرار\r\nهمه را با رماح خطى شغل * همه را با سيوف هندى كار\r\nباره در زيرشان چو غران شير * نيزه در دستشان چو پيچان مار\r\nكه ترا بوده آب‌خور در كوه * كه ترا بوده خوابگه در غار\r\nمنتظم كرده شرع را احوال * مندرس كرده شرك را آثار\r\nخواستى از مخالفان بيعت * ساختى با منافقان پيكار\r\nدر حصارى كه اوج بارهء او * در علو از ستاره دارد عار\r\nهمه گردنكشان گردافكن * همه نيزه‌زنان تيغ‌گذار\r\nشيرمردان از آن حصار به تير * شير افلاك را كنند شكار \r\n\r\n","description":"","footnote":"","page_name":" 830 ","page_number":108},
  {"content":"\r\n\r\n كند آمال را شده دندان * تيز آجال را شده بازار\r\nهر خدنگى كه خصم تو انداخت * رفت پيكان به جانب سوفار\r\nحمله بردى گهى به‌سوى يمين * باره راندى گهى به‌سوى يسار\r\nخواست از تيغ تو همىشنگرف * گرچه خيزد ز تيغها زنگار\r\nزرد كردى حسود را چهره * سرخ كردى حسام را رخسار \r\n\r\nدر مدح سلطان اتسز خوارزمشاه گويد\r\n رايت شهريار دين‌پرور * سايه افكند بر جهان يكسر\r\nرونقى يافت ملت ايزد * قوتى يافت شرع پيغمبر\r\nاى تو اندر ميان چرخ و زمين * ليكن از چرخ و از زمين برتر\r\nهست مر آتش فروزان را * زبر و زير دود و خاكستر\r\nدل اعداى تو چو شب تاريك * وندران شب سنان تو اختر\r\nوانگه آن اختر است رهبر مرگ * اختر آرى به شب بود رهبر\r\nشهريارا به عون حق بردى * به‌سوى كشور عدو لشكر\r\nهمه قاهرتر از سپهر و نجوم * همه قادرتر از قضا و قدر\r\nچرخ از زخم تيغشان به فزع * مرگ از نوك رمحشان به حذر\r\nبا هزبران بيشه هم بالين * با پلنگان كوه هم‌بستر\r\nزير ران تو باره‌اى كه ازو * وهم خيره شود به كر و به فر\r\nمشترى جبهت و قمر رفتار * آسمان گردش و زمين پيكر\r\nسوى بالا چو دعوت مظلوم * سوى پستى چو رحمت داور\r\nچشم چرخ از غبار او شده كور * گوش كوه از صهيل او شده كر\r\nماهيان زو به حيرت اندر بحر * و اهوان زو به غيرت اندر بر\r\nدر كفت خنجرى چو جان به صفا * ليك از آن جان صفدران به خطر\r\nچرخ نى و چو چرخ پرزينت * بحر نى و چو بحر پرگوهر\r\nفتح بر صفحهاى او پيدا * مرگ در چشمهاى او مضمر \r\n\r\n","description":"","footnote":"","page_name":" 831 ","page_number":109},
  {"content":"\r\n\r\n لاله رويد به حربگاه ازو * گرچه دارد نهاد نيلوفر\r\nقاهر صد هزار تاج و كلاه * آفت صد هزار خود و سپر\r\nراندى و پس به يارى معروف * بر يكى قلعه‌اى زدى منكر\r\nدر بلندى برابر جودى * در حصينى برادر خيبر\r\nگفته با اختران تابان سر * برده بر آسمان گردان سر\r\nگرد آن قلعه باره‌يى محكم * در متانت چو سد اسكندر\r\nپيش آن باره خندقى معظم * در مهابت چو بحر بىمعبر\r\nاندر آن قلعه شيرمردانى * همه هنگام رزم شير شكر\r\nصورت كينه را شده مايه * عرض فتنه را شده جوهر\r\nنيزه‌هاشان چو مار گرزهء تند * باره‌هاشان چو شير شرزهء نر\r\nدر زمانى كز آتش هيجا * همه روى هوا گرفت شرر\r\nتيربارنده گشت چون باران * تيغ رخشنده گشت چون آذر\r\nمجتمع گشت نيزه و سينه * مقترن گشت خنجر و حنجر\r\nدرفتادى به لشكر اعدا * همچو آتش به مرغزار اندر\r\nلاجرم شان بسوختى چونانك * زان طوايف نه خشك ماند و نه تر\r\nگاه كردى دو را يكى از رمح * گه يكى را دو كردى از خنجر \r\n\r\nهم در مدح سلطان خوارزمشاه گويد\r\n وقتى كه برنهند دليران كلاه فخر * جايى كه بركشند سواران لباس عار\r\nاز حشو شخص كشته شود غارها چو كوه * وز زخم سم باره شود كوهها چو غار\r\nپشت زمين چو روى فلك گردد از سلاح * روى فلك چو پشت زمين گردد از غبار \r\n\r\n","description":"","footnote":"","page_name":" 832 ","page_number":110},
  {"content":"\r\n\r\n غران شود به حمله درون باره‌ها چو شير * پيچان شود به پره درون نيزه‌ها چو مار\r\nسرها گران شوند ز اقداح تير و تيغ * دلها سبك شوند ز اهوال گيرودار\r\nيك فوج را به بند امل دل شود اسير * يك قوم را به دست اجل جان شود شكار\r\nآن را دل از نشاط بقا گشته پرطرب * وين را سر از شراب فنا گشته پرخمار\r\nبادى شود خدنگ تو آن لحظه عمر بر * ابرى شود حسام تو آن لحظه مرگ‌بار\r\nاين از هواى بردن جان گشته ناصبور * وان از نشاط خوردن خون گشته بىقرار\r\nگرز تو ريزه‌ريزه كند فرقها چو نور * تيغ تو پاره‌پاره كند شخصها چو نار\r\nپشت زمين ز نعل سوارانت پرهلال * روى هوا ز نقش علمهات پرنگار\r\nدر دست ناصح تو شده خار همچو گل * در چشم حاسد تو شده نور همچو نار\r\nچرخ و بروج و انجم و اركان به حكم تست * هر هشت و هر دوازده هر هفت و هر چهار \r\n\r\nو له\r\n شاهى كه ملك را به يسارش بود يمين * شاهى كه خلقش را ز يمينش بود يسار\r\nچون از فزع بلرزد ميدان طعن و ضرب * چون از يلان بخيزد آواز گيرودار\r\nاوهام صفدران همه حيران شود ز هول * اشخاص سركشان همه عاجز شود ز كار \r\n\r\n","description":"","footnote":"","page_name":" 833 ","page_number":111},
  {"content":"\r\n\r\n اى بس بلند را كه كند نيزهء تو پست * اى بس عزيز را كه كند خنجر تو خوار\r\nيا رب چه روز بود كه نيلوفرى حسام * از خون كشته كرد همه مرو لاله‌زار\r\nيك طايفه به سلسلهء بند بسته سخت * يك طايفه به صاعقهء تيغ گشته زار\r\nچندين هزار كشته گروه از پس گروه * چندين هزار بسته قطار از پس قطار\r\nتو شير شرزه‌اى و گوزنان عدم شوند * هرگه كه شير شرزه بجنبد به مرغزار \r\n\r\nدر مدح سلطان اتسز خوارزمشاه گفته :\r\n بخندد از طرب مهر او همى خاتم * بنازد از شرف نام او همى منبر\r\nنشاط مجلس او لعل كرده چهرهء گل * نهيب بخشش او زرد كرده چهرهء زر\r\nنشانده لشكر او باد صولت خاقان * ببرده خنجر او آب دولت قيصر\r\nكرم نگيرد هرگز قوام بىكف تو * عرض نيابد هرگز نظام بىجوهر\r\nز بهر رزم تو غنچه به باغ چون پيكان * ز بهر بزم تو لاله به راغ چون ساغر\r\nسپهر مهر ترا از سعادتست نجوم * درخت بخت ترا از سيادتست ثمر\r\nجهان گشاده ثناى ترا چو تير دهان * زمانه بسته رضاى ترا چو نيزه كمر\r\nز عدل تو حشر ظلم چون بر آتش موم * ز جود تو نفر ظلم چون در آب شكر\r\nكشيده راى تو از ساغر ظفر باده * نهاده قدر تو بر تارك فلك افسر \r\n\r\n","description":"","footnote":"","page_name":" 834 ","page_number":112},
  {"content":"\r\n\r\n تبارك اللّه از آن رزمگاه هايل تو * كه داشت ساحت او هول عرصهء محشر\r\nگشاده دست اجل از رخ فنا برقع * كشيده دست فنا در رخ امل خنجر\r\nز گرد قبهء اخضر چو ساحت هامون * ز تيغ ساحت هامون چو قبهء اخضر\r\nغبار موكب تو كرده چشم گردون كور * صهيل مركب تو كرده گوش گردون كر\r\nفكنده رمح تو در ساعتى از آن مردم * ربوده تيغ تو در لحظهء از آن لشكر\r\nهزار جوشن و تن در ميانهء جوشن * هزار مغفر و سر در ميانهء مغفر\r\nخدايگانا بر كشورى شدى غالب * كه بود حشمت افراسياب از آن كشور\r\nگسسته شير در اكناف او ز دهشت پى * فكنده مرغ بر اطراف او ز هيبت پر\r\nگشاده گشت ز تيغ تو قلعه‌اى كه بر او * ظفر نيافت كس از روزگار اسكندر\r\nبگرد قلعه به صد شكل بارهء محكم * به پيش باره به صد نوع خندقى منكر\r\nرسيده خندق او را به پشت ماهى قعر * گذشته بارهء او را ز برج ماهى سر\r\nبه حيله ديدهء ناظر جدا نتاند كرد * بروج او و بروج فلك ز يكديگر \r\n\r\n","description":"","footnote":"","page_name":" 835 ","page_number":113},
  {"content":"\r\n\r\n ز منجنيقش چو بر زمين رسيدى سنگ * تو گفته‌اى كه درافتاد چرخى از محور\r\nچو ابر حصن و چو باران و برق تير و حسام * علم چو قوس قزح بانگ كوس چون تندر\r\nحصار خصم تو گويى بهار بود و ليك * از آن بهار ترا شد شكفته باغ ظفر\r\nخراب كردى آن قلعه در يكى ساعت * چنان كه شير خداوند قلعهء خيبر \r\n\r\nهم در مدح علاء الدوله اتسز خوارزمشاهى گفته :\r\n چيست آن شكل آسمان كردار * آفتاب اندرو گرفته قرار\r\nناظم كارهاست بىتدبير * كاشف رازهاست بىگفتار\r\nزو يكى را بشارت است به تخت * زو يكى را اشارت است به دار\r\nعاشق زارنى و پيكر اوست * زرد و چفته بسان عاشق زار\r\nزرد شد ناچشيده شربت عشق * چفته شد ناكشيده فرقت يار\r\nهست لاغرتر از ميان صنم * هست كوچك‌تر از دهان نگار\r\nنيست مار و چو مار حلقه شده است * وندرو مهره‌يى چو مهرهء مار\r\nاصل او را وجود در دل خاك * شكل او را حصول از تف نار\r\nموم كز مهر او اثر يابد * كار آهن كند به موقف كار\r\nدويم خاتم سليمان است * در ممالك به رتبت و مقدار\r\nشاه خواهد بدين دليل گرفت * همه ملك جهان سليمان‌وار\r\nشاه غازى علاء دولت و دين * آن فلك قدر شاه كوه وقار\r\nتيغ تو هست در مواقف حرب * نايب تيغ حيدر كرار\r\nقوت تخت و منبر اسلام * آفت درع و مغفر كفار \r\n\r\n","description":"","footnote":"","page_name":" 836 ","page_number":114},
  {"content":"\r\n\r\n پاك چون فكرت اولو الالباب * تيز چون فكرت اولو الابصار\r\nپيشهء اوست بردن ارواح * عادت اوست غارت اعمار\r\nحبل دين را بدوست استحكام * خيل حق را بدوست استظهار\r\nعاشق فتح شد از اين باشد * رخ هميشه چو عاشقانش نگار\r\nدى كليد حصار اعدا بود * كه گشاييد هرچه ديد حصار\r\nباز امروز قفل ملك تو شد * كه نگه دارد اين بلاد و ديار\r\nاين چه مرغست كلك تو كه مدام * همه در مشك باشدش منقار\r\nپيك عقلست و پيك ديده كسى * كه مر او را به سر بود رفتار\r\nهست نالان و نيستش اندوه * هست گريان و نيستش تيمار\r\nعلم نامى به دست اوست جماد * عقل فربه به دست اوست نزار\r\nسر بريده است و كس بريده سرى * مثل او ديده ناقل اخبار\r\nحق منير است زان رخ تاريك * دين صحيح است زان تن بيمار\r\nدو گواهند بر جلالت تو * كلك دربار و تيغ جان او بار\r\nكرده‌اند از نهيب اين دو گواه * همه عالم به بندگيت اقرار \r\n\r\nو له ايضا\r\n اگر جهان همه جز پستى و بلندى نيست * كه كرده‌اند خلايق بدين دو جاى قرار\r\nبلند و پست جهان جمله دشمنان تراست * كه گاه در تك چاهند و گاه بر سر دار \r\n\r\nدر ذكر عنصرى و اثبات بقاى شعر و شاعرى\r\n معلوم راى تست كه بودند بىقياس * در روزگار دولت محمود دادگر\r\nمردان بامهابت و گردان كامكار * ميران باسياست و شيران نامور\r\nجمله بهيمه‌وار برفتند از جهان * هم صيتشان هبا شد و هم ذكرشان هدر\r\nكس نام هيچ مرد نگويد از آن گروه * كس ياد هيچ شخص نيارد از آن نفر\r\nاز عنصرى بماند وز امثال عنصرى * تا روز حشر سيرت محمود مشتهر \r\n\r\n","description":"","footnote":"","page_name":" 837 ","page_number":115},
  {"content":"\r\n\r\n چون انتقال كرد به‌سوى جوار حق * در حال از آن سپاه خزاين نماند اثر\r\nگر شعر بو المعالى حاصل نداشتى * كى دادى از معالى او بعد ازو خبر \r\n\r\nفى الحكمة و الموعظة و النصيحة\r\n جهان سراى غرور است نى سراى سرور * طمع مدار سرور اندرين سراى غرور\r\nفساد دين همه در جمع خواسته است ترا * هميشه همت در جمع خواسته مقصور\r\nز حال عقبى چون گمرهان مشو غافل * به مال دنيا چون ابلهان مشو مغرور\r\nمده به دنيا عقبى كه عاقلان ندهند * بدين سفينهء ظلمت چنان حديقهء نور\r\nتو در معاصى و حور و قصور دارى چشم * بدين‌طريق نيايد به دست حور و قصور\r\nبه خير كوش كه الا به خير نتوان يافت * نعيم روضهء خلد و نسيم طرهء حور\r\nبساز كار كه وقت رحيل نزديكست * مدار آنچه نه دور است از دل خود دور\r\nز بارگاه الهى رسول مرگ اين بس * كه عارضين چو مشك تو گشت چون كافور \r\n\r\nاز قصيده محذوف الالف اوست\r\n خسرو مسلك‌بخش كشورگير * كه ز خلقش به عدل نيست نظير\r\nقصر مجد و شرف بدوست رفيع * چشم فضل و كرم بدوست قرير\r\nنه چو قدرش علو شمس و قمر * نه چو خلقش نسيم مشك و عبير\r\nهمتش هست همچو چرخ بلند * فكرتش هست همچو بدر منير\r\nنيست جز عين صدق و صورت حق * هرچه دستش همىكند تقرير\r\nنيست در عقد در و عقده سحر * هرچه دستش همىكند تحرير\r\nهرچه بخشند بحر و كوه به عمر * هست در جنب بخشش تو حقير\r\nبيضهء مملكت به تست مصون * روضهء مكرمت ز تست نضير\r\nهمت تو ز روى رفعت و قدر * برده بر گوشهء سپهر سرير\r\nوقت بخشش ز دست مكرم تو * بحر قلزم همىخورد تشوير\r\nچرخ در جنب قدر تو چو زمين * بحر در پيش دست تو چو غدير \r\n\r\n","description":"","footnote":"","page_name":" 838 ","page_number":116},
  {"content":"\r\n\r\n شرع گشته به حشمت تو قوى * ملك گشته به صحبت تو خطير\r\nجز به حكم تو در بروج فلك * هيچ كوكب نكرده عزم مسير\r\nهرچه تدبير تو بود در ملك * پس تدبير تو رود تقدير\r\nچون ز تف خدنگ و شعلهء تيغ * عرصهء حربگه شود چو سعير\r\nعيش هر صفدرى بود چو شرنگ * روى هر بددلى بود چو زرير\r\nتيغ هندى به‌سوى مرگ دليل * رمح خطى به صنف حرب سفير\r\nدر چنين حربگه بدوزى تو * دل دشمن به نوك نيزه و تير\r\nبه جحيم و نعيم دشمن و دوست * كين و مهرت شود نذير و بشير \r\n\r\nدر مدح سلطان علاء الدّين اتسز خوارزمشاه\r\n مظلم شبى درازتر از طرهء نگار * گشته سيه زمان و شده تيره‌روزگار\r\nافلاك شسته چهرهء خود را به رنگ قير * آفاق كرده جامهء خود را به رنگ قار\r\nبر خلق گشته تنگ مساكن چو كام مور * بر چرخ داده نور كواكب چو چشم مار\r\nشب پربلا و واقعه چون روز رستخيز * ره پرنهيب و حادثه چون چشم روزگار\r\nمن همچو آتشى به صميم شب اندرون * ظلمت مرا دخان و كواكب مرا شرار\r\nيازان گهى چو شعله آتش سوى هوا * تازان گهى چو قطرهء باران سوى قفار\r\nنالنده گشته قالبم از پاى امتحان * فرسوده گشته پيكرم از دست اضطرار\r\nنىنى كه اندرين ره مهلك نداشتم * جز عيش هيچ صنعت و جز لهو هيچ كار\r\nدر خدمت ركاب علايى گذشته خوش * آن هول بيكرانه و آن رنج بىشمار\r\nشه در شكار تاخته وز دستبرد او * ايام در تعجب و گردون در اعتبار\r\nعنقاى مهر خورده ز زوبين او الم * تنين چرخ گشته ز پيكان او فگار\r\nاز بانگ صيد گشته همه كوه ناله‌گاه * وز خون كشته گشته همه دشت لاله‌زار\r\nشيران شرزه را شده از بيم تيغ او * دل همچو تفته نار و جگر همچو كفته نار\r\nشير زمين كه باشد كاقبال اتسزى * بىعون دور شير فلك را كند شكار \r\n\r\n","description":"","footnote":"","page_name":" 839 ","page_number":117},
  {"content":"\r\n\r\n\r\nو له ايضا\r\n ببزم و عزم و حزم و رزم گويى عاريت دارى * كف از حاتم هش از رستم تن از بيژن دل از حيدر\r\nبه خشم و حلم و عفو و طبع بردارد اگر خواهد * رگ از خاك و تك از باد و نم از آب و تف از آذر\r\nجهاندارا سپاه و خيل و فوج و لشكرى دارى * دل از آهن تن از جوشن بر از خفتان سر از مغفر\r\nشده ملكت به تو خوب و بديع و تازه و زيبا * چو طبع از باغ و باغ از شاخ و شاخ از برگ و برگ از بر\r\nبه خشت و تيغ و تير و شل گرفته پيش تو آرند * پلنگ از شخ هژبر از كه نهنگ از بحر و شير از بر\r\nهمى تا رنگ و بوى و خلق و نام تو پديد آرند * زر از سيم و مى از تاك و خز از شال و گل از عنبر\r\nمبادا خالى و فرد و تهى و دور خسرو را * دل از شادى لب از خنده كف از جام و سر از افسر \r\n\r\nدر مدح سلطان اتسز خوارزم شاه گفته\r\n زهى فروخته روى تو در جهان آتش * زده غم تو مرا در ميان جان آتش\r\nاگر برآرم از اندوه عشق تو نفسى * بگيرد از نفس من همه جهان آتش\r\nنماند زاتش دل آب چشم و ترسم از آنك * به‌جاى آب ز چشمم شود روان آتش\r\nبرتر است ز بيداد در ميان خارا * دل مراست ز تيمار در ميان آتش \r\n\r\n","description":"","footnote":"","page_name":" 840 ","page_number":118},
  {"content":"\r\n\r\n اگر به خاره در آتش نهان بود چونست * دل تو خاره و در بر مرا نهان آتش\r\nچو باد مىگذرى بر من و مرا در راه * همىگذارى چونان كه كاروان آتش\r\nبجوى مهر من اى نوبهار حسن كه من * به كارت آيم چونان به مهرگان آتش\r\nمنم هميشه در آتش ز انده تو و ليك * مرا ندارد با مدح شه زيان آتش\r\nابو المظفر خورشيد خسروان اتسز * كه از صواعق خشمش كند گران آتش\r\nاز آن زبانهء آتش بود به شكل زبان * كه از سياست او هست ترجمان آتش\r\nرود خدنگ تو سوى مخالفان ز كمان * چنان كه سوى شياطين ز آسمان آتش\r\nدماغ خصم تو تيره بود به رنگ دخان * شده است تيغ تو در ضمن آن دخان آتش\r\nاگر هلاك قصب اندر آتش است به طبع * چراست در قصب رمح تو سنان آتش\r\nبه هر رهى كه خرامد به فتح و فيروزى * عزيمت تو كه جويد ازو كران آتش\r\nكليم‌وار كند همچو رهگذر دريا * خليل‌وار كند همچو بوستان آتش\r\nرسيد قاعدهء عدل تو بدان درجه * كه پنبه را شود امروز پاسبان آتش \r\n\r\n","description":"","footnote":"","page_name":" 841 ","page_number":119},
  {"content":"\r\n\r\n شها به نظم سخن طبع من چنان سبك است * كه در مقابلهء آن بود گران آتش\r\nمراست آب لطافت مطيع آتش طبع * كه ديد آب بر او گشته مهربان آتش\r\nشده است لفظ مرا بنده بىخلاف گهر * شده است طبع مرا سخره بىگمان آتش\r\nهميشه تا كه فروزد به باغ و راغ بهار * ز برگ لاله و از شاخ ارغوان آتش\r\nبر اهل عالم فانى خدايگان بادى * چو بر طبايع عالم خدايگان آتش \r\n\r\nو له ايضا\r\n اى منور به تو نجوم جلال * وى مقرر به تو رسوم كمال\r\nبوستانيست صدر تو ز نعيم * و آسمانيست قدر تو ز جلال\r\nتيره پيش فضائل تو نجوم * خيره پيش شمايل تو شمال\r\nشرك را از تو منهدم اركان * ملك را از تو منتظم احوال\r\nهمچو اسكندرى بيمن لقا * همچو پيغمبرى به حسن خصال\r\nبزمگاه تو منبع لذات * رزمگاه تو مجمع اهوال\r\nعالم رى بر دهات غبى * حاتم طى بر سخات عيال\r\nبر علمت محيط يك قطره * بر حلمت بسيط يك مثقال\r\nسيرت تو خزانهء الطاف * نعمت تو نشانهء آمال\r\nهست كردار بىرضات گناه * هست گناه بىثنات محال\r\nمدحت تست ارفع الطاعات * خدمت تست انفع الاعمال\r\nدر مفاخر مسلمى چو جواب * بر اكابر مقدمى چو سؤال\r\nشد مزين به تو مقام و محل * شد مبين به تو حرام و حلال \r\n\r\n","description":"","footnote":"","page_name":" 842 ","page_number":120},
  {"content":"\r\n\r\n از ستم سيرت تراست فراق * باكرم خصلت تراست وصال\r\nچون شهابى بتابش و به مضا * چون سحابى به بخشش و به نوال\r\nنيست از نسل آدمت اكفا * نيست از اهل عالمت امثال\r\nعنف تو وقت قهر باب سعير * لطف تو وقت مهر آب زلال\r\nبه تو آراسته همه آفاق * وز تو پيراسته همه اشغال\r\nموكبت را كمينه فعل ظفر * مركبت را كمينه نعل هلال\r\nنه هنرمند چون تو وقت سخن * نه عدوبند چون تو گاه قتال\r\nاز بنان تو دفع هر افلاس * از بيان تو رفع هر اشكال\r\nمدتت را مباد وهم فنا * عدتت را مباد سهم زوال \r\n\r\nو له\r\n تا شد دلم به مهر بتان مايل * خواب و قرار گشت ز من زايل\r\nبىخواب و بىقرار شود ناچار * هر دل كه شد به مهر بتان مايل\r\nيا رب شبى بود كه من و دلبر * باشيم جمع گشته به يك منزل\r\nجز شرم و جز مروت و جز تقوى * نامانده در ميانهء ما حايل\r\nبرگرد زين ره اى دل و از دل كن * اقبال بر ثناى شه مقبل \r\n\r\nو له ايضا\r\n حسد برد ز علو مآثر تو اثير * خجل شود ز نسيم شمايل تو شمال\r\nعدو چو سوى ديار وليت قصد كند * اجل دواسبه رود سوى او به استقبال\r\nهوا بخندد ز آثار زينت اعلام * زمين بلرزد ز آشوب حملهء ابطال\r\nز عكس ابيض و ازرق هوا نجوم‌نجوم * ز نعل ادهم و اشهب زمين هلال‌هلال\r\nچو لاله گردد از زخم خنجر تو قفار * چو سرمه گردد از سم مركب تو جبال\r\nتبارك اللّه از آن باره‌يى چو بارهء تو * كه با سكون جبالست و با مضاى خيال\r\nگزيده‌تر به نژاد و ستوده‌تر بنهاد * ز بور بيژن گيو و ز رخش رستم زال \r\n\r\n","description":"","footnote":"","page_name":" 843 ","page_number":121},
  {"content":"\r\n\r\n گه مسير مر او را شهاب گشته عديل * گه نورد مر او را سپهر گشته همال\r\nباستوا چو الف دست و پاى او ليكن * ز فعل او همه عالم گرفته صورت دال\r\nهلال رشك برد از نعال او دايم * بر آن صفت كه نجومش ز ميخهاى نعال \r\n\r\nو له ايضا\r\n اى روى تو چو خلد و لب تو چو سلسبيل * بر خلد و سلسبيل تو جان و دلم سبيل\r\nدر طاعت هواى تو آمد دلم از آنك * در طاعت است يافتن خلد و سلسبيل\r\nبغداد حسن و مصر جمالى و چشم من * هم دجله را قرين شد و هم نيل را عديل\r\nبا چشم من بساز كه خوبى و خرمى * بغداد را ز دجله بود مصر را ز نيل\r\nناهيد پيش طلعت تو كى دهد فروغ * خورشيد پيش صورت تو كى بود جميل\r\nاز باد رنج تو تن من گشته همچو نال * وز زخم دست تو بر من گشته همچو نيل\r\nعشق رخ تو شخص عزيزم ذليل كرد * عشق است آنكه شخص عزيزان كند ذليل\r\nآخر بىمن تربيت شاه روزگار * يابد شفا از انده و غم اين تن عليل \r\n\r\nفى الحكمة و التحقيق\r\n اى ز حكيمان شنوده علم اوايل * هم به براهين رسيده هم به دلايل\r\nطبع تو افروخته به نور حدايق * جان تو آراسته به نقش فضائل \r\n\r\n","description":"","footnote":"","page_name":" 844 ","page_number":122},
  {"content":"\r\n\r\n چيست فلك شكل او چگونه به كردار * كيست مديرش وزين مدار چه حاصل\r\nوين كرهء گل به زير چرخ چه باشد * بر زبرش وحش و طير ساخته منزل\r\nگر تو نگويى مرا بپرس كه بر من * هيچ نماندست از علوم تو مشكل\r\nجرم فلك از بسيط آمد و شكلش * دايره كردار و مركزش كرهء گل\r\nعقل مدير وى است و داند اين حال * هركه بود با روان روشن و عاقل\r\nحاصل دورش وجود هرچه به گيتى است * اين‌همه كون و فساد را شده قابل\r\nاين‌همه را آفريدگار خدايست * لم‌يزل و لايزال و منعم و مفضل\r\nفعلى بس محكم است گيتى و باشد * فعل به حكم دليل حكمت فاعل\r\nظل خدايست بر سر همه گيتى * خسرو حق شهريار عالم عادل \r\n\r\nو له ايضا\r\n تويى كه دل به تو كردند عاشقان تسليم * سليم باشد اگر دل به تو دهند سليم\r\nيكى منم كه گرم صد هزار جان باشد * به جان تو كه كنم جمله را به تو تسليم\r\nز طلعت تو به خورشيد داده‌اند فروغ * ز طرهء تو به فردوس برده‌اند نسيم\r\nچو زر و سيم شدستم به روى و موى از آنك * مگر فريفته گردى يكى به زر و به سيم\r\nز ماه و ماهى بگذشت آه من پى آنك * برخ چو ماه تمامى به بر چو ماهى شيم\r\nقديم عهدم در دوستى وفاى ترا * تبه مكن به جفا عهد دوستان قديم\r\nتراست حشمت جم در ميان اهل كمال * كه زلف تست چو جيم و دهان تست چو ميم \r\n\r\n","description":"","footnote":"","page_name":" 845 ","page_number":123},
  {"content":"\r\n\r\n بر چراغ رخت خيره زهره و پروين * بر شراب لبت شيره كوثر و تسنيم \r\n\r\nدر مدح علاء الدّين اتسز\r\n چه حيله سازم كز من گسست يار سلام * چه چاره ورزم كز من بريد دوست پيام\r\nبريده گشت و گسسته‌دل از برم تا دوست * بريده كرد پيام و گسسته كرد سلام\r\nگرفت دامن من هجر نابرآورده * هنوز سر ز گريبان وصل دوست تمام\r\nبسان پسته دل‌تنگ من شكافته شد * ز تير غمزهء آن چشمهاى چون بادام\r\nدو زلف اوست چو دام و دل منست چو صيد * چگونه باشد آرام صيد را در دام\r\nدريغ باشد در دست روزگار مقيم * دلم كه كرد در او مدح شهريار مقام\r\nعلاى دولت و دين پادشاه عالىراى * كه كار دولت او را ز راى اوست نظام \r\n\r\nو له ايضا\r\n طاير عدل ترا صحن زمين زير جناح * ناظر صدر ترا سطح فلك زير قدم\r\nمدح اخلاق شريف تست تسبيح فرق * خاك درگاه رفيع تست محراب امم \r\n\r\n","description":"","footnote":"","page_name":" 846 ","page_number":124},
  {"content":"\r\n\r\n از نهيب كوشش تو فتنه را خون شد جگر * از غذاى بخشش تو آز را پر شد شكم\r\nآنكه از تو زندگانى يافت نهراسد ز مرگ * وانكه از تو شادمانى ديد ننديشد ز غم\r\nبا وجود جود تو معدوم شد رسم نياز * با ظهور عدل تو منسوخ شد حكم ستم\r\nهم به تو تسليم خواهد كرد دست روزگار * تاج كسرى تخت دارا قصر قيصر ملك جم\r\nباره سوى صيد راندى تا ز خون وحش و طير * سنگ وادى شد عقيق و خار صحرا شد بقم \r\n\r\nو له ايضا\r\n چو از حديقهء ميناى چرخ سقلاطون * نهفته گشت علامات چتر آينه‌گون\r\nز نقشهاى غريب و ز شكلهاى بديع * صحيفهاى فلك شد چو صحف انگليون\r\nجناح نسر و سلاح سماك هر دو شدند * ز دست چرخ مرصع به لؤلؤ مكنون\r\nبه حسن روى قمر همچو طلعت ليلى * به ضعف شكل سها همچو قامت مجنون\r\nشهاب همچو حسامى برهنه كرده به حرب * سهيل همچو سنانى خضاب كرده به خون\r\nشعاع شعرى اندر سواد ظلمت شب * چنان كه در دل جهال علم افلاطون \r\n\r\n","description":"","footnote":"","page_name":" 847 ","page_number":125},
  {"content":"\r\n\r\n شبى دراز و ز حيرت فلك در او ساكن * و ليك از دل من هجر يار برده سكون\r\nمهى كه كرد تنم را به بند هجر اسير * بتى كه كرد دلم را به داغ عشق زبون\r\nزبان من شده از وصف زلف او عاجز * روان من شده بر نقش روى او مفتون\r\nچو نون و چو الفست او با بر و بالا * و زو شده الف قد من خميده چو نون\r\nفراق يار بود صعب در همه هنگام * و ليك باشد هنگام نوبهار افزون\r\nكنون كه دست طبايع بسان فراشان * به باغ و راغ بگسترد فرش بوقلمون\r\nكنار باغ همه پرخزاين دارا * فضاى راغ همه پردفاين قارون\r\nفراغ از گل و گل‌رخ در اين‌چنين فصلى * ز امهات جنونست و الجنون فنون\r\nمنم كه چون همه جهال باغ و راغ فنا * ز لهو رفتم و رفتم ز باغ و راغ برون\r\nبر آن براق نشستم كه هست پيكر او * چو بيستونى و در زير او چهار ستون\r\nگهى به شكل پلنگان دونده در كهسار * گهى به شبه نهنگان رونده در جيحون\r\nقرارگاه افاعى همه جبال و قفار * مقام‌گاه شياطين همه سهول و حزون \r\n\r\n","description":"","footnote":"","page_name":" 848 ","page_number":126},
  {"content":"\r\n\r\n ز بهر حفظ تن و جان من در او خوانده * ثناى صدر بزرگ خدايگان چو فسون\r\nابو المظفر خورشيد خسروان اتسز * كه هست تابع حكمش قضاى كن فيكون\r\nخدايگانا آنى كه در هنر نارد * قرآن انجم گردون قرين تو بقرون\r\nبه بيت احزان ياد تو سلوت يعقوب * به جوف ماهى ذكر تو دعوت ذو النون\r\nهواى بزم ز طيب سخاى تو ممزوج * زمين رزم ز خون عدوى تو معجون \r\n\r\nو له ايضا\r\n اى بر جلال قدر تو گشته چو آسمان * وى در جمال صدر تو گشته چو بوستان\r\nآنجا كه حشمت تو حقير است مهر و ماه * وانجا كه رفعت تو فقير است بحر و كان\r\nدر مشكلات لفظ تو پيرايهء هنر * در معضلات حفظ تو سرمايهء امان\r\nاحرار را ز دولت تو راحت و نشاط * اشرار را ز صولت تو آفت و زيان\r\nدر موكب براعت تو از هنر لوا * بر مركب شجاعت تو از ظفر عنان\r\nهم مدحت جناب تو بر خرمى دليل * هم خدمت ركاب تو بر بىغمى نشان\r\nهست از پى لقاى تو ديدار در بصر * هست از پى ثناى تو گفتار در زبان\r\nپيراسته است از عزمات تو هر مراد * واراسته است از كلمات تو هر بيان\r\nدر بيضهء سعادت تو مجد را وطن * در روضهء سيادت تو فخر را مكان \r\n\r\nفى تعريف الفرس\r\n بر باره‌اى نشسته كه با سير اوست تنگ * هم شاهراه انجم و هم عرصهء جهان\r\nچون بحر بامهابت و چون كوه باشكوه * چون چرخ باصلابت و چون دهر با توان \r\n\r\n","description":"","footnote":"","page_name":" 849 ","page_number":127},
  {"content":"\r\n\r\n اطراف او چو خامه و در سير طى كند * چون نامه هفت قسم زمين را به يك‌زمان\r\nتيغى ترا به دست كه بر وى معين است * از فتح صد علامت و از مرگ صد نشان\r\nبا صفوت روان و شود وقت كارزار * در قالب مخالف دين چون روان روان\r\nدر پاى دولت تو ثريا شده ركيب * در دست حشمت تو مجره شده عنان\r\nاز كارگاه چرخ سوى بارگاه تو * نگسسته كاروان سعادت ز كاروان\r\nكردم وطن در تو كه مردان نيكبخت * جز در مكان نيك نسازند آشيان\r\nبر خدمت تو بسته هم از اول اعتقاد * در مدح تو گشاده هم از ابتدا زبان\r\nبا مهر حضرت تو قرين كرده جان و تن * وزبهر خدمت تو رها كرده خانمان \r\n\r\nو له ايضا\r\n هوا تيره است آن بهتر كه گيرى بادهء روشن * ز دست لعبت مه‌روى مشكين‌موى سيمين‌تن\r\nرخش چون ارغوان ليكن در او پيدا شده سنبل * برش چون پرنيان ليكن در او پنهان شده آهن\r\nبه شرط سنت بهمن ببايد ساختن جشنى * به رخسار چنين معشوق خاصه در مه بهمن\r\nكنون كز هر بساطى گشت خالى ساحت بستان * كنون كز هر نشاطى فارغ آمد موضع گلشن\r\nبه شكل كوه كافور است ابرى بوده پرلؤلؤ * بسان تيغ پولاد است آبى بوده چون جوشن\r\nيكى پيراهن از شاره فلك پوشيده در گيتى * كه بر وى نه گريبانست نه تيريز و نه دامن\r\nهمان خوش‌تر كه نوشى اندرين مدت مى صافى * همان بهتر كه پوشى اندرين موسم خز ادكن \r\n\r\n","description":"","footnote":"","page_name":" 850 ","page_number":128},
  {"content":"\r\n\r\n مى صافى بسى نوشد خز ادكن بسى پوشد * كسى كو را بود درگاه تاج خسروان مسكن\r\nخداوندى كه بگريزد معايب از صفات او * بر آن‌گونه كه از اوصاف يزدان خيل اهريمن \r\n\r\nو له\r\n نگارا تا تو از سنبل طراز ارغوان كردى * رخ چون ارغوان من به رنگ زعفران كردى\r\nز مشك موى من كافور پيدا گشت از آن حسرت * كه تو كافور روى خود به مشك اندر نهان كردى\r\nبه صنعت در ميان عدل ظلمى را مكان دادى * به حيلت از كنار شرع كفرى را عيان كردى\r\nز عشق آتش زدى چندان به دلها در كزان آتش * همه اطراف روى خود سراسر پردخان كردى\r\nحصارى ساختى از خط بگرد عارض و زان پس * ملاحت را درو تا حشر حبس جاودان كردى \r\n\r\nو له ايضا\r\n اى طلعت تو بر فلك حسن مشترى * من مشتريت را به دل و ديده مشترى\r\nبا طلعت چو لاله و زلف چو سنبلى * با عارض چو سوسن و چشم چو عبهرى\r\nاز چهره رشك مشترى و ماه و زهره‌اى * وز طره شرم غاليه و مشك و عنبرى\r\nمن سيم و زر ز اشك و ز رخسار ساختم * تا ديدمت كه شيفته بر سيم و بر زرى\r\nدر كار من فتاده زره‌وار صد گره * تا پيشه كرد زلف سياهت زره‌گرى\r\nزلف تو شد زره‌گر و عارض به زير او * از بيم تير غمزه گرفته زره درى\r\nپيدا و ظاهر است بر احوال ما دو چيز * آثار عاشقى و علامات دلبرى \r\n\r\n","description":"","footnote":"","page_name":" 851 ","page_number":129},
  {"content":"\r\n\r\n چونان كه بر صحيفهء كردار شهريار * آيات خسروى و امارات صفدرى\r\nشاهى كه وقف كرد بر اشخاص مشركان * تيغ چو ذو الفقار ز بازوى حيدرى \r\n\r\nو له ايضا\r\n به زلف مشكى جانا به چهره ديبايى * چو تو نباشد دانم كسى به زيبايى\r\nمرا تو گويى در هجر من شكيبا شو * كرا بود ز چنان صورتى شكيبايى\r\nدو لب ببندى هر ساعت از حديث مرا * هزار چشمهء خون از دو ديده بگشايى\r\nگهى به خار جفا جان من بيازارى * گهى ز بار عنا شخص من بفرسايى\r\nز جورت اى شده جانم به سايهء غم تو * به جان رسيد مرا كار و هم نبخشايى\r\nخيال من ز وفا هيچ مىنياسايد * چنان‌كه تو ز جفا هيچ مىنياسايى\r\nكلاه گوشهء حسن تو چون پديد آيد * در اوفتد ز سر مه كلاه رعنايى \r\n\r\nو له ايضا\r\n جانا لب چون شراب دارى * رخسار چو آفتاب دارى\r\nجمله نمكى و جان ما را * بر آتش غم كباب دارى\r\nبىآن لب چون شكر تنم را * همچون شكر اندر آب دارى\r\nپيوسته ره فراق جويى * همواره سر عتاب دارى\r\nپشت طربم شكسته خواهى * قصر خردم خراب دارى\r\nاى روى تو رحمت الهى * تا چندم در عذاب دارى\r\nدر انده تو درنگ دارم * در كشتن من شتاب دارى\r\nاى تافته زلف يار آخر * تا كى دل من به تاب دارى\r\nصبرم چو عقاب صيد كردى * گرچه صفت غراب دارى\r\nاى تن به جزع مباش اگرچه * انديشهء بىحساب دارى\r\nخوش باش كه بارگاه خسرو * از حادثها مآب دارى \r\n\r\n","description":"","footnote":"","page_name":" 852 ","page_number":130},
  {"content":"\r\n\r\n\r\nمن قطعات و رباعياته\r\n دانى شها كه دور فلك در هزار سال * چون من يگانه‌يى ننمايد به صد هنر\r\nگر زيردست هركس و ناكس نشانيم * اينجا دقيقه‌ايست بدانم من اين‌قدر\r\nبحر است مجلس تو و در بحر بىخلاف * لؤلؤ به زير باشد و خاشاك بر زبر \r\n\r\nو له\r\n چاكران تو گه رزم چو خياطانند * گرچه خياط نيند اى ملك كشورگير\r\nبگز نيزه قد خصم تو مىپيمايند * تا ببرند به شمشير و بدوزند به تير \r\n* * *\r\n من نگويم به ابر مانندى * كه نكو نايد از خردمندى\r\nاو همىبخشد و همىگريد * تو همىبخشى و همىخندى \r\n* * *\r\n مىرفت و گلاب از سمنش مىباريد * مشك از خط عنبرشكنش مىباريد\r\nاز گفتهء من دو بيتئى در حق خويش * مىخواند و شكر از دهنش مىباريد \r\n\r\n229 رشيد اسفرارى\r\nاسمش رشيد الدّين محمد بن محمود بن مسعود از فضلاى مشهور خراسان و صاحب كمالات بىپايان بوده گويند در فضيلت و حكمت مرتبهء عالى داشته و خزينهء خاطر را از لآلى متلالى افكار ابكار انباشته از اوست .\r\n\r\n","description":"","footnote":"","page_name":" 853 ","page_number":131},
  {"content":"\r\n\r\n\r\nمن قصائده\r\n بر آرزوى خدمت درگاه شهريار * راى سفر گزيدم در موسم بهار\r\nصحن فضا شده ز رياحين پر از بخور * روى هوا شده ز طبايع پر از بخار\r\nاندر گل مورد رنگى ز روى دوست * در عارض سمن اثرى از رخ نگار\r\nبگرفته لاله بر كف جام شراب لعل * زيراكه بود ديدهء نرگس پر از خمار\r\nنيلوفر اندر آب گشاده ز رخ نقاب * وانگاه شنبليد چو عاشق نزار و زار\r\nبر طرف جويبار بباليد سرخ بيد * مرجان صفت و ليك زمرد گرفته بار\r\nاغصان به وقت باد چو ياران گه وداع * بگرفته يك دگر را از مهر در كنار\r\nابر استين و دامن پر كرده از گهر * در پيش شه گشاده به حاجت كف چنار\r\nدرياى علم و عدل شهنشاه ملك و ملك * خورشيد رزم و بزم خداوند گيرودار\r\nفرخنده راى مملكت‌آراى كز صلاح * بيرون ز كردگار چو او كس نكرد كار\r\nرايات فتح و نصرش عالى به هر مكان * آيات مجد و فخرش ظاهر به هر ديار \r\n\r\n230 رضى الدّين نيشابورى\r\nاز معارف فضلا و شعراست در همه علوم مسلم اهل آن مرزوبوم روزگارى شاعرى و مداحى ارسلان بن طغرل سلجوقى كردى در اواخر حال به جهتى حالش بگرديده و بوى گلشن حقايق به مشامش رسيده ارادت شيخ معين الدّين حموى را جسته از اهل حال شد ديوانش قريب به چهار هزار بيت به نظر رسيد بعضى از اشعار آن جناب درين كتاب قلمى شد .\r\n\r\nمن قصائده\r\n شراب حاضر و دلبر نديم و من مخمور * چرا نشسته‌ام از عشرت و طرب مهجور\r\nشراب لعل مروق بده به دفع الم * كه ديو رنج به لا حول باده گردد دور \r\n\r\n","description":"","footnote":"","page_name":" 854 ","page_number":132},
  {"content":"\r\n\r\n بيار آن چو لب لعل يار تا سازيم * ز تاب آتش او در هواى دى مأجور\r\nچو يار هست مساعد شراب هست لطيف * گناه دل بود ار بعد ازين بود رنجور\r\nز رنج چرخ چه نالى كه كرده صد جرحت * چو باده دارى در رنج او نه‌اى معذور\r\nخراب شو ز شرابى كه نور لمعهء او * گذاره كرده از سقف طارم معمور\r\nسرور عيش صبوحى مباد جز آن را * كه در شراب به صبح آورد شب ديجور\r\nعلى الخصوص كه باشد سرود مجلس او * ثناى آنكه بود دور عالمش مأمور \r\n\r\nو له ايضا\r\n چه مايه رنج كشيدم ز يار تا اين كار * بر آب ديده و خون جگر گرفت قرار\r\nهزار محنت و درد و بلا و نامش عشق * هزار گونه بلا و جفا و نامش يار\r\nز تيغ ريخته بادا به خاك آن خونى * كه درد عشق تو آن را نريخت بر رخسار\r\nهزار فتنه برانگيخت نرگست خفته * نعوذ باللّه اگر خود يكى شود بيدار \r\n\r\nدر تهنيت سور تطهير فرزند وزير گويد\r\n نثار جان گرامى سزد درين تطهير * كه دل سرورفزايست طبع لهوپذير\r\nگذشت آنكه دل از انده آمدى به فغان * نماند آنكه تن از محنت آمدى به نفير \r\n\r\n","description":"","footnote":"","page_name":" 855 ","page_number":133},
  {"content":"\r\n\r\n كنون نشاط گشادست بر فلك رايت * كنون سرور نهادست بر سپهر سرير\r\nشود به‌جاى دو دستت دو بحر گوهر موج * به خاك خشك بر ار نقش خود كنى تصوير\r\nچو جست برق اميدى برآيد از پس آن * كف تو دامن احسان كشان چو ابر مطير\r\nبه‌جز دو دست حوادث نباشدش معنى * اگر كنند به حق لفظ جود را تفسير\r\nچو در هواى ثناهاى تو گذارم كلك * ز جا به رقص درآيد ز استماع صرير\r\nچو بر جز از تو ثنا خوانم آن‌چنان دانم * كه بر مقابر كفار مىكنم تدبير\r\nزمين به خيل تو ز آن‌سان شده است مستغرق * كه دشمنت همه بر روى كاشتست زرير \r\n\r\nو له ايضا\r\n سپهر دولت و رفعت دگرباره نمود اختر * عروس ملك و ملت رفت باز اندر زروزيور\r\nامامت گر شود ملكى در آن ملكى تو شاهنشه * شهامت گر شود دينى در آن دينى تو پيغمبر\r\nچو در محفل سخنرانى هرآن‌كس مستمع باشد * صدف كردار مغز او شود در استخوان گوهر\r\nهمانا كافرينش از براى عطر اخلاقت * نهادست آتش اختر درين فيروزه‌گون مجمر \r\n\r\n","description":"","footnote":"","page_name":" 856 ","page_number":134},
  {"content":"\r\n\r\n اگر عالم همىگيرى خداوندا چو صيت خود * ترا رأى تو بس رايت ترا بخت تو بس لشكر\r\nنگون گشتى و بشكستى ز هول صرصر كينت * گر اين كشتى ازرق را نبودى حلم تو لنگر\r\nكجا رفت آنكه اشك خلق اندر عهد ظلم او * همىشستى به دست موج هر شب چهرهء اختر\r\nز موج اشك مظلومانش هر ديده يكى دريا * ز زلف آه محبوسانش هر اختر يكى اخگر\r\nنه قرآن و خبر هرگز نموده مرد را صادق * نه حشر و نشر هرگز آمده نزديك او باور\r\nمدارس خالى و فارغ منابر باطل و عاطل * ممالك ضايع و مهمل خلايق عاجز و مضطر\r\nدر و بام خلايق فتنه بگرفته كه ناگاهان * به سنگى كآمد از بامى گشاده شد فرج را در\r\nز يك سنگ اى عجب هرگز چنين بىسنگ گردد كس * كه يك عضوش ز جاى خود بجنبد تا صف محشر\r\nهمىگفتى بگيرم هفت كشور وان چنان آمد * كه دست قهر ايزد برد ازو عضوى به هر كشور\r\nبه صد قسمش همىكردند و مىگفتش قضا آن دم * كز آن قسمت كه مىكردى بدين قسمت برى كيفر \r\n\r\nو له ايضا\r\n بتى كه طعنه زند لعل ناب را شكرش * سه روز شد كه نمىيابم از كسى خبرش\r\nبه باغ جويمش ايرا به باغ مىبينم * ز قد سرو وز رخسار ارغوان اثرش\r\nقبا مثال همه عمر مانده‌ام در بند * كه كى بسان قبا تنگ دركشم ببرش \r\n\r\n","description":"","footnote":"","page_name":" 857 ","page_number":135},
  {"content":"\r\n\r\n عنا و انده و درد و بلا و محنت و رنج * مطولى است همه لفظ عشق مختصرش\r\nدل از وصالش هرچند كيسه‌ها بردوخت * هنوز حاصل او هيچ نيست از كمرش \r\n\r\nو له ايضا\r\n دلا نگفته بدم من ترا هم از اول * كه دلبران را درخورد قول نيست عمل\r\nنخست دل نه تويى از عناش مستهلك * نخست كس نه منم از جفاش مستأصل\r\nبه هر طرف كه نظر برگمارى از غم او * هزار همچو من و تو بود اقل اقل\r\nز چرخ دل بستاند لبش مرا چه خطر * ز سنگ خون بچكاند غمش ترا چه محل\r\nحديث بىزرى من رهى به ده بردى * اگر نبستى بر تار موى سيمين تل\r\nسمنبرى كه اگر سورتى شود تلخى * به شان پاسخ چون زهر او بود منزل\r\nمه زره‌ور و دام ستاره گير افتاد * چو نقش زلف و رخش خواست بست كلك ازل\r\nهرآنچه باشد در دهر باشدش بدلى * مگر كه حضرت مخدوم من امام اجل\r\nاز آن سمند تو فربه سرين بود كاجزاش * ز عشق داغ تو آيند جمله سوى كفل\r\nبزرگوار زين عالم هنر دشمن * به غايتى است غم و رنج من كه لا تسأل \r\n\r\n","description":"","footnote":"","page_name":" 858 ","page_number":136},
  {"content":"\r\n\r\n جهان بهر هنر من همى مثل زد و من * ز بهر رزق جهان‌گرد گشته همچو مثل\r\nتو كن كه جز تو هرآن را كه آزمون كردم * زبان تحسين گنگ است و دست احسان شل \r\n\r\nو له\r\n اى پسر نيك ز حد مىببرى كار جمال * با چنين حسن ز تو صبر كنم اينت محال\r\nچشم دارم كه سخن گويى با من پس ازين * كه چو طوطى شكرت گشت ز مرد پروبال\r\nروى بسيار بود ليك نه چونين به فروغ * حسن بسيار بود ليك نه زين‌سان به كمال\r\nوصلت از سال ندانم به كجا افتد باز * كه كنون بارى از ماه رسيده است به سال\r\nنه مرا شيوهء صبر و نه ترا عادت رحم * نه مرا طاقت هجر و نه ترا برگ وصال\r\nخون يك شهر ترا ريختنى از غمزه * فرصت رحم كجا دارى با اين اشغال\r\nدل بسى گويد كاب تو چو از سر بگذشت * روى بر خاك نه از جور وى و زار بنال\r\nليك ظلم است به رخ خاك بسودن پس از آنك * مركب خاص خداوند بسودش به نعال\r\nسرور شرع مجير الدّين مخدوم جهان * كه دلش جمله سماحست و كفش جمله نوال \r\n\r\n","description":"","footnote":"","page_name":" 859 ","page_number":137},
  {"content":"\r\n\r\n\r\nو له ايضا\r\n وطن به سايه گل گير اندرين ايام * كه گشت طارم و كاشانه نزد عقل حرام\r\nنهاد نرگس بر فرق باز زرين تاج * گرفت سوسن بر دست باز سيمين جام\r\nبساط سيم ز صحرا چو درنوشت فلك * چه خوش‌تر آيد صحرا و يار سيم‌اندام\r\nطلوع كرد ز هر شاخ خشك صد گل تر * به سعى تابش خورشيد و اهتمام غمام\r\nبه فصلهاى دگر غم نمىرود جايى * طرب‌فزاى در اين فصل گل كه نيست مدام \r\n\r\nو له ايضا\r\n اى حسن بسته بر قمرت رنگ ارغوان * ايزد نهاده در شكرت شكل ناردان\r\nكرده به زير عبهر تو ياسمين وثاق * كرده فراز شكر تو طوطى آشيان\r\nچون قحط موى نيست ترا با چنان دو زلف * آخر ز نيم‌تار چرا مىكنى ميان\r\nبر دل نبسته‌ام در سوداى وصل تو * كان خانه را عظيم بلند است آستان\r\nدر سر بسا كه شوق وصال تو داشت دى * و امروز باد مىبردش گرد استخوان\r\nگل‌ها پديد گشت ز خاك و به هر گلى * در خاك مىكنى به عوض عاشقى نهان\r\nوقت است اگر شود شب هجران تو سحر * چون صد هزار صبح برآيد ز بوستان\r\nگفتى چه سانى و دل تو شادمانه است * در عهد جور تو دل و آنگاه شادمان \r\n\r\n","description":"","footnote":"","page_name":" 860 ","page_number":138},
  {"content":"\r\n\r\n در پاش در زمانه همى ديدهء من است * جز من كسى نيافت مگر يار مهربان\r\nنىنى كه هركه كجا درّ فشانده ديد * آن را به جود صاحب عادل برد گمان\r\nگردون نخست پايه و شعر رهى دويم * آن را كه بر جلال تو آيد به نردبان \r\n\r\nو له ايضا\r\n خدايگان بزرگان شرق سيف الدّين * كه هست گرد سمندت عبير عارض ماه\r\nبه نزد آب‌شناس آن‌كس است طعمهء موج * كز آب علم تو دارد طمع گذر به شناه\r\nبه قيروان خبر از سايلى همىگويند * نعوذ باللّه اگر جود تو شود آگاه\r\nبه بارگاه تو بسيار گشت زاير از انك * فسانه كرمت كرد راهها كوتاه\r\nضياى راى تو ظلمت چنان زدود از دهر * كه جز گليم رهى در جهان نماند سياه\r\nمرا سخاى تو تا هست كم نبايد مال * مرا بقاى تو تا هست كم نيايد جاه \r\n\r\nو له\r\n شنيده‌ام كه جهان را به قيروان مانده است * قديم گنجى و واى ار كفش بداند واى\r\nخدايگانا آنى كه سوده اقبالت * كلاه گوشه براين چرخ لاجورد قباى\r\nكجاست آنكه همىگفت در زمانه منم * به مال دشمن مال و به راى ملك‌آراى\r\nادب نهان و هنر ضايع و شرف بىقدر * ائمه خوار و رعيت اسير و خلق گداى \r\n\r\nو له ايضا\r\n اى مبارك بناى گردون‌ساى * نزهتت دل‌فريب و جان‌افزاى\r\nسر شاهان تاج فرسوده * بر درت گشته آسمان‌فرساى\r\nآسمان گفت آستان توام * واى ازين لافهاى منكر واى \r\n\r\n","description":"","footnote":"","page_name":" 861 ","page_number":139},
  {"content":"\r\n\r\n\r\nو له\r\n مرا هر زمان درد بر درد و آنگه * نه روى فغانى نه سامان آهى\r\nنه جز حسرت و درد شغلى و كارى * نه جز ناله و آه رويى و راهى\r\nز دنيا بكنجى قناعت نموده * نه جوياى مالى نه در بند جاهى\r\nپس آنگه ز جهال اين شهر بر من * بهر لمحه‌اى حمله آرد سپاهى \r\n\r\nرباعيات\r\n هر نيم‌شبم درد تو بيدار كند * و انديشهء تو در دل من كار كند\r\nرحم آر كه درد دل من مىترسم * روزى به چنين شبت گرفتار كند \r\n* * *\r\n در جستن راز فلك دايره‌وار * اى بس‌كه بگشتيم به سر چون پرگار\r\nدر كار شكست اين تن چون سوزن * دردا كه نيافتيم سررشتهء كار \r\n\r\n231 رضى الدّين خشّاب\r\nاز فضلاى مشهور بعضى از كاشانش دانند و بعضى از نشابور سبب لقب خشّابى آنكه يكى از اجداد وى هيزم فروختى و سيم اندوختى بعضى او را و رضى الدّين مذكور را واحد دانسته اما گويا دو تن باشند زيراكه سياقشان و ممدوحشان اختلاف دارد ممدوحش شاه غياث الدّين و سخنانش مصنوع و رنگين يك هزار بيت شعر داشته و معاصر كمال الدّين اسماعيل بوده از اوست .\r\n اى چو لعل دلبران آتش‌نماى و آبدار * وى چو چشم عاشقان گوهرفشان و لعل‌بار\r\nطرفه آب و آتشى مىدارى اندر چشم و دل * كاب تو خورشيد موجست آتشت پروين شرار \r\n\r\n","description":"","footnote":"","page_name":" 862 ","page_number":140},
  {"content":"\r\n\r\n نيلگونى وز تو در زنگار كسوت باغ و دشت * مشك رنگى وز تو شد كافور صورت كوه و غار\r\nتاج سازد آب را ادرار تو بىسيم و زر * حله بافد خاك را آثار تو بىپود و تار\r\nتيره گردد شمع انجم چون ز تو پروانه ساخت * رخ بپوشد شاه انجم چون درآيى پيل‌وار\r\nچون ز تو افغان برآيد شادمان گردد چمن * چون بگريى زار و نالان از تو خندد جويبار\r\nگرچه دارى چشم گريان ز آتش دل غم مخور * ور چه هستى خاك پيراهن ز انده غم مدار\r\nجام را بر كف ز گريانى فزايد آب روى * تيغ را در صف ز عريانى فزايد اعتبار\r\nگه چو خفتانى و تيغى مىكشى مغفر شكاف * گه زره‌سانى و تيرى مىزنى جوشن‌گذار\r\nچون كمان رستم اندر دست‌گيرى چشم روز * گردد از تير تو همچون ديده اسفنديار\r\nبحر گوهربخش را نايب تو باشى گاه جود * شاه روزافروز را حاجب تو باشى روز بار\r\nهمچو مريم در زمان بىفحل آبستن شدى * عيسى جان‌بخش مىزايد ز تو بىانتظار\r\nچتر تمثالى اگر چترى بود گوهرفشان * چرخ كردارى اگر چرخى بود اختر نثار\r\nچون به كوشش سر برارى سر برآرد زاد سرو * چون به بخشش در ببارى دست بگشايد چنار \r\n\r\n","description":"","footnote":"","page_name":" 863 ","page_number":141},
  {"content":"\r\n\r\n گر به روى خاكيان از جود لافى مىزنى * از خجالت آب گردى پيش دست شهريار\r\nشاه دريا مكرمت عادل غياث الدّين كه هست * چون گهر پاكيزه‌گوهر چون شرف عالىتبار\r\nدست رادش در كرم باز است و دلها صيد او * باز دست پادشاهان را چنين باشد شكار\r\nطفل بىتأثير حزم او نماند شير مست * عقل با تصوير بزم او نماند هوشيار\r\nبىنشاط بزم تو هشيارى آرد جام مى * با نهيب رزم تو بيدارى آرد كوكنار\r\nاندر آن روزى كه از خون قصب‌پوشان شود * كارگاه اطلس سرخ اين حرير سبز كار\r\nچشمهء روشن روان گردد ز گرد انباشته * گلستان اختران گردد ز خون چون لاله‌زار\r\nقبه‌هاى آسمان از عكس شمشير يلان * بر زمين ريزد چو از نور تجلى كوهسار\r\nچون نهنگ تيغ و مار نيزه جنبد مهر و ماه * عاريت خواهند درع و جوشن از ماهى و مار\r\nكوتوال قلعهء افلاك يعنى آفتاب * از گشاد تير بربندد گذرهاى حصار\r\nدشمن از زخم گران در خاك غلتد همچو آب * گرچه بر باد سبك‌خيز است چون آتش سوار\r\nچون قدم در صف نهى جمشيد باشد قوس كش * چون قدح در كف نهى خورشيد باشد مىگسار \r\n\r\n","description":"","footnote":"","page_name":" 864 ","page_number":142},
  {"content":"\r\n\r\n دركش آن ياقوت آتشگون كه صبح از رشك او * در ميان خنده اشك لعل بارد همچو نار \r\n\r\nو له ايضا\r\n اى چون هماى نصرت در جسم روح‌پرور * پروازت از نشيمن چون مرغ روح بىپر\r\nتو جوهرى و ليكن هست از عرض قيامت * گرچه عرض هميشه قايم بود به جوهر\r\nابكار بوستان را فحلى و مىنهندت * در زادن سه فرزند از جنس چار مادر\r\nتا كى فرونشانى بيگانه‌وار زينت * زان نازنين كه بندد بر خويشى تو زيور\r\nدر جيب غنچه ريزى لعل از ره گريبان * در دامن تو ريزد شاخ آستين گوهر\r\nدر وقت حمله نرى هنگام حمل ماده * در زير چرخ جز تو كس ديده مادهء نر\r\nچون بهر تيرباران لشكركشى به هامون * آرد درفش و كوست ابر از درخش و تندر \r\n\r\nو له ايضا\r\n خيز كه مرغ صبح‌خوان باز گشاد بال‌وپر * شمع فلك چو شمع بين يافته روشنى ز سر\r\nپيش كه صبح بىوفا با تو دم از صفا زند * بادهء صبح پيشه را همدم با وفا شمر\r\nبىشكر روان تو بىمى خوشگوار تو * گاه بناله‌ام چو نى گه بگداز چون شكر\r\nچون دل و ديده كرده‌ام نامزد هواى تو * نوبت حسن پنج كن كان تو گشت بحر و بر\r\nساخته‌اى تو چنگ سان با طرب از كژى و من * راست چو ناى مىبرم با غم تو دمى به سر\r\nخون جگر همىخورد در خم زلف تو دلم * زانكه جهان به هيچ‌كس مشك نداد بىجگر \r\n\r\n","description":"","footnote":"","page_name":" 865 ","page_number":143},
  {"content":"\r\n\r\n هست به نزد عاقلان چشم سياه تو عجب * زانكه سياه كم بود مردم ترك بيشتر \r\n\r\nفى الحكمة و الموعظة و الزهد\r\n به جناب وحدت اى دل گذرى كن ار توانى * ز شراب وصل دركش قدحى به دوستگانى\r\nبه بهانهء تماشا قدمى ز خود برون نه * سوى باغ بيخودى شو كه خوش است ميزبانى\r\nاگر آتش است در ره مگريز و در زمانش * چو خليل كن گلستان ز سرشك ارغوانى\r\nپى سالكان اين ره چو تو كم شوى بيابى * كه نشان خاص ايشان روشى است بىنشانى\r\nچو رسى به طور همت ارنى مگو و بگذر * كه نيرزد اين تمنا به جواب لن‌ترانى\r\nتو اسير نفس خويشى نشوى امير بر كس * كه غلام بندگان را نرسد خدايگانى\r\nدل عقل و جان سبك شد كه ترا ز زرپرستى * دل‌وجان به كوه ماند همه سختى و گرانى\r\nچو حساب گيرى از خود كه به آب ديده هردم * رقم هوا نشويى ز صحيفهء امانى\r\nبه قضاى عمر بنشين همه‌شب چو شمع ليكن * نه به اشك چشم ساغر نه به نالهء اغانى \r\n\r\n","description":"","footnote":"","page_name":" 866 ","page_number":144},
  {"content":"\r\n\r\n\r\n232 رفيع الدّين ابهرى قزوينى\r\nاز شعراى نامدار و فضلاى بزرگوار بوده با كمال اسماعيل و اثير الدّين اومانى مصاحبت نموده سه‌هزار بيت ديوان نوشته از اشعار او اين ابيات تحرير شد .\r\n اى پرتوى ز روى تو پيرايه قمر * اى نوشى از لبان تو سرمايهء شكر\r\nچون پر زاغ و چنگل باز آمدست راست * آن زلف كژنهاد و سيه‌كار دل شكر\r\nچرخ از سياه‌كارى زلفت به جان رسيد * زان كرتهء كبود كند چاك هر سحر\r\nهجرت از آن به خندق چشم آب درفكند * تا شب‌رو خيال نيابد بر آن گذر \r\n\r\nو له\r\n چرخ را مجمر ز عود بزم او شد سوخته * وز نسيم عدل او جان را معطر شد مشام\r\nدولتش خصم افكند گردان لشكر بىخبر * همتش كشور گشايد تيغ و خنجر در نيام\r\nدر كفايت چون عطارد در كرم چون مشترى * چاكر عزمش كفات و بندهء جودش كرام \r\n\r\nدر معذرت درد پاى ممدوح خود گفته است :\r\n پاى تو دردناك از آن شد كه آسمان * دادش به بوسه زحمت بسيار هر زمان\r\nاى طرفه دست درد به پاى تو چون رسيد * گويى ز ساق عرش برين ساخت نردبان\r\nاين عارضه كه يك‌دوسه روزى از آن نمود * جان كمال خسته و شخص كرم نوان \r\n\r\n","description":"","footnote":"","page_name":" 867 ","page_number":145},
  {"content":"\r\n\r\n بر ملك و دين چو جورش ز اندازه درگذشت * بربست دولتت ز پى دفع آن ميان\r\nاو خواست زينهار و به پايت دراوفتاد * با اين‌همه بيافت ز اقبال تو امان \r\n\r\nو له\r\n اى لب لعل ترا قاعده روح‌افزايى * زلف پربند ترا عادت عنبرسايى\r\nگرچه در ظلمت هجرم چو سكندر شب و روز * مىنياسايم يك‌دم ز جهان‌پيمايى\r\nبازيابم اثر از چشمهء حيوان چو خضر * هيچ اگر آينهء روى به من بنمايى\r\nشكل چين سر زلف تو گرفته است ختن * ور نه هرگز نبدى مشك بدين بويايى \r\n\r\nرباعى در هجو قاضى\r\n رسوايى خلق داستانست به تو * بدنامى قاضيان عيانست به تو\r\nمردان زمانه قلتبانند به زن * بيچاره زن تو قلتبانست به تو \r\n\r\n","description":"","footnote":"","page_name":" 868 ","page_number":146},
  {"content":"\r\n\r\n\r\n233 رفيع الدّين نشابورى\r\nاز قدما و حكما بوده است و صاحب تذكرهء عرفات او را ستوده است و اين دو بيت را به نام او ثبت نموده است زياده از حالش باخبر نشدم .\r\n ز سنبلى كه عذارت بر ارغوان افكند * هزار سوز درين جان ناتوان افكند\r\nبگو كه تير جفا بر كه راست خواهى كرد * كه ابروى تو خمى باز در كمان افكند \r\n\r\n234 رفيع الدّين لنبانى\r\nاسمش عبد العزيز بن مسعود است از اقران جمال و كمال اصفهانى و شرف الدّين شفروه و با ايشان مباحثات داشته و در عين جوانى لواى سفر آخرت برافراشته بعضى او را همشيره‌زادهء جمال الدّين عبد الرزاق دانسته‌اند گويند در دنباله محمل يكى از اهالى حرم پادشاه مىرفته او را سهوا به تير زده شهيد كرده‌اند علىاىحال ده هزار بيت ديوان داشته كه به نظر نرسيد آنچه ديده شد بعضى از آن را ثبت مىنمايد .\r\n\r\nمن قصائده\r\n چمن بهشت شد و باغ خوش‌تر است امشب * نشاط باده و معشوق كن چه جاى غم است\r\nبسى نماند كه خورشيد گل فروغ دهد * كه در چمن ز شكوفه گه سپيده‌دم است\r\nزمين ز سبزه به‌هرحال تازه گشته اگر * ز ابر روى هوا گه گشاده گه دژم است \r\n\r\n","description":"","footnote":"","page_name":" 869 ","page_number":147},
  {"content":"\r\n\r\n مگر به دلبرى آمد چو طرهء خوبان * كه در كلالهء سنبل هزار پيچ‌وخم است\r\nنواى مرغ بهارى رسيده تا گردون * چنان‌كه گنبد او پرصداى زير و بم است\r\nصبا كه زنده ازو گشته خاك بيماريست * كه هر نفس كه برآرد شفاى صد الم است\r\nز لطف و تربيت خواجه بين كه كار جهان * چنان شد است كه بيمار او مسيح‌دم است \r\n\r\nو له ايضا\r\n اى كرده غمزه‌ات علم فتنه آشكار * در بارگاه حسن تو خورشيد پرده‌دار\r\nتشويشهاى زلف بر اطراف عارضت * سهلست چون ممالك خوبيست برقرار\r\nپس آرزوى وصل تو كرديم و چون نبود * ماييم و در فراق همان ناله‌هاى زار\r\nچشم بد از تو دور كه با فر شاه شرع * پيداست بر رخت اثر لطف كردگار\r\nمسعود صاعد آنكه فلك ايمن از فناست * تا در پناه دولت او شد به زينهار \r\n\r\nو له\r\n ز عاشقان چو حديثى رود در انجمنش * در آن ميان كه رساند به گوش حرف منش\r\nتوان نمود كه در كام آرزو به چه ذوق * زهاب چشمهء نوش آيد از چه ذقنش\r\nز مهر آن لب لعل آفتاب ياد نكرد * كه از عقيق جگرگوشه‌ايست در يمنش\r\nصبا خطاب ندانم به زلف او چه كند * چو نافه بندهء كمتر نويسد از ختنش\r\nاگر غلالهء او را حرير و گل دوزند * شود ز نازكى آزرده تودهء سمنش\r\nز تير غمزه كه پيكان شكست در جگرم * چنان نمىشكنم كز عتاب دل‌شكنش\r\nنسيم سنبل او چون نباشدم همدم * چگونه تازه توان بود همچو نسترنش\r\nخراب كرد خرد راز جام عشوهء خويش * هنوز تا چه كند دل‌فريبى سخنش \r\n\r\n","description":"","footnote":"","page_name":" 870 ","page_number":148},
  {"content":"\r\n\r\n دلم به غمزه بخست و لبش نمك برزد * به مرهمى است تمنا ز سرور زمنش\r\nجهان فضل و مكارم ضياء دين احمد * كه داد عز ابد كردگار ذوالمننش \r\n\r\nو له ايضا\r\n نهاد برطبق ديده اشك صورت حال * نهان كنم پس ازين عشق صورت اينت محال\r\nببزم عشق تو در پاى مستيم چه كنى * مرا ز خون جگر جام ديده مالامال\r\nسياه كن رخ خورشيد را به عقدهء زلف * جهان‌فروز رخت بس بود به نور جمال\r\nكجا شكيبد از عارض تو مردم چشم * كه تشنه را نبود هيچ صبر ز اب زلال\r\nاگر به باغ خرامى و قامتت بيند * زرشك قد تو سرو سهى شود چون نال\r\nبه هيچ خسته‌دلى اين عذابها نرسيد * كه مىرسد به دل من ز انتظار وصال \r\n\r\nو له\r\n چو شمع زرنگار روز كرد از دود پيراهن * ز گوهرهاى روحانى چو مريم شد شب آبستن\r\nتو گويى شب همان بيوه است كز گاورسهء انجم * به پيش‌باز چتر شه فشاند دانهء ارزن\r\nپناه خسروان محمود قطب الدّين اتابك آن * كه صد چون عنصرى دارد كمين مداح يعنى من \r\n\r\nو له ايضا\r\n گر توانم كه برآرم نفسى با يارى * هم ببينم به جهان روى طرب يك‌بارى\r\nگر بجز پيش رخت ديده گشايم بادا * بر در چشم مرا هر مژه‌اى مسمارى\r\nرفت مستورى من در سر چشمت و الحق * چشم سرمست تو است آفت هر هشيارى\r\nصدر دين خواجهء آفاق كه چون معدلتش * در اقاليم جهان نيست كنون معمارى \r\n\r\n","description":"","footnote":"","page_name":" 871 ","page_number":149},
  {"content":"\r\n\r\n\r\nو له ايضا\r\n مرا بدين دل انده‌پرست سودايى * كجا رسد كه كنم دعوى شكيبايى\r\nچو او به مصر دلم يوسف است و جان عزيز * چه باشد ار بكشم محنت زليخايى\r\nز عشق اوست كنون ماه و پهلوى لاغر * چگونه با او پهلو زند به زيبايى\r\nزهى به غارت جانها و ترك‌تازى دل * غلام هندوى زلفت هزار يغمايى\r\nبه ملك حسن تو گويى خلل رسد كه دمى * سنان غمزه به خون دلى بيالايى\r\nسراچهء دل من تنگ عرصه‌ايست درو * غم فراخ روت چون كند به تنهايى\r\nچو سايه در پس پرده‌نشين كه خوش نبود * كه گويم اى شده چون آفتاب هرجايى\r\nز نور عارض رخشنده همچو مردم چشم * به كلبه در ز پس هفت پرده پيدايى \r\n\r\nو له ايضا\r\n كجا رسد به جناب تو آفتاب كه نيست * به لطف پرده‌نشين شوخ‌چشم بازارى\r\nزهى به غارت دلها ختائيان مژه * گرفته هندوى زلف ترا به سردارى\r\nدلم به شكل دهان تو شد كه از تنگى * درو بود ره انديشه هم به دشوارى\r\nبه غمزهء تو نگويم چرا شكستى عهد * كه خود ز تيغ نديدست كس وفادارى \r\n\r\n","description":"","footnote":"","page_name":" 872 ","page_number":150},
  {"content":"\r\n\r\n\r\n235 روزبهان شيرازى\r\nو هو محمد بن ابى نصر البقلى الفساوى الفارسى فسا از بلوكات فارس است و وى از قدماى مشايخ معروف صاحب تصانيف مانند تفسير عرائس و كتاب الانوار فى كشف الاسرار و رسالهء شطحيات او را شيخ شطاح گفته‌اند پنجاه سال در جامع عتيق شيراز به وعظ و معارف اشتغال داشت و سخنان توحيد بر منبر بيان مىكرد در سنهء 606 درگذشت از اشعار فارسيه آن جناب مىباشد .\r\n* * *\r\n اگر آهى كشم صحرا بسوزم * جهان را جمله سرتاپا بسوزم\r\nبسوزم عالم ار كارم نسازى * چه فرمايى بسازم يا بسوزم \r\n\r\nو له\r\n دل داغ تو دارد ار نه بفروختمى * در ديده تويى و گرنه بردوختمى\r\nجان منزل توست ور نه روزى صدبار * در پيش تو چون سپند برسوختمى \r\n* * *\r\n گر دست بر آن زلف نگون اندازى * زهاد به صومعه به خون اندازى\r\nوز عكس جمال خود برون اندازى * بتها به سجود سرنگون اندازى \r\n* * *\r\n تا چند سخن‌تراشى و رنده زنى * تا كى به هدف تير پراكنده زنى\r\nگر يك سبق از علم خموشى خوانى * بسيار بدين گفت‌وشنو خنده زنى \r\n\r\n","description":"","footnote":"","page_name":" 873 ","page_number":151},
  {"content":"\r\n\r\n\r\n236 رشيد الدّين همدانى\r\nخواجه‌ايست معروف و وزيرى مشهور نخست به طبابت نام برآورد و در خدمت ارغوان خان محرميتى يافت رفته‌رفته بر مسند امارت و صدر وزارت تكيه كرد تاريخ جامع رشيدى كه كتابيست نفيس و مبسوط از تأليفات آن جناب است بالاخره به سعايت خواجه عليشاه وى و پسرش سعادت شهادت دريافتند چنان كه در تواريخ مرقوم است ازوست .\r\n پيريم ولى چو بخت دمساز آيد * هنگام نشاط و طرب و ناز آيد\r\nاز زلف دراز او كمندى فكنيم * در گردن عمر رفته تا بازآيد \r\n\r\n237 ركن الدّين قمى\r\nكعبهء كمال را ركن حطيم و حقهء علوم را گوهر ثمين و در يتيم بوده از اولاد دعوىدار قمى و معاصر كمال اسماعيل اصفهانى و اثير الدّين اومانيست در نظم و نثر عربى و فارسى قادر و در قصيده و غزل ماهر بالاستحقاق قضاى فضاى جان‌فزاى قم به او متعلق بود گويند سه چهار هزار بيت نظم دارد كه ديده نگرديده به اين چند بيت كه از وى معروفست قناعت گزيده .\r\n گلست عارض رخشندهء تو ياسمن است * كه هم به رنگ گل و هم به بوى ياسمن است\r\nمرا شكست سر زلف تو كه سرتاسر * همه گره‌گره است و همه شكن‌شكن است\r\nبه زير هر گرهش در ميان هر شكنش * قرارگاه دل دل‌شكسته‌اى چو من است\r\nز چين زلف تو يغما دهد نسيم صبا * هرآنچه تعبيه در ناف آهوى ختن است \r\n\r\n","description":"","footnote":"","page_name":" 874 ","page_number":152},
  {"content":"\r\n\r\n\r\nو له\r\n صبح برآمد ز كوه خنجر زر در برش * گشته روان بر افق خون ز سر خنجرش\r\nصورت دنبال گرگ نقش علم ساخته * گشته رمان چون رمه خيل نجوم از برش\r\nصبح مشعبد صفت حقهء زرين به كف * مهره گريزان شده از كف بازيگرش\r\nمهر سكندر صفت از ظلمات آمده * صبح چو پيرى به شكل پيشرو لشكرش\r\nصبح چو بازارگان بر سر چه با رسن * مهر چو يوسف زده دست بدلو اندرش \r\n\r\nو له ايضا\r\n شرم باد اى خون من در گردنت * يا ز خود يا از خدا يا از منت\r\nآهن اندر سيم نبود پس چرا * معدن فولاد شد سيمين تنت \r\n\r\n238 رودكى بخارايى\r\nنامش محمد كنيتش ابو الحسن بعضى عبد اللّه گفته‌اند و بعضى گفته‌اند ابو عبد اللّه كنيتش بوده است و نامش جعفر بن محمد الرودكى و رودك قريه‌يى از نسف بوده كه نسف را نخشب و قرشى خوانند و رودك را برخى از اعمال بخارا دانسته‌اند و گويند به سبب نواختن رود او را رودكى خوانده‌اند علىاىحال از گاه كودكى باز مكفوف و نابينا بوده و با اين حال كسب كمالات نموده چنان‌كه در بينش و دانش ، شهره و از همه علوم بابهره آمده گويند رود نيكو نواختى و شعر دلجو ساختى و سرود با اثر گفتى و به حس صورت و علم موسيقى معروف و به صفات حسنه كه نديمان سلاطين را شايد موصوف بودى به روزگار امير نصر بن احمد بن اسماعيل سامانى ظهور كرده و در حضرت او پرورده آمد چنان‌كه صاحب ثروت وافى و دولت كافى شد دو صد غلام زرين‌كمر با روى چون قمر داشت و چهارصد شتر ساز سفر او را در اسفار برمىداشت اگرچه امير عنصرى و معزى در زمان خود بين الشعراء صاحب شوكت امرا بودند به ياد ثروت و سامان وى\r\n\r\n","description":"","footnote":"","page_name":" 875 ","page_number":153},
  {"content":"\r\n\r\nشبها به حسرت مىغنودند اينكه بعضى نگاشته‌اند كه وى در نظم پارسى بر همه مقدم است سخن بىخبران است زيراكه سخن موزون و ناموزون از روزگار آدم تا اين دم در هر زمان و هر زبان بوده و در عهد ملوك ايران هميشه شعرا بوده‌اند و مداحى نموده‌اند چنان‌كه عباس مروزى مأمون عباسى را مدح پارسى برد وصلتى وافر حاصل آورد و شبه ابو الحسن شهيد فرالاوى و مرادى و جمعى ديگر پيش از رودكى قانون شاعرى نواخته‌اند و رود فصاحت ساخته و خود در مرثيهء شهيد و مرادى كه بر وى مقدم بوده‌اند قطعه‌يى گفته و آنان را به استادى در پذيرفته و جماعتى از فصحا و شعرا معاصر وى بوده‌اند و از آن جمله‌اند ابو عبد اللّه محمد بن موسى الفرالاوى و شيخ ابو ذر معمر الجرجانى و ابو المظفر نصر بن محمد النيشابورى و ابو منصور عمارة بن محمد المروزى و شيخ ابو العباس كه از اغلب آنان شعرى باقى نمانده است الا معدودى رودكى اشعار بسيار داشته اما از اشعار وى چيزى در ميان نمانده و همه به تحليل رفته طرفه اينكه رشيدى سمرقندى در باب نظم او گويد .\r\n\r\nنظم\r\n شعر او را برشمردم سيزده ره صد هزار * هم فزون‌تر آيد ار چونان كه بايد بشمرى \r\nو اكنون قليلى اشعار به نام وى مذكور است و در بعضى تواريخ و كتب تذكره مسطور است چون ديوان حكيم قطران پديد آمد بيشتر آنها نيز در آن ديوان دريافته شد و بعد از تحقيق و تدقيق آشكار آمد كه آن اشعار كه به نام حكيم مشهور است هم از قطران است و چون قطران نيكو شعر گفته و ديوانش معروف نبوده و در مدايح وى نام ابو نصر اندرست گمان كرده‌اند كه نصر بن احمد است و شاعر رودكى است پس از آنكه در تواريخ و آثار دقتى رفت پيدا آمد كه حكيم رودكى صد و اند سال قبل از قطران بوده و اين اشعار معروف به نام وى از قطرانست الا قليلى كه در آن نيز شبهه است هم از شعرايى كه در زمان وى معاصر آل سامان بوده‌اند ابو العباس بن عباس الربنجنى و ابو المثل بخارى و ابو اسحاق جويبارى و طخارى و كسايى و دقيقى و خبازى نشابورى و ابو الحسن اعجمى و ديگرانند و آل سامان بسيار شعردوست بوده‌اند و شعرا را تربيت نموده‌اند و حكيم رودكى وفاتش در سنه 304 بوده و اين ابيات ازوست .\r\n زمانه پندى آزاده‌وار داد مرا * زمانه را چو نكو بنگرى همه پند است \r\n\r\n","description":"","footnote":"","page_name":" 876 ","page_number":154},
  {"content":"\r\n\r\n به روز نيك كسان گفت غم مخور زنهار * بسا كسا كه به روز تو آرزومند است \r\n\r\nدر ضعف پيرى و حسرت جوانى گفته\r\n مرا بسود و فروريخت هرچه دندان بود * نبود دندان لا بل چراغ تابان بود\r\nسپيد سيم‌رده بود و در و مرجان بود * ستارهء سحرى بود و قطره باران بود\r\nيكى نماند كنون بل همه بسود و بريخت * چه نحس بود همانا كه نحس كيوان بود\r\nنه نحس كيوان بود و نه روزگار دراز * چه بود منت بگويم قضاى يزدان بود\r\nهمىندانى اى آفتاب غاليه‌موى * كه حال بنده از اين پيش بر چه سامان بود\r\nشد آن زمانه كه رويش بسان ديبا بود * شد آن زمانه كه مويش به رنگ قطران بود\r\nدو زلف چوگان بازش همىنمود به روى * نديدى او را آنگه كه زلف چوگان بود\r\nنبيذ روشن و ديدار خوب و روى لطيف * كجا گران بد زى من هماره ارزان بود\r\nدلم خزانهء پرگنج بود و گنج سخن * نشان نامهء ما مهر و شعر عنوان بود\r\nبسا دلا كه بسان حرير كرده به شعر * از آن سپس كه به كردار سنگ و سندان بود\r\nهميشه دستش زى زلفكان خوش‌بو بود * هميشه گوشش زى مردم سخن‌دان بود\r\nبدان زمانه نديدى كه زى چمن رفتى * سرودگويان گويى هزاردستان بود\r\nعيال نه زن و فرزند نه معونت نه * از اين‌همه تنم آسوده بود و آسان بود\r\nهمىخريد مى و بىشمار داده درم * به شهر هرچه همى ترك نارپستان بود\r\nشد آن زمانه كه شعر ورا جهان بنوشت * شد آن زمانه كه او شاعر خراسان بود\r\nكه را بزرگى و نعمت ازين و آن بودى * ورا بزرگى و نعمت ز آل سامان بود\r\nبداد مير خراسانش چل هزار درم * ازو فزونى يك پنج مير ماكان بود \r\n\r\nو له\r\n چهار چيز مر آزاده راز غم بخرد * تن درست و خوى نيك و نام نيك و خرد\r\nهرآن‌كه ايزدش اين هر چهار روزى كرد * سزد كه شاد زيد جاودان و غم نخورد \r\n\r\n","description":"","footnote":"","page_name":" 877 ","page_number":155},
  {"content":"\r\n\r\n\r\nفى النصيحة و الموعظه\r\n زندگانى چه كوته و چه دراز * نه به آخر بمرد بايد باز\r\nهم به چنبر گذار خواهد بود * اين رسن را اگرچه هست دراز\r\nخواهى اندر عنا و محنت زى * خواهى اندر نشاط و نعمت و ناز\r\nخواهى اندكتر از جهان بپذير * خواهى از رى بگير تا به حجاز\r\nاين‌همه بود و باد تو خواب است * خواب را حكم نى مگر به مجاز\r\nاين‌همه روز مرگ اگر بينى * نشناسى ز يكدگرشان باز \r\n\r\nو له\r\n برخيز و به ميخانه خرام اى بت كشمير * مى خور كه به مى گردد اندوه جوان پير\r\nآن ناقد هر گوهر و آن كاشف هر راز * كز رطل همىخندد چون برق به شبگير\r\nگر بوى به سنگ آرد سنبل دمد از سنگ * ور گونه به قير آرد شنگرف شود قير\r\nبر ياد يكى بار خدايى كه تو گويى * با نصرت هم‌پشت است با دولت همشير \r\n\r\nو له ايضا\r\n نگارينا شنيدستم كه گاه محنت و راحت * سه پيراهن سلب بود است يوسف را به عمر اندر\r\nيكى از كيد شد پرخون دوم شد چاك از تهمت * سيم يعقوب را از بوى روشن كرد چشم تر\r\nرخم ماند بدان اول دلم ماند بدان دوم * نصيب من شود در وصل آن پيراهن ديگر \r\n\r\nو له ايضا\r\n رهى سوار و جوان و توانگر از ره دور * به خدمت آمد نيكوسگال و نيك‌انديش\r\nپسند باشد مر خواجه را پس از ده سال * كه بازگردد پير و پياده و درويش \r\n\r\n","description":"","footnote":"","page_name":" 878 ","page_number":156},
  {"content":"\r\n\r\n\r\nگويند در مدح ابو جعفر احمد بن محمد گفته و هزار تومان صله به وى فرستاده ( پس از تحقيق يقين شد اين قصيده از قطران است هدايت )\r\n مادر مى را بريد بايد پستان * بچهء او را گرفت و كرد به زندان\r\nگرچه نباشد حلال دور نمودن * بچهء كودك ز شير مادر و پستان\r\nبچهء او را ازو گرفت نشايد * تاش نكوبى نخست و زو نكشى جان\r\nتا نخورد شير هفت مه به تمامى * از سر ارديبهشت تا بن آبان\r\nچون بسپارى به حبس بچهء او را * هفت شبانروز خيره ماند و حيران\r\nباز چو آيد به هوش و حال ببيند * جوش برآرد بنالد از دل سوزان\r\nباز بكردار اشترى كه بود مست * كف به سر آرد ز خم و راند سلطان\r\nچون بنشيند تمام و صافى گردد * گونهء ياقوت سرخ گيرد و مرجان\r\nچند ازو سرخ چون عقيق يمانى * چند ازو لعل چون نگين بدخشان\r\nگرش ببويى گمان برى كه گل سرخ * بوى به او داد و مشك و عنبر بابان\r\nهم بخم اندر همىگدازد چونين * تا به گه نوبهار و نيمهء نيسان\r\nآنگه اگر نيم‌شب درش بگشايى * چشمهء خورشيد را ببينى تابان\r\nور ببلور اندرش ببينى گويى * گوهر سرخست و كف موسى عمران\r\nانده ده‌ساله را به طنجه رماند * شادى نو را ز رى بيارد و عمان\r\nمجلس بايد بساخته ملكانه * از گل و از ياسمين و خيرى الوان\r\nخسرو رى پيش تختگاه نشسته * شاه ملوك جهان امير صفاهان\r\nترك هزاران به‌پاى پيش صف اندر * هريك همچون مه دوهفته درخشان\r\nچون‌كه بگيرد نبيد چند به شادى * شاه جهان شادمان و خرم و خندان\r\nاز كف تركى سياه‌چشم نگارين * قامت چون سرو زلفهاى چو چوگان\r\nشادى بو جعفر احمد بن محمد * آن مه آزادگان و مفخر ايران\r\nخلق ز خاك و ز باد و آتش و آبند * اين ملك از آفتاب گوهر سامان\r\nگر سخن او به گوشت آيد يك‌بار * سعد بود مر ترا نحوست كيوان\r\nورش به صدر اندرون نشسته ببينى * جزم بكويى گه زنده گشت سليمان \r\n\r\n","description":"","footnote":"","page_name":" 879 ","page_number":157},
  {"content":"\r\n\r\n سام سوارى كه تا ستاره بتابد * اسب نبيند چنو سوار به ميدان\r\nدشمن اگر اژدهاست پيش سنانش * گردد چون موم پيش آتش سوزان\r\nبا دو كف او ز بس عطا كه ببخشد * خوار نمايد حديث قصهء طوفان\r\nبستهء گردون ازو بيابد راحت * خستهء گيتى ازو بيابد درمان\r\nاينك مدحى چنان كه طاقت من بود * لفظ همه خوب و معنييى همه شايان\r\nنيست شگفتى كه رودكى به چنين جاى * خيره شود بىروان و ماند حيران \r\n\r\nدر نصيحت و موعظه فرموده\r\n هان صايم نوالهء اين سفله ميزبان * زين بىنمك ابا بنه انگشت در دهان\r\nلب تر مكن به آب كه طلق است در قدح * دست از كباب دار كه زهر است توامان\r\nبا كام خشك و با جگر تفته درگذر * اى آنكه در سراسر اين سبز گلستان\r\nكافور همچو گل چكد از دوش شاخسار * زيبق چو آب برجهد از ناف آبدان \r\n\r\nو له\r\n شاهى كه به روز رزم از آزادى * زرين نهد او به تير در پيكان\r\nتا كشتهء او از آن كفن سازد * تا خستهء او از آن كند درمان\r\nضيغمى نسل پذيرفته ز ديو * آهويى نام نهاده يك ران\r\nآفتابى كه ز چابك قدمى * بر سر ذره نمايد جولان \r\n\r\nو له ايضا\r\n مشوش است دلم از كرشمه سلمى * چنان كه خاطر مجنون ز طره ليلى\r\nچو گلشكر دهيم درد دل شود تسكين * چو ترش‌روى شوى وارهانى از صفرا \r\n* * *\r\n بغنچه تو شكرخنده نشأة باده * به سنبل تو در گوش مهرهء افعى\r\nببرده نرگس تو آب جادوى بابل * گشاده غنچهء تو باب معجز عيسى \r\n\r\n","description":"","footnote":"","page_name":" 880 ","page_number":158},
  {"content":"\r\n\r\n\r\nو له\r\n مرا ز منصب تحقيق انبياست نصيب * چه آب جويم در جوى خشك يونانى\r\nبراى پرورش جسم جان چه رنجه كنم * كه حيف باشد روح القدس به سگبانى\r\nبه حسن صوت چو بلبل مقيد نظمم * به جرم حسن چو يوسف اسير زندانى\r\nبسى نشستم من با اكابر و اعيان * بيازمودمشان آشكار و پنهانى\r\nنخواستم ز تمنا مگر كه دستورى * نيافتم ز عطاها مكر پشيمانى \r\n\r\nو له\r\n بيار آن مى كه پندارى روان ياقوت نابستى * و يا چون بركشيده تيغ اندر آفتابستى\r\nبه پاكى گويى اندر جام مانند گلابستى * به خوشى گويى اندر ديدهء بىخواب خوابستى\r\nسحابستى قدح گويى و مى قطرهء سحابستى * طرب گويى كه اندر دل دعاى مستجابستى\r\nاگر مى نيستى يكسر همه دلها خرابستى * اگر در كالبد جان را نديدستى شرابستى\r\nاگر اين مى به ابر اندر به چنگال عقابستى * از آن تا ناكسان هرگز نخوردندى صوابستى \r\n\r\nدر مرثيه پسر وزير و موعظه گويد :\r\n اى آنكه غمگنى و سزاوارى * و اندر نهان سرشك همىبارى\r\nرفت آنكه رفت آمد آنك آمد * بود آنچه بود خيره چه غم دارى\r\nهموار كرد خواهى گيتى را * گيتى است كى پذيرد هموارى\r\nآزار بيش زين گردون بينى * گر تو به هر بهانه بيازارى\r\nگويى گماشته است بلايى او * بر هركه تو دل بر او بگمارى \r\n\r\n","description":"","footnote":"","page_name":" 881 ","page_number":159},
  {"content":"\r\n\r\n مستى مكن كه نشنود او مستى * زارى مكن كه نشنود او زارى\r\nشو تا قيامت آيد زارى كن * كى رفته را به زارى بازآرى\r\nابرى پديد نى و كسوفى نه * بگرفت ماه و گشت جهان تارى\r\nاندر بلاى سخت پديد آرند * فضل و بزرگوارى و سالارى \r\nاين چند بيت از قصيده‌ايست كه در وقتى كه امير نصر بن احمد سامانى ، ارادهء توقف در هرات داشته و امرا راضى نبودند ، حكيم ابو الحسن رودكى را وعده‌ها دادند و صله‌ها پذيرفتند كه سلطان را به حركت از هرات و رفتن به بخارا ، كه وطن مألوف آنها بود ، ترغيب و تشويق كند . حكيم قصيدهء براين وزن موزون كرده ، شبانه كه سلطان در مجلس مى سرگرم بود به نواى خوش رود و سرود را انباز كرده و خواندن آغاز چنان در امير تأثير كرده كه شبانه از هرى به بخارا روانه گرديد .\r\n\r\nو له ايضا\r\n باد جوى موليان آيد همى * ياد يار مهربان آيد همى\r\nريگ آموى و درشتيهاى آن * زير پايم پرنيان آيد همى\r\nآب جيحون با همه پهناورى * خنگ ما را تا ميان آيد همى\r\nاى بخارا شاد باش و شاد زى * شاه سويت ميهمان آيد همى\r\nشاه ماه است و بخارا آسمان * ماه سوى آسمان آيد همى\r\nشاه سرو است و بخارا بوستان * سرو سوى بوستان آيد همى \r\n\r\nمقطعات\r\n به حجاب اندرون شود خورشيد * گر تو گيرى از آن دو لاله حجيب\r\nآن زنخدان به سيب ماند راست * اگر از مشك خال دارد سيب \r\n* * *\r\n ارغوانى ميى كه هركش ديد * از عقيق گداخته نشناخت\r\nنابسوده دو دست رنگين كرد * ناچشيده به تارك اندر تاخت\r\nهر دو يك گوهرند ليك به طبع * اين بيفسرد و آن دگر بگداخت \r\n\r\n","description":"","footnote":"","page_name":" 882 ","page_number":160},
  {"content":"\r\n\r\n\r\nو له ايضا\r\n به سراى سپنج مهمان را * دل نهادن به ممسكى نه رواست\r\nزير خاك اندرونت بايد خفت * گرچه اكنونت خواب بر ديباست\r\nبا كسان بودنت چه سود كند * كه به گور اندرون شدن تنهاست \r\n\r\nو له\r\n شاد زى با سياه چشمان شاد * كه جهان نيست جز فسانه و باد\r\nز آمده شادمان نبايد بود * وز گذشته نكرد بايد ياد\r\nنيك‌بخت آن كسى كه داد و بخورد * شوربخت آنكه او نخورد و نداد\r\nباد و ابر است اين جهان فسوس * باده پيش آر هرچه بادا باد\r\nما و آن جعد زلف غاليه بوى * ما و آن ماه‌روى حورنژاد \r\n\r\nدر مرثيه حكيم مرادى شاعر كه ابو الحسن نام داشته گفته است\r\n مرد مرادى نه همانا كه مرد * مرگ چنان خواجه نه كاريست خرد\r\nجان گرامى به پدر بازداد * كالبد تيره به مادر سپر \r\n\r\nو له\r\n حاتم طايى تويى اندر سخا * سكزى تويى اندر نبرد\r\nنى كه حاتم نيست با جود تو راد * نى كه رستم نيست با جنگ تو مرد \r\n\r\nو له\r\n زلف ترا جيم كه كرد آنكه او * خال ترا نقطهء آن جيم كرد\r\nاز دهن تنگ تو گويد كسى * دانگكى نار به دونيم كرد \r\n* * *\r\n تا كى گويى كه اهل گيتى * در هستى و نيستى لئيمند \r\n\r\n","description":"","footnote":"","page_name":" 883 ","page_number":161},
  {"content":"\r\n\r\n چون تو طمع از جهان بريدى * دانى كه همه جهان كريمند \r\n* * *\r\n مهتران جهان همه ببردند * مرگ را سر همىفروكردند\r\nاز هزاران‌هزار نعمت و جاه * روز آخر يكى كفن بردند \r\n* * *\r\n روى به محراب نهادن چه سود * دل به بخارا و بتان طراز\r\nايزد ما وسوسهء عاشقى * از تو پذيرد نپذيرد نماز \r\n\r\nدر مرثيه فوت شيخ شهيد بلخى گفته است\r\n كاروان شهيد رفت از پيش * وان ما رفته گير و مىانديش\r\nاز شمار دو چشم يك‌تن كم * وز شمار خرد هزاران بيش \r\n\r\nو له\r\n مى لعل پيش آر و پيش من آى * به يك دست جام و به يك دست چنگ\r\nاز آن مى مرا ده كه از عكس او * چو ياقوت گردد به فرسنگ سنگ\r\nزان مى كه گر سرشكى از وى چكد به نيل * صدسال مست باشد از بوى آن نهنگ\r\nآهو به دشت گر بخورد قطره‌اى از آن * غرنده شير گردد و ننديشد از پلنگ \r\n\r\nدر صفت كلك گفته\r\n لنگ رونده است و گوش نى و سخن‌ياب * كنگ فصيح است و چشم نى و جهان‌بين\r\nتيزى شمشير دارد و روش مار * كالبد عاشقان و گونهء غمگين \r\n\r\n","description":"","footnote":"","page_name":" 884 ","page_number":162},
  {"content":"\r\n\r\n* * *\r\n آن چيست كزان طبق همىتابد * چون ملحم زير شعر عنابى\r\nساقش به مثل چو ساعد حورا * پايش به صفت چو پاى مرغابى \r\nدر ديوان حكيم قطران ديده شد و غالبا ازو خواهد بود .\r\n\r\nو له ايضا\r\n اى همه از رادى و از راستى * جان و دل از راستى آراستى\r\nشمع سخاوت را افروختى * سرو سعادت را پيراستى\r\nبىتو خداوندى ناقص بود * راست چو پيراهن بىآستى\r\nتا بنشاندست به تخت پدر * غم ز دل مردم بنشاستى\r\nطبع تو از راستى آمد پديد * دوست ندارى كجى و كاستى\r\nزلفت و گيسوت نبودند راست * طبع توشان داد بهم راستى\r\nاز امرا جمله ترا خواستم * كز شعرا جمله مرا خواستى \r\n\r\nرباعيات\r\n هان تشنه‌جگر مجوى زين باغ ثمر * بيدستانيست اين رياض به دودر\r\nبيهوده ممان كه باغبانت به قفاست * چون خاك نشسته گير و چون باد گذر \r\n\r\nو له\r\n با آنكه دلم از غم هجرت خونست * شادى به غم توام ز غم افزونست\r\nانديشه كنم هر شب و گويم يا رب * هجرانش چنين است وصالش چونست \r\n\r\nو له\r\n چون كشته ببينم دو لب كرده فراز * از جان تهى اين قالب فرسوده به آز\r\nبر بالينم نشين و مىگوى به ناز * كاى من تو بكشته و پشيمان شده باز \r\n\r\n","description":"","footnote":"","page_name":" 885 ","page_number":163},
  {"content":"\r\n\r\n* * *\r\n اى از گل سرخ رنگ بربوده و بوى * رنگ از پى رو ربوده بو از پى موى\r\nگلگون گردد چو روى شويى همه جوى * مشكين گردد چو مو فشانى همه كوى \r\n* * *\r\n در منزل غم فكنده مفرش ماييم * وز آب دو چشم دل پرآتش ماييم\r\nعالم چو ستم كند ستمكش ماييم * دست‌خوش روزگار ناخوش ماييم \r\n* * *\r\n چون كار دلم ز زلف او ماند گره * در هر رگ جان صد آرزو ماند گره\r\nاميد ز گريه بود افسوس افسوس * كان هم شب وصل در گلو ماند گره \r\n\r\n239 روحانى سمرقندى\r\nحكيم ابو بكر بن محمد على در غزنو و بخارا نشو و نما كرده شاگرد رشيدى سمرقندى معروف به ارشديست در زمان سلطان بهرام شاه غزنوى به عرصه آمده و شاعرى كرده مداحى ديگر سلاطين نيز نموده از اشعار او آنچه ديده شد بعضى از آن ثبت افتاد .\r\n\r\nمن قصائده\r\n اى بناگوش تو داده ماه را نور و صفا * سرو مشكين طرهء من گلبن سيمين قبا\r\nهست نقاش از هواى روى تو دست بهار * گشت عطار از كمند زلف تو باد صبا\r\nآسمانى بهر آن سيمابگون بندى كمر * آفتابى بهر آن زنگارگون پوشى قبا \r\n\r\n","description":"","footnote":"","page_name":" 886 ","page_number":164},
  {"content":"\r\n\r\n تا تو را روى چو خورشيدست ما را عار نيست * همچو نيلوفر در آب ديده كردن آشنا\r\nگلبن طبعش دهد هر روز ديگرگون ثمر * بلبل جودش زند هر روز ديگرگون نوا\r\nدر حريم حرمتش يك جو نينديشد همى * مار افعى از زمرد كاه‌برگ از كهربا \r\n\r\nدر لغز به اسم قلم و مدح سلطان گفته :\r\n چيست آن مرغى كه چون منقار او تر مىشود * چشم و گوش اهل معنى درج گوهر مىشود\r\nآب را ماند به گاه جستن و رفتن ولى * هر زمان دوديش چون آتش به سر بر مىشود\r\nاصلش از خاكست و آب و روز و شب ز آن گل خورد * تا شگفتى نايدت كو زرد و لاغر مىشود\r\nخشك مىگردد عطارد را زبان بر آسمان * چون زبان او به مدح پادشه تر مىشود\r\nتربيت يابد همى از بوى خلقش ساعتى * آنكه اندر ناف آهو خون معطر مىشود\r\nتا هماى عدل او پرواز كرد اندر جهان * باز جره بندهء طوق كبوتر مىشود\r\nلشكر منصور او هرجا كه صف برمىكشد * قلب شير آسمانش قلب لشكر مىشود \r\n\r\n","description":"","footnote":"","page_name":" 887 ","page_number":165},
  {"content":"\r\n\r\n\r\nو له ايضا\r\n اى نور بناگوش تو خندان به قمر بر * طوبى لك ياقوت چو پوشى به درر بر\r\nچون نقش تو در آينهء روح بخندد * نقاش خيال تو بگريد به صور بر\r\nصد نافهء سربسته گشايد چو نشيند * عطار سر زلف تو بر باد سحر بر\r\nاز رشك تو بر ديدهء خورشيد زنم خاك * تا سايهء تو با تو نيايد به اثر بر\r\nاى در چمن عشق تو چون سرو خرد را * هم پاىبه‌گل مانده و هم دست به سر بر\r\nهم كوكب سيمين نه و هم كوكب زرين * از چشم و رخ من به كلاه و به كمر بر \r\n\r\nمن غزليات و قطعاته\r\n چو لعلت خنده آغازد زهى برنوش ساغرها * چو جزعت ناوك اندازد خهى پرزهر پيكانها\r\nتو در پشت پدر بودى كه از مهر تو دايه‌ات را * به‌جاى شير خون دل فرود آمد ز پستانها \r\n* * *\r\n مرد آزاده به گيتى نكند ميل دو كار * تا همه عمر ز آفت به سلامت باشد\r\nزن نگيرد اگرش دختر قيصر بدهند * وام نستاند اگر وعده قيامت باشد \r\n\r\n240 روحى شارستانى\r\nاز اماجد شعرا و اكابر فضلا بوده و ابو المظفر طمغاج خان را مداحى مىنموده در تذكرهء تقى الدّين اوحدى بعضى ابيات به نام او ديده و گزيده شد .\r\n سه بوسه داد مرا يار بامداد بگاه * زهى حلاوت لب لا إله إلّا اللّه\r\nز تاب حلقهء زلفش زهى مذلت مهر * ز نور چهرهء خوبش خهى خجالت ماه \r\n\r\n","description":"","footnote":"","page_name":" 888 ","page_number":166},
  {"content":"\r\n\r\n درست شد كه ز انوار عكس چهرهء اوست * فروغ روى عروسان نيلگون خرگاه\r\nهزار سلسله بر گرد عارضش گويى * به گرد روم درآورده شاه زنگ سياه\r\nمرا چه گفت بگفت اى امير خسته‌دلان * ز دست هركه ترا خوش‌تر است باده بخواه\r\nبه روى من نگر و موى من بدان منگر * كه روى صبح سپيد است و موى شام سياه\r\nبه سعى همت او ساختم يكى مجلس * كه آفتاب همى در ميان نهاد كلاه\r\nبه دست جام مى جانفزاى مشكين بوى * به پيش دفتر ديوان مدح شاهنشاه\r\nابو المظفر طمغاج خان كه از عدلش * به صد هراس رود كهربا به جانب كاه\r\nجبال حلم‌نماى و بحار گوهربخش * جهان دوست‌فزاى و سپهر دشمن كاه \r\n\r\n241 ريحانى طوسى\r\nاز قدماى شعر است اين چند شعر او را در تذكرهء عرفات ديده‌ام .\r\n باز كن چشم اى خجسته ابر مرواريد بار * باز بر باغ بهشت‌آساى مرواريد بار\r\nبگرى اى ابر و بخند اى برق و اى تندر بنال * تا مگر باز اين جهان آرند فرخ نوبهار\r\nتا دگر بر پا كند گلبن درفش كاويان * تا دگر پر مىكند جام عقيقين لاله‌زار\r\nتا مگر چون بردميده عارض بت‌پيكران * باز مشكين گردد از مشكين بنفشه جويبار\r\nكز فريب و زيب و زينتهاى گوناگون حسن * وز جمال و نيكويى وز بوى وز رنگ و نگار \r\n\r\n","description":"","footnote":"","page_name":" 889 ","page_number":167},
  {"content":"\r\n\r\n باغ و بستان گشت خالى چون دل خوبان ز مهر * تا به بستان زد همى باد خزان اغياروار\r\nدست گلبن كوكب زرينه بركند از جناح * تا بريد است از حمل خورشيد رخشان رهگذار\r\nقبلهء دهقان سر از ايوان شاهى بركشيد * كرد بر پروين شش پروين ياقوتى نثار\r\nبنده تا كى ماند اندر بند هجرانت اسير * اى زره‌پوش آفتاب اى لعبت سيمين‌عذار \r\n\r\n242 زينتى علوى محمودى خراسانى\r\nاز اماجد فضلا و اعاظم شعراى سلطان محمود غزنوى بوده و روزگارى مداحى آن خاندان را فرموده با حكيم عنصرى و فرخى و عسجدى و مثلهم معاصر و در اواخر با حكيم ابو حنيفه اسكافى مروزى به مجلس سلطان ابراهيم بن مسعود رسيده صاحب تاريخ بيهقى نوشته كه وقتى كه سلطان مسعود بن محمود از اصفهان به خدمت باز مىگرديد آن روز سلطان محمود با پسرش محمد كه وليعهد او بود بر تخت نشسته بار عام درداد و شعرا قصايد گفته حكيم زينتى را پنجاه هزار درم انعام داد كه بر پيلى بار كرده بودند و شعراى ديگر هريك بيست هزار درم يافتند و حكيم عنصرى را نيز پنجاه هزار درم بخشيد علىاىّحال ازوست .\r\n ز عشق آن بت سيمين ميان زر كمر * چو سرو سيمين بودم شدم چو زرين نال\r\nتهى نكرده بوم جام مى هنوز از مى * كه كرده با شمش از خون ديده مالامال\r\nميان ما دو تن آميخته دو گونه سرشك * چو لؤلؤيى كه كنى با عقيق سرخ همال \r\n\r\n","description":"","footnote":"","page_name":" 890 ","page_number":168},
  {"content":"\r\n\r\n\r\nدر تهنيت فتح سلطان و مراجعت از جنگ و ترغيب به بزم فرمايد\r\n اى خداوند آن قباى سياه * مطربان را بخوان و باده بخواه\r\nتا بدان لعل مى فروشوييم * كامها را ز گرد و خشكى راه\r\nپس جوانمردوار برسازيم * مجلسى پرنهنگ و شير سياه\r\nميسره مطربان خوش سازيم * ميمنه دوستان بس دلخواه\r\nعلم از ساقيان به پاى كنيم * تار منجوقها ز زلف دوتا\r\nبدل تير دستها گيريم * از گل و سنبل شگفته بگاه\r\nبدل جوشن و زره پوشيم * بر دل از دوستان خطا و گناه\r\nغم گريزد ز پيش ما چونانك * خان و قيصر ز رزم شاهنشاه\r\nخسرو خسروان ملك محمود * ملت و ملك را هميشه پناه \r\n\r\nدر مدح سلطان محمود غزنوى گويد\r\n ايا شهريارى كه گرد سپاهت * همى چشم دين را كند توتيايى\r\nبود داد تو مر جهان را هميشه * چو اندام آزرده را موميايى\r\nبه خون عدو كرد فتنه نشانى * به تيغ هدى زنگ بدعت زدايى\r\nمگر شرط دارى كه در هر سوارى * شهى را ببندى و شهرى گشايى\r\nمگر عهد دارى كه همچون سكندر * ملوك جهان را متابع نمايى \r\n\r\n243 زكى كاشغرى\r\nاز فضلاى عظيم الشأن روزگار بوده مولدش كاشغر و اصلش از مراغه لهذا به مراغه‌اى شهرت فرموده به نام لطيف الدّين است و اشعارش لطيف و شيرين با ابو الفرج و كافى او را خصوصيتى شافى از اوست .\r\n\r\n","description":"","footnote":"","page_name":" 891 ","page_number":169},
  {"content":"\r\n\r\n تا گرد ماه عارضش از خط نشان نشست * گويى كه گرد غاليه بر ارغوان نشست\r\nيا بر كران چشمهء خور سايه اوفتاد * يا در ميان شعلهء آتش دخان نشست\r\nيا حلقه حلقه زنگش بر طرف آينه * زان طرهء زره‌وش عنبرفشان نشست\r\nيا بر يقين صادق عقل مصيب راى * از وهم تيره غايله‌هاى گمان نشست\r\nطوطيست آن خط و دهنش ترجمان بلى * طوطى براى نطق بر ترجمان نشست\r\nشاه كيان نهاد ملك سنجر آنكه او * برحق بچار بالش ملك كيان نشست\r\nگم گشت نام فتنه و گم شد نشان ظلم * كاين شاه نيكنام مبارك نشان نشست\r\nدر يك قبا سكندر و جمشيد را ببين * در وصف بارگه چو كمر بر ميان نشست\r\nدر هر نشست و خاست كه ديدش زمانه گفت * شد زنده باز حاتم و نوشيروان نشست\r\nدر مدح بحر طبع تو هركس كه لب گشاد * مانندهء صدف دررش در دهان نشست \r\n\r\nرباعى\r\n اى زلف تو هم گشاده هم بافته خوش * گاهى گرهى زده گهى تافته خوش\r\nهم زلف تو ديده از رخت روزى نيك * هم روى تو از زلف شبى يافته خوش \r\n\r\n244 زين الدّين سكزى\r\nاز اهل سيستانست و فاضلى ذىشأن در سخنورى و سخنرانى طبعش متين است و سخنش رنگين در صنايع و بدائع ماهر و اشعار نيكو ازو ظاهر از قصايد او آنچه به نظر رسيده چند قصيده بوده در مجموعه‌يى و بعضى اشعار او در تذكرهء عرفات عقى الدّين اوحدى ديده شد به هر صورت از اشعار اوست :\r\n آن چيست معلق شده از گنبد خضرا * گردان چو يكى زورق زر بر سر دريا\r\nچون خاتم آويخته از لوح زبرجد * چون حلقهء انگيخته بر صفحهء مينا \r\n\r\n","description":"","footnote":"","page_name":" 892 ","page_number":170},
  {"content":"\r\n\r\n چون ابروى ليلى به نشان دادن مجنون * چون قامت وامق ز جدا ماندن عذرا\r\nپيچيده به تركيب چو خلخال نگارين * باريك به صورت چو ميان بت يغما\r\nهمچون زه پيراسته بر شقهء ازرق * همچون علم دوخته بر حلهء خضرا\r\nچون بر ورق سيم يكى دايره از زر * چون بر سر منشور يكى نادره طغرا\r\nمانندهء آن شكل كه از بهر تداوى * بر نبض عليلان بود انگشت مسيحا\r\nرخشنده بدانسان كه به هنگام تبسم * ناگه لب خود باز كند زنگى زرقا\r\nچون چشمهء سيماب روان گشته ز كهسار * چون شعلهء آتش به گه باد به صحرا\r\nمانند يكى دايرهء زر كه بتابد * يك ثلث ازو بر طرف جامهء ديبا\r\nدر ظلمت شب بر صفت آتش اسلام * كز شرق فروزان شود اندر دل دروا\r\nاز قبضه جدا گشت مگر خنجر بهرام * بنهاد عطارد قلم از دست همانا\r\nيا آهوى سيمين بدويد از سر تعجيل * ناگاه بيفكند يكى شاخ به صحرا\r\nگويى كه يكى لاله زردست به وادى * يك برگ ازو بر لب وادى شده پيدا\r\nسياح رياضت‌كش گردندهء راكع * تنها رو لاغر بدن مسرع شيدا\r\nگه ديده نزارى ز رها كردن منزل * گاهى شده فربه ز جدا گشتن همتا\r\nمطلوب خلايق شده در وقت نحيفى * مفتون شده بر وى همه چون گشت توانا\r\nچون ماهى گردنده كه افتد به گه موج * بر ساحل دريا و كند ميل به دريا\r\nچون گوشهء رخشنده قدح بر لب كوثر * چون دستهء ابريق جنان در كف حورا\r\nصافى چو سر طشت برون آمده از آب * خالى چو لب جام جدا مانده ز صهبا\r\nگه شبه كمانى كه به هنگام تغلب * گيرند به كف ناموران در صف هيجا\r\nگه مثل دواتى كه بود از زر خالص * در پيش جلال الوزرا صاحب و الا\r\nدستور جهان صدر نكونام على خلق * مشهور جهان قطب زمن فاضل دانا\r\nبرهان وى اين بس‌كه بزرگان اقاليم * كردند به درگاه وى امروز تولا\r\nجز عيسى مريم نبود با دم معجز * جز موسى عمران نبود با يد بيضا\r\nاز بهر مصالح كند از فكرت صافى * امروز بيان هرچه بود لازم فردا \r\n\r\n","description":"","footnote":"","page_name":" 893 ","page_number":171},
  {"content":"\r\n\r\n\r\nايضا در مدح علاء الدّين گفته\r\n دشت را چون مفرش سيمابگون بخشد سراب * گرم گردد طبع گيتى از فروغ آفتاب\r\nطبع گيتى را ز گرما مايه‌اى حاصل شود * چون كشد بر چرخ رايتهاى سيمابى سراب\r\nآب دارد طبع آتش راست گويى در تموز * فعل آتش خاصيت پيدا كند در طبع آب\r\nچون دل بريان عاشق گرم شد جرم زمين * چون دهان مرد تشنه خشك شد چشم سحاب\r\nبر زمين از قوت تف گام نگذارد پلنگ * در هوا از بيم گرما بال نگشايد عقاب\r\nلعل گرداند به وقت گرمگه سير سموم * سنگ را اندر جبال و خاك را اندر شعاب\r\nعاشقان جويند اكنون مجلس خالى دمى * دلبران خواهند اكنون سايهء بيد و شراب\r\nدر چنين فصل از وصال دلبرى نبود گزير * هرك را باشد شراب و دلبر و عشق و شباب\r\nاز بهار عارض دلبر توان جستن نگار * گر بهار از دست گرما بست بر چهره نقاب\r\nدر دماغ از بادهء رنگين نسيم گل رسد * گرچه از گل نيست ما را يادگارى جز گلاب\r\nگر چمن از سنبل و شمشاد خالى شد بخواه * در طرب از زلف دلبر سنبل و شمشاد ناب\r\nباده اندر خيش‌خانه خور كه در فصل تموز * هست اندر خيش‌خانه خوردن باده صواب \r\n\r\n","description":"","footnote":"","page_name":" 894 ","page_number":172},
  {"content":"\r\n\r\n صاحب عادل علاء الدّين كه بخت و دولتش * فارغ آمد ز انتقال و ايمن آمد ز انقلاب\r\nوهم او از مشكلات آسمان بگشاد بند * سهم او از ديدهء سيارگان بربود خواب \r\n\r\nدر مدح دستور الوزرا على بن احمد\r\n چو دوش از حدود رواق زبرجد * برآمد فروغ قناديل عسجد\r\nپديد آمد از تحت صندوق مينا * تماثيل اجرام فيروزه مرقد\r\nسپهر از عجايب چو تخت سليمان * هواى زجاجى چو صرع ممرد\r\nتصاوير سيارگان در مطالع * چو مرغان ابيض در اوطان اسود\r\nز اعشير تركيب انجم فلك را * مذهب ورقهاى هفتم مجلد\r\nبه كردار صافى گهرها كه باشد * در اجزاى شمشيرهاى مهند\r\nطلوع يكى همچو قوس مؤيد * غروب يكى همچو سيف مغمد\r\nبه اقطار گردون چنان در تمايل * كه عباد وقت عبادت به معبد\r\nطريق مجره چو پيچيده خطى * كه باشد به گرد بناى مقرمد\r\nز نور آسمان چون دل مرد مؤمن * ز ظلمت شب تيره چون وهم مرتد\r\nچو گشتند مايل به‌سوى مراحل * بريدان بالا ز گردنده مرصد\r\nنمود از براى عتاب و تعدى * جفاكار مطلق وفاى مقيد\r\nقمر در صليب معنبر مستر * شقايق پر از سنبل نامعقد\r\nاز اطراف نسرين نوبر شكفته * سر مشك مفتول و قير مجعد\r\nنظر تيز كرده به الماس مژگان * چو سياف حد بلارك بمرود\r\nنگار موافق دلارام همدم * بت سرو قامت مه مشترى خد\r\nكشان از تجمل هزاران سلاسل * بر اطراف خورشيد از عنبروند\r\nسرايش چو فردوس و از صورت او * خزان را شرف بر بهار مورد\r\nمرا لاله‌گون اشك و رخ زعفرانى * ز هجران آن لعبت ارغوان خد \r\n\r\n","description":"","footnote":"","page_name":" 895 ","page_number":173},
  {"content":"\r\n\r\n به ارشاد محتاج عقل و تمييز * چو صبيان مكتب به تعليم ابجد\r\nمرا گفت فارغ چرايى كه اكنون * درآمد روان را نشاط مجدد\r\nز ايوان بهرام شد شاه انجم * سوى قصر برجيس با ايمن بىحد\r\nاگر خيل سرما برآمد ز مكمن * اگر ميغ زد خيمه بر فرق فرقد\r\nنه ورد دعاى خدم گشت فانى * نه باب ثناى امم گشت منسد\r\nسر درج اخلاص بگشاى و گردان * به نذر وفا عهد نو را مؤكد\r\nادا كن به خوبى ثناى وزيرى * كه صدر كبار است و دستور امجد\r\nاجل شمس دين صاحب دادگستر * مغيث خلايق على بن احمد\r\nجلال وزيران كه تا حشر باشد * مباهى به اقبال او صدر و مسند\r\nكلامش مرصع به در معانى * جنابش مزين به عز مؤبّد\r\nهم اندر فصاحت چو عقل مصور * هم اندر لطافت چو روح مجسد\r\nزهى در علو مناصب موفق * زهى در عموم مواهب مؤيد\r\nدعاى تو گويان كبار معظم * رضاى تو جويان كرام ممجد\r\nتويى در جهان فخر اجداد و آبا * كه باشد به فرزند فخر اب وجد\r\nجهان سر برآورده مگذار او را * كه آن سين شود شين و آيد مشدد\r\nرسوم معالى تو دارى مقرر * اساس ممالك تو دارى مشيد \r\n\r\nو منها\r\n سموم بيابان كه عون تو يابد * زند طعنه اندر جلاب مبرد\r\nز تأثير اخلاق تو گر رسيدى * نسيمى به اطراف هامون و فدفد\r\nعسل را حسد بودى از زهر افعى * روان گشتى از نيش عقرب طبرزد\r\nزهى روزگارت به فرمان و او را * نه تلبيس در امس و نه غدر در غد\r\nبياض نهار و سواد ليالست * يكى پير هند و يكى ترك امرد\r\nسحاب كرم از كف تست فايض * ظلال امان از در تست ممتد\r\nهرآن‌كس كه بيند جناب تو داند * كه تو اكرم روزگارى و اجود \r\n\r\n","description":"","footnote":"","page_name":" 896 ","page_number":174},
  {"content":"\r\n\r\n عروسان الفاظ را در قلايد * ثناى تو بهتر ز در منضد\r\nالا تا عروضى استاد گويد * گهى از مثنا گهى از موحد\r\nمقر افاضل جناب تو بادا * سخن‌گستران را جوار تو مقصد \r\n\r\nو له ايضا فى اللغز\r\n بنگر به تعجب سوى آن شكل مدور * چرخيست پر از نور و حصاريست پر از زر\r\nگر نيست حصار از چه قبل گشت پر از برج * ور چرخ نشد از چه سبب گشت مدور\r\nدر چرخ به كردار حصار است و ليكن * بيرون همه خالى و درون حملهء لشكر\r\nاختر نه و مانندهء اختر همه رخ چشم * گردون نه و مانندهء گردون همه تن سر\r\nتركيب صدف دارد و گر نيست صدف چون * امعاى وى آمد همه پرلولوء و گوهر\r\nگر حقه گوهر نشد از چيست پر از در * ور طبلهء عنبر نشد از چيست معطر\r\nدر زير فلك نيست عجب‌تر ز وى امروز * خورشيد مجوف نگر و ماه مجدر\r\nپروردهء تن او همه در سايه و ليكن * از شدت گرما شده با چهرهء اصفر\r\nدر خوردى خود باده كشيد است شب و روز * در طفلى خود حامله زاد است ز مادر\r\nچون گشت بديد از وطن خويش تو گفتى * بر گرد سر از آب روان شعلهء آذر \r\n\r\n","description":"","footnote":"","page_name":" 897 ","page_number":175},
  {"content":"\r\n\r\n ساكن شده در آب روان گاه چو ماهى * گه تن زده اندر دل آتش چو سمندر\r\nبىآب نباشد چو بط اندر وطن خود * خود اول نامش بط ازين گشت مقرر\r\nماليده تن او همه بر خاك و ليكن * نامش به حساب آمده با خاك برابر\r\nبدر فلك‌آسا كه ز تأثير طلوعش * مجلس همه پرشكل هلالست سراسر\r\nآن صورت رعنا صفت خوب نگر باز * چون چهرهء مشكين كه نشانى بهم اندر\r\nبعضى چو بلور از وى و بعضى چو زمرد * بعضى چو عقيق از وى و بعضى شبه پيكر\r\nآرايش ايام هم از آذر اعضاش * انواع منافع شده هر سال معطر\r\nبعضى ز مرارت چو سر ابروى ممسك * بعضى ز حلاوت چو لب لعبت بربر\r\nاندر حد فلسى اثر نور و ليكن * از بىبصرى مردمك ديده مكدّر\r\nيك خيل ازو بر صفت نار مركب * يك فوج ازو بر صفت آب مصور\r\nجمع آمده باهم چو حريفان موافق * محرم شده باهم چو نگاران سمنبر\r\nزيشان بود انواع كرامات مهيا * زيشان بود اصناف سعادات ميسر \r\n\r\n","description":"","footnote":"","page_name":" 898 ","page_number":176},
  {"content":"\r\n\r\n آرامگهش چون قصب شكر صافى * سرتاسر اطراف قصب پردهء شكر\r\nهرگه كه پديدار شد از غصن زبرجد * چون عقد لآلي شد و چون مهرهء عنبر\r\nصهباى عجب ساخت مگر دهر معالج * از بهر مزاج بشر اندرخور ديگر\r\nاز وى چو نديدند خيانت ز چه او را * برند چنان سر همه هم كهتر و مهتر\r\nگفتى مگر اندر رگ او سوخته شد خون * ره كرد و بجوشيد و گره گشت به هم در\r\nيا جمع شدند انجم ثابت به يكى جاى * گشتند همه محترق از چشمهء انور\r\nاين‌ها كه شنيدى همه هستند عجايب * آن گوى بلورين درخشنده عجب‌تر\r\nچون صرهء با مهر همه پر ز قراضه * چون حقهء كافور در او غاليه مضمر\r\nبر شكل يكى قبه سيمين كه ميانش * زنگى بچگان را همه بالين شد و بستر\r\nيك‌نيمه چو صبح آمده رخشنده چو بيضا * نيمى شفق‌آسا شده با گوشهء احمر\r\nبىعطر نباشد چو سر طبلهء عطار * بىخال نباشد چو جمالت بت كشمر\r\nيا همچو يكى مجمر ياقوت و ليكن * آتش ز برون لخلخه اندر دل مجمر \r\n\r\n","description":"","footnote":"","page_name":" 899 ","page_number":177},
  {"content":"\r\n\r\n در معدن خود روز نماين و چو شب‌ها * از جانب اقطار سما كوكب ازهر\r\nخيلى متقابل شده چون عقد لآلي * فوجى متعاقب شده مانندهء اختر\r\nخواهى كه ببينى وطن و معدن ايشان * بگذر زبر مير سرافراز مظفر \r\n\r\nاز قصيده‌يى كه روى و چشم را لازم كرده انتخاب شد\r\n پرپيكر است روى فلك برگمار چشم * يك روى بين گشاده بر او صدهزار چشم\r\nدر پيش چشم روى هوا همچو زنگيئى * بر روى او نگاشته از نور و نار چشم\r\nمن روى بر زمين و دو چشمم بر آسمان * بىجاده رنگ رويم و ياقوت بار چشم\r\nگر چشم خيره مىشود از روى او رواست * بر روى آفتاب نگيرد قرار چشم\r\nچشمم ز روى غم چو شفق داشت تا مرا * بىروى او چو صبح شد از انتظار چشم \r\n\r\nو له ايضا\r\n اى دو رخت قلب آفتاب شكسته * طرهء تو قدر مشك ناب شكسته\r\nحسن تو ملك خطا گرفته و عشقت * رايت انديشهء صواب شكسته\r\nروى تو معمور كرده بارگه جان * زلف تو پشت دل خراب شكسته\r\nريخته چشمم عقيق ناب چو ديده * بر سمنت سنبل پرآب شكسته \r\n\r\n","description":"","footnote":"","page_name":" 900 ","page_number":178},
  {"content":"\r\n\r\n\r\n245 زكى شيرازى\r\nو هو عبد اللّه بن ابى تراب بن بهرام بن زكى بن عبد اللّه بنجير است قاضى بيضاوى و ابو النجاش ظهير بن عبد الرحمن برغش و قطب الدّين علامه از شاگردان او بوده‌اند و از قدماى مشايخ و سابقين علما بوده مات فى سنه سبع و سبعين و ستمائه اين رباعى فارسى ازوست .\r\n در عالم بىوفا دويديم بسى * بيچاره‌تر از خويش نديديم كسى\r\nتازانهء روزگار خورديم بدهر * از دست دل خويش نه از دست خسى \r\n\r\n246 سيف الدّين باخرزى\r\nنامش سعيد بن مظفر و از خلفاى نجم الدّين الكبرى و معاصر منكوقاآن بن تولى خان بوده او را شيخ العالم مىخوانده‌اند در سنه 658 در بخارا رحلت نموده ازوست .\r\n كردم به طواف خانهء يار آهنگ * سنگى ديدم نهاده آنجا بر سنگ\r\nچون بود تهى ز يار ناكرده درنگ * و اگر ديدم سنگ‌زنان بر دل‌تنگ \r\n* * *\r\n هرچند گهى ز عشق بيگانه شوم * با عافيت آشنا و هم‌خانه شوم\r\nناگاه پرىرخى به من برگذرد * برگردم از آن حديث و ديوانه شدم \r\n* * *\r\n از ديده سنگ خون چكاند غم تو * بيگانه و آشنا نداند غم تو\r\nدم دركشم و همه غمت نوش كنم * تا از پس من به كس نماند غم تو \r\n* * *\r\n اى مردان هاى و اين جوانمردان هوى * مردى كنى و نگاهدارى سر كوى \r\n\r\n","description":"","footnote":"","page_name":" 901 ","page_number":179},
  {"content":"\r\n\r\n گر تير آيد چنان كه بشكافد موى * زنهار كه از دوست نگردانى روى \r\n\r\n247 سعد الدّين جوينى\r\nو هو شيخ محمد بن مؤيد بن حسن بن محمد بن حموه سجنجل الارواح و محبوب الاولياء از تصانيف اوست در سنه 650 وفات يافته از رباعياتش نوشته شد .\r\n دل وقت سماع ره به دلدار برد * جان را به سراپردهء اسرار برد\r\nاين نغمه چو مركبى است مر روح ترا * بردارد و خوش به عالم يار برد \r\n* * *\r\n گر با غم عشق سازگار آيد دل * بر مركب آرزو سوار آيد دل\r\nگر دل نبود كجا وطن سازد عشق * ور عشق نباشد به چه كار آيد دل \r\n* * *\r\n در دل ز فراق خستگيها دارم * در كار ز چرخ بستگىها دارم\r\nبا اين‌همه غم تو نيز پيمان وفا * مشكن كه جز اين شكستگيها دارم \r\n\r\n248 سلطان ولد\r\nاسمش بهاء الدّين محمد فرزند خلف جلال الدّين مولوى صاحب مثنوى مىباشد و اين رباعى ازوست .\r\n گر يك ورق از كتاب ما برخوانى * حيران ابد شوى زهى حيرانى\r\nور يك‌نفسى به درس دل بنشينى * استادان را به درس خود بنشانى \r\n\r\n","description":"","footnote":"","page_name":" 902 ","page_number":180},
  {"content":"\r\n\r\n\r\n249 سپهرى بخارايى\r\nاز افاضل شعراى زمان سامانيه و ديالمه بوده با ابو المؤيد بلخى و ابو المثل بخارايى معاشرت نموده گويند زمان رودكى را دريافته ازوست .\r\n شاخهاى مورد بررفته ببين و برگهاش * برشكسته حلقه اندر حلقه چون زلفين يار\r\nبوستان افروز تابان در ميان بوستان * همچو خون‌آلوده در هيجا سنان شهريار \r\n\r\n250 سديد الدّين اعور كرماج\r\nاز اماجد شعراست و با اثير الدّين خسيكتى معاصر و مهاجات فى ما بين ايشان روى داده است از جمله اين رباعى را اثير به جهت وى فرموده است .\r\n قلب تو ز نور معرفت عور چراست * بينى تو بر روى تو چون گور چراست\r\nابليس اگر نيستى اى مردك زشت * پس راست بگو چشم چپت كور چراست \r\n\r\nجواب\r\n گفتى تو مرا كور و همه خلق شنيد * گفت تو چه حاجتست چون هست پديد\r\nچشم دگر ار كور بدى شايستى * تا روى تو زن جلب نبايستى ديد \r\n\r\nو له\r\n گويند كه بردميد از گل خارش * جرميست كه مىنهند بر گلزارش\r\nچون صورت او هميشه در چشم منست * عكس مژهء من است بر رخسارش \r\n\r\n","description":"","footnote":"","page_name":" 903 ","page_number":181},
  {"content":"\r\n\r\n\r\n251 سديد الدّين بيهقى\r\nاز فضلا و شعراى معروف است و او را با حكيم انورى مهاجات واقع شده از اهل خراسان و مردم بيهق است از اشعار او نوشته شد .\r\n اى تازه از شمايل تو نوبهار شرع * با رونق از فضائل تو روزگار شرع\r\nتقرير دل‌فريب تو زيب عروس ملك * توقيع دين‌پناه تو زلف عذار شرع\r\nپشت سپاه كفر و ضلالت شكسته شد * تا دين كامكار تو شد شهسوار شرع\r\nچون روى دوست خرم و زيباست باغ دين * تا هست كلك فتوى تو چشمه‌سار شرع\r\nهمچون دهان دلبر من پر ز گوهر است * از لفظ درفشان تو دايم كنار شرع\r\nخود بىگمان نتيجهء خورشيد راى تست * هر در دين كه گشت عيان از بحار شرع\r\nقاضى القضات مشرق و مغرب كه ذات اوست * در صد هزار گونه هنر اختيار شرع\r\nتقرير جانفزايش مشكل‌گشاى عقل * راى جهان‌فروزش آموزگار شرع \r\n\r\n","description":"","footnote":"","page_name":" 904 ","page_number":182},
  {"content":"\r\n\r\n\r\n252 سراجى خراسانى\r\nنامش جمال الدّين محمد بن على محفل فضائل را سراج و تارك كمالات را تاج مداح خسرو ملك بوده و مداحى او را مىنموده از اشعار اوست .\r\n چون خواست روى خويش نمود از حجاب شب * بر روى روز بست ز ظلمت نقاب شب\r\nسيمرغ آفتاب چو افتاد در غروب * ناگه طلوع كرد چو پر غراب شب\r\nتا لشكر نجوم برآمد ز باختر * ناچخ ز ماه ساخته رمح از شهاب شب\r\nزان سان جهان گرفت كه گويى فلك مگر * فيروزه خيمه‌ايست مر او را طناب شب\r\nروز وغا به گوش يلان صيت كوس او * خوش‌تر بود ز نغمهء چنگ و رباب شب\r\nبدخواه روز رزم ز تيغ چو آب او * غلتد به خون چنان كه خور اندر نقاب شب\r\nرخشد به روز معركه از گرد قيرگون * تيرش بدان صفت كه درخشد شهاب شب\r\nشاها ز عشق صبح فتوح تو مىكند * در آمدن براى گذشتن شتاب شب \r\n\r\nو له\r\n دوش گردون در صفت بحرى معلق مىنمود * ماه نو بر وى چو زراندوده زورق مىنمود \r\n\r\n","description":"","footnote":"","page_name":" 905 ","page_number":183},
  {"content":"\r\n\r\n شكل لون او ميان لون ياقوتى شفق * جام زرينى پر از خمر مروق مىنمود\r\nاز هلال عيد كار چرخ انجم راست چون * كار دنيا از سراج الدّين و الحق مىنمود \r\n\r\nو له ايضا\r\n سلك لولو تا نمود از خنده ما هم در عقيق * من همىبارم ز عشقش بر رخ چون زر عقيق\r\nشكر و لولو بپاشد در سخن گفتن لبش * بس غريب است اينكه پاشد لؤلؤ و شكر عقيق\r\nگاه نطق دلبرم آن گفتهء دلكش نگر * تا ببينى شكرش در پسته لؤلؤ در عقيق\r\nبر عقيق لب درآمد چون زمرد خط او * خود بسى زيبا بود خط زمرد بر عقيق\r\nكهربا رخ گشتم از عشق لب چون بسدش * هر زمان گيرم كنون آن كهربا را در عقيق\r\nاز من بىسيم و زر چون يار من در خواسته است * كردمى بايد سؤال از شاه بحر و بر عقيق\r\nپادشاه خسرو ملك‌شاهى كه هر سالش خراج * مىفرستد راى مرجان و در و قيصر عقيق\r\nشمس شاهانست و بينى گاه بزم و رزم او * در يسارش جام لعل اندر يمين خنجر عقيق\r\nاى عجب ده قرن بايد تا يكى سنگ از قضا * گردد اندر جوف معدنها ز نور خور عقيق \r\n\r\n","description":"","footnote":"","page_name":" 906 ","page_number":184},
  {"content":"\r\n\r\n لمعهء خورشيد تيغش چون فتد بر فرق خصم * در زمان او را همى خوش رويد از مغفر عقيق \r\n\r\n253 سراج الدّين سكزى\r\nسيد عالىقدر دانا و فاضلى بوده و پنج هزار بيت ديوان داشته مدح ملك نصرة الدّين سيستانى مىگفته زمان ناصر الدّين را نيز دريافته به مدينهء معظمه رفته قصيده‌يى در نعت مردف به رديف مصطفى صلى اللّه عليه و آله گفته صاحب عرفات از ديوان وى انتخابى كرده از آن گزيده و در رشته ثبت كشيده بعضى او را معاصر سلطان غزنوى ندانسته و ممدوح وى را ديگرى از ملوك سيستان قرار داده برخى او را و سراجى مذكور را يكى دانسته‌اند در هر حال شاعرى استاد عالىنهاد شيرين‌مقال است .\r\n سرمست و بىقرار و دل‌آزار نيم‌شب * آمد به عربده بر من يار نيم‌شب\r\nبا زلف دلرباى و دو رخسار همچو روز * با لعل در نثار شكربار نيم‌شب\r\nترسا و مؤمن از غم زلف و رخش مدام * برهم زنند مصحف و زنار نيم‌شب\r\nبنشست و گفت خيز و بياراى بزم و آر * روشن ميى چو روضهء فرخار نيم‌شب\r\nآن مى كه گردد از لمعات شعاع او * روشن چو نيمروز شب تار نيم‌شب\r\nساقى اگر نگاه كند نيم‌شب در او * گردد رخش به گونهء گلزار نيم‌شب\r\nدر خط شود ز مشعله‌اش شمع آسمان * خاصه به بزم شاه جهاندار نيم‌شب \r\n\r\nو له ايضا\r\n دلربايى تربيت زان سنبل پرتاب يافت * جانفزايى تقويت زان شكرين عناب يافت \r\n\r\n","description":"","footnote":"","page_name":" 907 ","page_number":185},
  {"content":"\r\n\r\n در گلستان رخش از سبزه سنبل بردميد * چون بهار حسن او از آب چشمم آب يافت\r\nدارم از چشم و دل اندر آب و آتش جاى خواب * هيچ‌كس اندر ميان آب و آتش خواب يافت\r\nچرخ زنگارى ز عشق روى آن شنگرف روى * بر رخ زرنيخ رنگم اشك چون سيماب يافت\r\nاى بت ياقوت‌لب كز حقهء مرجان تو * چون بخنديدى زمانه لؤلؤ خوشاب يافت \r\n\r\nو له ايضا\r\n ماه او را سنبل تر افسر است و در جهان * سنبل تر ديده‌اى كو ماه را افسر شود\r\nآن بت فربه سرين لاغر ميان دارد از آن * عشق من فربه بماند صبر من لاغر شود\r\nباده‌اى چون آب روى دلبران بايد لطيف * هرك را در عشق دلبر آتش دل بر شود\r\nآنكه رنگ او برون افتد چو از جام بلور * چرخ مينا از فروغش چون عقيق احمر شود\r\nاز كف گل‌چهره‌ئى بايد ميى چون ارغوان * كو به خدمت بزم مير شرق را درخور شود \r\n\r\nدرين قصيده مور و موى لازم فرموده است\r\n تا پديد آمد خط چون مور بر گلنار يار * همچو مويى گشتم اندر عشق آن زيبا نگار\r\nمور اگر گويد سخن پس آن منم در هجر دوست * موى اگر دارد روان پس آن منم در عشق يار\r\nمور ديدى كش بود بر دل ز هجران گرد غم * موى ديدى كش بود دامن ز خون درياكنار\r\nآن منم چون مور بر دل از غم او كوه كرد * اين منم چون موى و اشكم حلقه‌حلقه در كنار \r\n\r\n","description":"","footnote":"","page_name":" 908 ","page_number":186},
  {"content":"\r\n\r\n گرچه بر من عشق او دارد جهان چون چشم مور * كم مبادا يكسر موى از سر آن گل‌عذار\r\nموى مشكين‌خط او بر گرد رويش آن‌چنانك * بر گل سوريست گويى خيل مور اندر قطار\r\nبنگر اندر اشك من كز عشق مويت شد روان * گر نديدستى روان از چشم مورى چشمه‌سار\r\nگرچه از يك موى نزدت كمترم هستم عزيز * همچو آن مور سليمان نزد صدر كامكار \r\n\r\nو له ايضا\r\n ماه مشكين خال من در ناردان دارد شكر * سينهء سيمين او در پرنيان دارد حجر\r\nناردان آمد لبش زان ناردان شد اشك من * كان نگار نوش‌لب در ناردان دارد گهر\r\nمن ز رخ طرف كمر سازم كه آن خورشيدرو * در جفا با من چو گردون بر ميان دارد كمر\r\nمن ز نرگس بر گل زرد ارغوان دارم از آنك * سنبل مشكين او بر ارغوان دارد مقر\r\nزعفران گر خنده آرد چشم من گريان چراست * زانكه رويم خود ز آب زعفران دارد اثر\r\nچون نسوزد آسمان كز آتش سوداى عشق * آه دودآساى من در كهكشان دارد شرر\r\nزلف او مشكست و مشكش در چمن دارد ختن * قامتش سرو است و بر سرو روان دارد قمر \r\n\r\n","description":"","footnote":"","page_name":" 909 ","page_number":187},
  {"content":"\r\n\r\n\r\nو له ايضا\r\n شكرين لعلى كه كردم جاى جان در شكرش * عنبرين‌دامى كه بستم پاى دل در عنبرش\r\nزان دو زلف عنبرين چون عنبر اندر آتشم * چون شكر در آبم از عشق دو شيرين شكرش\r\nبر سر چاه زنخدان عنبرين دارد رسن * عنبرين ديدى رسن كز مشك باشد عنبرش\r\nدر دلم غم فربه است و صبر لاغر سال و ماه * زان سرين فربه او با ميان لاغرش\r\nبت‌پرست و بتگر او بينند نقش روى او * سجده آرد بت‌پرست و قبله سازد بتگرش\r\nسرو را ماند به قامت ماه را ماند به روى * سرو و مه گيرد به بر هركس كه گيرد در برش\r\nناز بينى در سرش تا عشق بينى در دلم * عشق باشد در دلم تا ناز باشد در سرش\r\nدر نكورويى قيامت مىكند اينك ببين * تا ببينى بر دو رخ فردوس بر لب كوثرش\r\nگر نديدى حور در فردوس اعلى حله‌پوش * چون قبا پوشد ببزم شه درآيد بنگرش \r\n\r\nدر نصيحت و حكمة و موعظه فرمايد :\r\n اى در كف اجل چو به چنگ پلنگ رنگ * تا كى خورى غرور سپهر پلنگ رنگ\r\nاى دل نهاده بر طرب بانگ چنگ و ناى * با قامت چو چنگ چه جويى ز ناى و چنگ \r\n\r\n","description":"","footnote":"","page_name":" 910 ","page_number":188},
  {"content":"\r\n\r\n تو جام مى به چنگ و بت چنگ زلف پيش * چنگ اجل به حلق تو بر سخت كرده چنگ\r\nرخسار معرفت ز چه بينى چو مر ترا * آيينه دلست سراسر گرفته زنگ\r\nگر طالب بهشت خدايى چرا نهى * دل بر نگارخانهء چين و بهشت گنگ\r\nگوهر ز بحر جوى كه كشتى نراند كس * در آرزوى درو گهر بر كنار گنگ\r\nدر بحر نيل آز مشو غرقهء امل * فرعون‌وار تا نشوى لقمهء نهنگ\r\nبا صد هزار پيل شنيدى چگونه داد * نمرود را خداى به يك پشه آذرنگ\r\nدوزخ نهنگ‌وار دهان باز كرده است * پرهيز ازين نهنگ گرت هست هوش و هنگ \r\n\r\nو له ايضا\r\n نگار من كه خورد هر زمان ز غيرت وى * هزار غوطه به كان لعل در تموج خوى\r\nبه عيدگاه مرا بامداد پيش آمد * سواره بنده و خلقى نظاره اندرويى\r\nنماز عيد چو بگزاردم به خانه شدم * هنوز دست نبرده به ما حضر به وى\r\nكه بانك حلقه برآمد ز در چو گفتم كيست * جواب داد كه شاديست آن مبارك پى \r\n\r\n","description":"","footnote":"","page_name":" 911 ","page_number":189},
  {"content":"\r\n\r\n ز جاى جستم و در باز كردم و ديدم * ستاره بر سر پاى و به كف صراحى مى\r\nدرآمد از در من همچو سرو در گلشن * دلم به خدمت سروش ميان ببست چو نى\r\nنشست و باده فروكرد و خورد و داد به من * چو گفتمش نخورم گفت مى چه گويى هى\r\nنشاط و عيد و تو مرد حكيم و مى نخورى * ز عقل دور بود همچو آفتاب از فى\r\nبه كار آب ترا سخت سست مىبينم * نخوانده‌اى و من الماء كل شىء حى\r\nبگير بادهء سورى به روز عيد و بنوش * به ياد بزم كريم زمانه پىدرپى \r\n\r\nو له فى مدح المسعود\r\n اى حسن ترا ز لطف آبى * اى زلف ترا ز مشك تابى\r\nزان نرگس مست پرخمارت * در ديدهء كس نماند خوابى\r\nخط بر ورق گل رخت چيست * ابر سيهى بر آفتابى\r\nاندر همه شهر جز ترا نيست * بر ماه ز مشك تر نقابى\r\nجمشيد زمانه ناصر الدّين * دريا كف آسمان جنابى\r\nمسعود شهنشه ابن سلطان * محمود سبكتكين خطابى \r\n\r\n","description":"","footnote":"","page_name":" 912 ","page_number":190},
  {"content":"\r\n\r\n\r\n254 سراج بلخى\r\nبه سراج الدّين علا موسوم و ملقب بوده و مداح خوارزمشاه در فضل و كمال و نظم و نثريد بيضا ظاهر مىنمود و از قدماى حكما است و قولش بر فضلش گواست ازو است .\r\n امرش به اختيار قضا قاضى قدر * حكمش به اتفاق قدر شحنهء قضا\r\nخورشيد را به زينت ايوان او نثار * افلاك را به خدمت درگاه او هوا\r\nمهر تو بر سعادت احباب تو دليل * كين تو بر شقاوت اعداى تو گوا\r\nگر عكس تيغ تو به رخ كهربا رسد * از خون صرف لعل شود جرم كهربا \r\n\r\nو له ايضا\r\n ناصر شرع و بشرع اندر ز اقبالش نظام * ناسخ شرك و به شرك اندر ز تيغش اضطراب\r\nوهم او از مشكلات آسمان بگشاده بند * سهم او از ديدهء سيارگان بربوده خواب\r\nبا قضاى آسمانى حشمت او هم‌عنان * با بقاى جاودانى حرمت او هم‌ركاب\r\nيابد از سعى جلالت ديدهء ملت بصر * پوشد از دست كمالت قالب دولت ثياب\r\nهركه را اقبال تو با عون گرداند مصيب * كى تواند كرد هرگز روزگار او را مصاب \r\n\r\nو له ايضا\r\n اجرام و چرخ را ز مساعيت حل و عقد * اسلام و شرع را ز اياديت كاروبار\r\nدر حضرت خجستهء تو تخت را سكون * بر درگه مبارك تو بخت را مدار\r\nقصر كرم ز طبع جواد تو مرتفع * حصن سخا ز دست كريم تو استوار\r\nگيتى همىنهد ز پى نهد ز پى ناصح تو تخت * گردون همىزند ز پى حاسد تو دار\r\nبازيست همت تو كه از غايت توان * در صيدگه كند ملك‌الموت را شكار\r\nگر حلم تو ز روى زمين پاى دركشد * بيرون شود ز جرم زمين حالت وقار \r\n\r\n","description":"","footnote":"","page_name":" 913 ","page_number":191},
  {"content":"\r\n\r\n\r\nو له ايضا\r\n به غمزه نرگس مستش هلاك صد بيدل * به بوسه شكر نابش طبيب صد بيمار\r\nز درد و محنت و اندوه و رنج او فرياد * ز كبر و عشوه و ناز و عتاب او زنهار\r\nز بس‌كه خيل خزان در چمن همىتازند * بماند چهرهء آبى نهان به زير غبار\r\nز كسوتى كه چمن را بهار بافته بود * نه رنگ ماند و نه بوى و نه پود ماند و نه تار \r\n\r\nو له ايضا\r\n آن مى كه جام گردد ازو جوى سلسبيل * آن مى كه بزم يابد ازو رونق جنان\r\nبويش چو بوى سوسن و نسرين و ياسمن * رنگش چو رنگ لاله و گلنار و ارغوان\r\nمفتاح بىغمى و در او نفع بىضرر * اسباب خرمى و درو سود بىزيان \r\n\r\nو له\r\n زمانه تاج و نگين را به دو مشرف كرد * زهى كرامت تاج و زهى محل نگين\r\nمرا رضاى تو دادست عقل من تعليم * مرا هواى تو كردست جان من تلقين\r\nگر از خلاف تو بيند خيال ديدهء من * به قصد ديده ز مژگان خود كنم زوبين\r\nچگونه علت فاسد نهم خلاف ترا * رسيده من ز ايادى تو بعليين\r\nچگونه سر ز خط طاعت تو برگيرم * به دولت تو همه تلخ من شده شيرين\r\nبه شاه‌مات هواى تو چون شوم راضى * همه پياده من كرده عون تو فرزين\r\nچرا كنم ز ره طاعت تو كوته پاى * ز باغ نعمت تو گشته دست من گلچين \r\n\r\n","description":"","footnote":"","page_name":" 914 ","page_number":192},
  {"content":"\r\n\r\n\r\nو له\r\n از نهيب آبگون تيغت همىگردد جدا * جان ز جسم بدسگالت همچو موم از انگبين \r\n\r\n255 سعد الدّين خليفه\r\nدر شاعرى صاحب كلام نيكو و سخنان دلجو است . در بعضى تذكره‌ها ، احوال و اقوالش را ديده اما ، مولد و موطن او معلوم نگرديده . از اشعار اوست :\r\n تبارك اللّه از آن مار شكل ماهىوش * كه چون نظام دهد ملك را به استقلال\r\nهرآن سخن كه بود در ضمير جان پنهان * كند بيان ز زبان تو با زبانى لال\r\nنه فكر در دل او نه فراستى در طبع * و ليك مىكند و مىدهد به استدلال\r\nرموز علم بيان همچو فكرت عالم * نهان غيب عيان چون فراست ابدال\r\nنه ساحر است و كند همچو ساحران هردم * كه بر بياض كنند از سواد خط اشكال\r\nز روى سيم عيان توده‌هاى عنبر و مشك * به زير مشك نهان عقده‌هاى در و لآل\r\nبه مهر اگر نگرى در زمان فروشويد * قضا به آب بقا نقش دفتر آجال\r\nبه كين اگر گذرى بر زمين برون آيد * وجود راز دو منزل عدم به استقبال \r\n\r\nو له ايضا\r\n پيش رخسار جهان‌افروز تو دست قضا * دفتر حسن مه تابان به آب انداخته\r\nحلقه‌هاى زلف چين در چين تو بىموجبى * هر زمان در حلق مسكينى طناب انداخته\r\nپستهء خندان شيرين تو شورى هر زمان * عاشقان را در دل‌ريش كباب انداخته \r\n\r\n","description":"","footnote":"","page_name":" 915 ","page_number":193},
  {"content":"\r\n\r\n لمعه‌اى از نور شمع راى ملك‌آراى تو * آفتاب چرخ را در اضطراب انداخته\r\nميزبان جود تو هر ساعتى خوان دگر * پيش آز گرسنه بهر ثواب انداخته\r\nبخت بيدارت كه حى لا ينامش خواند عقل * اختران را هر شبى از چشم خواب انداخته \r\n\r\n256 سعد الدّين هروى\r\nاز فضلا و شعراى زمان سابق و معاصر شمس طبسى و پوربهاى جامى شاگرد او بوده و خواجه عز الدّين فريومدى را كه در زمان چنگيز خان وزير خراسان بوده مداحى نموده وفاتش در سنهء تسع و اربعين و ستمائه واقع شده و به مداحى حضرت شاه اصفيا و سلطان اوليا على بن ابى طالب ، مفاخرت مىكرده و نعت و منقبت مىگفته و قرب پنج هزار بيت ديوان داشته ازوست .\r\n\r\nمن قصائده\r\n صبح است خيز اى بت گل‌روى و مى بيار * تا روح پروريم از آن راح خوشگوار\r\nگه چنگ در زنيم بدان زلف مشك‌بيز * گه بوسه بركنيم از آن لعل آب‌دار\r\nما را اگرچه آب نماند است در جگر * هر شب ز درد هجر تو دريا شود كنار\r\nاحكام ملك تا به تو دادند آفتاب * از آب برنگيرد بىحكم تو بخار\r\nوز آبروى آتش بأس تو باد را * از خاك نيست زهره برانگيختن غبار\r\nپيكان غنچه بر سر تير تو گر نهند * با زور بازوى تو ز سندان كند گذار \r\n\r\n","description":"","footnote":"","page_name":" 916 ","page_number":194},
  {"content":"\r\n\r\n\r\nو له\r\n ببرد روى نگارم ز ماه تابان گوى * دلم ربود سر زلف او چو چوگان گوى\r\nبگفتمش كه مرا بوسه‌اى نخواهى داد * به خشم گفت كه اى خيره‌چشم پنهان گوى\r\nز شاعران منم امروز در بسيط زمين * كه برده‌ام به فصاحت ز جمله اقران گوى\r\nچنين كه بر گل رويت همىسرايانم * مرا مگوى تو شاعر هزاردستان گوى\r\nكسى كه وى بر قاضى به فضل دعوى كرد * كجا شد است بيا گو به نظم برهان گوى\r\nاگر نكرد ز دعوى رجوع گو پيش آى * ثناى صدر صدور جهان ازين‌سان گوى\r\nز كاينات برون برده گوى رفعت از آنك * كه هست منطقه چوگان او و كيوان گوى\r\nفلك مسخّر تدبير حكم اوست چنان * كه در تصرّف چوگان بود به فرمان گوى\r\nخرد پناها چو خلق مصطفى دارى * به مدح خويش رهى را نظير حسان گوى\r\nچنين لطيف سخن در جهان كه را باشد * به روى من نه ز بهر رضاى يزدان گوى \r\n\r\nو له\r\n سادات نور ديده اعيان عالمند * از حرمت محمد و از عزت على\r\nفردا طعام معده دوزخ كسى بود * كامروز از محبت‌شان نيست ممتلى\r\nگر زلتى از ايشان صادر شود رواست * نتوان شكست حرمت ايشان ز جاهلى\r\nاز بهر آنكه سيد كونين گفته است * الصالحون اللّه و الطالحون لى \r\n\r\n257 حكيم سعيد الطّائى\r\nجامع كمالات و صاحب احوالات پسنديده بوده در سخن‌گويى پايه‌اى عالى داشته محمد عوفى او را توصيف كرده و اشعارش را در كتاب خود آورده او را معاصر سلاطين غزنويه و آل سلجوقى دانسته بهر صورت از اشعار او است .\r\n\r\n","description":"","footnote":"","page_name":" 917 ","page_number":195},
  {"content":"\r\n\r\n\r\nدر فناى عالم و نصيحت بنىآدم گويد :\r\n غم مخور اى بخرد اين جهان بنماند * هرچه تو بينى خود آن‌چنان بنماند\r\nراحت و شاديش پايدار نباشد * گريه و زاريش جاودان بنماند\r\nبرق شكرخنده گرچه ژاله ببارد * زهره كند آب و يك‌زمان بنماند\r\nهيچ گل و لاله‌اى ز انجم رخشان * بر چمن سبز آسمان بنماند\r\nدر تن اين حقّه‌هاى بىسر منيا * اين مه و خورشيد حقّه سال بنماند\r\nهندوى كيوان فراز قلعهء هفتم * يك‌دو شبى پيش پاسبان بنماند\r\nمطرب ناهيد را بساز طرب بر * زخمه و انگشتها روان بنماند\r\nتير ز پشت سپهر پير مقوس * هم بشود زود و در كمان بنماند\r\nخنجر مريخ سست گردد و هر شب * از شفقش خون بر آسمان بنماند\r\nصنعت خورشيد را كه لعل كند سنگ * هيچ اثر در ضمير كان بنماند\r\nناطقه گردد خموش و غاذيه ساكن * وين‌همه آشوب انس و جان بنماند\r\nهم اثر از كاينات حسى و عقلى * در همه بازار كن فكان بنماند\r\nجان عزيزت كه آبخوردهء قدسيست * در خم اين كهنه خاكدان بنماند\r\nرخت نهاده به زير سدره فروگير * خيز كه اين سبز سايبان بنماند \r\n\r\n258 سمايى مروى\r\nاسمش حكيم محمود بن على مداح غزنويه و سلجوقيه بود و بناوك فكرت خال معنى از چهرهء شاهد گردون مىربود با حكيم سوزنى مهاجات داشته گويند آنجا كه حكيم انورى مىگويد چون سمايى هستم آخر گرنه همچون صابرم مقصود اوست كه بعضى سنايى نيز خوانده‌اند در هر حال حكيم سخن‌دان شيرين مقال بوده از اشعار اوست .\r\n به دام تو جهانى شد گرفتار * مرا برگوى كاخر اين چه دام است \r\n\r\n","description":"","footnote":"","page_name":" 918 ","page_number":196},
  {"content":"\r\n\r\n همانا آسمان و روزگارى * كه جور و آفت تو بر دوام است \r\n\r\nو له\r\n اى دل وفا ز من جواز يار مى چه جويى * نرمى ز برگ گل جو از خار مى چه جويى\r\nدر عشق آن ستمگر آرام مى چه جويى * در چنگ شير شرزه زنهار مى چه جويى \r\n* * *\r\n نه يار شبى به كوى من مىآيد * نه زو خبرى به‌سوى من مىآيد\r\nشرمم آيد به روى او آوردن * آنچه از غم او به روى من مىآيد \r\n* * *\r\n از درد چشيدن و كشيدن خوارى * جان جويد هردمم ز تن بيزارى\r\nاى كاش بمردمى كه مردن بهتر * از زيستنى به صد هزاران خوارى \r\n\r\n259 سنجرى خراسانى\r\nاز قدما و شعرا بوده و مداحى سلطان سنجر سلجوقى مىنموده وى بين الشعراء مشهور و معروف است و در زمان سلطان نهايت جلالت داشته چنان كه حكيم انورى در جايى از اشعار خود گويد :\r\n اينكه پرسد هر زمان اين كون خر آن ريش گاو * كانورى به يا فتوحى در سخن يا سنجرى \r\nاما اشعارش از ميان رفته اين رباعى را به جهت آبله گفته\r\n گر بر رخ چون ماه تو اى جان جهان * از آبله چون ستارگان هست نشان\r\nحسن تو نهان نگردد اى ماه بدان * هرگز ز ستاره مه نگشته است نهان \r\n\r\n","description":"","footnote":"","page_name":" 919 ","page_number":197},
  {"content":"\r\n\r\n\r\n260 سوزنى سمرقندى\r\nنامش شمس الدّين محمد بن على از قريهء كلاش سمرقند بوده خوش‌طبع و هزال و هاجى و بذله‌گوى شده سينهء شعراى معاصر خود را به خدنگ هجا خسته و بازوى سخنورى همگنان را به رشتهء طعن بسته به سوزن طيبت دهان فصيحان را دوخته و به آتش ظرافت خرمن شاعران را سوخته گويند در جوانى عاشق پسر خياطى شد و به هواى او خياطى پيشه كرد پس از آنكه طبعش به شاعرى مايل آمد سوزنى تخلص گزيد علىاىحال در خاتمهء عمر از اهاجى ركيكه تايب و به صحبت اعاظم رسيده ارادت حكيم سنايى را گزيده نعت و منقبت گفتى و به منقبت فكرت گوهر مواعظ و حكم سفتى دوازده هزار بيت ديوان دارد كه نيم آن هزلست در سنهء 562 وفات كرده بعضى از اشعارش قلمى مىشود .\r\n\r\nمن قصائده\r\n بگرد عارض آن ماه‌روى و چاه زنخ * سپاه زنگ درآمد بسان مور و ملخ\r\nز چاه عشق برآمد دلم به عقل چو او * به مشك سوده بپوشيد چاه ساده زنخ\r\nزدم به عشق رخش پيش ازين هزار نوا * كنون ز خال و خطش مىزنم هزار آوخ\r\nبه دود دوزخ پوشيد عارض چو بهشت * بهشتيى كه دلم را نموده چون دوزخ\r\nگل‌رخانش رخانش ز مشك سياه خالى داشت * چه جرم كرد كه گل خار گشت و خال آژخ\r\nچو طوق فاخته خط بركشيد و ز خط او * رميده شد دل من همچو فاخته از فخ \r\n\r\nدر اظهار ندامت از لهو و لعب\r\n مأمور امر حق بده بايست مرمرا * من گوش برنهاده بداد و ده امير\r\nمدح وزير گفتم و سلطان و يافتم * روزى ز كارخانهء سلطان بىوزير\r\nآگه شدم كه خدمت مخلوق هيچ نيست * هست از همه گريز و ز اللّه ناگزير\r\nداراى آسمان و زمين خالق البشر * كز وى به ماست آمده خير البشر بشير \r\n\r\n","description":"","footnote":"","page_name":" 920 ","page_number":198},
  {"content":"\r\n\r\n ملك كمينه بندهء عاصيش در بهشت * افزون بود ز ملك فريدون و اردشير\r\nگردنده و رونده به فرمان و حكم اوست * گردون مستدير و مه و مهر مستنير \r\n\r\nو له ايضا\r\n آراسته بعيد برون آمد آن نگار * وز پاى تا به سر همه آرايش بهار\r\nبرخاسته ز خيل گل از عارضش نفير * وز قامتش قيامتى از سرو جويبار\r\nگل بود بار سرو چو آن بت سواره بود * آنگه كه شد پياده گل آورد سرو بار \r\n\r\nو له ايضا\r\n دى در ره زرغون به يكى راهگذر بر * افتاد دو چشمم به يكى شوخ شكر بر\r\nكش‌كش چو به عمدا سوى من يك‌دو نظر كرد * جان و دل من رفت بدان يك‌دو نظر بر\r\nواله شدم و پيش وى استاده بماندم * گه دست به بربر زدم و گاه به سر بر\r\nگفتا چو منى را چه نهى ديده به خيره * نفرين به چو تو تيره‌دل خيره نگر بر\r\nرو رو پدرم مىنگرد دور شو از من * آخر نه پدر راست حميت به جگر بر\r\nگفتم كه خدايا سببى ساز به زودى * كاين ماه شكر خند بگريد به پدر بر\r\nاز كيسه درستيش برون كردم و دادم * تا نرم شد آن توسن بدمهر به زر بر\r\nبستد زر و بگشاد سبك عقده‌يى از جيب * بنهاد رخ همچو قمر را به مدر بر \r\n\r\n","description":"","footnote":"","page_name":" 921 ","page_number":199},
  {"content":"\r\n\r\n بنمود دو گونه چو يكى خرمن پنبه * يا چون گل بادام شكفته به شجر بر\r\nگويى چو گهر پاك و تو گويى كه به عمدا * از آب بقم كس نقطى زد به گهر بر\r\nرو كردم و بنهاد و بيفشرد و فروبرد * برجست و جدا گشت برآمد كروفر بر\r\nكاين‌سان كه تو بفشردى اى مردك غرزن * آسيب زد اينك سر زشتش به جگر بر\r\nيك دانگ دگر بر سر دو دانگ نهادم * بگرفت و برافكند به زرهاى دگر بر\r\nاز خانه دگرباره برون كرد و فروخفت * بگرفت به دست خود و بنهاد بدر بر\r\nپيمانه فروبرد به آهستگى اين‌بار * گفتا ز پى نفع بماندم به ضرر بر\r\nمن در نظرش خفته و او نيز تو گويى * حوريست به چشم اندر و ديوى نظر بر\r\nچون گشت تمام آنچه مراد دل ازو بود * كش‌كش نظرى كرد به آن شكل خطر بر\r\nديدش شده سرمست باشكال عجايب * طوقيش به گردن در و تاجيش به سر بر\r\nگفتا كه مرا عيب نگيرى به چنين حال * گفتم كه كسى عيب نگيرد به هنر بر \r\n\r\n","description":"","footnote":"","page_name":" 922 ","page_number":200},
  {"content":"\r\n\r\n\r\nو له ايضا\r\n آن خط تيره گرد بناگوش روشنش * گويى فلك نشاند به خون دل منش\r\nخون دل منست خط آرى ز بس‌كه گشت * گرد دلم خيال بناگوش روشنش\r\nاز سنبل دو زلفش و از لالهء رخش * پرسنبل است گويش و پرلاله برزنش\r\nاز فرق تا قدم همه خوبى و دلبريست * غازى بت من آنكه به جانم برهمنش\r\nهر ناوكى كه غمزهء غازى زند به حكم * نتوان حجاب كرد به خفقان و جوشنش\r\nچون خسروانى از غم غازى نحيف شد * زان گونه سوزنى كه ندانى ز سوزنش\r\nاى كاش خسروانى بودى درين زمان * تا بود آستان خداوند مسكنش \r\n\r\nو له ايضا\r\n تا كى ز گردش فلك آبگينه رنگ * بر آبگينه خانهء طاعت زنيم سنگ\r\nبر آبگينه سنگ زدن كاما و ما * تهمت نهاده بر فلك آبگينه رنگ\r\nرنگيم و با پلنگ اجل كارزار ماست * آخر چه كارزار كند با پلنگ رنگ\r\nكبر پلنگ در سر ما و عجب مدار * كز كبر پايمال شود پوست بر پلنگ\r\nدر پله ترازوى اعمال عمر ما * طاعات دانه‌دانه و عصيان تنگ‌تنگ\r\nاصرار كرده در كنه خود به سر و جهر * نه از صغيره شرمى و نه از كبيره ننگ\r\nپيران چنگ‌پشت و جوانان چنگ زلف * در چنگ جام باده و در گوش بانگ چنگ\r\nما از شمار آدميانيم و سنگدل * از معصيت توانگر و از طاعتيم دنگ\r\nآنجا كه جنگ بايد پذيرفته‌ايم صلح * وانجا كه صلح بايد آشفته‌ايم جنگ\r\nآونك دوزخيم به زنجير معصيت * دوزخ نهنگ و ما چو يكى لقمهء نهنگ\r\nما را به هوش و هنگ ز دوزخ نجات نيست * وز بيم آن نهنگ نه هوشستمان نه هنگ \r\n\r\nو له ايضا\r\n از من بآزمون چو طلب كرد يار دل * از جان شدم به خدمت و كردم نثار دل \r\n\r\n","description":"","footnote":"","page_name":" 923 ","page_number":201},
  {"content":"\r\n\r\n ديدم به زير حلقهء زلفين آن نگار * دربند عاشقى چو دلم صد هزار دل\r\nفرمان‌گذار دلبر و طاعت‌نماى من * طاعت‌نماى داده به فرمان‌گذار دل\r\nمن دل سپار و آن بت مه‌روى دلپذير * كى جز به دلپذير دهد دل‌سپار دل\r\nدل را بدان نگار سپردم كه داشتم * زو چون نگارخانهء چين پرنگار دل\r\nتابى است در دلم ز رخ آبدار دوست * كان را به پيش كس نكند آشكار دل\r\nدر آبدار عارض او بنگريستم * شد آبدار ديده و شد تابدار دل\r\nگردد هرآن كسى كه چو من عشق پيشه كرد * هم پرسرشك ديده و هم پرشرار دل\r\nدادم به بادسارى دل را به باد عشق * نشگفت اگر به باد دهد بادسار دل\r\nكارى كنم كه باز خداوند دل شوم * بندم به نظم مدح خداوندگار دل\r\nسلطان على كه همچو على بدسگال را * در سينه بگسلد به سر ذو الفقار دل\r\nشاهى كه بىمحبت او هيچ خلق را * اندر ميان سينه نگيرد قرار دل \r\n\r\n","description":"","footnote":"","page_name":" 924 ","page_number":202},
  {"content":"\r\n\r\n\r\nو له ايضا\r\n زر طلب كرد ز من آن صنم سيم‌اندام * كه به قد سرو روانست و به رخ ماه تمام\r\nچهره بنمودم و گفتم به سراى غم تو * زدم اين زر عيار و بودش مهر تو نام\r\nبه همه جاى به نام ملكان زر زده‌اند * من چنين زر زدم امروز به نام تو غلام\r\nخوش بخنديد و مرا گفت بدين زر گردد * نه ترا ساخته كار و نه مرا توخته كام\r\nزر چنان بايد كز تو ببرم صرف كنم * به كلاه و به كمر يا به ركاب و به ستام\r\nبه سر تيغ زبان زر دهى از چهره مرا * به چنين زر نشود تيغ مرارت به نيام\r\nبه زر پختهء سرخ ار سخنى گويى گوى * ور نه گفتار تو چون سيم سپيد آمده خام\r\nسخن پختهء من خام هم از بيزارى است * نيك داند سخن پختهء من فخر انام \r\n\r\nدر اظهار ندامت و توبه و عذر از معاصى مىگويد\r\n ز هر بدى كه تو گويى هزار چندانم * مرا نداند از آن‌گونه كس كه من دانم\r\nدر آشكار بدم در نهان ز بد بترم * خدا داند و بس آشكار و پنهانم\r\nبه يك صغيره مرا رهنماى شيطان بود * به صد كبيره كنون رهنماى شيطانم\r\nهواست دانه و من دانه‌چين و هاويه دام * اگر به دانه نمانم به دام درمانم\r\nهوا نماند تا ساعتى به حضرت هو * هو اللهى برزنم حلقه‌يى بجنبانم\r\nهوا به من بر دلال معصيت گشته است * از آنكه خواجهء بازار فسق و عصيانم\r\nبدى فروشد و نيكى بها ستاند و من * بدين تجارت ازو شادمان و خندانم\r\nاگر نبودى با اين هوا هويت هو * به‌سوى هاويه بردى هوا چو هامانم\r\nبه حق دين مسلمانى اى مسلمانان * كه چون به خود نگرم ننگ هر مسلمانم\r\nرسول گفت پشيمانى از گنه توبه است * بدين حديث كس ار تايب است من آنم\r\nبر اسب توبه سواره شدم مبارزوار * بس است رحمت ايزد فراخ مىدانم\r\nبه زهد سلمان اندر رسان مرا ملكا * چو يافتم ز پدر كز نژاد سلمانم\r\nبه حق اشهد ان لا إله إلّا اللّه * چنان بميران كاين قول بر زبان رانم \r\n\r\n","description":"","footnote":"","page_name":" 925 ","page_number":203},
  {"content":"\r\n\r\n\r\nو له ايضا\r\n شكسته زلفا عهد وصال من مشكن * چو زلف خود مكن از بار هجر قامت من\r\nز آب و آتش چشم و دلم رميده مشو * كه آب و آتش من دوست داند از دشمن\r\nز آتش دل من توده شو چو مشك تبت * وز آب ديدهء من تازه شو چو سرو چمن\r\nچو سرو ماه خرامان به نزد من بازآى * كه ماه و سرو منى مشك زلف و سيم‌بدن\r\nبتى پرىرخ و آهن‌دلى و بىرخ تو * دلى پرىزده كردار شيفته است به من\r\nبه من نماى رخ و اندكى به من دل ده * كه با پرىزده دارند اندكى آهن \r\n\r\nو له\r\n هست قد يار من سرو خرامان در چمن * بر سر سرو خرامان ماه تابان را وطن\r\nبلكه حد و قد آن زيبا صنم را بنده‌اند * ماه تابان بر سپهر و سرو نازان در چمن\r\nنارون بالا بتى بر نارون خورشيد و ماه * ناردان لب لعبتى در ناردان شهد و لبن\r\nدر كنار من بود تا در كنار من بود * شهد و شير و ناردان و مهر و ماه نارون \r\n\r\nو له ايضا\r\n اى رنگ رخت گونهء گلزار شكسته * يك موى تو صد كلبهء عطار شكسته\r\nبازار نكويى ز تو افروخته وز تو * يكسر همه خوبان را بازار شكسته\r\nما را همه زان ناوك چشم تو دل و پشت * شد خسته هدف‌سان و كمان‌وار شكسته\r\nيك تار نخواهم كه از آن زلف شود كم * تا زان نشود نافهء تاتار شكسته \r\n\r\nقطعات و هجويات\r\n اين خواجه‌زادگان كه درين شهر و برزنند * مردند مر زنان را ليكن مرا زنند\r\nخورشيد چرخ شيفته بر رويشان و ليك * از راه لطف شيفته بر سايهء منند \r\n\r\n","description":"","footnote":"","page_name":" 926 ","page_number":204},
  {"content":"\r\n\r\n گر دست من بساط پلاسين بگسترد * اين كودكان پلاس به سر بر همىتنند\r\nخرمن به باد دادن رسمست و مىدهند * دل‌ها به باد ز آنكه به دل‌ها چو خرمنند\r\nهست اين جواب آنكه سنايى به نظم گفت * اين ابلهان كه بىسببى دشمن منند \r\n\r\nايضا\r\n دست من اى كودكان ز كار فروماند * زار بگريم بر او كه زار فروماند\r\nدست نگويم ز كار مانده بگويم * رستم دستان ز كارزار فروماند\r\nسال درآمد مرا به پنجه و او را * پنجه فروريخت وز شكار فروماند\r\nآنكه به يك شب جدال كردى سى بار * اكنون در سى شب از دو بار فروماند \r\n\r\nو له ايضا\r\n هرك را تا به دست بفشردم * آسمان مهترى به دو بسپرد\r\nهمه ياران من بزرگ شدند * من بماندم به چشم ايشان خورد\r\nاى دريغا كه مىبتوانم * خويشتن را يكى برآورم گرد \r\n\r\nو له ايضا\r\n ترش‌رويى ابو العباس نامى * نشسته بر بساط آل عباس\r\nبه تن مانندهء روباه مسلوخ * به سر مانندهء بتفوز نسناس\r\nنشان طوق در گردن چنان چون * غلام ارمنى جسته ز نخاس\r\nصفات خواجه نيمور من است اين * كه گفتم پيش ازين درياب و بشناس\r\nمن اين نيمور خود را وقف كردم * على صبيانكم يا ايها الناس \r\n\r\n","description":"","footnote":"","page_name":" 927 ","page_number":205},
  {"content":"\r\n\r\n\r\nدر ريش برآوردن غلام خود گفته\r\n تاختن آورد بر بتان ختن ريش * باز نگردد به مكر و حيله و فن ريش\r\nآه و دريغا كه خيره‌خيره سيه كرد * عارض آن ماه روى سيم‌ذقن ريش\r\nتنگ دلم كان نگار تنگ دهان را * تنگ درآمد بگرد تنگ دهن ريش\r\nگرد بناگوش آن نگارين بگرفت * جاى شكن‌گير زلف توبه شكن‌ريش \r\n\r\nو له\r\n اى سرخ بادسار ستون‌وار سخت‌سر * با سرخى طبرخون با سختى زرنگ\r\nبا زور پيل مستى و با سهم شير نر * با شكل اژدهايى و با هيبت نهنگ\r\nسنگى و بر سر تو شكافيست چشمه‌وار * آب حيات قطره‌زنان از شكاف سنگ \r\n\r\nو له ايضا\r\n وصال آن صنم سرو قد سيم‌اندام * ز شرع گشت به من بر به روز روزه حرام\r\nغلام شرع به بايد ببودن از بن گوش * چنين ببايد بودن به پيش شرع ، غلام\r\nفكند بايدم از حرمت مه روزه * طعام شام به صبح و طعام صبح به شام\r\nچنان به وسوسه افتد دلم ز بهر وصال * كه در نماز ندانم ركوع راز قيام\r\nگه نماز تراويح در ركوع و سجود * ندامت آيدم از كرده‌هاى بدفرجام\r\nبروشنايى قنديل بشمرم صف‌صف * همه معاصى خود را كه چند بود و كدام\r\nبه هر نمازى در وقت اولين تكبير * درين خيال درم تا به آخرين سلام\r\nبلاى من همه زين كير سهمناك من است * كه مى تباه كند بر من اين‌چنين ايام \r\n\r\nو له ايضا\r\n اى مه‌وشان تنگ قباى پر از فسون * گشتيم از جفاى شما سست و سرنگون \r\n\r\n","description":"","footnote":"","page_name":" 928 ","page_number":206},
  {"content":"\r\n\r\n ازبس‌كه دست و كيسهء ما سيم و زر فشاند * نه سيم ازين برآيد و نه زر از آن برون\r\nبسيار مه‌وشان الف‌قد درين ديار * از ما ربوده‌اند دل‌وجان به صد فسون\r\nما نيز عاشقى بگزيديم تا شديم * زين‌سان ميان‌شكسته چو دال و نگون چو نون\r\nروزان شبان به چهرهء سيمينشان شديم * مفتون چنان‌كه خون دل از ديده شد برون\r\nقامت چو شد خميده و پيرى زره رسيد * كم شد مزه بزه نتوان كرد زين فزون\r\nدردا و حسرتا كه ز امروز تا به مرگ * گمراه مانده‌ايم و كسى نيست رهنمون \r\n\r\nايضا فى المطايبه\r\n بيمار گشت و زار نگارين من ز درد * چون زعفرانش گشت رخ لعل لاله‌گون\r\nگفتم چه چاره سازمت اى دلرباى من * كز درد و رنج تو دل من گشت پر ز خون\r\nگفت از پى معالجه بر دنبلم طبيب * روزى نهاد مرهم شنگرف و داخلون\r\nگفتم كه داروييست مرا و آن هلاهل است * تنديش بس گران و نهادنش بس زبون\r\nمعجون كارسازى خوانند مرد را * آميخته ملاحده از بهر آزمون\r\nشادان شدم چو از وى دستور يافتم * اندر فتاد باد به نامى من اندرون\r\nدر نيم‌شب به پيشم شد ماه آشكار * تا سقف خانه نور برآمد ستون ستون \r\n\r\nرباعيات\r\n تيرى دارم چو گردن شير شما * پرهاست درو چو پشت شمشير شما\r\nگر برنهم و سنگ بود زير شما * از سنگ به سنگ در شود تير شما \r\n\r\n","description":"","footnote":"","page_name":" 929 ","page_number":207},
  {"content":"\r\n\r\n\r\nو له\r\n تيرى بودم به زخم چون شمشيرا * در معركهء مصاف همچون شيرا\r\nو اكنون حركت نمىكند تا ديرا * وا ويلا وا مصيبتا وا تيرا \r\n\r\nو له\r\n شه را غلطى سخت عظيم افتادست * در حق كسى كه او ز ناكس زادست\r\nكز ده عمل شهر نه آن را دادست * كز نه تن شهر ده تن او را يادست \r\n* * *\r\n گويى كه ز تير خويش لافت نرسد * زين گونه سخنهاى گزافت نرسد\r\nسر پيش من آر و ساعتى صابر باش * تا شانه زنم اگر به نافت نرسد \r\n\r\nبه جهت پسر خود كه شعر مىگفته گفته است :\r\n اى دزد هجا و مدح ديوان پدر * گويى كه شدم سوار ميدان پدر\r\nمن رستم شعرم و تو سهراب منى * از خنجر من جان نبرى جان پدر \r\n\r\nو له\r\n به چشم شوخ شطرنجى و آن رخسار گل‌رنگش * به مرز دلكش بزمش خهى آن غنچهء تنگش\r\nبرآويزد ازار از ميخ گنگ افشار چون كردى * به سوراخ اندرون ميخى و كردى دنبه آونگش\r\nصفات روى آن كودك چه گويم من كه آن كودك * همه لطف است و زيبايى ز پايش تا شتالنگش\r\nندانم تا چه خواهد شد بسان مست كاندر ده * نگويد عه اگر با پاى بفشارد خر غنگش \r\n\r\n","description":"","footnote":"","page_name":" 930 ","page_number":208},
  {"content":"\r\n\r\n شنيده ار كسى كز سنگ سيم آيد همى بيرون * ز بهر سيم ورزيدن خوش آمد بوق چون سنگش\r\nمرا سنگى است سيم‌انداز همچون دستهء چنگى * كشم تا سيم بستاند به دستش باشد و چنگش \r\n\r\n261 سيفى نيشابورى\r\nو هو حكيم على بن احمد در نظم و نثر قولش سيف قاطع و نظمش بدر ساطع بوده و مداحى سلطان تكش خوارزمشاه مىنموده در صنايع و بدائع شعرى مهارت كلى داشته و از اشعار مصنوعهء مطبوعه مىگفته محمد عوفى گفته نثرى نوشته كه مناسب ارسال عاشق و معشوق به يكديگر است علىاىحال از اشعار او منتخب و برگزيده شده است .\r\n\r\nاز قصايد اوست در هر مصرعى از اشعار اين قصيده ملتزم سيم و سنگ شده است\r\n اى نگار سنگدل اى لعبت سيمين عذار * مهر تو اندر دلم چون سيم در سنگ استوار\r\nمن چو سنگم صلب در عهد و تو چون سيمى ولى * همچو سيم از سنگ ناگاهم برفتى از كنار\r\nمن تو را جويم به سيم و تو مرا رانى به سنگ * رحم سنگ و عهد سيم از تست گويى يادگار\r\nآخر اى سنگين‌دل سيمين بر نامهربان * همچو سيمم با تو صافى همچو سنگم بردبار\r\nرحم كن بنگر به بىسيمى و بىسنگى من * كى بماند سيم و سنگم با قمر كرده قمار \r\n\r\n","description":"","footnote":"","page_name":" 931 ","page_number":209},
  {"content":"\r\n\r\n سنگ مهرت برزدم بر سينه تا شد سيم من * صبر و هوشم همچو سيم از سنگ كرد از من كنار\r\nهست بىسيمى و بىسنگى و بىصبرى مرا * صبر و سنگ آن را بود كز سيم و زر دارد يسار\r\nسيم و زر كم نايد آن را كز سر سنگ و خرد * خدمت خسرو كند چون سيم بر سنگ اختيار\r\nشاه محمود آنكه بخشد سيم ناسخته به سنگ * زانكه چون سنگست پيش چشم جودش سيم‌خوار\r\nسيم‌سيما تيغ او بر سنگ ناكرده هنوز * همچو سيماب از نهيبش سنگ گردد بىقرار\r\nتير سيم اندود پيكان گر زند بر كوه سنگ * چو عرق سيم از مسام سنگ گردد آشكار\r\nروزگار از تابش مه سيم رويا نذر سنگ * سيم خاك و سنگ گردد هم بگشت روزگار\r\nسنگ گرداند خلافش سيم را بىطول و عرض * سيم گرداند وفاقش سنگ را بىانتظار\r\nآفرين بر باد پاى سيم‌نعل سنگ سم * سنگ او دارد به لون از سيم و زر از سنگ عار\r\nماه‌پيكر نعل او از سنگ سيم آرد پديد * گرچه سيم اندر ميان سنگ سازد رهگذار\r\nاى به سنگ قهر دشمن را بكشته همچو سيم * كرده محبوسش بسان سيم در سنگين حصار\r\nسنگ سيم است از وجود تو كه شاخ از جود تو * گر به سنگ اندر نشانى ناورد جز سيم بار \r\n\r\n","description":"","footnote":"","page_name":" 932 ","page_number":210},
  {"content":"\r\n\r\n حاسدك گر سيم و زر حاصل كند همسنگ خود * زود سيمش همچو قارون ماند اندر سنگ زار\r\nاز غم بىسيمى ار سردركشد چون سنگ‌پشت * سيمگون گردون به سنگش سر فروكوبد چو مار \r\n\r\nو له\r\n رخسارهء تو زرد شد اى شمع طراز * از محنت اينكه مىكند ريش آغاز\r\nلا حول كنى چو ريش بينى هر روز * اين ديو به لا حول كجا گردد باز \r\n\r\n262 سيف اسفرنگى\r\nو هو مولانا سيف الدّين الاعرج از اهل اسفرنگ من توابع ماوراءالنهر بوده در خطهء خوارزم نشو و نما نموده در زمان ايل ارسلان خوارزمشاه از بخارا به خوارزم آمده و مداح سلطان محمد ابن تكش كه او را سنجر ثانى مىخواندند بود و قصايد نيكو در مدايح او نظم نمود هشتاد پنج سال عمر كرد در سنه 672 در بخارا فوت شده ده هزار بيت ديوانش ديده شده است بلى تتبع خاقانى خواهد كرده اما نتوانسته طرزى اوسط دارد و ازوست :\r\n اى فخر به تو اهل جهان را و جهان را * نازش به وجود تو همين را و همان را\r\nمه نور اگر ز آتش طبع تو پذيرد * در حال كند خشك‌مزاج سرطان را \r\n\r\nو له ايضا\r\n كه كرد تعبيه در آتش عذارش آب * كه ديد آتش كآيد به زينهارش آب\r\nچگونه آبى كافروخت از نمش آتش * چه آتشى كه فزون گشت از شرارش آب\r\nبسا شبا كه ز سر همچو موى درگذرد * مرا ز چشمان از رنج انتظارش آب \r\n\r\n","description":"","footnote":"","page_name":" 933 ","page_number":211},
  {"content":"\r\n\r\n غلام ديدهء خويشم كه هر نفس بارى * زياده است باقبال شهريارش آب\r\nاگرچه تلخ كند كام چون سخن گويد * دل شكر شود از لعل مشك‌بارش آب \r\n\r\nو له ايضا\r\n چو چتر دعوى شب سايه از جهان برداشت * فلك از افسر خورشيد سايبان برداشت\r\nسوار يك‌تنهء مهر چون برون آمد * به نيزه خال شب از روى آسمان برداشت\r\nهزار حلقهء درع فلك به يك حمله * سپيده‌دم به سر آتشين سنان برداشت \r\n\r\nو له\r\n آن را كه غمزهء تو ز كشتن امان دهد * اينست خونبها كه به ياد تو جان دهد\r\nتيرى است فرقت تو كه پيكانش از اجل * در آتش دل آرد و آب روان دهد\r\nبگشاى لب به خنده كه صفراى عشق را * تسكين اگر دهد شكر و ناردان دهد\r\nشمعى است عارض تو كه پروانهء خرد * تن در عذاب او بدل ريسمان دهد \r\n\r\nو له\r\n مه ز اضطراب موج محيط فلك چنانك * گويى بر آب زورق سيماب مىرود\r\nچرخ از فراق مهر دل‌فروز تا سحر * چون عاشقان دل‌شده در تاب مىرود\r\nدر گلشن شكفته خرچنگ عين ثور * چون چشم نيم‌خفته كه در خواب مىرود\r\nگويى بطى است بر لب جوى مجره نسر * از آشيان پريده و در آب مىرود \r\n\r\n","description":"","footnote":"","page_name":" 934 ","page_number":212},
  {"content":"\r\n\r\n\r\nو له\r\n اى لعل تو رازدار گوهر * اى جزع تو نقشبند عبهر\r\nدل خستهء غمزهء تو بادام * پروردهء پستهء تو شكر\r\nدر ماه تو طوطى كمان‌كش * بر سرو تو زنگى زره‌ور\r\nاز طرهء تو شكستگى ماند * بر صفحهء دل چو نقش مسطر\r\nدر خون دلم ز اشك تا حلق * از آرزوى لبت چو ساغر \r\n\r\nمن قصائده\r\n چون خيمه زد شهنشه سياره در حمل * شد باز روح ناميه را نوبت عمل\r\nنزديك شد كه باز عروسان باغ را * مشاطهء صبا كند از پرنيان حلل\r\nبند قباى غنچه گشايد دم صبا * نقش نسيج لاله كند خانهء ازل\r\nدر پرده‌هاى راست سرايند بلبلان * هر ساعتى به روى غزالان گل غزل\r\nاز فيض ژاله جام بلورين شود حباب * وز رنگ لاله كأس عقيقين شود وحل\r\nاز ذره‌هاى خاك كه برخيزد از صبا * گردد بياض ديدهء اجرام مكتحل\r\nاز قطره‌هاى خون و دل و چشم عاشقان * بندد به باغ شاخ گل ارغوان كلل\r\nزنده شود زمين ز نسيم صبا چنانك * شمع سيادت از گهر سيد اجل\r\nتا زاب زر نويسد اخبار جاه او * زر را كند به آب حيات آفتاب حل \r\n\r\nو له ايضا\r\n حبذا آن هلال آتش‌فام * كه ز نقصان شود هميشه تمام\r\nچه هلالى كه بر بياض سحر * به گه سير مىنمايد شام\r\nهمچو برقست شكل او چه عجب * كه به سردركشد لباس غمام\r\nاز پى صيد طايران سخن * به سر از مشك سوده بافد دام\r\nآب رويين‌تنان برد به زبان * صف رستم‌دلان درد به پيام\r\nاز نهانخانهء ضمير ملوك * دو زبانست از آن بود ناكام \r\n\r\n","description":"","footnote":"","page_name":" 935 ","page_number":213},
  {"content":"\r\n\r\n مىكند آشناورى هردم * در كف خواجه محيط غلام \r\n\r\nايضا فى اللغز\r\n آن چيست كه مىكند هم از تن * هر شب ز نهيب خويش جوشن\r\nچون رمح قباى او كمرزاى * چون تيغ كلاه او سرافكن\r\nتخت زر او ز جوهر سنگ * تاج سر او ز صلب آهن\r\nچون روز فراق ظلمت‌انگيز * همچون شب وصل صبح دشمن\r\nبس نادره تيزچشم و اعمى * بس شوخ زبان‌دراز و الكن\r\nتا هست جوان بود سرافراز * چون پير شود بود فروتن\r\nشبها چو بنات نعش باشد * آبستن گوهر و سترون\r\nبرمىشكفد ز جان چو غنچه * سر مىكشد از زبان چو سوسن\r\nچون مردم ديده مىنمايد * چشمش ز سواد شام روشن\r\nاز آتش وجد مىدراند * پيراهن زرنگار بر تن\r\nدر دردسر است از آن فشاند * از درد به سر گلاب و چندن\r\nماهى است كه گرد خويش بنهد * از دانهء اشك خويش خرمن\r\nمرغيست كه تا پرش نسوزد * هرگز نپرد سوى نشيمن\r\nهر شب به ثناى ركن دين هست * تا صبح زبان گشاده چون من\r\nخورشيد قضات شمس اسلام * آن مهر لقاى مشترى فن\r\nصدرى كه نسيم خلق او عطر * اقطاع دهد به مشك و لادن \r\n\r\nايضا فى اللغز\r\n آن لعل چيست گوهر او زاده از دو كان * برق درخش او چو عرض در هوا روان\r\nنوزاده خرقه پوشد و بالغ برهنه روى * افتاده پير باشد و برخاسته جوان\r\nشوريده‌ايست آفت او از دل سبك * ديوانه‌ايست بند وى از آهن گران\r\nاز دست هر خسيس خورد چوب بىگنه * وز باد ز مهرير شود زنده بىگمان \r\n\r\n","description":"","footnote":"","page_name":" 936 ","page_number":214},
  {"content":"\r\n\r\n در آب تيغ باشد و چون كارزار ديد * از چشمهاى تيغ برآيد علم زنان\r\nصفراى خشك دارد بىعلت و ورا * دارد بخار چشمهء آب خضر زيان\r\nتا گرسنه است هست ز دينار زرد روى * چون سير خورد ساخت ز سيماب طيلسان\r\nبا آنكه هست جملهء اجزاى او نظر * با آنكه هست جملهء اندام او دهان\r\nاز آن نظر نبينى در چشم او اثر * از آن دهان نبينى بر روى او نشان\r\nبرق سنان او چو شود كند روزگار * سوهان نرم باد به افسون كند فسان\r\nيا بىشكفته گلشن او را به روز باد * بر ظاهرش بنفشه و بر باطن ارغوان\r\nالماس‌وار روشن و تيز است و گرم‌رو * گويى كه هست زادهء طبع خدايگان \r\n\r\nو له فى المرثية\r\n اى در غم تو خلق به زارى گريسته * بر تو به نوحه ابر بهارى گريسته\r\nتا گشته روح پاك تو همخوابهء مسيح * مريم دريده جيب و حوارى گريسته\r\nآلوده رخ به خون شفق هر شب آفتاب * ازبس‌كه در حجاب توارى گريسته\r\nدر ماتم تو پرده‌نشينان آسمان * با دختران نعش به زارى گريسته\r\nزهره گذشته بر در مشكوى خاص تو * بر گريه‌هاى زار جوارى گريسته\r\nبر طرهء بريدهء آهو و شان تو * در جوف نافه مشك تتارى گريسته \r\n\r\nو له ايضا\r\n اى مبارك بناى گردون‌ساى * وى چو گردون زمينت آتش‌پاى\r\nدر هواى تو آسمان مانده * چون دل هجرديدگان در واى\r\nنقشبندان پردهء جان را * نقش ديوار تست پرده‌گشاى\r\nمردم آراى صحن تو چون عيد * دولت‌افزاى ظل تو چو هماى\r\nقبهء گنبدت سپهر نهاد * هيكل بامت آفتاب‌انداى\r\nاعتدال بهار خانهء تو * چون نسيم صباست روح‌فزاى\r\nناطقه از در تو انگيزد * صورت طوطيان شكرخاى \r\n\r\n","description":"","footnote":"","page_name":" 937 ","page_number":215},
  {"content":"\r\n\r\n\r\nو له ايضا\r\n ساقى بيا كه موسم عيدست و ماه دى * پروانه‌اى فرست به روح از چراغ مى\r\nپيش آر آتشى كه چو در جان علم زند * ياقوت گردد آب روان از فروغ وى\r\nبرمىدمد شمامهء كافور صبح‌خيز * آواز ده كه چنگ بيارند و ناى و نى\r\nوين حرف بازگوى كه وقت صبوح شد * اى خفتگان مهد هوس خواب تا به كى\r\nخيزيد تا نشاط كنيم اين زمان كه كرد * چرخ سپيدكار بساط سياه طى\r\nاز بزم فخر ملك نشاط بهار داد * گلهاى نوشكفته همى در هواى دى \r\n\r\nرباعى\r\n اى باد صبا مرا به كامى برسان * وز من به نگار من پيامى برسان\r\nدر طرهء او دلى است ما را زنهار * گر زنده بيابيش سلامى برسان \r\n\r\n263 سيف الدّين دبير\r\nصاحب كتاب عرفات وى را تمجيدى كرده و قصيده‌يى از اشعارش آورده از اشعارش پختگى طبعش ظاهر است اما از احوالش چيزى بر من نيست .\r\n چو آفتاب ز عقرب به قوس كرد مقام * سحاب گشت حجاب عطارد و بهرام\r\nزمين كه بست مسام از حرارت نيسان * شد از برودت آبان كنون گشاده مسام\r\nملوك انجم و افلاك را چه شد كز چرخ * همى به دنيا آرند از سپاه غمام\r\nهمه به هيئت تنين و صورت تمساح * همه به صورت سرطان و سيرت ضرغام\r\nچو گرگ و پيل كه دارند از هوا اوطان * چو ببر و شير كه گيرند از سپهر كنام\r\nبه باغ و راغ ز اوراقهاى شاخ شجر * چو زر پخته شد اندر عيار نقرهء خام\r\nمزاج طبع جهان سرد شد به عقل و ليك * نه زان نسق كه نفس بر عدوى صدر كرام \r\n\r\n","description":"","footnote":"","page_name":" 938 ","page_number":216},
  {"content":"\r\n\r\n هميشه جود ازو مظهر است چون تنوين * هميشه بخل ازو مضمر است چون ادغام\r\nبدان زمان كه بجويند پردلان مصاف * به گرز كاونها و به شير رايت نام\r\nدر آن زمان چو ربايى براى رزم سپر * در آن زمان چو بگيرى ز بهر كينه حسام\r\nدهى به مايدهء معركه به ديو و به دد * ز خون خصم شراب و ز جسم كشته طعام\r\nبه خالقى كه كند عقل خلق در اصلاب * به رازقى كه دهد رزق طفل در ارحام\r\nبه قادرى كه كند هست خاصهء ارواح * به قاهرى كه كند نيست عامهء اجسام\r\nبه ايزدى كه به خيل صباح داد ضيا * به صانعى كه به فوج رواح داد ظلام\r\nبخورده‌اند به سوگند نامهاى دگر * به راستى و درستى ز روى زشتى كام\r\nرشيد و صابر و روحانى اين‌چنين سوگند * كه من به مدح تو خوردم ز قوت اوهام\r\nازين قصيده به تصديق زنده مىدارم * ترا به عالم از امروز تا به روز قيام\r\nبه دولت تو نصابى شد است هريك را * مگر مرا كه ندارم ز دولتت جز وام \r\n\r\n264 سنايى غزنوى\r\nحكيمى است خرد آيين و فاضلى است صاحب يقين عارفى است كامل و سالكى است و اصل سخنوريست بىعديل و شاعريست بىبديل سپهر هنر را ماه است و سرير خرد را شاه باغ دانش را سرو است و سرو بينش را تذر و درج حكمت را گوهر است و برج فضيلت را اختر ولادت حكيم در اواخر دولت سلطان محمود و ظهورش در زمان ابراهيم بن مسعود به سبب صحبت ديوانهء لاى خوار از دردى بادهء مجاز گذشته و به صرف شراب حقيقت مست گشته خدمت شيخ ابو يوسف يعقوب همدانى را گزيده و از معارف و اعارف عرفاى عالم گرديده كارش به جايى كشيد و شراب مقامى چشيد كه بزرگان اين راه را مقتدا شد و محسود اكابر گرديد چنان كه احوالش در دفاتر اهل عرفان و صحايف اهل ايقان مفصلا ثبت است سلطان بهرام شاه چندان‌كه خواست خواهر خود را به وى دهد نخواست اشعار و احوالش در رياض العارفين\r\n\r\n","description":"","footnote":"","page_name":" 939 ","page_number":217},
  {"content":"\r\n\r\nبه تفصيل ذكر يافته گويند سى هزار بيت ديوان دارد و شش مثنوى همه در يك بحر اول حديقة الحقيقة دوم سير العباد الى المعاد سيم كارنامهء بلخ چهارم طريق التحقيق پنجم عشق‌نامه ششم عقل‌نامه و نيز مثنوى او به نظر رسيده به همان بحر حديقه مشتمل و موسوم به حكايت و نام بهروز و بهرام و مختصر است ديوانش هم به دست آمده وفاتش ، در سنهء تسعين و خمس مائة و از اشعار او تيمنا برخى نگاشته مىشود ازو است .\r\n\r\nفى الحقائق و المعارف\r\n مكن در جسم و جان منزل كه اين دون است و آن و الا * قدم زين هر دو بيرون نه نه اينجا باش و نه آنجا\r\nبه هرچ از راه دور افتى چه كفر آن حرف چه ايمان * به هرچ از دوست وا مانى چه زشت آن نقش چه زيبا\r\nگواه رهرو آن باشد كه سردش يا بى از دوزخ * نشان عاشق آن باشد كه خشكش بينى از دريا\r\nسخن كز راه دين گويى چه سريانى چه عبرانى * مكان كز بهر حق‌جويى چه جابلقا چه جابلسا\r\nشهادت گفتن آن باشد كه هم ز اول بياشامى * همه درياى هستى را بدان حرف نهنگ‌آسا\r\nعروس حضرت قرآن نقاب آنگه براندازد * كه دار الملك ايمان را مجرد بينى از غوغا\r\nعجب نبود گر از فرقان نصيبت نيست جز حرفى * كه از خورشيد جز گرمى نبيند چشم نابينا\r\nبمير اى دوست پيش از مرگ اگر عمر ابد خواهى * كه ادريس از چنين مردن بهشتى گشته پيش از ما\r\nچه ماندى بهر مردارى چو زاغان اندرين پستى * قفس بشكن چو طاووسان يكى بر پر برين بالا \r\n\r\n","description":"","footnote":"","page_name":" 940 ","page_number":218},
  {"content":"\r\n\r\n مگو مغرور غافل را براى امن او نكته * مده محرور جاهل را ز بهر طبع او خرما\r\nتو پندارى كه بر بازيست اين ايوان چو مينو * تو پندارى كه بر هرزه است اين ميدان چون مينا\r\nنه حرف از بهر آن آمد كه سوزى زهرهء زهره * نه حرف از بهر آن آمد كه دوزى چادر زهرا\r\nتو علم آموختى از حرص اينك ترس كاندر شب * چو دزدى با چراغ آيد گزيده‌تر برد كالا\r\nچو علمت هست خدمت كن چو بىعلمان كه زشت آيد * گرفته چينيان احرام و مكى خفته در بطحا\r\nچو جان تن را مزين كن به علم دين كه زشت آيد * درون‌سو شاه عريان و برون‌سو كوشك پرديبا\r\nز طاعت جامه‌اى برساز بهر آن جهان ور نه * چو مرگ اين جامه بستاند تو عريان مانى و رسوا\r\nترا يزدان همىگويد كه در دنيا مخور باده * ترا ترسا همىگويد كه در صفرا مخور حلوا\r\nز بهر دين بنگذارى حرام از حرمت يزدان * ولى از بهر تن مانى حلال از گفتهء ترسا\r\nمرا بارى به حمد اللّه ز راه حكمت و همت * به‌سوى خط وحدت برد عقل از خطهء اشيا\r\nنخواهم لاجرم نعمت نه در دنيا نه در جنت * همىگويم بهر ساعت چه در سرا چه در ضرا\r\nكه يا رب مر سنايى را سنايى ده تو در حكمت * چنان كز وى به رشك آيد روان بو على سينا \r\n\r\n","description":"","footnote":"","page_name":" 941 ","page_number":219},
  {"content":"\r\n\r\n مگردان عمر من چون گل كه در طفلى شوم كشته * مگردان حرص من چون مل كه در پيرى شوم برنا\r\nبه حرص ار شربتى خوردم مگير از من كه بد كردم * بيابان بود و تابستان و آب سرد و استسقا\r\nبه هرچ از اوليا گويند ار زقنى و وفقنى * به هرچ از انبيا گفتند آمنا و صدقنا \r\n\r\nو له ايضا\r\n تا چرخ برگشاد گريبان نوبهار * از لاله بست دامن كهپايه‌ها ازار\r\nگلزار بين ز سبزه پر از آب نارگون * كهسار بين ز لاله پر از نار آب‌وار\r\nپنج زمين چو افسر شاهان پر از گهر * شاخ شجر چو گوش عروسان پر از نثار\r\nبر شبه چنگ باز شده غنچه‌هاى گل * بر مثل پاى شير شده پنجهء چنار\r\nزينجا خروش عاشق ز آنجا نشاط دوست * زينجا نفير زير و ز آنجا نواى زار\r\nبر هر طرف بهشتى و در هر بهشت حور * در هر چمن نگارى و در هر نگار يار\r\nمرغى به هر درخت و نوايى به هر وطن * شاهى به هر طريق و عروسى به هر كنار \r\n\r\nايضا مدح سلطان بهرام شاه\r\n اى خنده‌زنان بوس تو بر تنگ شكر بر * اى طنزكنان نوش تو بر رنگ گهر بر\r\nنظارگيان رخ زيباى تو در راه * افتاده چو زلف سيهت يك به دگر بر\r\nماند به دل سخت سياه تو از آنست * هم بوسه و هم گريهء حاجى به حجر بر\r\nديوانه بسى دارد در هر شكن و پيچ * آن سلسلهء مشك تو بر طرف كمر بر\r\nدر زينت و در رنگ كلاه و كمر خويش * زحمت چه كشى در طلب گوهر و زر بر\r\nاين اشك من و رنگ رخ من ببر اى شوخ * اين را به كله برزن و آن را به كمر بر\r\nچندين چه نمايى شر از آن چشم چو آهو * خير البشر اينجا و تو مشغول بشر بر\r\nسلطان همه مشرق بهرام شه آن كو * بهرام سپهرش بسزد بنده بدر بر \r\n\r\n","description":"","footnote":"","page_name":" 942 ","page_number":220},
  {"content":"\r\n\r\n\r\nفى الحكمة و الموعظة و النصيحة و الحقيقة و الطريقة\r\n طلب اى عاشقان خوش‌رفتار * طرب اى شاهدان شيرين‌كار\r\nتا كى از خانه هان ره صحرا * تا كى از كعبه هين در خمار\r\nزين سپس دست ما و دامن دوست * بعد ازين گوش ما و حلقهء يار\r\nدر جهان شاهدى و ما فارغ * در قدح جرعه‌يى و ما هشيار\r\nرخت بردار ازين سراى كه هست * بام سوراخ و ابر طوفان بار\r\nچون ترا از تو پاك بستانند * دولت آن دولت است كار آن كار\r\nبا چنين چارپاى بند بود * سوى هفت آسمان شدن دشوار\r\nآفرينش نثار فرق تواند * برمچين چون خسان ز راه نثار\r\nراه توحيد را به عقل مپوى * ديدهء روح را به خار مخار\r\nبه خداى ار كسى تواند بود * بىخداى از خداى برخوردار\r\nچه روى با كلاه بر منبر * چه روى با زكام در گلزار\r\nتر مزاجى مگرد در سقلاب * خشك‌مغزى مجوى در تاتار\r\nخود كلاه و سرت حجاب تواند * تو ميفزاى بر كله دستار\r\nكله آنگه نهى كه در فتدت * ريگ در موزه كيك در شلوار\r\nره رها كرده‌اى از آنى گم * عز ندانسته‌اى از آنى خوار\r\nپاك شو بر فلك چو ابراهيم * گشته از عقل و جان و تن بيزار\r\nنشود دل چو تير تا نشوى * بىزبان چون دهانهء سوفار\r\nتا ز اول خمش نشد مريم * درنيامد مسيح در گفتار\r\nنه فقيرى چو دين و دنيا گشت * مر ترا پاى مرد و دست‌افزار\r\nنه فقيهى چو حرص و نخوت گشت * مر ترا فرع جوى و اصل گذار\r\nعالمت غافلست و تو غافل * خفته را خفته كى كند بيدار\r\nغول باشد نه عالم آنكه ازو * بشنوى گفت و نشنوى كردار\r\nكلبه‌اى كاندرو نخواهى ماند * سال عمرت چه ده چه صد چه هزار\r\nدعوى دل مكن كه جز غم حق * نبود در حريم دل ديار \r\n\r\n","description":"","footnote":"","page_name":" 943 ","page_number":221},
  {"content":"\r\n\r\n ده بود آن نه دل كه اندر وى * گاو و خر گنجد و ضياع و عقار\r\nكى درآيد فرشته تا نكنى * سگ ز در دور و صورت از ديوار\r\nپرده بردار تا فرود آرند * هودج كبريا به صفهء بار\r\nگرچه از مال و گندمت نه به وجه * هم خزينه پر است و هم انبار\r\nبس تفاخر مكن كه اندر حشر * گندمت كژدم است و مالت مار\r\nنه بدان لعنت است بر ابليس * كه نداند همى يمين ز يسار\r\nبل بدان لعنت است كاندر دين * علم داند به علم نكند كار\r\nعلم كز تو ترا بنستاند * جهل از آن علم به بود صد بار\r\nهمچو نمرود قصد چرخ مكن * با دوتا كركس و دوتا مردار\r\nكز دو بال سريش كرده نشد * هيچ طيار جعفر طيار\r\nهركه از چوب مركبى سازد * مركب آسوده‌دان و مانده سوار\r\nكى توان گفت حال عشق به عقل * كى توان سفت سنگ خاره به خار\r\nنكند عشق نفس زنده قبول * نكند باز موش مرده شكار\r\nسايق و قايد صراط اللّه * به ز قرآن مدان و به ز اخبار\r\nجز به دست و دل محمد نيست * حل و عقد خزاين اسرار\r\nگرد دنيا مگر دو حكمت جوى * زانكه اين اندكست و آن بسيار\r\nافسرى كان نه دين نهد بر سر * خواهش افسر شمار و خواه افسار\r\nهرچه نز روى دين خرى و خورى * در شمارت كشند روز شمار\r\nبره و مرغ را از آن ره كش * كه به انسان رسند در مقدار\r\nجز بدين ظلم باشد ار بكشد * بىنمازى مسيحى را زار\r\nدر بن چاه بين سر سرهنگ * بر سر دار بين تن بندار\r\nتا نه بس روزگار خواهى ديد * هم سپه مرده هم سپهسالار\r\nدر طريقت خود اين دو بايد ورد * اول الحمد و آخر استغفار\r\nگر سنايى ز يار بىهمتا * گله‌يى كرد ازو شگفت مدار\r\nآب را بين كه چون همىنالد * هردم از همنشين ناهموار \r\n\r\n","description":"","footnote":"","page_name":" 944 ","page_number":222},
  {"content":"\r\n\r\n\r\nو له ايضا نور الله مضجعه\r\n دوش سرمست نگارين من آن طرفه پسر * با يكى پيرهنى با كلهى طرفه به سر\r\nاز سر كوچه فرود آمد متوارىوار * كرده از غايت دلتنگى صدگونه بطر\r\nماه غماز شد از دور لبش بوسه رباى * باد عطار شد از گرد رخش حلقه شمر\r\nبر و سينه بگشاد آن مه و از غايت لطف * ماه بر چرخ بشد بستهء آن سينه و بر\r\nمىنمود از سرمستى و طرب هر ساعت * سى و دو تابش پروين ز سهيل و ز قمر\r\nنرم‌نرمك همى آن نرگس پرخواب گشاد * ژاله ژاله عرق از لالهء او كرد اثر\r\nبوسه بر دو لب من داد همى از پى عذر * اينت شوريده نگار اينت شكر بوسه پسر\r\nشادمان گشتم از اين كار و گرفتمش كنار * همچو تنگ شكر و خرمن گل تنگ به بر\r\nجان و دل زير قدمهاش فشاندم بر شكر * خود بر آن چهره هزاران دل‌وجان را چه خطر\r\nاندرين بود كه از مستى و از غايت شرم * خواب مستانه در آن لحظه درآورد حشر\r\nسر بر آنجاى نهاد آن سمن تازه كه بود * صد شب اندر غمش از اشك دو چشمم چو شمر\r\nاو شده خواب و من از بوسه زدن بر دو رخش * با دو چشم و دو رخش تا به سحر جفت سهر \r\n\r\n","description":"","footnote":"","page_name":" 945 ","page_number":223},
  {"content":"\r\n\r\n او چو تنگ شكر و گشته سراسيمهء خواب * من چو طوطى بر او شسته در انديشه خور\r\nخود كه داند كه در آن نيم‌شب از مستى او * تا چه برداشتم از بوسه و هر چيزى بر \r\n\r\nدر مدح سلطان بهرام شاه غزنوى فرموده\r\n اى بىسببى از ما رفته به آزار * وى مانده ز آزار تو ما سوخته و زار\r\nدل برده و بگماشته بر سينهء ما غم * گل برده و بگذاشته در ديدهء ما خار\r\nما در طلب زلف تو چون زلف تو پيچان * ما در هوس چشم تو چون چشم تو بيمار\r\nاى خوى تو با بوى تو هم آتش و هم عود * اى رنگ تو با جنگ تو هم مهره و هم مار\r\nاز خنده جهان‌سازى و از غمزه جهانسوز * در صلح دلاويزى و در جنگ دل‌آزار\r\nدر لطف لبان تو لطيفى است ستمكش * در قهر ميان تو ضعيفى است ستمكار\r\nما از تو وفا چشم نداريم از يراك * تو تركى و هرگز نبود ترك وفادار\r\nاز چنگ ميازار دو گلنار سمن بوى * وز زهر ميالاى دو ياقوت شكربار\r\nما را ز فراق تو خرد هيچ نماندست * اين بىخرديها همه معذور همىدار \r\n\r\n","description":"","footnote":"","page_name":" 946 ","page_number":224},
  {"content":"\r\n\r\n در عذر پذيرفتن و در عيب نديدن * بنگر سوى سلطان نكوخوى نكوكار \r\n\r\nدر نصيحه و حكمة و موعظة و تجريد و تحقيق گويد\r\n اى خداوندان مال الاعتبار الاعتبار * اى خداوندان قال الاعتذار الاعتذار\r\nپيش از آن كاين جان عذرآور فروماند ز نطق * پيش از آن كاين چشم عبرت‌بين فروماند ز كار\r\nپند گيريد اى سياهيتان گرفته جاى پند * عذر آريد اى سفيديتان دميده بر عذار\r\nننگ نايد مر شما را زين سگان پرفساد * دل نگيرد مر شما را زين خران بىفسار\r\nباش تا از صدمهء صور سرافيلى شود * صورت خوبت نهان و سيرت زشت آشكار\r\nدر تو حيوانى و روحانى و شيطانى در است * در شمار هركه باشى آن شوى روز شمار\r\nتا به جان اين جهانى زنده چون ديو و ستور * گرچه پيرى همچو دنيا خويشتن كودك شمار\r\nچند ازين رنگ و عبارت راه بايد رفت راه * چند ازين رمز و اشارت كار بايد كرد كار\r\nگر مخالف خواهى اى مهدى درا از آسمان * ور مؤالف خواهى اى دجال يك‌ره سر برآر\r\nعقل جزوى كى تواند گشت بر قرآن محيط * عنكبوتى كى تواند كرد سيمرغى شكار \r\n\r\n","description":"","footnote":"","page_name":" 947 ","page_number":225},
  {"content":"\r\n\r\n كى شود ملك تو عالم تا تو باشى ملك او * كى بود ز اهل نثار آن‌كس كه برچيند نثار\r\nپرده‌دار عشق دان اسم ملامت بر فقير * پاسبان در شناس آن آب تلخ اندر بحار\r\nنيست عشق لاابالى را دران دل هيچ جاى * كه هنوز اندر صفات خويش ماندست استوار\r\nدير شد تا هيچ‌كس را از عزيزان نامدست * بىزوال ملك صورت ملك معنى در كنار\r\nصد هزاران كيسهء سوداييان در كوى عشق * از پى اين كيميا خالى شد از زر عيار\r\nاى بسا غبنا كه اندر حشر خواهد بود از آنك * هست ناقد بس بصير و نقدها بس كم‌عيار\r\nباش تا كل يا بى آنها را كه امروزند جزو * باش تا گل بينى آنها را كه امروزند خار\r\nگرچه پيوسته است بس دور است جان از كالبد * گرچه نزديك است بس دور است گوش از گوشوار\r\nحرص و شهوت از تو بيدار و تو خوش خفته مخسب * چون پلنگى در يمين دارى و موشى در يسار\r\nمال دارى ليك روى است و ريا اندر بنه * كشت كردى ليك خوكست و ملخ در كشتزار\r\nخشم و شهوت مار و طاووسند در تركيب تو * نفس را اين پاى مرد و ديو را آن دستيار\r\nكى توانستى برون آورد آدم را ز خلد * گر نبودى راهبر ابليس را طاوس و مار \r\n\r\n","description":"","footnote":"","page_name":" 948 ","page_number":226},
  {"content":"\r\n\r\n\r\nدر مفاخرت بر همگنان و اظهار استغنا از ديگران\r\n اى سنايى جهد كن تا بهر سلطان ضمير * از گريبان تاج سازى وز بن دامن سرير\r\nتا بدين تاج و سرير از بهر مه‌رويان غيب * هر زمان نو نوعروسى عقد بندى در ضمير\r\nتا تو در زير قرار آرزو دارى قرار * در جهان دل نبينى چشم دل هرگز قرير\r\nاز بروج و اختران بگذر سوى رضوان گراى * تا نه آتش زحمت آرد مر ترا نه ز مهرير\r\nور بنگريزى ازينها بازدارندت به قهر * اين نه و ده در جهنم دان نه و ده در اثير\r\nدر مصاف خشم و شهوت چشم را پوشيده‌دار * كاندرين ميدان ز پيكان بىضرر باشد ضرير\r\nانقياد آر ار مسلمانى به پيش حكم ازانك * برنگردد ز اضطراب بنده تقدير قدير\r\nدين سلاح از بهر دفع دشمنان آتشى است * تو چرا پوشى بهر بادى زره چون آبگير\r\nتنگ ميدان باش در صحراى صورت همچو قطب * تا به تدبير تو باشد گشت چرخ مستدير\r\nاى خميرت كرده در چل صبح تائيد إله * چون تنورت گرم شد آن به كه بربندى فطير \r\n\r\nو له ايضا\r\n همىبپيچد زلفش چو مار بر رخ ماه * هرآينه چو بر آتش بود بپيچد مار\r\nدو زاغ لاله‌پرستند گرد لاله‌ستان * به گرد لاله فروبرده قيرگون منقار \r\n\r\n","description":"","footnote":"","page_name":" 949 ","page_number":227},
  {"content":"\r\n\r\n گهى بنفشه چرند و گهى سمن سپرند * گهى نگارگرند و گهى طرازنگار \r\n\r\nدر مدح ابو المفاخر عثمان مختارى شاعر غزنوى گويد\r\n نشود پيش دو خورشيد و دو مه تارى تير * گر برد لمعه‌اى از خاطر مختارى تير\r\nآنكه پيش قلم همچو سنانش گه زخم * از پى فايده چون تير ميان بندد تير\r\nگر بزر وصف كند برگ رزان را پس ازين * برگ زرين شود از دولت او در مه تير\r\nآنچه فكرت همى از عقل تو يابد گه نظم * به همه عمر نيابد صدف از ابر مطير\r\nراوى آن روز كه شعر تو سرايد ز دمش * باد چون خاك از آن شعر شود نقش‌پذير\r\nاز پى آنكه تو را مرد همىبيند و بس * معنى بكر همه بر تو دهد جلوه ضمير\r\nنام آن خواجه كه در مجلس شعر تو رود * تا گه صور بود بر همه جانها تصوير\r\nهرك را شعر تراشند و ليكن سوى عقل * در به خرمهره كجا ماند و دريا به غدير\r\nتو بىانديشه همىگويى در هر نظمى * آنچه يك هفته نويسد به صد انديشه دبير\r\nدهر در شعر نظيريم ندانست و ليك * چون ترا ديد درين شغل مرا ديد نظير \r\n\r\nو له ايضا عليه الرحمة فى المديحه\r\n اندر آن روزى كه پيدا گردد از چنگ يلان * نيزه‌هاى ديده دوز و تيغهاى سينه در\r\nتيغها گردد ز حلق زردرويان سرخ‌رو * نيزه‌ها گردد ز فرق تاج‌داران تاجور\r\nاز نهيب تيغ و بانگ سهم بگذارند باز * چشمها نفع عيان و گوشها حس خبر\r\nرو گذارد جان بىتن سوى بالا چون دعا * راه گيرد جسم بىجان سوى پستى چون قدر\r\nناى رويين گويى آنجا نفخ صور آواز گشت * كز يكى بانگش رود روح از تن و نور از بصر \r\n\r\n","description":"","footnote":"","page_name":" 950 ","page_number":228},
  {"content":"\r\n\r\n كرده خالى پيش از آسيب سنان و گرز تو * روح نفسانى دماغ و نفس حيوانى جگر\r\nنيزه‌يى اندر سنان اختر كن و جيحون صفت * باره‌يى در زير ران هامون درو گردون سپر\r\nهم سمند تو حجر را بگسلد الماس‌وار * هم به زودى زو برون تازد چو آتش از حجر\r\nگوهرى در كف ترا زاده ز درياى اجل * آفت سنگين‌دلان و زاهن و سنگش گهر\r\nبر و بحر ار ز آتش و آبش بيابد بهرهء * برگردد همچو بحر و بحر گردد همچو بر \r\n\r\nدر نصيحت و موعظه و حكمت فرمايد\r\n درگه خلق همه زرق و فريب است و هوس * كار درگاه خداوند جهان دارد و بس\r\nهركه او نام كسى يافت از آن درگه يافت * اى برادر كس او باش مينديش ز كس\r\nبندهء خاص ملك باش كه با داغ ملك * روزها ايمنى از شحنه و شبها ز عسس\r\nگرچه در طاعتى از حضرت او لا تأمن * گرچه در معصيتى از در او لا تيأس\r\nگرچه خوبى به‌سوى زشت به خوارى منگر * كاندرين ملك چو طاوس به كار است مگس\r\nساكن و صلب و امين باش كه تا در ره دين * زيركان بر تو نيارند زد از غيب نفس \r\n\r\n","description":"","footnote":"","page_name":" 951 ","page_number":229},
  {"content":"\r\n\r\n كز گران‌سنگى گنجور سپهر آمده كوه * وز سبكسارى بازيچهء باد آمده حس\r\nتو فرشته شوى ار جهد كنى از پى آنك * برگ توت است كه گرديده بتدريج اطلس\r\nچنگ در گفتهء يزدان و پيمبر زن و رو * كآنچه قرآن و خبر نيست فسانه است و هوس\r\nرو كه استاد تو حرص است از آن در ره دين * سفرت هست چو شاگرد رسن‌تاب از پس\r\nاول و آخر قرآن ز چه با آمد و سين * يعنى اندر ره دين راهبرت قرآن بس \r\n\r\nو له\r\n يكى بهتر ببينيد ايها الناس * كه ديگر مىشود عالم به هر پاس\r\nدمى از گردش احوال عالم * نمىيابم نجات از دست وسواس\r\nچو دل در عقدهء وسواس باشد * چه دانم ديدن از انواع و اجناس\r\nكجا ماند جهان را روشنايى * چو خورشيد افتد اندر عقدهء راس\r\nترا ندهند هرچ از بهر تو نيست * بهر كار اين سخن را دار مقياس\r\nسكندر جست ليكن يافت بهره * ز آب زندگانى خضر و الياس\r\nنه سر بركرد اين كشت از دل خاك * چه سودش چون كند سر بر سر داس\r\nچو دانه ديدى اندر خوشه رسته * ببين هم گشته زير آسيا آس\r\nسخن كز روى حكمت گفت خواهى * جدا كن ناس را اول ز نسناس \r\n\r\nو له ايضا\r\n اى سنايى خواجهء جانى غلام تن مباش * خاك را چون دوست دارى پاك را دشمن مباش \r\n\r\n","description":"","footnote":"","page_name":" 952 ","page_number":230},
  {"content":"\r\n\r\n گردبادى چون نگردى گرد خاكى هم مگرد * مرد يزدان چون نباشى جفت اهريمن مباش\r\nخاص را گر اهل بودى عام را منكر مشو * جام را گر مى نباشى دام را ارزن مباش\r\nنيك بودى از براى گفت‌وگويى بد مشو * مرد بودى از براى رنگ و بويى زن مباش\r\nدر ميان تيرگى از روشنايى چاره نيست * در جهان تيرگى بىبادهء روشن مباش\r\nاز دو گيتى ياد كردن بىگمان آبستنى است * گر همى دعوى كنى در مردى آبستن مباش \r\n\r\nو له ايضا\r\n به آب ماند يار من از صفات و صفاش * كه روى خويش ببينى چو بنگرى به لقاش\r\nپديد گشته دو جرم سهيل و سى پروين * ميان دايرهء ماه و زير جرم سهاش\r\nبرنگ چون گل سورى است ليك نشناسم * چو من برابر او باشم از گل رعناش\r\nبه آتش رخ او ره كه يافت كز تف عشق * هزار جان و جگر سوخت زلف دودآساش\r\nدل شكستهء تاريك ازو بدان جويم * كه مى نسب كند از زلفك سياه دوتاش\r\nاگرنه دل چه دريغست از كسى كه بود * هزار جان مقدس فداى جور و جفاش \r\n\r\nو له\r\n چون بطبع پردلان افزون شود بر صلح جنگ * چون به نزد بيدلان بهتر شود از نام ننگ\r\nاز قوى دستى اجل گردد امل را پاى سست * در سبك‌دستى قضا گردد اجل را تيزچنگ \r\n\r\n","description":"","footnote":"","page_name":" 953 ","page_number":231},
  {"content":"\r\n\r\n چون ثريا پشت بر پشت آورند از روى مهر * چون دو پيكر روىدرروى آورند از بهر جنگ\r\nگه به تف تيغ بر دل سنگ گردد همچو موم * گه ز آه سرد بر دل موم گردد همچو سنگ\r\nبىمزاج گرمى و خشكى شود چون باد و خاك * جان بىشخص از شتاب و شخص بىجان از درنگ\r\nناگهان شاها برون تازى چو بر چرخ آفتاب * بر فراز كوه رنگى همچو اندر كوه رنگ\r\nآن زمانت كاندر آن هيبت فلك بيند شود * نجم بر روى فلك چون نقطه بر پشت پلنگ \r\n\r\nدر مدح امير الامراء سرهنگ محمد گويد :\r\n اى سنايى نشود كار تو امسال چو چنگ * تا به خدمت نروى و نكنى پشت چو چنگ\r\nسر سرهنگان سرهنگ محمد مردى * كه سراهنگان خوانند مر او را سرهنگ\r\nآنكه روى همه هشياران آمد به شتاب * آنكه پشت همه بيداران آمد به درنگ\r\nگر به سقلاب وزد باد نهيبش نه شگفت * كه سيه‌روى شود مردم سقلاب چو زنگ\r\nباد لطفش بر دار گرد به چين نيست عجب * كه ز خاكش پس ازين زنده برآيد سترنگ\r\nبر پلنگ ار بنهد دست ز روى شفقت * نجم سياره نمايد نقط از پشت پلنگ \r\n\r\n","description":"","footnote":"","page_name":" 954 ","page_number":232},
  {"content":"\r\n\r\n آنچه در بقعهء قنوج تو كردى از زور * و آنچه در پيش شهنشه تو نمودى از جنگ\r\nمار مردم‌كش در بحر نكرد آن از كام * شير مردم‌كش در بيشه نكرد آن از چنگ \r\n\r\nو له ايضا عليه الرحمة و المغفره\r\n نماز شام من و دوست خوش نشسته به هم * گرفته دامن شادى شكسته گردن غم\r\nسپرده لاله به پاى و بسوده زلف به دست * گرفته دوست به دام و كشيده رطل به دم\r\nز چرخ ماه عزيز آمده ز زارى زير * ز كوه كبك به بانگ آمده ز نالهء بم\r\nفشانده شعله ز انگشتها به بادهء خام * نشانده حلقه ز انگشتها به طرهء خم\r\nنه از رفيق گريغ و نه از فراق دريغ * نه در ميانه تكلف نه از زمانه ستم\r\nهمىگشاده هوا بر زمين شراع گهر * همىكشيده فلك بر زمين بساط ظلم\r\nضياء مشرق بر چهر روز مستولى * سواد مغرب در طبع چرخ مستحكم\r\nمرا دل اندر واى و دو ديده در حركت * بجسته از بر يار و نشسته بر ادهم\r\nبه سهم شير و تن زنده پيل و جستن چرغ * چو غرم بر سر كوه و دال در دل يم \r\n\r\n","description":"","footnote":"","page_name":" 955 ","page_number":233},
  {"content":"\r\n\r\n قوى قوايم و فربه سرين و چيده ميان * دراز گردن و آهخته گوش و گرد شكم\r\nبه پيشم اندر راهى و وادى و دشتى * درشت و صعب و سيه چون شعار و كفر و ظلم \r\n\r\nو له ايضا\r\n چتر او زينت همىسازد چو اجسام از لباس * فضل او قوت همىگيرد چو ارواح از نسيم\r\nروى او در چشم ما همچون درر اندر صدف * نام او در شعر ما همچون گليم اندر گليم\r\nآب نظمش از گران رفتن بگريد بر فرات * آتش خشمش ز دلسوزى بخندد بر جحيم\r\nلعنت دين است گوش بدسگالش را نصيب * لعبت چين است چشك نيك‌خواهش را نديم\r\nنور داد وجود او تا عكس بر گيتى فكند * جور چون دين شد غريب و بخل چون دون شد لئيم\r\nسيم بخشد شاعران را همتش بىگفتگو * دوست دارد زايران را دولتش بىترس و بيم \r\n\r\nو له ايضا\r\n كى باشد كاين قفس بپردازم * در باغ الهى آشيان سازم\r\nبا روى نهفتگان دل يك‌دم * در پردهء غيب عشقها بازم\r\nكش در چمن رسول بخرامم * خوش در حرم خداى بگرازم\r\nاين چار غريب ناموافق را * خوشنود به‌سوى خانه‌ها تازم\r\nاين بام و سراى بىوفايان را * از شحنهء شش عوان بپردازم \r\n\r\n","description":"","footnote":"","page_name":" 956 ","page_number":234},
  {"content":"\r\n\r\n اين ديو سراى استخوانى را * در پيش سگان دوزخ اندازم\r\nبا اين‌همه رهبران و رهبر من * محرومم اگرچه محرم رازم\r\nبنهم كله و سر و پس از غيرت * بر هركه سر است گردن افرازم\r\nتا كار شود مگر چو چنگ آن دم * امروز چو ناى زارى آغازم\r\nبا اين‌همه تن چه مرد اين گورم * با اين‌همه پر چه مرغ اين بازم\r\nگر فخر كنم بر آفرينش من * فرزند خليفه‌ام رسد نازم\r\nچون رفت سنايى از ميان بيرون * آنگه سخن از سنايى آغازم \r\n\r\nدر صفت تجريد و تحقيق و فقر و آزادى خود گفته\r\n بس‌كه شنيدى صفت روم و چين * خيز و بيا ملك سنايى ببين\r\nتا همه دل بينى بىحرص و بخل * تا همه جان يا بى بىكبر و كين\r\nپاى نه و چرخ به زير قدم * دست نه و ملك به زير نگين\r\nزر نه و كان ملكى زيردست * خر نه و اسب فلكى زير زين\r\nرسته ز تركيب زمان و مكان * جسته ز ترتيب شهور و سنين\r\nبوده چو يوسف به چه و رفته باز * تا فلك از جذبهء حبل المتين\r\nزير قدم كرده ز اقليم شك * تا به نهانخانهء عين اليقين\r\nكرده قناعت همه گنج سپهر * در صدف گوهر روحش دفين\r\nكرده براعت همه تركيب عقل * در تتق نكتهء نظمش رهين\r\nبا نفسش سحر نمايان هند * در هوسش چهره‌گشايان چين\r\nروح امين داده به دستش از آنك * داده به مريم زره آستين\r\nحكمت و خورسندى دينش بس است * تا چه كند ملك مكان و مكين\r\nگاه ولى گويد هست او چنان * گاه عدو گويد هست او چنين\r\nاو ز همه فارغ و آزاد و خوش * چون گل و چون سوسن و چون ياسمين\r\nخشم بر اعداش نبوده است هيچ * چشم بر ابروش نديده است چين \r\n\r\n","description":"","footnote":"","page_name":" 957 ","page_number":235},
  {"content":"\r\n\r\n\r\nدر اثبات حقيقت امير المؤمنين على بن ابى طالب و ذم ديگران ، گفته :\r\n كار عاقل نيست در دل مهر دلبر داشتن * جان نگين مهر و مهر شاخ بىبر داشتن\r\nچون نگردى گرد معشوقى كه روز وصل او * بر تو زيبد شمع مجلس مهر انور داشتن\r\nهركه چون كركس به مردارى فرود آورده سر * كى تواند همچو طوطى طعم شكر داشتن\r\nرايت همت ز ساق عرش بربايد فراشت * تا توان افلاك زير سايهء پر داشتن\r\nبحر پر كشتى است ليكن جمله در گرداب خوف * بىسفينهء نوح نتوان چشم معبر داشتن\r\nچون همىدانى كه شهر علم را حيدر در است * خوب نبود جز كه حيدر مير و مهتر داشتن\r\nكى روا باشد به افسون و حيل در راه دين * ديو را بر مسند قاضى اكبر داشتن\r\nمن چه گويم چون تو دانى مختصر عقلى بود * قدر خاك افزونتر از گوگرد احمر داشتن\r\nآفتاب اندر سما با صد هزاران نور و تاب * زهره را كى زهره باشد چهره ازهر داشتن\r\nخضر نام آورد ليلى را كمربسته چو كك * جاهلى باشد ستور لنگ رهبر داشتن\r\nگر همىخواهى كه چون قهرت بود مهرت بود * مهر حيدر بايدت با جان برابر داشتن\r\nجز كتاب اللّه عترت ز احمد مرسل نماند * يادگارى كان توان تا روز محشر داشتن \r\n\r\n","description":"","footnote":"","page_name":" 958 ","page_number":236},
  {"content":"\r\n\r\n چون درخت دين به باغ شرع در حيدر نشاند * باغبانى زشت باشد جز كه حيدر داشتن\r\nعلم چبود فرق دانستن حقى از باطلى * نى كتاب زرق شيطان جمله از برداشتن\r\nهشت بستان را كجا هرگز توانى يافتن * جز به حب حيدر و شبير و شبر داشتن\r\nاى به درياى ضلالت در گرفتار آمده * زين برادر يك‌سخن بايدت باور داشتن\r\nيوسف مصرى نشسته با تو اندر انجمن * زشت باشد چشم را بر نقش آزر داشتن\r\nاحمد مرسل نشسته كى روا دارد خرد * دل اسير سيرت بوجهل كافر داشتن\r\nمن سلامت خانهء نوح نبى بنمايمت * تا توانى خويشتن را ايمن از شر داشتن\r\nرو مدينهء علم را در جوى پس در وى خرام * تا كى آخر خويش را چون حلقه بر در داشتن\r\nمر مرا بارى نكو نايد ز روى اعتقاد * حق زهرا بردن و دين پيمبر داشتن\r\nآنكه او را بر سر حيدر همىخوانى امير * از ره معنى نتاند كفش قنبر داشتن\r\nاز پس سلطان ملك‌شه چون نمىدارى روا * تاج و تخت پادشاهى جز كه سنجر داشتن\r\nاز پس سلطان دين پس چون روا دارى همى * جز على و عترتش محراب و منبر داشتن \r\n\r\n","description":"","footnote":"","page_name":" 959 ","page_number":237},
  {"content":"\r\n\r\n\r\nدر نصيحت و تحقيق و توحيد و تفريد گويد\r\n برگ بىبرگى ندارى لاف درويشى مزن * رخ چو عياران ميارا جان چو نامردان مكن\r\nيا برو همچو زنان رنگى و بويى پيش گير * يا چو مردان اندرآى و گوى در ميدان فكن\r\nهرچه يا بى جز هوا آن دين بود در جان نگار * هرچه بينى جز خدا آن بت بود درهم شكن\r\nچون دوعالم زير پايت نطع شد پايى بكوب * چون دو كون اندر دو دستت جمع شد دستى بزن\r\nسر برآر از گلشن تحقيق تا در كوى دين * كشتگان زنده يا بى انجمن در انجمن\r\nدر يكى صف كشتگان بينى به تيغى چون حسين * در دگر صف خستگان بينى به زهرى چون حسن\r\nهر خسى از رنگ و گفتارى بدين ره كى رسد * درد بايد صبرسوز و مرد بايد گام‌زن\r\nقرنها بايد كه تا يك كودكى از لطف طبع * عالمى گويا شود با فاضلى صاحب‌سخن\r\nسالها بايد كه تا يك سنگ اصلى ز آفتاب * لعل گردد در بدخشان يا عقيق اندر يمن\r\nماهها بايد كه تا يك‌مشت پشم از پشت ميش * صوفيئى را خرقه گردد يا حمارى را رسن\r\nهفته‌ها بايد كه تا يك پنبه‌دانه ز آب و گل * شاهدى را حله گردد يا شهيدى را كفن\r\nساعت بسيار مىبايد كشيدن انتظار * تا كه در جوف صدف باران شود در عدن \r\n\r\n","description":"","footnote":"","page_name":" 960 ","page_number":238},
  {"content":"\r\n\r\n صدق و اخلاص و درستى بايد و عمر دراز * تا قرين حق شود صاحبقرانى در قرن\r\nروى بنمايند شاهان شريعت مر ترا * چون عروسان طبيعت رخت بندند از بدن\r\nاين جهان و آن جهانت را به دم اندر كشد * چون نهنگ درد دين ناگاه بگشايد دهن\r\nبا دو قبله در ره توحيد نتوان رفت راست * يا رضاى دوست بايد يا هواى خويشتن\r\nسوى آن حضرت نپويد هيچ دل با آرزو * با چنين گل‌رخ نخسبد هيچ‌كس با پيرهن \r\n\r\nدر مدح قاضى نجم الدّين حسن گويد\r\n دى ز دلتنگى زمانى طوف كردم در چمن * يك جهان جان ديدم آنجا خسته در زندان تن\r\nبىطرب خوش‌دل طيور و بىطلب جنبان صبا * بىدهان خندان درخت و بىزبان گويا چمن\r\nسوسن آنجا باز ديده در ميان سرو بن * نرگس آنجا باز خفته در كنار نسترن\r\nچاك كرده بر نواى عندليب خوش‌نوا * قرطهء كحلى بنفشه جعد سيمابى سمن\r\nبوى بيرون‌سوى و عطار از درون‌سو مشك‌سوز * نقش بيرون‌سوى و نقاش از درون‌سو خامه‌زن\r\nمن در آن صحراى خوش با دل همىگفتم چنين * كاينت عقل‌افزاى صحرا وينت جان‌پرور وطن \r\n\r\n","description":"","footnote":"","page_name":" 961 ","page_number":239},
  {"content":"\r\n\r\n باغ گفت از راه ديده كاى سنايى چون تويى * بر چنين آواز و رنگ و بوى گردد مفتتن\r\nمجلس قاضى القضاة وقارى و حالش ببين * تا هم از خود فارغ آيى هم ز بلبل هم ز من\r\nرنگ و بوى بىوفاى ما چه بينى كايچ عقل * دل بدين تزويرها هرگز ندارد مرتهن\r\nسوى قاضى شو كه خلق و خلق او را بنده‌اند * نقش‌بندان در ختا و مشك‌سايان درختن\r\nساكنى از حلم او خيزد چو جزم از حرف لم * برترى از علم او خيزد چو نصب از حرف لن\r\nمن چه گويم گر ز فردوس برين پرسى تو اين * كز تو بهتر چيست گويد مجلس قاضى حسن\r\nنجم را باغ اين ثنا مىگفت در شاخ چنار * فاخته كوكوزنان يعنى كه كو آن انجمن\r\nچون به منبر برشوى و الشمس خواند آفتاب * چون فرود آيى ازو و النجم خواند ذو المنن\r\nمدعى بسيار دارى اندرين صنعت ولى * زيركان دانند سير از سوسن و خار از سمن \r\n\r\nو له ايضا\r\n اى زفر تو دين و ملك چنان * كه جهان از ورود فروردين\r\nمكن احسان خود به من ضايع * كه زبانم تهىست از تحسين\r\nمن نگويم كه اين بد است و ليك * من نىام درخور چنين تمكين\r\nپيش چون من گرسنه‌يى ننهند * قرص خورشيد و خوشهء پروين\r\nكرد اكرام خود خليل و ليك * نخورد جبرئيل عجل سمين \r\n\r\n","description":"","footnote":"","page_name":" 962 ","page_number":240},
  {"content":"\r\n\r\n تا تو اى خضر عصر در شهرى * بنده را غول همدمست و قرين\r\nگاه دربان مارم از بر كوه * گاه مهمان مور زير زمين\r\nاى زمن خوش مرا مكن ناخوش * كه مكافات آن نباشد اين\r\nزين و مركب ترا مرا بگذار * تا شوم زين پيادگى فرزين\r\nشهپر جبرئيل مركب اوست * چكند جبرئيل مركب و زين\r\nمسكن خود گذاشتم به شما * مى چه خواهيد از من مسكين\r\nمن به چشم شما كسى شده‌ام * ور نه كس نيستم ز روى يقين\r\nگرچه صد كار داشتم در مرو * از براى تو رفتم از غزنين\r\nحق به دست من و من از جهال * در ملامت چو صاحب صفين\r\nمن ندانم كيم در اين درگاه * خلق در شاديند و من غمگين\r\nآرىآرى ز ضعف باشد اگر * گرد دوشيزه كم تند عنين\r\nمن چه دانم جمال حضرت تو * خر چه داند جمال حور العين\r\nروح عيسى ترا چه جويى رنج * دم آدم ترا چه جويى طين\r\nگرچه از خوى بنده گرم شوند * خواجگان عجول كبرآگين\r\nهمه صفراى خواجگان ببرد * ذوق اين قطعهء ترش شيرين \r\n\r\nو له ايضا\r\n الا اى خيمهء گردان به گرد بيستون مسكن * گه از بن دامنت ماهست و گاهت ماه در دامن\r\nچو كيوان قوى تأثير دهقان طبع بر گردون * چو تير و ماه ديوان ساز و رنگ‌انگيز بر برزن\r\nچو خورشيد فلك‌پيما چو برجيس دبيرآسا * چو بهرام سپه‌سالار چون ناهيد بربطزن\r\nهمه داناى نادان‌وش همه تابان تارىدل * همه والاى دون‌پرور\r\nهمه زن جوى مردافكن \r\n\r\n","description":"","footnote":"","page_name":" 963 ","page_number":241},
  {"content":"\r\n\r\n حكيمان را به نور و سير بر گردون به روز و شب * گهى رهبر چو يزدانند و گه رهزن چو اهريمن\r\nسر دانا شده پست و دل عاقل شده تارى * ازين افروخته درها درين افراخته گرزن\r\nبلاى گوش هر عاقل ازو هر لحظه لا بشرى * نثار سمع هر احمق ازو هرروزه لا تحزن\r\nز نحسش منزوى مانده دو صد دانا به يك منزل * ز سعدش مقتدا گشته هزار ابله به يك برزن\r\nخسيسان را ازو رفعت رئيسان را ازو پستى * لئيمان را ازو شادى حكيمان را ازو شيون \r\n\r\nدر نيايش مرگ طبيعى گويد\r\n بمير اى حكيم از چنين زندگانى * كزين زندگانى چو مردى بمانى\r\nازين مرگ صورت نگر تا نترسى * ازين زندگى ترس كاينك در آنى\r\nتو روى نشاط دل آنگاه بينى * كه از مرگ رويت شود زعفرانى\r\nبدان عالم پاك مرگت رساند * كه مرگست دروازهء آن جهانى\r\nاگر مرگ خود هيچ لذت ندارد * نه كس را خلاصى دهد جاودانى\r\nاگر قلتبان نيست از قلتبانان * و گر قلتبانست از قلتبانى\r\nز سبع السموات تا برنپرى * ندانى تو تفسير سبع المثانى\r\nنه جان است اين كت همى جان نمايد * منه نام جان بر بخار دخانى\r\nبه پيش هماى اجل كش چو مردان * به عيارى اين خانهء استخوانى\r\nكزين مرگ صورت همى رسته گردد * اسير از عوان و امير از عوانى\r\nبه يك‌روزه رنج گدايى نيرزد * همه گنج محمود زابلستانى\r\nبه بام جهان برشوى چون سنايى * گرت هم سنايى كند نردبانى \r\n\r\n","description":"","footnote":"","page_name":" 964 ","page_number":242},
  {"content":"\r\n\r\n\r\nفى النصحية و الموعظة\r\n مسلمانان مسلمانان مسلمانى مسلمانى * وزين آيين بىدينان پشيمانى پشيمانى\r\nشگفت آيد مرا بر دل ازين زندان سلطانى * كه در زندان سلطانى منم سلطان زندانى\r\nبميرد از چنين جانى كزو كفر و هوا زايد * ازيرا در چنين جانها فرونايد مسلمانى\r\nمسازيد از براى نام و دام و كام چون ديوان * جمال نقش آدم را نقاب نفس شيطانى\r\nشراب حكمت شرعى خوريد اندر حريم دين * كه محرومند ازين عشرت هواگويان يونانى\r\nشود روشن دل‌وجانتان ز شرع و سنت احمد * از آن كز علت اولى قوى شد جوهر ثانى\r\nز شرعست اين نه از ايمان درون جانمان روشن * ز خورشيد است نه از ماه جرم ماه نورانى\r\nاگر تأييد عقل كل نبودى نفس كلى را * نگشتى قابل نفس دوم نفس هيولانى \r\n\r\nو له ايضا\r\n با چشم چو بحرم ز گهر خنده شكارى * با عيش چو زهرم ز شكر بوسه‌نگارى\r\nخورشيد نماينده بتى زهره جبينى * كافور بناگوش مهى مشك عذارى\r\nبر گرد بناگوش چو عاجش خط مشكين * چون دايره از شب بكشى گرد نهارى\r\nاز هر مژهء كوه‌گذارش دل عشاق * كرده زره غاليه‌آساش حصارى\r\nبا دو لب چون باده و با چشم چو نرگس * با دو رخ چون لاله و با زلف چو قارى\r\nدر زلفش از آن دو رخ چون لاله بساطى * در چشمش از آن دو لب پرباده خمارى \r\n\r\n","description":"","footnote":"","page_name":" 965 ","page_number":243},
  {"content":"\r\n\r\n آتش به تن و جان جهانى زده آنگه * چون آب نبينيش به يكجاى قرارى\r\nچون خواهم ازو بوس و كنارى ز بخيلى * چون صبر من از من كند آن ماه كنارى\r\nاينك دوسه هفته است كه آن ماه دوهفته * كردست كناره ز پى بوس و كنارى\r\nبر جان و سر او كه از آن ماه نخواهم * جز بوس و كنارى و حديثى و نظارى \r\n\r\nفى التحقيق و الحكمة\r\n دلا تا كى درين زندان غربت اين و آن بينى * يكى زين چاه ظلمانى برون شو تا جهان بينى\r\nز حرص و شهوت و كينه ببر تا زين سپس خود را * اگر ديوى ملك يا بى و گر گرگى شبان بينى\r\nمر اين مهمان عرشى را گرامى دار تا روزى * كزين گنبد برون پرى مر او را ميزبان بينى\r\nاگر با درد او روزى شهيد عشق او گردى * هم از گبران يكى باشى چو خود را در ميان بينى\r\nبدين زور و زر دنيا چو نادانان مشو غره * كه اين آن نوبهارى نيست كش بىمهرگان بينى\r\nاگر عرشى به فرش آيى اگر ماهى به چاه افتى * اگر بحرى تهى گردى و گر باغى خزان بينى\r\nچه بايد نازش و نالش به اقبالى و ادبارى * كه تا برهم زنى ديده نه اين يا بى نه آن بينى\r\nبهشت و دوزخت با تست در باطن نگر تا تو * سقرها در جگر يا بى جنانها در جنان بينى\r\nيكى از چشم دل بنگر بدان زندان خاموشان * كه تا ياقوت گويا را به تابوت از چسان بينى \r\n\r\n","description":"","footnote":"","page_name":" 966 ","page_number":244},
  {"content":"\r\n\r\n سر زلف عروسان را چو شاخ نسترن يا بى * رخ گلرنگ شاهان را به رنگ زعفران بينى \r\n\r\nو له ايضا\r\n گرد جعفر گرد گر دين جعفرى جويى همى * زانكه نبود هر دو هم دينار و هم دين جعفرى\r\nتا سليمان‌وار خاتم باز نستانى ز ديو * كى ترا فرمان برد دام و دد و ديو و پرى\r\nباز خر خود را ز خود زيراكه نبود تا ابد * تا خودى را مشترى باشى ترا دين مشترى\r\nچون در خيبر همى حيدر كند از بعد آن * خانهء دين را كه تاند كرد جز حيدر درى\r\nهر دو گيتى را نظام از راستى دان زانكه هست * راستى ميخ طناب خيمهء نيلوفرى\r\nهيچ رونق بود اندر دين و ملت تا نبود * ذو الفقار حيدرى را يار دست حيدرى\r\nراستى اندر ميان داورى شرطست زانك * چون الف زو دور شد دورى بود نه داورى \r\n\r\nقطعات\r\n گفتى بنزد خواجه كه آن غزنوى غر است * تازان سبب مرا ببرى پيش خواجه آب\r\nمن در جواب هيچ نگويم ترا كه هست * هم لفظ غزنوى به مصحف ترا جواب \r\n* * *\r\n مال هست از درون دل چون مار * وز برون يار همچو روز و چو شب\r\nزر چنانست كآب كشتى را * از درون مرگ و از برون مركب \r\n\r\n","description":"","footnote":"","page_name":" 967 ","page_number":245},
  {"content":"\r\n\r\n* * *\r\n ديگ خواجه ز گوشت دوشيزه است * مطبخ او ز دود پاكيزه است\r\nخواجه چون نان خورد در آن موضع * مور را آرزوى نان‌ريزه است \r\n* * *\r\n با همه خلق جهان گرچه از آن * بيشتر گمره و كمتر برهند\r\nآن‌چنان زى كه چو ميرى برهى * نه چنان زى كه چو ميرى برهند \r\n\r\nفى النصيحة و الموعظة و الحكمة\r\n اگر راى رحمت شوم تا دلم * دمى بو كه بىزاى زحمت زيد\r\nمگس را پديد آورد روزگار * كه تا بر سر راى رحمت ريد \r\n* * *\r\n كسى كش خرد رهنمونست هرگز * به گيتى ره و رسم الفت نورزد\r\nكه صحبت نفاقيست يا اتفاقى * دل مرد دانا ازين هر دو لرزد\r\nاگر خود نفاقيست جان را بكاهد * و گر اتفاقيست هجران نيرزد \r\n\r\nو له ايضا\r\n اين جهان بر مثال مرداريست * كركسان گرد او هزارهزار\r\nاين مر آن را همىزند مخلب * آن مر اين را همىزند منقار\r\nو آخر الامر برپرند همه * وز همه بازماند اين مردار \r\n\r\nدر مدح سوزنى سمرقندى گفته :\r\n گفت در دوخته مرا شعرى * خواجه خياطى از در فرهنگ\r\nمعنى آن چو ريسمان باريك * قافيهء آن چو چشم سوزن تنگ \r\n\r\n","description":"","footnote":"","page_name":" 968 ","page_number":246},
  {"content":"\r\n\r\n\r\nو له\r\n يك روز منوچهر بپرسيد ز سالار * كز جملهء عالم چه به اى سام نريمان\r\nاو گفت جوابش كه در اين عالم فانى * گفتار حكيمان به و كردار كريمان \r\n* * *\r\n آدمى را دو بلا كرد رهى * داند از هر دو بلا روزبهى\r\nيا كند پر شكم خويش ز نان * يا كند پشت خود از آب تهى \r\n* * *\r\n نكند عاقل مستى نخورد دانا مى * ننهد مردم هشيار سوى مستى پى\r\nچه خورى چيزى كز خوردن آن چيز ترا * نى چون سرو نمايد به نظر سرو چو نى\r\nگر كنى بخشش گويند كه مىكرد نه او * ور كنى عربده گويند كه او كرد نه مى \r\n\r\nرباعيات\r\n برهان محبت نفس سرد من است * عنوان نياز چهرهء زرد من است\r\nميدان وفا دل جوانمرد من است * درما دل‌سوختگان درد من است \r\n* * *\r\n در باغ خلافت نبى چار به است * وان چار به لطيف بر بار به است\r\nآن به كه در اولست زان چار به است * وان به كه در آخر است زان چار به است\r\nاى مه تويى از چهار گوهر شده هست * زين است كه در چهار جايى پيوست\r\nدر چشم آبى و آتشى اندر دل * بر سر خاكى و بادى اندر كف دست \r\n* * *\r\n فرياد كنم ز جور آن زلف دراز * تا با رخ تو نگويدى چندين راز\r\nدست از رخ تو زلف تو كى دارد باز * كاين روى تذرو گشت و آن پنجهء باز \r\n* * *\r\n بادى كه درايى به تنم همچو نفس * نارى كه همى دلم بسوزى به هوس\r\nآبى كه توان زنده به تو بودن و بس * خاكى به تست بازگشت همه‌كس \r\n\r\n","description":"","footnote":"","page_name":" 969 ","page_number":247},
  {"content":"\r\n\r\n* * *\r\n با ابر هميشه در عتابش بينم * جويندهء نور آفتابش بينم\r\nگر مردمك ديدهء من نيست چرا * هرگه كه نظر كنم در آبش بينم \r\n* * *\r\n چون آمدوشد بريدم از كوى تو من * دانم نرهم ز گفت بدگوى تو من\r\nبر خيره چرا نظر كنم سوى تو من * بر عشق تو عاشقم نه بر روى تو من \r\n* * *\r\n چون موى شدم ز رشك پيراهن تو * وز رشك گريبان تو و دامن تو\r\nكاين بوسه همىدهد قدمهاى تو را * وان را شب و روز دست در گردن تو \r\n* * *\r\n از خلق ز راه تيزهوشى نرهى * وز خود زره سخن‌فروشى نرهى\r\nزين هر دو بدين دو گر بكوشى نرهى * از خلق وز خود جز به خموشى نرهى \r\n* * *\r\n گر آمدنم به من بدى نامدمى * ور نيز شدن به من بدى كى بدمى\r\nزين به چه بدى كه اندرين دير خراب * نه آمدمى نه بدمى نه شدمى \r\nمثنوى حديقه كه فى الحقيقة حديقة الحدائق و حقيقة الحقائق و گنجى است مملو از معارف و دقايق بين العرفاء و الحكماء معروف و مشهور است و همه ابيات آن برگزيده و پسنديده است و انتخاب آن خلاف ادب و منافى انصاف و ثبت كليهء آن خارج از طريق قانون اين كتاب و زياده از گنجايش حوصلهء اين دفتر و معهذا سابقا در رياض العارفين نگاشته‌ام لهذا از رسالات منظومهء جناب حكيم الهى رسالهء منظومه سير العباد الى المعاد كه هم بر وزن حديقه موزونست و نسخهء آن كمتر مشهور و اشعار فصيحهء بلند متين دارد ، اجمالا درين محل ثبت مىشود .\r\n\r\n","description":"","footnote":"","page_name":" 970 ","page_number":248},
  {"content":"\r\n\r\n\r\nاز مثنوى مسمى بسير العباد الى المعاد\r\n مرحبا اى بريد سلطان‌وش * تختت از آب و تاجت از آتش\r\nاى به از خاك و خاك را فراش * اى مه از آب و آب را نقاش\r\nاى به هنگام خوبى و زشتى * سايق ابر و قايد كشتى\r\nآتش از تو چو بسدين خرمن * آب از تو چو زمردين جوشن\r\nمايهء خشكى و قابل نم * پدر عيسىاى و مركب جم\r\nباغ را هم تو پشت و هم رويى * شاخ را هم تو دايه هم شويى\r\nكنى از جنبشى كه خواهى تو * روى دريا چو پشت ماهى تو\r\nروح را مانى ار چه پستى تو * كس نبيند ترا و هستى تو\r\nبرشوى تا اثير و برنشوى * بگذرى بر محيط و تر نشوى\r\nگاه تاجى گهى سرير شوى * گاه اخضر گهى اثير شوى\r\nگاه خرپشته بر غدير زنى * گه كله گوشه بر اثير زنى\r\nدر گلين‌گور و آتشين تابوت * جان ما را ز تست قوت و قوت\r\nگه به نيسان ز گل نگينه كنى * گه به دى ز آب آبگينه كنى\r\nچند فراش گويها باشى * چند نقاش رويها باشى\r\nگرچه سياح كوه و هامونى * ورچه مساح ربع مسكونى\r\nبرهان يك‌ره‌اى فريشته‌وش * خويشتن را از آب و از آتش\r\nلگدى بر اثير و دريا زن * خيمه بر تارك ثريا زن\r\nيك‌زمان از زبان بينش من * گوش كن رمز آفرينش من\r\nتا بدانى كه هرچه رام نيند * همگى چون تو باد نام نيند \r\n\r\nدر صفت نفس ناطقه و تركيب حيوان\r\n دان كه در ساحت سراى كهن * چون تهى شد ز من مشيمهء كن\r\nيافتم دايهء قديم نهاد * بوده با جنبش فلك همزاد\r\nگنده پيرى چو چرخ پرمايه * بىخبر ز آفتاب و از سايه \r\n\r\n","description":"","footnote":"","page_name":" 971 ","page_number":249},
  {"content":"\r\n\r\n حيوان را به رتبه و مقدار * دايه و مطبخى و خوانسالار\r\nنقش نوشاد را ازو شادى * سرو آزاد ازو به آزادى\r\nزو كشيده گشاده شد به بهار * پنجهء سرو و چهرهء گلنار\r\nگرچه اين دايه از كرانه مرا * تربيت كرد مادرانه مرا\r\nچون گيا بىخبر همىخوردم * با گيا همرهى همىكردم\r\nاولين سبز ساخت كسوت من * بعد از آن لعل بافت خلعت من\r\nچون بريدم ز لعل و سبز اميد * باز دادم يكى قماط سپيد\r\nچون دريدم قماط سيمابى * دوخت بازم قباى عنابى\r\nساخت زان پس مرا به مستورى * كرته عودى و حجره كافورى\r\nحجره‌يى پر ز ديو هفت سرى * شش‌سوى چار بخش و پنج درى\r\nچون درون از لباس تن پرداخت * از برون حجره را غلافى ساخت\r\nپس مرا از براى هرنه برخ * كرد نه ماه جلوه بر نه چرخ\r\nدست آخر چو جلوه كرد تمام * شربتم جامه كرد و جامه طعام\r\nچون قوى پنج گشت بنيادم * پس به شهر پدر فرستادم \r\n\r\nدر مراتب نفس انسانى و آغاز تركيب فرمايد\r\n يافتم بر كران روم و حبش * شهرى اندر ميان آتش خوش\r\nاز برونش نو و درونش مسن * تربتش حادث و هواش عفن\r\nميوه‌دارانش سرنگون از تاب * همچو سايهء درخت بر لب آب\r\nراستنىهاش چون دل دانا * شاخ در شيب و بيخ در بالا\r\nساخته خيمه‌ها ز باد و تراب * ميخها ز آتش و طناب از آب\r\nساحتش گشتن و سياحت را * راحتش كشتن و جراحت را\r\nملكى با دو روى و باده‌سر * اصل او از دو مادر و دو پدر\r\nپنج سر مشرفات هامونى * پنج سر منهيات گردونى\r\nذات اشراق و مايهء اشراف * دادهء علم و زادهء انصاف \r\n\r\n","description":"","footnote":"","page_name":" 972 ","page_number":250},
  {"content":"\r\n\r\n جامهء حرص و نفس و كينه و كام * جان ديو و بهيمه و دد و دام\r\nمايه زو يافتند قوت و هوش * دست و چشم و دهان و بينى و گوش\r\nظاهرش نور و باطنش نار است * از درون يك‌تن از برون چار است\r\nعدل ايشان بقاى پيوند است * جور ايشان فناى فرزند است\r\nزورش از عدل و مايهء گهر است * ضعفش از ظلم مادر و پدر است\r\nنقطه را چون اسير دور كند * اين سريرت نگر كه جور كند\r\nسيرت عدل چيست آبادى * صورت مرگ چيست بيدادى\r\nزردچهره خزان ز اسرافست * سبزجامهء بهار ز انصاف است\r\nنكند جز به پنج عدل درنگ * ميخ اين خيمه‌هاى مينارنگ\r\nدر ميان داد راستى دارد * بيند آن‌كس كه داد بنگارد\r\nداد بىراستى الف دد بود * باد بىقامت الف بد بود\r\nگه به صورت پدر شود مادر * گاه مادر شود به چهر پدر\r\nلشكر او هميشه پرشروشور * ديو و دد بود و مرغ وحش و ستور\r\nعاملاتش سه نار و و ظلم * بارگيرش دو اشهب و ادهم\r\nعاملانش امل نگار همه * مركبانش سوار خوار همه\r\nتلف عاملانش دادهء او * علف مركبانش زادهء او\r\nحاكمش هم نديم و هم نقاش * خازنش هم حكيم و هم فراش\r\nچون مرا با امير كون و فساد * آشنا كرد و صاحب استعداد\r\nديد و پذيرفت و مايه داد و نواخت * برگ و ترتيب نقش حجره بساخت\r\nچون درو حد حجره را بشمرد * رفت و از بهر مصلحت بسپرد\r\nچار حد را به هفت صاحب حلم * پنج در را به پنج طالب علم\r\nديدهء حال بين چو بگشادم * چو ستوران به خوردن استادم\r\nكلهء شير و گور مىديدم * جوق ديو و ستور مىديدم\r\nهمه غمناك طبع و خرم‌دين * همه بسيار خوار و اندك‌بين\r\nهمه را حرص و كام آزردن * همه را فعل خفتن و خوردن \r\n\r\n","description":"","footnote":"","page_name":" 973 ","page_number":251},
  {"content":"\r\n\r\n در سفر سال و ماه چون نسناس * ليك بر جاى همچو گاو خراس\r\nگرچه بسيار ره نوشته بود * گرد بر گرد خويش گشته بود\r\nمن چو ديو و ستور و چون دد و دام * مايل جاه و خورد و خفتن و كام\r\nگرد صحرا و كوه مىگشتم * زان ستوران ستوه مىگشتم\r\nراست خواهى مرا درين منزل * سير شد زين گرسنه چشمان دل\r\nزانكه حس از براى بالا را * مستعد بود نفس گويا را\r\nآن زمانى كه چهره بنمودى * زين زمينم به حمله بربودى\r\nزين همه جستنم رمان كردى * در زمينم بر آسمان كردى\r\nليك چون زى نهاد خود شدمى * باز ديو و ستور و دد شدمى\r\nآخشيجم به تحت مىراندى * فطرتم سوى فوق مىخواندى\r\nمن بماندم در اين ميان موقوف * مقصدم دور بود و راه مخوف\r\nخانه پردود و ديدگان پردرد * راه پرتيغ و تير و من نامرد\r\nخيره ماندم كه علم و زور نبود * راهبر جز ستور و كور نبود\r\nنه مرا علم و اجتهادى بود * نه بر اين‌هام اعتمادى بود\r\nراهبر چون ستور و كور بود * خوش‌ترين منزل تو گور بود\r\nزان چراگاه و راه برگشتم * عاشق راه و راهبر گشتم\r\nروزى آخر به راه باريكى * ديدم اندر ميان تاريكى\r\nپيرمردى لطيف و نورانى * همچو در كافرى مسلمانى \r\n\r\nو له قدس سره در صفت عاقله فرمايد :\r\n شرم روى و لطيف و آهسته * چست و نغز و شگفت و برجسته\r\nزمنى از زمانه خوش‌روتر * كهنى از بهار نو نوتر\r\nسر آفاق بود و پاى نداشت * علت جاى بود و جاى نداشت\r\nگفتم اى شمع اين‌چنين شبها * وى مسيحاى اين‌چنين تبها\r\nاين چه فر و كمال و والاييست * اين چه لطف و جمال و زيبايىست \r\n\r\n","description":"","footnote":"","page_name":" 974 ","page_number":252},
  {"content":"\r\n\r\n گاه جوياى پاى چون تو شهيست * چاه تيره چه جاى چون تو مهيست\r\nبس گران‌مايه و سبكبارى * تا تو اين گوهر از كجا دارى\r\nگفت من برترم ز گوهر و جاى * پدرم هست كاردار خداى\r\nاوست كاول نتيجهء قدمست * آفتاب سپيدهء عدم است\r\nعلت آن سراى و اين فرش اوست * شبهت استوى على العرش اوست\r\nعرش او پايمال هر دون نيست * فرش او دست‌باف گردون نيست\r\nاو همىبافد از براى شما * در فناى بقا قباى شما\r\nمن به فرمان او بمانده ز من * در چنين تربت و هواى عفن\r\nاز پى مصلحت نه از سر جهل * مانده در بند يك جهان نااهل\r\nور نه كى بود آخر ارزانى * پادشه‌زاده‌يى به سگ‌بانى\r\nزشت نبود براى بازپسى * هم‌نفس جبرئيل با مگسى\r\nاز تو پرسم توان بد اندر تگ * با چنين اصل هم طويلهء سگ\r\nگفتمش هست هيچ ازينها سود * گفت آخر چه سود خواهد بود\r\nگازرى را ز دست مشتى عور * يوسفى را ز عشق جوقى كور\r\nقدر عيسى كجا شناسد خر * لحن داود را چه داند كر\r\nگوهرم در غبار ره مانده * يوسفم در نشيب چه مانده\r\nخوش كجا باشد ار چه دارد زور * زندهء با دو مرده در يك گور\r\nراند زين‌سان هزار نكتهء ژرف * كه نه صوتش به كار بود و نه حرف\r\nگفتم اى خواجهء سخن‌پرداز * در سخن كوت حرف و كو آواز\r\nگفت اين لحنها ز بهر شماست * حرف و آواز رسم شهر شماست\r\nحرف و صوت از ولايت جهلند * هر دو در صدر علم نااهلند\r\nاز شما شد به شكل موى سخن * وز شما شد سياه‌روى سخن\r\nكه همى اصل او ز نيكويى * مىنبينيد بىسيه‌رويى\r\nهرچه مساح او شب و روز است * زشتىآموز و نيكويى سوز است\r\nروى سوى معاد بايد تافت * كاين معاد از معاش خواهى يافت \r\n\r\n","description":"","footnote":"","page_name":" 975 ","page_number":253},
  {"content":"\r\n\r\n اى ترا زير اين كبود حصار * دستهء گل نموده بستهء خار\r\nسوى شهر قدم قدم بگذار * خانهء استخوان به سگ بسپار\r\nبا خرى در مجال چون باشى * با سگى در جوال چون باشى\r\nخر نه‌اى كاه‌دان چه خواهى كرد * سگ نه‌اى استخوان چه خواهى كرد\r\nاز نباتى ملك توانى شد * وز زمين بر فلك توانى شد\r\nچنگ در دامن حكيمى زن * پاى بر قوت بهيمى زن\r\nدست ازين خواب و خورد كوته كن * كام در نه حديث در ره كن\r\nتوشهء تو درين ره ناخوش * چون شترمرغ نيست جز آتش\r\nآتشى نى كه ناتوانى ازوست * آتشى كاب زندگانى ازوست\r\nيار باشم چو راى دارى تو * دست گيرم چو پاى دارى تو\r\nشاخ من گير تا برى گردى * پاى من گير تا سرى گردى\r\nهم بدان شاخ سرفراز شوى * هم بدين پاى چشم باز شوى\r\nرغم مشتى بهيمه و دد را * وارهان هم مرا و هم خود را\r\nچون‌كه ديدم به راه زرق خودش * هودجى ساختم ز فرق خودش\r\nمن بسازم چو مار پاى از دم * تو ندارى دو چشم چون كژدم\r\nكتف خود را براق او كردم * جان خود را وثاق او كردم\r\nهر دو كرديم سوى رفتن راى * او مرا چشم شد من او را پاى\r\nمن ورا مركب او مرا مونس * من و او همچو ماهى و يونس \r\n\r\nصفت گوهر خاك و نتايج او در حيوان\r\n روز اول كه رخ به ره داديم * به يكى خاك توده افتاديم\r\nتيره چون روى زنگيان از زنگ * ساحتش همچو چشم تركان تنگ\r\nخاكدانى هواى او ناخوش * نيمى از آب و نيمى از آتش\r\nگرگ ديدم فتاده در تك‌وپوى * همه آهن‌دل و خم آهن روى\r\nموش چون گربه طفل خوار در او * مار چون خوك ثفل خوار در او \r\n\r\n","description":"","footnote":"","page_name":" 976 ","page_number":254},
  {"content":"\r\n\r\n كه درو ديو سگ سوار شدى * گاه كژدم طبيب مار شدى\r\nاندرو يكرمه سگ آسوده * لب ز مردار و روده اندوده\r\nخوك ديدم بر آن گره سالار * عملش اندك و خورش بسيار\r\nخودبه‌خود نقش ديو مىكردند * پس ز بيمش غريو مىكردند\r\nاز پى عشق صورت لا را * قبله‌اى ساخته چليپا را\r\nهمه سر پيش درفكنده چو چنگ * همه واپس‌رونده چون خرچنگ\r\nهمه در ريش و طبله بىدينار * همه ناهار و خانه پرمردار\r\nهيچ ادبار بار چندان نى * خانه پراستخوان و دندان نى\r\nبهر آن تا چرا نمايد رنگ * همه با سايهء خود اندر جنگ \r\n\r\nصفت حرص در حيوان\r\n وز پى آنكه چون فشاند نور * همه از آفتاب و مه رنجور\r\nافعيى ديدم اندر آن معدن * يك سر و هفت روى و چار دهن\r\nهردمى كز دهان برآوردى * هركه را يافتى فروخوردى\r\nگفتم اى خواجه چيست اين افعى * گفت اين نيم‌كار بويحيى\r\nاينك اين مار كاروان خوار است * راه خالى ز بيم اين مار است\r\nبىمن ار دست يافتى بر تو * نيز نورى نتافتى بر تو\r\nهفت عضوت به چارگه دادى * چار عضوت به هفت مه دادى\r\nبردى اين افعى از تو بهرهء خويش * ليك چون با منى ازو منديش\r\nكه يكى نور من به دو سد اوست * نظر من به دو زمرد اوست\r\nاين بگفت و به توده رخ بنمود * چون مر او را بديد افعى زود\r\nچون سگان پيش او بخفت و بخفت * ره ما را به دم برفت و برفت\r\nچون از آن توده رخ به ره داديم * به يكى واديئى درافتاديم \r\n\r\n","description":"","footnote":"","page_name":" 977 ","page_number":255},
  {"content":"\r\n\r\n\r\nصفت حقد در حيوان\r\n ديو ديدم بسى در آن منزل * چشم بر گردن و زبان بر دل\r\nرخ چو گام سمند پرسندان * دل چو كام نهنگ پردندان\r\nهمچو مال يتيم بيرون خوش * ليك هنگام آزمون آتش\r\nآهن و سنگ هريكى بدرنگ * رگ پرآتش بسان آهن و سنگ\r\nبا همه فعلشان ز بدگهرى * از درون تيرى از برون سپرى \r\n\r\nصفت طمع در حيوان\r\n چون از آن قوم بدكنش رفتيم * به دگر منزل وحش رفتيم\r\nسنگلاخى بديدم از دوده * قومى از دود دوزخ اندوده\r\nوحشيان سيه چو ماغ و چو ميغ * توده بر تيغ كه چو گوهر تيغ\r\nهمه ساكن چو حس بىخبران * همه حيران به يكدگر نگران\r\nهمه پرباد همچو ناى انبان * همچو او با سه گردن و دو دهان\r\nكپيّانى در او دونده به تگ * سر و دمشان بسان روبه و سگ\r\nبادپيماى گه چو ناى و چو چنگ * سرد زرد و گران چو مرداسنگ\r\nهمه سر چشم گشته نرگس‌وار * همه تن دست رسته همچو چنار\r\nهمچنان هر دو در نشيب و فراز * هر دو را كرده پيش خلق فراز\r\nكندبينان تيز خشم همه * تيره‌رأيان خيره‌چشم همه\r\nيك رمه باشگونهء مدهوش * كرده در كار كفش عورت‌پوش\r\nديده پرچشمه‌هاى حرمت شوى * روى پرديده‌هاى روزى جوى\r\nتن نازك بسان نى كردم * تا چنان كوه زير پى كردم\r\nمانده گشتم ز پاى و از ديده * شانه نو بود و موى ژوليده\r\nباز دل‌دل‌كنان در آن صحرا * برسيديم بر لب دريا \r\n\r\n","description":"","footnote":"","page_name":" 978 ","page_number":256},
  {"content":"\r\n\r\n\r\nدر سؤال از رفيق و پاسخ وى\r\n من ز ترى در آن مهيب مقر * خشك ماندم چو راه ديدم تر\r\nگفت همره كه يك‌سخن بشنو * آنگهى دل قوى كن و در رو\r\nگر همه راه نيل شد بدرست * غم مخور موسى و عصا با تست\r\nبا تو زينجا كه مكر بدخواه است * زين سه منزل سه ديو همراهست\r\nگر نخواهى همى مغاكى را * بند بر نه سه ديو خاكى را\r\nگر تو خواهى همى ز غرق امان * هرچه زينجاست هم بدينجا مان\r\nچون ازين مايه صاف گشتى چست * آنگهى پاى تو سمارى تست\r\nپيش از آن كاين طريق ببريدم * زان جوان‌بخت پير پرسيدم \r\n\r\nنسبت خاك بكيوان\r\n كه مر اين خطه را برين خط پست * هست خصم بلند گفتا هست\r\nخصم اين هندوييست دورانديش * خرفى صد هزار سالش بيش\r\nگرچه دهقانيئى چنين دارد * حجره بر چرخ هفتمين دارد\r\nگرچه جلد است گاه دهقانى * ورچه چيره است وقت چوپانى\r\nليك چون در كف آورد شاهين * رخ ترش گردد و علف شيرين\r\nهم سجيت مزاج او با مرگ * ليك ازو كار زندگان با برگ\r\nتيزدستست و كند پاى و حرون * زشت‌روى و پليد مايه و دون\r\nمن چو از پير نكته بشنيدم * در شدم يك جهان جوان ديدم \r\n\r\nدر صفت جوهر باد و آنچه از نتايج اوست\r\n همه ديوانه دين و شيدا نه * همه در بند و بند پيدا نه\r\nهمه بىآگهى چو موش از خاد * همه سرمست همچو شاخ از باد\r\nهمه رنجور و هيچ كارى نه * همه حمال و هيچ بارى نه\r\nهمه حيران و ليك نز علمى * همه ساكن و ليك نز حلمى \r\n\r\n","description":"","footnote":"","page_name":" 979 ","page_number":257},
  {"content":"\r\n\r\n همه لبها گشاده همچو صدف * همه سر در كتف كشان چو كشف\r\nهمچو فرعون شوم گردنكش * برده نقبى ز آب در آتش\r\nتنشان همچو ساحت ساحل * دلشان همچو باطن باطل\r\nهمچو خرگوش خفتهء بيدار * همچو مصروع ماندهء بيكار\r\nگرچه زين گونه با شره بودند * قابل نقشبند شه بودند\r\nهر نهنگى در او چو كوه بلند * همه حاكم‌كش و مخنث بند \r\n\r\nدر سؤال و جواب با راهبر خود گفته\r\n وان نهنگان در او به امر خديو * مى نخوردند جز فرشته و ديو\r\nچون گذشتيم از آن منازل حوت * يار و من همچو موسى و تابوت\r\nمن ورا مركب او مرا مونس * هر دو پويان چو ماهى و يونس\r\nچون از آن راه تر برون راندم * خشك بر جايگه فروماندم\r\nز آنكه مر خيمه را طناب نماند * پىسپر پيش خاك و آب نماند\r\nگفتمش بر هوا شدن خطر است * نيست اين كار پاى و كار سر است\r\nپاى ما كار سر تواند كرد * وهم ما فعل پرتواند كرد\r\nگفت كاندر تو راستى زينهاست * ترى تو هم از كژى اينهاست\r\nمرد چون تر شود جبان گردد * تير چون كژ شود كمان گردد\r\nگره از چوب خشك در گردد * كژ كند كودكى چو تر گردد\r\nمردم تر ز محنت آرد رنگ * آينه تر شود كه گيرد زنگ\r\nجزو اين‌ها به كل اين‌ها ده * تا شوى راست همچو ناوك و زه\r\nچون كمانى نماند راى ترا * پر برآيد چو تير پاى ترا\r\nآنچه او گفت همچنان كردم * پس از آن جايگه روان گردم\r\nروى داديم سوى بالا زود * من او همچو كركس و نمرود\r\nچون تمام آن طريق ببريدم * آنگه از پير خويش پرسيدم \r\n\r\n","description":"","footnote":"","page_name":" 980 ","page_number":258},
  {"content":"\r\n\r\n\r\nدر سؤال از رهنماى خود گويد\r\n كاين ولايت كراست گفت آن را * كه بريد است و پيك سلطان را\r\nطبع او همچو آب سرد و تر است * ليك ز آتش بسى رونده‌تر است\r\nملك او گه كم است و گه بيش است * زانكه او گه پس است و گه پيش است\r\nاو بفرسايد اين نفرسايد * او بيفزايد اين نيفزايد\r\nخنك آن‌كس كه در شمار وى است * خاصه اكنون كه كار كار ويست\r\nاو بگفت اين و راه ببريدم * ز آتش و آب قلعه‌اى ديدم \r\n\r\nصفت جوهر آب\r\n قلعه‌اى در جزيرهء اخضر * اندر آن جاودان صورتگر\r\nسرشان چون سر ستوران چيست * پايشان همچو پاى موران سست\r\nاژدها سر بدند و ماهى دم * ليك تنشان به صورت مردم\r\nتنشان همچو باغ خرم و خوش * پايشان زاب و فرقشان ز آتش\r\nكهن از سحر نو همىكردند * زشتها را نكو همىكردند\r\nاين نمودى ز گلخنى باغى * آن نمودى تذروى از زاغى\r\nگرهى پنجه كرده چون سر شست * گر هى ماهى ز غاده به دست\r\nيك جهان داعيهء منى ديدم * قبله‌شان ادعيهء منى ديدم\r\nكرده پندار بهر غوغا را * حجرهء خلوت زليخا را\r\nكرده از نوعها در او پيكر * پس همه جفت‌جفت ماده و نر\r\nپيش ديدم ز قطرهء ژاله * اندرو سامرى و گوساله\r\nهرچه از سيم و زر همىديدند * چو خدايش همىپرستيدند \r\n\r\nصفت صورت حرص\r\n هم در آن قلعه حوض سنگى بود * وندران حوضشان نهنگى بود\r\nسركشيده كشنده و ناخوش * سر سوى آب و دم سوى آتش \r\n\r\n","description":"","footnote":"","page_name":" 981 ","page_number":259},
  {"content":"\r\n\r\n دام او قوت نفس ديوان بود * دم او دام عمر حيوان بود\r\nهرچه در دام او درافتادى * دم او سوى دم فرستادى\r\nخوردنش هيچ بر گراز نشد * يك‌زمانش دهن فراز نشد\r\nهر زمان حلق بازتر كردى * دم بالا درازتر كردى\r\nگرچه او را چو مرگ برگ نبود * جور او هيچ كم ز مرگ نبود\r\nچون على ز آتشى دلير شدى * همچو خصمش ز خاك سير شدى\r\nچون من آن كام و كام آن ديدم * راست خواهى چنان بترسيدم\r\nكه تنم همچو دل شد از خفقان * ديده مانند رخ شد از يرقان\r\nخواست تا او كند سوى من راى * گفت همره كه بر سرش نه پاى\r\nكه اگر چند مايهء زشتى است * اندرين منزل او ترا كشتى است\r\nسر او چون به زير شست تو است * پاى درنه كه دست دست تو است\r\nبه پيى بسته كن زبانش را * پاى تو قفل بس دهانش را\r\nگفت او چون پناه خود كردم * كتف او شاهراه خود كردم\r\nبر سرش رفتم و نترسيدم * آمدم تا دم و بپرسيدم\r\nكه‌كه بود اينكه سخت هالك بود * گفت كاين مستحث مالك بود\r\nزين بشكرند ساكنان اثير * زين به برگرند خازنان سعير\r\nوين خرابات جمله از چپ و راست * طرفه‌تر آنكه پارسايى راست\r\nكه همه قاضيان ز دست ويند * همه زهاد هم نشست ويند\r\nداعى هرچه اهل تخت است اوست * راعى هرچه نيكبخت است اوست\r\nبارگيرى قوى و نفسانى است * زانكه هم‌طبع روح انسانيست \r\n\r\nصفت آتش و آنچه ازو زايد\r\n اين شنيدم جدا شدم ز نهنگ * دره‌اى پيش چشمم آمد تنگ\r\nدره‌اى بس مهيب و ناخوش بود * كژدم و مار و كوه آتش بود\r\nتيره‌رويان تيره‌هش در وى * خيره‌چشمان خيره‌كش در وى \r\n\r\n","description":"","footnote":"","page_name":" 982 ","page_number":260},
  {"content":"\r\n\r\n اندرو جادوان ديونگار * وندرو كوه‌كوه كژدم و مار\r\nنقش نيكو تباه مىكردند * رويهاشان سياه مىكردند\r\nجادوان از حميم و قطران مست * حربه و تيغ آتشين در دست\r\nگه پرى را چو ديو مىكردند * گه چو غولان غريو مىكردند\r\nپيش ما كوه بود ز آتش و دود * كه همى چرخ زو دونيمه نمود\r\nزير او جز مغاك و چاه نبود * وز برش تا به ماه راه نبود\r\nپير چون ديد ترس و انده من * گفت هين لا تخف و لا تحزن\r\nگرت بايد كز اين مكان برهى * زين بخور تا همين زمان برهى\r\nبخور اكنون ز بهر دارو را * كژدم و مار و كوه و جادو را\r\nكاين غذا قوت نهانى تست * چشمهء آب زندگانى تست\r\nاز همه خوردنى درين بنياد * اين هنىتر بخور كه نوشت باد\r\nگفتم او را گرفتم اين بخورم * ره گرفت است كوه چون گذرم\r\nگفت جان زين حديث بىغم كن * اين‌همه كم شود تو اين كم كن\r\nدر دلم پند او چو محكم شد * آن همىخوردم اين همى كم شد\r\nآخر الامر از آن گرامى خوان * پيش چشمم نه اين بماند نه آن\r\nكوه را چون به لقمه ره كردم * زير آنكه نكو نگه كردم\r\nهر چهى بود و صد هزار در وى * دد و ديو و ستور مردم روى \r\n\r\nصفت صورت مكر\r\n دركشيده به خدعه مردم را * شترى كرده شكل كژدم را\r\nچاه پردود و آتش و سرباز * مى برآمد ز هر چهى آواز\r\nاين همىگفت چاه چاه منست * وان دگر گفت راه راه منست\r\nاين همىگفت كاخ من حرمست * وان دگر گفت باغ من ارم است\r\nاين بگفتى شبان اين رمه‌ام * وان بگفتى خداى اين همه‌ام\r\nدر سرافكنده هريك از راهى * در چنين چاهى اين‌چنين جاهى \r\n\r\n","description":"","footnote":"","page_name":" 983 ","page_number":261},
  {"content":"\r\n\r\n گفتم اين كشور مهيب كراست * بيشتر زين طرف نصيب كراست\r\nگفت يك‌نيمه شاه انجم را * وان دگر صدر چرخ پنجم را\r\nكه ملك را برين بلندحصار * آن وكيلست و اين سپه‌سالار\r\nاين كند لقمهء لئيمان خوش * وان خوراند كريم را آتش\r\nچون رخم زان حديث او بشكفت * آنگه از ديده پير با من گفت\r\nكاين همه ره كه ديدى از چپ و راست * همه هيزم‌كشان دوزخ راست\r\nاى شده بر نهاد خود مالك * رستى از چاه و دوزخ مالك\r\nزين پس از شرب عدن كن مستى * كه ز هيزم‌كشى سقر رستى\r\nليك ماندست پاره مى شو * هم كنون رخ بما نمايد ضو\r\nكردم آخر ز نار گفتارى * كه پس از نار تيره گفت آرى\r\nز آدمى اين حديث محدث نيست * شب‌روى كار هر مخنث نيست\r\nشب نبيند كسى كه در طلب است * كه خود آن سوز او چراغ شبست\r\nعاشقان كان چراغ درگيرند * پردهء شب ز پيش برگيرند\r\nگفت گرچه شب است و تاريكست * دل قوى دار صبح نزديكست\r\nتا بگفت اين چو بنگرستم خود * صبح ديدم ز كوه سر برزد\r\nشاد گشتم چو ديده شد بينا * برج و دروازه ديدم از مينا\r\nگفتم اين راه چيست بر چپ و راست * گفت حد زمانه تا اينجاست\r\nاين زمين چون زمانه بنوشتم * تا ز حد زمانه بگذشتم\r\nرو كه اكنون به خلد پيوستى * كه از آن رستهء خسان رستى\r\nمژده‌مژده كه از چنين تحويل * رستى از زخم تيغ عزرائيل\r\nبرگذشتى ز باب عاريتى * آمدى در نقاب عافيتى\r\nپس نهاديم هر دو چون گردون * پى ز دروازهء زمانه برون \r\n\r\n","description":"","footnote":"","page_name":" 984 ","page_number":262},
  {"content":"\r\n\r\n\r\nصفت اديان مختلف و مراتب ايشان\r\n چون گذشتم ز آتشين دربند * طارمى ديدم آبگون و بلند\r\nاندرو صد هزار صف برنا * خوش‌دل و تازه‌روى و نابينا\r\nنه ز تقصير تحت‌شان خبرى * نه ز توفير فوقشان اثرى\r\nاز كم‌انديشگى چو جنبش چرخ * سره و زيف نزدشان يك نرخ\r\nهمه كوتاه ديده ليك از ناز * پايها سوى قبله كرده دراز\r\nچون به پا آن مقر بسر بردم * رخت زى منزل دگر بردم \r\n\r\nصفت ارباب تقليد\r\n اندرو حلقه‌حلقه مردم كهل * ديده شد جمله يكدگر را اهل\r\nجانشان دود و جسمشان شررى * قبله‌شان نقش و دينشان سمرى\r\nهمه افزون رضاى و اندك خشم * همه را هشت قبله و يك چشم\r\nچون از آن مرحله گذر كردم * روى زى منزل دگر كردم\r\nمردمان ديدم اندرو بسيار * چشمهاشان دو قبله‌هاشان چار\r\nهمه در بند جان رنگ‌آميز * همه را قبله چار رنگ‌انگيز\r\nجانشان تيره بود و رخ چو نگار * دينشان هفت بود و قبله چهار\r\nهمه نزديك خود بلند شده * قبله‌شان هفت نقشبند شده\r\nدل چو زان هر چهار بركندم * به دگر منزلى برافكندم\r\nمردمان ديدم اندرو همه دون * ديده‌هاشان چو قبله‌شان افزون \r\n\r\nصفت ارباب الظّن\r\n زان چو بگذشتم آمدم به ممر * به دگر منزلى نگارين‌تر\r\nكه درو صد هزار توشه بود * ديده‌شان هفت و قبله‌شان ده بود\r\nهمه سلطان و ليك در زندان * همه قاضى و ليك با رندان\r\nبيشتر آب‌دار ليكن شور * بيشتر در فروش ليكن كور \r\n\r\n","description":"","footnote":"","page_name":" 985 ","page_number":263},
  {"content":"\r\n\r\n خوب ديدار و تيره هوش همه * زهرخوار و شكرفروش همه\r\nهمه پست و دراز عمر چو كون * همه كوتاه ديده چون فرعون\r\nهمه چون او به يك‌ره و يك خوى * مالكم من إله غيرى گوى\r\nنامه برخوانده نى از ايشان كس * همه عنوان نامه ديده و بس\r\nهمه را مست كرده سوداپز * جنبش سايه و قبالهء رز\r\nبه كليدى درى همىدانند * به كلامى سرى همىدانند\r\nمهره بر عرض درهمى سفتند * وانگه از روى لاف مىگفتند\r\nآنكه ما را نيافت جز گم نيست * وانكه زين شهر نيست مردم نيست \r\n\r\nصفت صورت معجبان\r\n آن مكان چون به ديده بسپرديم * رخت زى منزل دگر برديم\r\nديدم از روشنى معاينه من * منزلى بر مثال آينه من\r\nاندرو صد هزار حورانش * تر و تابان چو آب و چون آتش\r\nهمه در كام دل موافق خويش * همه معشوق خويش و عاشق خويش\r\nهمه از مردمان جدا مانده * همه در بند خويش وامانده\r\nزانكه هرجا كه بنگريدندى * جز كه ديدار خود نديدندى\r\nهمه را قبله هم بر ايشان بود * همه را ديده هم در ايشان بود\r\nقبله‌شان نور بود ليك اسفل * ديده‌شان چار بود ليك احول\r\nآنكه را جاى ز آينهء چين است * بىگمان چشم خويشتن‌بين است\r\nآنكه را آينهء يقين باشد * گرچه خودبين خداىبين باشد \r\n\r\nصفت قرايان\r\n چون از آنجاى رخ به ره كردم * به دگر طايفه نگه كردم\r\nتنشان زير و دل زبر ديدم * قبله‌شان روى يكدگر ديدم\r\nمردمان ديدم اندرو جمعى * روشن و تيره‌ذات چون شمعى \r\n\r\n","description":"","footnote":"","page_name":" 986 ","page_number":264},
  {"content":"\r\n\r\n اصل خود را فداى خود كرده * خويشتن را غذاى خود كرده\r\nآفتابى بزهره‌اى داده * گوهرى را به مهره‌اى داده\r\nبسته بر خود ز بهر عافيتى * همه پيرايه‌هاى عاريتى\r\nبا دو معشوقه ناز مىكردند * به دو قبله نماز مىكردند\r\nشمع بودند هريك اندر سور * از درون تيره و ز برون سو نور\r\nچون بديديم هزار گونه نماز * پير خود را سؤال كردم باز\r\nكاين كيانند و پايشان بر چيست * زين تعبد به دستشان در چيست\r\nبس نكوروى و دلرباى و خوشند * زهره‌طبعند و آفتاب‌وشند\r\nگفت اين‌ها كه خوب‌چهره‌ترند * چشم‌زخم جمال بوالبشرند\r\nگرچه بيرون ز جنبش فلكند * ره‌نشينان حضرت ملكند\r\nگرچه مسعود روى منحوسند * ورچه مطلق نهاد محبوسند\r\nگاه مشغول و گاه معذورند * گاه مختار و گاه مجبورند\r\nبر همه شكل آفرينششان * قبله‌شان گشته حد بينششان\r\nهرچه نزديك اين صف از دينهاست * دان كه زندان هريكى زينهاست\r\nبا منى مهرشان طلب چه كنى * در بهشتى حديث شب چه كنى\r\nتو چو مردان كشيده نهمت باش * اندرين ره كشيده همت باش\r\nهر زمان آتشى همىافروز * قبله و قبله جوى را مىسوز\r\nخاصه اين منزلى كه در پيش است * رهزن صد هزار درويش است\r\nتربتش منبسط هواش درست * تلهء صد هزار عاشق سست\r\nمنزلى دلربا و جان‌آويز * مردمانى در آن نگارانگيز\r\nشاخ كانجا رسيد بربنهد * مرغ كانجا پريد پر بنهد\r\nچون بديدى ركاب سست مكن * عزم بودن درو درست مكن\r\nپاى بر فرق استقامت زن * آتش اندر دم اقامت زن\r\nهمه اندرز من تو را اينست * كه تو طفلى و خانه رنگين است\r\nور ندانى نگه كن از دورش * تا بمانى به حيرت از نورش \r\n\r\n","description":"","footnote":"","page_name":" 987 ","page_number":265},
  {"content":"\r\n\r\n بنگرستم به روى تعظيمى * ديدم از نور پاك اقليمى\r\nمن و او هر دو سوى شه رانديم * خيره در نور او فرومانديم\r\nديدم آن پادشاه بىچون را * مادت اختران و گردون را\r\nعالمى عادلى خردمندى * خوش‌حديثى و نيك پيوندى\r\nصورتش عدل و خويشتن‌دارى * سيرتش رامش و كم‌آزارى\r\nمرجع نورهاى عالم خاك * صدف گوهر اديمهء پاك\r\nمبصر هيچ حد و قسمى نه * مدرك هيچ حس و جسمى نه\r\nسخت بسيار بخش ليكن حلم * نيك بسيار خوار ليكن علم\r\nارچه بسيار خوار نادانست * او كه مى بيش خورد به دانست\r\nبهر اصلاح صورت من و تو * او يكى بود ليك رويش دو\r\nرويى از بهر علم سوى پدر * رويى از بهر فعل سوى صور\r\nآن يكى پر ز گوش ليك از هوش * وان دگر پرزبان و ليك از نوش\r\nدر يكى حال از آن دو سو بشكفت * هم سخن گفت و هم سخن پذرفت\r\nپيش او از براى كسب شرف * زده چندين هزار عالم صف\r\nهمه بىدست و بىقدم پويان * همه بىكام و بىزبان‌گويان\r\nهمه از حس و از خيال برون * همه باقى و بىچگونه و چون\r\nهمه را قبله بر جبلت خويش * همه را ديده سوى علت خويش\r\nهم در آن واردان حضرت غيب * هم در اين صادران صورت غيب\r\nهم در او عالمان صورت شرع * هم در او عاملان صورت فرع\r\nيك صفش راهبان و قسيسان * بارگى پايهاى قديسان\r\nدر صفى ساكنان پوينده * در دگر خامشان گوينده\r\nهريكى در نطق مىسفتند * با من و او به خلق مىگفتند\r\nكاين همه تعبيه ز بهر شماست * هر دو باشيد شهر شهر شماست\r\nكيسه‌اى خواستم كه بردوزم * باشم آنجا و دانش آموزم \r\n\r\n","description":"","footnote":"","page_name":" 988 ","page_number":266},
  {"content":"\r\n\r\n نزد آن قوم خواستم تن زد * پير در حال بانگ بر من زد\r\nكه نگفتم ترا كه چون او باش * مختصر چشم و بدپسند مباش\r\nگرچه زين‌سو مقدر فرشيد * دان كه زان‌سو مقدر عرشيد\r\nگرچه چرخ و زمين ممالك اوست * آنكه استاد اوست مالك اوست\r\nچون پدر دانى از پسر بگذر * بر لب كوثر آب شور مخور\r\nدر محيطى بگرد جوى مپوى * آب دارى به خاك روى مشوى\r\nناقصى از پى تمامى را * عبره كن عالم اسامى را\r\nاز پى چيست قيل و قالى را * چه كنى ملك بىكمالى را\r\nشهر پردوست خواهى آنجا پوى * مغز بىپوست خواهى آنجا جوى\r\nاز پى آنكه اصل بينش اوست * مالك كل آفرينش اوست\r\nپادشاهى كه بعد كن كان اوست * اصل كون و نتايج جان او است \r\n\r\nصفت صورت عقل كل\r\n پادشاهى كه امر نيت اوست * راعى راعيان رعيت اوست\r\nتخت قران ز تخت فرمان اوست * علم قران و اهل قرآن اوست\r\nبرتر از غايت تباهى اوست * خامهء دفتر الهى اوست\r\nملك خويش را به فرمان اوست * زانكه در ملك خويشتن‌دان اوست\r\nهيچ‌كس را به دو بدايت نيست * ملك او را جز او نهايت نيست\r\nاو و ابداع تا بپيوستند * در دروازهء عدم بستند\r\nمقصد عزم اوليا با او است * ستد و داد انبيا با او است\r\nواهب نطق و كاتب منشور * مبدع امر و مبدأ مأمور\r\nنه چو افلاك و انجمش انجام * نه زبر جنبش و نه زير آرام\r\nساخته امر بارى از بختش * از ازل تاج و از ابد تختش\r\nورچه معلول علت سجلست * ورچه خاموش ترجمان دلست\r\nپرده‌ها دارد از شرف در پيش * زير هر پرده يك جهان درويش \r\n\r\n","description":"","footnote":"","page_name":" 989 ","page_number":267},
  {"content":"\r\n\r\n\r\nصفت درويشان و دوستان خدا\r\n صف اول كه پردهء عينند * در خرابات قاب‌قوسينند\r\nگاه در علت مجاهده‌اند * گاه در مجلس مشاهده‌اند\r\nگاه در سكر و گاه در صحوند * گه در اثبات و گاه در محوند\r\nهمه هم باده‌اند و هم مستند * همه هم نيستند و هم هستند\r\nكرده با ذاتشان هزار عمل * نقشبندان كارگاه ازل\r\nپس تو آن پايگاه بگذارى * سر بدين كلبها فرود آرى\r\nخيز و پى بر سر جبلت نه * رخ سوى پيشگاه خلت نه\r\nبا خرى در سؤال تا نشوى * با سگى در جوال تا نشوى\r\nهمت از گفت او چو نو كردم * باز از آنجاى قصد او كردم\r\nآن مكان بر دلم چو دشمن شد * در زمان من نماندم او من شد \r\n\r\nدر صفت سالكان طريقت\r\n چون از آن اصل و مايه فرد شدم * طفل بودم هنوز مرد شدم\r\nچون دگرگونه گشت بنيادم * رخ دگرباره سوى ره دادم\r\nگه به بغداد و گه به باديه‌اى * گه به فردوس و گه به هاويه‌اى\r\nسالها گشتم از براى خطر * اندرين پرده‌اى پهناور\r\nگاه كردى مرا چو سير نياز * گاه در پرده ماندم چو پياز\r\nگاه دل شمع راه غيرت بود * گاه جان غرق بحر حيرت بود\r\nگاه از زخم قبض پست شدم * گاه از لطف بسط مست شدم \r\n\r\nدر صفت ارباب معرفت\r\n چون ازين پرده‌ها پريدم من * به يكى پرده در رسيدم من\r\nساكنان ديدم اندرو پويان * رب زدنى تحيراگويان\r\nنيست گشته همه به عزت هست * علم بىنيازى اندر دست \r\n\r\n","description":"","footnote":"","page_name":" 990 ","page_number":268},
  {"content":"\r\n\r\n چشمشان تا ولايت آدم * اسمشان تا نهايت عالم\r\nدر بقا از بقا فنا گشته * در جزا از جزا جدا گشته\r\nجسته ز چنگ خدمت حيوان * رسته از ننگ قدمت و حدثان\r\nمعتكف در سراى راز همه * پرنيازان بىنياز همه \r\n\r\nدر صفت اهل رضا و توحيد\r\n صف ديگر كه خاص‌تر بودند * بىدل و دست و پا و سر بودند\r\nفارغ از صورت مراد همه * برتر از كثرت تضاد همه\r\nخمشانى ز جان به آيين‌تر * ترشانى ز شهد شيرين‌تر\r\nما عبدناك اجتهاد همه * ما عرفناك اعتقاد همه\r\nهمه در نيستى به قوت هست * قابل قائل بلى و الست\r\nجسته از قسمت مآت و الوف * رسته از زحمت حدوث و حروف\r\nچشم وحدت نديده جسم يكى * علم آدم نخوانده اسم يكى\r\nجان‌فروشان بارگاه عدم * خرقه‌پوشان خانقاه قدم\r\nبنده ليكن چو سايهء عنقا * زنده ليكن چو صخرهء صما\r\nدر كمال مقدر تقدير * چارتكبير كرده بر تكبير\r\nطوق‌دارانش برنبشته ز شوق * فلك الامر كله بر طوق\r\nساخته هريك از ميان ضمير * از قل اللّه ثم ذرهم تير\r\nمعبد خاك كوى تل كرده * منفذ آب روى پل كرده\r\nيفعل اللّه ما يشاء از هوش * ساخته بنده‌وار حلقهء گوش\r\nخورده يك باده بر رخ ساقى * هرچه باقيست كرده در باقى\r\nجان ايشان ميان آن كبراء * دفتر نقش انتم الفقراء\r\nهمه از روى افتقار ولاه * لا شده در كمال إلّا اللّه\r\nنور ديدم در او رونده يكى * همچو ماهى رونده بر فلكى\r\nكه همىكرد از آن مسافت دور * خرقه‌هاشان به تابشى پرنور \r\n\r\n","description":"","footnote":"","page_name":" 991 ","page_number":269},
  {"content":"\r\n\r\n پيش رو آوريده راه درشت * قلبها كرده پاك از پس پشت\r\nپيش او ره گشاده مىكردند * اوليا را پياده مىكردند\r\nمن در آن رهروان و اين منزل * خيره ماندم نه ديده ماند و نه دل\r\nخواستم تا در آن طريق شوم * تا به رنگى از آن فريق شوم\r\nعاشقى زان صف سقيم و صحيح * پيشم آمد خموش ليك فصيح\r\nدست بر من نهاد و گفت بايست * هم برين صف كه جاى جاى تو نيست\r\nاى به پرواز برپريده بلند * خويشتن را رها شمرده ز بند\r\nباز پر سوى لا يجوز و يجوز * رشته در دست صورتست هنوز\r\nتا تو در زيربند تاليفى * تختهء نقش كلك تكليفى\r\nپس بدين روى راى نتوان زد * شرع را پشت پاى نتوان زد\r\nخودبه‌خود ره فرانداند كس * رهبر اشخاص وحدت آمد و بس\r\nرهنماى تو وانكه آن نور است * نيك نزديك ليك بس دور است\r\nاو رهاند ترا ز فكرت خويش * او رساند ترا به فطرت خويش\r\nپى او دار تا به حذق رسى * در او گير تا به صدق رسى\r\nكوست از ديدهء حقيقت حذق * رهبر اصدقا به مقصد صدق\r\nاين‌همه زشت بود و نغز آنست * اين‌همه پوست بود و مغز آنست\r\nاو تواند نمود مرجان را * بىنقاب حروف قرآن را\r\nاندرين روزگار مالك اوست * چشم باز اندرين ممالك اوست\r\nگفتم آن نور كيست گفت آن نور * بو المفاخر محمد منصور \r\n\r\nفى المدح\r\n واعظ عقل و حافظ تنزيل * محرم عشق و محرم تأويل\r\nخيل طالوت را سكينهء حلم * امت نوح را سفينهء علم\r\nسيف حقى كه تا كشيده شدست * دست باطل ز حق بريده شدست\r\nقابل تابش نبوت اوست * لوح محفوظ شرع و سنت اوست \r\n\r\n","description":"","footnote":"","page_name":" 992 ","page_number":270},
  {"content":"\r\n\r\n ظاهر طاهرش مدبر بر * خاطر عاطرش مفسر سر\r\nآنكه نازد چنو صنايع دهر * نيز در هيچ شهر قاضى شهر\r\nروح بر مركب عنايت اوست * عقل در مكتب هدايت اوست\r\nصورتش ديو را پريوش كرد * سيرتش مغز نافه را خوش كرد\r\nقبلهء زيركان ستانهء اوست * گنج معنى كتابخانهء اوست\r\nملكان صبح صادقش خوانند * مفتى مشرقش از آن دانند\r\nحزمش آنگه كه قرعه گرداند * الحذر الحذر همىخواند\r\nباز عزمش چو آمد اندر تاز * الظفر الظفر دهد آواز\r\nخنجر از روى خشم برنكشد * سر ازو هيچ خصم درنكشد\r\nتيغ بر كفر بركشد علمش * سپر از كبريا كند حلمش\r\nزخمش از بهر شرع و دين باشد * سيف چون حق بود چنين باشد\r\nزايد از حلم او صلاح و ثبات * راست چونان كه از قصاص حيات\r\nعلم او تخت حد پستيهاست * حلم او تاج سد هستيهاست\r\nداغ حرمان اوست بر بيداد * زان به دو هيچ‌كس نباشد شاد\r\nدست اگر در عطا نبردستى * همچو حرصش سخا به مردستى\r\nچون سخا را ازوست مايه و سود * كه ازو بىنياز خواهد بود\r\nخلق را زان بنان بىتقصير * جان غنى گشت و كان گنج فقير\r\nراى بيدارش از طريق صواب * عالمى خصم را كند در خواب\r\nچون حسد نزد عقل كاسد نيست * زانكه محسود هست و حاسد نيست\r\nچون نباشد هوا مدد كه كند * چون نباشد جسد حسد چه كند\r\nاز در او برند در آفاق * نسخه‌هاى مكارم الاخلاق\r\nعاصى آنجا كه راند بايد خشم * همچو نرگس نديده با ده چشم\r\nبوده آنجا كه بود بايد گوش * همچو سوسن بده زبان خاموش\r\nصدر او ترجمان اميد است * قدر او سايبان خورشيد است\r\nصورتش ابتداى قوت روح * سيرتش انتهاى صورت نوح \r\n\r\n","description":"","footnote":"","page_name":" 993 ","page_number":271},
  {"content":"\r\n\r\n بوده در مجلس از گهر سفتن * گشته بر منبر از دعا گفتم\r\nدر سخا ناسخ طبيبانست * در سخن سيد خطيبانست\r\nچونش هنگام قال و قيل بود * كاتب الوحى جبرئيل بود\r\nعلم دين تا به دو سپرد قضا * جهل رحلت گزيد سوى فنا\r\nلفظ او هست در سؤال و جواب * شكرى همچو آب ايمن از آب\r\nتا نشد باز درج ياقوتش * مختصر بود عقل را قوتش\r\nچون برآمد دو گوهر از دو طريق * خواند سلطانش افسر دو فريق\r\nعشق او نعره‌اى چنان خوش زد * كاتش اندر دماغ آتش زد\r\nآن همى علم عشق به راند * خبر راه نيك به داند\r\nپند او اصل استقامت ماست * حكم او حاكى قيامت ماست\r\nچون قدر در سخا ريا نكند * چون قضا در قضا خطا نكند\r\nپيشش آن سر كه در خزينه بود * چو چراغ اندر آبگينه بود\r\nعلم او را ز بهر افزودن * بيش بخشيدنست و بخشودن\r\nمعنىبسم ديده بود از دور * بو المفاخر محمد منصور\r\nزان چو تركيب خود فراهم كرد * الفى از نگار خود كم كرد\r\nشد براين حرف‌حرف خورسند او * تا شود در شمار هم چند او \r\n\r\nو له ايضا\r\n اى ز درگاه كدخداى ثبات * رفته تا صدر غايت الغايات\r\nبر تو خود را براى كسب محل * جلوه كرده مخدرات ازل\r\nپست كرد از براى مرقد را * فر فر تو فرق فرقد را\r\nپيش صدر تو چون پرستاران * طوق دارند طيلسان‌داران\r\nبا تو انگور مىتوان گفتن * با تو معدوم شى توان گفتن\r\nنه ازل بيش چون تو خواهد كاشت * نه ابد بيش چون تو خواهد داشت\r\nپدر بىپسر توى دين را * پسر بىپدر توى دين را \r\n\r\n","description":"","footnote":"","page_name":" 994 ","page_number":272},
  {"content":"\r\n\r\n از تو دارند صد هزار فتوح * وارد و صادر طبيعت و روح\r\nغيرتى هست رغم اعدا را * بر تو مر امهات و آبا را\r\nتا نزايند چون توى در دين * اين سترون شد است و آن عنين\r\nنه به عالم چو تو خردمند است * نه فلك را به از تو فرزند است\r\nبىتو چشم زمانه خيره بود * ماه بىآفتاب تيره بود\r\nاز تو زنده‌ست گاه حكمت و دين * علم پيشين و شرع بازپسين\r\nاز خطا خانهء تو در فتوى * همچو نام قيامت يحيى\r\nپايه منبر تو بر فلك است * انبهى مجلس تو از ملك است\r\nپند تو در دل شميدهء ابر * همچو بر گل سرشك ديدهء ابر\r\nخلق بيدار شد چو دولت تو * از خروش خروس دعوت تو\r\nزانكه تا اين خروس پر بفشاند * خفته جز بخت حاسد تو نماند\r\nمگس اكنون به قوت ملك است * زهره اكنون فقيرهء فلك است\r\nتا هم از طبع تو طلب نبود * زهره را زهرهء طرب نبود\r\nبا عدوى تو خواند استغنات * كاكثر و اذكر هادم اللذات\r\nزنده با كينهء تو حى نبود * گرچه موجود گشت شى نبود\r\nكز تو موجودى ار برى باشد * همچو معدوم اشعرى باشد\r\nنايب تو بس است در جسدش * اژدهاى حسود هم حسدش \r\n\r\nو له ايضا\r\n حاسد ار با تو در نعيم شود * در مسامش عرق حميم شود\r\nاى در آمخته معانى را * مر دبيران آسمانى را\r\nنامدت بر گذرگه تقدير * هيچ تردامنى گريبان‌گير\r\nجز بآزآفرين نيازت نيست * جز بخلق حميده آزت نيست\r\nخود جز اينت مباد كاز بود * كاز آبستن از نياز بود\r\nمردم آزور چو هار بود * او يكى و دلش هزار بود \r\n\r\n","description":"","footnote":"","page_name":" 995 ","page_number":273},
  {"content":"\r\n\r\n نه قضا بهر نام و نان كردى * بلكه اين شغل بهر آن كردى\r\nتا يكى چشم جور بردوزى * قاضيان را قضا بياموزى\r\nتا ز حكم تو عقل در تكليف * ادب القاضىيى كند تاليف\r\nشيمت عدلت از پى دين را * مغزتين كرده مغز تنين را\r\nبذل بىذلتى همى تو كنى * عدل بىعلتى همى تو كنى\r\nكاين دگرها اگرچه فاروقند * به سر و بن لفيف مفروقند\r\nداد را فوق و تحت بنيادت * گوييا نقش داده شد دادت\r\nعدل ازين پيش بس گداخته بود * آزش از صدر دين نياخته بود\r\nچون تو را يافت باز در بالش * آمد از بالش تو در بالش\r\nساعتى با دل تو همبر شد * سايه‌بان زمانه جانور شد\r\nنكنى بهر خواب هيچ بسيج * زانكه جانى و جان نخسبد هيچ\r\nشحنهء راه دين صلابت تست * روح شرع نبى مثابت تست\r\nكاهد از هيبتت همى دوزخ * همچو ز افسون و هميان آژخ\r\nصدر حكم تو ذروهء فلك است * پيشكار تو اندرو ملك است\r\nحجتم بر كسى كه كس باشد * بدر و شمس و ظلال بس باشد\r\nخازنان رموز مصطفوى * وارثان خزانهء نبوى \r\n\r\nو له ايضا\r\n اى نديده چو خويشتن دگرى * در نشابور و بلخ و مرو و هرى\r\nبا همه عالم ار تو بنشينى * عالمى و اللّه ار چه خودبينى\r\nباش تا همچو ماه تافته‌اى * تو هنوز از فلك چه يافته‌اى\r\nباش تا چرخ مرقد تو شود * باش تا عرش مسند تو شود\r\nباش تا از پى تمامى را * جان دهى رفتگان شامى را\r\nباش تا برگرى ز چهرهء بام * زحمت شام را ز مغرب و شام\r\nتا ببيند نيز ما حضرى * بصريان از بصيرتت اثرى \r\n\r\n","description":"","footnote":"","page_name":" 996 ","page_number":274},
  {"content":"\r\n\r\n گر تو در بصره درس نحو كنى * بصره از اهل بصره محو كنى\r\nچون در احكام اسم و حرف شدى * يا به فعل و زمان و صرف شدى\r\nخيره گردند همچو جان از جسم * نيست گردند چون الف از بسم\r\nچون بدانند فضل تو هركس * چون بينند عزم تو هر خس\r\nبينش خويش چست بر تو كند * نحو اعمى درست بر تو كند\r\nچه شناسد ترا جهان ملول * چه خبر مر حليمه را ز رسول\r\nجان چه داند كه قهرمانش كيست * كان چه دادند كه در ميانش چيست\r\nخر ندارد چو دانش تر و خشك * نزد او بار او چه پشك و چه مشك\r\nازل اول كه اين جهان دادت * همچنين محترم فرستادت\r\nكز پى اختر و سعادت تو * وز پى خدمت ولادت تو\r\nاولين برج اين حصار كبود * تا كمر برنبست رخ ننمود\r\nشد كمربند هم درين دهليز * همچو جوزا رئيس جوزا نيز\r\nچون بديد است از را رنگى * داد مالت به چنگ خرچنگى\r\nعلم و حلم اندرين زمانه تراست * ترس و درس اندرين ميانه تراست\r\nعلم دين از براى دين بايد * تو چنينى و اين‌چنين بايد\r\nعلم كز بهر كاخ و باغ بود * همچو مر دزد را چراغ بود\r\nهرك را چشم عقل باشد كور * علم بر وى جو پر بود بر مور \r\n\r\nو له ايضا\r\n اى همه صلح و هيچ جنگى نه * اى همه صدق و هيچ رنگى نه\r\nمرد را از نقاب زايد رنگ * زر چو خالص بود نگيرد زنگ\r\nتا تو در ملك جان درآمده‌اى * زير پر ملك برآمده‌اى\r\nبا وفاى تو در عقيم بماند * با بقاى تو در يتيم بماند\r\nملك تو پاسبان احرار است * كلك تو ديده‌بان اسرار است\r\nكلك برانت آتشين‌بار است * خاك خوارست و باد رفتار است \r\n\r\n","description":"","footnote":"","page_name":" 997 ","page_number":275},
  {"content":"\r\n\r\n چون سيه شد سر زراندودش * آتش اندر جهان زند دودش\r\nخون مردان خورد به صبح و به شام * شيرخواره كه ديد خون‌آشام\r\nتا از عنبر دهان خود پر كرد * شبه را گنج خانهء در كرد\r\nنوك او در سخا به بهروزى * شد كليد خزانهء روزى\r\nپخته را خامهء تو خام كند * صبح را هيبت تو شام كند\r\nبقبول تو جان گرامى شد * تيزبينى به عقل نامى شد\r\nهركه نزديك تو روان شود * در فضاى عدم روانه شود\r\nآنكه بيرون زند ز حد تو پى * ذره‌ها دره‌ها شود بر وى\r\nزنده پى زنده از پى آنست * كه بر او از تو داغ حرمانست\r\nبه قبول تو گر دلير شود * زندهء گاو زو چو شير شود\r\nبريا هيچ شروشورت نيست * در سخن هيچ زر و زورت نيست\r\nچرخ را با سخات نام نماند * طبع با آتش تو خام نماند\r\nتا عطاى تو بخشش در شد * حرفهاى طمع ميان پر شد\r\nرو كه گم نام شد نياز از تو * ممتلى معده گشت آز از تو\r\nورچه نيكو است اين كرم از آز * ليكن اين نه كه از لطافت باز\r\nمعده از آز چون بپردازى * گلشكر هم به لطف خودسازى\r\nحاسدت را كه از در خواريست * زردروئى ز سرنگونساريست\r\nچرخ را بر كسى كه محرم نيست * زين چنين ريشخندها كم نيست \r\n\r\nو له ايضا\r\n دشمنانت آنچه ماده آنچه نرند * همه حمال هيزم سقرند\r\nديده دارند ليك خيره چو طمع * مغز دارند ليك تيره چو شمع\r\nپيش تو يك عدو درنگ نكرد * چون قضا صف كشيد و جنگ نكرد\r\nدرهء ذره‌اى چو درد كند * سپه پشته‌اى چه گرد كند\r\nسپر از هيچ خصم نفكندى * سايبانهاى سينه‌شان كندى \r\n\r\n","description":"","footnote":"","page_name":" 998 ","page_number":276},
  {"content":"\r\n\r\n زان ز خصمان همىنترسيدى * كز احد فتح مكه مىديدى\r\nبر تو ز ابليس كى نشيند گرد * كت سرافيل زير پر پرورد\r\nبه دل از هيچ جاهلى منديش * مشك در هيچ خاندان مپريش\r\nكه كند خود ز بهر كين تو پاك * باد گيردار عارضش را خاك\r\nآنكه عمرش به سعى كركس بود * ملك‌الموت پشه‌اى بس بود\r\nگنجها دادهء ثنايابى * رنجها بردهء جزا يا بى\r\nراه بىزحمت تعب نبود * ماه بىعقدهء ذنب نبود\r\nزيرك از رنج بىخرد نرهد * چشم نيكو ز چشم بد نرهد\r\nنفس كل چون گل عدوت سرشت * نام او بر فراز يخ بنوشت\r\nتا كه خورشيد دينت روى نمود * نقش يخ را نه مايه ماند و نه سود\r\nبركشيد آن دل مجنب تو * از دوعالم عنان مركب تو\r\nآتش اندر مجاز و تلقين زن * آب تحقيق بر رخ دين زن\r\nاى بصف نعال مختصران * وى به انكار سوى من نگران\r\nگرچه با ما درين قرونست او * از همه قرنها برونست او\r\nتا نگويى كه جز بر ما نيست * خانه اينجا و خواجه اينجا نيست\r\nگفت تو كارساز فرع آمد * كرد تو مقتضاى شرع آمد\r\nشاكر گفت تست گفتارم * چاكر دست تست دستارم\r\nسر من يافت زان كف و گفتار * از درون مغز و از برون دستار\r\nمن به مدح تو سرورى گشتم * من به دستار تو سرى گشتم\r\nجز مرا كيست كاندرين كشور * پيش دستار بود و اينك سر\r\nاز پى شكرت اى سر احرار * از من اينك فصيح‌تر دستار\r\nشكرى گفتن از زبان درى است * شكر من هم زبان شكرى است\r\nپايم آن روز كه سوى تو شتافت * سر من همچو شمع جانى يافت\r\nآمدم باز تا چنان گردم * تا چو خورشيد جمله جان گردم\r\nبه دو لفظ نكو كه بشنودى * يك در اندر فلك بيفزودى \r\n\r\n","description":"","footnote":"","page_name":" 999 ","page_number":277},
  {"content":"\r\n\r\n زاغ را چون هماى فر دادى * لاشه را همچو باشه پر دادى\r\nنيز صاحب ولايتى گشتم * وز قبول تو آيتى گشتم\r\nاز قبول تو جاه كم نايد * چون سرآيد كلاه كم نايد\r\nگرچه زين گونه در توانم سفت * پيش تو كى سخن توانم گفت\r\nكه عطارد بر تو روز سلام * هست مأخوذ لكنهء تمتام\r\nاز برون‌پرده از مراتب دم * قدم از پردهء حدوث قدم\r\nزانكه جستم ترا به ديدهء حال * ز اخشيج سپهر سى و دو سال\r\nپردهء هر دوان شكافته‌ام * مر ترا هر دو جا نيافته‌ام\r\nچون اثر مىنبينم از رويت * چه كنم پس جز آنكه در كويت\r\nكاى نگرديده از تو دور صفات * پرده بسته بر آينهء فكرات\r\nمر مرا آب شد ز حيرانى * آنش رنگ روح حيوانى\r\nپس چه دورست راه تا بر تو * از پى كسب جاه بر در تو\r\nكار ازين خوب‌تر كدام كنم * خويشتن بندهء تو نام كنم\r\nاز همه عالمت گزين دانم * كور بادم گرت جز اين دانم\r\nبر حسودت چو ديده بگمارم * سگ به از من گرش به سگ دارم\r\nچون كمانگر كمان بگردانم * تو زره كن زه گريبانم\r\nاز چو من بنده چاكرى آيد * وز تو آزاد پرورى آيد\r\nاز تو زين درّها نبايد خواست * كاين‌همه عقدها ز يك درياست\r\nدر ثناى تو مرد مرد نه‌ايم * پاك‌بازيم و مرد نرد نه‌ايم\r\nكه كژى رسم بىنيازان نيست * نقش بد شرط پاكبازان نيست\r\nتو مرا باش جاه كم نايد * چون سرآيد كلاه كم نايد\r\nدر سخن نرم باش با من تو * در سخا گرم باش با من تو\r\nتا تو گرمى رهى به برگ بود * گرم چون قلب گشت مرگ بود\r\nآخر از بهر رغم انجمنى * چون توى را نكو بود چو منى\r\nشد مرا همچو شست ماهى كار * همچو دريام كن بسى دينار \r\n\r\n","description":"","footnote":"","page_name":" 1000 ","page_number":278},
  {"content":"\r\n\r\n كار من زين قدر فراهم گير * كاه‌برگى ز كاهدان كم گير\r\nبده اى هم تو خصم و هم تو شفيع * خواهى از خاص و خواهى از توزيع\r\nهمه خوشى و ناز بتوان كرد * چون بود شعر بكر و معطى مرد\r\nمن چه گويم كه خود ز روى قياس * باز دانى تو فربهى ز آماس\r\nدل‌وجانى كه طالب مزدند * زين سپس در ز نظم من دزدند\r\nتا خرد گوهر سخن سفته است * به خدا ار كسى چنين گفته است\r\nآنكه اين خواند شاعرش خوانم * وانكه دانست ساحرش دانم\r\nبهر اين نظم در بن دريا * آب مأخوذ شد به استسقا\r\nشعر من زى تو خود نيايد سست * كه شديد القوى شمايل تست \r\n\r\nمن حديقة\r\n رو كه شد ختم در زمين و زمن * حكمت و شرع و شعر بر تو و من\r\nعرضت از عرض دين مقيد باد * جزوت از عقل كل مؤيد باد\r\nبر ز عقل از شرف مكانت باد * همچو جان عمر جاودانت باد\r\nمنهى رازها بيانت باد * معطى آزها بنانت باد\r\nسيرتت مايل محال مباد * صورتت قابل زوال مباد \r\n\r\n265 سعدى شيرازى رحمه الله\r\nو هو شيخ شرف الدّين مصلح بعضى مصلح الدّين بن عبد الله السعدى ضبط كرده‌اند اباعن‌جد از صلحا و علما بوده ظهورش به روزگار دول اتابكيه فارس و معاصر و مداح صاحب ديوان و سعد زنگى و در تخلص منسوب بدوست صاحب كتاب سلم السموات اصل او را گازرونى نگاشته و گويند با علامهء شيرازى قرابتى داشته صد و دو سال يا صد و دوازده سال مدت عمر او\r\n\r\n","description":"","footnote":"","page_name":" 1001 ","page_number":279},
  {"content":"\r\n\r\nرا گفته‌اند سى سال تحصيل علوم و سى سال مسافرت و سى سال سكونت كرده در سنهء 791 جهان را بدرود نموده بسيارى از مشايخ عهد را ديده مانند شيخ عبد القادر جيلانى و ابن جوزى و ديگران ارادت شيخ شهاب الدّين سهروردى را برگزيده مولانا جلال الدّين محمد مولوى معنوى را در روم ملاقات و مقالات فرموده امير خسرو دهلوى وى را در دهلى ميزبانى كرده و تحسين نموده غالب حالاتش در ضمن مقالاتش معلوم و پايهء ذوق وعظش از نظم و نثرش مفهوم مىشود در طريقهء غزل‌سرايى فصيح‌تر از مولوى رومى و وى شاعرى نيامده كليات شيخ مشهور همهء عالم است و مطبوع طبقات بنىآدم الحق بىنظير است و از توصيف مستغنى از آن جناب است .\r\n\r\nدر صفت بهار و مدح خواجه شمس الدّين محمد صاحب‌ديوان\r\n اگر مطالعه خواهد كسى بهشت برين را * بيا مطالعه كن گو به نوبهار زمين را\r\nعجيب نيست گر از طين بدر كند گل نسرين * همان‌كه صورت آدم كند سلالهء طين را\r\nحكيم بارخدايى كه صورت گل خندان * درون غنچه ببندد چو در مشيمه جنين را\r\nبه هم برآمده آب از نهيب باد بهارى * چنان كه شاهد غضبان گره فكنده جبين را\r\nنعيم خطهء شيراز و لعبتان بهشتى * ز هر دريچه نظر كن كه حور بينى و عين را\r\nهزاردستان بر گل سخن‌سراى چو سعدى * دعاى صاحب عادل علاء دولت و دين را\r\nدر آن حرم كه نهندش چهار بالش عزت * جز آستان نرسد بندگان صدرنشين را \r\n\r\n","description":"","footnote":"","page_name":" 1002 ","page_number":280},
  {"content":"\r\n\r\n حصار دشمن او را به منجنيق چه حاجت * كه رعب او متزلزل كند بروج حصين را\r\nبه عهد ملك وى اندر نماند دست تطاول * مگر سواعد سيمين و بازوان سمين را\r\nدر آن حديقه كه بلبل مجال نطق ندارد * تو شوخ ديده مگس بين كه بركشيده طنين را\r\nتو قدر فضل‌شناسى كه اهل فضلى و دانش * شبه‌فروش چه داند بهاى در ثمين را \r\n\r\nدر معرفت\r\n پيدا بود كه بنده به كوشش كجا رسد * بالاى هر سرى قلمى رفته از قضا\r\nكس را به خير و طاعت خود اعتماد نيست * آن بىبصر بود كه كند تكيه بر عصا\r\nدر كوه و دشت هر سبعى صوفييى بدى * گر هيچ سودمند بدى صوف بىصفا\r\nچون شادمانى و غم عالم مقيم نيست * فرعون كامران به و ايوب مبتلا\r\nما بين آسمان و زمين جاى عيش نيست * يك‌دانه چون رهد ز ميان دو آسيا \r\n\r\nدر توحيد و حكمت و سلوك و صفات حسنه گويد\r\n روى اگر چند پريچهره و زيبا باشد * نتوان ديد در آيينه كه نورانى نيست\r\nپنجهء ديو به بازوى رياضت بشكن * كاين بسر پنجگى قوت جسمانى نيست\r\nعالم و عابد و صوفى همه طفلان رهند * مرد اگر هست بجز عالم ربانى نيست \r\n\r\n","description":"","footnote":"","page_name":" 1003 ","page_number":281},
  {"content":"\r\n\r\n آخرى نيست تمناى سروسامان را * سروسامان به ازين بىسروسامانى نيست\r\nآن‌كس از دزد بترسد كه متاعى دارد * عارفان جمع نگردند پريشانى نيست\r\nخيمه آنان كه به صحراى قناعت زده‌اند * گر جهان زلزله گيرد غم ويرانى نيست\r\nگر گدايى كنى از درگه او بارى كن * كه گدايان درش را سر سلطانى نيست \r\n\r\nدر بىثباتى عالم و بىبقائى آدم\r\n كدام باد بهارى وزيد در آفاق * كه باز از عقبش نكهت خزانى نيست\r\nاگر ممالك روى زمين بدست آرى * بهاى مهلت يك‌روزه زندگانى نيست\r\nعمل بيار و علم برمكن كه مردان را * رهى سليم‌تر از كوى بىنشانى نيست\r\nمكن كه حيف بود دوست بر خود آزردن * على الخصوص مر آن دوست را كه ثانى نيست \r\n\r\nدر صفت بهار فرمايد\r\n علم دولت نوروز به صحرا برخاست * زحمت لشكر سرما ز سرما برخاست\r\nتا ربايد كله قاقم برف از سر كوه * يزك تابش خورشيد بىغما برخاست\r\nطارم خضرا از عكس چمن حمرا شد * به سكه بر طرف چمن لالهء حمرا برخاست\r\nبر عروسان چمن بست صبا هر گهرى * كه به غواصى ابر از دل دريا برخاست \r\n\r\n","description":"","footnote":"","page_name":" 1004 ","page_number":282},
  {"content":"\r\n\r\n اين چه بويست كه از جانب خلخ بدميد * وين چه بادست كه از ساحت صحرا برخاست\r\nسر به بالين عدم باز نه اى نرگس مست * كه ز خواب سحر آن نرگس شهلا برخاست\r\nبا رخش لاله ندانم به چه رونق بشكفت * با قدش سرو ندانم بچه بالا برخاست\r\nعاشق امروز به ذوقى بر شاهد بنشست * كه دل زاهد از انديشهء فردا برخاست\r\nهركجا سرو قدى چهره چو يوسف بنمود * عاشقى سوخته‌خرمن چو زليخا برخاست \r\n\r\nدر توحيد و تحقيق و تجريد گويد :\r\n آن صانع لطيف كه بر فرش كاينات * چندين هزار صورت زيبا نگار كرد\r\nبحر آفريد و بر و درختان ميوه‌دار * خورشيد و ماه و انجم و ليل و نهار كرد\r\nتوحيدگوى او نه بنىآدم است و بس * هر بلبلى كه زمزمه بر شاخسار كرد\r\nپرهيزكار باش كه دادار آسمان * فردوس جاى مردم پرهيزكار كرد\r\nنابرده رنج گنج ميسر نمىشود * مزد آن گرفت جان برادر كه كار كرد \r\n\r\nو له\r\n بر آنچه مىگذرد دل منه كه دجله بسى * پس از خليفه بخواهد گذشت در بغداد\r\nگرت ز دست برآيد چو نخل باش كريم * ورت ز دست نيايد چو سرو باش آزاد\r\nنداشت چشم بصيرت كه گرد كرد و نخورد * ببرد گوى سعادت كه صرف كرد و بداد \r\n\r\n","description":"","footnote":"","page_name":" 1005 ","page_number":283},
  {"content":"\r\n\r\n\r\nو له ايضا\r\n كدام باغ به ديدار دوستان ماند * كسى بهشت نگويد به بوستان ماند\r\nگل دو روى بيك روى با تو دعوى كرد * دگر رخش ز خجالت به زعفران ماند\r\nكجاست آنكه به انگشت مىنمود هلال * كز ابروان تو انگشت در دهان ماند\r\nاگر تو روى به هم دركشى چو نافهء مشك * گمان مدار كه بوى خوشت نهان ماند \r\n\r\nو له أيضا رحمه الله\r\n بامدادان كه تفاوت نكند ليل و نهار * خوش بود دامن صحرا و تماشاى بهار\r\nآفرين باد بر آن‌كس كه خداوند دلست * دل ندارد كه ندارد به خداوند اقرار\r\nاين‌همه نقش عجب بر دروديوار وجود * هركه فكرت نكند نقش بود بر ديوار\r\nآدمىزاده اگر در طرب آيد چه عجب * سرو در باغ به رقص آمده و بيد و چنار\r\nژاله بر لاله فرود آمده نزديك سحر * راست چون عارض گلگون عرق كردهء يار\r\nارغوان ريخته بر صفحهء خضراى چمن * همچنانست كه بر تختهء ديبا دينار\r\nاين هنوز اول آثار جهان‌افروز است * باش تا خيمه زند دولت نيسان و ايار\r\nعقل عاجز شده از خوشهء زرين عنب * فهم قاصر شده در حقهء ياقوت انار\r\nتا نه تاريك شود سايهء انبوه درخت * زير هر شاخ چراغى بنهد از گل نار\r\nسيب را هر طرفى داده طبيعت رنگى * هم بر آن‌گونه كه گلگونه كند روى نگار\r\nگو نظر باز كن و خلقت نارنج ببين * اى كه باور نكنى فى الشجر الاخضر نار \r\n\r\nدر نصيحت و موعظه و حكمت گويد :\r\n بس بگرديد و بگردد روزگار * دل به دنيا در نبندد هوشيار\r\nاينكه در شهنامه‌ها آورده‌اند * رستم و رويينه‌تن اسفنديار\r\nتا بدانند اين خداوندان ملك * كز بسى خلق است دنيا يادگار\r\nاى كه وقتى نطفه بودى در رحم * وقت ديگر طفل بودى شيرخوار\r\nمدتى بالا گرفتى تا بلوغ * سرو بالايى شدى سيمين عذار \r\n\r\n","description":"","footnote":"","page_name":" 1006 ","page_number":284},
  {"content":"\r\n\r\n همچنين تا مرد نام‌آور شدى * فارس ميدان و مرد كارزار\r\nآنچه ديدى برقرار خود نماند * و آنچه بينى هم نماند برقرار\r\nديروزود اين شكل شخص نازنين * خاك خواهد گشتن و خاكش غبار\r\nگل بخواهد چيد بىشك باغبان * ور نچيند خود فروريزد ز بار\r\nنام نيكو گر بماند ز آدمى * به كزو ماند سراى زرنگار\r\nآدمى را عقل بايد در بدن * ور نه جان در كالبد دارد حمار\r\nبا غريبان لطف بىاندازه كن * تا رود نامت به نيكى در ديار\r\nاز درون خستگان انديشه كن * وز دعاى مردم پرهيزكار\r\nبا بدان بد باش و با نيكان نكو * جاى گل گل باش جاى خار خار\r\nديو با مردم نياميزد مترس * بل بترس از مردمان ديوسار \r\n\r\nدر تجريد و تفريد و مدح خواجه صاحب ديوان گويد\r\n به هيچ يار مده خاطر و به هيچ ديار * كه بر و بحر فراخ‌ست و آدمى بسيار\r\nگرت هزار بديع الجمال پيش آيد * ببين و بگذر و خاطر به هيچ‌يك مسپار\r\nمخالط همه‌كس باش تا بخندى خوش * نه پايبند يكى كز غمش بگريى زار\r\nكسى كند تن آزاده را به بند اسير * كسى كند دل آسوده را به فكر فكار\r\nخنك كسى كه به شب در كنار گيرد دوست * چنان كه شرط وصالست بامداد كنار\r\nو گر بيند بلاى كسى گرفتارى * گناه تست كه بر خود گرفته‌اى دشوار \r\n\r\n","description":"","footnote":"","page_name":" 1007 ","page_number":285},
  {"content":"\r\n\r\n مرا كه ميوهء شيرين به دست مىافتد * چرا نشانم بيخى كه تلخى آرد بار\r\nچه لازم است يكى شادمان و من غمگين * يكى به خواب و من اندر خيال او بيدار\r\nمرا رفيقى بايد كه بار برگيرد * نه صاحبى كه من از وى كنم تحمل بار\r\nكسى كه از غم و تيمار من نينديشد * چرا من از غم و تيمار او شوم بيمار\r\nچو دوست جور كند بر من و جفا گويد * ميان دوست چه فرقست و دشمن خونخوار\r\nمن آزموده‌ام اين رنج و ديده اين سختى * ز ريسمان متنفر بود گزيدهء مار\r\nطريق معرفت اينست بىخلاف ولى * به گوش عشق موافق نيايد اين گفتار\r\nچو ديده ديد و دل از دست رفت و چاره نماند * نه دل ز مهر شكيبد نه ديده از ديدار\r\nپياده مرد كمند سوار نيست و ليك * چو اوفتاد ببايد دويدنش ناچار\r\nهر آدمى كه نظر با يكى ندارد و دل * به صورتى ندهد صورتيست بر ديوار\r\nلبش ندانم و خدش چگونه وصف كنم * كه اين چو دانهء نار است و آن چو شعلهء نار \r\n\r\n","description":"","footnote":"","page_name":" 1008 ","page_number":286},
  {"content":"\r\n\r\n\r\nو له ايضا\r\n توانگرى نه به مالست پيش اهل كمال * كه مال تا لب گور است و بعد از آن اعمال\r\nمن آنچه شرط بلاغست با تو مىگويم * تو خواه از سخنم پند گير و خواه ملال\r\nنصيحت همه عالم چو باد در قفس است * به گوش مردم نادان چو آب در غربال\r\nمكن به چشم ارادت نگاه در دنيا * كه پشت مار به نقش است و زهر او قتال\r\nنه آفتاب وجود ضعيف انسان را * كه آفتاب فلك را ضرورتست زوال\r\nرهى نمىبرم و چاره‌يى نمىدانم * مگر محبت مردان مستقيم احوال\r\nبود كه صدرنشينان بارگاه قبول * نظر كنند به بيچارگان صف‌نعال \r\n\r\nو له أيضا فى المديحه\r\n ميان عرصهء شيراز تا به چند آخر * پياده باشم و ديگر پيادگان فرزين\r\nچو بيدبن كه تناور شود به پنجه سال * به پنج روز به بالاش بررود يقطين\r\nهميشه خاتم اقبال در نگين تو باد * بعون ايزد و در چشم دشمنانت نگين\r\nحزين و تشنه حسودان دولتت همه‌سال * تو گوش داده بر آواز مطربان حزين\r\nمباد دشمنت اندر جهان و گر باشد * به زندگانى در سجن و مرده در سجين\r\nهزار سال جلالى بقاى عمر تو باد * شهور آن‌همه ارديبهشت و فروردين \r\n\r\nدر مدح سلطان فرموده\r\n در بهشت گشادند بر جهان ناگاه * خدا به چشم عنايت به خلق كرد نگاه\r\nاميد بسته برآمد صباح خير دميد * بدور دولت سلجوق شاه سلغر شاه\r\nزمانه بر سر آنست اگر خطايى كرد * كه بعد ازين همه طاعت كند بعذر گناه \r\n\r\n","description":"","footnote":"","page_name":" 1009 ","page_number":287},
  {"content":"\r\n\r\n كمر به طاعت و انصاف و عدل و عفو ببند * چو دست منت حق بر سرت نهاد كلاه \r\n\r\nدر نصيحت و موعظه فرمايد\r\n اى نفس اگر به ديدهء تحقيق بنگرى * درويشى اختيار كنى بر توانگرى\r\nاى پادشاه وقت چو وقتت فرارسد * تو نيز با گداى محلت برابرى\r\nگر پنج نوبتت بدر قصر مىزنند * نوبت به ديگرى بگذارى و بگذرى\r\nآهسته رو كه بر سر بسيار مردمست * اين مشت خاك را كه تو امروز بر سرى\r\nآبستنى كه اين‌همه فرزند زاد و كشت * ديگر كه چشم دارد ازو مهر مادرى \r\n\r\nو له\r\n به نوبتند ملوك اندرين سپنج‌سراى * كنون كه نوبت تست اى ملك به عدل گراى\r\nبه عاقبت خبر آيد كه مرد ظالم مرد * به سيم سوختگان زرنگار كرده سراى\r\nبخور مجلسش از ناله‌هاى دردآميز * عقيق زيورش از ديده‌هاى خون‌پالاى\r\nدو خصلتند نگهبان ملك و ياور دين * به گوش جان تو پندارم اين دو گفته خداى\r\nيكى كه گردن زورآوران به قهر بزن * يكى كه از در بيچارگان به لطف دراى\r\nچو همت است چه حاجت به گرز مغفركوب * چو دولتست چه حاجت به تير جوشن‌خاى \r\n\r\n","description":"","footnote":"","page_name":" 1010 ","page_number":288},
  {"content":"\r\n\r\n\r\nرباعيات\r\n آن دوست كه عهد دوستدارى بشكست * مىرفت و منش گرفته دامان در دست\r\nمىگفت كه بعد ازين به خوابم بينى * پنداشت كه بعد ازين مرا خوابى هست \r\n* * *\r\n گويند مرا كز پى آن سرو بلند * انگشت‌نماى خلق بودن تا چند\r\nبىفايده پندم مده اى دانشمند * من خود نروم كه مىبرندم به كمند \r\n* * *\r\n اى كاش نكردمى نگاه از ديده * بر دل نزدى عشق تو راه از ديده\r\nتقصير ز دل بود و گناه از ديده * آه از دل و صد هزار آه از ديده \r\n* * *\r\n اى كاش كه مردم آن صنم ديدندى * يا گفتن جان‌فزاش بشنيدندى\r\nتا بىدل و بىقرار گرديدندى * بر گريهء همچو من نخنديدندى \r\n* * * مخفى نيست كه جناب شيخ را در همه فنون سخن خاصه در غزل عاشقانه طرزيست خاص اگرچه فصحاى قديم در عنوان مدايح غزلهاى شيرين دارند كه اكنون تغزل خوانند و پس تخلص به مدح ممدوح كنند جناب شيخ بغزل كفايت فرموده چنان كه گفته :\r\n دعوى عشق حرامست بر آن بيهده‌گوى * كه چو ده بيت غزل گفت مديح آغازد\r\nمرحبا همت سعدى و سخن‌گويى او * كه ز معشوق به ممدوح نمىپردازد \r\nلهذا اگرچه تمام غزلياتش منتخب است و كلياتش مشتهر و ليكن چون درين كتاب نمىگنجد ناچار بعضى از غزلياتش تيمنا تحرير يافت .\r\n\r\nغزليات\r\n اى نفس خرم باد صبا * از بر يار آمده‌اى مرحبا\r\nقافلهء شب چه شنيدى ز صبح * مرغ سليمان چه خبر از سبا\r\nاز در صلح آمده‌اى يا خلاف * با قدم خوف روم يا رجا \r\n\r\n","description":"","footnote":"","page_name":" 1011 ","page_number":289},
  {"content":"\r\n\r\n بر سر خشم است هنوز آن حريف * يا سخنى مىرود اندر رضا\r\nبار دگر گر بسر كوى دوست * بگذرى اى پيك نسيم صبا\r\nگو رمقى بيش نماند از ضعيف * چند كند صورت بىجان بقا\r\nبا همه دلدارى و پيمان و عهد * خوب نكردى كه نكردى وفا\r\nليكن اگر دور وصالى بود * صلح فراموش كند ماجرا\r\nخستگى اندر طلب راحت است * درد كشيدن به اميد دوا\r\nسر نتوانم كه برآرم چو چنگ * ور چو دفم پوست به درد قفا\r\nقصهء دردم همه عالم گرفت * در كه نگيرد سخن آشنا\r\nگر برسد نالهء سعدى به كوه * كوه بنالد به زبان صدا \r\n\r\nايضا قدس سره\r\n وقتى دل سودايى مىرفت به بستانها * عيش و طرب آوردى بر لاله و ريحانها\r\nگه نعره زدى بلبل گه جامه دريدى گل * با ياد تو افتادم وز ياد برفت آنها\r\nاى مهر تو در دلها وى مهر تو بر لبها * وى شور تو در سرها وى سوز تو در جانها\r\nتا عهد تو در بستم عهد همه بشكستم * بعد از تو روا باشد نقض همه پيمانها\r\nبا خار غم عشقت كاويخته در دامن * كوته‌نظرى باشد رفتن به گلستانها\r\nآن را كه چنين دردى از پاى دراندازد * شايد كه فروشويد دست از همه درمانها\r\nگر در طلبت ما را رنجى برسد سهلست * چون عشق حرم باشد سهلست بيابانها \r\n\r\n","description":"","footnote":"","page_name":" 1012 ","page_number":290},
  {"content":"\r\n\r\n گويند مگو سعدى چندين سخن از عشقش * مىگويم و بعد از من گويند به دورانها \r\n\r\nو له ايضا\r\n امشب سبكتر مىزنند اين طبل بىهنگام را * يا وقت بيدارى غلط بود است مرغ بام را\r\nبرخيز تا يك‌سو نهيم اين دلق ازرق‌فام را * بر باد قلاشى دهيم اين شرك تقوى نام را\r\nهر ساعت از نو قبله‌اى در بت‌پرستى مىرود * توحيد بر ما عرضه كن تا بشكنيم اصنام را\r\nمى با جوانان خوردنم خاطر تمنا مىكند * تا كودكان در پى فتند اين پير دردآشام را\r\nجايى كه سرو بوستان با پاى چوبين مىچمد * ما نيز در رقص آوريم اين سرو سيم‌اندام را\r\nدلبندم آن پيمان گسل منظور چشم آرام دل * نىنى دل آرامش مخوان كز دل ربود آرام را \r\n\r\nو له ايضا\r\n لاابالى چكند دفتر دانايى را * طاقت وعظ نباشد سر سودايى را\r\nديده را فايده آنست كه دلبر بيند * ور نبيند چه بود فايده بينايى را\r\nهمه دانند كه من سبزهء خط دارم دوست * نه چو ديگر حيوان سبزهء صحرايى را\r\nگر برانى نرود ور برود بازآيد * ناگزير است مگس دكهء حلوايى را\r\nبه حديث من و حسن تو نيفزايد كس * حد همين بود سخندانى و زيبايى را \r\n\r\n","description":"","footnote":"","page_name":" 1013 ","page_number":291},
  {"content":"\r\n\r\n\r\nو له ايضا\r\n چكنده بنده كه گردن ننهد فرمان را * چكند گوى كه عاجز نشود چوگان را\r\nسرو بالاى كمان‌ابرو اگر تير زند * عاشق آنست كه بر ديده كشد پيكان را\r\nدست من گير كه بيچارگى از حد بگذشت * سر من دار كه در پاى تو ريزم جان را\r\nپنجه با ساعد سيمين نه به عقل افكندم * غايت جهل بود مشت زدن سندان را\r\nسعدى از سرزنش خلق بترسد هيهات * غرقه در بحر چه انديشد كند طوفان را \r\n\r\nو له ايضا\r\n ز اندازه بيرون تشنه‌ام ساقى بيار آن آب را * اول مرا سيراب كن آنگه بده اصحاب را\r\nمقدار يار هم‌نفس چون من نداند هيچ‌كس * ماهى كه در خشك اوفتد قيمت بداند آب را\r\nوقتى در آبى تا كمر دستى و پايى مىزدم * اكنون همان پنداشتم درياى بىپاياب را\r\nامروز حالى غرقه‌ام تا بركنارى اوفتم * آنگه حكايت مىكنم تا زنده‌ام غرقاب را\r\nفرياد مىدارد رقيب از دست مشتاقان او * آواز مطرب در سرا زحمت بود بواب را\r\nسعدى چو جورش مىبرى نزديك او ديگر مرو * اى بىبصر من مىروم او مىكشد قلاب را \r\n\r\nو له ايضا\r\n ماه‌رويا روى خوب از من متاب * بىخطا كشتن چه مىبينى صواب\r\nدوش در خوابم به آغوش آمدى * وين نپندارم كه بينم جز بخواب\r\nاز درون سوزناك و چشم تر * نيمه‌يى در آتشم نيمى در آب \r\n\r\n","description":"","footnote":"","page_name":" 1014 ","page_number":292},
  {"content":"\r\n\r\n هركه بازآيد ز در پندارم اوست * تشنه مسكين آب پندارد سراب\r\nحيف باشد بر چنين تن پيرهن * ظلم باشد بر چنين صورت نقاب\r\nخوى بدامان از بناگوشش بگير * تا بگيرد دامنت بوى گلاب\r\nبامدادان تا به شب رويت مپوش * تا بپوشانى جمال آفتاب\r\nسعديا گر در برش خواهى چو چنگ * گوشمالت خورد بايد چون رباب \r\n\r\nايضا\r\n اين بوى روح‌پرور از آن كوى دلبر است * اين آب زندگانى از آن حوض كوثر است\r\nاى باد بوستان مگرت نافه در ميان * اى مرغ آشنا مگرت نامه بر پر است\r\nبوى بهشت مىگذرد يا نسيم دوست * يا كاروان صبح كه گيتى منور است\r\nاين قاصد از كدام زمينست مشك‌بوى * وين نامه در چه داشت كه عنوان معطر است\r\nدر راه باد عود بر آتش نهاده‌اند * يا خود در آن زمين كه تويى خاك عنبر است\r\nدانى كه بىتو چون گذرانيم روزگار * روزى كه بىتو مىگذرد روز محشر است\r\nصورت ز چشم غايب و اخلاق در نظر * ديدار در حجاب و معانى برابر است\r\nدر نامه مىنگنجد ما را حديث عشق * كوته كنم كه قصهء ما كار دفتر است\r\nبازآ كه در فراق تو چشم اميدوار * چون گوش روزه‌دار بر اللّه اكبر است \r\n\r\n","description":"","footnote":"","page_name":" 1015 ","page_number":293},
  {"content":"\r\n\r\n همچون درخت باديه سعدى ز برق شوق * سوزان و ميوهء سخنش همچنان تر است\r\nآرى خوش است وقت عزيزان به بوى عود * زان سوز غافلند كه در جان مجمر است \r\n\r\nايضا\r\n هركسى را نتوان گفت كه صاحب‌نظر است * عشقبازى دگر و نفس‌پرستى دگر است\r\nنه هرآن چشم كه بينند سياهست و سپيد * يا سپيدى ز سياهى بشناسد بصر است\r\nآدمى صورت اگر دفع كند شهوت نفس * آدمى خوى شود ور نه همان جانور است\r\nهركه در آتش عشقش نبود طاقت سوز * گو به نزديك مرو كافت پروانه پر است\r\nشربت از دست دلارام چه شيرين و چه تلخ * بده اى دوست كه مستسقى از آن تشنه‌تر است\r\nگر به تيغم بزنى با تو مرا خصمى نيست * خصم آنم كه ميان من و تيغت سپر است\r\nمن ازين بند نخواهم همه عمر آزادى * بند پايى كه به دست تو بود تاج سر است\r\nدست سعدى به جفا نگسلد از دامن دوست * ترك لؤلؤ نتوان گفت كه دريا خطر است \r\n\r\n","description":"","footnote":"","page_name":" 1016 ","page_number":294},
  {"content":"\r\n\r\n\r\nايضا\r\n مپندار از لب شيرين عبارت * كه كامى حاصل آيد بىمرارت\r\nفراق افتد ميان دوستاران * زيان و سود باشد در تجارت\r\nيكى را چو بينى كشتهء دوست * به ديگر دوستانش ده بشارت\r\nندانم هيچ‌كس در عهد حسنت * كه با دل باشد الا بىبصارت\r\nمرا آن گوشهء چشم دلاويز * بكشتن مىكند گويى اشارت\r\nگر آن حلوا بدست صوفى افتد * خداترسى نباشد روز غارت\r\nعجب دارم درون عاشقان را * كه پيراهن نسوزد از حرارت\r\nجمال دوست چندان سايه افكند * كه سعدى ناپديدست از حقارت \r\n\r\nايضا\r\n اين مطرب از كجاست كه برگفت نام دوست * تا جان و جامه بذل كنم بر پيام دوست\r\nدل زنده مىشود به اميد وفاى يار * جان رقص مىكند به سماع كلام دوست\r\nبا نفخ صور باز نيايد به خويشتن * هركو فتاد مست محبت ز جام دوست\r\nمن بعد ازين اگر بديارى سفر كنم * هيچ ارمغانيى نبرم جز سلام دوست\r\nرنجور عشق به نشود جز ببوى يار * ور رفتنى است جان ندهد جز بنام دوست\r\nوقتى امير مملكت خويش بودمى * اكنون به اختيار و ارادت غلام دوست\r\nدرويش را كه نام برد پيش پادشاه * هيهات ز افتقار من و احتشام دوست \r\n\r\n","description":"","footnote":"","page_name":" 1017 ","page_number":295},
  {"content":"\r\n\r\n گر كام دوست كشتن سعديست باك نيست * اينم حيات بس‌كه بميرم به كام دوست \r\n\r\nايضا\r\n به جهان خرم از آنم كه جهان خرم ازوست * عاشقم بر همه عالم كه همه عالم ازوست\r\nبحلاوت بخورم زهر كه شاهد ساقيست * به ارادت بكشم درد كه درمان هم ازوست\r\nزخم خونينم اگر به نشود به باشد * خنك آن زخم كه هر لحظه مرا مرهم ازوست\r\nغم و شادى بر عارف چه تفاوت دارد * ساقيا باده بده شادى آن كاين غم ازوست\r\nپادشاهى و گدايى بر ما يكسان است * كه براين در همه را پشت عبادت خم ازوست\r\nنه فلك راست مسلم نه ملك را حاصل * آنچه در سر سويداى بنىآدم ازوست\r\nسعديا گر بكند سيل فنا خانهء عمر * دل قوى دار كه بنياد بقا محكم ازوست \r\n\r\nايضا\r\n خوش مىرود آن پسر كه برخاست * سرويست كه مىرود چنين راست\r\nبالاى چنين اگر در اسلام * گويند كه هست زير و بالاست\r\nاى آتش خرمن عزيزان * بنشين كه هزار فتنه برخاست\r\nبىجرم بكش كه بنده مملوك * بىشرع ببر كه خانه يغماست\r\nدردت بكشم كه درد در اوست * خارت بخورم كه خار خرماست \r\n\r\n","description":"","footnote":"","page_name":" 1018 ","page_number":296},
  {"content":"\r\n\r\n انگشت‌نماى خلق بودن * زشتست و ليك با تو زيباست\r\nبايد كه سلامت تو باشد * سهلست ملامتى كه بر ماست\r\nجان در قدم تو ريخت سعدى * وين منزلت از خداى مىخواست\r\nخواهى كه دگر حيات يابد * يك‌بار بگو كه كشتهء ماست \r\n\r\nايضا\r\n اگر آن عهدشكن بر سر ميثاق آيد * جان رفته است كه با قالب مشتاق آيد\r\nهر غمى را فرحى هست و ليكن ترسم * پيش از آنم بكشد زهر كه ترياق آيد\r\nبندگى هيچ نكرديم و طمع مىداريم * كه خداوندى از آن سيرت و اخلاق آيد\r\nسرو از آن جاى گرفت است به يك پاى مقيم * كه اگر با تو رود شرمش از آن ساق آيد\r\nگر فراقت نكشد جان به وصالت بدهم * تو گرو بردى اگر جفت و اگر طاق آيد\r\nهمه شبهاى جهان روز كند طلعت تو * گر چو صبحت نظرى بر همه آفاق آيد\r\nسعديا هركه ندارد سر جان‌افشانى * مرد آن نيست كه در حلقهء عشاق آيد \r\n\r\nايضا\r\n چه كسى كه هيچ‌كس را به تو برگذر نباشد * كه نه در تو بازماند مگرش نظر نباشد \r\n\r\n","description":"","footnote":"","page_name":" 1019 ","page_number":297},
  {"content":"\r\n\r\n نه طريق دوستاريست نه شرط مهربانى * كه ز دوستى بميرند و ترا خبر نباشد\r\nچه خوشست مرغ وحشى كه جفاى كس نبيند * من و مرغ خانگى را بكشند و پر نباشد\r\nقمرى كه دوست دارى همه روز دل بر او نه * كه شبيت خون بريزد كه درو قمر نباشد\r\nچه وجود نقش ديوار و چه آدمى كه با او * سخنى ز عشق گويند و درو اثر نباشد\r\nشب و روز رفت بايد قدم روندگان را * چو به مأمنى رسيدند دگر سفر نباشد\r\nهمه‌شب در اين حديثم كه خنك كسى كه دارد * مژه‌يى بخواب و چشمى كه بخواب در نباشد \r\n\r\nايضا\r\n مجلس ما دگر امروز به بستان ماند * عيش خلوت به تماشاى گلستان ماند\r\nمى حلالست كسى را كه بود خانه بهشت * خاصه از دست حريفى كه به رضوان ماند\r\nخط سبز و لب لعلت به چه ماند دانى * من بگويم به لب چشمهء حيوان ماند\r\nچه كند كشتهء عشقت كه نگويد غم دل * تو مپندار كه خونريزى و پنهان ماند\r\nهركه چون موم به خورشيد رخت نرم نشد * زينهار از دل سختش كه به سندان ماند \r\n\r\n","description":"","footnote":"","page_name":" 1020 ","page_number":298},
  {"content":"\r\n\r\n نادر افتد كه يكى دل به وصالت ندهد * يا كسى در بلد كفر مسلمان ماند\r\nتا سر زلف پريشان تو محبوب منست * روزگارم به سر زلف پريشان ماند\r\nتو كه چون برق بخندى چه غمت باشد از انك * من چنان زار بگريم كه به باران ماند\r\nهركه با صورت و بالاى تواش انسى نيست * حيوانيست كه بالاش به انسان ماند \r\n\r\nايضا\r\n شرط است جفا كشيدن از يار * خمر است و خمار و گلبن و خار\r\nمن معتقدم كه هرچه گويى * شيرين بود از لب شكربار\r\nپيش دگرى نمىتوان رفت * از تو به تو آمدم به زنهار\r\nعيبت نكنم اگر بخندى * بر من چه بگريم از غمت زار\r\nشك نيست كه بوستان بخندد * هرگه كه بگريد ابر آزار\r\nتو مىروى و خبر ندارى * و اندر عقبت قلوب و ابصار\r\nگر پيش تو نوبتى بميرم * هيچم نبود گزند و تيمار\r\nجز حسرت اينكه زنده گردم * تا پيش بميرمت دگربار\r\nگفتم كه به گوشه‌اى چو سنگى * بنشينم و روى دل به ديوار\r\nدانم كه ميسرم نگردد * تو سنگ درآورى به گفتار\r\nسعدى نرود به سختى از پيش * با بند كجا رود گرفتار \r\n\r\nايضا\r\n هركه بىدوست مىبرد خوابش * همچنان صبر هست پايانش\r\nخواب از آن چشم چشم نتوان داشت * كه ز سر برگذشت سيلابش \r\n\r\n","description":"","footnote":"","page_name":" 1021 ","page_number":299},
  {"content":"\r\n\r\n نه به خود مىرود گرفتهء عشق * ديگرى مىبرد به قلابش\r\nچه كند پايبند مهر كسى * كه نبيند جفاى اصحابش\r\nهركه حاجت به درگهى دارد * لازمست احتمال بوابش\r\nناگزير است تلخ و شيرينش * خار و خرما و زهر جلابش\r\nساير است اين مثل كه مستسقى * نكند رود و دجله سيرابش\r\nشب هجران دوست ظلمانيست * ور برآيد هزار مهتابش\r\nسعديا گوسفند قربانى * به كه نالد ز دست قصابش \r\n\r\nايضا\r\n بيدل گمان مبر كه نصيحت كند قبول * من گوش استماع ندارم لمن تقول\r\nتا عقل داشتم نگرفتم طريق عشق * جايى دلم برفته كه حيران شود عقول\r\nآخر نه دل به دل رود انصاف من بده * چونست من به وصل تو مشتاق و تو ملول\r\nيك‌دم نمىرود كه نه در خاطرى و ليك * بسيار فرق باشد از انديشه تا وصول\r\nروزى سرت ببوسم و در پايت اوفتم * پروانه را چه حاجت پروانهء دخول\r\nگنجشك بين كه صحبت شاهينش آرزوست * بيچاره بر هلاك تن خويشتن عجول\r\nما را بجز تو در همه عالم عزيز نيست * گر رد كنى بضاعت مزجاة ور قبول\r\nاى پيك نامه‌بر كه خبر مىبرى به دوست * يا ليت گر به‌جاى تو من بودمى رسول \r\n\r\n","description":"","footnote":"","page_name":" 1022 ","page_number":300},
  {"content":"\r\n\r\n دوران دهر تربيتم سر سپيد كرد * وز سر به در نمىرودم همچنان فضول\r\nسعدى چو پايبند شدى بار غم بكش * عيار دست‌بسته نباشد مگر حمول \r\n\r\nايضا\r\n به تو مشغول و با تو همراهم * وز تو بخشايش تو مىخواهم\r\nهمه بيگانگان چنان دانند * كه منت آشناى درگاهم\r\nترسم اى ميوهء درخت بلند * كه نيايى به دست كوتاهم\r\nتا مرا از تو آگهى دادند * به وجودت گر از خود آگاهم\r\nبلبل بوستان حسن توام * چون نيفتد سخن در افواهم\r\nمىكشندم كه ترك عشق بگوى * مىزنندم كه بيدق شاهم\r\nگر به صد پاره‌ام كنى زين رنگ * برنگردم كه صبغة اللهم\r\nسعديا در قفاى دوست مرو * چه كنم مىبرد به اكراهم \r\n\r\nايضا\r\n به من اين نظر حرامست و بسى گناه دارم * چه كنم نمىتوانم كه نظر نگاه دارم\r\nستم از كسى است بر من كه ضرورتست بردن * نه قرار زخم خوردن نه مجال آه دارم\r\nنه اگر همىنشينم نظرى كند به رحمت * نه اگر همىگريزم دگرى پناه دارم\r\nچه شبست يا رب امشب كه ستاره‌اى برآمد * كه دگر نه عشق خورشيد و نه مهر ماه دارم \r\n\r\n","description":"","footnote":"","page_name":" 1023 ","page_number":301},
  {"content":"\r\n\r\n مكنيد دردمندان گله از سياهى شب * كه من اين صباح روشن ز شب سياه دارم\r\nبسم از قبول عامى و صلاح نيك‌نامى * چو به ترك سر بگفتم چه غم از كلاه دارم\r\nنه كه روى خوب ديدن گنهيست پيش سعدى * تو گمان نيك بردى كه من اين گناه دارم \r\n\r\nايضا\r\n نه از چينم حكايت كن نه از روم * كه من دل با يكى دارم درين بوم\r\nهرآن ساعت كه با ياد من آيد * فراموشم شود موجود و معدوم\r\nاز آن شاهد كه در انديشهء ماست * ندانم زاهدى در شهر معصوم\r\nبه روى او نماند هيچ منظور * به بوى او نماند هيچ مشموم\r\nنه بىاو عيش مىخواهم نه با او * كه او در سلك من حيفست منظوم\r\nرفيقان چشم ظاهربين بدوزيد * كه ما را در ميان سريست مكتوم\r\nهمه عالم گر اين صورت ببينند * كس اين معنى نخواهد كرد مفهوم\r\nمرا گر دل دهى ور جان ستانى * عبادت لازمست و بنده ملزوم\r\nز دنيا قسم ما غم خوردن آمد * نشايد خوردن الا رزق مقسوم\r\nرطب شيرين و دست از نخل كوتاه * زلال اندر ميان و تشنه محروم\r\nنشايد برد سعدى جان ازين كار * مسافر تشنه و جلاب مسموم\r\nچو آهن تاب آتش مىنيارد * نمىشايد كه پيشانى كند موم \r\n\r\nايضا\r\n آخر نگهى بسوى ما كن * دردى به تفقدى دوا كن\r\nبسيار خلاف وعده كردى * آخر به غلط يكى وفا كن\r\nما را تو به خاطرى همه روز * يك روز تو نيز ياد ما كن \r\n\r\n","description":"","footnote":"","page_name":" 1024 ","page_number":302},
  {"content":"\r\n\r\n اين قاعدهء خلاف بگذار * وين خوى معاندت رها كن\r\nبرخيز و در سراى بربند * بنشين و قباى بسته وا كن\r\nآن را كه هلاك مىپسندى * روزى دو به خدمت آشنا كن\r\nچون انس گرفت و مهر پيوست * بازش به فراق مبتلا كن\r\nسعدى چو حريف ناگزير است * تن در ده و چشم بر قضا كن\r\nشمشير كه مىزند سپر باش * دشنام كه مىدهد دعا كن\r\nزيبا نبود شكايت از دوست * زيبا همه روز گو جفا كن \r\n\r\nايضا\r\n بگذار تا بگرييم چون ابر در بهاران * كز سنگ ناله خيزد روز وداع ياران\r\nبا ساربان بگوييد احوال آب چشمم * تا بر شتر نبندد محمل به روز باران\r\nبگذاشتند ما را در ديده اشك حسرت * گريان چو در قيامت چشم گناهكاران\r\nهركو شراب فرقت روزى چشيده باشد * داند كه سخت باشد قطع اميدواران\r\nاى صبح شب‌نشينان جانم به طاقت آمد * ازبس‌كه دير ماندى چون شام روزه‌داران\r\nچندان‌كه برشمردم از ماجراى عشقت * اندوه دل نگفتم الا يك از هزاران\r\nسعدى به روزگاران مهرى نشسته بر دل * بيرون نمىتوان كرد الا به روزگاران \r\n\r\nايضا\r\n سخت به ذوق مىدهد باد ز بوستان نشان * صبح دميد و روز شد خيز و چراغ وانشان\r\nگر همه خلق را چو من بى خود و مست مىكنى * روى به صالحان نما خمر به زاهدان چشان\r\nطايفه‌يى سماع را مدعىاند و متقى * زمزمه‌يى بيار خوش تا بروند ناخوشان \r\n\r\n","description":"","footnote":"","page_name":" 1025 ","page_number":303},
  {"content":"\r\n\r\n خرقه بگير و مى بده باده بيار و غم ببر * بىخبر است عاقل از لذت عيش بيهشان\r\nسوختگان عشق را دود به سقف مىرود * وقع ندارد اين سخن پيش فسرده آتشان\r\nگر به طريق عارفان رقص كنى به ضرب كن * دنيا زير پاى نه دست بر آخرت فشان\r\nساعد و كف جادوان تيغ نهفته مىزند * گوش كجا كه بشنود نالهء زار خامشان\r\nچند نصيحتم كنى كز پى نيكوان مرو * چون نروم كه بيخودم شوق همىبرد كشان\r\nباد بهار و بوى گل متفقند سعديا * چون تو فصيح بلبلى حيف بود ز خامشان \r\n\r\nايضا\r\n خفته خبر ندارد سر در كنار جانان * كاين شب چسان درازست بر چشم پاسبانان\r\nبر عقل من نخندى گر در غمش بگريم * كاين كارهاى مشكل افتد به كاردانان\r\nدلداده را ملامت كردن چه سود دارد * مىبايد اين نصيحت كردن بدل‌ستانان\r\nمن ترك مهر اينان بر خود نمىپسندم * بگذار تا بيايد بر من جفاى آنان\r\nباور مكن كه من دست از دامنت بدارم * شمشير نگسلاند پيوند مهربانان\r\nشكرفروش مصرى حال مگس چه داند * اين دست شوق بر سر و آن آستين‌فشانان\r\nشايد كه آستينت بر سر زنند سعدى * تا چون مگس نگردى گرد شكردهانان \r\n\r\nايضا\r\n خلاف دوستى كردى به ترك دوستان گفتن * نبايستى نمودن روى و ديگربار بنهفتن \r\n\r\n","description":"","footnote":"","page_name":" 1026 ","page_number":304},
  {"content":"\r\n\r\n گدايى پادشاهى را به شوخى دوست مىدارد * نه بىاو مىتوان بودن نه با او مىتوان خفتن\r\nمراد خسرو از شيرين كنارى بود و آغوشى * محبت كار فرهاد است و كوه بيستون سفتن\r\nچنانت دوست مىدارم كه وصلت دل نمىخواهد * كمال دوستى باشد مراد از دوست نگرفتن\r\nز دستم برنمىخيزد كه انصاف از تو بستانم * روا دارى گناه خويش و آنگه بر من آشفتن\r\nشكايت پيش ازين روزى به نزديكان و غمخواران * ز دست خواب مىكردم كنون از دست ناخفتن\r\nهزارم درد مىباشد كه مىگويم نهان دارم * لبم باهم نمىآيد چو غنچه گاه بشكفتن\r\nنصيحت كردن آسان است سرگردان عاشق را * و ليكن با كه مىگويى كه نتواند پذيرفتن \r\n\r\nايضا\r\n آن سرو ناز بين كه چه خوش مىرود به راه * وان چشم آهوانه كه چون مىكند نگاه\r\nسلطان صفت همىرود و صد هزار دل * با او چنان كه از پى سلطان رود سپاه\r\nاول نظر كه چاه زنخدان بديدمش * گويى در اوفتاد دل از دست من به چاه\r\nبيچارگان در آتش عشقت بسوختند * آه از تو سنگدل كه چه نامهربانى آه \r\n\r\n","description":"","footnote":"","page_name":" 1027 ","page_number":305},
  {"content":"\r\n\r\n حيف است از آن دهان كه تو دارى جواب تلخ * وان سينهء سفيد كه دارد دل سياه\r\nشهرى به گفت‌وگوى تو در تنگناى شوق * شب روز مىكنند و تو در خواب صبحگاه\r\nگفتم بنالم از تو به ياران و دوستان * باشد كه دست ظلم بدارى ز بىگناه\r\nبازم حفاظ دامن همت گرفت و گفت * كز دوست جز به دوست مبر سعديا پناه \r\n\r\nايضا\r\n آسوده خاطرم كه تو در خاطر منى * گر تاج مىفرستى و گر تيغ مىزنى\r\nخلقى به تير غمزهء خونخوار و لعل لب * مجروح مىكنى و نمك مىپراكنى\r\nگيرم كه بركنى دل سنگين ز مهر من * مهر از دلم چگونه توانى كه بركنى\r\nاين عشق را زوال نباشد به حكم آنك * ما پاك ديده‌ايم و تو پاكيزه دامنى\r\nبا مدعى بگوى كه ما خود شكسته‌ايم * محتاج پنجه نيست كه با ما درافكنى\r\nخواهى كه دل به كس ندهى ديده‌ها بدوز * پيكان عشق را سپرى بايد آهنى \r\n\r\nايضا\r\n بسم از هوا گرفتن كه پرى نماند و بالى * به كجا روم ز دستت كه نمىدهى مجالى\r\nهمه عمر در فراقت بگذشت و سهل باشد * اگر احتمال دارد به قيامت اتصالى\r\nبه تو حاصلى ندارد غم روزگار گفتن * كه شبى نديده باشى به دازناى سالى \r\n\r\n","description":"","footnote":"","page_name":" 1028 ","page_number":306},
  {"content":"\r\n\r\n غم حال دردمندان نه عجب اگر نباشد * كه چنين نرفته باشد همه عمر بر تو حالى\r\nچو خوش است در فراقت همه عمر صرف كردن * كه مگر گشاده گردد در دولت وصالى\r\nسخنى بگوى با من كه چنان اسير عشقم * كه به خويشتن ندارم ز وجودت اشتغالى\r\nكه نه امشب آن سماعست كه دف خلاص يابد * به طپانچه‌يى و بربط برهد به گوشمالى \r\n\r\nايضا\r\n تو اگر به حسن دعوى بكنى گواه دارى * كه كمال سرو بستان و جمال ماه دارى\r\nگل بوستان رويت چو شقايقست ليكن * چه كنم به سرخ‌رويى كه دل سياه دارى\r\nبر كس نمىتوانم به شكايت از تو رفتن * كه قبول و قوتت هست و جمال و جاه دارى\r\nچه خطا ز بنده ديدى كه خلاف عهد كردى * مگر آنكه ما ضعيفيم و تو دستگاه دارى\r\nبه يكى لطيفه گفتى ببرم هزار دل را * نه چنان لطيف باشد كه دلى نگاهدارى\r\nدر كس نمىگشايم كه به خاطرم درآيد * تو در اندرون جان آى كه جايگاه دارى\r\nنه كمال حسن باشد ترشى و روى شيرين * همه بد مكن كه مردم همه نيكخواه دارى \r\n\r\n","description":"","footnote":"","page_name":" 1029 ","page_number":307},
  {"content":"\r\n\r\n به خدا اگر چو سعدى برود دلت به راهى * همه‌شب دمى نخسبى و نظر به راه دارى \r\n\r\nايضا\r\n جور بر من مىپسندد داورى * زور بر من مىكند زورآورى\r\nبار خصمى مىكشم كز جور او * مىنشايد رفت پيش داورى\r\nعقل بيچاره است در زندان عشق * چون مسلمانى به دست كافرى\r\nبارها گويم بگريم پيش خلق * تا مگر بر من ببخشد خاطرى\r\nبازگويم پادشاهى را چه غم * گر به خيلش در بميرد چاكرى\r\nاى كه صبر از من طمع دارى و هوش * بار سنگين مىنهى بر لاغرى\r\nزانچه در پاى عزيزان افكنند * ما سرى داريم اگر دارى سرى\r\nچشم عادت كرده بر ديدار دوست * حيف باشد بعد ازو بر ديگرى\r\nاين سخن سعدى تواند گفت و بس * هرگدايى را نباشد جوهرى \r\n\r\nايضا\r\n هركس به تماشايى رفتند به صحرايى * ما را كه تو منظورى خاطر نرود جايى\r\nيا چشم نمىبيند يا راه نمىداند * هركس به وجود خود دارد ز تو پروايى\r\nديوانهء عشقت را جايى نظر افتادست * كانجا نتواند رفت انديشهء دانايى\r\nاميد تو بيرون برد از دل همه اميدى * سوداى تو بيرون كرد از سر همه سودايى\r\nزنهار نمىخواهم كز كشتن امانم ده * تا سيرترت بينم يك‌لحظه مدارايى \r\n\r\n","description":"","footnote":"","page_name":" 1030 ","page_number":308},
  {"content":"\r\n\r\n در فارس كه تا بودست از ولوله آسودست * بيم است كه برخيزد از حسن تو غوغايى\r\nگويند تمنايى از دوست بكن سعدى * جز دوست نخواهم كرد از دوست تمنايى \r\n\r\nايضا\r\n هرگز اين صورت كند صورتگرى * يا چنين شاهد بود در كشورى\r\nعارضش باغى دهانش غنچه‌اى * بل بهشتى در ميانش كوثرى\r\nماه رويا مهربانى پيشه كن * خوب‌رويى را ببايد زيورى\r\nچون همايم سايه‌اى بر سر فكن * تا در اقبالت شوم نيك‌اخترى\r\nدر خداوندى چه نقصان آيدش * گر خداوندى بپرسد چاكرى\r\nمصلحت بودى شكايت گفتنم * گر به غير از خصم بودى داورى\r\nسعديا داروى تلخ از دست دوست * به كه شيرينى ز دست ديگرى\r\nخاكى از مردم بماند در جهان * وز وجود عاشقان خاكسترى \r\nچون تمام غزليات جناب شيخ كه همه در غايت خوبى و نهايت اشتهار است درين كتاب نگاشتن مايهء تطويلست بل انتخاب آنها مايهء قال و قيل بدين غزليات كه نگاشته شد قناعت افتاده ازين‌پس از بوستانش دوستان را گلبنى چند نمونه آوردن و دسته‌گلى چندره آورد كردن خوش‌تر نمايد و اين ابيات از آن جمله مىباشد .\r\n\r\nمنتخب مثنوى موسوم به بستان\r\n جهان متفق بر الهيتش * فرومانده در كنه ماهيتش\r\nبشر ماوراى جلالش نيافت * بصر منتهاى كمالش نيافت\r\nدرين ورطه كشتى فروشد هزار * كه پيدا نشد تخته‌اى بر كنار\r\nكسى را در اين بزم ساغر دهند * كه داروى بىهوشيش در دهند\r\nكسى ره سوى گنج قارون نبرد * و گر برد ره باز بيرون نبرد \r\n\r\n","description":"","footnote":"","page_name":" 1031 ","page_number":309},
  {"content":"\r\n\r\n محالست سعدى كه راه صفا * توان رفت جز بر پى مصطفى \r\n\r\nايضا فى الموعظه\r\n شنيدم كه در وقت نزع روان * به هرمز چنين گفت نوشيروان\r\nكه خاطر نگه‌دار درويش باش * نه در بند آسايش خويش باش\r\nنياسايد اندر ديار تو كس * چو آسايش خويش خواهى و بس\r\nرعيت چو بيخند و سلطان درخت * درخت اى پسر باشد از بيخ سخت\r\nخرابى كند خصم شمشيرزن * نه‌چندان كه دود دل پيرزن\r\nرياست به دست كسانى خطاست * كه از دستشان دستها بر خداست\r\nچو مشرف دو دست از امانت بداشت * ببايد بر آن مشرفى برگماشت\r\nچو نرمى كنى خصم گردد دلير * و گر خشم گيرى شوند از تو سير\r\nدرشتى و نرمى بهم در بهست * چو رگ‌زن كه فصاد و مرهم نه است\r\nنيامد كسى در جهان كو بماند * جز آن‌كس كزو نام نيكو بماند\r\nچو خشم آيدت بر گناه كسى * تأمل كنش در عقوبت بسى\r\nدو كس را كه باهم بود جان و هوش * حكايت كنانند و لبها خموش\r\nچو ديده به ديدار كردى دلير * نگردى چو مستسقى از دجله سير\r\nبسا نام نيكوى پنجاه سال * كه يك نام زشتش كند پايمال\r\nسپاهى كه خوش‌دل نباشد ز شاه * ندارد حدود ولايت نگاه \r\n\r\nفى الحكمة و النصحية\r\n شنيدم كه جمشيد فرخ سرشت * به سرچشمه‌يى بر به سنگى نوشت\r\nبدين چشمه چون ما بسى دم زدند * برفتند چون چشم برهم زدند\r\nنخواهى كه باشد دلت دردمند * دل دردمندان برآور ز بند\r\nهمين پنج بيتم خوش آمد به گوش * كه در مجلسى مىسرودند دوش\r\nمرا راحت از زندگى دوش بود * كه آن ماه‌رويم در آغوش بود \r\n\r\n","description":"","footnote":"","page_name":" 1032 ","page_number":310},
  {"content":"\r\n\r\n مر او را چو ديدم سر از خواب مست * به دو گفتم اى سرو پيش تو پست\r\nدمى نرگس از خواب دوشين بشوى * چو گلبن بخند و چو بلبل بگوى\r\nچه مىخسبى اى فتنهء روزگار * بيا و مى لعل نوشين بيار\r\nنگه كرد ژوليدهه از خواب و گفت * مرا فتنه خوانى و گويى مخفت\r\nدر ايام سلطان روشن نفس * نبيند مگر فتنه در خواب كس\r\nالا تا درخت كرم پرورى * گر اميد دارى كز آن برخورى\r\nعجب دارم از خواب آن سنگدل * كه خلقى بخسبند ازو تنگدل\r\nدل دوستان جمع بهتر كه گنج * خزينه تهى به كه مردم به رنج \r\n\r\nفى الانصاف\r\n چنان قحطسالى شد اندر دمشق * كه ياران فراموش كردند عشق\r\nبخوشيد سرچشمه‌هاى قديم * نماند آب جز آب چشم يتيم\r\nنه در كوه سبزه نه در راغ شخ * ملخ بوستان خورد و مردم ملخ\r\nدر آن حال پيش آمدم دوستى * ازو مانده بر استخوان پوستى\r\nبه دو گفتم اى يار فرخنده‌خوى * چه درماندگى پيشت آمد بگوى\r\nنگه كرد رنجيده در من فقيه * نگه كردن عالم اندر سفيه\r\nكه مرد ار چه بر ساحلست اى رفيق * نياسايد و دوستانش غريق\r\nمن از بينوايى نيم روى زرد * غم بينوايان رخم زرد كرد\r\nيكى را به زندان درش دوستان * كجا ماندش عيش در بوستان \r\n\r\nدر نصيحت سلطان عهد خود گويد\r\n خبر دارى از خسروان عجم * كه كردند بر زيردستان ستم\r\nنه آن شوكت و پادشايى بماند * نه آن جور بر روستايى بماند\r\nبه قومى كه نيكى پسندد خداى * دهد خسروى عادل و نيك‌راى\r\nچو خواهد كه ويران كند عالمى * نهد ملك در پنجهء ظالمى \r\n\r\n","description":"","footnote":"","page_name":" 1033 ","page_number":311},
  {"content":"\r\n\r\n برآمد همى بانگ شادى چو رعد * ز شيراز در عهد بو بكر سعد \r\n\r\nفى المثل\r\n يكى بر سر شاخ بن مىبريد * خداوند بستان نگه كرد و ديد\r\nبگفتا گر اين مرد بد مىكند * نه با من كه با نفس خود مىكند\r\nمگو جاهى از سلطنت بيش نيست * كه ايمن‌تر از ملك درويش نيست\r\nتهيدست تشويش نانى خورد * ملك غم به قدر جهانى خورد\r\nگدا را چو حاصل شود نان شام * چنان خوش بخسبد كه سلطان شام\r\nاگر سرفرازى به كيوان در است * و دگر تنگدستى به زندان در است\r\nچو خيل اجل بر سر هر دو تاخت * نمىشايد از يكديگرشان شناخت \r\n\r\nحكايت\r\n شنيدم كه يك‌بار در دجله‌يى * سخن گفت با عابدى كله‌يى\r\nكه من فر فرماندهى داشتم * بسر بر كلاه مهى داشتم\r\nسپهرم مدد كرد و دولت وفاق * گرفتم به بازوى دولت عراق\r\nطمع كرده بودم كه كرمان خورم * كه ناگه بخوردند كرمان سرم\r\nبكش پنبهء غفلت از گوش هوش * كه از مردگان پندت آيد به گوش\r\nاگر نفع كس در نهاد تو نيست * چنين گوهر و سنگ خارا يكيست\r\nغلط گفتم اى يار شايسته‌خوى * كه نفعست در آهن و سنگ و روى\r\nچنين آدمى مرده به ننگ را * كه بر وى فضيلت بود سنگ را\r\nنه هر آدميزاده از دد به است * كه دد ز آدمىزادهء بد به است\r\nچو انسان نداند بجز خورد و خواب * كدامش فضيلت بود بر دواب\r\nكسى دانهء نيك‌نامى نكاشت * كز آن خرمن كام دل برنداشت\r\nبدانديش مردم بجز بد نديد * بيفتاد و عاجزتر از خود نديد \r\n\r\n","description":"","footnote":"","page_name":" 1034 ","page_number":312},
  {"content":"\r\n\r\n\r\nفى الموعظه\r\n اميرى به چاهى درافتاده بود * كه از هول او شير نر ماده بود\r\nهمه‌شب ز فرياد و زارى نخفت * يكى بر سرش كوفت سنگى و گفت\r\nتو هرگز رسيدى به فرياد كس * كه مىخواهى امروز فريادرس\r\nتو ما را همى چاه كندى به راه * به سر لاجرم درفتادى به چاه\r\nيكى پند مىداد فرزند را * نگه‌دار پند خردمند را\r\nمكن جور بر خوردگان اى پسر * كه يك روزت افتد بزرگى ز سر \r\n\r\nو له\r\n به خردى مرا زور سرپنجه بود * دل زيردستان ز من رنجه بود\r\nبخوردم يكى مشت زورآوران * نكردم دگر زور بر لاغران\r\nجهان اى پسر ملك جاويد نيست * ز دنيا وفادارى اميد نيست\r\nنه بر باد رفتى سحرگاه و شام * سرير سليمان عليه السلام\r\nدر آخر نديدى كه بر باد رفت * خنك آنكه با دانش و داد رفت\r\nچه خوش گفت شوريده‌اى در عجم * بكسرى كه اى وارث ملك جم\r\nاگر ملك بر جم بماندى و بخت * ترا كى ميسر شدى تاج و تخت\r\nمنه بر جهان دل كه بيگانه‌ايست * چو مطرب كه هر روز در خانه‌ايست\r\nنه لايق بود عشق بر دلبرى * كه هر بامدادش بود شوهرى\r\nگر انصاف پرسى بداختر كسى است * كه در راحتش رنج ديگر كسى است\r\nستايش‌سرايان نه يار تواند * ملامت‌كنان دوستار تواند\r\nز دشمن شنو سيرت خود كه دوست * هرآنچ از تو آيد به چشمش نكوست \r\n\r\nدر نصيحت ملوك و تدبير ملك گفته\r\n همى تا برآيد به تدبير كار * مداراى دشمن به از كارزار\r\nبه تدبير رستم درآيد به بند * كه اسفنديارش نرست از كمند \r\n\r\n","description":"","footnote":"","page_name":" 1035 ","page_number":313},
  {"content":"\r\n\r\n حذر كن ز پيكار كمتر كسى * كه از قطره سيلاب ديدم بسى\r\nمزن بر سپاهى ز خود بيشتر * كه ابله زند مشت بر نيشتر\r\nبود دشمنش تازه و دوست ريش * كسى كش بود دشمن از دوست پيش\r\nاگر پيل‌زورى و گر شير چنگ * به نزديك من صلح بهتر كه جنگ\r\nدر آرند بنياد رويين ز جاى * جوانان به شمشير و پيران براى\r\nبه پيكار دشمن دليران فرست * هزبران به ناورد شيران فرست\r\nبه خردان مفرماى كار درشت * كه سندان نشايد شكستن بمشت\r\nدو تن‌پرور اى شاه كشورگشاى * يكى اهل رزم و يكى اهل راى\r\nقلم‌زن نگهدار و شمشيرزن * نه مطرب كه مردى نيايد ز زن\r\nهرآن كو قلم را نورزيد و تيغ * بر او گر بميرد مگو اى دريغ\r\nچو در لشكر دشمن افتد خلاف * تو بگذار شمشير خود در غلاف\r\nاگر جز تو داند كه راى تو چيست * بر آن راى و دانش ببايد گريست\r\nسكندر كه با شرقيان حرب داشت * در خيمه گويند بر غرب داشت\r\nچو بهمن به زابلستان خواست شد * چپ آوازه افكند و از راست شد\r\nاگر هوشمندى به معنى گراى * كه صورت ز معنى بماند به‌جاى\r\nكسى گوى دولت ز دنيى برد * كه با خود نصيبى به عقبى برد\r\nبه غم‌خوارگى چون سرانگشت من * نخارد كس اندر جهان پشت من\r\nمگردان غريب از درت بىنصيب * مبادا كه گردى بدرها غريب\r\nدرون فروماندگان شاد كن * ز روز فروماندگى ياد كن\r\nخنك آنكه در صحبت عاقلان * بياموزد اخلاق صاحبدلان\r\nتهىدست در خوبرويان مپيچ * كه بىسيم مردم نيرزد به هيچ \r\n\r\nو له ايضا\r\n زنى زار بگريست در نزد شوى * كه ديگر مخر نان ز خباز كوى\r\nبه بازار گندم‌فروشان گراى * كه اين جوفروش است و گندم‌نماى \r\n\r\n","description":"","footnote":"","page_name":" 1036 ","page_number":314},
  {"content":"\r\n\r\n به دلدارى آن مرد صاحب نياز * به زن گفت كاى روشنايى بساز\r\nكسانى كه مردان راه حقند * خريدار دكان بىرونقند\r\nجوانمرد اگر راست گويى وليست * كرم پيشهء شاه مردان عليست\r\nخورنده كه خيرش برآيد ز دست * به از صائم‌الدهر دنياپرست\r\nمسلم كسى را بود روزه داشت * كه درمانده‌اى را دهد نان چاشت\r\nو گرنه چه حاجت كه زحمت برى * ز خود بازگيرى و هم خودخورى\r\nتو با خلق نيكى كن اى نيكبخت * كه فردا نگيرد خدا بر تو سخت\r\nبرو شير درنده باش اى دغل * مينداز خود را چو روباه شل\r\nبه چنگ آر و با ديگران نوش كن * نه بر فضلهء ديگران گوش كن\r\nخدا را بر آن بنده بخشايش است * كه خلق از وجودش در آسايش است\r\nكرم ورزد آن سر كه مغزى دروست * كه دون‌همتانند بىمغز پوست\r\nخورش ده به گنجشك و كبك و حمام * كه يك روزت افتد همايى به دام\r\nبه رغبت بكش بار هر جاهلى * كه افتى به سروقت صاحبدلى\r\nدرختى است مرد كرم باردار * چو زو بگذرى هيزم كوهسار\r\nنه هركس سزاوار باشد به مال * يكى مال خواهد يكى گوشمال\r\nخوشا وقت شوريدگان غمش * اگر زخم بينند و گر مرهمش \r\n\r\nدر صفت اولياء الله گويد\r\n سلاطين عزلت گدايان حى * منازل‌شناسان گم‌كرده‌پى\r\nدلارام در بر دلارام جوى * لب از تشنگى خشك بر طرف جوى\r\nترا عشق همچون خودى ز آب و گل * ربايد همى صبر و آرام دل\r\nچو عشقى كه بنياد او بر هواست * چنين فتنه‌انگيز و فرمانرواست\r\nعجب دارى از سالكان طريق * كه هستند در بحر معنى غريق\r\nبه ياد حق از خلق بگريخته * چنان مست ساقى كه مىريخته\r\nفرس گشته ازبس‌كه شب رانده‌اند * سحرگه خروشان كه وامانده‌اند \r\n\r\n","description":"","footnote":"","page_name":" 1037 ","page_number":315},
  {"content":"\r\n\r\n عزيزان پوشيده از چشم خلق * نه زنارداران پوشيده دلق\r\nبه خود سر فروبرده همچون صدف * نه مانند دريا برآورده كف\r\nنه سلطان خريدار هر بنده‌ايست * نه در زير هر ژنده‌اى زنده‌ييست\r\nاگر ژاله هر قطره‌يى در شدى * چو خرمهره بازار ازو پر شدى\r\nطلبكار بايد صبور و حمول * كه نشنيده‌ام كيمياگر ملول\r\nيكم روز بر بنده‌يى دل بسوخت * كه مىگفت و فرماندهش مىفروخت\r\nترا بنده از من به افتد بسى * مرا چون تو خواجه نباشد كسى\r\nدريغست روى از كسى تافتن * كه ديگر نشايد چو او يافتن \r\n\r\nو له ايضا\r\n طبيبى پريچهره در مرو بود * كه در باغ دل قامتش سرو بود\r\nنه از درد دلهاى ريشش خبر * نه از چشم بيمار خويشش خبر\r\nحكايت كند دردمندى غريب * كه خوش بود چندى سرم با طبيب\r\nنمىخواستم تندرستى خويش * مبادا كه نايد طبيبم به پيش\r\nبسا عقل زورآور چيردست * كه سوداى عشقش كند زيردست \r\n\r\nو له\r\n يكى خورده بر شاه غزنين گرفت * كه حسنى ندارد اياز اى شگفت\r\nگلى را كه نه رنگ باشد نه بوى * غريبست سوداى بلبل بر اوى\r\nبه محمود گفت اين حكايت كسى * بپيچد ز انديشه بر خود بسى\r\nكه عشق من اى خواجه بر خوى اوست * نه بر قد و بالاى نيكوى اوست\r\nشنيدم كه در تنگنايى شتر * بيفتاد و بشكست صندوق در\r\nبه يغما ملك آستين برفشاند * و زانجا به تعجيل مركب براند\r\nغلامان پى در و مرجان شدند * به يغما ز سلطان پريشان شدند\r\nنماند از وشاقان گردن‌فراز * كسى در قفاى ملك جز اياز \r\n\r\n","description":"","footnote":"","page_name":" 1038 ","page_number":316},
  {"content":"\r\n\r\n چو سلطان نگه كرد و او را بديد * رخش چون گل صبحدم بشكفيد\r\nبه دو گفت كاى سنبلت پيچ‌پيچ * ز يغما چه آورده‌اى گفت هيچ\r\nمن اندر قفاى تو مىتاختم * ز خدمت بنعمت نپرداختم\r\nگرت خدمتى هست در بارگاه * به نعمت مشو غافل از پادشاه\r\nخلاف طريقت بود كاوليا * تمنا كنند از خدا جز خدا\r\nگر از دوست چشمت به احسان اوست * تو در بند خويشى نه در بند دوست \r\n\r\nفى التوحيد\r\n ره عقل جز پيچ در پيچ نيست * بر عارفان جز خدا هيچ نيست\r\nهمه هرچه هستند از آن كمترند * كه با هستيش نام هستى برند\r\nچو سلطان عزت علم بركشد * جهان سر به جيب عدم دركشد\r\nمگر ديده باشى كه در باغ و راغ * بتابد به شب كرمكى چون چراغ\r\nيكى گفتش اى كرمك شب‌فروز * چه بودت كه بيرون نيايى به روز\r\nبگفتا كه من جز به صحرا نيم * ولى پيش خورشيد پيدا نيم\r\nاگر عز و جاه است و گر ذل و قيد * من از حق‌شناسم نه از عمر و زيد\r\nمترس از محبت كه خاكت كند * كه باقى شوى گر هلاكت كند\r\nمگس پيش شوريده‌اى پر نزد * كه او چون مگس دست بر سر نزد\r\nچو شوريدگان مىپرستى كنند * به آواز دولاب مستى كنند\r\nجهان پرسماعست مستى و شور * و ليكن چه بيند در آيينه كور\r\nتعلق حجابست و بىحاصلى * چو پيوندها بگسلى واصلى\r\nطريقت جز اين نيست درويش را * كه افكنده دارد تن خويش را \r\n\r\nفى الاخلاق\r\n شنيدم كه روزى سحرگاه عيد * ز گرمابه آمد برون بايزيد\r\nيكى طشت خاكسترش بىخبر * فروريختند از سرايى به سر \r\n\r\n","description":"","footnote":"","page_name":" 1039 ","page_number":317},
  {"content":"\r\n\r\n همىگفت ژوليده دستار و موى * كف دست شكرانه مالان به روى\r\nكه اى نفس من درخور آتشم * ز خاكسترى روى درهم كشم\r\nبزرگان نكردند در خود نگاه * خدابينى از خويشتن بين مخواه\r\nگنهكار انديشه‌ناك از خداى * بسى بهتر از عابد خودنماى\r\nبه نرمى ز دشمن توان كند پوست * چو با دوست سختى كن دشمن اوست\r\nبه اخلاق با هركه بينى بساز * اگر زيردست است و گر سرفراز\r\nكه اين گردن از نازكى بركشد * بگفتار خوش وان سر اندر كشد\r\nارادت ندارى سعادت مجوى * به چوگان خدمت توان برد گوى\r\nوجودى دهد روشنايى به جمع * كه سوزيش در سينه باشد چو شمع\r\nدلم خانهء مهريار است و بس * از آن مى نگنجد در آن كين كس \r\n\r\nفى الحكمة\r\n چه خوش گفت بهلول فرخنده‌خوى * چو بگذشت بر عارفى جنگجوى\r\nگر اين مدعى دوست بشناختى * به پيكار دشمن نپرداختى \r\n\r\nايضا\r\n شنيدم كه در دشت صنعا جنيد * سگى ديد بركنده دندان ز صيد\r\nز نيروى سرپنجهء شيرگير * فرومانده عاجز چو روباه پير\r\nچو مسكين و بىطاقتش ديد و ريش * به دو داد يك‌نيمه از نان خويش\r\nشنيدم كه مىگفت و خوش مىگريست * كه داند كه بهتر ز ما هر دو كيست\r\nاز آن بر ملائك شرف داشتند * كه خود را ز سگ كمتر انگاشتند\r\nاگر ابلهى مشك را گنده گفت * تو مجموع باش او پراكنده گفت \r\n\r\n","description":"","footnote":"","page_name":" 1040 ","page_number":318},
  {"content":"\r\n\r\n\r\nايضا\r\n شتر بچه با مادر خويش گفت * بس از رفتن آخر زمانى بخفت\r\nبگفت ار بدست منستى مهار * نديدى كسم باركش در قطار\r\nخدا كشتى آنجا كه خواهد برد * اگر ناخدا جامه بر تن درد\r\nبه اندازهء بود بايد نمود * خجالت نبرد آنكه ننموده و بود\r\nزراندودگان را به آتش برند * به ديد آيد آنگه كه مس يا زرند\r\nچه دانند مردم كه در خانه كيست * نويسنده داند كه در نامه چيست\r\nدو چشم و شكم پر نگردد به هيچ * تهى بايد اين رودهء پيچ‌پيچ\r\nتنور شكم دم‌به‌دم تافتن * مصيبت بود روز نايافتن\r\nبرو اندرونى بدست آر پاك * شكم پر نخواهد شد الا به خاك\r\nخبر ده به درويش سلطان‌پرست * كه سلطان ز درويش مسكين‌تر است\r\nگدا را كند يكه درم سيم سير * فريدون بملك عجم نيم‌سير\r\nاگر پاى در دامن آرى چو كوه * سرت ز آسمان بگذرد از شكوه\r\nحذر كن ز نادان ده‌مرده گوى * چو دانا يكى گوى و پرورده گوى\r\nچرا گويد آن چيز در خفيه مرد * كه گر فاش گردد شود روى زرد \r\n\r\nفى الموعظه\r\n بد اندر حق مردم نيك و بد * مگو اى جوانمرد صاحب‌خرد\r\nكه بد مرد را خصم خود مىكنى * و گر نيك‌مرد است بد مىكنى\r\nكسانى كه پيغام دشمن برند * ز دشمن همانا كه دشمن‌ترند\r\nميان دو تن جنگ چون آتش است * سخن‌چين بدبخت هيزم‌كش است\r\nتهى پاى رفتن به از كفش تنگ * بلاى سفر به كه در خانه جنگ\r\nچو خواهى كه نامت بماند به‌جاى * پسر را خردمندى آموز و راى\r\nهرآن طفل كو جور آموزگار * نبيند جفا بيند از روزگار\r\nگروهى نشينند با خوش‌پسر * كه ما پاك‌بازيم و صاحب‌نظر \r\n\r\n","description":"","footnote":"","page_name":" 1041 ","page_number":319},
  {"content":"\r\n\r\n ز من پرس فرسودهء روزگار * كه بر سفره حسرت برد روزه‌دار\r\nسر گاو عصار از آن در كه است * كه از كنجدش ريسمان كوته است\r\nچرا طفل يك‌روزه هوشت نبرد * كه در صنع ديدن چه بالغ چه خرد\r\nمحقق همان بيند اندر ابل * كه در خوبرويان چين و چگل\r\nدر اوراق سعدى نگنجد ملال * كه دارد پس پرده چندين جمال\r\nنداند كسى قدر روز خوشى * مگر روزى افتد به سختىكشى\r\nچه دانند جيحونيان قدر آب * ز واماندگان پرس در آفتاب\r\nترا شب به عيش و طرب مىرود * چه دانى كه بر ما چه شب مىرود\r\nالا اى كه عمرت به هفتاد رفت * مگر خفته بودى كه بر باد رفت\r\nمرا برف باريد بر پر زاغ * نشايد چو بلبل تماشاى باغ\r\nچه خوش گفت لقمان كه نازيستن * به از سالها در خطا زيستن\r\nجوانا ره طاعت امروز گير * كه فردا جوانى نيايد ز پير\r\nمن آن روز را قدر نشناختم * بدانستم اكنون كه درباختم\r\nقضا روزگارى ز من در ربود * كه هرروزى از آن شب قدر بود \r\n\r\nدر تأسف از گذشتن عمر و رسيدن به پيرى\r\n دو بيتم جگر كرد روزى كباب * كه مىگفت گوينده‌يى با رباب\r\nدريغا كه بىما بسى روزگار * برويد گل و بشكفد نوبهار\r\nبسا تير و دىماه و ارديبهشت * بيايند و ما خاك باشيم و خشت\r\nپس از ما بسى گل دمد بوستان * نشينند با يكدگر دوستان\r\nزدم تيشه يك روز بر تل خاك * به گوش آمدم ناله‌يى دردناك\r\nكه زنهار اگر مردى آهسته‌تر * كه چشم و بناگوش و رويست و سر\r\nخبر دارى اى استخوانى قفس * كه جان تو مرغيست نامش نفس\r\nچو مرغ از قفس رست و بگسست قيد * دگر ره نگردد به سعى تو صيد\r\nنگه‌دار فرصت كه عالم دميست * دمى پيش دانا به از عالميست \r\n\r\n","description":"","footnote":"","page_name":" 1042 ","page_number":320},
  {"content":"\r\n\r\n چرا دل بر اين كار وانگه نهيم * كه آنان برفتند و ما در رهيم \r\n\r\nو له ايضا\r\n يكى بچهء گرگ مىپروريد * چو پرورده شد خواجه را بردريد\r\nچو بر پهلوى جان سپردن بخفت * زبان‌آورى بر سرش رفت و گفت\r\nتو دشمن چنين نازنين پرورى * ندانى كه ناچار زخمش خورى\r\nجهان‌آفرين گرنه يارى كند * كجا بنده پرهيزگارى كند\r\nز جرمم درين مملكت جاه نيست * و ليكن بملكى دگر راه نيست \r\n\r\nفى المناجات\r\n شنيدم كه مستى ز تاب نبيد * بمقصورهء مسجدى در دويد\r\nبناليد بر آستان كرم * كه يا رب بفردوس اعلى برم\r\nمؤذن گرفت آستينش كه هين * سگ و مسجد اى فارغ از عقل و دين\r\nچه شايسته كرد كه جوئى بهشت * نمىزيبدت ناز با روى زشت\r\nبگفت اين سخن مرد و بگريست مست * كه مستم بدار از من اى دوست دست\r\nعجب دارى از فضل پروردگار * كه باشد گنهكارى اميدوار\r\nمنم آن ز پاى اندرافتاده پير * خدايا بفضل خودت دست گير \r\n\r\n266 شمس الدّين تبريزى قدّس سره\r\nو هو شيخ شمس الدّين محمد بن على بن داود التبريزى وى از مشاهير عارفين و از معارفت كاملين زمان خود بوده گويند پدرش از بيم تهمت مخالفين و از فرط حسن شمس الدّين تا هنگام دميدن خط وى را از خانه به در آمدن نخواست ازيرا در نزد نسوان زردوزى فراگرفت وزان پس او\r\n\r\n","description":"","footnote":"","page_name":" 1043 ","page_number":321},
  {"content":"\r\n\r\nرا شمس زردوز خواندندى چون ملتحى شد به سير و سياحت رغبت فرمود و به خدمت مشايخ رسيد ارادت بشيخ ركن الدّين سجاسى يا بابا كمال داشت وى و شيخ فخر الدّين ابراهيم همدانى متخلص به عراقى در چله خانهء يك شيخ تربيت يافتند فخر الدّين عراقى غزلى گفته بر شيخ خود خواند شيخ از شمس پرسيد كه فرزند تو توانى و ارادت خود مرا در صورت عبارات و الفاظ درآوردن وى گفت مرا از علم صورت و نظم بهره نيست شيخ فرمود : خداوند به تو فرزند و مصاحبى روحانى خواهد داد كه بسيارى از علوم اولين و آخرين به نام تو در روزگار ازو باقى ماند پس بجانب روم رو تا حقيقت امر معلوم شود در آنجا نيم‌سوخته‌يى هست آتش در او زن كه عالم را روشن كند شيخ شمس الدّين در لباس فقر بولايات روم تماشا و سياحت مىكرد تا به قونيه رسيد در سراى موسوم بخان شكرريزان مسكن گرفت مولانا جلال الدّين محمد بن بهاء الدّين محمد بلخى كه ابا عن جدّ از علما و عرفا بوده‌اند بعد از اينكه والدش را به جهت ازدحام مريدين و هجوم معتقديم خوارزمشاه از بلخ اخراج نمود به مكهء معظمه رفته بعد از زيارت بقونيهء روم آمدند علاد الدّين كيقباد سلجوقى ايشان را در قونيه به عزت نگاه داشته پس از چندى بهاء الدّين فوت يافت و جلال الدّين به‌جاى پدر بر مسند افادت برنشست و مرجع علماى عهد گشت قلبا مايل به صحبت اهل حال بود و طالب خدمت اهل كمال شمس الدّين وى را ديده صيد خود را شناخته و در قفايش تاخته بعد از سؤالات و تحقيق حالات مولانا از مقامات و كرامات شيخ باخبر گرديد و ارادت او را برگزيد به ترك علم صورت گفت و طالبان علم را از خود منع كرد و شوريده شد مردم قصد شمس الدّين كردند چندى سفر كرد و بازآمد بالاخره در دست علاء الدّين محمد فرزند مولوى به شهادت رسيد مولانا بنا بر ارادت ديوانى به نام شيخ تمام فرمود و اينكه تا اكنون به نظر رسيده چهل پنجاه هزار بيت اشعار است و بغايت نيكوست كه از آن زبده‌يى بيرون نوشته و هديهء دربار شهريار معدلت آثار و شاهنشاه معرفت شعار محمد شاه طاب ثراه كرده‌ام اكنون نيز لختى از آنها درين دفتر مىنگارم پس از اتمام ديوان غزليات شش دفتر مثنوى به ترغيب حسام الدّين چلبى منظوم آمد ذكر حالات ايشان مفصلا در دفاتر ديگر مسطور است و مثنوى مولانا از غايت اشتهار مستغنى از تعريف و در عجم از آن برتر كتابى منظوم نيفتاده و انتخاب آن درين كتاب خلاف ادبست و گنجايش دريا در قطره محال و ليكن از ديوان غزليات مولانا كه زياده از پنجاه هزار بيت است بعضى انتخاب افتاده مرقوم خواهد داشت و\r\n\r\n","description":"","footnote":"","page_name":" 1044 ","page_number":322},
  {"content":"\r\n\r\nچون مقصود مولانا بقاى نام جناب شيخ است و اشعار خود را به نام او گفته با آنكه شمس صورتا شاعر نبوده آن اشعار را در ضمن نام وى فقير تحرير نموده . شهادت شيخ در سنهء 645 اتفاق افتاده از ديوان منسوب به وى نوشته شد .\r\n\r\nاز تغزلات ديوان اوست :\r\n اگر تو عاشق عشقى و عشق را جويا * بگير خنجر تيز و ببر گلوى هوا\r\nطريق عشق همه مستى آمد و پستى * چو سيل پست رودكى رود سوى بالا\r\nبه گوش جان بشنو از غريو مشتاقان * هزار غلغله در جو گنبد خضرا\r\nدهل به زير گليم اى پسر نشايد زد * علم بزن چو دليران ميانهء صحرا\r\nبدانكه صحبت جان را همىكند همرنگ * ز صحبت فلك آمد ستاره خوش‌سيما\r\nپس اللّه اللّه زنهار ناز يار بكش * كه ناز يار به از صد هزار من حلوا\r\nاگر زمين به سراسر برويد از توبه * به يك‌دم آن‌همه را عشق بدرود چو گيا\r\nمرا به جمله جهان كار كس نيايد خوش * كه كار عشق نديدم مناسب و همتا\r\nكسى كه نوبت الفقر فخر زد جانش * چه التفات نمايد به تاج و تخت و لوا\r\nهزار مشك همىخواهم و هزار شكم * كه آب خضر لذيذ است و من در استسقا \r\n\r\nو له ايضا قدس سره العزيز\r\n اى بىخبر برو كه ترا آب روشنيست * تا وارهد ز آب و گلت صفوت صفا\r\nزيراكه طالب صفت صفوتست آب * وان نيست جز وصال تو با قلزم ضيا\r\nما زادهء قضا و قضا مادر همه است * چون كودكان دوان شده‌ايم از پى قضا\r\nما شير ازو خوريم و همه در پيش پريم * گر شرق و غرب تازد ور جانب سما\r\nهمچون حرير نرم شود سنگلاخ راه * چون او بود قلاوز آن راه و پيشوا\r\nما همچو آب در گل و ريحان فرورويم * تا خاكهاى كشته ز ما بر دهد گيا\r\nما را ز شهر روح چنين جذبه‌ها كشيد * در صد هزار منزل تا عالم فنا\r\nو اللّه ز دور آدم تا روز رستخيز * كوته نگشت و هم نشود اين درازنا \r\n\r\n","description":"","footnote":"","page_name":" 1045 ","page_number":323},
  {"content":"\r\n\r\n\r\nو له ايضا نوّر الله مرقده\r\n بازآمد آن مهى كه نديدش فلك به خواب * و آورد آتشى كه نميرد به هيچ آب\r\nبنگر به خانهء تن و بنگر به جان من * كز جام عشق او شده اين مست و آن خراب\r\nمير شرابخانه چو شد با دلم حريف * خونم شراب گشت ز عشق و دلم كباب\r\nچون ديده پر شود ز خيالش ندا رسد * كاحسنت اى پياله و شاباش اى شراب\r\nيك شعله نور حق اگرت در دل اوفتد * رخساره‌ات شود به نظر صد چو آفتاب \r\n\r\nايضا\r\n آفتابى برآمد از اسرار * جامه‌شويى كنيد صوفىوار\r\nتن ما خرفه‌ايست پرنفرت * جان ما صوفيئى است معنىدار\r\nبسر تست شاه را سوگند * با چنين سر چه مىكنى دستار\r\nچون رخ تست شاه را قبله * با چنين رخ چه مىكنى گلزار\r\nتوبه‌ها كرده بودى اى نادان * گشته بودى ز عاشقى بيزار\r\nعشق ناگه جمال خود بنمود * توبه سودت نكرد و استغفار\r\nاين جهان همچو موم رنگارنگ * عشق چون آتش عظيم شرار\r\nموم و آتش چو گشت همسايه * نقش و رنگش فنا شود ناچار\r\nتا بنگريست طفل گهواره * كى دهد شير مادر غمخوار\r\nهركه او را سماع مست نكرد * منكرش دان اگرچه كرد اقرار\r\nاز ميان خويش را برون كن نيز * تا بگيرى تو خويش را به كنار\r\nسايهء يار به كه ذكر خداى * اين‌چنين گفته است صدر كبار\r\nتا نگوئى كه گل هم از خار است * زانكه هر خار گل نيارد بار\r\nموسى اندر درخت آتش ديد * سبز و تر مىشد آن درخت از نار\r\nشهوت و حرص مرد صاحبدل * همچنان دان و همچنين پندار\r\nصورت شهوتست ليكن هست * همچو نار خليل پرانوار\r\nشمس تبريز را بشر بينند * چون گشايند ديده‌ها كفّار \r\n\r\n","description":"","footnote":"","page_name":" 1046 ","page_number":324},
  {"content":"\r\n\r\n\r\nو له ايضا نور الله روحه فى الحكمة و الموعظه\r\n چرا ز غافله يك‌تن نمىشود بيدار * كه رخت عمر ذكى باز مىبرد طرار\r\nچرا ز خواب و ز طرار مىنيازارى * چرا از آنكه خبر مىدهد كشى آزار\r\nترا هرآن‌كه بيازرد شيخ و واعظ تست * كه نيست مهر جهان را چو نقش آب قرار\r\nيكى هميشه همى راز گفت با خانه * مشو خراب بناگه مرا بكن اخبار\r\nشبى به ناگه خانه بر او فرود آمد * چه گفت گفت كجا شد وصيّت بسيار\r\nنگفتمت خبرم كن تو پيش از افتادن * كه چاره سازم من با عيال خود به فرار\r\nخبر نكرديم اى خانه حق صحبت كو * فروفتادى و كشتى مرا به زارى زار\r\nجواب داد مر او را فصيح آن خانه * كه چندچند خبر كردمت به ليل و نهار\r\nز هر طرف كه دهان را گشادمى به شكاف * كه طاقتم بنماندست وقت شد هشدار\r\nهمىزدى به دهانم ز حرص مشت گلى * شكافها همه بستى سراسر ديوار\r\nز هركجا كه گشادم دهن فروبستى * نهشتيم كه بگويم چه گويم اى معمار\r\nبدانكه خانه تن تست رنجها چو شكاف * شكافها به تو گويد كه وقت شد زنهار \r\n\r\n","description":"","footnote":"","page_name":" 1047 ","page_number":325},
  {"content":"\r\n\r\n مثال كاه گلست اين مزوره و معجون * هلا تو كاه‌گل اندر شكاف مىافشار\r\nدهن گشايد تن تا بگويدت رفتم * طبيب آيد و بندد بر او ره گفتار\r\nخمار درد سرت از شراب مرگ شناس * مخور شراب بنفشه بهل شراب انار\r\nبخور شراب انابت بساز قرص وداع * ز توبه ساز تو معجون غذا ز استغفار\r\nبگير نبض دل و دين خود ببين چونى * نگاه كن تو به قارورهء عمل بسيار\r\nاگر كيست بگويد كه خواست فايده نيست * بگو كه خواست ازو خاست چون بود پيكار\r\nاگر نخواست مرا پس چرام خواهان كرد * كه زرد كرد رخم را فراق آن ديدار\r\nو گرنه غمزهء او زد به تير عشق مرا * چراست اين دل من خون و چشم من خونبار\r\nشراب عشق بنوشيم و بار يار كشيم * مشابه شتر مست در ميان قطار\r\nنه مستىيى كه ترا آرزوى عقل آيد * كه مستىيى كه كند عقل و روح را بيدار\r\nكجا شراب طهور و كجا مى انگور * طهور آب حياتست و آن دگر مردار \r\n\r\n","description":"","footnote":"","page_name":" 1048 ","page_number":326},
  {"content":"\r\n\r\n\r\nو له ايضا قدس الله سره العزيز\r\n بيار ساقى بادت فدا سرو دستار * ز هركجا كه دهد دست جام مى دست آر\r\nدرآى مست و خرامان و ساغر اندر كف * روا بود چو تو ساقى و ما چنين هشيار\r\nبيار جام كه جانم ز آرزومندى * ز خويش نيز برآمد چه جاى صبر و قرار\r\nاز آن شراب كه گر جرعه‌اى از آن بچكد * ز خاك شوره برآيد همان زمان گلزار\r\nشراب لعل كه گر نيم‌شب برآرد جوش * ميان چرخ و زمين برشود از آن انوار\r\nمرا چو مست كنى آنگهى تماشا كن * كه شير مست چگونه است در ميان شكار\r\nچه باده بود كه موسى به ساحران برريخت * كه دست و پاى بدادند مست و بيخودوار\r\nببين به حال جوانان كهف كاين خوردند * خراب سيصد و نه سال مست اندر غار\r\nزنان مصر چه ديدند در رخ يوسف * كه شرحه شرحه نمودند ساعد چو نگار\r\nصحابيان كه برهنه به پيش تيغ شدند * خراب و مست بدند از محمد مختار\r\nغلط محمد ساقى نبود و جامى بود * پر از شراب خدا بود و ساقى ابرار\r\nچه شكر بود كه آواز داد سبحانى * كه گفت رمز انا الحق كه رفت بر سر دار \r\n\r\n","description":"","footnote":"","page_name":" 1049 ","page_number":327},
  {"content":"\r\n\r\n ز عشق اين مىگشته است خاك رنگ‌آميز * ز تف اين مى آتش فروخت خوش‌رخسار\r\nچه ذوق دارند اين چاراصل آميزش * نبات و مردم و حيوان لطيفهء اين چار \r\n\r\nايضا رحمة الله عليه\r\n چه مايه رنج كشيدم ز يار تا اين كار * بر آب ديده و خون جگر گرفت قرار\r\nهزار آتش و دود غم است و نامش عشق * هزار درد و دريغ و بلا و نامش يار\r\nچو آب نيل دورو دارد اين شكنجهء عشق * به اهل خويش چو آب و به اهل او خون‌وار\r\nچو عود بوى ندارد چه قيمتش باشد * كه هيچ فرق نماند ز عود و كندهء خار\r\nچو زخم تيغ نباشد به جنگ و نيزه و تير * چه فرق هيز مخنث ز رستم سالار\r\nخمش‌خمش كه اشارات عشق معكوس است * نهان شوند معانى ز گفتن بسيار\r\nچو عشق مردم خوارست مردمى بايد * كه خويش لقمه كند در دهان مردم‌خوار\r\nتو لقمهء ترشى ديردير هضم شوى * كه هست لقمهء شيرين نوش‌نوش گوار\r\nبه پيش حرص تو خود فيل لقمه‌يى باشد * توى چو مرغ ابابيل پيل كرده شكار \r\n\r\n","description":"","footnote":"","page_name":" 1050 ","page_number":328},
  {"content":"\r\n\r\n تو زادهء عدمى آمدى ز قحط دراز * ترا چه مرغ مسمن غذا چه كژدم و مار\r\nبه ديگ گرم رسيدى گهى دهان سوزى * گهى سياه كنى جامه و لب و دستار\r\nخداست سير كن چشم اوليا و خواص * كه رسته‌اند ز خويش و ز حرص اين مردار \r\n\r\nو له طالب الله مثواه\r\n ندا رسيد به جانها ز خسرو منصور * نظر به حلقهء مردان چه مىكنى از دور\r\nچو آفتاب برآمد چه خفته‌اند اين خلق * نه روح عاشق روز است و چشم عاشق نور\r\nبجنب بر خود آخر كه چاشتگاه شدست * از آنكه خفته چو جنبيد خواب شد مهجور\r\nمگو كه خفته نىام ناظرم به صنع خداى * نظر به صنع حجابست از چنان منظور\r\nروان خفته اگر داندى كه در خواب است * از آنچه ديدى نى خوش شدى و نى رنجور\r\nچنان كه روزى در خواب رفت گلخن تاب * به خواب ديد كه سلطان شدست و شد مغرور\r\nبديد خود را بر تخت ملك و از چپ و راست * هزار صف ز اميران و حاجب و دستور\r\nچنان نشسته بر آن تخت‌بر كه پندارى * در امر و نهى خداوند بد سنين و شهور \r\n\r\n","description":"","footnote":"","page_name":" 1051 ","page_number":329},
  {"content":"\r\n\r\n ميان غلغلهء داروگير و بردابرد * ميان آن لمن الملك و عزت و شروشور\r\nدرآمد از در گلخن به خشم حمامى * زدش به پاى كه بر جه نه مرده‌اى در گور\r\nبجست و پهلوى خود نى خزينه ديد نه ملك * ولى خزينهء حمام سرد ديد و نفور\r\nبخوان ز آخر ياسين كه صيحة فاذا * تو هم به بانگى حاضر شوى ز خواب غرور\r\nچه خفته‌ايم و ليكن ز خفته تا خفته * هزار مرتبه فرق است ظاهر و مستور\r\nشهى كه خفت ز شاهى خود بود غافل * خسى كه خفت ز ادبير خود بود معذور\r\nچو هر دو خفته ازين خواب خويش بازآيند * به تخت آيد شاه و به تخته آن مغرور\r\nلباب قصه بماندست و گفت فرمان نيست * نگر به دانش داود و كوتهى زبور \r\n\r\nو له نور الله مرقده\r\n قدح شكست و شرابم نماند و من مخمور * خراب‌كار مرا شمس دين كند معمور\r\nخديو عالم بينش چراغ عالم كشف * كه روحهاش به جان سجده مىكنند از دور\r\nگر آسمان و زمين پر شود ز ظلمت كفر * چو وابتابد پرتو بگيرد اين‌همه نور \r\n\r\n","description":"","footnote":"","page_name":" 1052 ","page_number":330},
  {"content":"\r\n\r\n از آن صفا كه ملائك ازو همىيابند * اگر رسد به شياطين شوند هريك حور\r\nبروز عيدى كو بخش كردن آغازد * به هر سوييست عروسى بهر نواحى سور\r\nبه صورت بشرى هان و هان غلط نكنى * كه روح سخت لطيف است و عشق نيك غيور\r\nچه جاى صورت اگر خود نمد شود صد تو * شعاع آينهء جان علم زند به ظهور\r\nدهل زنيد و سوى مطربان شهر شويد * مراهقان ره عشق راست روز ظهور\r\nبه‌جاى لقمه و پول ار خداى را جستى * نشسته بر لب خندق نديدمى يك گور \r\n\r\nو له طاب الله ثراه\r\n درخت اگر متحرك شدى به پاى و به پر * نه رنج اره كشيدى نه زخمهاى تبر\r\nور آفتاب نرفتى به پرّ و پا همه‌شب * جهان چگونه منور شدى بگاه سحر\r\nور آب تلخ نرفتى ز بحر سوى افق * كجا حيات گلستان شدى بسيل و مطر\r\nچو قطره از وطن خويش رفت و بازآمد * مصادف صدف او گشت و گشت خوش گوهر\r\nنه يوسفى به سفر رفت از پدر گريان * نه در سفر به سعادت رسيد و ملك و ظفر \r\n\r\n","description":"","footnote":"","page_name":" 1053 ","page_number":331},
  {"content":"\r\n\r\n نه مصطفى به سفر رفت جانب يثرب * بيافت سلطنت و گشت خسرو كشور\r\nو گر تو پاى ندارى سفر گزين در خويش * چو كان لعل پذيرا شو از شعاع اثر\r\nز خويشتن سفرى كن به خويش اى خواجه * كه از چنين سفرى گشت خاك معدن زر\r\nز تلخى و ترشى رو بسوى شيرينى * چنان‌كه رست ز تلخى هزار گونه شكر\r\nز شمس مفخر تبريز جوى شيرينى * از آنكه هر ثمر از نور شمس يابد فر \r\n\r\nو له فى ظهور الصبح و اشراق الشمس\r\n يغمابك تركستان بر زنگ بزد لشكر * در قلعهء بىخويشى بگريز هلا زوتر\r\nتا كى ز شب زنگى بر عقل بود تنگى * شاهنشه صبح آمد زد بر سر او خنجر\r\nگاو سيه شب را قربان سحر كردند * مؤذن پى آن گويد ك اللّه هو الاكبر\r\nآورد برون گردون از زير لگن شمعى * كز خجلت نور او بر چرخ نماند اختر\r\nخورشيد گر از اول بيمار صفت باشد * هم ز اول خود گردد در هر نفسى خوش‌تر\r\nاى چشم كه پردردى در سايهء او بنشين * زنهار درين حالت بر چهرهء او منگر\r\nشاباش زهى نورى بر كورى هر كورى * كوروى بپوشاند زان پس كه برآرد سر\r\nشمس الحق تبريزى در آينهء صافت * گر غير خدا بينم باشم بتر از كافر\r\nكى باشد كاين بوسه بر لعل لبت يابم * و آنگاه تو بخراشى اين چهرهء چون زعفر\r\nاحسنت زهى نقشى كز بوسهء او شد جان * اى گشته به پاى تو صد مانى و صد آذر \r\n\r\n","description":"","footnote":"","page_name":" 1054 ","page_number":332},
  {"content":"\r\n\r\n\r\nدر صفت بهار و حقايق ارواح\r\n آمد بهار خرم و آمد رسول يار * مستيم و عاشقيم و خرابيم و بىقرار\r\nاى چشم و اى چراغ روان شو بسوى باغ * مگذار شاهدان چمن را در انتظار\r\nگويى قيامت است كه بركرده سر ز خاك * پوسيدگان بهمن و دى مردگان پار\r\nتخمى كه مرده بود كنون يافت زندگى * رازى كه خاك داشت كنون گشت آشكار\r\nشاخى كه ميوه داشت همىنازد از نشاط * بيخى كه آن نداشت خجل ماند و شرمسار\r\nآخر چنين شوند درختان روح نيز * پيدا شود درخت نكو شاخ بختيار\r\nلشكر كشيد شاخ درخت و بساخت برگ * اسپر گرفته ياسمن و سبزه ذو الفقار \r\n\r\nو له ايضا رحمه الله\r\n ترا سعادت بادا در آن جلال و جمال * هزار عاشق اگر مرد خون‌بهات حلال\r\nبه يك دمم بفروزى به يك دمم بكشى * چو آتشيم به لطف تو اى لطيف خصال\r\nدل آب و قالب كوزه است و خوف بر كوزه * چو آب رفت باصلش شكسته گير سفال\r\nترا چگونه فريبم كه در جوال كنم * كه اصل مكر توى و چراغ هر محتال\r\nتو در جوال نگنجى و دام را بدرى * كه ديده است كه شيرى رود درون جوال\r\nنه گربه‌اى كه روى در جوال و بسته شوى * كه شير پيش تو بر ريگ مىزند دنبال\r\nهزار صورت زيبا برويد از دل‌وجان * چو ابر عشق تو باريد در پى اقبال \r\n\r\n","description":"","footnote":"","page_name":" 1055 ","page_number":333},
  {"content":"\r\n\r\n مثال آنكه ببارد ز آسمان باران * چو قبه‌قبه شود جوى حرص زاب زلال\r\nعجب‌تر آنكه از آن قبه‌ها برون آيند * بنفشه و گل و نسرين و سرو با پروبال\r\nچه جاى سرو و گل بىروان و بىحركت * كه زان نصيب نيابد به غير چشم خيال\r\nبصحن سينه چو زيوان دل برون آيند * بعرش و فرش رسد بانك زيور و خلخال\r\nرداى احمد مرسل بگير اى عاشق * صلاى عشق شنو هردم از درون بلال\r\nبهل مرا كه بگويم عجايبت اى دل * درى گشايم از غيب خلق را به مقال\r\nهمه چو كوس و چو طبليم دل تهى پيشت * برآوريم فغان چون زنى ز زخم دوال\r\nچگونه طبل نپّرد به پرّ كرّمنا * كه باشدش چو تو سلطان زننده و طبّال\r\nچگونه برنپرد جان چو از جناب جلال * خطاب لطف چو شكّر به دو رسد كه تعال \r\n\r\nو له ايضا طاب ثراه\r\n در آب چون نجهد زود ماهى از خشكى * چو بانگ موج بگوشش رسد ز بحر زلال\r\nچرا ز صيد نپرّد بسوى سلطان باز * چو بشنود خبر ارجعى ز طبل دوال \r\n\r\n","description":"","footnote":"","page_name":" 1056 ","page_number":334},
  {"content":"\r\n\r\n چنان لطافت و خوبى و حسن و جان‌بخشى * كسى كه زو بشكيبد زهى شقا و ضلال\r\nبپر بپر هله اى مرغ سوى معدن خويش * كه از قفس برهيدى و باز شد پروبال\r\nز آب شور سفر كن بسوى آب حيات * رجوع كن بسوى صدر جان ز صفّ نعال\r\nبرو برو تو كه ما دير مىرسيم اى جان * ازين جهان جدايى بدان جهان وصال\r\nچو كودكان هله تا چند ما به عالم خاك * كنيم دامن خود پر ز خاك و سنگ و سفال\r\nز خاك دست بداريم و بر سما پرّيم * ز كودكى بگريزيم سوى بزم رجال\r\nببين كه قالب خاكى چه در جوالت كرد * جوال را بشكاف و برآر سر ز جوال\r\nبه دست راست بگير از هوا تو اين نامه * نه كودكى كه ندانى يمين خود ز شمال \r\n\r\nو له قدّس اللّه اسراره\r\n مستى و عاشقى و جوانى و جنس اين * آمد بهار خرّم و گشتند هم‌نشين\r\nتبلى السرائر است و قيامت ميان باغ * دلها همىنمايند آن دلبران چين\r\nيعنى تو نيز دل بنما گر دليت هست * تا كى نهان بود دل تو در ميان طين \r\n\r\n","description":"","footnote":"","page_name":" 1057 ","page_number":335},
  {"content":"\r\n\r\n هر لحظه لاله گويد با گل كه اى عجب * نرگس چه خيره مىنگرد سوى ياسمين\r\nسر چپ و راست مىفكند سنبل از خمار * سيسنبر از يسارش و ريحانش بر يمين\r\nسبزه پياده مىدود اندر ركاب سرو * غنچه همى نهان كند از چشم بد جبين\r\nدر باغ مجلسى بنهاد آفريدگار * مرغان چو مطربان بسرايند آفرين\r\nشاهين به بازگويد كاين صيدهاى خوب * كه صيد كرد و از عدم آورد در زمين\r\nيك جوق گلرخان و دگر جوق نوخطان * كاندر حجاب غيب كرامند و كاتبين\r\nما چند صورتيم بزك‌وار آمده * نك مىرسند لشكر خوبان از آن كمين\r\nيوسف‌رخان رسند ز كنعان آن جهان * شيرين‌لبان رسند ز درياى انگبين\r\nزان وادييى كه سيب از آن رنگ و بوى يافت * مغز ترنج نيز معطّر شد و سمين\r\nانگور دير آمد زيرا پياده بود * دير آى و پخته آ كه تويى فتنهء مهين\r\nاى آخرين سابق و اى ختم ميوه‌ها * اى چنگ درزده تو به حبل اللّه متين\r\nشيرينيت عجايب و تلخيت خود مپرس * چون عقل كزوى است شر و خير و كفر و دين \r\n\r\n","description":"","footnote":"","page_name":" 1058 ","page_number":336},
  {"content":"\r\n\r\n\r\nو له رحمه الله فى صفت الربيع و مقامات الرفيع\r\n دگرباره چو مه كرديم خرمن * خراميديم بر كورى دشمن\r\nدگربار آفتاب اندر حمل شد * بخندانيد عالم را چو گلشن\r\nز طنازى شكوفه لب گشاده‌ست * ز غمّازى زبان بسته است سوسن\r\nچه اطلسها كه پوشيدند در باغ * از آن خيّاط بىمقراض و سوزن\r\nطبق بر سر نهاده هر درختى * پر از حلواى بىدوشاب و روغن\r\nدهل كرديم اشكم را دگربار * چو طبّال ربيعى شد دهل‌زن\r\nزره گشته ز باد آن روى آبى * كه بودى در زمستان همچو آهن\r\nبهار نو مگر داود وقت است * كه از آهن ببافيده است جوشن\r\nندا زد در عدم حق كاى رياحين * برون رفتند آن سردان ز مسكن\r\nبه سر بالاى هستى روى آريد * چو مرغان خليلى از نشيمن\r\nهزيمتيان كه پنهان گشته بودند * برون كردند يك‌يك سر ز روزن\r\nبدر كردند سرها سبزپوشان * پر از طوق جواهر گوش و گردن\r\nسماع است و هزاران حور در باغ * همىكوبند پا بر گور بهمن\r\nهلا اى بيد گوش خود بجنبان * اگر دارى چو نرگس چشم روشن \r\n\r\nو له ايضا نوّر الله مرقده\r\n اگر امروز دلدارم درآيد همچو دى خندان * فلك اندر سجود آيد نهد سر از بن دندان\r\nبگفتم اى گل خندان چرا دل كرده‌اى سندان * ببين اين اشك به پايان طوافى كن درين طوفان\r\nمرا گويد چه غم دارم دل آواره چه كم دارم * نه بيمارم نه مى خوارم مرا نگرفت غم چندان\r\nمكن جانا مكن جانا كه هم خوبى و هم دانا * كرم منسوخ شد مانا نشد منسوخ اى سلطان \r\n\r\n","description":"","footnote":"","page_name":" 1059 ","page_number":337},
  {"content":"\r\n\r\n شفيعى گر ترا گيرد كه آن بيچاره مىميرد * دل تو رحم نپذيرد پس اين درديست بىدرمان\r\nچو بينى سوز من گويى كه اين زرقيست يا قى * چو بينى گريه‌ام گويى كه اين اشك است يا باران\r\nمرا گويى كه درد ما به از قند است و از حلوا * ترا صرعست يا سودا كس از حلوا كند افغان\r\nز رنجم گنجها دارى ز خارم جفت گلزارى * چه مىنالى بطرّارى منم سلطان طرّاران\r\nبهل جام عصيرانه كه آوردى ز ميخانه * سبو را ساز پيمانه كه بىگه آمديم اى جان\r\nزهى آبى كه صد آتش ازو در دل زند شعله * يكى لون است و صد الوان شود بر رخ ازو تابان\r\nشرابى چون زر سورى ولى نورى نه انگورى * برد از ديده‌ها كورى بپرّاند سوى كيوان\r\nچو كرد آن مى دگرسانش نمود آن جوش برهانش * انا الحق بجهد از جانش زهى فر و زهى برهان \r\n\r\nو له طاب الله ثراه فى اللطيفة\r\n امروز مستان را نگر در مست ما آويخته * افكنده عقل و عافيت و اندر بلا آويخته\r\nمن خاك پاى آن كسم كو دست در مردن زند * جانم فداى آن مسى كز كيميا آويخته\r\nبر جه طرب را ساز كن عيش و سماع آغاز كن * خوش نيست آن دف سرنگون نى بينوا آويخته \r\n\r\n","description":"","footnote":"","page_name":" 1060 ","page_number":338},
  {"content":"\r\n\r\n دف دل گشايد بسته را نى جان فزايد خسته را * اين دلگشا چون بسته شد وان جانفزا آويخته\r\nشب گشت اى جان جهان چشم و چراغ شب‌روان * اى پيش روى چون مهت ماه سما آويخته\r\nمن شادمان چون شاه نو تو جانفزا چون جاه نو * اى در غم تو ماه نو چون من دوتا آويخته\r\nاصل ندا از دل بود در كوه تن افتد صدا * خاموش رو در اصل كن اى در صدا آويخته \r\n\r\nو له فى الحقائق و المعارف و المواعظ\r\n غلام پاسبانانم كه يارم پاسبانستى * بچستى و به شب‌خيزى چو ماه آسمانستى\r\nنباشد عاشقى عيبى و گر عيب است تا باشد * كه نفسم عيب‌دان آمد و يارم غيب دانستى\r\nاگر عيب همه عالم ترا باشد چو عشق آمد * بسوزد جمله عيبت را كه او بس قهرمانستى\r\nگذشتم بر گذرگاهى بديدم پاسبانى را * نشسته بر سر بامى كه بر از كهكشانستى\r\nكلاه پاسبانانه قباى پاسبانانه * ولى از هاىهوى او دوعالم در امانستى\r\nبه دست پاسبان او يكى آيينهء شش‌سو * كه حال شش‌جهت يك‌يك در آيينهء عيانستى\r\nچو من دزدى بدم رهبر طمع كردم در آن گوهر * برآوردم يكى شكلى كه بيرون از گمانستى \r\n\r\n","description":"","footnote":"","page_name":" 1061 ","page_number":339},
  {"content":"\r\n\r\n به هر سويى كه گرديدم نشانه تير او ديدم * ز هر شش‌سو برون رفتم كه آن ره بىنشانستى\r\nچو زان شش پردهء تارى برون رفتم به عيّارى * ز نور پاسبان ديدم كه او شاه جهانستى\r\nچو باغ حسن‌شه ديدم حقيقت شد بدانستم * كه هم شه‌باغ جانستى و همه شه باغبانستى\r\nز شاهان پاسبانى خود ظريف و طرفه مىآيد * چنان خود را خلق كرده كه نشناسند آنستى\r\nلباس جسم پوشيده كه كمتر كسوه‌يى آنست * سخن در حرف آورده كه آن دون‌تر زبانستى\r\nبه گل اندوه خورشيدى ميان خاك ناهيدى * درون دلق جمشيدى كه گنج خاكدانستى\r\nزمين و آسمان پيشش دو كه برگست پندارى * كه در جسم از زمينستى و در عمر از زمانستى\r\nچه عذر آرند آن روزى كه عذرا گردد از پرده * چه خون گريند آن صبحى كه خورشيدش عيانستى\r\nاگرچه عقل بيدار است آن از حى قيوم است * اگرچه سگ نگهبانست تأثير شبانستى\r\nچو سگ آن شبان آمد زيانش جمله سودستى * چو سگ خود را شبان بيند همه سودش زيانستى\r\nتو عقل خود چو شهرى دان سواد شهر نفس كل * و اين اجزا درآمد شد مثال كاروانستى\r\nخواطر چون سوارانند زوتر زى وطن آيند * و يا بازان و زاغانند پس در آشيانستى \r\n\r\n","description":"","footnote":"","page_name":" 1062 ","page_number":340},
  {"content":"\r\n\r\n خواطر رهبرانند و اگر رهبر ترا باز است * مقامت ساعد شه دان كه شاه شه‌نشانستى\r\nو گر زاغست آن خاطر كه چشمش سوى مردارست * كسى كش زاغ رهبر شد به گورستان روانستى\r\nچو در مازاغ بگريزى شود زاغ تو شهبازى * كه اكسيرست شادىساز آن را كان دهانستى\r\nدراى كاروان دل به گوشم بانگ مىآرد * گر آن بانگش به حس آيد هر اشتر ساربانستى\r\nدرافتد از صدف هردم صدف بازش خورد در دم * و گرنه عين كرّى هم كران را ترجمانستى\r\nسهيل شمس تبريزى نتابد در يمن ور نه * اديم طايفى گشتى به هرجا سختيانستى\r\nضيا دارم حسام الدّين ضياء الحق گواهى ده * نديدى هيچ ديده كز ضيا نه ديده‌بانستى\r\nگواهى ضيا هم او گواهى قمر هم رو * گواهى مشك اذفر بو كه در عالم روانستى \r\nمستور نماند كه چون استادان قديم كه فصحاى شعرا بوده‌اند كمتر غزل منظوم فرموده‌اند و در حقيقت تغزلات قصايد مدايح آنان غزل است و اين كتاب غالبا مشتمل بر اشعار شعراى متقدمين است در آن غزل كمتر نگاشته آمده و ليكن از فصحاى آن عهد و فضلاى آن عصر جناب مولانا جلال الدّين مولوى معنوى و شيخ سعدى شيرازى در شيوهء غزل‌سرايى مخصوص و غزليات آنان به همهء آيات و براهين فصاحت و بلاغت مشحون و منصوص است خاصه جناب مولوى كه به عقيدهء فقير در شعر مجرد نيز از امثال و اقران اشعر و افصح است و غزليات حقايق آياتش كه بيشتر از شست هزار بيت است اينك حاضر است در ميان خلايق كمتر مشهور شده لهذا خلافا بجمهور چند غزل ازو مسطور مىنمايد تا حقيقت فصاحت بر خلق ظاهر آيد .\r\n\r\n","description":"","footnote":"","page_name":" 1063 ","page_number":341},
  {"content":"\r\n\r\n\r\nمن غزلياته قدس الله سره العزيز\r\n رفتم به‌سوى مصر و خريدم شكرى را * خود راست بگو يوسف زرّين كمرى را\r\nدر شهر كه ديده‌ست چنين شهره بتى را * در بر كه كشيده‌ست سهيل و قمرى را\r\nبنشاند بملكت ملكى بندهء خود را * بخريد به گوهر كرمش بىگهرى را\r\nخضر خضرانست و زو هيچ عجب نيست * كز چشمهء جان تازه كند او جگرى را\r\nاز بهر زبردستى دولت دهى آمد * يا زير و زبر كردن زير و زبرى را\r\nاكسير خداييست بدان آمده اينجا * هر لحظه زر سرخ كند او حجرى را\r\nجانهاى چو عيسى بسوى چرخ برآيند * غم نيست اگر ره نبود لاشه خرى را\r\nما عقل نداريم يكى ذره و گر نى * كى آهوى عاقل طلبد شير نرى را\r\nبىعقل چو سايه پيت اى دوست دوانيم * كان روى چو خورشيد نباشد دگرى را\r\nرو حاجب آن چشم شواى خواجه چو ابرو * كو راست كند چشم كج كژ نگرى را\r\nاى پاكدلان با جز ازو عشق مبازيد * نتوان دل‌وجان دادن هر بىبصرى را\r\nخاموش كه او خود بكشد عاشق خود را * تا چند كشى دامن هر بىهنرى را \r\n\r\n","description":"","footnote":"","page_name":" 1064 ","page_number":342},
  {"content":"\r\n\r\n\r\nو له ايضا نوّر الله روحه\r\n چمنى كه تا قيامت گل او به بار بادا * صنمى كه بر جمالش دوجهان نثار بادا\r\nز نگاه مير خوبان به شكار مىخرامد * كه به تير غمزهء او دل ما شكار بادا\r\nبه دو چشم من ز چشمش چه پيامهاست هردم * كه دو چشم از پيامش خوش و پرخمار بادا\r\nدر زاهدى شكستم به دعا نمود نفرين * كه برو كه روزگارت همه بىقرار بادا\r\nنه قرار ماند و نى دل به دعاى او ز يارى * كه به خون ماست تشنه كه خداش يار بادا\r\nتن ما به ماه ماند كه ز عشق مىگدازد * دل ما به چنگ زهره كه گسسته تار بادا\r\nبه گداز ماه منگر بگسستگى زهره * به حلاوت غمش بين كه يكى هزار بادا\r\nتن تيره همچو زاغى و جهان تن زمستان * كه به رغم اين دو ناخوش ابدا بهار بادا\r\nكه قوام اين دو ناخوش به چهار عنصر آمد * كه قوام بندگانش بجز اين چهار بادا \r\n\r\nو له فى ورود المحبوب المطلوب\r\n رسيد آن شه رسيد آن شه بياراييد ايوان را * فروبريد ساعدها براى ماه كنعان را\r\nچو آمد جان جان جان نشايد برد نام جان * به پيشش جان چه كار آيد مگر از بهر قربان را \r\n\r\n","description":"","footnote":"","page_name":" 1065 ","page_number":343},
  {"content":"\r\n\r\n اگر ترك ارچه تاجيكست به دو آن شاه نزديكست * چو جان با تن و ليكن تن نبيند هيچ مرجان را\r\nهلا ياران كه بخت آمد گه ايثار رخت آمد * سليمان سوى تخت آمد براى عزل شيطان را\r\nبجه از جا چه مىپايى چرا بىدست و بىپايى * نمىدانى ز هدهد جو ره قصر سليمان را\r\nمكن آنجا مناجاتت مگو اسرار و حاجاتت * سليمان خود نكو داند زبان جمله مرغان را\r\nسخن باد است اى بنده كند دل را پراكنده * و ليكن دوست مىگويد كه جمع‌آور پريشان را \r\n\r\nمن حقايقه و نوادر دقائقه\r\n هله صدر و بدر عالم بنشين مخسب امشب * كه براق بر درآمد فاذا فرغت فانصب\r\nچو طريق بسته بوده است و طمع گسسته بوده است * تو برآ بر آسمانها بگشا طريق مذهب\r\nز پيت ملك بيايد دو هزار در گشايد * چو امير خاص اقرأ به دعا گشايد آن لب\r\nسوى بحر رو چو ماهى و به صيد در چو شاهى * چو بگويدت چه خواهى تو بگو اليك ارغب\r\nچو صرير در شنيدى چو قلم به سر دويدى * چو به قلب ما رسيدى چه كنى صداع قالب\r\nز تف چنين شرابى زدم چنين خطابى * عجب است اگر بماند به جهان دلى مؤدّب \r\n\r\n","description":"","footnote":"","page_name":" 1066 ","page_number":344},
  {"content":"\r\n\r\n ز غناى حق برسته ز نياز خود بجسته * به مشاعل هوالحق شده در غنا ملهّب\r\nبكش آب را از اين گل تو كه جان آفتابى * كه نماند روح صافى چون شد او به گل مركّب\r\nچو صلات بر تو آرم كه فزوده باد قربت * كه به قرب كل بگردد همه جزوها مقرّب\r\nدوجهان ز نفخ صورت چو قيامتست پيشم * سوى جانتان مزيّن سوى جسمتان مرتب \r\n\r\nايضا عليه الرحمة\r\n به خدا كت نگذارم كه روى راه سلامت * كه سراپاى سلامت نبود روز قيامت\r\nحشم عشق درآمد ربض شهر سرآمد * هله اى يار قلندر بشنو طبل ملامت\r\nدل‌وجان فانى و لا كن تن خود همچو قبا كن * نه اثر گو نه خبر گو نه نشانى نه علامت\r\nچو من از خويش برستم ره انديشه ببستم * هله اى ساقى مستم برهانم بتمامت\r\nهله بر جه هله بر جه قدمى بر سر خود نه * هله برپر هله برپر چو من از شكر غرامت\r\nبجز از عشق مجرد به هرآن نقش كه رفتم * بنيرزيد خوشيهاش بتلخى ندامت\r\nهله تا ياوه نكردى چو بدين حوض رسيدى * كه تكش آب حياتست و لبش جاى اقامت \r\n\r\n","description":"","footnote":"","page_name":" 1067 ","page_number":345},
  {"content":"\r\n\r\n\r\nو له قدّس سرّه فى الاذواق و المواجيد\r\n بياييد بياييد كه گلزار دميد است * بياييد بياييد كه دلدار رسيده است\r\nببازيد به يك‌بار همه جان جهان را * به خورشيد نبازيد كه خوش تيغ كشيد است\r\nبر آن زشت بخنديد كه او ناز نمايد * بر آن يار بگوييد كه از يار بريد است\r\nهمه شهر بشوريد كه آوازه درافتاد * كه ديوانه دگربار ز زنجير رهيد است\r\nچه روز است چه روز است چنين روز قيامت * مگر نامهء اعمال ز آفاق پريد است\r\nبكوبيد دهلها و دگر هيچ مگوييد * چه جاى دل و عقلست كه جان نيز رميد است \r\n\r\nو له ايضا\r\n اين خانه كه پيوسته در او چنگ و چغانه است * از خواجه بپرسيد كه اين خانه چه خانه است\r\nاين صورت بت چيست اگر خانهء كعبه است * وين نور خدا چيست اگر دير مغانه است\r\nفىالجمله هرآن‌كس كه در اين خانه رهى يافت * سلطان زمينست و سليمان زمانه است\r\nچون روز قيامت كه كسى را سر كس نيست * از ذوق ندانى كه فلانست و فلانه است\r\nاين خانهء جانست هم آنجاست كه جانست * نه زير و نه بالا و نه شش‌سو نه ميانه است \r\n\r\n","description":"","footnote":"","page_name":" 1068 ","page_number":346},
  {"content":"\r\n\r\n اجزاى جهانست نشانى ز جهاندار * ما را رخ چون ماه نشان‌بخش نشانه است\r\nسوگند به جان تو كه جز ديدن رويت * گر ملك جهانست فسونست و فسانه است \r\n\r\nايضا قدس سره\r\n هله اى آنكه بخوردى سحرى باده كه نوشت * هله پيش آكه بگويم سخن راز به گوشت\r\nمى روح آمده نادر رو از آن هم بچش آخر * كه بيك جرعه بپرد همه طرارى و هوشت\r\nچو ازين هوش برستى به مسافات و به مستى * بدهد صد هش ديگر كرم باده‌فروشت\r\nچو در اسرار درآيى كندت باده سقايى * به فلك غلغله افتد ز هياهوى خروشت\r\nبستان بادهء ديگر جز از آن احمر و اصفر * كه كند جان تو انور برهاند ز نقوشت\r\nدهد آن كان ملاحت قدحى وقت صباحت * به از آن صد قدح مى كه بخوردى شب دوشت\r\nتو دهان را چو ببندى خمشى را بپسندى * كشش و جذب كريمان نگذارند خموشت \r\n\r\nفى وصف الصبوح و راح الروح\r\n ياران سحرخيزان تا صبح كه دريابد * تا ذره صفت ما را كى زير و زبر يابد \r\n\r\n","description":"","footnote":"","page_name":" 1069 ","page_number":347},
  {"content":"\r\n\r\n آن بخت كه را باشد كايد به لب جويى * تا آب خورد از جوى خود عكس قمر يابد\r\nيعقوب صفت كبود كز پيرهن يوسف * او بوى پسر جويد خود نور بصر يابد\r\nيا تشنه چو اعرابى در چه فكند دلوى * در دلو نگارينى چون تنگ شكر يابد\r\nيا موسى آتش جوى كارد به درختى روى * آيد كه برد آتش صد صبح و سحر يابد\r\nيا در جهد از دشمن در خانه رود عيسى * از خانه سوى گردون ناگاه گذر يابد\r\nيا همچو سليمانى بشكافد ماهى را * اندر شكم ماهى آن خاتم زر يابد\r\nيا چون صدف تشنه بگشاده دهان آيد * تا قطره به خود گيرد در خويش گهر يابد\r\nهركو سوى شمس الدّين از عشق نهد گامى * گر پاش فروماند از عشق دو پر يابد \r\n\r\nدر سكر و عشق و غلبهء ذوق گويد\r\n يك‌خانه پر ز مستان مستان نو رسيدند * ديوانگان بندى زنجيرها بريدند\r\nبس احتياط كردند تا نشنوند ايشان * گويى قضا دهل زد بانگ دهل شنيدند\r\nجانهاى جمله مستان دلهاى دل‌پرستان * ناگه قفس شكستند چون مرغ برپريدند\r\nمستان سبو شكستند بر خنبها نشستند * يا رب چه باده خوردند يا رب چه نقل چيدند\r\nمن دى ز ره رسيدم قومى چنين بديدم * من خويش را كشيدم ايشان مرا كشيدند\r\nآن را كه جان گزيند بر آسمان نشيند * او را دگر كه بيند جز ديده‌ها كه ديدند\r\nنك ساقيى عيان شد آشوب آسمان شد * مى تلخ از آن زمان شد خيكش از آن دريدند \r\n\r\n","description":"","footnote":"","page_name":" 1070 ","page_number":348},
  {"content":"\r\n\r\n\r\nدر صفت مشايخ و اولياء الله گويد\r\n هله هشدار كه در شهر دوسه طرارند * كه به تدبير كله از سر مه بردارند\r\nدوسه رندند كه هشياردل و سرمستند * كه فلك را به يكى عربده در چرخ آرند\r\nسردهانند كه تا سر ندهى سر ندهند * ساقيانند كه انگور نمىافشارند\r\nيار آن صورت غيبند كه جان طالب اوست * همچو چشم خوش او خيره‌كش و عيارند\r\nصورتىاند ولى دشمن صورتهايند * دوجهانند ولى از دوجهان بيزارند\r\nهمچو شيران بدرانند و به لب مىخندند * دشمن يكديگرند و به حقيقت يارند\r\nخودفروشانه يكى با دگرى در جنگند * ليك چون وانگرى متفق و يك كارند\r\nهمچو خورشيد همهء روز نظر مىبخشند * مثل ماه و ستاره همه‌شب سيارند\r\nدلبرانند كه دل برندهد بىبرشان * سرورانند كه بيرون ز سر و دستارند\r\nمردمى كن برو از خدمتشان مردم شو * زانكه اين مردم ديگر همه مردم‌خوارند \r\n\r\nفى النصيحة و الموعظه\r\n دلا نزد كسى بنشين كه او از دل خبر دارد * به زير آن درختى رو كه آن گلهاى تر دارد \r\n\r\n","description":"","footnote":"","page_name":" 1071 ","page_number":349},
  {"content":"\r\n\r\n درين بازار عطاران مرو هر سو چو بىكاران * به دكّان كسى بنشين كه در دكان شكر دارد\r\nترازو گر ندارى پس ترا زو ره زند هركس * يكى قلبى بيارايد تو پندارى كه زر دارد\r\nترا بر در نشاند او به طرّارى كه مىآيم * تو منشين منتظر بر در كه آن خانه دو در دارد\r\nنه هر كلكى شكر دارد نه هر زيرى زبر دارد * نه هر چشمى نظر دارد نه هر بحرى گهر دارد\r\nبنال اى بلبل دستان ازيرا نالهء مستان * درون صخرهء صما اثر دارد اثر دارد\r\nبنه سر گر نمىگنجى كه اندر چشمهء سوزن * اگر رشته نمىگنجد از آن باشد كه سر دارد \r\n\r\nدر ترغيب بطريقت و سلوك و اظهار ورود و ارادت\r\n برانيد برانيد كه تا باز نمانيد * بدانيد بدانيد كه در عين عيانيد\r\nبتازيد بتازيد كه چالاك سواريد * بنازيد بنازيد كه خوبان جهانيد\r\nشرابيست شرابيست خدا را به نهانى * كه دنيا و شما نيز يكى جرعه از آنيد\r\nدوم بار دوم بار چه يكباره بزاديد * ز دنيا و ز عقبى و ز خود فرد بمانيد\r\nگشاده است گشاده است در خابيه امروز * كدوها و سبوها سوى خمخانه كشانيد \r\n\r\n","description":"","footnote":"","page_name":" 1072 ","page_number":350},
  {"content":"\r\n\r\n صلا گفت صلا گفت كنون فالق اصباح * سبك‌روح كند راح اگر سست و گرانيد\r\nرسيدند رسيدند رسولان نهانى * درآريد درآريد برونشان منشانيد\r\nدريغا و دريغا كه در اين خانه نگنجند * كه ايشان همه كانند شما بند مكانيد\r\nمبادا مبادا كه سر خويش بگيرند * كه ايشان همه جانند و شما سخرهء نانيد\r\nزهى عشق زهى عشق كه بس سخت كمانست * در آن دست در آن دست شما تير و كمانيد\r\nسماعست سماعست از آن‌سوى كه سو نيست * عروسى همه آنجاست شما طبل‌زنانيد\r\nخموشيد خموشيد خموشانه نيوشيد * بپوشيد بپوشيد شما گنج نهانيد\r\nبه ديدار نهانيد به آثار عيانيد * بديد و نه بديديد كه چون جوهر جانيد\r\nچو عقليد چو عقليد هزاران و يكى چيز * پراكنده چو خورشيد به هر خانه دوانيد \r\n\r\nو له ايضا\r\n تدبير كند بنده و تقدير نداند * تدبير به تقدير خدايى بنماند\r\nبنده چه بينديشد پيداست چه بيند * حيلت بكند ليك خدايى نتواند \r\n\r\n","description":"","footnote":"","page_name":" 1073 ","page_number":351},
  {"content":"\r\n\r\n گامى دو چنان آيد كاو راست نهاده است * و آنگاه كه داند كه كجاهاش كشاند\r\nاستيزه مكن مملكت عشق طلب كن * كاين مملكتت از ملك‌الموت رهاند\r\nبارى تو بنه كام خود و راه خرد گير * كاين كام ترا زود به ناكام رساند\r\nاشكارى شه باش و مجو هيچ شكارى * كاشكار ترا باز اجل باز ستاند\r\nچون باز دمى رو به‌سوى طبلهء بازش * كان طبله ترا نوش دهد نيش رهاند\r\nزندانى مرگند همه خلق يقين دان * محبوس ترا از تك زندان نرهاند\r\nدانى كه درين كوى رضا بانگ سگان چيست * تا هركه مخنّث بود آنش بجهاند\r\nحاشا ز سوارى كه بود عاشق اين راه * كه بانگ سگان گوى دلش را بطپاند \r\n\r\nفى الاذواق و المواجيد\r\n وقتى خوش است ما را لا بد نبيد بايد * وقتى چنين به جانى جامى خريد بايد\r\nهرجا فقير يا بى با او نشست بايد * هرجا شرير بينى از وى رميد بايد\r\nاما چو قلب و نيكو ماننده‌اند باهم * پيش چراغ يزدان آن را گزيد بايد \r\n\r\n","description":"","footnote":"","page_name":" 1074 ","page_number":352},
  {"content":"\r\n\r\n بر دل نهاد قفلى يزدان و مهر كردش * از بهر فتح اين در در غم طپيد بايد\r\nسگ چون به كوى خسبد از قفل در چه باكش * اصحاب خانه‌ها را قفل و كليد بايد\r\nسالى دو عيد كردن كار عوام باشد * ما صوفيان جان را هردم دو عيد بايد\r\nجان گفت من مريدم زايندهء جديدم * زايندگان نو را رزق جديد بايد\r\nاى آمده چو سردان اندر سماع مردان * زنده ز شخص مرده آخر بديد بايد\r\nگر زانكه چوب خشكى جز ز آتشى نخمّى * ور زان كه شاخ سبزى آخر خميد بايد\r\nآن ذوق را گرفتم پستان مادر آمد * بنهاد در دهانت آخر مكيد بايد\r\nخامش كه در فصاحت عمر عزيز بردى * در روضهء خموشان چندى چريد بايد\r\nاى شمس حق تبريز در گفتنم كشيدى * روزى دودر خموشى دم دركشيد بايد \r\n\r\nفى نهايات الطلب و غايات الارادة\r\n هله نوميد نباشى كه ترا يار براند * گرت امروز براند نه كه فردات بخواند\r\nدر اگر بر تو ببندد مرو و صبر كن آنجا * به سر صبر ترا او به سر صدر نشاند \r\n\r\n","description":"","footnote":"","page_name":" 1075 ","page_number":353},
  {"content":"\r\n\r\n و گر او بر تو ببندد همه درها و گذرها * ره پنهان بگشايد كه كس آن راه نداند\r\nنه كه قصّاب به خنجر چو سر ميش ببرد * نهلد كشتهء خود را كشد آنگاه كشاند\r\nچو دم ميش نماند ز دم خود كندش پر * تو ببين اين دم رحمان به كجاهات رساند\r\nبه مثل گفته‌ام اين را و و گرنه كرم او * نكشد هيچ‌كسى را و ز كشتن برهاند\r\nهمگى ملك سليمان به يكى مور ببخشد * بدهد هر دوجهان را و دلى را نرماند\r\nهله خاموش كه شمس الحق تبريزى * ازين مى\r\nهمگان را بچشاند بچشاند بچشاند \r\n\r\nفى السماع و العشق و الوجد\r\n ملولان همه رفتند در خانه ببنديد * برين عقل ملولانه همه جمع بخنديد\r\nبه معراج برآييد چو از آل رسوليد * رخ ماه ببوسيد چو بر بام بلنديد\r\nچو او ماه شكافيد شما ابر چراييد * چو او چست و ظريفست شما چون هلننديد\r\nچو مه‌روى نباشيد ز مه‌روى نتابيد * چو رنجور نباشيد سر خويش نبنديد\r\nچو آن چشمه بديديد چرا آب نگشتيد * چو آن خويش بديديد چرا خويش پسنديد \r\n\r\n","description":"","footnote":"","page_name":" 1076 ","page_number":354},
  {"content":"\r\n\r\n چو در كان نباتيد ترش‌روى چراييد * چو در آب حياتيد چرا خشك و نژنديد\r\nچنان گشت و چنين گشت چرا راست نياييد * بدانيد كه چونيد مدانيد كه چنديد\r\nچنين برمستيزيد ز دولت مگريزيد * چو امكان گريزست كه در دام و كمنديد\r\nچو پروانهء جانباز بتازيد براين شمع * چه موقوف رفيقيد چو وابستهء بنديد\r\nازين شمع بسوزيد دل‌وجان بفروزيد * تن تازه بپوشيد چو اين كهنه فكنديد\r\nز روباه چه ترسيد شما شيرنژاديد * خر لنگ چراييد چو از پشت سمنديد\r\nخموشيد كه گفتار فروخورد شما را * خريدار چو طوطيست شما شكر و قنديد \r\n\r\nفى المعارف و المحبه\r\n در عشق زنده بايد كز مرده هيچ نايد * دانى كه كيست زنده آن كو ز عشق زايد\r\nگرمى شير غرّان تيزى تيغ برّان * نرّى جمله نرّان با عشق كند آيد\r\nدر راه رهزنانند وين همرهان زنانند * پاى نگار كرده اين راه را نشايد\r\nهرگز چنين سرى را تيغ اجل نبرد * كان سر ز سربلندى بر ساق عرش سايد\r\nهرگز چنين دلى را غصه فرونگيرد * غمهاى عالم او را شادى دل فزايد\r\nدر عشق جوى ما را در ما بجوى او را * گاهى منش ستايم گه او مرا ستايد\r\nدريابيش ترش‌رو او ابر نوبهار است * عالم به دوست شيرين عمدا ترش نمايد\r\nتا چون صدف ز دريا بگشايد او دهانى * درياى ما و من را چون قطره در ربايد \r\n\r\n","description":"","footnote":"","page_name":" 1077 ","page_number":355},
  {"content":"\r\n\r\n\r\nفى الارادة و الحب و صفات المحبوب\r\n جز لطف و جز حلاوت خود از شكر چه آيد * جز نور پخش كردن خود از قمر چه آيد\r\nجز رنگهاى دلكش از بوستان چه خيزد * جز برگ و جز شكوفه از شاخ تر چه آيد\r\nجز طالع مبارك از مشترى چه بينى * جز نقدهاى روشن از كان زر چه آيد\r\nاز ديدن جمالى كو حسن آفريند * باللّه يكى نظر كن كاندر نظر چه آيد\r\nماييم و شور مستى مستى و مىپرستى * زين‌سان كه ما شدستيم از ما دگر چه آيد\r\nمستى تو مست‌تر شو بىزير و بىزبر شو * بىخويش و بىخبر شو خود از خبر چه آيد\r\nچيزى ز ماست باقى مردانه باش ساقى * در ده مى رواقى زين مختصر چه آيد\r\nچون گل رويم بيرون زين جامه‌هاى پرخون * مجنون شويم مجنون زين خواب و خور چه آيد\r\nاى شه صلاح دين تو بيرون مشو ز صورت * بنما فرشتگان را تو كز بشر چه آيد \r\n\r\nفى بيان الصحو بعد السكر و مقاماته\r\n بعد از سماع گويى كان شورها كجا شد * يا خود نبود چيزى يا بود و او فنا شد\r\nمنكر مباش بنگر اندر عصاى موسى * يك‌لحظه آن عصا بود يك‌لحظه اژدها شد \r\n\r\n","description":"","footnote":"","page_name":" 1078 ","page_number":356},
  {"content":"\r\n\r\n چون اژدهاست قالب لب را نهاده بر لب * گر خورد عالمى را وانگه همان عصا شد\r\nيك گوهرى چو بيضا جوشيد و گشت دريا * كف كرد و كف زمين شد وز دود او سما شد\r\nالحق نهان سپاهى پوشيده پادشاهى * هر لحظه حمله آورد وانگه به اصل وا شد\r\nگرچه ز ما نهان شد در عالمى روان شد * تا نيستش نخوانى كز عالمى جدا شد\r\nهر حالتى چو تير است اندر كمان قالب * زد در نشانهء خويش گر از كمان رها شد\r\nگرچه صدف ز ساحل قطره ربود و گم شد * در بحر جويد او را غوّاص كآشنا شد\r\nاز ميل مرد و زن خون جوشيد وان منى شد * وانگه از آن دو قطره يك قطره در هوا شد\r\nآنگه ز عالم جان آمد سپاه انسان * عقلش وزير گشت و دل رفت و پادشا شد\r\nتا بعد چند گاهى دل ياد شهر جان كرد * واگشت جمله لشكر در عالم فنا شد\r\nگويى چگونه باشد آمد شد معانى * اينك به وقت خفتن بنگر گره‌گشا شد \r\n\r\nفى صفت العشق و حالاته\r\n اين عشق جمله عاقل و بيدار مىكشد * بىتيغ مىبرد سر و بىدار مىكشد \r\n\r\n","description":"","footnote":"","page_name":" 1079 ","page_number":357},
  {"content":"\r\n\r\n مهمان او شديم كه مهمان همىخورد * يار كسى شديم كه او يار مىكشد\r\nچون يوسفى بديد چو گرگان همىدرد * چون مؤمنى بديد چو كفار مىكشد\r\nما دل نهاده‌ايم كه دل دارييى كند * يا گر كشد به رحم و به هنجار مىكشد\r\nنى نى كه كشته را دم او جان همىدهد * گر او به غمزه عاشق بسيار مىكشد\r\nهل تا كشد ترا نه كه آب حيات اوست * تلخى مكن كه دوست عسل‌وار مىكشد\r\nهمت بلند دار كه آن عشق همتى * شاهان برگزيده و احرار مىكشد\r\nما چون شبيم ظل زمين و وى آفتاب * شب را به تيغ صبح گهروار مىكشد\r\nزنگى شب ببرد چو طرار عقل ما * شحنهء صبوح آمد و طرار مىكشد\r\nحاصل مرا چو بلبل مستى ز گلشنى است * چون بلبليم جدايى گلزار مىكشد \r\n\r\nفى ذكر الكاملين و اشار الى شيخ الكبرى نجم الدّين\r\n ما نه زان محتشمانيم كه ساغر گيرند * و نه زان مفلسكان كه بز لاغر گيرند\r\nما از آن سوختگانيم كه از لذت عشق * آب حيوان بهلند و پى آذر گيرند \r\n\r\n","description":"","footnote":"","page_name":" 1080 ","page_number":358},
  {"content":"\r\n\r\n چو مه از روزن هر خانه كه اندر تابيم * از ضيا شب‌صفتان جمله ره درگيرند\r\nنااميدان كه فلك ساغر ايشان بشكست * چون ببينند رخ ما طرب از سر گيرند\r\nآنكه زين جرعه كشد جمله جهانش نكشد * مگر او را بگليم از بر ما برگيرند\r\nهركه او گرم شد آنجا نشود غرّهء كس * اگرش سردمزاجان همه در زر گيرند\r\nدر فروبند و بده باده كه آن‌وقت رسيد * زردرويان را تا بادهء احمر گيرند\r\nبيكى دست مى خالص ايمان نوشند * به يكى دست دگر پرچم كافر گيرند\r\nآب ماييم به هرجا كه بگردد شاخى * عود ماييم به هر سور كه مجمر گيرند\r\nپس اين پردهء ازرق صنم مه‌روييست * كه ز نور رخش انجم همه زيور گيرند\r\nز احتراقات و ز تربيع و نحوست برهند * اگر او را سحرى گوشهء چادر گيرند\r\nتو دوراى و دودلى و دل صاف آنها راست * كه دل خود بهلند و دل دلبر گيرند\r\nخمش اى عقل عطارد كه درين مجلس عشق * حلقهء زهره‌وشانت همه تسخر گيرند \r\n\r\n","description":"","footnote":"","page_name":" 1081 ","page_number":359},
  {"content":"\r\n\r\n\r\nفى اتحاد اهل الجذب و المحبه\r\n عاشق بسوى معشوق زنجير همىدرد * ديوانه همىگردد تدبير همىدرّد\r\nتقصير كجا گنجد در گرم رو عاشق * كز آتش عشق او تقصير همىدرّد\r\nتا حال جوان چبود كان آتش پرحدّت * درّاعهء تقوى را بر پير همىدرّد\r\nصد پردهء در پرده گر باشد در چشمى * ابروى كمان شكلش از تير همىدرّد\r\nمرغ دل هر عاشق كز بيضه برون آيد * از چنگل تعجيلش تاخير همىدرّد\r\nاين عالم چون قيرست پاى همه بگرفته * چون آتش عشق آمد اين قير همىدرّد\r\nشمس الحق تبريزى هم خسرو هم ميرست * پيراهن هر صبرى زان مير همىدرّد \r\n\r\nفى شكر الورود\r\n مىرسد يوسف مصرى همه اقرار دهيد * مىخرامد چو دو صد تنگ شكربار دهيد\r\nجان بر آن عشق سپاريد و همه روح شويد * وز پى صدقه از آن رنگ به گلزار دهيد\r\nجمع رندان و حريفان همه يكرنگ شويد * گروىها بستانيد و به بازار دهيد\r\nتا كه از كفر و زايمان بنماند اثرى * يك قدح پر ز مى عشق به كفّار دهيد \r\n\r\n","description":"","footnote":"","page_name":" 1082 ","page_number":360},
  {"content":"\r\n\r\n اوّل اين سوختگان را به قدح دريابيد * و آخر الامر بدان خواجهء هشيار دهيد\r\nخانه‌ها را بگذاريد و در آن حلقه رويد * جامه‌ها را بفروشيد و به خمار دهيد\r\nطالب جام صفا جامه چرا مىخواهد * جامه و تن سر و زر جمله به يك‌بار دهيد \r\n\r\nايضا\r\n مرا عهديست با شادى كه شادى آن من باشد * مرا قوليست با جانان كه جانان جان من باشد\r\nبه خط خوب خود فرمان به دستم داد آن سلطان * كه تا تخت است و تا بخت است او سلطان من باشد\r\nاگر هشيار اگر مستم نگيرد غير او دستم * و گر من دست خود خستم هم او درمان من باشد\r\nچه زهره دارد انديشه كه گرد شهر من گردد * كه قصد ملك من دارد چو او خاقان من باشد\r\nنبيند روى من زردى به اقبال لب لعلش * بميرد پيش من رستم چو او دستان من باشد\r\nبدرّم زهرهء زهره خراشم ماه را چهره * برم از آسمان مهره چو او كيوان من باشد\r\nبدرّم جبهء مه را بريزم ساغر شه را * و گر خواهند تاوانم هم او تاوان من باشد\r\nچراغ چرخ گردونم چو اجرى خوار خورشيدم * امير گوى و چوگانم چو دل ميدان من باشد \r\n\r\n","description":"","footnote":"","page_name":" 1083 ","page_number":361},
  {"content":"\r\n\r\n سر ماهست و من مجنون مجنبانيد زنجيرم * مرا هردم سر مه شد چو مه برخوان من باشد \r\n\r\nو من تحقيقاته قدّس سرّه\r\n مكن يار مكن يار مرو اى بت عيّار * رخ فرّخ خود را مپوشان به يكى بار\r\nتو درياى الهى همهء خلق چو ماهى * چو خشك آورى اين بحر بميرند همه زار\r\nچو در دست تو باشيم ندانيم سر از پاى * چو سرمست تو باشيم بيفتد سر و دستار\r\nعطاهاى تو نقدست شكايت نتوان كرد * و ليكن گله داريم براى دل اغيار\r\nمرا عشق بپرسيد كه اى خواجه چه خواهى * چه خواهد سر مخمور به غير از در خمّار\r\nسراسر همه عيبيم بديدى و خريدى * زهى كالهء پرعيب زهى لطف خريدار\r\nچو ابر تو بباريد برويد سمن از ريگ * چو خورشيد تو در تافت بخندد گل گلزار\r\nز سوداى خيال تو شدستيم خيالى * كه داند كه چه باشيم چه باشد گه ديدار\r\nهمه شيشه شكستيم و كف پاى نخستيم * حريفان همه مستيم نديده ره هموار \r\n\r\n","description":"","footnote":"","page_name":" 1084 ","page_number":362},
  {"content":"\r\n\r\n\r\nو من غزلياته فى المغازلات\r\n صد بار بگفتمت نه يك‌بار * در خشم و ستيز پا ميفشار\r\nبر چنگ وفا و مهربانى * گر زخمه زنى بزن به هنجار\r\nدانى تو يقين و چون ندانى * كز زخمهء سخت بگسلد تار\r\nمىبخش و مخسب كاين نه نيكوست * ما خفته خراب و فتنه بيدار\r\nمىگويم و مىكنم نصيحت * من خشك دماغ و گفت تكرار\r\nمىخندد بر نصيحت من * آن چشم خمار و يار خمّار\r\nمىگويد چشم او به طنزم * خوش مىگويى بگو دگربار\r\nاز تو بترم اگر نيوشم * پوسيده نصيحت تو طرّار\r\nاستيزه‌گرست و لاابالىست * كى عشوه خورد حريف خونخوار\r\nخامش كن و از ديش مترسان * كز باغ خداست اين سمن‌زار \r\n\r\nفى الترغيب و الترهيب السالكين من مسلك الهالكين\r\n رو رو كه نيى عاشق اى زلفك و اى خالك * اى نازك و اى خشمك پا بسته به خلخالك\r\nبا مرگ كجا پيچد آن جعدك و آن پيچك * بر چرخ كجا پرّد آن پرّك و آن بالك\r\nاى نازك نازك‌دل دل جو كه دلت ماند * روزى كه جدا مانى از زرّك و از مالك\r\nاشكسته چرا باشى دلتنگ چرا گردى * دل همچو دل ميمك قد همچو قد دالك\r\nتو رستم دستانى از زال چه مىترسى * يا رب برهان او را از ننگ چنين زالك\r\nدرويشى وانگه غم از مست نبيدى كم * رو خدمت آن مه كن مردانه يكى سالك \r\n\r\n","description":"","footnote":"","page_name":" 1085 ","page_number":363},
  {"content":"\r\n\r\n خامش كن و شه را بين چون باز سپيدى تو * نى بلبل قوّالى ماندى چه درين قالك \r\n\r\nو له ايضا\r\n دل عجب دوش چه خورده‌ست كه من مخمورم * يا نمكدان كه ديده‌ست كه من در شورم\r\nهرچه امروز بريزم شكنم تاوان نيست * هرچه امروز بگويم بكنم معذورم\r\nبوى او هر نفسى از لب من مىآيد * تا شكايت نكند جان كه ز جانان دورم\r\nگر گذارى لب خود بر لب من مست شوى * آزمون كن كه نه كمتر ز مى انگورم\r\nساقيا آب درانداز مرا تا گردن * زانكه انديشه چو زنبور بود من عورم\r\nچون تنم را بخورد خاك لحد چون جرعه * بر سر چرخ جهد جان كه نه جسمم نورم\r\nجان فرعون نگيرم كه جهان گنده كند * جان موسيست روان در تن همچون طورم\r\nشمس تبريزى مشهورتر از خورشيد است * من كه همسايهء شمسم چو قمر مشهورم \r\n\r\nفى كمال الانسانية\r\n حكيميم و طبيبيم ز بغداد رسيديم * بسى علّتيان را كه ز غم باز خريديم\r\nسبل‌هاى كهن را و غم بىسر و بن را * ز رگها و ز پيهاش به چنگال كشيديم\r\nطبيبان فصيحيم كه شاگرد مسيحيم * بسا مرده گرفتيم و در آن روح دميديم \r\n\r\n","description":"","footnote":"","page_name":" 1086 ","page_number":364},
  {"content":"\r\n\r\n بپرسيد از آنها كه ديدند نشانها * كه تا شكر بگويند كه ما ازچه رهيديم\r\nرسيدند طبيبان ز ره دور غريبان * غريبانه نمودند دواها كه نديديم\r\nسر غصه بگو بيم ز دل غصه بروبيم * همه شاهد خوبيم همه چون مه عيديم\r\nطبيبان الهيم ز كس مزد نخواهيم * كه ما پاك روانيم نه ناپاك و پليديم\r\nحكيمان خبيريم كه قاروره نگيريم * و ما در تن رنجور چو انديشه دويديم\r\nدهان باز مكن هيچ كه اغلب همه جغدند * دگر لاف مپرّان كه ما باز سفيديم \r\n\r\nفى المحبه و الارادة\r\n در فروبند كه ما عاشق اين انجمنيم * تا كه با يار شكرلب نفسى دم بزنيم\r\nنقل و باده چه كم آيد كه در اين بزم دريم * سرو و سوسن چه كم آيد كه ميان چمنيم\r\nچون توى مشعلهء ما ز تو شمع فلكيم * چون توى ساقى بگزيده گزين زمنيم\r\nرسن جام تو ما را چو رهانيد ز چاه * ما از آن‌روز رسن‌باز و حريف رسنيم\r\nما چو سيمرغ دعاييم كه بر چرخ پريم * ما چو سرهنگ صفاييم كه لشكر شكنيم\r\nما چو سيليم و تو دريا ز تو دور افتاديم * به سر و روى دوان گشته به‌سوى وطنيم\r\nشمس تبريزى سرمايهء لعلست و عقيق * ما ازو لعل بدخشان و عقيق يمنيم \r\n\r\nايضا\r\n اى تو بداده در سحر از كف خويش باده‌ام * ناز رها كن اى صنم راست بگو كه داده‌ام\r\nگر تو برفتى از برم شوق نرفت از سرم * بر سر ره بيا ببين بر سر ره فتاده‌ام\r\nچشم بدى كه بد مرا حسن تو در حجاب شد * دوختم آن دو چشم را چشم دگر گشاده‌ام\r\nچون نگشايد اين دلم جز به اميد عهد تو * نامهء عهد دوست را بر سر دل نهاده‌ام \r\n\r\n","description":"","footnote":"","page_name":" 1087 ","page_number":365},
  {"content":"\r\n\r\n زادهء اوّلم بشد زادهء عشقم اين نفس * من ز خودم زياده‌ام زانكه دوبار زاده‌ام\r\nمن به شهى رسيده‌ام زلف خوشش كشيده‌ام * جامهء شه گرفته‌ام گرچه چنين پياده‌ام\r\nچون ز بلاد كافرى عشق مرا اسير برد * همچو روان مؤمنان صاف و لطيف و ساده‌ام \r\n\r\nايضا فى المحبوبية\r\n خوشى خوشى تو ولى من هزار چندانم * به خواب دوش كرا ديده‌ام نمىدانم\r\nز خوشدلى و طرب در جهان نمىگنجم * ولى ز چشم جهان همچو روح پنهانم\r\nدرخت اگر نبدى پا به گل مرا جستى * كزين شكوفه و گل حسرت گلستانم\r\nهميشه دامن شادى كشيدمى سوى خويش * كشد كنون كف شادى به خويش دامانم\r\nشكرلبى لب ما را به كام شيرين كرد * كه غرقه گشت شكر اندر آب دندانم\r\nچنان كه پيش جنونم عقول حيرانند * من از فسردگى اين عقول حيرانم\r\nفسرده ماند يخى كان به زير سايه بماند * نديد شعشعهء آفتاب تابانم\r\nتبسم رخ خورشيد هر يخى كه بديد * به خويش بالد و گويد كه آب حيوانم \r\n\r\n","description":"","footnote":"","page_name":" 1088 ","page_number":366},
  {"content":"\r\n\r\n\r\nايضا\r\n همتم شد بلند و تدبيرم * جز به پيش تو من نمىميرم\r\nتو دهانم گرفته‌اى كه خموش * تو دهان گير و من جهان گيرم\r\nزان ز عالم ربوده‌ام حلقه * كه به دست تو است زنجيرم\r\nپير ما را ز سر جوان كرده است * لاجرم هم جوان و هم پيرم\r\nچون گشاد من از كمان تو است * راست رو خصم دوز چون تيرم\r\nديدن غير تو نفاق آمد * من نه مرد نفاق و تزويرم\r\nبا من آميختى چو شكّر و شير * چون شكر در گداز از آن شيرم \r\n\r\nايضا\r\n بيار باده كه ديريست در خمار توام * اگرچه ز اهل ريايم اميدوار توام\r\nدر اين زمان كه بهوشم مطيع من مىباش * چو مست گشتم زان پس به اختيار توام\r\nعجب كه شيشه شكسته است و مى نمىريزد * چگونه ريزد داند كه در كنار توام\r\nچگونه كافر باشم كه بت‌پرست توام * چگونه فاسق باشم كه جرعه‌خوار توام\r\nبيا بيا كه تو راز زمانه مىدانى * بپوش راز دل من كه رازدار توام\r\nاگر به قد چو كمانم ولى ز تير توام * چو زعفران شدم امّا به لاله‌زار توام\r\nچو آفتاب رخ تو بتافت بر رخ من * كمان فتاد رخم را كه هم عذار توام \r\n\r\n","description":"","footnote":"","page_name":" 1089 ","page_number":367},
  {"content":"\r\n\r\n اگرچه در چه پستم نه سربلند توام * و گر چه اشتر مستم نه در قطار توام\r\nبرآى مفخر آفاق شمس تبريزى * كه عاشق رخ پرنور شمس‌وار توام \r\n\r\nايضا فى اشراف على الخواطر و كمال الباطن و الظاهر\r\n ما قحطيان تشنهء بسيارخواره‌ايم * بيچاره نيستيم كه درمان و چاره‌ايم\r\nدر بزم چون عقار و گه رزم ذو الفقار * در شكر همچو چشمه و در صبر خاره‌ايم\r\nما پادشاه پاره و رشوت نبوده‌ايم * بل پاره‌دوز خرقهء دلهاى پاره‌ايم\r\nاز ما مپوش راز كه در سينهء توايم * و ز ما مدزد دل كه نه ما دل فشاره‌ايم\r\nما آب قلزميم نهان گشته زير كاه * ما آفتاب تن زده اندر ستاره‌ايم\r\nما را مبين تو مست چنين بر كنار بام * داند كنار بام كه ما بىكناره‌ايم\r\nمهتاب را چه ترس بود از كنار بام * پس ما چه غم خوريم كه بر مه سواره‌ايم\r\nما مهره‌ايم و هم جهت مهره حقه‌ايم * هنگامه‌گير و دل‌شده و هم‌نظاره‌ايم\r\nدر عشق شمس مفخر تبريز روز و شب * بر چرخ ديوكش چو شهاب و شراره‌ايم \r\n\r\nفى السكر و المحو و الفناء\r\n امروز مها خويش ز بيگانه ندانيم * مستيم بدان‌سان كه ره خانه ندانيم\r\nدر عشق تو از عاقلهء عقل برستيم * جز حالت شوريده ز ديوانه ندانيم\r\nدر باغ بجز عكس رخ دوست نبينيم * در شاخ بجز حالت مستانه ندانيم\r\nگفتند در اين دام بسى دانه نهانست * با دام خوشيم اى پسر از دانه ندانيم \r\n\r\n","description":"","footnote":"","page_name":" 1090 ","page_number":368},
  {"content":"\r\n\r\n هله ذره مگو مرا دوجهان گير خود مرا * دوجهان بىتو آفتاب كجا يافت روشنى\r\nهمگى پوستم هله تو مرا مغز نغز گير * همه خشكند مغزها چو نبخشى تو روغنى\r\nاگرم شاه و بىتوام چه دروغست ما و من * و گرم خاك و با توام چه لطيف است آن منى\r\nبه يكى ذره آفتاب چرا مشورت كند * تو بكش هم تو زنده كن بكن اى دوست‌كردنى\r\nتو چه مىداده‌اى بدل كه چپ و راست مىفتد * و گهى نه چپ نه راست و نه ترس و نه ايمنى \r\n\r\nفى السكر و المحبة\r\n بت من به طعنه گويد چه ميان ره فتادى * صنما چرا نيفتم به چنين ميى كه دادى\r\nصنما چنان فتادم كه به حشر هم نخيزم * تو چو اين قدح گرفتى سرمشك را گشادى\r\nشده‌ام خراب ليكن قدرى وقوف دارم * كه سرم تو برگرفتى به كنار خود نهادى\r\nصنما به چشم مستت كه شراب‌دار عشقست * بدهد مى و قدح نى چو عظيم اوستادى\r\nكرم تو است اين هم كه شراب عقل بردم * كه اگر به عقل بردى بشكافتى ز شادى\r\nقدحى به من بدادى كه همىزدم دو دستك * كه به يك قدح برستم ز هزار نامرادى \r\n\r\n","description":"","footnote":"","page_name":" 1091 ","page_number":369},
  {"content":"\r\n\r\n به دو چشم نيم مستت كه طرب بزاد از وى * كه تو روح اوّلينى وز هيچ‌كس نزادى \r\n\r\nايضا\r\n هر روز بامداد طلبكار ما توى * ما خوابناك و دولت بيدار ما توى\r\nزان دلخوشيم و شاد كه جان‌بخش ما توى * زان سرخوشيم و مست كه دستار ما توى\r\nطوطى غذا شديم كه تو كان شكرى * بلبل نوا شديم كه گلزار ما توى\r\nزان همچو گلشنيم كه دارى تو صد بها * زان سينه روشنيم كه دلدار ما توى\r\nدر بحر تو ز كشتى بىدست‌وپاتريم * آواز رقص و جنبش رفتار ما توى\r\nهر چاره گر كه هست نه سرمايه‌دار تست * از جمله چاره باشد ناچار ما توى\r\nدل را هرآن‌كه بود از آنهاش جان گرفت * تا گفته‌اى به دل كه گرفتار ما توى\r\nگه‌گه گمان بريم كه اين جمله فعل ماست * اين هم ز تست مايهء پندار ما توى\r\nچيزى نمىكشيم كه ما را تو مىكشى * چيزى نمىخريم خريدار ما توى\r\nاز گفت توبه كردم اى شه گواه باش * بىگفت و ناله عالم اسرار ما توى \r\n\r\n","description":"","footnote":"","page_name":" 1092 ","page_number":370},
  {"content":"\r\n\r\n\r\nفى التوحيد و التحقيق\r\n اى بود تو از كى نى وى ملك تو تا كى نى * عشق تو و جان من جز آتش و جز نىنى\r\nبركشته ديت باشد اى شادى اين كشته * صد كشتهء هو ديدم امكان يكى هى نى\r\nاى ديده عجايبها بنگر كه عجب اينست * معشوق بر عاشق با وى نى و بىوى نى\r\nامروز به بستان آى در حلقهء مستان آى * مستان خرف از مستى وانجا قدح مى نى\r\nمستند نه از ساغر بنگر به شتر بنگر * بر خوان أ فلا ينظر معنيش برين پى نى\r\nدر مؤمن و در كافر بنگر تو به چشم سر * جز نعرهء يا رب نى جز نالهء يا حى نى\r\nآنجا كه همىجويى زانست كزو سيرى * زانجا كه گريزانى جز لطف پياپى نى\r\nقىكردهء فرعونست گنجى كه درين كون است * قىكردهء سگ چبود ما را سر آن قى نى\r\nاز ابجد انديشه يا رب تو بشو لوحم * در مكتب درويشان خود ابجد و حطى نى\r\nشمس الحق تبريزى آنجا كه تو افروزى * در تابش خورشيدش هرگز خطر دى نى \r\n\r\nو له ايضا\r\n اى برده اختيارم تو اختيار مايى * من شاخ زعفرانم تو لاله‌زار مايى\r\nمن باغ بوستانم سوزندهء خزانم * باغ مرا بخندان كاخر بهار مايى \r\n\r\n","description":"","footnote":"","page_name":" 1093 ","page_number":371},
  {"content":"\r\n\r\n گفتم غمت مرا كشت گفتا چه زهره دارد * غم اين‌قدر بداند كاخر تو يار مايى\r\nگفتم ز هر خيالى دردسر است ما را * گفتا ببر سرش را تو ذو الفقار مايى\r\nسر را گرفته بودم يعنى كه در خمارم * گفت ارچه در خمارى نى در خمار مايى\r\nگفتم چو چرخ گردان و اللّه كه بىقرارم * گفت ارچه بىقرارى نى بىقرار مايى\r\nشكر لبش بگفتم لب را گزيد يعنى * اين راز را نهان كن چون رازدار مايى\r\nاى بلبل سحرگه ما را بپرس گه‌گه * آخر تو هم غريبى هم از ديار مايى \r\n\r\nو له ايضا\r\n نك حمله و نك حمله كامد شب و تاريكى * چستى كن و تركى كن نى نرمى و تاجيكى\r\nداريم سرى كان سر بىتن بزيد چون مه * گر گردن ما دارد در عشق تو باريكى\r\nشاهيم نه شهروزه لعليم نه فيروزه * عشقيم نه سرمستى مستيم نه از سيكى\r\nمن بندهء خوبانم هرچند بدم گويند * با زشت نياميزم هرچند كند نيكى\r\nعشّاق بسى دارد من از حسد ايشان * بيگانه همىباشم از غايت نزديكى\r\nروپوش كند او هم با محرم و نامحرم * گويند فلان بنده است گويد عجبا كىكى\r\nطفلى است سخن گفتن مرديست سخن كردن * تو رستم چالاكى نى كودك چاليكى \r\n\r\n","description":"","footnote":"","page_name":" 1094 ","page_number":372},
  {"content":"\r\n\r\n\r\nرباعيات\r\n اول به هزار لطف بنواخت مرا * آخر به هزار غصه بگداخت مرا\r\nچون مهرهء مهر خويش مىباخت مرا * چون من همه او شدم برانداخت مرا \r\n* * *\r\n عشقت به دلم درآمد و شاد برفت * بازآمد و رخت ناز بنهاد برفت\r\nگفتم به تكلّف دوسه روزى بنشين * بنشست و كنون رفتنش از ياد برفت \r\n* * *\r\n خون در دل عاشقان چو جيحون گردد * عاشق چو كفى بر سر آن خون گردد\r\nجسم تو چو آسياى و آبش عشق است * چون آب نباشد آسيا چون گردد \r\n* * *\r\n جز من اگرت عاشق شيداست بگو * ور ميل دلت به جانب ماست بگو\r\nور هيچ مرا در دل تو جا است بگو * گر هست بگو نيست بگو راست بگو \r\n* * *\r\n كى باشد و كى باشد و كى باشد و كى * مى باشد و مى باشد و مى باشد و مى\r\nمن باشم و من باشم و من باشم و من * وى باشد و وى باشد و وى باشد و وى \r\n\r\n267 شرف اصفهانى\r\nاز اهل شفروه است از قراى اصفهان كه اكنون پژوه‌اش گويند از اقرباى جمال الدّين عبد الرزاق و رفيع الدّين لنبانى مداح سلطان طغرل ارسلان بوده و اتابك شيرگير به خطاب ملك‌الشعراييش مخاطب نموده گويند هشت هزار بيت ديوان دارد آنچه از اشعارش به نظر رسيده انتخاب مىشود ازو است :\r\n حمد و ثنا خالق زمين و زمان را * صانع بىآلتى همين و همان را \r\n\r\n","description":"","footnote":"","page_name":" 1095 ","page_number":373},
  {"content":"\r\n\r\n ساخت ز عاج سپيد سى و دو شطرنج * لعب زمان را و دستبرد بيان را\r\nبر خط ابروش از مقوس ابرو * شكل دو طغرا فروكشيد نشان را\r\nعدل خداحافظ است ور نه درين بحر * حوت بيك‌دم فروبرد سرطان را\r\nشعلهء قدسش بسوخت خرمن ادراك * نور جمالش بدوخت چشم عيان را\r\nاحمد مختار راب خلق فرستاد * آن مه شرع و شه خليفه نشان را\r\nآنكه نمودى به زخم ناوك انگشت * از سپر ماه چارده دو كمان را\r\nدود بلاش ار به خاك مصر درآيد * پشه به خرطوم بركشد هرمان را \r\n\r\nمن قصائده عليه الرحمة\r\n زهى عظيم خطر مركب جهان‌پيما * كه تيزتك چو سپهر است و راست‌رو چو قضا\r\nلطيف شكل چو طاوس و تيزپر چو عقاب * به رهبرى چو غراب و به فرخى چو هما\r\nاثير موكب و دريا نهيب و كوه شكوه * زحل محل و فلك هيئت و قمرسيما\r\nشهاب سرعت و چرخ انقلاب و برق شتاب * سحاب نهضت و صرصر تك و جهان‌پيما\r\nشناورى كه به سر در رود به آب محيط * تكاورى كه به تك بگذرد ز باد صبا\r\nفروخزد ز سر موج كوه‌سان به نشيب * چنان‌كه از سر كوه بلند اژدرها\r\nمقوسى كه نمايد در آب مينارنگ * به شكل قوس قزح بر صحيفهء مينا\r\nتنش ز تختهء ساج و رگش ز رشتهء ليف * توان ز آب روان و روان ز باد هوا \r\n\r\n","description":"","footnote":"","page_name":" 1096 ","page_number":374},
  {"content":"\r\n\r\n گشاده بال چو سيمرغ در هواى محيط * خميده‌پشت چو گردون كوژپشت دوتا\r\nچو آفتاب سپهر است كرده جا در آب * گر آفتاب سپهر اندر آب گيرد جا\r\nلواى و پرچم و منجوق او نمونه و عكس * ز زلف سنبل مشكين و لالهء حمرا\r\nنهال رايت او شاخ دوحهء طوبى * شكنج پرچم او جعد گيسوى حورا\r\nگل نشاط طرب بردمد ز باغ اميد * چو بادبان فلك‌ساى او شود پيدا\r\nخزانه‌ايست بناى بقاى او برآب * برآب اگرچه نباشد بقاى هيچ بنا \r\n\r\nو له ايضا\r\n در بر دلى چو سنگ سيه دارد و از آن * كو سنگ در بر است مرا سنگ بر سرست\r\nرويش چو آذر است فروزان و نوربخش * وان خط مشك‌بارش دودى بر آذرست\r\nگوى بلور بود زنخدانش پيش ازين * و اكنون ز رنگ و بوى خطش گوى عنبرست\r\nرويش چو راى خسرو آفاق روشنست * قدش چو طبع شاه جهان عدل‌گسترست\r\nيكران بادپاى تو چون آب خوش دو است * رخش تكاور تو چو كشتى شناورست \r\n\r\n","description":"","footnote":"","page_name":" 1097 ","page_number":375},
  {"content":"\r\n\r\n چون كرسى روان شده با چار قائمه * چون كشتى دوان شده با چار لنگرست\r\nآهو خرام و گور سرين و پلنگ طبع * خرگوش گام و شيردل و پيل‌پيكرست\r\nاز بانگ او چو باران زهره همىچكد * زيراكه خود چو برق و صهيلش چو تندرست\r\nتاب دمش لطيف چو جعد سمنبران * شكل سمش خميده چو ابروى دلبرست \r\n\r\nو له ايضا\r\n تار زلف سنبل از باد بهارى درهم است * بوستان از ابر آزارى چو جنت خرم است\r\nبوستان از پرتو گلبن پر از مهر و مهست * آسمان از نغمهء بلبل پر از زير و بم است\r\nنوعروسان چمن را در چمن جشنست و سور * ازچه بىموجب بنفشه در لباس ماتم است\r\nبلبل ار با يك‌زبان سحبان شد از باد بهار * پس چرا با ده‌زبان سوسن چو باقل ابكم است\r\nراه بستان از نثار مقدم سلطان گل * از شكوفه همچو راه كهكشان پردرهم است\r\nغنچهء گل پرعبير و جام لاله پرشراب * چشم نرگس پرخمار و زلف سنبل پرخم است\r\nاين‌همه آيين و زيب و زينت اندر بوستان * از نسيم روضهء خلد امام اعظم است \r\n\r\n","description":"","footnote":"","page_name":" 1098 ","page_number":376},
  {"content":"\r\n\r\n\r\nايضا\r\n دلى كه جاى بر آن زلف بىقرار گرفت * قرار بر سر آتش به اختيار گرفت\r\nكسى كه ديده بر آن روى چون نگار انداخت * ز خون ديده رخش در زمان نگار گرفت\r\nز چشم من نرود سرو قامتش چه عجب * كه سرو جاى بر اطراف جويبار گرفت\r\nز روزگار بجز فتنه چشم نتوان داشت * كنون كه چشم تو آيين روزگار گرفت \r\n\r\nايضا\r\n رخت ز سنبل تر بر سمن نقاب كشيد * خطى ز غاليه بر روى آفتاب كشيد\r\nخرد ز كوى طرب رخت عافيت بربست * چو رخت عشق رخت در دل خراب كشيد\r\nز پرنيان عذار چو آفتاب تو ماه * همان كشيد كه توزى ز ماهتاب كشيد\r\nكمند زلف خم اندر خم مسلسل تو * هزار سلسله در حلق شيخ و شاب كشيد\r\nرخت ز برگ گل و ياسمن كتابى ساخت * رقم ز مشك بر اوراق آن كتاب كشيد \r\n\r\nو له ايضا\r\n سنبل تر بدميد از طرف ياسمنش * يا زمرد بدرآمد ز عقيق يمنش\r\nگشت در چاه زنخدان بلورينش اسير * دلم آن دم كه درآويخت به مشكين رسنش\r\nبه رسن گر بود از چاه خلاص همه‌كس * زان رسن شد دلم افتاده به چاه ذقنش\r\nلعبت چشم مرا بست فلك زيور لعل * درج ياقوت چو آراست به در عدنش\r\nزاتش آب سرشتند دل و چشم مرا * نقش آتش چو ببستند بر آب دهنش\r\nكام جانم نشد از شكر فكرت شيرين * تا نكردم صفت پستهء شكرشكنش\r\nمگر از هيبت دستور جهان بىخبرند * غمزهء عربده‌جوى و مژهء تيغ‌زنش \r\n\r\n","description":"","footnote":"","page_name":" 1099 ","page_number":377},
  {"content":"\r\n\r\n\r\nو له ايضا\r\n در حرير چين نهفته ياسمين * بر گل سورى شكفته ضيمران\r\nروى رنگين و تن سيمين تو * ماه تابانست بر سرو روان\r\nسرو سيمينت چو سوسن در حرير * ماه تابانت چو گل بر پرنيان\r\nطوطى خط ترا شكّر پناه * آب رخسار ترا آتش مكان\r\nچون مسيح از شكرافزايى حيات * چون خليل از آتش آرى ارغوان\r\nعنبر ساراست زلف پرخمت * كرده مه در عنبر سارا نهان\r\nخلق دستورش مگر بخشيد بوى * كز نسيم او معطر شد جهان \r\n\r\nو له ايضا\r\n آن معنبرخط مشكين تو پيرامن ماه * كرد پرخون جگر سوختهء مشك سياه\r\nرونق ماه رخ افزود ز خط شبرنگ * شود آرى ز شب تيره فزون رونق ماه\r\nاز شب تيره خط آخر چه كشى بر رويى * كز لطافت نتوان كرد بر آن روى نگاه\r\nماه گردون ز خجالت چو به رويت نگرد * از نزارى چو سر موى شود هر سر ماه\r\nروى آراستهء خويش در آيينه ببين * گر نديدى مه تابان كه بود در خرگه\r\nدل مهجور مرا از خطر غمزهء تو * جز جناب فلك‌آراى ملك نيست پناه \r\n\r\nو له ايضا\r\n اى لب لعل تو چون آب خضر روح‌افزاى * بوى زلفت چو نسيم سحر اندوه‌زداى\r\nرشته لولو منظوم تو ياقوت سلب * پردهء طرهء شبرنگ تو خورشيدنماى\r\nآهوى چشم تو بر شير فلك آخته تيغ * طوطى خط تو بر تنگ شكر ساخته جاى \r\n\r\n","description":"","footnote":"","page_name":" 1100 ","page_number":378},
  {"content":"\r\n\r\n وعدهء وصل تو چون موسم گل طبع‌افروز * ديدن روى تو چون ساغر مل روح‌افزاى\r\nغمزهء شوخ تو چون طبع جهان فتنه‌پرست * حلقهء زلف تو چون دور قمر حادثه‌زاى\r\nچنبر خط تو پيرامن گل عنبر بيز * سنبل زلف تو بر برگ سمن غاليه‌ساى\r\nافكند لاله بر آن عارض گلرنگ كلاه * به درد غنچه بدان پيرهن تنگ قباى\r\nگر بدين لطف و نزاكت به چمن درگذرى * از سر نازكشان دامن حسن اندر پاى\r\nنهد از شرم قدت سرو سهى سر بر خاك * شود از بوى خطت باد صبا ناپرواى\r\nدرخور حضرت خويشت شمرد ار بيند * حاكم دوست‌نواز و ملك ملك‌آراى \r\n\r\nو له\r\n پيش سلطانند در فرمان‌برى * آدمى و وحشى و ديو و پرى\r\nمطرب و طبّاخ و پيك و كاتبش * زهره و خورشيد و ماه و مشترى \r\n\r\nو له\r\n مىخوارى عاشق شوريده كه بر شاهد گل * باده را بويى و رنگى و هوايى دگر است\r\nآب ازآن‌روى حلالست كه مصنوع خداست * مى چه كرده‌ست نه مصنوع خدايى دگر است \r\n\r\n","description":"","footnote":"","page_name":" 1101 ","page_number":379},
  {"content":"\r\n\r\n\r\nو له\r\n حرامت باد بىما عيش و مستى * دل‌وجانت فدا هرجا كه هستى\r\nمن اينك در پيت افتان‌وخيزان * تو پندارى كه دل بردى و رستى \r\n\r\nو له\r\n كس بر در عشق اين همه استاد كه من * يا از تو بدين درد دل افتاد كه من\r\nآن را كه ميان ما جدايى افكند * دشنام نمىدهم چنان باد كه من \r\n\r\nو له\r\n هر لحظه بنوع دگرم رنجانى * احوال همىپرسى و خود مىدانى\r\nتو سرو روانى و سخن پيش تو باد * مىگويم سر بخيره مىجنبانى \r\n\r\n268 شهيد بلخى\r\nاسمش شيخ ابو الحسن بوده در فضل و كمال درجهء عالى اكتساب نموده در روزگار دولت آل سامان صاحب ثروت و سامان گشته و بالاخره از همه درگذشته وى بحسب زمان بر حكيم رودكى بخارايى تقدم دارد چنان كه رودكى در فوت او مرثيه گفته است همگى فصحا و استادان سابق او را ستوده‌اند و تمجيد نموده‌اند از اشعار آن جناب مىباشد .\r\n گر ز تو خواسته نيابم و گنج * همچنين زاروار با تو رواست\r\nباادب را ادب سپاه بس است * بىادب با هزار كس تنها است \r\n\r\n","description":"","footnote":"","page_name":" 1102 ","page_number":380},
  {"content":"\r\n\r\n\r\nو له\r\n جهان گواست مر او را كه در جهان ملكست * بزرگوار و سزاوار نصرت و تأييد\r\nبداد نعمت و بس شاكر است در نعمت * بدين دو باشد سلطان تخت را پاييد \r\n\r\nو له\r\n ابر همىگريد چون عاشقان * باغ همىخندد معشوق‌وار\r\nرعد همىنالد مانند من * چون‌كه بنالم به سحرگاه زار \r\n\r\nو له\r\n دانش و خواسته است نرگس و گل * كه به يك جاى نشكفند به هم\r\nهرك را دانش است خواسته نيست * هرك را خواسته است دانش كم \r\n\r\nو له\r\n عيب باشد به كار نيك درنگ * گر شتاب آمد اى رفيق ملام\r\nعاقبت را هم از نخستين بين * تا به غفلت گلو نگيرد دام \r\n\r\nو له\r\n اگر غم را چو آتش دود بودى * جهان تاريك بودى جاودانه\r\nدرين گيتى سراسر گر بگردى * خردمندى نيابى شادمانه \r\n\r\nو له\r\n بر فلك بر دو شخص پيشه‌ورند * اين يكى درزى آن دگر جولاه\r\nاين ندوزد مگر كلاه ملوك * وان نبافد مگر پلاس سياه \r\n\r\n","description":"","footnote":"","page_name":" 1103 ","page_number":381},
  {"content":"\r\n\r\n\r\nو له\r\n چون چليپاى روم از آن شد باغ * كاب ريزيست باغ را ز حلى\r\nابر چون چشم هند بن عتبه است * برق مانند ذو الفقار على \r\n\r\nو له\r\n دوشم گذر افتاد به ويرانهء طوس * ديدم جغدى نشسته جاى طاوس\r\nگفتم چه خبر دارى ازين ويرانه * گفتا خبر اينست كه افسوس افسوس \r\n\r\n269 شقيق بلخى قدّس سره\r\nو هو ابو على بن ابراهيم از اعاظم مشايخ متقدمين و معاصر آل سامان بوده و او را ابراهيم ادهم تربيت نموده گويند شرف خدمت حضرت امام محمد باقر عليه السلام را دريافته و در صد و هفتاد و چهار از هجرت رحلت كرده بر اغلب فارسىگويان مقدم است و همه را مسلم شرح حالات آن جناب در رياض العارفين مفصلا مرقوم شده اين رباعى از ايشان است .\r\n صوفى كه به خرقه‌دوزيش بازاريست * گر بخيه به فقر مىزند خوش كاريست\r\nوز خواهش طبع دست او جنباند * هر بخيه و رشته‌اش بت و زناريست \r\n\r\n","description":"","footnote":"","page_name":" 1104 ","page_number":382},
  {"content":"\r\n\r\n\r\n270 شمس الدّين جوينى\r\nجد خواجه شمس الدّين محمد جوينى وزير اباقا خان بوده و صاحب آتشكده اين رباعى را ازو نوشته است :\r\n چون بىرخ دلبر است ايام بهار * عيشم به چه دل باشد و شادى به چه كار\r\nاز باغ به‌جاى سبزه گو تيغ به روى * از ابر به‌جاى قطره گو تير ببار \r\n\r\n271 شهاب الدّين مدارانى\r\nاسمش شهاب الدّين بن جمال الدّين مداران نام شهريست از هندوستان و وى از حكما و فضلاى و شعراى مقرر مشهور معروف زمان خود محسوب مىشده طبع عالى و ذهن متعالى داشته وى را شهاب متمره گفتندى امير خسرو گويد :\r\n در مداران مست برخيزد شهاب متمره * بشنود گر نغمهء مرغان دهلى زين نوا \r\nگويند در زمان سلطان ركن الدّين فيروز بن سلطان شمس الدّين اتيتمش سرآمد افاضل عهد بوده در قصايد و مدايح التزامات مشكله نموده از اشعار او نوشته شد .\r\n\r\nالتزام عدم الف درين قصيده كرده است\r\n منه به برگ سمن پيش تودهء عنبر * ز مشك سوده مكن گرد نسترن چنبر\r\nمبند حقهء بسّد به رشتهء لؤلؤ * مپوش تختهء نقره به حلقهء عنبر \r\n\r\n","description":"","footnote":"","page_name":" 1105 ","page_number":383},
  {"content":"\r\n\r\n بت منى و منت بت‌پرست گشته و هست * به تو نكو صنمى همچو من شمن درخور\r\nز سيم و سنگ بود هر بتى كه بپرستند * تو همچنين بت سنگين‌دلى و سيمين‌بر\r\nتويى تويى كه در وصل من نكوبى هيچ * منم منم كه به روى تو برنبندم در\r\nرخم به رنگ شفق پر ز خون شود هردم * چو بركشى ز شب تيره گرد روز حشر\r\nكژم نهى چو كله هردم و دليل بس است * كه نيستت هوس عشق من همى در سر\r\nبه روز وصل شب هجر تو بدل گردد * چو صبح دولت خورشيد دين شود رهبر\r\nسپهر مردمى و جود مجد ملك على * كه هست همچو على ( ع ) بىخطر به خوف و خطر\r\nمحيط دولت گردون دلى كه پيش كفش * چو رود خشك بود فيض دجله و كوثر\r\nبود خطر كه شود رخنه خنجر خورشيد * به موضعى كه نهد حزم وى به پيش سپر\r\nچو چوب عود بسوزد سپهر مجمره شكل * ز كورهء سخطش گر جهد كمينه شرر\r\nز شرم لطفش در دهن گرفته صدف * ز بيم بذلش زر در جگر نهفته حجر\r\nزهى تفكّر شكر تو عطر هر محفل * خهى تخلّص مدح تو زيب هر دفتر \r\n\r\n","description":"","footnote":"","page_name":" 1106 ","page_number":384},
  {"content":"\r\n\r\n نسيم روضهء طبع تو روح شخص كرم * فروغ حشمت تيغ تو نور چشم بصر\r\nز شرم گوهر لفظ تو در دل معدن * نشسته صد عرق شرم بر رخ گوهر\r\nطمع به‌سوى عدم عزم خود مصمّم كرد * چو كرد جود تو بر عرصهء وجود گذر\r\nضمير خوب تو بيرون برد به يك فكرت * شكن ز روى سپهر و كلف ز روى قمر\r\nبه چشم معنى بين در عروس فكرت من * كه جز ز صنعت من نيستش دگر زيور\r\nبه فر مدح تو نشگفت گر شود سخنم * چو صيت دولت تو در بسيط گشته سمر\r\nبه سعى تربيت و پرورش همىخيزد * عسل ز نحل و بريشم ز برگ و در ز مطر \r\n\r\nايضا التزام عدم الف كرده است\r\n زهى چو مهر به جود و كرم شده مشهور * علو قدر تو برتر ز گنبد معمور\r\nنسيم خلق تو در حد شش‌جهت موصوف * نبيذ صيت تو در بزم نه فلك مشهور\r\nمطيع حكم تو در شرق و غرب ترك و عرب * رهين عدل تو در بحر و بر وحوش و طيور\r\nچو بحر و گنج به هر خطّه جود تو موصوف * چو بخت و عقل به هر بقعه سعى تو مشكور \r\n\r\n","description":"","footnote":"","page_name":" 1107 ","page_number":385},
  {"content":"\r\n\r\n تو بىنظير به عدلى و كس نبيند نيز * عديل عدل تو هرگز مگر به روز نشور\r\nنسيم طبع تو بر حرف معدلت موقوف * محيط كفّ تو بر فيض مكرمت مقصور\r\nز قدرتست معظّم نموده مسند ملك * ز فرّ تست مقدّس شده تجلّى طور \r\n\r\nدرين قصيده به صنعت لزوم ما لا يلزم التزام شير و گرگ و فيل و گرگ كرده\r\n هر زمان اين پير گرگ شيرخوى طفل‌خوار * آن كند با من كه پيل و گرگ وقت كارزار\r\nزورگر گم نى و گرگ دهر و پيل آسمان * شد چو شير شرزه با اين شخص چون موى نزار\r\nحيلت گرگست و زور گرگ با شير فلك * زان پى او بر دل من درد بارد پيل‌وار\r\nبيل مست است اين سپهر گرگ‌خوى گرگ‌پوى * مردم ار شير نر است از وى برآرد هم دمار\r\nديدهء گرگ فلك از شير گرزش رنگ‌رنگ * كوههء گرگ زمين از پاى پيلش زارزار\r\nپيل پيكر گرزش از گرگان كند بيشه تهى * گرگ‌گونه خنگش از شيران ستاند مرغزار\r\nاز سر زرّين شير گرز او بر گرگ و پيل * آن رسد كز تيغ رويين‌تن به جان گرگسار\r\nاى ز شير گرز گرگ‌انداز پيل‌آساى تو * روز بر گرگان بسان چاه بيژن تنگ و تار \r\n\r\n","description":"","footnote":"","page_name":" 1108 ","page_number":386},
  {"content":"\r\n\r\n باد شير رايتت بر خاك عالم چون وزيد * پيل از آن از گرگ و گرگ از ميش جويد زينهار\r\nچون شوى راكب بر اسب گرگ پيكر بفكنند * گرگ ناخن پيل دندان شير زهره مهره مار\r\nخسروا در مدح تو بر گرگ و شير و پيل * گشته‌ام قادر به امر صانع ذى اقتدار\r\nبىفسون گرگ و زور گرگ عزمش مىزند * بر سر پيلان كژك در ديدهء شيران شرار\r\nچرم و شاخ و موى و يشك از گرگ و گرگ و شير و پيل * در ره جان و دل و طبع و زبان آيد به كار\r\nوز براى جوشن و تختت سپهر گرگ‌خوى * يشك و چرم از شير و پيل و گرگ چون كرد اختيار\r\nبر تو اين گرگ كهن از پيل و شير و گرگ از آن * چرم و موى و شاخ آوردند با دندان نثار\r\nتا كه پيل و شير باشد در مهابت هم‌قدم * تا كه گرگ و گرگ باشد در كتابت هم شعار\r\nخصم گرگ‌آشوبت اى گرگ‌افكن پيل اوستاد * باد پيش شير دهليزت ميان خاك خوار\r\nهمچو شير و پيل و گرگ و گرگ در گرمابه‌ها * دشمنان بىجان شده پيشت قطار اندر قطار \r\n\r\nدرين قصيده التزام موى و مور كرده و در توحيد بنظم آورده\r\n از زبان گرچه شكافم مو به هنگام بيان * در قضاى حق ز حيرت همچو مورم بىزبان \r\n\r\n","description":"","footnote":"","page_name":" 1109 ","page_number":387},
  {"content":"\r\n\r\n در پى زنجير مويان پرىرو از هوس * بسته‌ام بسيار چون موران ز دل جان بر ميان\r\nوز براى مور چشمان شكرلب در خيال * سفته‌ام موى سخن صد ره چنين در امتحان\r\nبعد ازين چون مور بندم از پى خدمت كمر * وز بن هر مو به توفيقش گشايم صد زبان\r\nزين خط چون موى و لفظ چون شكر از روى نظم * موى بشكافم به توحيد خداى غيب‌دان\r\nآن خداوندى كه بر صنعش به هر مويى گواست * هرچه هست از مار و مور و وحش و طير و انس و جان\r\nآن يكى از روى هستى نز عدد كاندر دو كون * نيست بر علمش پى مور و سر مويى نهان\r\nنيست در ملكش سر مويى مجال اعتراض * گر دهد ملك سليمانى به مورى رايگان\r\nخاك در كف كيميا زو آب در دريا گهر * مور در چشم اژدها و موى بر اعضا سنان\r\nاى به قدرت موى و خون و استخوان را نقشبند * وى به روزى مور و مار و مرغ و ماهى را ضمان\r\nعين فضلت پايمرد فضل هر مور و ملخ * دست لطفت رنگ‌ريز موى هر پير و جوان\r\nگرچه در دست هوا چون مور گشتم پايمال * يكسر مويى ندانم جز تو از سود و زيان \r\n\r\n","description":"","footnote":"","page_name":" 1110 ","page_number":388},
  {"content":"\r\n\r\n\r\nنيز موى و مور را لزوم ما لا يلزم كرده\r\n دلم چون ديدهء مور است و تن چون جانور مويى * نهفته آتشين مورى ميان مختصر مويى\r\nچو موران پايمال غم شد اين جسم چو موى من * شگفتى بين كه دارد با قضا تاب اين‌قدر مويى\r\nسر موى است و پاى مور در چشمم جهان يكسر * كه باشد در ميان مورى چو آيد در نظر مويى\r\nخطا گفتم كه در معده فزايد صد عنا مورى * غلط گفتم كه در ديده نمايد صد ضرر مويى\r\nمنم مورى كه صد سر در سر مويى كنم وانگه * نمايم از سر حالت به هر صاحب بصر مويى\r\nدل مور است در چشم جهان از عشق دلدارى * كه با صد خون در گردن مبادش كم ز سر مويى\r\nكلاه افكندم و بستم كمر چون مور تا ديدم * عيانش از كله مارى نهانش در كمر مويى\r\nخطى دارد چو پاى مور و بالايى كه از رشكش * شود در بوستان هر لحظه سرو غاتفر مويى\r\nتنم چون مور در آبست و همچون موى در آتش * وزين ناكرده در سنگين دلش هرگز اثر مويى\r\nچو نى زين غصّه مىنالم كه روزى دور گردونش * دواند بر شكر مورى نمايد بر قمر مويى\r\nبسى ديدم نديدم در دهان چون دل مورش * از آن لعل درافشان فرق تا عقد گهر مويى \r\n\r\n","description":"","footnote":"","page_name":" 1111 ","page_number":389},
  {"content":"\r\n\r\n\r\nدر حقايق و دقايق معرفت و سير و سلوك گويد\r\n الفم ز لوح هستى همه هيچ در نشانى * به بقاى غير قايم ز وجود خويش فانى\r\nصف آخر ايستاده به اميد به نشينى * ز تحرّك آرميده به صفات بىنشانى\r\nصفت الف ندارم كه الف كژى ندارد * همه نقش من كژ آمد ز صحيفهء معانى\r\nفلك از زمين به حيلت نشناسم ار چه بيشم * چو فلك به خيره گردى چو زمين به ناروانى\r\nنه چو آبم از طراوت نه چو آتشم ز رفعت * نه چو بادم از لطافت نه چو خاكم از گرانى\r\nنه ازين چهار طبعم ز بخار نارگينم * فضلات نارگينى زده لاف نارگانى\r\nخردم چو تن گرفته صفت خردشناسى * طمعم چو كوه بسته كمر عطاستانى\r\nطمعم فريفت زان‌سان كه ببرد از نهادم * حركات خمس خوارى بركات عشر خوانى\r\nگهرم چو چشم حامل بتفكّر و تذكّر * بصرم چو سمع مايل به غوانى و اغانى\r\nمنم آن خسى كم از كم كه به حبّه‌يى نيرزم * اگرم جوى بدانى نخرى به رايگانى\r\nدل و عقل سركشيده ز گزند گورخانه * بر و سينه برنهاده به پرند گورخانى\r\nز هوس به روى عشرت شده مست لاابالى * ز هوا به راه نهمت زده گام كامرانى \r\n\r\n","description":"","footnote":"","page_name":" 1112 ","page_number":390},
  {"content":"\r\n\r\n هوس خيال تا كى نفسى گهرفشان كن * به ثناى آنكه باشد خردش بديده‌بانى\r\nشه تخت دين محمد ( ص ) كه سرادق شرف زد * به‌سوى در مهيمن ز سراى امّ هانى\r\nبشر ملك لطافت فلك زمين تواضع * چو فلك به پاك جسمى چو ملك به پاك جانى\r\nگهرى كه قيمتىتر ز وجود او نيامد * به دلالت عناصر ز محيط آسمانى\r\nقمرى كه هر سحرگه چو شب سياه گشتى * ز خجالت عقيقش رخ گوهر يمانى\r\nبه حسام برگرفته ره مالك الرّقابى * به كلام برگشاده در صاحب القرانى\r\nجذبات شوق باطن به مكاشفت كشيده * ز بسيط كايناتش به محيط لامكانى \r\n\r\n272 شرف شيرازى\r\nاسمش شرف الدّين عبد اللّه بوده بعضى او را وصّاف دانسته و برخى بخلاف رفته در هر حال فاضلى صاحب‌كمال غالبا هم او بوده در تذكرهء عرفات بعضى اشعارش ديده شد و از آن جمله است .\r\n ازبس‌كه مىچكانم خون از دو ديده بر رخ * هر پاره‌اى ز مژگان شاخى بود ز روين\r\nپيچيده چون طنابم زين سايبان معلم * سركوفته چو ميخم زين خيمهء ملون\r\nاز كارگاه گردون كس رشته‌اى نيابد * تا بر دلش نيايد زخم هزار سوزن \r\n\r\n","description":"","footnote":"","page_name":" 1113 ","page_number":391},
  {"content":"\r\n\r\n گردون چه جرم دارد كاو نيز در ميانه * بيچاره‌ييست حيران سرگشته‌ييست كودن \r\n\r\nو له ايضا\r\n نقاب زلف به يك‌سو بنه ز روى چو ماه * كه ماه را نبود بر عذار زلف سياه\r\nمجال دم زدنم نيست پيش چهرهء تو * كه دانم آينه زنگار گيرد از دم آه\r\nقباى وصل تو بس دلنواز تشريفى است * و ليك هست به بالاى آرزو كوتاه \r\n\r\n273 شرف قزوينى\r\nاسمش شرف الدّين فضل اللّه و فاضلى است آگاه از استادان طرز سخن و فضلاى صاحب فطن در بدائع و صنايع صاحب وقوف و ازوست اين ابيات محذوف .\r\n\r\nاز قصيده محذوف النقط اوست\r\n امام و سرور و صدر ممالك اسلام * صلاح ملك و ملل مالك ملوك كرام\r\nملك محامد و آدم دم و محمد ( ص ) اسم * على ( ع ) مراسم و كرار علم و سعد سهام\r\nسماء سادس صدر سماك رامح رمح * هلال مهر طلوع و سوار سام حسام\r\nملك محل و ملك مطمح و ملك ادراك * ملك علو و ملك طارم و ملك الهام\r\nدم معطّر او درد ملك را مرهم * دل مطهّر او كوه حلم را آرام\r\nعطاى كامل او مصدر علوم همم * هواى درگه او مورد حصول مرام\r\nملوك عامل املاك و او محصّل علم * صدور طالع اموال او عدوّ حطام\r\nرسوم كامل او در مصالح اعمال * دهاء سالك او در مسالك اسلام\r\nمدرّس حكما در حصول درس حكم * معلّم علما در اصول علم كلام\r\nحسوده كرماد كلامه كلآل * عدوّه كحمام حماؤه كحمام \r\n\r\n","description":"","footnote":"","page_name":" 1114 ","page_number":392},
  {"content":"\r\n\r\n حسود او را مأواسرا محل درك * ودود او را آرامگاه دار سلام\r\nممدّ او را هردم مراد حاصل كار * عدوّ او را هردم هلاك هادم هام\r\nهواى طالع او مطلع طلوع سعود * كلام طاهر او مالك ملوك كرام \r\n\r\n274 شمس اورجندى\r\nو هو قاضى شمس الدّين منصور بن محمود از فضلاى مشهور زمان خود بوده و به صدر الشريعة شهرت فرموده نظم و نثر او معروف روزگار و كمالات صورى و معنوى او مشهور اقطاع و اقطار در به دو حال به خطا رفته برسم حكمت طبيعى ظهور كرده تدريجا ترقيات عظيمه نموده فضلا و شعرا مداحى و صافى او كردندى گاهى شعرى مىگفته از آن جمله است .\r\n برخيز شمع است پياله و شرابست و من و تو * آوازهء مرغ سحرى خاست ز هر سو\r\nبرخيز كه برخاست پياله به يكى پاى * بنشين كه بنشست صراحى به دوزانو\r\nمى نوش از آن پيش كه معشوقهء شب را * با روز بگيرند و ببرّند دو گيسو\r\nدر ساغر مينا مى رنگين خور و انداز * سنگى دو در اين شيشهء گردندهء مينو \r\n\r\n","description":"","footnote":"","page_name":" 1115 ","page_number":393},
  {"content":"\r\n\r\n\r\n275 شمس طبسى\r\nاسمش قاضى شمس الدّين محمد بن عبد الكريم وزير بىنظير صدر الدوله نظام الملك او را تربيت كرده رعايت وافر و حمايت متكاثر مىفرموده است چندى در هرات بماند و ازآن‌پس ببخارا رفته در حضرت صدر الشريعة استفادات نمود و منادمت نظام الملك مذكور وزير خان خطا يافت ديوانش از كتابخانهء نواب فريدون ميرزا فرمانفرماى فارس دام ايالته بدست افتاد تخمينا دو هزار بيت شعر دارد در سنهء شش‌صد و بيست و چهار در هرات وفات يافت و به غرفات جنات شتافت رحمة اللّه عليه بعضى از اشعارش منتخب شد و درين دفتر مسطور مىشود .\r\n خيز اى سپهر حسن ترا اختر آفتاب * تا افكنيم در افق ساغر آفتاب\r\nنظّارهء فروغ جمال تو مىكند * دزديده از دريچهء اين منظر آفتاب\r\nپيش رخ تو ماه زمين بوس مىكند * چون پيش آفتاب هنرپرور آفتاب\r\nروشن‌تر از نگين ممالك فروز او * ننگاشته است خامهء صورتگر آفتاب \r\n\r\nو له ايضا\r\n سپيده‌دم كه جهان بوى زلف يار گرفت * هوا لطافت خوبان گل‌عذار گرفت\r\nز بس شمامهء كافور دل گمان مىبرد * كه برف دامن اين سبزگون حصار گرفت\r\nز خنده‌هاى سحر باد را نشاط افزود * ز جرعه‌هاى قدح خاك را خمار گرفت\r\nصبا مشام جهان را چنان معطر كرد * كه روزگار كهن طبع نوبهار گرفت\r\nجهان تيره‌دل از اهتمام باد سحر * فروغ طلعت خورشيد كامكار گرفت\r\nچه آتش است ندانم ضمير او يا رب * كه نقد سكّهء معنى ازو عيار گرفت \r\n\r\n","description":"","footnote":"","page_name":" 1116 ","page_number":394},
  {"content":"\r\n\r\n\r\nو له ايضا\r\n عروس صبح چر آيينهء ضيا برداشت * نقاب دعوى از چهرهء هوا برداشت\r\nفلك چو بحر نمود اختران جواهر او * كه وقت صبح چو غواصشان ضيا برداشت\r\nدو كرسىيى كه فلك راست هريكى گفتى * ميان بحر چو بط راه آشنا برداشت\r\nرسيد همچو سليمان پادشه خورشيد * نداى هب لى در عرصهء سبا برداشت \r\n\r\nو له ايضا\r\n مگر سحاب ز لفظ خوش تو بهره گرفت * كه در كنار صدف لؤلؤ خوشاب انداخت\r\nجهان چه خدمت شايسته كرد گردون را * كه باز در بر او خلعت شباب انداخت\r\nچو فرشهاى ملوّن كه دهر رنگ‌آميز * براى مجلس دستور كامياب انداخت \r\n\r\nو له ايضا\r\n صاحبا مشترى غلام تو باد * چشمهء آفتاب جام تو باد\r\nعندليب طرب سراى فلك * ارغنون‌ساز جشن عام تو باد\r\nچاشنىگير جام خانهء خلد * تشنهء جرعهء مدام تو باد\r\nهر لباسى كه دست نقصان دوخت * در بر خصم ناتمام تو باد\r\nهر درستى كه دست مهر زند * بستهء گوشهء ستام تو باد\r\nتا خطيب زمان نگردد لال * سكهء سلطنت بنام تو باد \r\n\r\n","description":"","footnote":"","page_name":" 1117 ","page_number":395},
  {"content":"\r\n\r\n\r\nو له ايضا\r\n طى كرد زمانه مفرش قار * از چهرهء عيش پرده بردار\r\nديريست كه ذرّه مىكند رقص * كو ساغر آفتاب كردار\r\nداراى فلك سرير ارغون * آن تاجور زمانه مقدار\r\nباديست خدنگ او هوا سوز * آبيست حسام او شرربار\r\nچوبك‌زن بام اوست گردون * با اين همه چشمهاى بيدار\r\nاين طرفه كه مانده مىنگردد * عفو تو ز جستن گنهكار\r\nچون مىنرسم به غور مدحت * آن به كه كنم به عجز اقرار \r\n\r\nو له ايضا\r\n سپيده‌دم كه شهنشاه لاژورد سرير * شود سوار براين تيز خنگ باد مسير\r\nجهان تيره‌دل از مقدم سحر گردد * چو زنگىيى متبسّم عذار شسته به شير\r\nز بس ندا كه خروسان صبح‌خيز كنند * رواق چرخ شود پرصداى نالهء زير\r\nهزار كوكب ياقوت‌گون برون آيند * ز روى ساغر گردون آسمان تصوير\r\nبه روى باده حباب ميان‌تهى ماند * چنان كه بر ورق گل سرشك ابر مطير\r\nز روى صبح جهان را چو دلبرى دانند * كه آفتاب نمايد ز شامگون زنجير\r\nزمانه مشعلهء قدسيان برافروزد * ز روى مهر ممالك فروز صبح ضمير\r\nمدار دولت سلطان شهنشه وزرا * كه از جلالت او آسمان خورد تشوير\r\nز عكس طرّهء عنبر نسيم توقيعش * خط شباب دمد از عذار عالم پير\r\nسپهرمنزلتا چرخ بركشيدهء تست * روا مدار كه در باب من كند تقصير \r\n\r\nو له ايضا\r\n از دهن آسمان چشمهء خور شد پديد * در دهن جام ريز بادهء كوثر عيار \r\n\r\n","description":"","footnote":"","page_name":" 1118 ","page_number":396},
  {"content":"\r\n\r\n جام صفابخش را نام ندانى كه چيست * آينهء روى غم صيقل زنگ خمار\r\nهر گهرى كافتاب كرد نهان زير چرخ * از مدد ابر شد بر سر عالم نثار\r\nكنيت باغ اى عجب مى نشناسى كه چيست * دلبر شمشاد قد شاهد روشن عذار\r\nكبك غزلخوان مگر پرده رهاوى گرفت * ور نه چرا چاك زد لاله چو صوفى شعار\r\nبلبل از آن مست شد كز قدح لعل گل * خورد به ياد وزير دوش مى خوشگوار \r\n\r\nو له ايضا\r\n يك روز بشكنم در زندان روزگار * بيرون جهم ز كلبهء احزان روزگار\r\nتا زير اين حديقه اسيرى طمع مكن * جام طرب ز ساقى دوران روزگار\r\nچندين سموم حادثه آخر چرا وزد * بر گلبن دلم ز بيابان روزگار\r\nزين‌پس كنم ز باديهء پرسموم آز * قصد جناب كعبهء اعيان روزگار\r\nصاحبقران دودهء شاهى كه زيب يافت * از نقش داغ طاعت او ران روزگار\r\nدر مهد لاجورد فلك طفل بخت او * شير دوام خورده ز پستان روزگار\r\nصورتگر وجود ز اركان جاه او * تركيب كرده كالبد جان روزگار \r\n\r\nو له ايضا\r\n اى كلك خوشخرام تو سرو بهار ملك * توقيع مشك‌فام تو زلف عذار ملك\r\nبىكوتوال عدل تو فرسوده گشته بود * از منجنيق حادثه برج و حصار ملك\r\nبىگرد موكب تو كه اكسير دولت است * روشن نمىنمود خرد را عيار ملك\r\nاز بهر فرق حلقه به گوش تو ساخته * دست زمانه افسر گوهرنگار ملك \r\n\r\n","description":"","footnote":"","page_name":" 1119 ","page_number":397},
  {"content":"\r\n\r\n فرمان كردگار بر اين جمله رفته بود * كز كلك بىقرار تو باشد قرار ملك\r\nپرسيدم از جهان كه بگو قبلهء تو چيست * آواز بركشيد كه چرخ مدار ملك\r\nهردم ز ساق عرش ندا مىرسد به دو * كاسوده باش در كنف زينهار ملك\r\nآتش مثال شعله برآورد راى او * تا شير فتنه دور شد از مرغزار ملك\r\nدر كار عيش هيچ توقف روا مدار * چون شد ز جام عدل تو زايل خمار ملك \r\n\r\nو له ايضا\r\n دوش در موكب سپاه ظلام * خوار شد خسرو ولايت شام\r\nنانموده سپاه شب سيهى * تيغ خورشيد باز شد به نيام\r\nچون نهان گشت زير گيسوى شب * سايه كردار مهر آينه‌فام\r\nخوش ز صحن افق برون آمد * رايت ماه‌پيكر اجرام\r\nاز سر زلف شام بيرون تافت * نعل خورشيد آفتاب كرام\r\nنعل رخش وزير نيست كه هست * مهچهء زلف مشكبوى ظلام\r\nفكرتم در جواب اشارت كرد * كاى بدست خرد سپرده زمام\r\nهين كه فرخ هماى روزه رسيد * سايه گسترد بر خواص و عوام\r\nاز پى خدمت نظام الملك * آنكه گيتى به دو گرفت نظام\r\nآنكه از ابتداى خلقت كون * حلقه در گوش اوست ماه صيام\r\nشده با تازيانهء حكمش * ابلق بدلگام گردون رام\r\nمانده از شرم فضلهء خوانش * قرص خور در تنور گردون خام\r\nباغ در نوبهار معدلتش * از گل سرخ كرده دفع ز كام\r\nنزد خشم گران ركابش سهل * به عدم باز بردن اجسام\r\nحلقه‌سان خدمت نگينش را * سردرآورده چرخ مينافام\r\nكرده بر فرجهء انامل او * قسمت رزق انس و جان قسّام\r\nعقل از خوان او در انديشيد * آز را يافت ممتلى ز طعام\r\nبه زمين بوس كردنش اطفال * سرنگون آمدند از ارحام \r\n\r\n","description":"","footnote":"","page_name":" 1120 ","page_number":398},
  {"content":"\r\n\r\n مطرب چرخ مىزند شب و روز * راه خصمش به خنجر بهرام\r\nآسمان اوج قدر او ميجست * عقل گفت اى گدا كجا و كدام\r\nرفعت قدر او از آن بيش است * كه پسندد ز كاينات مقام\r\nاى كه عرش بلندپايه كند * هردم از همتت بلندى وام\r\nپيش دست گهرفشان تو رعد * هر زمان بانگ برزند بغمام\r\nجگر تفتهء حسودتر است * مشرب عذب چشمه‌هاى حسام\r\nبه ز كلك تو هيچ تير نجست * از گشاد ليالى و ايام \r\n\r\nايضا\r\n دوش كز طرّهء معنبر شام * چهرهء دهر گشت غاليه‌فام\r\nتيره شد چشمهء روان فلك * از چه از گرد موكب اجرام\r\nعقد گوهرنماى پروين يافت * از پى گردن سپهر نظام\r\nعقل گفتا چرا نمىبندى * از پى كعبهء رجا احرام\r\nآنكه از تازيانهء قهرش * توسن روزگار گردد رام\r\nگرد بر گرد چشمهء تيغش * لشكر فتح نصب كرد اعلام\r\nبا كفش وصف مهر مىكردم * گفت كم كن حديث قرصى خام\r\nاى ز چرخت پريده جانب چرخ * طايران چهار پرّ سهام\r\nحجت قاطعست شمشيرت * كه كنى خصم را به دو الزام \r\n\r\nايضا\r\n اى ز چشمت بوستان حسن عبهر يافته * وز لبت باغ ملاحت شاخ شكّر يافته\r\nنافهء زلفت دم عيسى مريم داشته * سرو قدت نار ابراهيم آذر يافته\r\nبر بساط دلربايى پادشاه حسن تو * از كمند عنبرين بر فرق افسر يافته\r\nبر سر چاه زنخدانت كه آب ما ببرد * يوسف دل از خم زلف تو چنبر يافته\r\nهمچو اشك خامهء دستور آصف منزلت * آب ياقوت لب تو طعم شكّر يافته \r\n\r\n","description":"","footnote":"","page_name":" 1121 ","page_number":399},
  {"content":"\r\n\r\n\r\nدر جواب شمس الدّين اورجندى گفته\r\n از شرم خط غاليه كردار تو مانده است * در وادى غم با جگر سوخته آهو\r\nخواهى كه صدف ديده گهربار گذارد * هنگام سخن عرضه كن آن رشتهء لؤلؤ\r\nگفتى كه به زر كار تو روزى سره گردد * آرى همه اميد من اينست ولى كو\r\nگردون ستمكار جفاپيشه نماند * تا از تو شود كار يكى دل‌شده نيكو\r\nبستم در انديشه كه چيزى نگشايد * زين خانهء شش‌گوشه وزين پردهء نه تو \r\n\r\nدر مدح صدر الشريعة گفته\r\n خيز اى گرفته روى گل از عارض تو خوى * تا باغ عمر تازه كنيم از نسيم مى\r\nدامن‌كشان به حضرت بستان چو گل خرام * تا سرو در هواى تو بندد ميان چو نى\r\nگل پاره‌يى حرير ز هم رفته بيش نيست * مگذار تا عذار تو نسبت كند به وى\r\nزان نرگس سيه‌دل جادو سؤال كن * كاين جور تا چه مدّت و اين عشوه تا به كى\r\nعدل خدايگان وزيران جهان گرفت * زين بيش تيغ جور مكش اى زمانه هى \r\n\r\nدر مدح نظام الملك وزير گويد\r\n اى جرم نوربخش ندانم چه گوهرى * مانا كه طرف موكب خورشيد انورى\r\nچون زرگران صنع ترا مىنگاشتند * پنداشتم ركاب شهنشاه خاورى\r\nبر تيز رفتن تو مرا اعتراض نيست * چون زورق مذهّب درياى اخضرى\r\nزين‌پس كمان مثال سر از راستى متاب * چون تيغ آبدادهء بهرام لشكرى\r\nاين‌ها كه گفته‌ام همه اوهام باطلست * نعل سمند آصف جمشيد گوهرى \r\n\r\n","description":"","footnote":"","page_name":" 1122 ","page_number":400},
  {"content":"\r\n\r\n\r\nو له\r\n رو كه بكام تو شد مملكت دلبرى * عارض گلگون مدار در زره عنبرى\r\nاز مه شبگون نقاب پرده به يك‌سو فكن * تا كه ز تشوير او پرده كند مشترى\r\nبو كه ز باغ رخت ديدهء من برخورد * پيش كه از طرف گل سبزه برون آورى \r\n\r\nرباعى\r\n بر برگ گلت بنفشه ره خواهد كرد * از لاله بنفشه تكيه گه خواهد كرد\r\nاز آتش رخسار تو خواهد برخاست * دودى كه هزار دل سيه خواهد كرد \r\n\r\n276 شمس بخارايى\r\nاسمش شمس الدّين محمد بن مؤيد الحداد و او را شمس الدّين خاله گويند با ضياء الدّين فارسى خجندى معاصر و معاشر بوده و با كمال الدّين محمد خجندى نيز مصاحبت نموده اين دوسه بيت ازو نوشته شد\r\n\r\nدر مدح كمال الدّين محمد خجندى گفته\r\n به دفع كردن عين الكمال دشمن‌سوز * كه يك حسود بر آتش به از هزار سپند\r\nخجند ملك معالى ز ذكر فضل تو يافت * چنان كه نام شرف يافت از حسن ميمند\r\nبه عرش و كرسى يعنى به آستانهء تو * كه آستان توم هست بهترين سوگند \r\n* * *\r\n گر درد كند پاى فلك‌پيمايت * سرّيست درين عرضه كنم بر رايت\r\nچون از سر دشمنت به جان آمد درد * آمد به تظلّم كه فتد بر پايت \r\n\r\n","description":"","footnote":"","page_name":" 1123 ","page_number":401},
  {"content":"\r\n\r\n\r\n277 شمالى دهستانى خراسانى\r\nحكيمى بوده سخنگوى و نديمى نيك‌خوى شمال طبعش را روح‌افزايى نفس عيسى و خامهء دستش را اثر عصاى موسى با اديب صابر مناظرات داشته‌اند چنان كه اديب به جهت او قطعه‌يى گفته كه اين دو بيت از آن است .\r\n اى شمالى گرم تو نستايى * چون منى ناستوده كى ماند\r\nابر اگر پيش آفتاب آيد * نور او نانموده كى ماند \r\n\r\nاز قصايد اوست\r\n پيام داد صبا سوى بوستان شبگير * كه چاره ساز و بكن كار خويش را تدبير\r\nشمال تند برآمد مرا مجال نماند * كه او قوى و جوانست و من ضعيفم و پير\r\nربود باد شمال آن لطيفه‌ها ز درخت * كه من به وقت سحرگاه كردمى تصوير\r\nسه‌ماهه بود كه همواره ز ايران ترا * به نافه مشك همىدادم و به توده عبير\r\nصفير مرغ ز سرو جوانه وقت سحر * بر آن صفت كه ز ايوان خواجه نغمهء زير\r\nكنون ز تير هزيمت شدم كه غارت كرد * همه خزينهء ارديبهشت لشكر تير\r\nچو آفتاب سر از باختر برافرازد * شود به تابش او سنگ خاره همچو خمير\r\nخروش چزد ميان سراب وقت زوال * چنان كه نالهء عاصى بود ميان سعير\r\nچنان بجوشد دريا كه استخوان نهنگ * در آب گرم بريزد ميان بحر قعير\r\nاگر ز سندان ممكن بود كه شير آيد * سموم تفته برون آورد ز سندان شير\r\nعقاب را گه پرواز پر فروريزد * بدان صفت كه كند مرغ خانگى تحقير\r\nهمىپذيرد گرمى به ماه تير كمان * چو ملك و دولت سلطان به روزگار وزير\r\nمدبّرى كه به تدبير اوست پيوسته * هرآنچه كرد خداوند در ازل تقدير\r\nز آفتاب اگر خصم او سپر سازد * زندش قايد سيارگان ز چرغ به تير\r\nزهى دو دست وزارت به دولت تو قوى * زهى دو چشم صدارت به حشمت تو قرير \r\n\r\n","description":"","footnote":"","page_name":" 1124 ","page_number":402},
  {"content":"\r\n\r\n ز رفتنى همه‌دانى و مفردى ز غرور * ز بودنى همه دارى و مفلسى ز نظير\r\nمقدّمى تو ز احرار گاه فضل و كرم * چنان كه گاه نماز از كلامها تكبير\r\nثنا و شعرى كاندر جهان شعار تو نيست * چو نيك نيك بينى نيرزد آن به شعير \r\n\r\nايضا\r\n لشكر كشيد باد صبا سوى بوستان * شد باغ و بوستان همه چون روى دوستان\r\nپرمشك و عنبر است همه دشت و كوهسار * پرزر و گوهر است همه باغ و بوستان\r\nچون روى دوست شاخ شكوفه است و ياسمن * چون زلف يار شكل بنفشه است و ضيمران\r\nوشّى نهاد راغ ز بيجاده‌گون حرير * فرشى فكند باغ ز پيروزه پرنيان\r\nشمشاد و سرو بين كه قبا دارد و زره * نسرين و بيد بين كه سپر دارد و سنان\r\nگويى مصاف داد خزان با بهار نو * پيروز شد بهار گه جنگ بر خزان\r\nباران ميان دريا لنگر فروگذاشت * تا بركشيد ابر چو ملاح بادبان\r\nگلبن بسان كودك و چون مادرش به مهر * پستان نهاده ابر شب و روز در دهان\r\nطوطى زبان گشاده چو صوفى به وقت حال * تا برفكند ابر چو ابدال طيلسان\r\nبلبل همىسرايد و قمرى همىزند * اين مطربست گويى و هست آن مديح‌خوان \r\n\r\n","description":"","footnote":"","page_name":" 1125 ","page_number":403},
  {"content":"\r\n\r\n گيتى ز بس بدائع دلبر شده است باز * شايستهء شكارگه خسرو زمان\r\nخوانند در مخاطبه او را همى ملوك * درياى بىمخاطره و چرخ بيكران\r\nنسبت نهادمى به تو گشت زمانه را * گر نيستى زمانه گهى پير و گه جوان\r\nخورشيد را به راى تو تشبيه كردمى * گر ز آفت كسوف نبودى بر او زيان \r\n\r\nتغزل اين قصيده را بطرزى مأنوس در صفت طاوس گويد\r\n آن مرغ كش خرام كدامست در چمن * كز مشك تاج دارد و از حلّه پيرهن\r\nگردون مثال و تنش همه ماه و مشترى * حورا نگار و برش همه زهره و پرن\r\nدر دوش او سجادهء رنگين بىنورد * بر فرق او ذؤابهء مشكين بىشكن\r\nرشك فرشته است و به تشبيه در ازل * زو يافته است راه به جنّات اهرمن\r\nبىآنكه فتنه‌يى بود اندر جمال او * دلها بر او شوند چو بينند مفتتن\r\nگه گرد حوض گردد و گه گرد لاله‌زار * گه زير سرو غلطد و گه زير نسترن\r\nاز نارونش حجله و از نسترن سرير * از لاله برگ مفرش و از ارغوان وطن\r\nوندر عقب يكى علم كاويان كشان * چون پربنفشهء طبرى بيشهء كشن\r\nگويى كه چتر بوقلمونيست بىستون * برداشته ز جاى مران را به مكر و فن\r\nبر سينه بسته چند حلى از گل بهشت * وندر حليش درّ و يواقيت مختزن\r\nشادان شود بديدن او آدمى و باز * آدم ازو فتاده به هر سختى و محن\r\nهمچون شعاع آينه در روى آفتاب * رنگش به عكس خيره كند چشم مرد و زن\r\nدر پاى كرده موزهء ياقوت سال و ماه * چون مرد لشكرى كه شود سوى تاختن\r\nمانند حور عين به چمن در همىچمد * گشته بسان روضهء جنات از آن چمن\r\nچون صوفيان به خانقه و شاهدان به بزم * چون سعترى به باغ و مباشر به بادخن \r\n\r\n","description":"","footnote":"","page_name":" 1126 ","page_number":404},
  {"content":"\r\n\r\n با خوبى و كرشمه و كشى بود مدام * گردان ميان باغچهء سرور ز من\r\nفرخنده اخترى كه ز بهر مديح او * بادام و پسته جمله زبان گشته در دهن\r\nدر فطنتش چو گاه كياست نظر كنى * گويى كه هست موى بر اندام او فطن \r\n\r\n278 شهابى سمرقندى\r\nاسمش شهاب الدّين احمد بن مؤيد و مولدش نسف اما اصلش از سمرقند است و نى خامه‌اش ، سمرقند از اماجد حكما و اعاظم فضلاى زمان خود بوده و سلاطين معاصرين خود را مداحى مىنموده گويند صاحب ديوانست ديوانش مانند ساير متقدّمين در ميان نيست و اشعارش در برخى تذكره‌ها قليلى ثبت است از جمله در آتشكده چند بيتى از قصيده نونيه او آورده است و در تذكره‌هاى ديگر نيز شعرى كه بايد از وى ننوشته‌اند مجموعه‌يى بدست افتاد چند قصيده از وى در آن ديده شد شاعر خوبيست و صاحب طرز مرغوبى از اشعار وى آنچه بالنسبه پختگى دارد درين كتاب ثبت مىشود .\r\n\r\nدر مدح قلج طمغاج خان حاكم شهر سمرقند\r\n هلال عيد پيدا شد ز روى قبهء خضرا * بسان زورق سيمين روان در نيلگون دريا\r\nشب از مه گشت با زينت چو دست هندو از ياره * هلال از عكس خور روشن چو سيمين ساغر از صهبا\r\nفرورفته چو حورا مهر و چون گيسوش مانده شب * هلال اندر افق رخشان چو گيسو بند آن حورا\r\nچو مهر از اجتماع مه سوى مغرب شتابان شد * تو گفتى دخترى شاهد بجست از چنگل عنقا \r\n\r\n","description":"","footnote":"","page_name":" 1127 ","page_number":405},
  {"content":"\r\n\r\n دوات زرّ قرص خور كه بود او را علاقهء شب * برفت و نون سيمين ماند ازو بر تختهء مينا\r\nبدان مانست مهر و ماه كاندر سبز مىدانى * زد از چوگان سيمين‌گوى زرّين سرور اعلا\r\nخداوند جهان فرخنده شاه عادل عالم * ملك طمغاج خان مسعود ركن الدّين و الدنيا\r\nقضا در پايهء تختش چو گردون يافته مأمن * ظفر در سايهء چترش چو دولت ساختهء مأوا\r\nگذشته صيت جاه او ز چين تا حد قسطنطين * رسيده نام عدل او ز جابلقا به جابلسا\r\nدلش را شغل‌پردازى برتبت چشمهء خورشيد * كفش را گوش سوراخى برغبت لولو لالا\r\nكنار زايران او ز زر چون چشم نيلوفر * دهان مادحان او ز در چون روى روهينا\r\nبعهد او برهنه شد سپهر از حام اهريمن * به فرّا و برون آمد جهان از كام اژدرها\r\nدراند قوت عزمش به سرعت گردهء گردون * ندارد طاقت حزمش به فكرت سينهء سينا\r\nره عدل و سياست را حسامش بدرقه گشته * سپاه فتح و نصرت را سپاهش گشته سر غوغا\r\nبهر راغى كه بخرامد نمايد جنتش زان پس * برويد بيد زلف‌انداز و نرگس بردمد رعنا\r\nكمانش ابروى فتحست چون در دست شاه آمد * شود از تير مژگانش زره چون چشم ترك‌آسا \r\n\r\n","description":"","footnote":"","page_name":" 1128 ","page_number":406},
  {"content":"\r\n\r\n در آن روزى كه در ميدان ز زخم ناوك و زوبين * نيارد رفت سوى گوش از خود و زره آوا\r\nز سم اسب يافته تاز و شخص مرد افكنده * گهى بالا شود پستى گهى پستى شود بالا\r\nبناچخ سينهء اين را و سر چون شانهء زارى * به خنجر چاك‌چاك آن را شكم چون دانهء خرما\r\nز زخم بيلك افشاند كمانها ژاله بر خفتان * ز خون تازه روياند سنانها لاله بر صحرا\r\nشكافد گردهء گردان چو نار از نعرهء مركب * گدازد زهرهء مردان چو زر در آتش هيجا\r\nچو نابينا شود گمره اجل از گرد و انبوهى * نهد نصرت ز رمح شه عصا در دست نابينا\r\nسرى را كز سر دورى بود سوداى بيهوده * چو افتيمونش گرز شه ز سر بيرون برد سودا\r\nزبان نيزه برخواند به گوش خصم محرومش * مكن در جسم و جان منزل كه اين دونست و آن و الا\r\nهميشه تا بود هر شب كه باشد آخر روزه * سر منشور شاهى را هلال عيد چون طغرا\r\nخداوند جهان را باد در پيروزى و نصرت * بساط ملك متخلص نشاط طبع مستوفا \r\n\r\nايضا در مدح ملك قلج طمغاج خان حاكم سمرقند\r\n روى زمين ز خوردهء كافور شد نهان * وز دود عود روى بپوشيد آسمان \r\n\r\n","description":"","footnote":"","page_name":" 1129 ","page_number":407},
  {"content":"\r\n\r\n از برف پر غضارهء چينى است كوهسار * وز يخ پر از كتارهء هنديست آبدان\r\nشاه فلك ز پنجره مىبنگرد از آنك * در زير چادرند عروسان بوستان\r\nبر روى جوى خوانچهء سيمين نهاد باد * تا كاسهء نبات برون زد ز ناودان\r\nرويين شده است چون تن اسفنديار خاك * تا همچو رستم است به زه باد را كمان\r\nهم زاغ را ز كسوت عباس خلعت است * هم شاخ را ز رايت سفاح طيلسان\r\nنشگفت اگر ز شدت سرما به اختيار * مرغان به‌سوى بابزن آيند ز آشيان\r\nعكسى دهد ز چهرهء نوروز يك‌به‌يك * اكنون كه همچو آينه مصقول شد جهان\r\nسردى كند كه نشكفد امروز همچو گل * طبع جهان ز گرمى بزم خدايگان\r\nشاه زمانه خسرو طمغاج خان كه هست * افراسياب را نسبش تاج خاندان\r\nشاهنشهى كه هست مر او را به بزم و رزم * خورشيد جام باده و جمشيد پهلوان\r\nآن خسروى كه روز و شب اندر دعاى اوست * سرو هزار دست چو سوسن به ده‌زبان\r\nباز بقاش مرغ سعادت به زير پاى * طوطى دولتش شكر فتح در دهان \r\n\r\n","description":"","footnote":"","page_name":" 1130 ","page_number":408},
  {"content":"\r\n\r\n در سايهء لواى وى آسايش ظفر * در پايهء سرير وى آرامش روان\r\nجز بر نشاط آنكه كند دست‌بوس او * غربت نكرد گوهر و ميتين نخورد كان\r\nاندر دهان ملك نهادى بدست عدل * گر لقمه‌يى بدى به جهان خوش‌تر از امان\r\nاى گردنانت گردن داده به طوق عهد * اى خسروانت روى نهاده بر آستان\r\nاز روزگار خنجر سبز تو كينه‌كش * بر آفتاب چتر كبود تو سايبان\r\nآوازهء سياست تو روزهاى بار * شب را خلاص داده ز آواز پاسبان\r\nاز عدل رايت تو كند مرهم التماس * در دهر هركه كارد رسيدش به استخوان\r\nبخت تو كارها بتأنّى كند تمام * كآهستگى ستوده بود خاصه از جوان\r\nتا نور آفتاب ز مشرق كند طلوع * چون تيغ كز نيام برآرى به امتحان\r\nاز زرد گشته خصم تو زرّين نيام باد * تيغ تو را كه فتح و ظفر هست ميزبان \r\n\r\nدر مدح سيّد ناصر الدّين گويد\r\n بناگوش تو اى ترك سمن‌آساى سيمين‌تن * سمن را خاك زد در چشم و گل را چاك در دامن \r\n\r\n","description":"","footnote":"","page_name":" 1131 ","page_number":409},
  {"content":"\r\n\r\n زنخدان تو چون گويست و چون چوگان مرا قامت * گريبان تو پرماهست و پر پروين مرا دامن\r\nبنازد چون بنازى تو لطافت را طرب در دل * بخندد چون بخندى تو ملاحت را روان در تن\r\nاگر طرّه برافشانى و گر رخساره بنمايى * زهى درد شب تيره زهى شرم مه روشن\r\nز عكس لب ميى دادى به ما كز جرعهء جامش * ميان چشم مردمها چو مستانست در گلشن\r\nفراقت راست با عمرم مزاج شير با شكر * وصالت راست با عيشم خلاف آب با روغن\r\nزبانت مى نياسايد ز تلخ عاشقان گفتن * چو از مدح سر سادات يك ساعت زبان من\r\nستوده ناصر الدّين خسرو سادات شرق آن‌كس * كه دستش جود را كانست و طبعش لطف را مسكن\r\nخداوندى كه جودش كرد رنج دوستان راحت * عدوبندى كه تيغش كرد سور دشمنان شيون\r\nبه ميدانش كمين بنده به از بهرام خنجركش * در ايوانش كمين مطرب به از ناهيد بربطزن\r\nسنانش را كمربندى به نهمت نيزهء خطى * كفش را گوش سوراخى برغبت گوهر معدن\r\nايا عادل جهاندارى كه اندر عرصهء گيتى * فروماندند ظلم و فتنه از مرديت همچون زن\r\nچنان ايمن شد از عدلت جهان كاندر همه صحرا * نه خفتانست با لاله نه زوبين است با سوسن \r\n\r\n","description":"","footnote":"","page_name":" 1132 ","page_number":410},
  {"content":"\r\n\r\n چو تيغ از صحبت دست ظفر زايد به رزم اندر * سترون گردد از هيبت همه شبهاى آبستن\r\nوراى دشمنان تو كسى خايف نمىخسبد * همين ماهى است با مغفر همين ماهى است با جوشن\r\nبماند گر رسد نهيت سپهر از قوّت دوران * درآيد گر بود امرت جهان در چشمهء سوزن\r\nرود مهر تو در هر دل چو حكم چرخ در هركس * رود جود تو در هر در چو نور مهر در روزن\r\nچنان از كشور دشمن زراعت مندرس كردى * كه در وى كس نمىبيند جز اندر گرد مه خرمن\r\nدر آن روزى كه از هيبت ز تفّ خنجر و ناچخ * فروبندد دم اژدرها برآيد جان ز اهريمن\r\nظفر جنبان و لرزان همچو سيماب از بر آتش * جهان سوزان و پنهان همچو آتش در دل آهن\r\nزبان تشنه اندر كام همچون نعل در آتش * درون خود مغز سر به‌سان سرمه در هاون\r\nهمىجوشيده خون از حلقهء تنگ زره بيرون * بدان‌گونه كه آب از نارپالايى به پالاون\r\nسنان رمح خونخواران چو فقر و فاقه سينه خل * سر شمشير جبّاران چو جام باده مردافكن\r\nبجست از كاسهء سر كعبتين ديدهء گريان * بساط نرد شد ميدان و مهره مهرهء گردن\r\nهلال عيد را مانست چرخ بيلك‌اندازت * كه بگشادند ازو روزه وحوش از كشتهء دشمن \r\n\r\n","description":"","footnote":"","page_name":" 1133 ","page_number":411},
  {"content":"\r\n\r\n حسام تو اجل كردار در صف جان‌ربا گشته * اجل سرگشته و حيران همىگشته به پيرامن\r\nبنام ايزد تو مىدانى نمودن چشم دشمن را * به بخشش نعمت قارون به كوشش قوّت قارون\r\nخداوندا بزرگانند اندر مجلست حاضر * فسانه بوده در هر فضل و قبله گشته در هر فن\r\nفلك با كلكشان عاجز قضا با فهمشان قاصر * روان با نظمشان عاشق خرد با لفظشان الكن\r\nمثال بندهء صدر تو و انشاى اين خدمت * همان پير است و باز شاه و پيش انداختن ارزن\r\nندانم تا كجا افتم همين دانم كنون بارى * چو كم‌عقلان درافكندم به ميدان كرّهء توسن\r\nالا تا بهر صبح و شام سازد چرخ مشاطه * گهى مر ماه را ياره گهى خورشيد را گرزن\r\nبه شمشير از طريق عمر راه دشمنان بربند * به انصاف از زمين ملك بيخ حاسدان بركن\r\nاگر خدمت كند گيتى به بخشش دامنش پر كن * و گر گردن كشد گردون به كوشش گردنش بشكن \r\n\r\nو منه فى النّصيحه در ديوان مولوى نيز ديده گرديده\r\n بر در مخلوق بودن عمر ضايع كردنست * خاك آن در شو كه آب بندگانش روشن است\r\nدر گذر زين عالم گندم‌نماى جوفروش * كز جفاى او دل احرار ارزن‌ارزنست \r\n\r\n","description":"","footnote":"","page_name":" 1134 ","page_number":412},
  {"content":"\r\n\r\n حلهء جنت كسى دوزد كه هر روزش ز سوز * تن چو تار ريسمان و دل چو چشم سوزنست\r\nخواب خرگوش اجل كفتاروارت بسته كرد * الحذر كاين بيشه را هر روبهى شيرافكن است\r\nهركجا نوريست در عالم اسير ظلمت است * هركجا سوريست در گيتى قرين شيونست\r\nآنكه سبلت مىنهد بر گوش هردم چشم‌دار * تا بدست مرگ چون درماندهء سبلت‌كن است\r\nاز شبيخون اجل شاهى شبى ايمن نخفت * قلعه‌اش را باره گر از خاره و در زاهنست\r\nهركه ز آسيب اجل افتاد در گرداب عمر * خسته گردد گر چو ماهى روز و شب در جوشنست\r\nبر سر كوى قناعت حجره‌يى خواهم گرفت * نيم نانى دررسد تا نيم‌جانى در تنست \r\n\r\n279 شمس الدّين جوينى\r\nخواجه شمس الدّين محمد مشهور به صاحب ديوان از اولاد امجاد ابو المعالى جوينى امام طايفهء شافعيه بوده مسمّى جد خود خواجه شمس الدّين محمد است كه باستيفاى ديوان سلطان جلال الدّين خوارزمشاه منصوب بوده و در حضرت محمد خوارزمشاه نيز همين منصب داشته و پدر صاحب‌ديوان خواجه بهاء الدّين در خدمت سلاطين مغول مكرم مىزيسته و خواجه نام پدر خود را بر پسر خود نهاده صاحب‌ديوان در دولت هلاكو خان مغول استقلال تمام يافت در جاه و جلال و ثروت و مال قارون عهد شد و حاصل املاك وى را سالى سيصد و شصت تومان\r\n\r\n","description":"","footnote":"","page_name":" 1135 ","page_number":413},
  {"content":"\r\n\r\nمغولى ميزان كرده بودند در خيرات و مبرات و بذل و بخشش ثانى نداشته پسرش بهاء الدّين محمد حكمران عراق و اصفهان بود و در تنمّر و تكبّر و قساوت قلب معروف است پسر ديگرش شرف الدّين هارون به بغداد ايالت داشت و عطاملك برادر صاحب‌ديوان صاحب تاريخ جهان‌گشاست كه به سلاست و نفاست مشهور است و تاريخ وصّاف در معنى ذيل آنست به هر صورت عاقبت الامر به سعايت مجد الملك نردى خواجه ضعيف شد وقتى مجد الملك اين رباعى گفته به خواجه صاحب‌ديوان فرستاد .\r\n در بحر غم تو غوطه خواهم خوردن * يا غرقه شدن يا گهرى آوردن\r\nخصمى تو بس قويست خواهم كردن * يا سرخ كنم روى بدان يا گردن \r\nخواجه جواب گفته\r\n يرغو بر شاه چون نشايد بردن * پس غصهء روزگار بايد خوردن\r\nاين كار كه پاى در ميانش دارى * هم سرخ كنى روى بدان‌هم گردن \r\nصاحب بعد از فوت اباقاآن كه مدتش هفده سال امتداد يافته بود به وزارت نكودار كه به سلطان احمد موسوم شد استقلالى يافت و مجد الملك كشته شد و سلطان احمد نيز درگذشت عاقبت كار مغولان گفتند كه خواجه اباقاآن را مسموم كرده و ارغون با صاحب‌دل بد كرد و در سال ششصد و هشتاد و سه صاحب به سعادت شهادت رسيد و خواجه هارون را نيز بعد از صاحب بكشتند از اشعار فارسيهء خواجهء سعيد شهيد است كه در اواخر عهد حيات خود فرموده است .\r\n\r\nقطعه\r\n هر تير كه از قبضهء تقدير برون شد * كى شايد ز آن تير به تدبير حذر كرد\r\nانصاف فلك بين كه در اين مدّت نزديك * چه شور برانگيخت چه بيداد و چه شر كرد\r\nگردون چه بود چيست ستاره كه بود مهر * فرمان خدا بود و حوالت به قمر كرد\r\nهر ظلم كه بر اهل جهان كردم ازين پيش * پيش آمد و احوال مرا هرچه بتر كرد \r\n\r\n","description":"","footnote":"","page_name":" 1136 ","page_number":414},
  {"content":"\r\n\r\n\r\nدر مرثيهء بهاء الدّين محمد گفته\r\n فرزند محمد اى فلك هندويت * بازار زمانه را بها يك مويت\r\nتو پشت پدر بدى از آن پشت پدر * خم گشت چو ابروى بتان بىرويت \r\n\r\n280 شمس خراسانى\r\nاسمش امير شمس الدّين خالد در زمان سلطان طغرل سلجوقى منصب امارت داشته و در فن شعر شاگرد سوزنى سمرقنديست عوفى گويد وى با شمس الدّين ديگر در خدمت نظام الملك صدر الدوله بودند زياده از حالش چيزى نيافتم ازوست .\r\n در هواى ملك چرخ كامران آمد پديد * وز محيط عدل ابر درفشان آمد پديد\r\nحافظ اسلام سلطان سنجر سلطان نشان * آنكه از چرخ بلندش آستان آمد پديد \r\n\r\nو له ايضا\r\n سپيده‌دم چو برآورد شاه شرق سپاه * ز روى صبح جدا كرد شب نقاب سياه\r\nنگار من ز پى دل ربودن عشّاق * فكند دامن شبرنگ زلف بر رخ ماه\r\nبريده باد سر زلف سركشت قدرى * مگر كه دست درازش ز مه شود كوتاه\r\nخدايگان سلاطين دهر طغرل خان * مدار دين محمد ( ص ) اساس ملك إله\r\nبه چرخ گفتم خورشيد خاك درگه او است * جواب داد كه هستم بر اين حديث گواه \r\n\r\n","description":"","footnote":"","page_name":" 1137 ","page_number":415},
  {"content":"\r\n\r\n ز بهر بندگى او همىكند در گوش * سپهر نعل سمند ورا به مهر سر ماه \r\n\r\n281 شهاب الدّين سهروردى\r\nسهرورد و سجاس از توابع زنجانست و نام او ابو حفص عمر و مريد و برادرزادهء عم خود شيخ نجيب الدّين سهروردى و از مشايخ معروف عهد خود بوده شيخ سعدى شيرازى و كمال اسماعيل اصفهانى و جمعى از اكابر به او ارادت داشته‌اند نود و سه سال عمر كرده در سنهء 633 در بغداد درگذشت عوارف و رشف النصائح و اعلام التقى و اعلام الهدى از تأليفات اوست .\r\n\r\nرباعى\r\n بخشاى بر آنكه بخت يارش نبود * جز خوردن غمهاى تو كارش نبود\r\nدر عشق تو حالتيش باشد كه در آن * هم با تو و هم بىتو قرارش نبود \r\n\r\n282 شهاب الدّين مقتول\r\nو هوا ابو الفتح يحيى گويند خواهرزادهء شهاب الدّين عمر سهروردى بوده او را شيخ اشراق لقب است و صاحب تأليفات رفيعه است مثل حكمت اشراق و متن هياكل در علوم غريبه مهارتى داشته در سنهء 587 در شهر حلب او را شهيد كردند ازوست .\r\n\r\n","description":"","footnote":"","page_name":" 1138 ","page_number":416},
  {"content":"\r\n\r\n\r\nرباعى\r\n هان تا سررشتهء خرد گم نكنى * خود را ز براى نيك و بد گم نكنى\r\nرهرو توى و راه توى منزل تو * هشدار كه راه خودبخود گم نكنى \r\n\r\n283 صدر الدّين نيشابورى\r\nمعاصر و جامع تاريخ سلاطين خوارزمشاهيه بوده از استيفا استعفا جسته قدم در طريقه گذاشته از اهل سلوك و حال گرديد اين دو بيت از اوست .\r\n گر دهدت روزگار دست و زبان زينهار * دست‌درازى مجوى چيره‌زبانى مكن\r\nبا همه عالم بلاف با همه‌كس از گزاف * هرچه ندانى مگوى هرچه توانى مكن \r\n\r\n284 صفى الدّين اردبيلى\r\nو هو شيخ الآفاق جناب شيخ صفى الدّين اسحاق الموسوى آباء و اجدادش همگى سادات بزرگوار و عرفاى والامقدار بوده‌اند خود به شيخ تاج الدّين زاهد گيلانى معتقد شده صدر الدّين موسى فرزندش صبيه‌زادهء اوست كه جد امجد سلاطين صفويه است بارى كرامات و مقامات شيخ زياده از حد بيان است چندين هزار كس به واسطهء او و اولادش به مذهب حقه درآمده‌اند وفاتش در سنهء 735 بوده و ازوست .\r\n آه ازين ذكر فسرده چند ازين فكر دراز * آههاى آتشين و چهره‌هاى زرد كو \r\n\r\n","description":"","footnote":"","page_name":" 1139 ","page_number":417},
  {"content":"\r\n\r\n\r\n285 صفى الدّين بستى\r\nخواجهء نامدار و فاضل عالىمقدار شاعر پخته طبع شيرين‌گفتار فصاحت شعار به شيوهء استادان باستان مدحت‌گزار بوده و اين ابيات از نتايج طبع اوست :\r\n\r\nمن قصائده\r\n شده است آسمان تخت و خورشيد افسر * كه را باشد اين افسر و تخت درخور\r\nمگر سايهء كردگار جهان را * كه او را همىزيبد اين تخت و افسر\r\nزهى چون خرد در همه جا ستوده * خهى چون قضا بر همه‌كس مظفر\r\nچه خواند ترا عقل روح مجسم * چه گويد ترا روح عقل مصور\r\nبه پيش خطيب آيد از شوق نامت * گر آهن بدوزند در پاى منبر\r\nچنان شد كه از بيم عدل تو زين‌پس * اطبا نگويند نام مزور\r\nدر ايام عدل تو در دست رگ‌زن * ز خون ريختن توبه كرده‌ست نشتر\r\nز تأثير عدل تو امروز ماهى * در آتش نيابد زيان چون سمندر\r\nهرآن‌كس كه در خواب بيند كفت را * چو بيدار شد گشته باشد توانگر\r\nهرآن‌كس كه او مدح تو گفت خواهد * چو عيسى سخن‌گوى زايد ز مادر\r\nبه گوشت چنان آيد آواز سايل * كه در گوش عشاق آواز دلبر\r\nگشايد ره سمعش از فرّ مدحت * اگر مدحت تو بخوانند بر كر\r\nجهانى و كف تو بحرى پر از در * سپهرى و تيغ و تو برجى پراختر\r\nز تيغ تو شد روشن آفاق آرى * كند تيغ خورشيد گيتى منور\r\nمگر ازرقى وصف تيغ تو گويد * كزو خلق را آيد اين قول باور\r\nبه شمشير تو بازبسته است گيتى * عرض بازبسته است لا بد به جوهر\r\nبه روزى كه رعد آيد از كوس غران * به جايى كه خون بارد از آب خنجر\r\nشود خاك شنگرف در پيش مينا * شود دشت ياقوت در زير گوهر \r\n\r\n","description":"","footnote":"","page_name":" 1140 ","page_number":418},
  {"content":"\r\n\r\n چنان گردد از هيبت آن روز عالم * كه ماده شود در رحم بچهء نر\r\nنهنگ از نهيب سر تيغت آن دم * كشف‌وار در سينه پنهان كند سر\r\nچو گردد امل را حسام تو قاطع * چو گردد اجل را خدنگ تو رهبر\r\nپر از جسم بىجان شود روى ميدان * پر از جان بىجسم گردون اخضر\r\nكند تيغ تو گر نكردند پنهان * بر افلاك هر پيكرى را دو پيكر\r\nبه نيزه صلابت ربايى ز آهن * به خنجر حرارت ببرّى ز آذر\r\nالا تا بود بر فلك هفت كوكب * الا تا بود بر زمين هفت كشور\r\nترا باد اين هفت كشور مسلّم * ترا باد اين هفت اخضر مسخّر \r\n\r\nو له ايضا\r\n تيغ ار نه جرم گوهر خود سفته مىكند * الماس چيست ريخته بر پرنيان تيغ\r\nاشكال پاى مور و نشان پر مگس * پيدا چراست بر رخ چون ضيمران تيغ \r\n\r\nو له\r\n اى سحابى كز تو باشد آب و آتش را نشان * آب تو آتش‌فروز و آتش تو آبسان\r\nبحر ديدارى و ليكن پر ز مرواريد بحر * آسمان گونى و ليكن پركواكب آسمان\r\nچون برآيى همچو روح از قالب خود بىدريغ * باز با روحى كنى در قالب ديگر قران\r\nارغوان رويد ترا از چهرهء نيلوفرى * كس نديد است اينكه نيلوفر برآرد ارغوان\r\nگوهر اندر آب پنهان باشد و آب از پرند * بر خلاف آن بود آب تو در گوهر نهان \r\n\r\n","description":"","footnote":"","page_name":" 1141 ","page_number":419},
  {"content":"\r\n\r\n چون چمن پربرگ نسرين است و دارد رنگ آنك * برگ نسرين را بيارايى به برگ ارغوان\r\nمىدهد سرها زبان او به باد و گفته‌اند * اى بسا سرها كه او بر باد رفته است از زبان \r\n\r\nو له ايضا\r\n به روزى كه دل سير گردد ز جان * به جايى كه تن بازماند ز جاه\r\nبريزد ز تن تيغ سرها چنان * كه باد خزان برگ در مهر ماه\r\nبرى گشته عقل از سر جنگجوى * روان گشته جان از تن كينه‌خواه\r\nپر از جان بىشخص گردد فلك * پر از شخص بىجان شود رزمگاه \r\n\r\nو له\r\n زمانه كه باشد كه تن در دهد * كه جز تو كسى تاج بر سر نهد\r\nجهان را كجا زهرهء آن بود * كه غير از تو كس را به فرمان بود \r\n\r\n286 صفى الدّين يزدى\r\nاز معاصرين طغان شاه بن مؤيّد سلجوقى بوده و سلطان به وى اظهار ارادت مىنموده ازوست .\r\n چه درد است اينكه عشقش نام كردند * وزو آشوب خاص و عام كردند\r\nخراباتيست اندر عشق كانجا * مى از خون جگر در جام كردند\r\nبه يك ساغر در آن ميخانه ما را * چنين سرمست و بىآرام كردند \r\n\r\n","description":"","footnote":"","page_name":" 1142 ","page_number":420},
  {"content":"\r\n\r\n\r\nايضا\r\n نه يكى روز ز وصل تو نشان يافته‌ام * نه يكى شب ز فراق تو امان يافته‌ام\r\nبه دو جو بر من اگر هر دوجهان كم گردد * چون ترا يافته‌ام هر دوجهان يافته‌ام \r\n\r\n287 صندلى غزنوى\r\nحكيمى بوده حكمت‌مآب و نديمى شيرين خطاب محمد عوفى صاحب كتاب لبّ الالباب وى را به كمالات ستوده و تمجيد نموده زياده از حالش خبرى ندارم از اشعار اوست .\r\n اى خراميده ز پيشم با بناگوشى چو سيم * با خطى در گرد سيم از مشك سارا آمده\r\nمن چو جوزا در ميان جان كمر عشق ترا * تو چو زهره گشته راجع سوى جوزا آمده\r\nهمچو گل نازك چو ريحان خرم از من رفته باز * همچو نرگس شوخ و همچون لاله رعنا آمده\r\nآتش اندر سنگ خارا گشته خاكستر مزاج * آتشين تيغ تو چون در سنگ خارا آمده \r\n\r\nو له\r\n جانا ز رخت نمىگريزد چشمم * نقش دگرى نمىپذيرد چشمم\r\nاين تشنهء ديدار تو غرقست در آب * ترسم كه در آب تشنه ميرد چشمم \r\n\r\n","description":"","footnote":"","page_name":" 1143 ","page_number":421},
  {"content":"\r\n\r\n\r\n288 صيرفى هندى\r\nقاضى بوده و مداحى سلطان فيروز شاه را نموده اين سه بيت ازوست :\r\n گرفت مشرق و مغرب ز فر يزدانى * چو آفتاب جهانگير تيغ سلطانى\r\nشه مظفر فيروز شه كه بر در اوست * ستاده قيصر و خاقان به رسم دربانى\r\nبه عهد تو نرسد ظلم كس به يك مورى * تو را رسد كه كنى دعوى سليمانى \r\n\r\n289 صابر ترمدى عليه‌الرحمه\r\nو هو شهاب الدّين اديب صابر بن اديب اسماعيل ترمدى ترمد از بخاراست اما در خراسان نشو و نما يافته در ظهور دولت سلطان سنجر به خدمت سيد اجل ابو القاسم على بن جعفر بن حسين موسوى رسيده بواسطهء او مداحى سلطان سنجر را گزيده همه شعرا و فصحا مانند عبد الواسع جبلى و رشيد الدّين وطواط بلخى و حكيم انورى و حكيم سوزنى او را به عذوبت بيان و طلاقت لسان استاد دانسته اما ميان وى و رشيد اختلافى شده انورى او را بر رشيد ترجيح دادى و خاقانى بر خلاف رشيد را بر وى فضل نهادى بوفق مشرب من حق آنست كه انورى محقست چون سلطان اتسز خوارزمشاه با سنجر نفاق در سر داشت سلطان سنجر او را به خوارزم فرستاد كه منهى باشد و احوال اتسز را انها كند اتسز ازين حال آگاه شده او را بجيحون غرقه گردانيد و شعلهء وجودش را به آب بىانصافى فرونشانيد و كان ذلك فى سنهء 546 ديوانش كمياب است ولى اكنون حاضر است و اشعار آن انتخاب و ثبت مىشود .\r\n\r\n","description":"","footnote":"","page_name":" 1144 ","page_number":422},
  {"content":"\r\n\r\n\r\nدر مدح سيد اجل اكرم اعظم رئيس خراسان ابو القاسم على بن حسين جعفر بن قدامه موسوى\r\n سرو سيمينى و بار سرو سيمين آفتاب * جفت لاله ماه دارى جفت نسرين آفتاب\r\nآفتاب و ماه جفت لاله و نسرين كه ديد * يا كسى ديده است بار سرو سيمين آفتاب\r\nهيچ‌كس را نيست جز زلفين دلبند تو را * چون بخواهد خفت بستر ماه و بالين آفتاب\r\nخسرو خوبانى و شيرين اگر بودى چو تو * خاك بوسيدى به منت پيش شيرين آفتاب\r\nزين زين و زينت مجلس تويى در رزم و بزم * ماهى اندر مجلس شاهى و بر زين آفتاب\r\nآفتاب از رخ پديد آرى و پروين از دهان * كى بود جايى كه پيدا گشت پروين آفتاب\r\nگر به چين نقاش چين را لعبتى بودى چو تو * جاودان باروى پرچين بودى از چين آفتاب\r\nسيد السادات مجد الدّين ابو القاسم على * كز علو چرخ است وز دل ماه وز دين آفتاب\r\nحرمت آن را كه باشد همتش بر آسمان * آسمان را از كواكب ساخت آذين آفتاب\r\nاز كسوف آفت نبيند وز غروب ايمن شود * گر ز رايش يابد اندر سير تلقين آفتاب\r\nگر مصور صورت و راى ترا صورت كند * باشد از قدر و ضيا آن آسمان اين آفتاب\r\nچرخ رابع زان همىگويد مر اين صدر ترا * كاندرو بيند همى چشم جهان‌بين آفتاب \r\n\r\n","description":"","footnote":"","page_name":" 1145 ","page_number":423},
  {"content":"\r\n\r\n پايگاه همت عاليت را جويد همى * زان نيابد يك‌زمان از سير تسكين آفتاب \r\n\r\nايضا در مدح سيد ابو القاسم على بن حسين\r\n شب آدينه و من مست و خراب * عاشقى در سر و در دست شراب\r\nعاشق و مست و خرابم چه كنم * عاشق آن به كه بود مست و خراب\r\nمر مرا شنبه و آدينه يكيست * كه چنين ديده‌ام از عشق صواب\r\nمى خورم سرخ‌تر از چشم خروس * در شب تيره‌تر از پر غراب\r\nكرد بر ديدهء من خواب حرام * عشق آن نرگس مست پرخواب\r\nهيچ تهديد عذابم مكنيد * كه مرا عشق بسنده است عذاب\r\nنتوان خورد غم كار جهان * كه جهان سايهء ابرست و سراب\r\nغم بدانديش خداوند خورد * جغد شايسته‌تر آيد به خراب\r\nكف بخشندهء او بحر محيط * لفظ فرخندهء او درّ خوشاب\r\nعاشق خدمت او هرچه قلوب * عاجز منّت او هرچه رقاب\r\nاى ترا ابر درم‌بار لقب * اى ترا بحر گهربخش خطاب\r\nبر بدانديش تو اقبال و قبول * نتوان بست به زنجير و طناب\r\nبه تكلّف نشود چون تو عدوت * نتوان يافت جوانى به خضاب\r\nزور روباه نگردد چو هژبر * چنگ گنجشك نباشد چو عقاب\r\nلفظ گردد به مديح تو مليح * طبع يابد به ثناى تو ثواب\r\nتا روانست پس آنگاه خرد * تا سؤالست پس آنگاه جواب\r\nناصحت باد به هر كار مصيب * حاسدت باد به هر باب مصاب \r\n\r\nايضا در مدح سيد الاجل ابو القاسم\r\n چند بارم از فراق دلبران از ديده آب * چند باشم زرد و گريان همچو شمع از سوز و تاب \r\n\r\n","description":"","footnote":"","page_name":" 1146 ","page_number":424},
  {"content":"\r\n\r\n تا سرشكم بيشتر شد صبر من كمتر شده است * راست پندارى ز ديده صبر مىبارم نه آب\r\nدست و طبعم با دو چيز اندر جهان الفت گرفت * طبع با تيمار عشق و دست با جام شراب\r\nعاشقى آرد جوانى خرّما طبع جوان * بىغمى خيزد ز مستى حبّذا مست خراب\r\nپيش چشمم روز تا شب پيش دل شب تا به روز * داستان سعد و اسما قصهء دعد و رباب\r\nيا فلان دلبر چه گفت و يا چنان مهرو چه كرد * آنچه گفت اين را سؤال و اين چه داد آن را جواب\r\nمونس عاشق چه باشد جز حديث دلبران * چشم نيلوفر چه جويد جز فروغ آفتاب\r\nباز دل در دلبرى بستم كه بندد هر شبى * تا به هنگام سحر خوابم به چشم نيم‌خواب\r\nمهر او يكسر بلا و من طلبكار بلا * عشق او يكسر عذاب و من خريدار عذاب\r\nگشت بر من تا بديدم روز او را زير شب * شب چو روز رستخيز و روز چون روز حساب\r\nحال من در هجر او چون زلف او شد تيره‌فام * صبر من در عشق او چون وصل او شد تنگياب\r\nاو و من هر دو همى هروقت جوييم و بود * جستن او بر خطا و جستن من بر صواب\r\nاو همىجويد به وقت بوسه بخشيدن درنگ * من همىجويم به مدح مجلس عالى شتاب \r\n\r\n","description":"","footnote":"","page_name":" 1147 ","page_number":425},
  {"content":"\r\n\r\n آنكه گردون پيش قدرش چون سوى گردون زمين * آنكه دريا نزد جودش چون بر دريا سراب\r\nبندهء بذل و سخايش هم‌زبان و هم‌سخن * بستهء مهر و وفايش هم قلوب و هم رقاب\r\nذات و راى او و طبع او و لفظ او بود * فضل محض و نور صرف و عقل پاك و جود ناب\r\nبا مناقب همنشينى با فضائل هم‌نشان * با معالى همعنانى با مكارم هم‌ركاب\r\nسيرت تو در لطيفى چون هواى نوبهار * همّت تو در بلندى چون دعاى مستجاب\r\nبحر اگرچه درفشاند كى بود چون لفظ تو * رنگ پيرى كى بپوشد زال اگر بندد خضاب\r\nزردى از رخسار خصمت نگسلد صحت همى * همچنان چون سرخى از گلنار و سبزى از سداب\r\nراست گويى اصل سيماب از دل بدخواه تست * كز نهيب تو نباشد ساعتى بىاضطراب\r\nنيست احوالم نكو هرچند اشعارم نكوست * روى نيكو هست ليكن نيستش درخور نقاب\r\nيك جهان دوشيزگان دارم زيادت در ضمير * جز به عشق نام تو بيرون نيايند از حجاب \r\n\r\nو له ايضا\r\n لبت به رنگ شرابست و ميل من به شراب * مرا شراب تو تا كى دهد غرور سراب \r\n\r\n","description":"","footnote":"","page_name":" 1148 ","page_number":426},
  {"content":"\r\n\r\n اگر شراب لب تست و نقل بوسهء تو * خوشا شراب و خوشا از شراب مست و خراب\r\nهوات قاصد جان منست و از تو مرا * نه قاصد و نه پيام و نه نامه و نه جواب\r\nحجاب زلف ز رخ دور كن يكى ساعت * ز شب چه ساخته‌اى پيش آفتاب حجاب\r\nبسا شبا كه تو برداشتى حجاب از رخ * شب سياه بيفكند جامه‌يى ز حجاب\r\nچو چهرهء تو برون آمد از حجاب دو زلف * برون دويد منجم گرفته اسطرلاب\r\nز شرم گوى زنخدانت بر سپهر كبود * طپان شدند كواكب چو گوى در طبطاب\r\nهواى دلبر جانى همه خطاست خطا * ثناى مجلس عالى همه صواب صواب\r\nز مركبت كه تن و تك ز كوه دارد و باد * زمانه را عجبست و ستاره را اعجاب\r\nگهى چو باد كنى كوه را سبك به عنان * گهى چو كوه كنى باد را گران به ركاب\r\nبه دست و پاى گرفته است شكل تير و كمان * از آن بود به گه تك چو تير در پرتاب\r\nشود ز سرعت سيرش همى شهاب خجل * شود ز آتش نعلش همى ستاره كباب \r\n\r\n","description":"","footnote":"","page_name":" 1149 ","page_number":427},
  {"content":"\r\n\r\n\r\nايضا\r\n جور ازين بركشيده ايوان است * كه درو مشترى و كيوان است\r\nگرچه گه سعد و گاه نحس دهد * ورچه گه رزق و گاه حرمان است\r\nزو چه نالى كه چون تو مجبورست * وزچه گريى كه چون تو حيران است\r\nنايب پرده‌هاى اسرارست * پردهء رازهاى پنهان است\r\nدور او هرچه كرد و هرچه كند * كردهء كردگار كيهان است\r\nجان كه جان‌آفرين بما داده است * ملك ما نيست بلكه مهمان است\r\nنزد برنا و پير عاريت است * مرگ در حق هر دو يكسان است\r\nزندگى را زوال در پيش است * زندهء بىزوال يزدان است\r\nمرگ چون موم نرم خواهد كرد * تن ما گر ز سنگ و سندان است\r\nاى ترا خانه‌هاى آبادان * خانهء دينت سخت ويران است\r\nو گر ايمانت هست و تقوى نى * خاتم ملك بىسليمان است\r\nكار دنيات اگر فراهم شد * كار عقبات بس پريشان است\r\nشعر صابر ز بهر طاعت و طبع * غصهء در و رشك مرجان است \r\n\r\nو له ايضا\r\n نوروز درآمد و برآورد * هر گنج كه در زمين دفين است\r\nطرف چمن از طوايف اكنون * با حسن نگار روم و چين است\r\nچون لاله شود ز عكس لاله * انگشت كسى كه لاله‌چين است\r\nگر باغ بهشت گشت شايد * گلبن به جمال حور عين است\r\nحلق همه قمريان گشاده است * صوت همه بلبلان حزين است\r\nچونان كه تو از جهان گزينى * اين فصل ز فصلها گزين است \r\n\r\n","description":"","footnote":"","page_name":" 1150 ","page_number":428},
  {"content":"\r\n\r\n\r\nدر تغزل اين قصيده سرو و ياقوت را بر خود ملتزم شده و در مديحه آسمان و آفتاب را بر خود لازم كرده\r\n سرو سيمينى و سيمين سرو را ياقوت بار * جزع من بىسيم و بىياقوت تو ياقوت بار\r\nگرنه قوت از ديدهء ياقوت‌بار من گرفت * پس چرا آورد سيمين سرو تو ياقوت بار\r\nسرو و ياقوتت چو قوت از ديدهء من يافتند * چون مرا ندهى بدان سرو و بدان ياقوت پار\r\nدورى امسال از من و از درد بالاى و لبت * طعنه زد چشمم همى در سرو و در ياقوت بار\r\nچون چنين دارى مراكز عشق سيمين سرو تو * كرده‌ام با زر چهره اشك چون ياقوت يار\r\nمنت از خوددار كز قد و لب تو گشته‌اند * هم به قامت هم به قيمت سرو و هم ياقوت خوار\r\nدر خيال سايهء سرو تو با اين چشم و دل * بىگزندم زاب و آتش در صفت ياقوت‌وار\r\nخوش بخند از نيكوى كز عشق بالاى و لبت * جزع مىگريد همى بر سرو و بر ياقوت زار\r\nنيست با تيمار قدت سرو را در باغ صبر * نيست با عشق لبت ياقوت را در كان قرار\r\nحرمت و صبرم ببردى زان رخ و قامت چنانك * حرمت ياقوت رمانى و سرو جويبار\r\nمن به حرمت بر خيال سرو و ياقوتت كنم * هر شبى تا صبحدم ياقوت رمانى نثار \r\n\r\n","description":"","footnote":"","page_name":" 1151 ","page_number":429},
  {"content":"\r\n\r\n وهم و چشمم هر زمان از عشق آن ياقوت و سرو * سرو كارد در دل و ياقوت بارد در كنار\r\nيك‌زمان اى سرو سيمين با قدح نزد من آى * تا مى از عكس لبت ياقوت گردد آبدار\r\nمدح عالى خوان و مى نوش اى صنم تا چشم خلق * سرو بيند مدح‌خوان ياقوت بيند مىگسار\r\nتا ز دست سرو سيمين مى خورد ياقوت‌رنگ * صدر عالى سيد الشرق آسمان افتخار\r\nآفتاب مجد مجد الدّين ابو القاسم على * در زمين چون آسمان بر هر مرادى كامگار\r\nآسمان از عزم او گردد همىگرد زمين * آفتاب از حزم او تابد همى بر روزگار\r\nزان كند تأثير طبع آفتاب و آسمان * سنگ را ياقوت سرخ و خاك را زرّ عيار\r\nتيره با راى منيرش سست با عزم قويش * آفتاب نورمند و آسمان استوار\r\nگر نتابد آفتاب و گر نماند آسمان * روى و راى او بس است از هر دو ما را يادگار\r\nمركب عاليش خنگ آسمان آمد به سير * آفتابست او از آن بر آسمان باشد سوار \r\n\r\nو له أيضا فى مدح السيد الاجل ابو القاسم على بن حسين موسوى\r\n ز نايبان رخ و چشم و زلفت اى دلبر * يكى گلست و دويم نرگس و سيم عنبر \r\n\r\n","description":"","footnote":"","page_name":" 1152 ","page_number":430},
  {"content":"\r\n\r\n هميشه در سر زلفت مجاورند سه چيز * يكى شكنج و دويم حلقه و سيم چنبر\r\nلطافت از دو لب تو ربوده‌اند سه آب * يكى حيات و دويم زمزم و سيم كوثر\r\nببوى خوش ز دو زلفت سه چيز بهره برند * يكى نسيم و دويم نافه و سيم مجمر\r\nبجادوى بربودى ز ماه و حور و پرى * يكى جمال و دويم چهره و سيم پيكر\r\nهزار بنده سزندت به قدّ و عارض و روى * يكى چو سرو و دويم چون گل و سيم چو قمر\r\nمرا سه چيز ببخش از دو لب به يك بوسه * يكى عقيق و دويم پسته و سيم شكر\r\nروان و جان و دل من ز عشق تو شده‌اند * يكى ذليل و دويم عاجز و سيم مضطر\r\nتن من است و سرين و ميان تو به صفت * يكى نحيف و دويم فربه و سيم لاغر\r\nمرا چو ديده و جان و دلست ديدارت * يكى عزيز و دويم لايق و سيم درخور\r\nسه چيز يافت جهان از لقاى حضرت مير * يكى بها و دويم صفوت و سيم مفخر\r\nرئيس شرق على تحفهء سه عرق شريف * يكى رسول و دويم حيدر و سيم جعفر\r\nز پشت آنكه قوى كرد پشت دين به سه چيز * يكى حنين و دوم خندق و سيم خيبر \r\n\r\n","description":"","footnote":"","page_name":" 1153 ","page_number":431},
  {"content":"\r\n\r\n منير و محترم و معتبر ز خدمت اوست * يكى ضمير و دوم خامه و سيم دفتر\r\nبلند و محكم و روشن ز قدر و عزم و دلش * يكى سپهر و دويم محور و سيم اختر\r\nرسوم و سيرت و اخلاق او معالى را * يكى گواه و دويم حجت و سيم محضر\r\nسراى و صدر و درش كعبهء مكارم را * يكى صفا و دوم مروه و سيم مشعر\r\nبه فر خدمت او راحت و امان و خلاص * يكى ز ذل و دوم ز آفت و سيم ز ضرر\r\nدرخت ميوه و شاخ هنر ز تربيتش * يكى بلند و دوم تازه و سيم پر بر\r\nمسلم است ز سلطان عالمش سه خطاب * يكى اجل و دويم عالم و سوم سرور\r\nز مركبش به گه تك سه باد رشك برد * يكى شمال دوم عاصف و سيم صرصر\r\nمركبّست هماره قوايمش به سه چيز * يكى ز باد و دويم ز آتش و سيم ز حجر\r\nزهى گواه بزرگى و قدر و رتبت تو * يكى نبى و دوم فاطمه سيم حيدر \r\n\r\nدر مدح سلطان سنجر\r\n شه جهان كه بزرگى به دو گرفت سه چيز * يكى سرير و دويم خطبه و سيم منبر\r\nبه دست و نام و سر او سه چيز فخر كنند * يكى نگين و دويم سكه و سيم افسر\r\nبه روم و مصر و يمن پرده‌دار او شايند * يكى عزيز و دويم ايلك و سيم قيصر \r\n\r\n","description":"","footnote":"","page_name":" 1154 ","page_number":432},
  {"content":"\r\n\r\n به ملك و قوّت و لشكر غلام او زيبند * يكى قباد و دويم بهمن و سيم نوذر\r\nسه آلتند به ميدان غلام بازوى او * يكى حسام و دوم نيزه و سيم خنجر\r\nسه نام داد خدايش براى نصرت دين * يكى معزّ و دوم خسرو و سيم سنجر\r\nهمى نظاره كنندت ستارگان به سه چيز * يكى شكوه و دويم هيبت و سيم منظر\r\nبه خدمت آمدت اينك بهار با سه لباس * يكى حرير و دويم سندس و سيم عبقر\r\nپر از شكوفه و شاخ گل است روى زمين * يكى سپيد و دويم احمر و سيم اخضر\r\nز باد و خاك خجالت گرفته‌اند سه جاى * يكى تتار و دويم تبت و سيم ششتر\r\nگل شكفته و باغ بهار و باد صبا * يكى بهشت و دويم بتكده سيم بتگر\r\nجدا مباد ز بزمت درين بهار سه چيز * يكى نگار و دوم باده و سيم ساغر\r\nزمانه و فلك و اخترت به روز و به شب * يكى غلام و دوم بنده و سيم چاكر\r\nحمايت و كرم و حفظ كردگار ترا * يكى حصار و دوم جوشن و سيم مغفر \r\n\r\nو له ايضا\r\n بت سرو قدى و سرو سمن‌بر * نگار سخنگوى و ماه سخنور\r\nقد و عارض تست شمشاد و لاله * لب و بوسهء تست ياقوت و شكّر\r\nسرين تو و عشق من هر دو فربه * ميان تو و صبر من هر دو لاغر\r\nمن از پاى تا سر ز عشقم مركّب * تو از پاى تا سر ز حسنى مصوّر\r\nهوا گردد از عكس رويت منقّش * صبا گردد از بوى زلفت معطّر\r\nبگريم ز زلفت بنالم ز چشمت * كه نالد ز نرگس كه گريد ز عنبر\r\nز شيرين‌لب تو مرا نيست سيرى * كه را سيرى آيد ز ياقوت احمر\r\nبه طوبى و كوثر رسيدم ز وصلت * كه زلف و لب تست طوبى و كوثر\r\nبه دفتر همى وصف زلفت نوشتم * پر از نافهء مشك شد روى دفتر\r\nبه عبهر دو چشم ترا باز بستم * همه جادوى اندرآمد به عبهر\r\nمكن عزم لشكر بمان راى رفتن * بنه خود و جوشن بده جام و ساغر\r\nبر آن تن چه درخور بود بار جوشن * بر آن لب چه لايق بود ذكر شكر \r\n\r\n","description":"","footnote":"","page_name":" 1155 ","page_number":433},
  {"content":"\r\n\r\n مرا تا ترا ديدم اندر دو ديده * تو گفتى برسته است كشمير و كشمر\r\nستاره است رخشنده رويت همانا * كه ماهت پدر بود و خورشيد مادر \r\n\r\nو له ايضا\r\n اگر نديده‌اى از مشك پيش لاله سپر * همىنگر به‌سوى آن دو زلف لاله سپر\r\nنديده كس كه ز هيچ آتشى بنفشه دمد * از آتش رخ او چون دمد بنفشهء تر\r\nاگر شگفت بود لالهء شكفته به دى * بنفشه‌يى كه ز آتش دمد شگفتىتر\r\nخطش بنفشه و از شرم آن بنفشه همى * بنفشهء چمن و باغ برنيارد سر\r\nبدان بنفشه فزايد جمال باغ و بهار * بدين بنفشه فزايد جمال شمس و قمر\r\nگر آن بنفشه همىدون ز خاك رويد و آب * بنفشهء رخ او از گلش بود بستر\r\nاز آن دو لاله كه بشكفت بر دو عارض او * جمال را خطر افزود و حسن را زيور\r\nوزين بنفشه كه بر عارض رخش بدميد * از آتش دل من بر فلك رسيد شرر \r\n\r\nو له ايضا\r\n خمار داد سرم را به چشم نيم‌خمار * ز من ببرد به زلفين بىقرار قرار\r\nاگر ز مى لب و رخسار او نسب دارد * چرا كه در دل من جاى ساخته است خمار\r\nاگر به تير همى قد او كنون ماند * چرا شده است قد من دونيمه چون سوفار\r\nكمان نكرد كس از تير و كرد دلبر من * به تير هجران قد مرا كمان كردار\r\nمرا به ناله كشد خويشتن كشيدن او * ولى به وقت كشيدن كمان بنالد زار\r\nز نور عارض او گرچه نار دارم بهر * مرا خوشست كه بارى به نور ماند نار\r\nبه نار اگر دو رخ آبدار او ماند * چرا سرشك من آمد به رنگ دانهء نار\r\nز سيم زر نتوان كرد وين بديع‌تر است * كه كرد سيم‌عذارش چو زر مرا رخسار\r\nبه نزد خلق گرامىتر است زر از سيم * چرا كه زر مرا رد كند به سيم عذار\r\nشب است زلفش و روزم به زلف او ماند * شبم ز حسرت آن شب شريك روز شمار\r\nاگر نديد كسى آفتاب را در شب * شبش چگونه گرفت آفتاب را به كنار \r\n\r\n","description":"","footnote":"","page_name":" 1156 ","page_number":434},
  {"content":"\r\n\r\n چو نيست بهره مرا از بهار چهرهء او * به چهره برگ خزانم به ديده ابر بهار\r\nاگر نزارى و زردى مرا ز عشق رسيد * نه عاشقست رخت از چه گشت زرد و نزار\r\nزمانه گويى مهمان مهرگان آمد * كه شاخه‌ها همه زرش همىكنند نثار\r\nز روى آب هزاران زره پديد آمد * خلنده باد چو بر وى گذشت پيكان‌وار\r\nزره به پيكان درّند و باد چون پيكان * همى ز آب سپر سازد اينت نادره كار\r\nبه يار آنكه خبر گويد از دل عاشق * زرنگ چهرهء معشوق اندرو آثار\r\nعدوى عنبر و صرّاف مشك و ناقد عود * و عيد ظالم و زندان ايزد دادار \r\n\r\nو له ايضا\r\n دست چمن گرفت سر زلف نوبهار * تا مشكبوى گشت به دو زلف همچو يار\r\nچون گل نقاب در چمن از روى برگرفت * مىگير در چمن ز كف يار گل‌عذار\r\nشاخ شكوفه بر سر بستان زمان‌زمان * بىمنّت سپهر ستاره كند نثار\r\nعاشق به ياد دلبر گل‌رخ همىخورد * باده به رنگ لاله در اطراف لاله‌زار\r\nآبى كه بىوسيلت او بر درخت جان * چشم اميد خلق نديده است برگ و بار\r\nروزى كه در حجاب شود آفتاب چرخ * بر چرخ جام نور دهد آفتاب‌وار \r\n\r\nدر مدح سيد السند ابو القاسم على بن حسين\r\n بر روى آفتاب تو آن زلف تابدار * ز آسيب باد سلسله گشتست آبدار\r\nزلفت چگونه روى ترا پرنگار كرد * بر آب و آتش ار نكند هيچ‌كس نگار\r\nور رهگذار مور نه بر آب و آتش است * خط را به گرد عارض رنگين تو چه كار\r\nدر زلفت ار قرار نبينى عجب مكن * كى ديده‌اى كه دود بر آتش كند قرار\r\nزلفت بخار آب رخ آبدار تست * گر هيچ‌گونه بوى بخور آيد از بخار\r\nدر زلف تو درازى روز شمار هست * ليكن شكنج و حلقه فزون دارد از شمار\r\nگر تاب و پيچ حلقهء زلف تو صبح نيست * خورشيد را چگونه گرفتست در كنار\r\nبس هوش و عقل در سر زلف تو بسته‌اند * ترسم به بادشان دهد آن زلف بادسار \r\n\r\n","description":"","footnote":"","page_name":" 1157 ","page_number":435},
  {"content":"\r\n\r\n گرنه نسيم خلق خداوند يافته است * بىمشك چون بود سر زلف تو مشكبار\r\nقطب علوّ و تاج معالى على كه يافت * علمى كه در جهان ز على ماند يادگار \r\n\r\nدر صفت اسب گويد :\r\n آن اسب كز خليفهء عالم به او رسيد * با نقش او خجل شده نقّاش قندهار\r\nباديست كوه‌پيكر و كوهى است باد تك * گر كوه را لگام بود باد را فسار\r\nماه نو است نعلش و هنگام تاختن * بر چهرهء ستاره فشاند همى غبار\r\nدر رشك ازو بود فلك و جاى آتش هست * زيرا فلك هلال يكى دارد او چهار\r\nامروز را به پويه و امسال را به تك * كمتر به لحظه‌يى برساند بدى و پار\r\nچون پاى در ركاب وى آرى گه نبرد * چون دست در عنانش گمارى گه شكار\r\nدور گذشتهء همه افلاك را بگير * عمر گسستهء همه آفاق را بيار\r\nگويى كه بر سبيل تبرّك به اسب تو * حور از بهشت هديه فرستاد گوشوار \r\n\r\nدر صفت شمشير\r\n دارد فروغ آتش و اينك همىزند * در جان دشمنان تو هر ساعتى شرار\r\nگرمى به رنگ وى بدى اندر پياله‌ها * هرگز نباشدى سر مىخواره را خمار\r\nوان تيغ كاركرده كه زارى كنند ازو * مردان كارديده به ميدان كارزار \r\n\r\n","description":"","footnote":"","page_name":" 1158 ","page_number":436},
  {"content":"\r\n\r\n برنده چون فراق و گزاينده چون اجل * گيرنده چون قضا و كشنده چو انتظار\r\nنزد تو زينهارى شاه است و نزد او * جان مخالفان ترا نيست زينهار\r\nگر راه وحى بسته نگشتى به عهد ما * پيش‌آمدى به شأن تو آيت ز صد هزار \r\n\r\nو له ايضا\r\n چو كهربا شد برگ و چو لعل گشت عصير * گره‌گره چو زره شد ز باد روى غدير\r\nمشعبدى كند اكنون خزان همى به درست * كه وصف حال جهان را همىكند تفسير\r\nز مرغزار برون كرد جامهء كمسان * ز جويبار برآهيخت جامهء تعيير\r\nخلنده گشت ازو باد خاصه در صحرا * گزنده گشت ازو آب خاصه در شبگير\r\nبخفت قمرى و ناله نمىكند به سحر * برفت بلبل و دستان نمىزند به صفير\r\nهمان درخت كه بودى چو قبّهء مينا * همان زمين كه نمودى چو سبزرنگ حرير\r\nنمانده هيچ از آن و صفها ز بيش و ز كم * نمانده هيچ از آن حلّه‌ها قليل و كثير\r\nكنون كه عشرت‌جويى به خانه‌ساز قران * كنون كه لذت‌جويى مى مروق گير\r\nميى كه قوت دل آرد و طراوت گل * ميى كه گونهء گل دارد و نسيم عبير\r\nز دست آنكه چنو سرو نيست در بستان * به رنگ آنكه چنو نقش نيست در كشمير \r\n\r\n","description":"","footnote":"","page_name":" 1159 ","page_number":437},
  {"content":"\r\n\r\n قدش چو سرو و فرازش ز مشك و گل خرمن * رخش چو ماه و به گردش دو زلف چون زنجير\r\nبه‌جاى سبزه و صحرا نگارخانهء خوش * به‌جاى لالهء خود روى لاله رنگ عصير\r\nبه‌جاى قمرى خوش ناله نغمهء مطرب * به‌جاى بلبل دستان زننده نالهء زير \r\n\r\nو له ايضا\r\n چه حلقه‌هاست بدان زلف تابدار اندر * چه غمزه‌هاست بدان چشم پرخمار اندر\r\nز غمزه‌هاى تباهى به هوش و عقل اندر * ز حلقه‌هاش سياهى به قير و قار اندر\r\nچه قندهاست بدان لب كه لب همىخايند * بتان ز حسرت آن لب به قندهار اندر\r\nنگارخانهء چين پيش چشم من باشد * چو بنگرم به رخ و زلف آن نگار اندر\r\nبخار آب رخ آبدار او خط اوست * بخور عنبر سارا بدان بخار اندر\r\nشگفتى از دلم آيد كه چون همىسازد * قرار خويش بدان زلف بىقرار اندر\r\nسه بوسه زان لب همچون شكر شكار كنم * كه هست راحت روحم بدان شكار اندر\r\nشمار بوسه به صد از لبان چون شكرش * غلط كنم كه غلط به بدان شمار اندر \r\n\r\n","description":"","footnote":"","page_name":" 1160 ","page_number":438},
  {"content":"\r\n\r\n\r\nو له ايضا\r\n ترا خرامش كبكست و كشى طاوس * مثل زنند به حسنت همى به روم و به روس\r\nهماى فاخته مهرى تذرو طوطى لفظ * گرفته دورى سيمرغ و زينت طاوس\r\nصفات تو ز بديعى نمىشود ممكن * جمال تو ز لطيفى نمىشود محسوس\r\nمرا ز آتش دل آب ديده جاسوس است * ز آب ديده كه ديده است در جهان جاسوس\r\nهمان رسيد بجان من از ولايت عشق * كه از ولايت مازندران به كيكاووس\r\nچه عذرگويى گر من گه روايت شعر * شكايت تو رسانم به مجلس قابوس\r\nنصير دين محمد محمد بن حسن * كه هست منزل و ملكش ز بلخ تا در طوس\r\nبزرگ بار خدايى كه متفق شده‌اند * به دوستيش قلوب و به بندگيش نفوس\r\nتوى كه يك اثر طبع پاك تو كرم است * چنان كه يك صفت ذات ايزدى قدّوس\r\nهمى ز جود تو سازند شاعران مطعوم * همى ز لطف تو يابند زايران ملبوس\r\nكدام روز بود كز فلك بر اسب اميد * به خدمت تو رسم سر نهاده بر قربوس\r\nدر اين ديار كه مسجد كليسيا باشد * شگفت نيست كه باشد مؤذّنش ناقوس\r\nپديد گشت ز من زينت زمانهء من * چنان كه زينت يونان زمين ز بطلميوس\r\nسخنوران چه نظير منند وقت سخن * نظير دستهء سوسن كه بسته دستهء سوس \r\n\r\nايضا له\r\n دلم عاشق شدن فرمود و من بر حكم فرمانش * درافتادم بدان دردى كه پيدا نيست درمانش\r\nپريشان زلف دلبندى دلم بربود و هر ساعت * پريشان كرد جانم را سر زلف پريشانش\r\nقرار و خواب و شيرينى ز جان و جسم و عيش من * ببردند از بن دندان لب شيرين و دندانش\r\nگه وصلش همىجستم درازى در شب وصلش * نبود آن را كه من جستم مگر در روز هجرانش \r\n\r\n","description":"","footnote":"","page_name":" 1161 ","page_number":439},
  {"content":"\r\n\r\n شكست زلف آن دلبر دلم بربود هر لحظه * كه در زلفش همىديدم نشان عهد و پيمانش\r\nبه پيرايش گر اندر زلف او رهيافت نقصانى * جمال او و عشق من زيادت شد ز نقصانش\r\nبه قصد گوى با چوگان به ميدان ديدمش روزى * ز زلف او و پشت من حسد مىبرد چوگانش\r\nخم چوگان او با گوى هر ساعت به ميدان در * همان كردى كه روز باد زلفش با زنخدانش\r\nزرشك آنكه تا با زلف مشكينش نياميزد * به آب ديده بنشاندم سراسر گرد ميدانش\r\nدلم را در خم زلفش به زندان كرده عشق او * چو مداح خداوند است نگذارم بزندانش\r\nسليمان قدر آصف دل محمد ( ص ) خلق حيدر كف * كه مثل خويش خواندندى اگر ديدندى ايشانش\r\nاز آن عهدى كه بر درگاه ميمونش ملازم شد * به گوش آواز يك مظلوم نشنيده است دربانش\r\nبدست او نگه كن چون قلم در دست او باشد * اگر ابرى همىخواهى كه از علمست بارانش\r\nفرى زان اسب ميمونش كه بر دريا و بر هامون * بود چون باد رفتارش بود چون برق جولانش\r\nبه دريا فرق نتوانند كرد از كشتى نوحش * به هامون باز نشناسند از تخت سليمانش\r\nخداوند از بر او خضر و موسى را همىماند * از آن باشند درياها و هامونها به فرمانش \r\n\r\n","description":"","footnote":"","page_name":" 1162 ","page_number":440},
  {"content":"\r\n\r\n ثبات كوه در حلمش سخاى بحر در طبعش * نسيم مشك در خلقش نعيم خلد بر خوانش\r\nاگرچه با ستمگاران نياميزند جان و دل * مرا آرام جان آمد سر زلف پريشانش \r\n\r\nو له ايضا\r\n نخرّد كس بلاى جان و زلفين بلاجويش * بلاى جان من گشته است و من از جان خريدارش\r\nرخ رنگينش بزاز است و عطارش خط مشكين * عناى من ز بزازش عذاب من ز عطارش\r\nاگر رخسار او باشد شفاى درد بيماران * چرا بر روى او بهتر نگردد چشم بيمارش\r\nجمال ماه و نور مهر و فر باغ و رنگ گل * همه در چشم من باشند ليكن وقت ديدارش\r\nبه وقت عاشقى بر تن لباس خويشتن‌دارى * به عيارى همىدارم ز چشم شوخ عيارش\r\nز دلتنگى برون آيم گرم تنگ شكر بخشد * به يك بوسه لب شيرين دلبند شكربارش\r\nز رفتارش به باز اندر نشاط كبك بازآيد * كه باز از كبك نشناسد چو بيند گاه رفتارش \r\n\r\nو له ايضا\r\n چو ديد ديده بر آن روى آبدار آتش * دويد بر سرم از عشق آن نگار آتش \r\n\r\n","description":"","footnote":"","page_name":" 1163 ","page_number":441},
  {"content":"\r\n\r\n گر اتفاق نباشد ميان آتش و آب * چگونه گشت بدان عارض آبدار آتش\r\nاگرچه مانده‌ام از عاشقى در آتش دل * مرا خوش است كه ماند به روى يار آتش\r\nچه خلعت است كه در من خيال او پوشيد * كه پود آن‌همه آب آمد است و تار آتش\r\nملامتش نكنم گر نگيردم به كنار * كه دارم از دل سوزنده در كنار آتش\r\nبسوخت آتش عشق تو ترّ و خشك مرا * چنين بود چو درافتد به مرغزار آتش\r\nبه نوبهار دميد از بهار چهرهء تو * بنفشه‌زار و به زير بنفشه‌زار آتش\r\nچو آب چشمهء حيوان دهد حيات ابد * مرا به تربيت صدر روزگار آتش\r\nدر آن تبار كه يك‌تن خلاف او طلبد * ز روزگار ببارد بر آن تبار آتش\r\nز آسمان شرف نسبتش همىتابد * چنان كه در شب تارى ز كوهسار آتش\r\nاگرنه از قبل نفع خلق را بودى * ز بيم تو نشدى هرگز آشكار آتش\r\nو گر ز خاك خبر داشتى وجود ترا * ره سجود گرفتى به اضطرار آتش\r\nهميشه رغبت آتش به برترى باشد * مگر ز قدر تو كرده است كردگار آتش \r\n\r\n","description":"","footnote":"","page_name":" 1164 ","page_number":442},
  {"content":"\r\n\r\n خيال خشم تو گر بگذرد بر آب زلال * طراوتش همه تف گردد و بخار آتش\r\nاگرچه مركب تو آتش است در حركت * گه تحرّك او هست باوقار آتش\r\nتراست هيبت آتش وراست قوّت آب * بر آب جز تو نديده است كس سوار آتش\r\nبدست باد خزانى به باغ در سر آب * كنند شاخ درختان همى نثار آتش\r\nچو شعله‌شعلهء آتش شده است برگ چنار * گمان كنى كه ز دستند در چنار آتش\r\nدهان نار كفيده ز روى نعت و صفت * چو كوره گشت و در آن دانه‌هاى نار آتش\r\nبه شعر آتش من فخر باشد آتش را * اگرچه راه نداند به فخر و عار آتش \r\n\r\nو له ايضا\r\n رويت از روم نشان دارد و مويت ز حبش * نكند عيش مرا جز حبش و روم تو خوش\r\nخانهء من به جمال تو چو فردوس شده است * خانه فردوس شود با صنم حوراوش\r\nآتش عشق توم كرد پرستندهء خويش * اى همه آب جهان بندهء آن يك آتش\r\nببرى حرمت خورشيد چو بنمايى رخ * گم كنى قاعدهء سرو چو بخرامى كش \r\n\r\n","description":"","footnote":"","page_name":" 1165 ","page_number":443},
  {"content":"\r\n\r\n پيش رخسار تو هستند به حرمت همه خلق * همچو در بارگه عمدهء دين دست به كش \r\n\r\nو له ايضا\r\n در شد چمن و باغ به ديباى ملمع * پيروزهء گل گشت به ياقوت مرصع\r\nگر باغ نه رومست و نه بغداد چرا شد * پراطلس و اكسون و دبيقى ملمع\r\nدر جلوه نگه كن به عروسان بهارى * بر پشت و سر از سبزه و گل چادر و مقنع\r\nاين باد سحرگاه بدين قطرهء باران * از چاه همى ماه برآرد چو مقنع\r\nدر شوق شد اين بلبل خوش‌لحن چو صوفى * تا ديد كه دارد گل دورنگ مرقع\r\nدر وقت بهاران چه به از باده و باران * مى در كف و در زير گلى ساخته مجمع\r\nگل چون رخ معشوقه و مى بر صفت گل * دل بر گل و معشوقه و مى فتنه و مولع\r\nدر بردن غم باغ رفيقى است موافق * بر خوردن مى لاله شفيعى است مشفع\r\nما و چمن و باغ و مى لعل مصفا * ما و رخ معشوق و سر زلف مقطع\r\nاين عيش عدوى شرف الدوله مبيناد * خود دشمن او كى بود از عيش ممتع \r\n\r\n","description":"","footnote":"","page_name":" 1166 ","page_number":444},
  {"content":"\r\n\r\n گردون معانى ز دلش يافته دوران * خورشيد مكارم ز كفش يافته مطلع\r\nاى گوهر آزادگى و تاج كريمى * در روضهء فضلت فضلا را همه مرتع \r\n\r\nو له ايضا\r\n درين برف و سرما چه چيزست لايق * شراب مروّق رفيق موافق\r\nحريف موافق شراب مروّق * لطيف است هر روز و هروقت لايق\r\nيكى باده‌يى خواه چون روى عذرا * درين ابر گرينده چون چشم وامق\r\nگر از برف چون روز شد چهرهء شب * يكى آتش‌افروز چون صبح صادق\r\nچو كس مطلع نيست بر راز گردون * چه زاهد چه مصلح چه مفسد چه فاسق\r\nبيار آن شرابى به پاكى و لعلى * چو رخسار معشوق و چون چشم عاشق\r\nاگر گل برفت و شقايق نيامد * مى لعل و آتش گلست و شقايق\r\nز نطق ار فروماند بلبل من اينك * چو بلبل به مدح خداوند ناطق\r\nولى النعم صدر احرار عالم * امين ممالك گزين خلايق\r\nفزاينده اندر معالى معانى * گشاينده اندر مكارم دقايق\r\nبه دو تازه گشته رسوم اوايل * وزو زنده مانده علوم حقايق\r\nايا آفتابى كه مر همتت را * نجوم ثواقب طناب سرادق\r\nتو متبوعى و جز تو در فضل تابع * تو مسبوقى و جز تو در جود لاحق\r\nبه ايمان به قرآن به زمزم به كعبه * به رب المغارب به رب المشارق\r\nكه مدح تو گويم به پيدا و پنهان * سپاس تو جويم به مخلوق و خالق\r\nز من بنده كفران نعمت نيايد * كه از بعد يزدان تو بوديم رازق\r\nبه مدح تو دارم هميشه تعلق * ز غير تو دارم گسسته علايق\r\nو ليكن تو در حق من بنده اكنون * چنان نيستى چون به ايام سابق\r\nبه توفيق بىحد و تشريف بىمر * به اكرام فايض به انعام واثق \r\n\r\n","description":"","footnote":"","page_name":" 1167 ","page_number":445},
  {"content":"\r\n\r\n بدزدى ز نعمت بدزدم ز خدمت * چه بركت بود در ميان دو سارق\r\nنبينى كه تا ابر نيسان نبارد * معطر نگردد نسيم حدايق \r\n\r\nايضا\r\n دى غريوان شدم به‌سوى وثاق * بر وصال اختيار كرده فراق\r\nدلم اندر هزاهز هجران * روحم اندر كشاكش احراق\r\nطرب از طبع من گسسته وطن * رنج در جان من گرفته وثاق\r\nروز ديدم همىگريخت ز شب * هم بر آن گونه كز خلاف وفاق\r\nچون فروشد به غرب چشمهء روز * گفتى اخلاص را بخورد نفاق\r\nاختران چون چراغهاى منير * سرنگون در يكى كبود رواق\r\nكوكب روشن و شب تاريك * درهم افتاده چون نكاح و طلاق\r\nآمد آن دلرباى نيكوروى * آمد آن سرو قد سيمين ساق\r\nچشمش از نم چو ابر وقت بهار * رخش از غم چو ماه گاه محاق\r\nبىگره كرده گيسوان به خم * پرگره كرده ابروان به طاق\r\nگفت كاى حسرت همه دلها * گفت كاى غيرت همه عشاق\r\nبىتو بر من حميم گشته شراب * بىتو بر من جحيم گشته وثاق\r\nعاشقان را چنين بود بيعت * دوستان را چنين بود ميثاق\r\nچند ازين دردهاى بىدرمان * چند از اين زهرهاى بىترياق\r\nگفتم اى جان به وصل تو محتاج * گفتم اى دل به روى تو مشتاق\r\nتا بود جانم از وصال تو فرد * تا بود چشمم از جمال تو طاق\r\nخيره باشد براين همه اوقات * تيره باشد بر آن‌همه آفاق\r\nروى تست از عجايب قدرت * وصل تست از نفايس آفاق\r\nسر زلفت به عشوه معلاقست * وان دل من معلق معلاق\r\nآنكه جمع محاسن‌شيم است * وانكه قطب مكارم اخلاق\r\nروى چون اصل باغ ابراهيم * خو چو روى نبيرهء اسحاق \r\n\r\n","description":"","footnote":"","page_name":" 1168 ","page_number":446},
  {"content":"\r\n\r\n مدحت او روائح ارواح * مجلس او حدايق احداق\r\nسال و مه بر صحيفهء ايام * خرد و جان همىكنند اطلاق\r\nمدح او بالغدو و الآصال * شكر او بالعشى و الاشراق\r\nدر سخن صاحبى على التحقيق * در سخا حاتمى على الاطلاق\r\nنگسلد همچو روزى از حيوان * صلهء تو ز اهل استحقاق\r\nگرچه شد بر تو عمر من نفقه * سود من كردم اندرين انفاق \r\n\r\nايضا\r\n زمانه از همگان بر من است مستولى * كه نزد او همه حق منست مستهلك\r\nاز آنكه معتقد مرتضى و فاطمه‌ام * كزين حصول درج باشد و خلاص درك\r\nز روزگار به رنجم ز دوستان محروم * چو مرتضى ز خلافت چو فاطمه ز فدك\r\nسپهر پير به من آن كند كه اهل خرد * هزار عيب كنند ار چنان كند كودك \r\n\r\nو له ايضا\r\n جز با لب نوشين تو نوشم نشود مل * جز با رخ رنگين تو رنگم ندهد گل\r\nهرگه كه تأمل كنم از روى و لب تو * در چشم من و جان من آيند گل و مل\r\nجانا چو لبت لاله نكارند به گرگان * ماها چو رخت سيب نيارند ز آمل\r\nاز سيب مرا بىرخ خوب تو تبرّا * با لاله مرا بىلب لعل تو تعلل\r\nتا عارض تو طوق برآورد چو قمرى * عشق تو به من شوق درآورد چو بلبل \r\n\r\n","description":"","footnote":"","page_name":" 1169 ","page_number":447},
  {"content":"\r\n\r\n بلبل نكند بر رخ گل نوحه و زارى * زان گونه كه من بىرخ تو ناله و غلغل\r\nبر مشك رسد زلف ترا ناز و تكبر * بر ماه رود روى ترا كبر و تطاول\r\nزان زلف برانگيخته از سلسله عنبر * زان روى در آويخته از سنبله سنبل\r\nطبعم همه پرمشك شود گاه تفكر * مغزم همه پرماه شود گاه تخيل\r\nنه جنس تو بينند به خوبى و لطيفى * نه مثل خداوند به توفيق و تفضل\r\nهم كنيت و هم خلق نبى صاحب معراج * هم نسبت و هم نام وصى صاحب دلدل\r\nبعضى است ز پيغمبر و جزويست ز حيدر * آن جزو كه دارد شرف و منزلت كل\r\nاى بندهء خاك قدمت انفس و آفاق * اى چاكر نوك قلمت شعر و ترسل\r\nاجرام فلك را به هواى تو تقرب * اوتاد زمين را به ثناى تو توسل\r\nرفعت ز جلال تو برد انجم و افلاك * نسبت به خصال تو كند مشك و قرنفل\r\nكس را ز تو و خدمت تو چاره نباشد * چونان كه درين قافيه از باب تفعل \r\n\r\n","description":"","footnote":"","page_name":" 1170 ","page_number":448},
  {"content":"\r\n\r\n\r\nايضا\r\n چون جوهرست كه ماند به چرخ آينه‌فام * به دو دهند مگر گونه چرخ و آينه وام\r\nاگر در آينه صورت همىتوان ديدن * درو ز چرخ توان ديد صورت اجرام\r\nهمىخروشد و خود بىدهن بوقت خروش * همىخرامد و خود بىقدم به گاه خرام\r\nهوا به صحبت او درفشاند از سر و چشم * صبا به قوت او گل دماند از در و بام\r\nحصول اوست كه پرگل كند چمن را روى * حضور اوست كه پر در كند صدف را كام\r\nبه دو سپرد طبايع منافع ارواح * در او نهاد كواكب مصالح اجسام\r\nبدانكه هست مر او را صفاى هفت فلك * شده است جرم لطيفش صلاح هفت اندام\r\nبه روز باد چو هفت آسمان نيارامد * اگرچه هفت زمين را به دو بود آرام\r\nبه تيغ باده ببايد بريد گردن غم * كنون كه بيد همى تيغ بركشد ز نيام\r\nچو روزگار گل و مل رسيد بستانيم * ز مل نصيب نشاط و ز گل نصيب مشام\r\nز دست ساقى بادام‌چشم پسته‌دهان * بخواه باده به وقت شكوفهء بادام\r\nز عمر عيش طلب كن نه گردش شب و روز * ز گل گلاب گرامى بود نه خار و ز كام \r\n\r\n","description":"","footnote":"","page_name":" 1171 ","page_number":449},
  {"content":"\r\n\r\n اگر براى تو بودى خروج زيد على * اسير شام نگشتى به روزگار هشام\r\nبقاى تو ز براى صلاح اين اقليم * بسى فريضه‌تر است از الف در استفهام\r\nز بهر مدح تو شايد كه زنده گشتندى * درين قران و در اين مدت و درين هنگام\r\nز مادحان عجم عنصرى و فردوسى * ز شاعران عرب بحترى و بو تمام\r\nمن از نيابت ايشان به قدر طاقت و وسع * همىدهم به ثنا مجلس ترا ابرام\r\nثنا دليل بقا گشت و از ثنا مانده است * خبر ز صاحب و حاتم اثر ز رستم و سام \r\n\r\nو له ايضا\r\n رخت به باغ ارم ماند اى بديع صنم * ز خط بنفشه دميده به گرد باغ ارم\r\nبه باغ اگر سمن و نرگس و بنفشه بود * ز روى چشم و خطت همرهند هر سه به هم\r\nدلم كه خستهء عشق است مرهمش رخ تست * كه ديد خسته كه او را ز مه بود مرهم\r\nبه زلف روى بپوشى چو پيش من گذرى * مگر جمال ترا نيست چشم من محرم\r\nبه چهره باغ خليلى به غمزه چوب كليم * به لب دعاى مسيحى به زلف خاتم جم \r\n\r\n","description":"","footnote":"","page_name":" 1172 ","page_number":450},
  {"content":"\r\n\r\n اگرچه بر دل تنگم الم رسيد ز عشق * به مدح سيد شرقم امان رسد ز الم\r\nشود ز همت او گر شود ستاره خجل * خورد به نعمت او گر خورد زمانه قسم\r\nجماعتى كه ازيشان به رنج بودى خلق * ز بهر قصد ستم كرده خويش را رستم\r\nچو گرگ ساخته از كاروان گله رمه * چو شير داشته از سنگهاى خاره اجم\r\nطريقشان همه چون كيش كافران مظلم * حصارشان همه چون دين مؤمنان محكم\r\nبه نام تو بتوان بود و بود نتوانند * نظير تو به رسوم و عديل تو به شيم\r\nنه هست هيچ بنا را متانت كعبه * نه هست هيچ چهى را مثابت زمزم\r\nبه مرتبت چو سر شاخ كى بود بن شاخ * به منزلت چو لب يار كى بود لب يم\r\nمباد بزم تو خالى ز ناله و زارى * يكى ز زارى زير و يكى ز نالهء بم \r\n\r\nدر مدح سيد ابو القاسم على بن حسين قدامه موسوى\r\n بستد ز من آن پسته‌دهن دل به دو بادام * از پسته و بادام كه سازد به ازو دام\r\nتا بنگرد اين ديده بر آن روى چو خورشيد * چون چرخ نبينند مرا ساعتى آرام \r\n\r\n","description":"","footnote":"","page_name":" 1173 ","page_number":451},
  {"content":"\r\n\r\n گر در نگرم هيچ در آن عارض چون ماه * ديده دمدم همچو سپهر از همه اندام\r\nگويى ز نخست آنكه همه حرف و سخن ساخت * از قد وى و پشت من آراست الف لام\r\nدر بادهء لعل از لب نوشينش نشانيست * زين است كه پيوسته بود در كف من جام\r\nهمواره دلم خانهء عشقست و روا باد * هرچند كش از آتش و آب است در و بام\r\nگويند كه هر چيز بهنگام بود خوش * اى عشق چه چيزى كه خوشى در همه هنگام\r\nبرهان همه آل نبى صدر شريعت * صدر همه اولاد على صاحب صمصام\r\nدولت به وى آراسته چون ملك به انصاف * ملت به وى افروخته چون چرخ به اجرام\r\nآنجا كه نخواهد نكند دست قدر كار * وانجا كه نگويد ننهد پاى قضا گام\r\nبر جدّ تو گر نام نبوت نشدى ختم * جز بر تو پس از وى بسزا نامدى اين نام\r\nضرغام كند عقل حساب همه سادات * روباه كند سرزنش كين تو ضرغام\r\nگر عقد كند پرورش مهر تو روباه * از نام تو خنصر بود از غير تو ابهام\r\nدر جز تو نباشد شرف و قدر تو هرگز * زيرا نبود مرتبت وحى در الهام \r\n\r\n","description":"","footnote":"","page_name":" 1174 ","page_number":452},
  {"content":"\r\n\r\n با تو به بزرگى نبود جز تو برابر * دانند بزرگان كه نه چون صبح بود شام\r\nگويند كه نمام نكونام نباشد * كلك تو نكونام چرا آمد و نمام\r\nبىآلت رفتار رسانندهء اخبار * بىقوت گفتار گزارندهء پيغام\r\nگر روشن ازو شد فلك دولت و دانش * در آب و گل تيره چرا باشد مادام \r\n\r\nدرين قصيده التزام عدم الف و را نموده\r\n قد من شد چو دو زلف بخم دوست بخم * دل من شد چو دو چشم دژم دوست دژم\r\nدل دژم گشتم و قد چفته و زين‌گونه شود * ديده چون چشم دژم بيند و زلفين بخم\r\nدل من وقف لب و چشم صنم گشت و خوشست * كيست كو دل نكند وقف لب و چشم صنم\r\nسبب لهو و غمم زلف و لبش گشت و كه ديد * مشك و مى كو سبب لهو شد و موجب غم\r\nسخنش هست به تلخى سبب وحشت دل * دهنش هست به تنگى سبب دهشت دم\r\nبه دو لعلست همه خوبى و كشى و خوشى * به نگين بود همه مملكت و دولت جم\r\nقطب فضل و فلك دولت و مجموع علوم * قبلهء همت و فتنهء نعم و دشمن لم \r\n\r\n","description":"","footnote":"","page_name":" 1175 ","page_number":453},
  {"content":"\r\n\r\n به همه وجه مسلّم به همه مجد مثل * به همه فضل مقدّم به همه علم علم\r\nيم بود معدن لؤلؤ و يقين گشت كه هست * سخن و طبع لطيفش به صفت لؤلؤ و يم\r\nحكمت و جود به دست و به دلش منسوبند * كه به كف عمدهء جودست و به دل گنج حكم\r\nنبود فضل چو نقص و نبود نيك چو بد * نبود علم چو جهل و نبود مدح چو ذم\r\nدست و طبعش سبب حكمت و جودند بلى * نبود نسل و نسب چون نبود پشت و شكم\r\nفلكى گشت به همت ملكى گشت به خلق * ملكش بندهء خلق و فلكش تحت قدم\r\nخدمتش هست همىدون به وسيلت كعبه * مدحتش هست همىدون به فضيلت زمزم\r\nنيست پيش قلمش قيس سخنگوى فصيح * هست پيش سخنش صابى و عتبى معجم\r\nهست موصوف ز طبعش به لئيمى جيحون * هست منسوب ز دستش به بخيلى قلزم\r\nهست عزمش به همه‌وقت چو فعلش محمود * هست فضلش به همه‌وقت چو حزمش محكم \r\n\r\nدر مدح سيّد ابو القاسم علىّ بن جعفر موسوى\r\n فروغ لاله و بوى گل و نسيم سمن * بتان شدند و بتان را دماغ و ديده شمن \r\n\r\n","description":"","footnote":"","page_name":" 1176 ","page_number":454},
  {"content":"\r\n\r\n بسوز خرمن انديشه را كه در نوروز * صبا همى ز بر گل ز گل كند خرمن\r\nاگر به روز نديدى بر آسمان پروين * به بوستان گذر و در نگر به شاخ سمن\r\nگل سفيد و مى لعل در چمن گويى * يكى سهيل يمن شد يكى عقيق يمن\r\nپر از زبرجد سبزست دشت را چادر * پر از جواهر لعلست كوه را دامن\r\nبه خون خضاب كه كرده است لاله را رخسار * اگر در ابر بهارى نبوده ديدهء من\r\nمگر خزينهء بهمن در ابر بهمن بود * كه از گريستن چشم ابر در بهمن\r\nز گونه‌گونه بدائع ز نوع‌نوع طرف * شده است طرف چمن چون خزينهء بهمن\r\nز گل ميانهء باغ و ز لاله دامن راغ * پر از چراغ و پر از مشعلست بىروغن\r\nاگرنه خاطر من شد به مدح سيد شرق * چراست شاخ گل نو به غنچه آبستن\r\nجلال آل پيمبر على بن جعفر * كه ذات كامل او چون عليست در هر فن\r\nبه عزم خدمت او جاى جست در تن جان * به نظم مدحت او فخر كرد بر جان تن\r\nخداى عز و جل در دهان نهاد زبان * از آنكه رهگذر مدحت تو بود دهن \r\n\r\n","description":"","footnote":"","page_name":" 1177 ","page_number":455},
  {"content":"\r\n\r\n ثنا دليل بود بر بقاى ذكر جميل * كرا كند كه ثنا را سخى خرد به ثمن\r\nچو ذكر و شكر نه حاصل كند چه خاك و چه زر * چو نام مرد نه باقى بود چه مرد و چه زن\r\nاگرنه آنكه پى كشتن عدوت بود * ز عشق بخشش تو جمله زر شود آهن\r\nچو بحر گشت زمين از هواى لؤلؤ بار * چو روم گشت چمن از صباى ديبا تن\r\nقباى سبز سهى سرو بين و باده طلب * ز آفتاب قباپوش و سرو سيم‌ذقن\r\nهميشه تا شكن زلف دلبران باشد * مباد جز همه در پشت دشمنانت شكن \r\n\r\nو له ايضا\r\n اى ترا مملكت حسن شده زير نگين * نيست چون صورت شيرين تو صورت در چين\r\nوصف رخسار و لب تو به شكر كردم و ماه * ماه روشن شد ازين شادى و شكر شيرين\r\nگرنه باغى و نه گردون ز چه معنيست بگو * با تو از هر دو نشان و اثر اى ماه زمين\r\nقامتت سرو و رخت لاله و چشمت نرگس * عارضت زهره و چهره مه و دندان پروين\r\nلب نوشين تو كوثر شد و روى تو بهشت * سايهء زلف تو طوبى شد و تو حور العين \r\n\r\n","description":"","footnote":"","page_name":" 1178 ","page_number":456},
  {"content":"\r\n\r\n\r\nو له ايضا\r\n آمد شكسته‌دل شده با زلف پرشكن * وقت رحيل من بر من دلرباى من\r\nدستش ز زلف مشك پراكنده بر قمر * چشمش ز اشك لاله روان كرده بر چمن\r\nهمچون دهنش ديده پر از درّ آب‌دار * گفتى همى به ديده رود درّش از دهن\r\nگه چشم من ستاره برآورد بىسپهر * گه جزع او عقيق برافشاند بىيمن\r\nاو را وداع كردم و صبرم وداع كرد * آرى وداع صبر بتر در غم و حزن\r\nاى حبذا و سود ندارد ز حبذا * دل را به درد دلبر جان را به درد تن\r\nاز من جدا شدند نه بر روى اختيار * چون من به اضطرار جدا گشتم از وطن\r\nياران آن ديار و رفيقان آن مكان * سكّان آن مقام و قرينان آن قرن\r\nبا من چشيده بادهء نزهت در آن طلل * با من كشيده دامن دولت در آن دمن\r\nآرى چو جور دور فلك بگذرد ز حد * زان پس به چشم اهل سنن نگذرد و سن\r\nشير از عرين كرانه كند آهو از قرين * مرد از وطن غريب شود اشتر از عطن\r\nچون شمع روى دوست نديدم همى به چشم * گفتى كه شمع روز نمانده است در لگن \r\n\r\n","description":"","footnote":"","page_name":" 1179 ","page_number":457},
  {"content":"\r\n\r\n پيش آمدم شبى كه كشيده‌تر از امل * در پيش من رهى كه كشنده‌تر از محن\r\nبر مشك شب ز ديده من توده ناردان * بر خاك ره ز قامت او رسته نارون\r\nراهى چو آسمان كه نجومش بود ز ريگ * دشتى چو بوستان كه شجر دارد از شجن\r\nطولش چو طول بحر و نه لؤلؤ در آن نه آب * عرضش چو عرض تيه و نه سلوى در آن نه من\r\nدر تيرگى چو روز ستم‌ديدگان هوا * در روشنى چو روى پرىپيكران پرن\r\nرنجى كه جان من به همه باب از او كشيد * مرغان كشند ز آتش سوزان و بابزن \r\n\r\nدرين قصيده التزام سرو و ماه كرده در مدح سيّد مذكور\r\n لعبت لاغر ميانى دلبر فربه سرين * قامتت را سرو جفت و صورتت را مه قرين\r\nسرو بالايى و مه‌سيما و جز من كس نخواند * ماه را لاغر ميان و سرو را فربه سرين\r\nسرو كى دارد زبان و اندر زبان شيرين‌سخن * ماه كى دارد دهان و اندر دهان درّ ثمين\r\nقامت تست اى پسر گر سرو مىخواهى چنان * صورت تست اى صنم گر ماه مىجوئى چنين\r\nتا نديدم قد تو سروى نديدم در چمن * تا نديدم روى تو ماهى نديدم بر زمين \r\n\r\n","description":"","footnote":"","page_name":" 1180 ","page_number":458},
  {"content":"\r\n\r\n هم حديثت روز و شب با سرو باشد هم حديث * هم‌نشينت سال و مه با ماه باشد هم‌نشين\r\nسرو و ماهى لاجرم خورشيدرويان در لقب * سرو سيمينت همىخوانند و ماه راستين\r\nتا به ميدان آمدى ديدم ز قد و روى تو * ماه را با گوى و چوگان سرو را با اسب و زين\r\nحسن روم و چين تو دارى و ز تو پرچين است روى * سروقدان را به روم و ماه‌رويان را به چين\r\nخاك و باد و آب و آتش نايبند از راى مير * وقت حلم و وقت لطف و وقت مهر و وقت كين\r\nدر صنوف اضطرار و در حروف روزگار * حرمتت ركن وثيق و حشمتت حصن حصين\r\nقلعه بغداد است و جيحون دجله و باغ تو كرخ * تو به حرمت اهل ايمان را امير المؤمنين\r\nگر مروت ور نبوت دعوى ظاهر كنند * جز دل و دست تو آن را نيست برهان مبين\r\nگرچه من انديشه‌اى دارم چو تير اندر كمان * هست بر من گنبد گردون چو شير اندر كمين \r\n\r\nدر صنعت تكرار فرموده است\r\n مشك است توده‌توده نهاده بر ارغوان * زلفين حلقه‌حلقهء آن ماه دل‌ستان\r\nزان توده‌توده تودهء مشك آيدم حقير * زين حلقه‌حلقه حلقهء تنگ آيدم جهان \r\n\r\n","description":"","footnote":"","page_name":" 1181 ","page_number":459},
  {"content":"\r\n\r\n چون قطره قطره آب لطيفيست عارضش * وز نور شعله شعله نهاده بر ارغوان\r\nزان قطره قطره قطرهء آبست در بحار * زين شعله شعله شعلهء نار است چون دخان\r\nهر روز دجله دجله ببارم من از دو چشم * كو طرفه طرفه گل شكفاند به بوستان\r\nزان دجله دجله دجلهء بغداد دردمند * زان طرفه طرفه طرفهء نوشاد ناتوان\r\nتا پشته پشته بار فراقش همىكشم * چون ذره ذره كرد مرا در هوا هوان\r\nزان پشته پشته پشته چو كاه آيدم سبك * زان ذره ذره ذره چو كوه آيدم گران\r\nهجرانش پاره‌پاره ز من برد خواب و خور * من خيره‌خيره مانده به دست عنا عنان\r\nزان پاره‌پاره پاره شود مر مرا جگر * زان خيره خيره‌خيره شود چشم خونفشان\r\nرويش چو توده تودهء گل لعل در چمن * خطش چو تازه تازه بنفشه به بوستان\r\nزان توده توده توده مرا لعل بر زبر * زين تازه تازه تازه مرا عشق در جنان \r\n\r\nايضا\r\n اى نموده تيره تيره سلسله بر ارغوان * اى كشيده خيره‌خيره غاليه بر گرد آن \r\n\r\n","description":"","footnote":"","page_name":" 1182 ","page_number":460},
  {"content":"\r\n\r\n هر زمان زان تيره‌تيره تيره روى ابر و ميغ * هر نفس زين خيره خيره‌خيره بوى مشك و بان\r\nرسته دارى رسته‌رسته زير گوهر درّ ناب * بسته دارى دسته‌دسته روى سورى ضيمران\r\nگه گشايى نافه نافه مشك زير نسترن * گه نمايى توده توده سيم زير پرنيان\r\nهر زمان زان نافه نافه نافهء تبت خجل * هر زمان زين توده توده تودهء نسرين روان \r\n\r\nو له\r\n اى دو چشم اجل به تو نگران * چند خندى ز گريهء دگران\r\nلقب تو چه سود صدر اجل * چون درآيد اجل به تو نگران\r\nچند نازى چو معتبر شده‌اى * به نخواهند مرد معتبران\r\nاز پى دفع مرگ و حفظ حيات * حيله‌ها ساختند حيله‌گران\r\nبه هنر قصد مرگ دفع نشد * تا بمردند همچو بىهنران\r\nبينم از بهر مال عاريتى * پدران اوفتاده در پسران\r\nبىخطر نعمتى بود كه رسد * پسران را ز مردن پدران\r\nمال و ملكى كه در گذر باشد * نكند عاقل اعتماد بر آن\r\nوقت مردن ضعيف دل گردند * اين قوى گردنان بىجگران\r\nهمه غمها سبك شود بر دل * چون ترازو بود به حشر گران\r\nهرچه بر وى نشست نام فنا * بىخطر گشت نزد با خطران\r\nگر همى ملك بىگذر طلبى * دل منه بر زمانهء گذران\r\nكار و كردار ما همىشمرند * اين رقيبان نيك و بد شمران\r\nآخر از كارها خبر يابند * روزى اين غافلان و بىخبران \r\n\r\n","description":"","footnote":"","page_name":" 1183 ","page_number":461},
  {"content":"\r\n\r\n\r\nدر مدح سيد على بن جعفر قدامه موسوى\r\n جهان جوان شد ازين نوبهار تازه‌جوان * بدان جوان نگر و تازه‌دار جان و روان\r\nاگر ز برف سر كوه بود چون سر پير * ز عكس لاله سر پير شد چو روى جوان\r\nچو پيل‌پيل كه از رود نيل برگذرد * پديد شد ز هوا پاره‌پاره ابر روان\r\nز رنج رفتن اگر خوى نكرده است چراست * چو قطره‌قطرهء خوى قطره‌قطرهء باران\r\nميان سبزهء سيراب جوى پندارى * ز رود نيل گذشته است موسى عمران\r\nبنفشهء طبرى را نگر به‌طرف چمن * چو پشت عاشق و زلف شكستهء جانان\r\nز بس‌كه بر سر بستان گريست ديدهء ابر * بخنده لاله و گل باز كرده‌اند دهان\r\nاز آن قبل كه صلاح دهن زد ندانست * سرشك ابر نهد در دهانشان دندان\r\nز جنس جنس جواهر ز نوع‌نوع طرف * خزانهء ملكان شد ميانهء بستان\r\nبهشت و روضهء رضوان همى ثنا گويند * برين بهشت و براين روضه و برين رضوان\r\nز عشق و مى نتوان داشت دست‌ودل خالى * كنون كه بلبل عاشق همىزند دستان\r\nز دست آنكه گل و لاله‌روى و عارض اوست * به روى لاله‌ستان باده‌يى چو لاله‌ستان \r\n\r\n","description":"","footnote":"","page_name":" 1184 ","page_number":462},
  {"content":"\r\n\r\n چه باده‌يى كه چو بويش بر آسمان گذرد * ز مشترى به سعادت فزون شود كيوان\r\nو گر ز جرعهء او قطره بر زمين ريزد * همه به قوت او لاله رويد از قطران\r\nچه راز در دل جام است چون ازو بچشى * برون كند همه راز نهفته را ز دهان\r\nاگرنه آتش از آن تيغ آبدادهء تست * چو تيغ تو ز چه گشته است با شرار و دخان\r\nبه رنگ بحر و همه‌ساله جرم روشن او * چو قعر بحر پر از گوهر از كران بكران\r\nبه جنگ گرچه همه لاله‌زار باز آرد * به وقت صلح بود همچو سبزه در نيسان\r\nشود به ضربت او ريزه‌ريزه چون جوشن * چو رازگوى شود روز رزم با خفتان\r\nز مركبان تو گردند بادها طيره * ز بختيان تو گردند كوهها حيران\r\nنه هيچ ديده بديدست باد را پيكر * نه هيچ خلق بگفته است كوه را كوهان\r\nبه وقت مدح تو لفظ مرا وفا نكند * مگر فصاحت مسعود سعد بن سلمان \r\n\r\nو له\r\n بهشت گشت ز ارديبهشت و فروردين * ز لطف روى هوا و ز سبزه روى زمين\r\nزمين ز سبزهء تر چون صحيفهء گردون * چمن ز شاخ سمن چون طويلهء پروين\r\nنديم و مطرب مستان ز بلبل و قمرى * بساط و بستر بستان ز نرگس و نسرين \r\n\r\n","description":"","footnote":"","page_name":" 1185 ","page_number":463},
  {"content":"\r\n\r\n به راغ آهو و سبزه چو عاشق و معشوق * به باغ بلبل و گلبن چو خسرو و شيرين\r\nاگرنه تيغ على بود در ميانهء ابر * ز لاله دشت چرا گشت چون صف صفين\r\nمعطرست هواى چمن به نافهء مشك * مرصع است لباس دمن به در ثمين\r\nهواى راغ همى خرمى دهد تعليم * جمال باغ همى عاشقى كند تلقين\r\nنه واله است چرا ماند باد سرگردان * نه عاشق است چرا گشت آب رخ پرچين\r\nصبا ز برگ گل افكند بر چمن بستر * سر بنفشه همى زان طلب كند بالين\r\nهرآنچه در صفت از وعظ واعظان ديار * از آن بهشت شنيدى ازين بهشت ببين\r\nز سرو سايهء طوبى ز باغبان رضوان * ز باد نافهء مشك و ز باده ماء معين \r\n\r\nو له ايضا\r\n نبيد روشن و آواى رود و روى چو ماه * موكلان صبوحند بامداد پگاه\r\nاز اين سه دانه درافتند عاشقان در دام * وز اين سه فتنه‌گرايند عاقلان به گناه\r\nز باد نام نهادند باده را يعنى * چو باد صبح دميدن گرفت باده بخواه\r\nبخواه آنكه ترا بيند آفتاب از شرق * ستاره بر كف و پيش تو ساقيان چو ماه\r\nسپيده‌دم چو برآمد چو باد صبح دميد * نبيد روشن و روى چو ماه و زلف سياه\r\nور آفتاب نه روشن بود نبايد كرد * ز حرمت رخ ساقى در آفتاب نگاه\r\nچنين دقيقهء نيكو نگه نداند داشت * جز آفتاب بزرگان و تاج دولت شاه\r\nز قدر او به بلندى كمند هفت اختر * هرآينه عدد پنج كمتر از پنجاه\r\nبه دو شريف بود ار چه نادر است سخن * به سر عزيز بود گرچه فاخر است كلاه\r\nچه فايده است فلك را ز قهر كردن من * چه راحتست به بيجاده از ربودن كاه\r\nدرين نياز به جود تو التجا كردم * بود نزول مسافر به نزد آب و گياه\r\nچو بخت يار نباشد جفا كند ايام * چو شير بسته بماند غلو كند روباه \r\n\r\n","description":"","footnote":"","page_name":" 1186 ","page_number":464},
  {"content":"\r\n\r\n\r\nدر مخاطبه با زلف و مدح سيد مذكور فرموده\r\n اى زلف يار من زرهى يا زره‌گرى * يا پيش تير غمزهء جانان زره‌ورى\r\nنشنيده‌ام كه هيچ زره زهره پرورد * بر روى آن صنم زره زهره‌پرورى\r\nهاروت خوانمت من و داود گويمت * تا ديدمت كه زهره‌پرست و زره‌گرى\r\nبرگل نهاده تودهء شمشاد و سنبلى * بر مه فكنده سايهء چوگان و چنبرى\r\nدر خرمى چو سايهء طوبى و سدره‌اى * وندر جوار چشمهء حيوان و كوثرى\r\nمجمر همىنبايدت و عود نكهتى * آتش همىنسوزدت و مشك‌پيكرى\r\nگاه از لبانش صاحب ياقوت و لؤلؤى * گاه از لبانش حافظ مرجان و شكرى\r\nدر ظلمتى و چشمهء حيوان كنى طلب * زلفى تو يا شبى خضرى يا سكندرى\r\nبالين و بستر تو ز نسرين و سوسنست * وز چين و تاب زينت بالين و بسترى\r\nباغى مگر كه معدن نسرين و سوسنى * چرخى مگر كه جايگه ماه و اخترى\r\nمنزلگه تو با كف موسى برابرست * گر تو به گونه با دل فرعون همبرى\r\nگر قول فيلسوف نيى چون مسلسلى * ور خلق صدر شرق نيى چون معطرى \r\n\r\nو له ايضا\r\n اى زلف دلبر من دلبند و دل‌گسلى * گه در پناه مهى گه در جوار گلى\r\nگر در پناه مهى چون چرخ بد چه كنى * ور در جوار گلى چون خار دل چه خلى\r\nبر گل همىگذرى بر مه همىسپرى * دل را همىگسلى و ز دل نمىگسلى\r\nاز اصل لاله نيى بر لاله معتكفى * از جنس زهره نيى با زهره متصلى\r\nدودى بر آتش رخ لرزان از آن سببى * درعى ز مشك سيه پرحلقه زان قبلى \r\n\r\n","description":"","footnote":"","page_name":" 1187 ","page_number":465},
  {"content":"\r\n\r\n آسايش نظرى آرايش قمرى * پيرايهء شكرى همسايهء عسلى\r\nگرچه بريده سرى بىنقص و بىالمى * ورچه شكسته تنى بىعيب و بىخللى\r\nبر نام تست غزل در كام تست طرب * هم حجت طربى هم حاجت غزلى\r\nهمراه جان‌ودلى وز جان و دل عوضى * همرنگ مشك و شبى وز مشك و شب بدلى\r\nكردى تو قصد دلم وز بىدلى خجلم * گر قصد جان نكنى از من به دل بحلى\r\nمهرست بر تو مرا گرچه ز روى جفا * چون كين صدر اجل ياريگر اجلى\r\nاى قبلهء فضلا اى كعبهء امرا * هم قبلهء طمعى هم كعبهء املى\r\nسادات را ملكى اسلام را فلكى * هم در سمو ملكى هم در علو زحلى\r\nگردون ستم نكند تا مانع ستمى * گيتى حيل نكند تا دافع حيلى\r\nدر روز خشم و غضب مريخ در اسدى * در وقت جود و عطا خورشيد در حملى\r\nچون عزم عفو كنى بيناى بىغلطى * چون راى جود زنى داناى بىزللى\r\nناصر شدى به لقب حافظ شدى به صفت * هم حافظ هنرى هم ناصر مللى \r\n\r\n","description":"","footnote":"","page_name":" 1188 ","page_number":466},
  {"content":"\r\n\r\n تا دولت ازلى ايمن بود ز فنا * ايمن بمان ز فنا در دولت ازلى \r\n\r\nو له ايضا\r\n ملامت است براين عشق عشق بر مجنون * غرامتست بدان حسن حسن بر ليلى\r\nبه صبر من صنما آن لب چو بسّد تو * همان كند كه زمرّد به ديدهء افعى\r\nمگر امام همه عاشقان منم كه مراست * ز درد و حسرت و زارى سپاه عشق و لوى\r\nمگر امام همه دلبران توى كه تراست * ز مشك و لاله همه‌ساله طيلسان وردى \r\n\r\nو له ايضا\r\n نيكوى بر تست عاشق ديگران بر نيكوى * نيكوى بدخو كند معذورى اندر بدخوى\r\nمستوى قدى و عشقت بر دلم پوشيده كرد * هم صراط مستقيم و هم طريق مستوى\r\nاى عجب نوها كهن گردد ز دور روزگار * عشق را با من چرا هر روز بفزايد نوى\r\nگر به خوبى بود نقش ما نوى چون روى تو * هست معذور آنكه بگرايد به كيش ما نوى\r\nديد نتوانى كه بيند چشم من رخسار تو * پس ندانم تا هميشه در دل من چون بوى \r\n\r\n","description":"","footnote":"","page_name":" 1189 ","page_number":467},
  {"content":"\r\n\r\n از نهيب دست و بيم بذل و شرم جود اوست * ابر متوارى و كان محجوب و دريا منزوى\r\nجادوى از شرع جدش باطل و ناچيز شد * چون روا دارد كه كلكش پيشه دارد جادوى \r\n\r\nقطعات و رباعيات\r\n ز عجب و كبر زمانى نتابدى بر خلق * اگر به خوبى روى تو آفتابستى\r\nز خون ديده نگشتى رخم چو پرّ تذرو * اگرنه زلف تو چون چنگل عقابستى\r\nبهشت خواندمى اين نوبهار خرّم را * اگر بناى بهشت از گل و گلابستى\r\nز ابر بر سر كه خيمه‌هاست وز باران * گمان برى كه بر آن خيمه‌ها طنابستى \r\n\r\nو له\r\n قدر مردم سفر پديد كند * خانهء خويش مرد را بندست\r\nتا به سنگ اندرون بود گوهر * كس نداند كه قيمتش چندست \r\n\r\nو له\r\n مادرت را هجا نخواهم گفت * زانكه بس صالحه است مادر تو\r\nك . . . تا خايه پاى تا زانو * در ك . . . مادر برادر تو \r\n* * *\r\n دل من مهر آن گزيد كه او * بسته دارد ميان به كينهء من\r\nمن ز دشمن چگونه پرهيزم * دشمن من ميان سينهء من \r\n\r\nرباعى\r\n چون با دل تو نيست وفا در يك‌پوست * در چشم تو يكرنگ بود دشمن و دوست\r\nبس بس ك شكايت تو ناكرده به است * رو رو كه حكايت تو ناگفته نكوست \r\n\r\n","description":"","footnote":"","page_name":" 1190 ","page_number":468},
  {"content":"\r\n\r\n* * *\r\n دارم سر آنكه امشب آيم ببرت * تا لب به لبت برنهم و بر به برت\r\nتو پاى نهى ز ناز بر چشم ترم * من سر نهم از نياز بر خاك درت\r\nدل در غم آن لعل شكربار برفت * ز انديشهء من قوت تكرار برفت\r\nعلمى كه به عمر خويش حاصل كردم * بر ياد لبش جمله به يك‌بار برفت \r\n* * *\r\n چندان ز فراق در زيانم كه مپرس * چندان ز غمت بسوخت جانم كه مپرس\r\nچندان بگريست ديدگانم كه مپرس * گفتى كه چگونه‌اى چنانم كه مپرس \r\n* * *\r\n هر شب ز غم هجر تو رنجورترم * وز بادهء هجران تو مخمورترم\r\nوان روز كه گويم به تو نزديك‌ترم * چون نيك نگه كنم بسى دورترم \r\n\r\n290 ضياء الدّين خجندى الفارسى\r\nاز فضلاى زمان خود به وفور فضيلت ممتاز بوده مدح ملك بيغو مىگفته و در عهد محمد ايلدگز متكفل احكام شرعيه مىشده با شمس الدّين اوحدى مشهور بخاله معاشر و مكاتبات فىمابين ايشان بوده اصلش از شيراز است در جوانى از شيراز بخراسان رفته در شهر خجند اقامت گزيد و بخجندى معروف لهذا تا نسب و موطن معلوم باشد فارسى تخلص مىكرده يا خجنديانش فارسى لقب داده‌اند معاصر و مداح سلطان ملكشاه سلجوقى بوده شرحى بر محصول فخر الدّين رازى نگاشته است در سنهء 622 در هرات وفات يافته از خيالات اوست :\r\n\r\n","description":"","footnote":"","page_name":" 1191 ","page_number":469},
  {"content":"\r\n\r\n\r\nمن قصائده\r\n امسال پاى در ره عشق تو چون نهد * آن كو ز خون خويش نشسته است پار دست\r\nدر باغ حسن عارض ديباى تو گليست * كايمن بود بچيدن آن گل ز خار دست\r\nخواهد كسى كه از تو اميدش بود كنار * تا بر تنش بجاى دو باشد چهار دست\r\nدر عشق تو ز پاى درافتادم و خوشست * گر گيردم عنايت صدر كبار دست\r\nعادل غياث دولت و دين آنكه در جهان * دادش ز قدر بر همه‌كس كردگار دست \r\n\r\nايضا\r\n بريختى ز جفا خونم و جز اين نبود * سزاى آنكه چنين يار بىوفا گيرد\r\nولى بريختن خون من دلم راضيست * بدان طمع كه ز لعل تو خونبها گيرد \r\n\r\nو له ايضا\r\n بيا كه راز دل غنچه باد رسوا كرد * رسيد بلبل و اسرار عشق پيدا كرد\r\nز لاله ابر بسى لعبتان چابك ساخت * ز غنچه باد بسى دلبران رعنا كرد\r\nسحاب چشم هوا را چو چشم وامق ساخت * بهار روى زمين را چو روى عذرا كرد\r\nز بهر قمرى انجيل خوان صبا در باغ * ز شاخ سرو همه صورت چليپا كرد\r\nبه خط سبز مثالى به پادشاهى گل * فلك نوشت وز قد بنفشه طغرا كرد\r\nاگر ز چرخ ثريا نهان شد اينك باد * ز برگ نسترن آفاق پرثريا كرد \r\n\r\n","description":"","footnote":"","page_name":" 1192 ","page_number":470},
  {"content":"\r\n\r\n صباست همدم عيسى كه چشم نرگس را * نخست بار كه دم برفكند بينا كرد\r\nجهان پير كهن گشته را فلك از نو * بسان دولت سلطان دهر برنا كرد\r\nشهاب كلك تو با خلق مىكند ز كفت * همان عمل كه عطارد به برج جوزا كرد \r\n* * *\r\n گفتا بهاى بوس من آمد هزار جان * اين هم ز لطف بود كه چندين بها نكرد \r\n\r\nدر مدح ملك بيغو شاه\r\n خداوند عالم ملك شه كه او را * همه كار از فضل يزدان برآمد\r\nبقا دامن خويش در چيد از آن سر * كه بىحكم او از گريبان برآمد\r\nفلك بر زمين بهر قوت عدويش * هرآن تخم كانداخت پيكان برآمد\r\nمعطل چنان شد ز عدل تو خنجر * كه زنگار از روى سوهان برآمد\r\nدر آن لحظه كآواز كوس از دو جانب * به گردون ز اطراف ميدان برآمد\r\nتن هر مبارز به جوشن فروشد * سر هر دلاور ز خفتان برآمد\r\nز يك جنبش تيغ بهرام فعلت * دو صد موج خون تا به كيوان برآمد\r\nز باران تيغ تو از خاك زان پس * به‌جاى گيا شاخ مرجان برآمد \r\n\r\nهم در مدح ملك بيغو\r\n اى از خيال روى توم لاله‌زار چشم * تا كى بود ز عشق توم لاله‌بار چشم\r\nاشكى كه داشت چشم من افتاد در كنار * زين‌پس به‌جاى اشك فتد در كنار چشم\r\nبىجستن هواى تو نبود به‌جاى دل * بىديدن لقاى تو نايد به كار چشم\r\nبر گردن خيال تو بندد عروس‌وار * تا صبح هر شبى گهر آبدار چشم\r\nدولت نگر كه گشت من تيره‌روز را * روشن ز خاك بارگه شهريار چشم \r\n\r\n","description":"","footnote":"","page_name":" 1193 ","page_number":471},
  {"content":"\r\n\r\n بيغو ملك شه آيت نصرت كه اندرو * بيند نشان نصرت پروردگار چشم \r\n\r\nو له ايضا\r\n نه حيله‌يى ز سوز تو الا گداختن * نه چاره‌يى ز هجر تو الا گريستن\r\nشب تا به روز كار من و روز تا به شب * ناليدنست از غم تو يا گريستن\r\nگفتى ز هجر من نگرستى و برحقى * فرق است از فشاندن خون تا گريستن\r\nما را به دولت غم عشق تو هر زمان * صدگونه محنت است نه تنها گريستن\r\nزيبايىاى است در تو كه آيد به ياد تو * از چشم عاشقان تو زيبا گريستن\r\nاز روزگار وعده مرا در فراق تو * امروز غصه خوردن و فردا گريستن\r\nدلشادم از گريستن خود بدين‌همه * كاميد صحت است ز شيدا گريستن\r\nاز چشم تست فتنه و گرنه چه لايقست * از من به عهد خسرو دنيا گريستن\r\nبيغو ملك شه آنكه پديد آورد به تيغ * از پردلان به موقف هيجا گريستن \r\n\r\nايضا\r\n اى شكر پيش لبت از در بر خنديدن * روح را طعنه زند لعل تو در خنديدن\r\nپيشهء سنبل زلف تو عبير افشاندن * عادت پستهء تنگ تو شكر خنديدن\r\nدل ربايد سر زلف تو به هر جنبيدن * جان فشاند لب لعل تو به هر خنديدن\r\nتا نبينى رخ زر هيچ نخندى آرى * هست گل را همه از شادى زر خنديدن\r\nچون بخندى سوى تو خلق از آن در نگرند * كه نديده است كس از شمس و قمر خنديدن \r\n\r\n","description":"","footnote":"","page_name":" 1194 ","page_number":472},
  {"content":"\r\n\r\n مگر از اختر و تاج ملك آموخته‌اند * زلف و رخسار تو هر شام و سحر خنديدن\r\nنطفه را گر ز قبول در او مژده رسد * كند آغاز هم از پشت پدر خنديدن \r\n\r\nو له ايضا\r\n زرين شد اى عجب همه اطراف بوستان * نوعى ز كيمياست مگر باد مهرگان\r\nبرگ ترنج شد عوض برگ شنبليد * شاخ درخت شد بدل شاخ زعفران\r\nگويى هرآن قصيده كه بلبل بهار گفت * بادش به زر نوشت بر اوراق بوستان\r\nشد نار سرخ لعبت باغ وز عشق او * خون جگر ز ديدهء انگور شد روان\r\nگر ناردان مسكن صفرست پس چرا * صفراى باغ دفع نگردد ز ناردان\r\nآن فصل شد گذشته كه اندر ميان باغ * چون روى دوست خرمن گل بود بيكران\r\nامروز نيست در همه گلها به راغ و باغ * جز اشك دشمن شه سادات ارغوان\r\nسلطان شرع و صاحب اسلام آنكه هست * بر تخت ملك و جاه سيادت خدايگان\r\nآن قاسمى كه بر در انعام او قضا * موضوع كرد قسمت ارزاق انس و جان\r\nجايش فزون از آنكه توهّم كند خرد * قدرش برون از آنكه تصور كند گمان\r\nاى از دم رضاى تو مشكين شده بهار * وى از كف سخاى تو زرين شده خزان\r\nصحن رواق مهر ترا مهر خاكروب * سطح سراى قدر ترا چرخ نردبان\r\nجايى كه راستى شود از طبعت آشكار * از شرم تير در تن خصمت شود نهان \r\n\r\nدر مدح شمس الدّين محمد بن مؤيد الحدادى البخارايى الملقب به شمس خاله\r\n فلك اختر معنى صدف در يقين * گوهر واسطهء عقد شرف شمس الدّين\r\nعمدة الملك فروغ گهر حدادى * كه شكست از قلمش قاعدهء در ثمين\r\nسخنش سحر مبين است ولى از پى فهم * شعر كردند بزرگان لقب سحر مبين\r\nآسمان لخلخه سازد ز پى مغز نجوم * چون شود از قلمش مشك به كافور عجين \r\n\r\n","description":"","footnote":"","page_name":" 1195 ","page_number":473},
  {"content":"\r\n\r\n رقعه‌يى گر به‌سوى اهل جنان بنويسد * از خطش غاليهء زلف كند حور العين\r\nمادح طبع تو بر اوج فلك بدر منير * راوى شعر تو در جمع ملك روح امين\r\nگر ز زنجير خطت ياد كند در بيشه * در زمان عاشق زنجير شود شير عرين\r\nگفته ابيات تو در مجلس ارواح جنان * خوانده اشعار تو در پردهء ارحام جنين\r\nكاغذ شعر تو چرخيست ز رفعت گويى * خط تو محور آن چرخ و نقطها پروين\r\nرفعت و قدر ثناى تو گر اينست كند * به طفيلش سخن من گذر از عليين\r\nآتشين باد مرا بستر اگر بىيادت * مىنهم هيچ شب هجر تو سر بر بالين \r\n\r\n291 ضياء الدّين بلخى\r\nواعظى خوش‌بيان و عالمى چرب‌زبان بوده در بلخ تمكن داشته و خلق را موعظه مىفرموده محمد عوفى گويد او را ملاقات كردم فاضل بود اين چند بيت ازو نوشته شد :\r\n زهى در شأن تو منزل همه آيات سلطانى * بديده عقل در دست تو رايات جهانبانى\r\nتو خورشيد جهانگيرى از آن با تيغ صبح‌آسا * گرفتى هفت كشور را به يك ساعت به آسانى\r\nچنان آسوده شد جمع خلايق در ديار تو * كه جز در طرهء دلبر نبيند كس پريشانى\r\nچو ذو القرنين از مشرق يكى بخرام در مغرب * كه تا دانند در عالم توى اسكندر ثانى \r\nگويند چون بر منبر رفتى عادت وى چنان بودى كه عمامهء خود را چنان نهادى كه پيشانى او و صدغ را پوشيدى يكى به وى نوشت كه عمامه را لختى برتر نه كه روزى را خدا مىدهد . اين رباعى را در جواب فرستاد :\r\n\r\nرباعى\r\n يك شهر حديث من و اشعار من است * در هر كنجى سخن ز گفتار من است\r\nگر پيش نهم يا پسش اى مرد سره * پالان خر تو نيست دستار منست \r\n\r\n","description":"","footnote":"","page_name":" 1196 ","page_number":474},
  {"content":"\r\n\r\n\r\n292 ضياء الدّين\r\nمعلوم نيست كه از كجاست اما معاصر سيف اسفرنگى و در زمان دولت سلطان محمد بن تكش خوارزمشاه كه او را اسكندر ثانى و سلطان سنجر لقب كرده بودند و شعرا قصيده‌ها در تهنيت اين لقب بنام او مىگفته‌اند بوده و از قصيده‌يى كه نظم نموده اين سه بيت نوشته مىشود :\r\n سلطان علاء دنيا سنجر كه ذوالجلال * از خلق برگزيدش و جاه و جلال داد\r\nشاه عجم سكندر ثانى كه راى او * بر فتح ملك ترك حشم را مثال داد\r\nخورشيدوار تيغ وى از مشرق صواب * آمد پديد و ملك خطا را زوال داد \r\n\r\n293 طاهر عريان همدانى\r\nنام شريفش باباطاهر است از علما و حكما و عرفاى عهد بوده است و صاحب كرامات و مقامات عاليه و اينكه بعضى او را معاصر سلاطين سلجوقيه دانسته‌اند خطاست وى از قدماى مشايخ است معاصر ديالمه بوده و در سنهء 410 بوده قبل از عنصرى و فردوسى و امثال و اقران ايشان رحلت نموده رباعيات بديع و مضامين رفيع به زبان قديم دارند گويند رسالات از آن جناب مانده و محققين بر آن شروح نوشته‌اند بعضى از دوبيتىهايش در اين كتاب ثبت مىشود :\r\n ز دل نقش جمالت در نشى يار * خيال خطوخالت در نشى يار\r\nمژه كردم به گرد ديده پرچين * كه خونابه خيالت در نشى يار\r\nدلى دارم كه بهبودش نمىبو * نصيحت مىكرم سودش نمىبو\r\nبه بادش مىدهم نش مىبره باد * بر آذر مىنهم دودش نمىبو \r\n* * *\r\n نسيمى كز بن آن كاكل آيد * مرا خوش‌تر ز بوى سنبل آيد \r\n\r\n","description":"","footnote":"","page_name":" 1197 ","page_number":475},
  {"content":"\r\n\r\n چو شو گيرم خيالت را در آغوش * سحر از بسترم بوى گل آيد \r\n* * *\r\n دلم از درد هجرانت غمينه * سرينم خشت و بالينم زمينه\r\nگناهم اينكه موته دوست ديرم * هرآنكت دوست داره حالش اينه \r\n* * *\r\n هزارت دل به غارت برته‌اى ويش * هزارانت جگر خون كرته‌اى ويش\r\nهزاران داغ ويش از سينم اشمرت * همش نشمرته از اشمرته‌اى ويش \r\n* * *\r\n بناليدن دلم مانند نى بى * مدامم درد هجرانت ز پى بى\r\nمرا سوزت گدازه تا قيامت * خدا دانه قيامت تا به كى بى \r\n* * *\r\n خور آيين چهره‌ات افروته‌تر بى * دلم از تير عشقت دوته‌تر بى\r\nز چه خال رخت ذانى سياهن * هرآن نزديك خور بىسوته‌تر بى \r\n* * *\r\n دلى نازك بسان شيشه‌ام بى * اگر آهى كشم انديشه‌ام بى\r\nسرشكم گر بوه خونين عجب نى * مو آن دارم كه در خون ريشه‌ام بى \r\n* * *\r\n نگارينا دل‌وجانم ته ديرى * همه پيدا و پنهانم ته ديرى\r\nنمىدانم كه اين درد از كه ديرم * همىدونم كه درمانم ته ديرى \r\n* * *\r\n كشيمان گر بزارى از كه ترسى * برانى گر به خوارى از كه ترسى\r\nمو با اين نيمه دل از كس نترسم * جهانى دل تو دارى از كه ترسى \r\n\r\n","description":"","footnote":"","page_name":" 1198 ","page_number":476},
  {"content":"\r\n\r\n\r\n294 طاهر چغانى خوارزمى\r\nنامش امير ابو المظفر ملك طاهر بن ابو الفضل بن محمد المحتاج الچغانى همهء اجدادش از امرا و حكام و سلاطين ذوى الاحتشام و ذكر چغانيه در تواريخ مسطور است و چغانيان از ماوراءالنهر است و منسوب بدان را چغانى گويند و چغانه سازيست منسوب به آن ولايت و در آنجا روديست كه چغانى رود نامند و آن نهرى بزرگ است بهر صورت ابو المظفر طاهر اميرى بود جامع كمالات محموده و خصايل ستوده كه نظير و عديلش نبوده فضل وافى و علم شافى داشته گاهى نظمى بر صفحهء زمانه مىنگاشته با شعرا خوش داشته و در زمان محمود غزنوى حكومت طخارستان با وى بوده ابو الحسن فرخى از سيستان نخست به خدمت او آمده مدح وى گفت و قصيدهء داغگاه در مدح اوست و بتوسط وى بسلطان محمود رسيده است و آباء و اجداد وى همه حكام و سلاطين بزرگ بوده‌اند استاد دقيقى نيز از مداحان اين سلسله بوده است به‌هرحال امير ابو المظفر گاهى نظم مىسروده ، از اوست :\r\n آن ساقى مهروى صبوحى بر من خورد * از خواب دو چشمش چو دوتا نرگس خرم\r\nو آن جام مى اندر كف او همچو ستاره * تا خورده يكى جام يكى داده دمادم\r\nبربسته هوا چون كمرى قوس قزح را * از اصفر و از احمر و از اخضر معلم\r\nگويى كه دوسه پيرهن است از دوسه گونه * وز دامن هريك ز دگر پارگكى كم \r\n\r\nو له\r\n بده باده به ياد ماهرويى * كه بىمى صبر نتوان در فلق بر\r\nبه نرگس ننگرى تا چون شكفته است * خورد مى جام بر زرين طبق بر \r\n* * *\r\n به چشم گوزنست و رفتار كبك * به كشى چو گور و بكينه پلنگ\r\nسخن گفتنش تلخ و شيرين دو لب * چنان كز ميان دو شكر شرنگ\r\nكمان دو ابروش وان غمزه‌ها * يكايك به دل بر چو تير خدنگ \r\n\r\n","description":"","footnote":"","page_name":" 1199 ","page_number":477},
  {"content":"\r\n\r\n\r\nو له رباعى\r\n يك شهر همى فسون و رنگ آميزند * تا بر من و بر تو رستخيز انگيزند\r\nبا ما به حديث عشق تا چه ستيزند * هر مرغى را به‌پاىخود آويزند \r\n\r\n295 طرطرى هندى\r\nاز حكما و بلغاى هندوستان است و تقى اوحدى نوشته كه در مجموعه‌اى شش هفت قصيدهء نيكو به اسم او ديده‌ام به‌هرحال ازو مىباشد :\r\n هست گويى عارض آن ترك زيبا آفتاب * گر بود ممكن كه دارد برج ديبا آفتاب\r\nوصل او خواهد ز ايزد مهر او ورزد به جان * هرك را بايد رونده سرو و گويا آفتاب\r\nنيست با سيمين سرين و لاله‌گون رخسار سرو * نيست با زلف سياه و چشم شهلا آفتاب\r\nدوش نزديك من آمد آفتاب نيكوان * چون برون زد موكب از ميدان مينا آفتاب\r\nدر صفات آفتاب و آسمان ماندم عجب * چون برآمد ناگهان از روى دريا آفتاب\r\nگفتى از روى مثل بود اين جهان موسى و بود * آستينش آسمان و دست بيضا آفتاب\r\nروشن و تابان ز دريا روى بر بالا نهاد * راى شاهنشاه عادل بود مانا آفتاب \r\n\r\n","description":"","footnote":"","page_name":" 1200 ","page_number":478},
  {"content":"\r\n\r\n شاه ركن الدّين كه دولت را مهيا دارد او * همچو باغ نوبهارى را مهنا آفتاب\r\nآن‌چنان كو هست بر مردم توانا روز جنگ * نيست گاه نور بر انجم توانا آفتاب\r\nرزمگاه از خون بدخواهان كند گاه خزان * همچو در ارديبهشت از لاله صحرا آفتاب\r\nبا بد و با نيك يكسانست جود او مدام * نور يكسان افكند بر خار و خرما آفتاب\r\nآفتاب اعداش را از نور دارد بىنصيب * هست بر اعداى شه گويى كه اعدا آفتاب \r\n\r\nو له ايضا\r\n رخ و بر و لب آن دل‌فريب تازه‌نگار * يكى گلست و دويم سوسن و سيم گلنار\r\nلبش به بوسه و زلفش به مهر و چشم به عهد * يكى بخيل و دويم جابر و سيم قهار\r\nز گور و آهوى و كبك درى ستد گويى * يكى سرين و دويم ديده و سيم رفتار\r\nترا چو چشمهء حيوان و لاله و شكرست * يكى دهان و دويم چهره و سيم گفتار\r\nبه ديده و دل‌وجان از تو من خريدارم * يكى كنار و دويم بوسه و سيم ديدار \r\n\r\n","description":"","footnote":"","page_name":" 1201 ","page_number":479},
  {"content":"\r\n\r\n\r\n296 طيّان بمى كرمانى\r\nحكيمى دانا و شاعرى توانا بليغى تيززبان و فصيحى شيرين‌بيان بوده از بم است كه نام قلعه‌يى محكم است در حدود كرمان و ثغور سجستان به هر صورت طيان را ژاژخا لقب كرده‌اند و ژاژطيان مشهور است ليكن معلوم نشد كه جهت آن چيست همانا اعدا اين لقب را بوى بسته‌اند و خاطرش را خسته صاحب ديوان بوده اما به دست نمىآيد و از اشعارش نوشته شد .\r\n چو نيست روى سعادت گمان برم كه مگر * قضا مزاج زحل داد سعد كبرى را\r\nچه گويم از غم گيتى كه هرچه مىگويم * بسوزد آتش اندوه لفظ و معنى را \r\n\r\nمن قصائده فى الشتائية\r\n روزى كه بر زمين و كه از سردى هوا * بارد سحاب خوردهء كافور بىحساب\r\nحربا صفت ز غايت سرما شود به جان * خفاش روزگار طلبكار آفتاب\r\nخواهد كه چون سمندر زاتش وطن كند * مرغابى آن زمان كه بود در ميان آب \r\n\r\nو له\r\n اميد مهر و وفا از زمانه عين خطاست * از آنكه عادت گيتى هميشه جور و جفاست\r\nمباش غرّه بدين روزگار مردفريب * چو كار و بار جهان آگهى كه جمله هباست\r\nكدام گل بشكفت از چمن كه تازه بماند * كدام ماه منوّر تمام شد كه نكاست \r\n\r\nو له\r\n اطراف باغ گشت ز آثار ناميه * ميناى لعل‌پرور و ديباى زرنگار\r\nبيجاده‌گون همىشود از لاله بوستان * پيروزه رنگ گردد از سبزه جويبار\r\nشنگرفت ريختند تو گويى به گلستان * زنگار بيختند تو گويى به مرغزار\r\nنسرين ز سيم خام بپوشيد پيرهن * گلبن ز زر پخته برآورد گوشوار \r\n\r\n","description":"","footnote":"","page_name":" 1202 ","page_number":480},
  {"content":"\r\n\r\n تا باغ برگرفت سر طبلهء حلى * بگشاد باد صبح در نافهء تتار \r\n\r\nدر توصيف عمارت و كاخ ممدوح گويد\r\n اى چو گردون سقف تو در شكل و هيئت مستدير * چشم گردونت نخواهد ديد در عالم نظير\r\nقبهء افلاك نزد طارمت نامرتفع * روضهء فردوس پيش ساحتت نادلپذير\r\nآسمان را از فروع قصر مرفوعست مدار * اختران را در حريم صحن ميمونت مسير\r\nاز تماثيل تو نقاش طبيعت منفعل * وز تصاوير تو گردون ثوابت با نفير\r\nدور نبود كز خجالت با علو سده‌ات * روى چرخ لاژوردى زرد گردد چون زرير\r\nپرعجايب چون سپهرى پربدايع چون بهشت * بلكه باشند اين و آن با نسبت قصرت قصير\r\nآن هواى معتدل دارى كه هستى جاودان * چون بهشت ايمن ز سردى دى و گرمى تير \r\n\r\nو له ايضا\r\n حله‌باف بوستان شد باد نوروزى دگر * باغ ازو جنت صفت گشت و جهان دوزخ‌اثر\r\nكسوت زربفت پوشيده است پندارى چمن * پرنيان سبز گسترده است گويى برشمر\r\nنقشبندى مىكند در بوستان ابر بهار * عطرسايى مىكند در گلستان باد سحر \r\n\r\n","description":"","footnote":"","page_name":" 1203 ","page_number":481},
  {"content":"\r\n\r\n گه نسيم مشك‌بو از دشت مىآرد عبير * گه سحاب نيلگون بر خاك مىريزد گهر \r\n\r\nو له\r\n روزى سه چار اگر به ضرورت مشوّش است * احوال روزگار نه بر وفق اختيار\r\nچندان بود ولى كه ضمير خدايگان * حاصل كند فراغت كلى ز گيرودار\r\nگردد ز دشمنان شكم خاك ممتلى * گيرد زمين ز خون عدو رنگ لاله‌زار\r\nايمن شود زمانه ز بدخواه شوربخت * خالى شود جهان ز بدانديش خاكسار \r\n\r\nو له ايضا فى اللّغز\r\n چيست آن اختر رخشان رخ روشن ديدار * كه بجز در شب تاريك نباشد بيدار\r\nطرفه مرغيست كه هم ساكن و هم سيّار است * باز روشن تن و سيمين دم و زرين منقار\r\nعاشق‌آساست ازآن‌روى كه سوزى دارد * ليك جان‌بخش بود بوسهء او چون لب يار\r\nهمچو مرغيست كه در دام طپيدن گيرد * قصد بالا كند و بسته دو پايش ناچار\r\nگلى از باغ خليلست و به يك‌دم چو مسيح * مرده را زنده كند لعل لبش ديگربار \r\n\r\n","description":"","footnote":"","page_name":" 1204 ","page_number":482},
  {"content":"\r\n\r\n افعىيى در گلويش كژدم پيچان‌پيچان * در دهانش ملخ سرخ و ملخ افعىخوار\r\nگرچه نار است به گلنار همىماند راست * ديدهء ميوه كه هم نار بود هم گل نار \r\n\r\nو له ايضا\r\n چو نيم‌دايره از زر ناب پيدا شد * هلال عيد همايون ز گنبد ازرق\r\nبه عكس آنكه نمايد ز جام بادهء لعل * نمود ساغر ماه نو از ميان شفق \r\n\r\nايضا\r\n آن زمان كز دوست پيغام آورد باد صبا * خاك در چشم غم افكن ز اب آتش‌رنگ جام\r\nباده‌يى خور كز فروغ او توان ديدن به شب * خون مرطوب از عروق و مغز محرور از عظام\r\nدم‌به‌دم باشد ز رنگ و بوى او مىخواره را * لاله و گل در جبين و مشك و عنبر در مشام\r\nفاش گردد سرّها از لوح محفوظ ار فتد * پرتو برق و صفاى او درين فيروزه جام\r\nچون وصال يار جانبخش و چو رويش دل‌فريب * چون جواب يار تلخ و چون لبش ياقوت‌فام\r\nشادى طبع جوان و دافع اندوه پير * آفت مال كرام و مايهء جود لئام \r\n\r\n","description":"","footnote":"","page_name":" 1205 ","page_number":483},
  {"content":"\r\n\r\n\r\nدر نصيحت و موعظه و حكمت گويد\r\n اى به غفلت گذرانيده همهء عمر عزيز * تا چه دارى و چه كردى عملت كو و كدام\r\nتوشهء آخرتت چيست در اين راه دراز * كه ترا موى سفيد از اجل آورد پيام\r\nواى اگر پرده برافتد كه ز بس خجلت و شرم * همه بر جاى عرق خون دل آيد ز مسام\r\nدل براين گنبد خونخوارهء گردنده منه * كه بسى همچو تو ديده است و ببيند ايام\r\nآفرينندهء خود را تو اگر بشناسى * طى شود در نظر همتت اين سبز خيام\r\nكام جان از شكر معرفتش شيرين كن * تا ترا زهر اجل شهد نمايد در كام\r\nمىتوانى كه فرشته شوى از علم و عمل * ليكن از همت دون ساخته‌اى با دد و دام\r\nچون شوى همدم حوران بهشتى كه ترا * همه در آب و گياهست نظر چون انعام\r\nجهد آن كن كه نمانى ز سعادت محروم * كار خود ساز كه اينجا دوسه روزيست مقام \r\n\r\nو له\r\n هستم چو باد سر سبك آرى غريب نيست * خاشاك اگر به ساحل عمان همىبرم\r\nمينا نثار معدن فيروزه مىكنم * بسّد به نزد كان بدخشان همىبرم \r\n\r\n","description":"","footnote":"","page_name":" 1206 ","page_number":484},
  {"content":"\r\n\r\n\r\nو له\r\n به وقت صبح كه خورشيد چرخ آينه‌فام * همىزدود ز روى زمانه زنگ ظلام\r\nسپاه زنگ هزيمت گرفت از عالم * چو شاه روم برافراخت از افق اعلام\r\nپديد شد ز شب تيره روشنايى صبح * چو گل ز غنچه و تيغ از نيام و مه ز غمام\r\nبه نيم‌حملهء خورشيد بر رواق سپهر * اثر نماند تو گفتى ز هستى اجرام\r\nبه زير پردهء كحلى كه نام او فلك است * نهان شدند همه لعبتان سيم‌اندام \r\n\r\nو له ايضا\r\n مرصع است درخت و معطرست چمن * به سعى ابر بهارى و باد فروردين\r\nز بس شكوفهء لعبت نهاد پندارى * كه هست عرصهء بستان نگارخانهء چين \r\n\r\nدر عذر ممدوحى كه بعد از مديح گفتن او را هجو گفته و او رنجيده\r\n بخت برگشت از من سرگشته تا محروم ماند * روى من از ساحت آن حضرت گردون پناه\r\nلحظه‌يى خالى نبودم هرگز از اندوه و غم * ساعتى فارغ نگشتم هرگز از فرياد و آه \r\n* * *\r\n سرو را يك‌سخن اصغا كن و انصاف بده * خود روا نيست كز انصاف كسى درگذرد\r\nهردم از بنده برنجى كه هجا مىگويى * ور مديحى به تو آورد عطايى نبرد\r\nشاعرى گرسنه در كنج سرايى خالى * از تو آزرده اگر گه نخورد پس چه خورد \r\n\r\nالاغ خواسته\r\n صاحبا هر لحظه گردون مىنهد * از حوادث بر دلم صدگونه داغ\r\nپيش لعب اين سپهر نيلگون * كار من بگذشته از بازى و لاغ\r\nدر ميان زمره‌يى رذلم چنانك * باز نشناسند طوطى از كلاغ \r\n\r\n","description":"","footnote":"","page_name":" 1207 ","page_number":485},
  {"content":"\r\n\r\n خود تو دانى تنگ زندانى بود * بلبل خوش‌نغمه را مأواى زاغ\r\nهم مگر زين قوم برهاند مرا * ذات معطى تو از يك سر الاغ \r\n\r\nدر اظهار ارادت و اشتياق\r\n نيست در حيّز امكان كه توان دادن شرح * اشتياقى كه به ديدار همايون دارم\r\nچون بگويم به زبان قلم سرگردان * كه دل از غيبت جانكاه شما چون دارم\r\nدر دل و ديده گواه است خدايم كه همه * آرزومندى آن غرهء ميمون دارم \r\n\r\nبه جهت بيمارى سلطان\r\n از بيم تكسرت جهان مىلرزد * از لفظ ملالتت زبان مىلرزد\r\nاز غايت احسان تو بر هر ذاتى * بر جان تو صد هزار جان مىلرزد \r\n\r\nدر حالت بيمارى ممدوح خود عرض كرده\r\n گر تيغ تو يك‌دم از ميان برخيزد * عصمت همه را ز خانمان برخيزد\r\nاز بستر غم كه جاى بدخواه تو باد * برخيز سبك ور نه جهان برخيزد \r\n\r\n297 ظهير الدّين سكزى\r\nاسمش امير ظهير الدّين نصير سيستانى از امراء و فضلا و شعراى آن ولايت ممتاز و مردى صاحب جاه و معالى بود وقتى از بلاد نيمروز به رسم رسالت به غور رفته و در حضرت سلطان غياث الدّين رسيده اداى رسالت كرد مورد الطافها شد صدر اجل فخر الدّين مبارك شاه غورى او را انعام وافر داد و در شكرانهء آن مدحها گفت طبع عالى داشته است آنچه از خيالات او حاصل شد منتخب آمد .\r\n\r\n","description":"","footnote":"","page_name":" 1208 ","page_number":486},
  {"content":"\r\n\r\n\r\nدر مدح صدر اجل فخر الدّين گويد\r\n از اداى شكر انعامش چنان عاجز شدم * كاين زمان صد خجلت از طبع سخنور مىبرم\r\nپيش تختش نامه اندر سر چو هدهد آمدم * طوق بر گردن ز شكرش چون كبوتر مىبرم\r\nتا به تشريفم سر و تن كرد چون صبح و شفق * سر از آن صبح و شفق بر چرخ و اختر مىبرم\r\nداد اسبى باد رفتارم كه با رفتار او * شرم مىدارم كه نام باد صرصر مىبرم\r\nنه كه بر يك خلعت معهود مقصورست و بس * ز اصطناعش صد هزار انعام ديگر مىبرم\r\nميل يارانم به شكر بود و اينك بهرشان * شعر فخر الدّين به‌جاى شهد و شكر مىبرم\r\nاتفاق رجعت از فيروزكوهم وين عجب * من بضاعت بار خوزستان و عسكر مىبرم\r\nتشنگان راه عشقش را كه بس دل تفته‌اند * شربتى از چشمهء حيوان و كوثر مىبرم\r\nشعر من سحرست و وه نادانى من بين كه سحر * بر گزافه سوى موسى پيمبر مىبرم\r\nرسم ابرست اين و بر من عقل مىخندد چو برق * كاين‌چنين قطره سوى درياى اخضر مىبرم \r\n\r\nو له ايضا\r\n اى به لفظ تو زنده جان سخن * اى ز طبع تو زاده كان سخن\r\nچون تو در هيچ دور پر نگشاد * شاهبازى ز آشيان سخن \r\n\r\n","description":"","footnote":"","page_name":" 1209 ","page_number":487},
  {"content":"\r\n\r\n چون تو در هيچ‌وقت رخ ننمود * آفتابى ز آسمان سخن\r\nنيم‌كاران طبع و ذهن تواند * نقشبندان پرنيان سخن\r\nآن سوارى كه رخ نگردانى * هرگز از هيچ پهلوان سخن\r\nدر سخن شايگانت نيست كه هست * خاطرت گنج شايگان سخن\r\nداد ملك سخن بده كه توى * مهدى آخر الزمان سخن\r\nلمن الملك زن كه شد سخنت * مالك الملك در جهان سخن\r\nصد هزاران كرامت و اعجاز * درج فرموده در نهان سخن \r\n\r\nدر طلب جو و مدح وزير گفته\r\n زهى يگانهء عالم كه تاج را رايت * به گاه نرد كفايت سه ضربه داد ببرد\r\nز شه مرا به كه و جو نويد دادى و باز * چه شد كه اين سخنت بخت من ز ياد ببرد\r\nگذشت سالى و زان كه جوى نشد حاصل * مگر حديث جوت را چو كاه باد ببرد \r\n\r\nو له\r\n هركه چون گل به زر فريفته شد * در عمل آب روى داد به باد\r\nدست كوتاه باش و راد چو سرو * تا سرافراز باشى و آزاد \r\n\r\n298 ظهير الدّين سرخسى\r\nاسمش سيد ظهير الدّين يحيى در مراتب فضل و كمال مرتبهء اعلى داشته وقتى به مملكت هند افتاد او را در خاطر دغدغهء مزاوجتى به هم رسيد قطعه‌يى به ملك تاج الدّين تمران شاه فرستاد و خواهش كنيزكى كرده سلطان مضايقه ننمود و آن قطعه اين است :\r\n\r\n","description":"","footnote":"","page_name":" 1210 ","page_number":488},
  {"content":"\r\n\r\n\r\nاين قطعه را در طلب كنيزكى باكره بسلطان فرستاده\r\n شاها به ذات پاك خداوند انس و جان * كز جان و دل ثنا و مديح تو گفته‌ام\r\nاز بحر طبع خويش گهرهاى شب‌چراغ * بهر ثنات در صدف دل نهفته‌ام\r\nدانى بزرگوارا كز جور روزگار * شبها چو بخت تو نفسى مى نخفته‌ام\r\nتا در پناه جاه و جلالت نرفته‌ام * گرد محن ز ساحت خاطر نرفته‌ام\r\nدارم طمع ز لطف تو ناسفته گوهرى * زيراكه بس گهر به مديح تو سفته‌ام \r\n\r\nتاج الدّين تمران‌شاه كنيزكى و رشته مرواريدى با اين دو بيت بديهه گفته به سيد فرستاده\r\n چون بالماس طبع در سفتى * درّ ناسفته‌ات فرستادم\r\nدهدت قوّتى خداى جهان * من ز بىقوّتى بفريادم \r\nگويند بعد از معاشرت و مباشرت از اتفاقات آن كنيزك بمرد ملك تاج الدّين تمران شاه پس از استحضار اين دو بيت نظم كرده به سيد فرستاد :\r\n\r\nقطعه\r\n علوى كافران هندى را * زود از اسلام سير خواهى كرد\r\nپدرت غزو كردى از شمشير * تو غزا را به . . . خواهى كرد \r\n\r\nجواب\r\n وعده‌ها كرده‌اى مرا شاها * بسخن دور و دير نتوان كرد\r\nبيقين غزو كافر ما ده * جز به شمشير . . . نتوان كرد \r\n\r\nو له\r\n يك‌ذره چو نيست در دلت بستگىاى * مفزاى دل‌ريش مرا خستگىاى\r\nكم كن ز جفا و جور چندانكه دلم * خو باز كند از تو بآهستگىاى \r\n\r\n","description":"","footnote":"","page_name":" 1211 ","page_number":489},
  {"content":"\r\n\r\n\r\n299 ظهير الدّين فاريابى\r\nو هو ظهير الدّين طاهر بن محمد از فضلا و شعراى مشهورست در شاعرى شيرين‌كلام و نازك‌خيال بوده مداح اتابك نصرة الدّين ابو بكر بن محمد و قزل ارسلان و طغان شاه ثانيست و اردشير بن حسن باوندى مازندرانى و معاصر جمال الدّين اصفهانى و مجير الدّين بيلقانى و حكيم خاقانى شيروانى وفاتش در سنهء 598 در سرخاب تبريز كه بمقبرة الشعراء ناميده شده مدفونست ديوانش مكرر ديده شده است اگرچه شاعرى بليغ و معروف است ولى اين بيت را كه در تمجيد ديوان او در ضمن حالش نويسند :\r\n\r\nبيت\r\n ديوان ظهير فاريابى * در كعبه بدزد اگر بيابى \r\nقطعه‌ييست از متأخرين در هجو ملا جامى كه گفته :\r\n\r\nقطعه\r\n اى باد صبا بگو به جامى * آن دزد سخنوران نامى\r\nبردى اشعار كهنه و نو * از سعدى و انورى و خسرو\r\nاكنون كه سر حجاز دارى * و آهنگ حجاز ساز دارى\r\nديوان ظهير فاريابى * در كعبه بدزد اگر بيابى \r\nبالجمله تخمينا چهار هزار بيت نظم دارد ازوست .\r\n\r\nمن قصائده\r\n سفر گزيدم و بشكست عهد قربى را * مگر بحيله ببينم جمال سلمى را\r\nزمانه هر نفسم تازه محنتى زايد * اگرچه وعده معيّن شده است حبلى را\r\nز روز نيك بدين روز گشته‌ام خورسند * وداع كرده بكلّى ديار و مأوى را \r\n\r\n","description":"","footnote":"","page_name":" 1212 ","page_number":490},
  {"content":"\r\n\r\n و ليكن از سر سيرى بود اگر قومى * به ترّه باز فروشند منّ و سلواى را\r\nچرا بشعر مجرد مفاخرت نكنم * ز شاعرى چه بد آمد جرير و اعشى را\r\nنه در حساب زن آيد نه در جريدهء مرد * اگرچه هر دو صفت حاصلست خنثى را\r\nاگر مرا ز هنر نيست راحتى چه عجب * زرنگ خويش نباشد نصيب حنّى را\r\nمرا بپرور و در كسب نام باقى كوش * كه اين ذخيره بمانده است معن و يحيى را\r\nجزاى حسن عمل بين كه روزگار هنوز * خراب مىنكند بارگاه كسرى را \r\n\r\nفى النصيحة و الموعظة و الحكمة\r\n گيتى كه اوّلش عدم و آخرش فناست * در حقّ او گمان ثبات و بقا خطاست\r\nمشكل‌تر اينكه گر به مثل دور روزگار * روزى دو مهلتى دهدت گويى آن بقاست\r\nنى نى كه در زمانه تو مخصوص نيستى * بر هركه بنگرى به همين درد مبتلاست\r\nگردون خلاف عنصر و ظلمت نقيض نور * آتش عدوى آب و زمين دشمن هواست\r\nاز سنگ گريه بين و مگو كان ترشّح است * از كوه ناله‌بين و مپندار كان صداست\r\nعقل است بر سر آمدهء كاينات كل * هم پايمال شهوت و هم دست‌خوش هواست \r\n\r\nو له\r\n بنموده خنجر تو در احياى ملك و دين * آن خاصيت كه در دم عيسى مريم است\r\nآنجا كه نعت صورت خوبان رود ترا * دل سوى قد نيزه و گيسوى پرچم است\r\nاز روى قوت ارچه جوانست بخت تو * بر چرخ پير از ره رتبت مقدم است\r\nيكتا شده است رشتهء شاهى بعهد تو * الحمد للّه ار چه كه يكتاست محكم است \r\n\r\nو له ايضا\r\n گفتار تلخ از آن لب شيرين نه درخورست * خوش كن عبارتت كه لبت هرچه خوشترست\r\nتا برگرفتى از سر عشاق دست مهر * هرجا كه در هواى تو دستيست بر سر است\r\nآمد قيامتى بسرم تا بديدم آنك * رويت در بهشت و لبت حوض كوثر است \r\n\r\n","description":"","footnote":"","page_name":" 1213 ","page_number":491},
  {"content":"\r\n\r\n چشمت بجادوى بدل چاه بابلست * زلف بكافرى عوض برج خيبر است\r\nگرچه نه جاى كافر و جادو بود بهشت * اين وجه نزد اهل حقيقت مصورست\r\nاز زلف و غمزه چهرهء همچون بهشت تو * آرامگاه جادو و مأواى كافر است\r\nگفتم كه رنجه شو بتماشاى عيدگاه * كامروز عيد را رخ زيباست درخور است\r\nبرهم زدى بغمزه جهانى به رغم من * اين روز عيد نيست كه اين روز محشر است\r\nاز صد گلت يكى نشكفته است صبر كن * كاكنون هنوز گلبن فتح تو نوبر است\r\nهر فتح كاسمان نهدش منتهاى كار * چون بنگرى مقدمهء فتح ديگرست \r\n\r\nدر مدح ملك نصرة الدّين نبشتكين\r\n آنكه به حق داور زمان و زمين است * خسرو پيروزبخت نصرت دين است\r\nآنكه در اطراف ملكش از در طاعت * خسرو انجم كمينه قلعه‌نشين است\r\nآنكه ز بهر نثار موكب قدرش * دامن افلاك پر ز درّ ثمين است\r\nپيش كف او به نيم ذرّه نسنجد * هرچه در احشاى برو بحر دفين است\r\nراتب يك‌روزه نيست بخشش او را * هرچه پس افكندهء شهور و سنين است\r\nهمّت او هر زمان ز چرخ ببخشد * صدره چندانكه طول و عرض زمينست \r\n\r\nدر مدح سلطان طغان شاه بن مؤيّد\r\n روز جشن عرب و وقت نشاط عجم است * شاد زى گرچه فلك باعث شادى و غمست\r\nخويشتن رنجه مدار از قبل فقد مراد * مى خور انگار كه اين نيز وفا و كرمست\r\nقصهء ملك جم و جاه فريدون مشنو * جام بر كف نه و انگار كه آن ملك جم است\r\nذكر باغ ارم و آتش نمرود مكن * آتشى بركن و پندار كه باغ ارمست \r\n\r\n","description":"","footnote":"","page_name":" 1214 ","page_number":492},
  {"content":"\r\n\r\n بىمى روشن اگر تيره شد آيينهء عيش * بس عجب نيست كه گيتى همه افسون و دمست\r\nدولت شاه جهانست كه ماند جاويد * بر جهان تكيه مكن كو بفنا متّهم است\r\nملك الشرق طغان شاه مؤيد كه بطبع * آسمان بر درش از جنس عبيد و خدمست \r\n\r\nدر مدح طغان شاه بن مؤيد\r\n شاهى كه شير پيش حسامش چو روبه است * فرمان ده جهان عضد الدّين طغان شه است\r\nآن خسروى كه خسرو اجرام آسمان * در تحت حكم او ز مقيمان درگهست\r\nاز بهر جذب خنجر بيجاده‌رنگ اوست * در آخور مجره اگر پاره‌يى كه است\r\nشاها طراز رايت و نقش نگين تو * تا روز حشر آيت نصر من اللّه است\r\nراى تو بر محيط فلك خيمه زد چنانك * گويى كه آفتاب دو يا آسمان ده است\r\nپيش سراى پردهء جاه تو فى المثل * اين بركشيده منظر گردون چو خرگه است\r\nزان روز باز حادثه را سر فروشده است * كآگاه شد كه ديدهء حزم تو آگه است \r\n\r\n","description":"","footnote":"","page_name":" 1215 ","page_number":493},
  {"content":"\r\n\r\n\r\nدر مدح قزل ارسلان سلجوقى\r\n زلفت بجادوى ببرد هركجا دليست * وانگه به چشم و ابروى نامهربان دهد\r\nهندو نديده‌ام كه چو تركان جنگجو * هرچه آيدش بدست به تير و كمان دهد\r\nجز زلف و عارض تو نديدم كه هيچ‌كس * خورشيد را ز ظلمت شب سايبان دهد\r\nمقبل كسى بود كه ز خورشيد عارضت * هجرانش تا بسايهء زلفت امان دهد\r\nفرياد من ز طارم گردون گذشت و نيست * امكان اينكه زحمت اين آستان دهد\r\nنه كرسى فلك نهد انديشه زير پاى * تا بوسه بر ركاب قزل ارسلان دهد\r\nاى خسروى كه حفظ تو از روى اهتمام * گوگرد را ز صولت آتش امان دهد\r\nهر آهنى كه بر سر چوبى كنند راست * چون رمح تو چگونه قرار جهان دهد\r\nاعجاز موسوى نبود هركجا كسى * چو بىشعيب‌وار بدست شبان دهد\r\nصد قرن بر جهان گذرد تا زمام ملك * اقبال در كف چو تو صاحبقران دهد \r\n\r\nو له ايضا\r\n مرا ز دست هنرهاى خويشتن فرياد * كه هريكى بدگر گونه دارم ناشاد\r\nهنر نهفته چو عنقا بماند از آنكه نماند * كسى كه باز شناسد هماى را از خاد\r\nتنعمى كه من از فضل در جهان ديدم * همان جفاى پدر بود و سيلى استاد\r\nكمينه پايهء من شاعريست خود بنگر * كه چند گونه كشيدم ز دست او بيداد\r\nبه پيش هركه از آن ياد مىكنم حرفى * نمىكند پس از آن تا تواند از من ياد\r\nهزار دامن گوهر نثارشان كردم * كه هيچ‌كس شبه‌يى در كنار من ننهاد\r\nهزار بيت بگفتم كه آب از آن بچكيد * كه جز ز ديده دگر آبم از كسى نگشاد\r\nدرين زمانه چو فريادرس نمىبينم * مرا رسد كه رسانم بر آسمان فرياد \r\n\r\nايضا\r\n نقش هر دولت كه اندر هفت كشور يافتند * نظم هر صورت كه اندر چار دفتر يافتند \r\n\r\n","description":"","footnote":"","page_name":" 1216 ","page_number":494},
  {"content":"\r\n\r\n چون مرصع شد بهم فهرست آن مجموعه را * از براى مرزبان هفت كشور يافتند\r\nنعل مىبستند روزى اكدشانت را بروم * حلقه‌يى گم شد از آن در گوش قيصر يافتند\r\nشرح مىدادند وقتى جرعه‌ريزت را بمصر * قطره‌يى پالود از آن در حلق شكر يافتند\r\nبر درت ظلماتيان را بوسهء خشك آرزوست * اين سخن تر بود كز لفظ سكندر يافتند \r\n\r\nايضا و له\r\n قصر هدى شد بسعى شاه مشيّد * رايت اسلام سركشيد بفرقد\r\nخسرو آفاق شاه عالم عادل * خسرو غازى طغان شه بن مؤيّد\r\nآنكه مركّب كند صواعق قهرش * خاصيت زهر در نبات طبرزد\r\nآنكه نشيند بعون بازوى و دستش * خنجر سوسن بجاى تيغ مهنّد\r\nاز فزع قهر و شدّت غضب اوست * در دل كان دانه‌هاى خون معقّد\r\nزهرهء سنگ از شكوه او چو برآمد * گردش چرخش لقب نهاد زمرّد\r\nاز دم سرد عدوى تو به طبيعت * جرم هوا بفسرد چو صرح ممرّد\r\nگر به مثل ارّه بر سرم نهد از جور * گردش ايّام چون حروف مشدّد\r\nدست اجل تا كه در نياردم از پاى * برنكنم سر ز خط حكم تو چون مد\r\nگرچه درين شعر يك‌دو قافيه ذالست * نه غرض از شعر قافيه است مجرّد\r\nخاصه چو اين جنس گفته‌اند بزرگان * عذر من از راه اقتداست ممهّد\r\nتا عرق خدّ نيكوان بود از لطف * راست چو بر برگ گل گلاب مصعّد\r\nهمچو مى از قطره‌هاى خون جگر باد * خصم ترا از سموم غم عرق خد \r\n\r\n","description":"","footnote":"","page_name":" 1217 ","page_number":495},
  {"content":"\r\n\r\n\r\nايضا و له\r\n ايزد چو كارگاه فلك را به كار كرد * از كاينات ذات ترا اختيار كرد\r\nنى نى هنوز كاف كن از نون خبر نداشت * كايزد رسوم دولت تو آشكار كرد\r\nاوّل ترا يگانه و بىمثل آفريد * وانگه سپهر هفت و عناصر چهار كرد\r\nعالم ز فرّ دولت تو ابتهاج يافت * آدم بذات و نسبت تو افتخار كرد \r\n\r\nهم در مدح سلطان گويد\r\n سپيده‌دم كه صبا مژدهء بهار دهد * نسيم باد صبا بوى زلف يار دهد\r\nز آبديده بموجى در اوفتم كه به جهد * خيال را سوى بالين من گذار دهد\r\nز دست ناخوشى آن‌كس رهاندم كان دم * بدست من مى صافى خوشگوار دهد\r\nمرا شكوفه خوش آيد كز ابتداى بهار * زمانه را بنوى زينت و نگار دهد\r\nنه همچو گل كه چو در مهد غنچه بنشيند * دوهفتهء دگر از عشوه انتظار دهد\r\nخوش آنكه يار سمن بر ميان سبزهء باغ * بوقت بوسه مرا وعدهء كنار دهد\r\nز عكس چهرهء او تازه نقشبند بهار * طراوتى بگلستان و لاله‌زار دهد\r\nسراى پردهء قوس قزح فراز افق * نشان طارم ايوان شهريار دهد\r\nعروس ملك كسى در كنار گيرد تنگ * كه بوسه بر دم شمشير آبدار دهد\r\nعدوت مثل تو آنگه شود كه خنجر بيد * به روز معركه آثار ذو الفقار دهد \r\n\r\nدر مدح اتابك ابو بكر بن محمّد گويد\r\n سپيده‌دم كه زند ابر خيمه در گلزار * گل از سراچهء خلوت رود بصفّهء بار\r\nز اعتدال هوا حكم جانور گيرد * اگر بنوك قلم صورتى كنند نگار\r\nچه حالتست كه مرغان همىزنند نوا * چه موجبست كه گلها همىكنند نثار \r\n\r\n","description":"","footnote":"","page_name":" 1218 ","page_number":496},
  {"content":"\r\n\r\n هنوز سرو سهى درنيامده‌ست برقص * چرا بدست زدن خوش برآمد است چنار\r\nعروس باغ مگر جلوه مىكند امروز * كه باد غاليه‌سايست و ابر لؤلؤ بار\r\nكليم‌وار ز شاخ درخت بلبل را * فروغ آتش گل كرد عاشق ديدار\r\nهنوز ناشده سوسن ز بند مهد آزاد * دراز كرده زبان چون مسيح در گفتار\r\nچمن هنوز لب از شير ابر ناشسته * چو شاهدان خط سبزش دميده گرد عذار\r\nنهاده نرگس رعنا بخواب مستى سر * هنوز ناشده از چشم او نشان خمار\r\nجهان بدين صفت از خرمى و مجلس شاه * درو چنان كه در اثناى سال فصل بهار\r\nجهانگشاى ابو بكر بن محمّد آنك * بيك پياده كند دفع صد هزار سوار\r\nز خاك مجلس او بوى خلد مىآيد * چنان كه نكهت عنبر ز طبلهء عطّار\r\nجهان‌پناها امروز در زمانه توى * كه روزگار بعهد تو دارد استظهار\r\nفلك ز جاه تو افراشت پشت بر مسند * ستم ز عدل تو آورد روى در ديوار\r\nزمانه دست ترا ديد ضامن ارزاق * ستاره تيغ ترا يافت قاطع اعمار \r\n\r\n","description":"","footnote":"","page_name":" 1219 ","page_number":497},
  {"content":"\r\n\r\n زمانه تهمت بدخدمتى نهاد مرا * كه شد ز درگه فرمانده جهان بيزار\r\nمرا چو فخر بعلم است اين علامت جهل * كنون كجا برم اين ننگ و چون كشم اين عار\r\nز صد نهال كه در باغ عمر بنشاندم * يكى هنوز ز بختم نيامد است ببار\r\nهنوز پيش ركابم نبرده بر سر دوش * بجاى غاشيه كيمخت ماه غاشيه‌دار\r\nهنوز از پس پشتم حمايل جوزا * نكرده بر سر شمشير نيكوان آثار\r\nدر ترا به همه شرق و غرب نفروشم * كه خاك تودهء فانى ندارد اين مقدار\r\nمرا شكايت بسيار و شكر اندك هست * اگرچه مى نزنم دم ز اندك و بسيار\r\nميان عالم و جاهل تفاوت اين‌قدر هست * كه اين كشيده عنان باشد آن گسسته‌مهار \r\n\r\nو له ايضا\r\n چون بر زمين طليعهء شب گشت آشكار * آفاق كرد كسوت عبّاسيان شعار\r\nپيدا شد از كرانهء ميدان آسمان * شكل هلال چون سر چوگان شهريار\r\nديدم ز زر پخته براين لوح لاجورد * نونى كه گويى آن بقلم كرده‌اى نگار \r\n\r\n","description":"","footnote":"","page_name":" 1220 ","page_number":498},
  {"content":"\r\n\r\n روى فلك چو لجّهء دريا و ماه نو * مانند كشتىيى كه به دريا كند گذار\r\nيا بر مثال ماهى يونس ميان آب * آهنگ دركشيدن او كرده از كنار\r\nيا همچو يونس آمده بيرون ز بطن حوت * افتاده بر كنارهء دريا نحيف و زار\r\nدر معرض خلاف جهانى ز مرد و زن * قوميش در نظاره و قومى در انتظار\r\nمن با خرد بحجرهء خلوت شتافتم * گفتم كه اى نتيجهء الطاف كردگار\r\nباز اين چه نقش بوالعجب و شكل نادر است * كز كارگاه غيب همىگردد آشكار\r\nاين شاهد از كجاست كه اين چرخ شوخ‌چشم * از گوش او برون كند اين نغز گوشوار\r\nگردون ز بازوى كه گشوده است اين طراز * گيتى ز ساعد كه ربود است اين سوار\r\nگر جرم كوكبست چرا شد چنين دوتا * ور پيكر مه است چرا شد چنين نزار\r\nگفت آنچه برشمردى ازين جمله هيچ نيست * دانى كه چيست با تو بگويم باختصار\r\nنعل سمند شاه جهانست كآسمان * هر ماه بر سرش نهد از بهر افتخار\r\nگفتم كه از مدايح ذات مباركش * رمزى بگوى تا بودم از تو يادگار \r\n\r\n","description":"","footnote":"","page_name":" 1221 ","page_number":499},
  {"content":"\r\n\r\n بر عادت كريمان در دامنم نهاد * درجى چنين كه بينى پردرّ شاهوار\r\nتا من ز بهر تهنيت عيد بىدريغ * بر آستان خسرو عادل كنم نثار\r\nاى خسروى كه راى تو از روى ملك و دين * هردم بآستين كرم بسترد غبار\r\nدر حسب حال خود سخنى چند داشتم * ليكن بدين‌يكى دو سخن كردم اختصار\r\nكاى آفتاب ملك ز من مهر وام‌گير * وى سايهء خداى ز من سايه برمدار \r\n\r\nو له ايضا\r\n اى جهان را به تيغ داده قرار * كرده شاهان ببندگيت اقرار\r\nهيبتت چون شهاب تيرانداز * حشمتت چون سماك نيزه‌گذار\r\nبندگانت بوقت كوشش و كين * با حوادث شوند در پيكار\r\nچون عنان ظفر بجنبانند * از زمانه برآورند دمار\r\nچون ركاب ثبات بفشارند * بازدارند چرخ را ز مدار\r\nبركشد دشمن ترا گردون * ليك برنگذراند از سر دار\r\nطرفه مرغى است خسروا تيرت * به پر كركسان پرد هموار\r\nنخورد جز دل عدو طعمه * نكند جز حيات خصم شكار\r\nزلف نصرت گرفته در چنگل * نامهء فتح بسته در منقار\r\nمرغ نى ماهىيى كه هست او را * دست دربار شاه دريا بار\r\nبازمانده بسوى شست ملك * دهن بىزبانش ماهىوار\r\nماهىيى ديده‌اى كه صدمهء شست * نرساند بكام او آزار\r\nمىندانم كه چيست دانم آنك * مى برآرد ز برو بحرد مار \r\n\r\n","description":"","footnote":"","page_name":" 1222 ","page_number":500},
  {"content":"\r\n\r\n لاجرم يك‌زمان ز هيبت او * مرغ و ماهى نمىكنند قرار\r\nگرچه پيشت نكرد كس تعريف * كه مرا چيست پايه و مقدار\r\nسخنم خود معرّف هنرست * چون نسيمى كه آيد از گلزار\r\nگرچه يك شخصم از ره صورت * دارم از علم لشكر جرّار\r\nركنهاى سرير دانش من * همچو اركان عالمست چهار\r\nتازى و پارسى و حكمت و شرع * اين دو اشعار دارم آن دو شعار\r\nمن يكى گوهرم فتاده به خاك * از ره تربيت مرا بردار\r\nگرچه باشد به پيش همت تو * گوهر از خاك برگرفتن عار \r\n\r\nدر مدح طغان شاه\r\n تو راست لعل شكربار و در ميان گوهر * ميان لعل چرا كرده‌اى نهان گوهر\r\nچنان به چشم تو بىقيمتم ز بىدرمى * كه روز بزم به چشم خدايگان گوهر\r\nخدايگان ملوك جهان طغان شاه آنك * نثار مىكند از جود بر جهان گوهر\r\nخروس عدل تو تا پر زده است در عالم * بجاى بيضه نهاده است ماكيان گوهر\r\nاگر تو دست سخاوت كشيده‌تر نكنى * به هيچ كان ندهد هيچ‌كس نشان گوهر \r\n\r\nفى الحكمة و الموعظة\r\n سپيده‌دم كه شدم محرم سراى سرور * شنيدم آيت توبوا الى اللّه از لب حور\r\nبه گوش جان من آمد ندا ز حضرت قدس * كه اى خلاصهء تقدير و زبدهء مقدور\r\nجهان رباط خرابيست بر گذرگه سيل * گمان مبر كه به يك‌مشت گل شود معمور\r\nبر آستان فنا دل منه كه جاى دگر * ز بهر نزهت تو بركشيده‌اند قصور \r\n\r\n","description":"","footnote":"","page_name":" 1223 ","page_number":501},
  {"content":"\r\n\r\n مگر تو بىخبرى كاندرين مقام ترا * چه دوستان حسودند و دشمنان غيور\r\nببين كه چند نشيب و فراز در راهست * ز آستان عدم تا به پيشگاه نشور\r\nتو در ميان گروهى غريب مهمانى * چنان مكن كه بيكبارگى شوند نفور\r\nبدشت جانورى خار مىخورد غافل * تو تيز مىكنى از بهر صلب او ساطور\r\nكناغ چند ضعيفى به خون‌دل بتند * بمجمع آرى كاين اطلس است و آن سيفور\r\nز گرم مرده كفن دركشى و در پوشى * ميان اهل مروّت كه داردت معذور\r\nبدان طمع كه دهن خوش كنى ز غايت حرص * نشسته‌اى مترصّد كه قى كند زنبور\r\nبباده دست ميالاى كآن‌همه خونيست * كه قطره‌قطره چكيده است از دل انگور\r\nبوقت صبح شود همچو روز معلومت * كه با كه باخته‌اى عشق در شب ديجور \r\n\r\nو له در مدح حسام الدوله اردشير بن حسن حاكم مازندران\r\n ز خواب خوش چو برانگيخت عزم ميدانش * مه دوهفته برون آمد از گريبانش\r\nفراز مركب تازى سوار گشت چنانك * نظر به دو نرسيدى بوقت جولانش \r\n\r\n","description":"","footnote":"","page_name":" 1224 ","page_number":502},
  {"content":"\r\n\r\n هزار جان شده قربان هزار كيش خراب * ز رشك گوشهء كيش و دوال قربانش\r\nبسا سكندر سرگشته از جهان كه بيافت * نشان چشمهء خضر ازچه زنخدانش\r\nمرا بتازه در آتش نهاد گويى نعل * هر آتشى كه جدا شد ز نعل يكرانش\r\nبرسم عيدى حوران خلد را رضوان * براى غاليه مىبرد گرد يكرانش\r\nبرآمد از دل من دوزخى درين اندوه * كه ناگهان بفريبد بخلد رضوانش\r\nبروز عيد كه زندانيان كنند آزاد * بهر دلى كه ظفر يافت گرد زندانش\r\nرسيد نالهء من در فراق چهرهء او * بر آسمان و شنيدند ماه و كيوانش\r\nو گر به حضرت خسرو نمىرسد زانست * كه از سپهر برين برترست ايوانش\r\nحسام دولت و دين شاه اردشير حسن * كه هست رونق عالم ز عدل و احسانش\r\nقضا ببوسد و گردون بديده در مالد * هرآن مثال كه صادر شود ز ديوانش\r\nشعاع تيغ تو برقيست در ديار عدو * كه جز اجل نبود قطره‌هاى بارانش \r\n\r\n","description":"","footnote":"","page_name":" 1225 ","page_number":503},
  {"content":"\r\n\r\n\r\nدر مدح اتابك اعظم ابو بكر بن محمد\r\n نشست خسرو روى زمين باستحقاق * فراز تخت سلاطين بدار ملك عراق\r\nرضاش خط دوام از صحيفهء آمال * سخاش باب كرم از جريدهء ارزاق\r\nايا شهى كه بهنگام كين غلامانت * مجرّه را به دو انگشت بگسلند نطاق\r\nچو جفت و طاق زنند از طريق لعب كنند * به تير تنها جفت و به تيغ سرها طاق\r\nببازوى تو ندارد خطر گرفتن ملك * بر آسمان شدن آسان بود بپاى براق\r\nگر آفتاب كه يك چشم دارد از مشرق * نگه كند سوى ملك تو جز به چشم وفاق\r\nبباد حمله ز گوشش برآورى پنبه * به زخم نيزه ز چشمش برون كنى شرناق\r\nز هيبت تو دل دشمنان بروز نبرد * چنان بود كه دل عاشقان بروز فراق\r\nغريو كوس و نفير مبارزان در رزم * بود به گوش تو خوش‌تر ز پردهء عشاق \r\n\r\nدر مدح سلطان طغرل سلجوقى\r\n چو زهره وقت صبوح از افق بسازد چنگ * زمانه تيز كند نالهء مرا آهنگ\r\nجفاى چرخ بگيرد مرا به‌سختى ناى * فراق يار درآويزم بدامن چنگ\r\nبرد زمانهء ناساز از سرم بيرون * هواى نالهء ناى و نشاط نغمهء چنگ\r\nچنان به درد دل از سينه بركشم آهى * كه هفت آينهء چرخ از آن بگيرد زنگ\r\nبضاعت سخن خويش بينم از خوارى * بسان آينهء چين ميان رستهء زنگ\r\nگهى چو عهد لئيمان نطاق صبرم سست * گهى چو عذر بخيلان براق عزمم لنگ\r\nفتاده‌ام به گروهى كه در ثناشان هست * مساق لفظ ركيك و مجال معنى تنگ\r\nبقول نيك چو من نامشان برآرم زود * بفعل بد سخنم را فروبرند به ننگ\r\nكجاست ركن بساط خدايگان تا من * برم چو شعرى اركان شعر بر خرچنگ\r\nخدايگان سلاطين بحر و بر طغرل * كه در ترازوى قدرش جهان ندارد سنگ\r\nايا شهى كه بريزد ز باد حملهء تو * بروز معركه دندان پيل و كام نهنگ\r\nچنان بدور تو كار زمانه منظوم است * كه پوست از سر زين باز شد به پشت پلنگ\r\nدر آن زمان كه اجل دشمنان جاه ترا * شود مخالف آمال در شتاب و درنگ \r\n\r\n","description":"","footnote":"","page_name":" 1226 ","page_number":504},
  {"content":"\r\n\r\n چنان موافقت افتد سلاح را كه كند * زه گوزن زبان در دهان تير خدنگ\r\nچو بيلك تو بدنبال چشم كرد نگاه * كمان بگوشهء ابرو درآورد آژنگ\r\nچنان شود كه ز تيزى آن و تندى اين * قضا كرانه كند زان ميان به صد فرسنگ\r\nكند سنان تو بازى بجان خصم چنانك * بعقل دلشدگان شاهدان چابك و شنگ \r\n\r\nدر مدح ملك نصرة الدّين نبشتكين گويد\r\n جهانگشاى عدو بند شاه ناصر دين * كه فتح و نصرت از آثار او برند مثال\r\nبكوفت گاو زمين را نهيب او گردن * بكند شير فلك را شكوه او چنگال\r\nكمان كين چو بزه كرد نسر طاير نيز * فراهم آورد از سهم تير او پروبال\r\nزهى سپاه ترا پيشتر ز فتح و ظفر * نكرده هيچ‌كس از هيچ بقعه استقبال\r\nبزاد تيغ تو چندين هزار بچهء فتح * نبوده او را جز با گلوى خصم وصال\r\nجهان بعهد تو هرگز خراب كى گردد * كه تو برسم دهاقين روى بروز قتال\r\nزمين سينهء دشمن به تيغ بشكافى * پس آنگهى بنشانى درو ز رمح نهال\r\nمنم كه با جگر تشنه خون دل بخورم * و ليكن از كف سفله نخواهم آب زلال\r\nنشانهء لگد گور باد سينهء آنك * ز شاخ آهو دارد اميد كعب غزال \r\n\r\nو له ايضا\r\n نماز خفتن ناگاه مست لا يعقل * درآمد از درم آن ماه روى مهر گسل\r\nهمه شمايل ديوانگان گرفته و ليك * به زير هر خم زلفش روان صد عاقل\r\nز بهر عربده خود را خراب كرده و من * گرفته ماتم عمر خراب بىحاصل\r\nز گرد راه فروريخت قصّه‌هاى دراز * چو زلف خويش پريشان چو كار من مشكل \r\n\r\n","description":"","footnote":"","page_name":" 1227 ","page_number":505},
  {"content":"\r\n\r\n گهى ز راه نصيحت درآمدى كه مباش * ز حفظ جانب ياران و دوستان غافل\r\nبصبر كوش يقين دان كه عاقبت ز جهان * بكام دل برسى خود كدام صبر و چه دل\r\nجواب دادم و گفتم چشيده‌ام يك‌چند * شرابهاى خوش از دست لعبتان چگل\r\nكنون كه وقت خمارست مى ببايد خورد * ز دست هجر تو ناكام شربت قاتل\r\nمرا بحل كن و بگذر از اين حديث كه شد * جفاى اهل خراسان ميان ما حايل\r\nبجست بىخبر از جاى خويش و گفت مباد * كه هيچ دل به هواى شما شود مايل\r\nدلم ببردى و در هجر نيز مىكوشى * اگر بدل بحلى نيستى به هجر بحل\r\nوداع كردمش القصه و گرفتم پيش * رهى چو روز قيامت كشيده و هايل\r\nز بند عشق گشاده دل و كمر بسته * بعزم بندگى شاه عالم عادل \r\n\r\nايضا\r\n سپهر و مهر چو حجّاج كعبهء اسلام * بعزم كعبهء اقبال بسته‌اند احرام\r\nيكى ستانه همىبوسدش برسم حجر * يكى بچهره همىسايدش به شرط مقام\r\nز يك طرف گلوى گاو مىبرد ناهيد * ز يك طرف بره قربان همىكند بهرام\r\nبه امن و عافيت آراسته چو صحن بهشت * حريم حضرت اعلاى شهريارا نام\r\nخدايگان ملوك جهان مظفر دين * كه نصرت و ظفر او را ملازمند مدام \r\n\r\n","description":"","footnote":"","page_name":" 1228 ","page_number":506},
  {"content":"\r\n\r\n هميشه تا ز پراكندگى بنات النعش * بود چو روزى اهل هنر درين ايام\r\nجهانيان را روزى مباد آن روزى * كه چرخ جز تو بشاهى برد كسى را نام \r\n\r\nو له\r\n چون برفراخت خسرو سيارگان علم * در خاك پست گشت سراپردهء ظلم\r\nيك‌يك ز بيم خنجر خورشيد اختران * همچون مخالفان شهنشه شدند كم\r\nبر روى آسمان اثر تيرگى نماند * الّا ز گرد موكب فرمانده عجم\r\nدريا بدستگاه فراخش زند مثل * گردون بآستان بلندش خورد قسم\r\nذات مطهّر تو سپهريست از علو * طبع مبارك تو جهانيست از كرم\r\nپهلو تهى كند اجل از تيغ تو ولى * از دشمنان دولت تو پر كند شكم\r\nاز حضرت تو تيره شود ساحت بهشت * وز مجلس تو رشك برد روضهء ارم \r\n\r\nو له ايضا\r\n چو ماه يكشنبه بنهفت چهره از نظرم * مه دوهفته درآمد به تهنيت ز درم\r\nمرا ز شادى رويش به سينه بازآمد * دلى كه مرده و زنده نبود ازو خبرم\r\nبلا به گفتمش آخر زمانكى بنشين * مگر بوصل تو بنشيند آتش جگرم\r\nيك امشبى تو بمهمان من بباش كه من * ز روى خوب تو مهمان زهره و قمرم\r\nز اهل عشق تكلّف طمع نبايد داشت * به پيش خدمت تست آنچه هست ما حضرم\r\nبسنده كن بلب خشك و چشم تر با من * كه در دو گيتى زين بيش نيست خشك و ترم \r\n\r\n","description":"","footnote":"","page_name":" 1229 ","page_number":507},
  {"content":"\r\n\r\n بسى بگفتم زين جنس و هيچ سود نداشت * كز اشك و چهره همىديد نقد سيم و زرم\r\nبخواست ناله و زارى ز من چو او برخاست * برفت و براثر او برفت دل ز برم\r\nرخش كه تابش قنديل روزه‌داران داشت * گذاشت چون علم عيد در جهان سمرم\r\nز بهر تهنيت عيد به كه اين قصّه * كنون بنزد جهان‌پهلوان بتحفه برم \r\n\r\nو له ايضا\r\n شبى بحلقهء ابداعيان كن فيكون * حديث زلف تو مىرفت و الحديث شجون\r\nنشان زلف و رخت يك‌به‌يك همىدادند * كه بند و حلقهء آن چند و حيلهء اين چون\r\nچنان نمود كه گويى به عكس مىبينند * مثال طلعت تو در سپهر آينه‌گون\r\nخرد چو رونق ديوانگان عشق تو ديد * به صد بهانه برآورد خويشتن بجنون\r\nدلم حكايت زنجير زلف تو بشنيد * عقال عقل بيفكند كه الجنون فنون\r\nمرا ز ضعف دل و سوز سينه آن شب تار * نه طاقت حركت ماند و نه مجال سكون\r\nز سوز سينهء من شعله‌يى و صد وامق * ز جام محنت من جرعه‌يى و صد مجنون \r\n\r\n","description":"","footnote":"","page_name":" 1230 ","page_number":508},
  {"content":"\r\n\r\n كنون ز هستى من بيش ازين دو حرف نماند * دلى چو چشمهء ميم و قدى چو حلقهء نون\r\nرخ تو مىنهد اين نوع داغ را مرهم * لب تو مىدهد اين جنس درد را معجون\r\nو گر بمرهم و معجون علاج نپذيرد * من و مدايح صاحبقران شرع فنون\r\nبسى نمانده كه گردد ز بس عمارت عدل * چهار ربع زمين در پناه او مسكون\r\nتراست معجزهء سرورى باستقلال * نه چون نبوت موسى بشركت هارون\r\nهواى طاعت تست آن نسيم جان‌پرور * كه از ميانهء آذر برويد آذريون \r\n\r\nدر مدح خواجه شرف الملك وزير گويد\r\n دوش هنگام آنكه ظل زمين * كرد بر موكب شعاع كمين\r\nراست گفتى مظله‌ييست سياه * سر برافراخته ز چرخ برين\r\nديدم اطراف ربع مسكون را * از سياهى چو كلبهء مسكين\r\nآسمان چون زمين مجلس شاه * جلوه‌گاه جمال حور العين\r\nقدح مى درو ز سكرهء ماه * طبق نقل خوشهء پروين\r\nيا بكردار رقعهء شطرنج * روى در روى كرده تاج و معين\r\nراست چون پيش شاه‌رخ به عرى * پيش تير شهاب ديو لعين\r\nنسر طاير بعينه گفتى * دو پياده است بند يك فرزين\r\nمن ز فكرت فكنده سر در پيش * برگرفته سخن به عليين\r\nبا خرد بر طريق استدلال * بحث مىكردم از علوم يقين\r\nگاه مىگفتم از يكى مبدع * چند ابداع مىكنى تعيين \r\n\r\n","description":"","footnote":"","page_name":" 1231 ","page_number":509},
  {"content":"\r\n\r\n ورچه مبدع يكى نهى ابداع * صورت مبدعات نيست چنين\r\nگاه ترتيب آفرينش را * بر طريق تماثل و تبيين\r\nحد احصاى دهر مىجستم * خالى از نسبت شهور و سنين\r\nهمچنين منهى خرد مىكرد * بنكوتر عبارتى تلقين\r\nشمه‌يى از حقايق اكوان * نكته‌يى از دقايق تكوين\r\nتا بوقتى كه دست صبح گشاد * از فلك عقدهاى در ثمين\r\nبركشيد آفتاب رايت نور * تا دهد جرم خاك را تزئين\r\nاز دگر سوى نيز دلبر من * برگرفت آن زمان سر از بالين\r\nبه تعجب نگاه مىكردم * از فروغ رخ و صفاى جبين\r\nذره‌يى ز آفتاب فرق نداشت * ماه من جز بفرق مشك‌آگين\r\nليك ازبس غبار محنت و غم * كه نيابد بعمرها تسكين\r\nدر ميان دو آفتاب مرا * گشت تاريك چشم روشن‌بين\r\nهم در آن لحظه صورت اقبال * به زبان فصيح و لفظ متين\r\nگفت بر خاك سدّه‌اى كه ازوست * سدره مانند خاك بىتمكين\r\nخيز و يكدم چنان كه من همه عمر * بر طريق ملازمت بنشين\r\nتا ز برج شرف طلوع كند * طلعت آفتاب روى زمين\r\nخواجهء روزگار صدر جهان * شرف ملك و تاج دولت و دين\r\nآنكه خورشيد مهره درچيند * گر در ابروى او ببيند چين \r\n\r\nو له ايضا\r\n اى كرده گرد ماه ز شب خرمن * گريان ز حسرت تو چو باران من\r\nزلفين و روى تست عجب كارى * جان فرشته و تن اهريمن\r\nتشويرخوردهء لب تو لاله * و آزاد كردهء رخ تو سوسن\r\nبنماى روى و عقل بغارت ده * بگشاى زلف و شهر بهم برزن\r\nمن پيش عشق سينه سپر كردم * تا دل بود ز حادثه در مأمن \r\n\r\n","description":"","footnote":"","page_name":" 1232 ","page_number":510},
  {"content":"\r\n\r\n ليكن به پيش ناوك مژگانت * مانع نمىشود سپر و جوشن \r\n\r\nدر مدح اتابك ابو بكر بن محمد\r\n زان زلف عنبرين كه به گل برنهاده‌اى * صدگونه داغ بر دل عنبر نهاده‌اى\r\nخود از براى سر زره از بهر بربود * تو جنگجوى عادت ديگر نهاده‌اى\r\nدر بر گرفته‌اى دل چون خود آهنين * وان زلف چون زره را بر سر نهاده‌اى\r\nسر برنمىكنى ز تكبر مگر كه پاى * بر آستان شاه مظفر نهاده‌اى\r\nدانند همگنان كه تو تنها بذات خويش * صد لشكرى چو روى بكافر نهاده‌اى \r\n\r\nو له\r\n اى ظفر موكب ترا در پى * دوجهان پيش همتت لاشى\r\nسالها بگذرد كه حادثيه را * نرسد در حريم ملك تو پى\r\nبه زبان سنان زند رمحت * هر زمان بانگ بر زمانه كه هى\r\nنفس كل از براى راتب رزق * بىاساس خلقته بيدى\r\nچنگ در دامن قضا زده بود * كرمت گفت الضّمان على\r\nآسمانى چنين كه حضرت تست * از جفاهاى آسمان تا كى \r\n\r\nرباعى\r\n غم كشت مرا و غمگسار آگه نيست * دل خون شد و دلدار ز كار آگه نيست\r\nاين با كه توان گفت كه عمرم بگذشت * در حسرت روى يار و يار آگه نيست \r\n* * *\r\n اى دل مشو اندر خط زيبا پسران * هر عشوه كه زلفشان فروشد مخر آن\r\nاين رشته مور است منه پاى برين * وان حلقهء مار است منه دست بر آن \r\n* * *\r\n اى نوبت تو گذشته از چرخ بسى * بىنوبت تو مباد عالم نفسى \r\n\r\n","description":"","footnote":"","page_name":" 1233 ","page_number":511},
  {"content":"\r\n\r\n آوازهء نوبتت بهركس برساد * ليكن مرساد از تو نوبت به كسى \r\n\r\n300 عبد الرّافع هروى\r\nاسمش حكيم ضياء الدّين عبد الرافع بن ابو الفتح فاضلى است جليل القدر و كاملى منشرح الصدر در صنايع شاعرى استاد و در حكمت نظرى و عملى اوستاد مدتها در خدمت سلطان ملك خسرو بوده در نهايت احترام مىزيسته گاهى مدح سلطان محمد بن سام را نيز مىگفته رسالهء جلاليه در تفسير نود و نه نام ازوست از اشعار او نوشته شد .\r\n\r\nدر صفت بهار و مدح صدر كبار گويد\r\n گلبن حكايت از بت كشمير مىكند * سوسن نشان ز لعبت فرخار مىدهد\r\nگردون لاژوردى از شاخ سيم‌رنگ * شنگرف مىدماند و زنگار مىدهد\r\nقارون شدست باغ پس از نيستى از انك * سيم و زرش شكوفه بخروار مىدهد\r\nياقوت آبدار گرامى همىشود * هر قطره‌يى كه ابر بگلزار مىدهد\r\nانهار وصف رزمهء بزّاز مىشود * اشجار بوى كلبهء عطار مىدهد\r\nچون طوطى است شاخ زمرّد سلب كه حق * از لعل آبدارش منقار مىدهد \r\n\r\n","description":"","footnote":"","page_name":" 1234 ","page_number":512},
  {"content":"\r\n\r\n فرّ مديح صدر جهان عندليب را * بىسعى نفس ناطقه گفتار مىدهد\r\nهرگز بنفشه بار نياورده بود گل * تيغش بنفشه‌ييست كه گل بار مىدهد\r\nاز بهر گوش و گردن ايام دولتت * درياى طبع لؤلؤ شهوار مىدهد \r\n\r\nو له ايضا فى المدح\r\n تا برآمد از رخ شنگرف رنگت برگ نيل * جسم من شد شاخ نال و چشم من شد رود نيل\r\nزنجبيل عذب دارى بر لب نوشين خويش * وز غم عشق تو دارم من تنى زار و عليل\r\nجان من يابد شفا و كم شود رنج دلم * گر لب نوشين تو بخشد بجانم زنجبيل\r\nبس ظريف افتاد در بستان خوبى روى تو * از لب همچون رطب با قامت همچون نخيل\r\nدر همه عالم نبودى كس به خوبى با تو يار * گر نخيل تو نباشد در رطب دادن بخيل\r\nتا كى از تيغ و سپر با ما سخن‌گويى بس است * روى تو همچون سپر خوى تو چون تيغ صقيل\r\nتير مژگان و كمان پرخم ابروى تو * دلرباى آمد چو اندر دست شه تيغ سليل\r\nبس عجب نبود كه زير سمّ اسبت در چرا * از زمين سر برزند شاخ زمرّد چون قصيل \r\n\r\n","description":"","footnote":"","page_name":" 1235 ","page_number":513},
  {"content":"\r\n\r\n تا هميشه شاخ گل با جام مل باشد حريف * تا هميشه خال لب با حسن رخ باشد عديل\r\nدست تو بادا طويل و جاه تو بادا عريض * عمر تو بادا كثير و عمر بدخواهت قليل\r\nيارهء دست ترا از فضل حق بادا نگين * بارهء عمر ترا تأييد حق بادا فصيل \r\n\r\nو له ايضا\r\n جانا مپوش بر گل رخسار آستين * وز خون مرا مخواه چو گلنار آستين\r\nگلنارگون شده است ز خون دو چشم من * در عشق آن دو نرگس خونخوار آستين\r\nزلف معنبر تو حجاب رخت بس است * خيره مپوش بر گل رخسار آستين\r\nهرچند كاتش رخ تو هست بىگزند * با اين همه ز چهره نگهدار آستين\r\nناگه مباد چون دل پرتاب من شود * در آتش رخ تو گرفتار آستين\r\nدامن‌كشان تو مىروى از كبر و مىكنم * پرخون من از دو ديدهء خونبار آستين\r\nدرج دهان تنگ گشايى چو در سخن * درگيرد از لب تو بخروار آستين\r\nپر در شد از تو دامن آخر زمان چنانك * پرزر ز جود خسرو احرار آستين\r\nوقتى خوش است و چهره‌گشايان نوبهار * دارند پر ز لعبت فرخار آستين\r\nاز مشكبار لاله و كافورگون سمن * شد باغ را چو طبلهء عطار آستين\r\nكرد از براى خدمت بزمت عروس‌وار * گلزار پر ز لالهء شهوار آستين \r\n\r\n","description":"","footnote":"","page_name":" 1236 ","page_number":514},
  {"content":"\r\n\r\n\r\n301 عبهرى غزنوى\r\nحكيم عبد المجيد نام داشته حكيمى بوده در فضائل و خصايل بوستان روزگار را عبهر و در محامد و مدايح آسمان سخن را محور ظهورش به روزگار آل سلجوق و ملازم آلب‌ارسلان و ملك‌شاه بوده با فصحاى آن عهد مانند حكيم سنايى و اديب صابر و سوزنى صحبت داشته از اشعار او بعضى را نگاشته .\r\n\r\nدر تهنيت فتوحات سلطان گويد\r\n بگردون برين برشد بفخر ملكت ايران * كه گسترد از برش سايه خجسته رايت سلطان\r\nخداوند جهان آلب‌ارسلان سلطان دين‌پرور * كه با عدلش نمايد جور يكسر عدل نوشروان\r\nخداوندى ورا زيبد كه چون تيغش شود پيدا * اگر كوهى بود دشمن به خاك اندر شود پنهان\r\nخداوندى كه در سود و زيان خوشنودى و خشمش * يكى لهويست بىانده يكى درديست بىدرمان\r\nنگه كن تا بدين لشكر كه طاغى گشت امرش را * چه كرد آن شاه دريادل به اوّل بدعت طغيان\r\nبهنگام درنگ اندر همه چون كوه بر هامون * بهنگام شتاب اندر همه چون چرخ در جولان\r\nبهول رعد و گشت با دو چشم ابر آزارى * به زور پيل و سهم شير و مكر گرگ پردستان\r\nقوى چون سدّ اسكندر سيه‌دل چون شب تارى * همه آشفته چون دريا همه بىحصر چون باران \r\n\r\n","description":"","footnote":"","page_name":" 1237 ","page_number":515},
  {"content":"\r\n\r\n بيك حمله كه سلطان كرد همچون شير بر آهو * ز خون خصم دريا شد به يك ساعت همه ميدان\r\nچو سهم رايتت بيند معادى زود بگريزد * چو اهريمن كه بگريزد ز سهم آيت فرقان\r\nبچونين فتح فرخنده كه دادت ايزد داور * تو شادى كن كه دشمن گشت زار و خسته و پژمان\r\nتو يار شادمانى باش تا دشمن خورد انده * تو جفت تندرستى باش تا دشمن بود نالان \r\n\r\nدر هجو شخصى كه به جهت او قيام نكرده\r\n هرگه كه درآيم ز در حجرهء خواجه * از بهر مرا آن غر بر پاى نباشد\r\nترسد كه فروريزد . . . از در . . . ش * چندانكه در آن حجره مرا جاى نباشد \r\n\r\nو له\r\n آنچه سرماى بخل خواجه كند * بمه دى درون دمه نكند\r\nاز بخيلى كه هست . . . ش را * به . . . زن درون همه نكند \r\n\r\nو له\r\n اين قوم را نگه كن در خون يكدگر * برخاسته همه بشبيخون يكدگر\r\nقومى ستفعلون و گروهى سيجعلون * كردند پاره‌پاره همه . . . يكدگر \r\n\r\nدر جرب گفته\r\n دانى كه مرا يار چرا بگزيدست * زيراكه مرا كان جواهر ديدست\r\nبر چهره سرشك من چو لعلست و عقيق * وندر تن من نشان مرواريد است \r\n\r\n","description":"","footnote":"","page_name":" 1238 ","page_number":516},
  {"content":"\r\n\r\n\r\n302 عجيبى جرجانى\r\nاسمش شمس الدّين از عجايب روزگار بوده و مداحى سام بن حسين مىنموده گويند معاصر حكيم سنايى بوده و اينكه حكيم قصيده‌يى فرموده اشارت بمدح اوست :\r\n طالع از طالعت عجايب‌تر * كس نديد اى عجايب ديگر \r\nو بعضى گفته‌اند ديگريست و عجايبى تخلص داشته اما از اقوال او چيزى مسموع نيفتاده است به‌هرحال اين قصيده را كه در ديوان انوريست كه گفته\r\n چون شمع روز روشن از ايوان آسمان * ناگه در او فتاد بدرياى قيروان \r\nبنام او نوشته‌اند العلم عند اللّه و اين لغز ازوست :\r\n\r\nلغز فى المدح\r\n چيست آن قصر بىدر و روزن * خيره زو پيكر سهيل يمن\r\nشكل او همچو هيئت گردون * شخص او همچو كوكب روشن\r\nيا چو حامل زنى به پنج شكم * ده بچه اندرو گرفته وطن\r\nتن او شادى دلست و جز او * كس نديدست ده‌دل و يك‌تن\r\nدهن و ناف اوست بر سر و پاى * زين عجب‌تر كسى نديده بدن\r\nخجل از ناف پر ز سنبل اوست * نافهء آهوى خطا و ختن\r\nناف او گرچه چشمهء طربست * نيك ماند همى به چاه ذقن\r\nسبز و زردست در بهار و خزان * مادرش را ازو دو پيراهن\r\nطرفه‌تر اينكه هر بهار همى * آخشيجان كنندش آبستن\r\nرنگ او را گمان برى كه مگر * با عقيق است وصل درّ عدن\r\nگشته همخانهء سماع و شراب * بوده همشيرهء گل و سوسن\r\nجسته اندر دهان او تيرى * بر مثال زمرّدين سوزن\r\nخنجر شاه را مگر بد گفت * تير او خورد بر ميان دهن \r\n\r\n","description":"","footnote":"","page_name":" 1239 ","page_number":517},
  {"content":"\r\n\r\n شاه خورشيد راى سام حسين * آن بخلق حسين و خلق حسن \r\n\r\n303 عتيقى تبريزى\r\nاسمش قطب الدّين از شعراى كامكار و فضلاى نامدار و پدر جلال الدّين عتيقى شاعر است كه اين بيت ازوست :\r\n رفتى و آرام و خواب رفت ز من تا دگر * خواب كى آيد به چشم يا تو كى آيى بخواب \r\nپدر و پسر هر دو معاصر خواجه رشيد الدّين همدانى بوده‌اند و در سايهء عاطفت او آسوده‌اند اين غزل جلال الدّين عتيقى پدر اوست :\r\n از خاك كف پايت هر گرد كه برخيزد * جانهاش فروبارد دلهاش فروريزد\r\nآن برق كه سوزد عقل از ابر غمت تابد * وان بوى كه بخشد جان از خاك درت خيزد\r\nسوداى توام در خاك سرمست بخسباند * هم بوى تو از خاكم ديوانه برانگيزد\r\nاز تو نبرم صدره چون عود گرم سوزى * دود دلم آيد باز در دامنت آويزد\r\nاى جان عتيقى كى با عشق برآيد عقل * با شاه كجا يا رد هر سفله كه بستيزد \r\nچون هر دو را يك تخلص است شعر پسر و پدر هر دو منضم و مرقوم شد اين قطعه از عتيقى پسر جلال الدّين است :\r\n\r\nدر مذمت مانعان شرب مدام\r\n جماعتى كه همه كارشان به روز و به شب * لواطه است و فساد و قمار و كسب حرام\r\nبدان سبب كه ز مى توبه كرده‌اند از بخل * بنزد عامه همه عاقلند و نيكونام \r\n\r\n","description":"","footnote":"","page_name":" 1240 ","page_number":518},
  {"content":"\r\n\r\n اگر كريمى و صاحبدلى خردمندى * به چند فضل و شرف گشته شهرهء ايام\r\nپياله‌يى دو ز مى گه‌گهى بياشامد * ز بهر حفظ مزاج و ز بهر هضم طعام\r\nهزار طعنه زنند و هزار بد گويند * كه كنده باد زين خانمان جمله عوام \r\n\r\n304 عبد اللّه بليانى\r\nو هو شيخ او حد الدّين عبد اللّه بن ضياء الدّين مسعود بليانى الكازرونى الفارسى او از اولاد شيخ ابو على دقاق است شيخ صفى اردبيلى را او از فارس بجانب شيخ زاهد گيلانى دلالت كرده در سنهء 673 رحلت نموده اين رباعى از اوست :\r\n\r\nرباعى\r\n تا حق به دو چشم سر نبينم هرگز * از پاى طلب مى ننشينم هرگز\r\nگويند كه حق به چشم سر نتوان ديد * آن ايشانند و من چنينم هرگز \r\n\r\n","description":"","footnote":"","page_name":" 1241 ","page_number":519},
  {"content":"\r\n\r\n\r\n305 عبد الخالق غجدوانى\r\nغجدوان از توابع بخاراست از خلفاى ابو يوسف همدانى بوده سالها در آنجا مرجع خواص و عوام گرديده در فصل الخطاب خواجه محمد پارسا آمده كه روش وى در طريقت حجت است اين دو رباعى ازوست :\r\n گر در دلت از كسى شكايت باشد * درد دل تو ازو بغايت باشد\r\nزنهار بانتقام مشغول مشو * بد را بدى خويش كفايت باشد \r\n* * *\r\n چون مىگذرد عمر كم‌آزارى به * چون مىدهدت دست نكوكارى به\r\nچون كشتهء خود بدست خود مىدروى * تخمى كه نكوتر است اگر كارى به \r\n\r\n306 على رامتينى بخارايى\r\nوى بخواجه عزيزان معروفست و رامتين از مضافات بخاراست وى بخوارزم رفته نساجى كردى و خلق را بطريقت نقشبنديه دعوت نمودى و در همان‌جا وفات يافت و مدفون شد .\r\nدر سفارت خوارزم در اور گنج كهنه به زيارت مشايخ رفتم بر مرقد وى نيز فاتحه دادم ازوست :\r\n\r\nقطعه\r\n نفس مرغى مقيّد در درونست * نگهدارش كه خوش مرغيست دمساز\r\nز پايش بند مگشا تا نپرد * كه نتوانى گرفتش بعد پرواز \r\n* * *\r\n با هركه نشستى و نشد جمع دلت * وز تو نرميد زحمت آب و گلت \r\n\r\n","description":"","footnote":"","page_name":" 1242 ","page_number":520},
  {"content":"\r\n\r\n زنهار ز صحبتش گريزان مىباش * ور نه نكند روح عزيزان بحلت \r\n* * *\r\n چون ذكر بدل رسد دلت درد كند * آن ذكر بود كه مرد را مرد كند\r\nهرچند كه خاصيت آتش دارد * اما دوجهان بر دل تو سرد كند \r\n\r\n307 عابد بيرمى لارى\r\nنامش شاه زين العابدين و معروف بشاه زنده است اشعار بطريق عرفا بسيار دارد از آن جمله است :\r\n آستين برمىفشاندم در سماع * دست يار آمد بدستم يللى \r\n\r\n308 عبد اللّه ختلانى\r\nصاحب كشف الحجاب و شرح لمعات فخر الدّين عراقى همدانيست از مشايخ و فضلا بوده ازوست :\r\n گفتم بشمارم خم زلفينك جادوش * يك پيچ بپيچيد و غلط كرد شمارم \r\n\r\n","description":"","footnote":"","page_name":" 1243 ","page_number":521},
  {"content":"\r\n\r\n\r\n309 عزيزى مستملى\r\nخواجهء بزرگوار فصاحت شعار بوده طبعش در غايت قدرت و نظمش در نهايت عذوبت و قصيده‌يى كه بادام و چشم و شكر و لب را ملتزم شده نوشته شد :\r\n زهى چشم و لبت بادام و شكر * نه بل كز شكر و بادام خوش‌تر\r\nبه پيش چشم جادويت چه بادام * بنزد آن لب شيرين چه شكر\r\nچه چشم است آنكه بادامست گويى * چه لب كان هست از شكر نكوتر\r\nاگر بادام بيند چشم خوبت * و گر شكر ببيند آن لب تر\r\nشكر را بر لب آيد جان ز حسرت * شود بادام خيره چشم در سر\r\nنه چون چشم تو بادامى بعالم * نه چون لبهاى تو شكر بكشور\r\nنه لب كان شكر است و شهد جمله * نه چشم است آنكه بادامست يكسر\r\nدلم بر شكر لبهات حيران * تنم در چشم بادام تو مضمر\r\nبه نزد من لب و چشمت نگارا * ز بادام و شكر بسيار بهتر\r\nنگارينا ترا در چشم و در لب * بجز بادام و شكر نيست ديگر\r\nز بادام و شكر هرگز نديدم * همانند لب و چشم تو ديگر\r\nعزيزى گرچه از چشم و لبانت * ببادام و شكر هم نيست درخور\r\nو ليك از چشم و لب آرد بوصفت * به از بادام و شكر در و گوهر\r\nكسى تركيب چشم و لب بجز وى * ز بادام و شكر كرده است كمتر \r\n\r\n","description":"","footnote":"","page_name":" 1244 ","page_number":522},
  {"content":"\r\n\r\n\r\n310 عز الدّين اصفهانى\r\nخواجه‌يى عزيز القدر بوده استيفاى سلطان سنجر بوى متعلق شده با قوام الدّين درگزينى وزير سلطان مخالفتى كرده محبوس ماند تا در محبس بر عالم دامن افشاند در حبس گفته :\r\n گر تو ز گناه من خبر داشتئى * چون گرگ عزيز مصر پنداشتئى\r\nمن گرگ عزيز مصرم اى صدر مكن * با گرگ عزيز مصر گرگ آشتئى \r\n\r\n311 عز الدّين شيروانى\r\nخواجهء اهل كمال و قبلهء ارباب حال بود با ابو علاى گنجوى و خاقانى شيروانى و مجير بيلقانى معاصر و معاشر و در مراتب نظم قادر و ماهر بوده ازوست :\r\n صبا چو غاليه‌افشان گذشت بر گلزار * شدم ببوى رياحين ز خواب خوش بيدار\r\nزمانه يار همىكرد مشك با كافور * چو زلف غاليه‌گون بر سفيد عارض يار\r\nفضاى شش‌جهت از ياسمين و سوسن و گل * مثلّثى شده خوش بىتكلّف عطّار\r\nگشاده بر دل من صد در از حديقهء غيب * طراوت چمن و رنگ صبح و بوى بهار\r\nگشاده‌گوى گريبان چو صبح بر سينه * كشيده داغ صبوحى چو نيل بر رخسار\r\nعرق گرفته دو رخسارش از حرارت مى * چو زير قطرهء شبنم صحيفهء گلنار\r\nز باده قامت زيباش گشته ميل‌پذير * چنان كه شاخ گل از عطف باد در گلزار\r\nبر چو سيمش از آسيب پيرهن مجروح * لب لطيفش از آمد شد نفس افگار\r\nز شكل لعلش پيدا بوقت خنديدن * مثال خاتم جمشيد آسمان مقدار\r\nابو المظفر شاهنشهى كه روز نبرد * به آب تيغ برانگيزد از سپهر بخار\r\nنهم سپهر بكوكب شود چو بگشايد * ز نعل ابرش تندش بوقت حمله شرار \r\n\r\n","description":"","footnote":"","page_name":" 1245 ","page_number":523},
  {"content":"\r\n\r\n زهى شهى كه اگر بانگ بر سپهر زنى * بسان كوه ز بيم تو افتد از رفتار\r\nبدان عليم كه آرد بنزد منهى جان * زبان جذر اصم بر خداييش اقرار\r\nبكوشش تو كزو كشورى شود بىخصم * به بخشش تو كزو اندكى شود بسيار\r\nبه نيزهء تو كز آن شعله‌ياب شد مالك * بسكهء تو كزو سرخ‌روى شد دينار\r\nكه بنده هيچ جدايى به اختيار نجست * ز موكب شه خورشيد راى مه ديدار \r\n\r\n312 عراقى همدانى\r\nو هو فخر الدّين ابراهيم از مشايخ بوده لمعات از تصانيف اوست شرح حالش در رياض العارفين مبسوط است در سنهء 688 وفات يافت ازوست\r\n ساز طرب عشق كه داند كه چه سازست * كز زخمهء آن نه فلك اندر تك و تازست\r\nعشق است كه هردم بدگر رنگ برآيد * ناز است بجايى و بيكجاى نياز است\r\nدر خرقهء عاشق چو درآيد همه سوزست * در كسوت معشوق چو آيد همه سازست \r\n\r\nو له ايضا\r\n نخستين باده كاندر جام كردند * ز چشم مست ساقى وام كردند\r\nبعالم هركجا درد دلى بود * بهم كردند و عشقش نام كردند \r\n* * *\r\n\r\n","description":"","footnote":"","page_name":" 1246 ","page_number":524},
  {"content":"\r\n\r\n غمت هر لحظه جايى خواهد از من * چه انصاف است چندين جان كه دارد\r\nنشان عشق مىخواهى عراقى * ببين تا چشم خون‌افشان كه دارد \r\n\r\n","description":"","footnote":"","page_name":" 1247 ","page_number":525},
  {"content":"\r\n\r\n\r\nو له\r\n مرا مكش كه نياز منت به كار آيد * چو من نباشم حسن تو بر كه ناز كند \r\n* * *\r\n عراقى طالب در دست و آن نيز * باميدى كه درمانش تو باشى \r\n\r\n313 عين القضاة ميانجى همدانى\r\nاز فحول فضلا و كبار عرفا بوده است تفصيل حالش در رياض و نفحات مسطور است و صاحب زبدة الحقائق است و اين رباعى ازو مىباشد :\r\n در انجمنى نشسته ديدم دوشش * نتوانستم گرفت در آغوشش\r\nصد بوسه زدم بزلف عنبر پوشش * يعنى كه حديث مىكنم در گوشش \r\n\r\n314 علاء الدّولهء سمنانى\r\nهم از مشاهير مشايخ بوده يك‌صد و سى اربعين برآورده ازوست :\r\n اين ذوق و سماع ما مجازى نبود * وين وجد كه حال ماست بازى نبود\r\nبا بىخردان بگو كه اى بىخبران * بيهوده سخن بدين درازى نبود \r\n* * *\r\n صد خانه اگر بطاعت آباد كنى * به زين نبود كه خاطرى شاد كنى\r\nگر بنده كنى بلطف آزادى را * بهتر كه هزار بنده آزاد كنى \r\n\r\n","description":"","footnote":"","page_name":" 1248 ","page_number":526},
  {"content":"\r\n\r\n\r\n315 على همدانى\r\nاسمش مير سيد على بن شهاب الدّين از اكابر سياحانست و سه نوبت ربع مسكون را سياحت كرده زياده از هزار كس صاحب‌حال ديده بعد از هفتاد و سه سال در سنهء 786 درگذشته ازوست :\r\n گر بدر منيرى و سما منزل تو * وز كوثر اگر سرشته باشد گل تو\r\nگر مهر على نباشد اندر دل تو * مسكين تو و سعيهاى بىحاصل تو \r\n* * *\r\n پرسيد عزيزى كه علايى ز كجايى * گفتم بولايات على كز همدانم\r\nنى زان همدانم كه ندانند على را * من زان همدانم كه على را همه‌دانم \r\n\r\n316 عزيز الدّين نسفى\r\nاز مريدان سعد الدّين حموى بوده منازل السائرين و مقصد اقصى و كشف الحقائق و اصول و فروع و بسيارى رسالات تصنيف نموده است در سنهء 616 از فتنهء مغول گريخته بابرقوه فارس درگذشته ازوست :\r\n كس در كف ايام چو من خوار مباد * محنت‌زده و غريب و غمخوار مباد\r\nنه روز و نه روزگار و نه يار و نه دل * كافر بچنين روز گرفتار مباد \r\n\r\n","description":"","footnote":"","page_name":" 1249 ","page_number":527},
  {"content":"\r\n\r\n\r\n317 عسجدى مروزى القزوينى\r\nاسمش حكيم ابو نظر عبد العزيز بن منصور از اقران حكيم عنصرى و حكيم فرخى و حكيم فردوسى و ساير شعراى مقرر سلطان محمود غزنوى بوده است در مراتب نظم استاد و عالىفكرت و در حضرت سلطانى معزز و مكرم و با حرمت انعامات و صلات يافته و صاحب ثروت و دولت شده زر كلامش بر محك اهل كمال كامل عيار و بىغل‌وغش شده لاجرم سلطان مذكور را به دو الطاف غير محصور بوده گويند سه‌هزار بيت ديوان دارد اما به نظر فقير نرسيده مات فى سنهء 432 از بعضى اشعارش منتخب مىشود .\r\n\r\nمن قصائده\r\n رحمتى كن پر ده از رخ برميفكن زينهار * تا نگردد بعد چندين سال رسوا آفتاب\r\nسالها شد تا ببوى لعل و ياقوت لبت * رنگ مىآميزد اندر سنگ خارا آفتاب \r\n\r\nو له\r\n بر من آمد و آورد برفروخته شمع * چو طبع مرد نشاطى و جان مرد لعيب\r\nبنور زهره بلطف هوا به شكل شهاب * بشبه نيزه بلون قلم بقد قضيب \r\n\r\nو له\r\n ياد كرد از لطيف طبعش بحر * گشت پر در و عنبر اشهب\r\nبا گران حلمش آشنا شد كوه * شد مكان عقيق و كان ذهب \r\n* * *\r\n بخدّ و آن لب‌ودندانش بنگر * كه همواره مرا دارند در تاب\r\nيكى همچون به روى اوج خورشيد * يكى چون در شهوارى بعنّاب\r\nبه بخشش كف او ساعتى وفا نكند * اگر ستاره درم گردد و فلك ضرّاب \r\n\r\n","description":"","footnote":"","page_name":" 1250 ","page_number":528},
  {"content":"\r\n\r\n\r\nمن كلامه عليه الرحمة\r\n برخيز و برافروز هلا قبلهء زردشت * بنشين و برافكن شكم قاقم بر پشت\r\nبس كس كه ز زردشت بگرديد و دگربار * ناچار كند روى سوى قبلهء زردشت\r\nمن سرد نيابم كه مرا ز آتش هجران * آتشكده گشته است دل و ديده چو چرخشت\r\nگر دست بدل برنهم از سوختن دل * انگشت شود بىشك در دست من انگشت\r\nاى روى تو چون باغ و همه باغ بنفشه * خواهم كه بنفشه چنم از باغ تو يك‌مشت\r\nآن‌كس كه ترا كشت ترا كشت و مرا زاد * وانكس كه ترا زاد ترا زاد و مرا كشت \r\n\r\nو له\r\n ز بس خونها كه مىريزى بغمزه * شمار كشتگان نايد بيادت\r\nگر از خون ريختن شرمت نيايد * ز رنج غمزه بارى شرم بادت \r\n\r\nدر تهنيت فتح سومنات و مدح سلطان محمود\r\n تا شاه خسروان سفر سومنات كرد * كردار خويش را علم معجزات كرد\r\nبزدود نام كفر جهان را ز لوح دين * شكر و دعاى خويشتن از واجبات كرد\r\nشطرنج ملك باخت همى با هزار شاه * هر شاه را بلعب دگر شاه‌مات كرد\r\nمحمود شهريار ملك آنكه ملك را * بنياد بر محامد و بر مكرمات كرد\r\nشاها تو از سكندر بيشى بدان جهت * كو هر سفر كه كرد بديگر جهات كرد\r\nعين الرضاى ايزد جويى تو در سفر * باز او سفر بجستن عين الحيات كرد\r\nتو كارها به نيزه و تير و كمان كنى * او كارها بحيله و كلك و دوات كرد \r\n\r\nو له\r\n زهى بزرگ عطايى كه در مضيق نياز * امل پناه بدان دست درفشان آورد\r\nز بيم جود تو كان خاك در دهان افكند * ز ياد دست تو بحر آب در دهان آورد \r\n\r\n","description":"","footnote":"","page_name":" 1251 ","page_number":529},
  {"content":"\r\n\r\n\r\nمن قصائده\r\n باران قطره‌قطره همىبارم ابروار * هر روز خيره‌خيره ازين چشم سيل‌بار\r\nزان قطره‌قطره قطرهء باران شده خجل * زان خيره‌خيره خيره دل من ز هجر يار\r\nيارى كه ذره‌ذره نمايد همى نظر * هجرانش باره‌باره به من برنهاد بار\r\nزان ذره‌ذره ذره بدل آمدم چو كوه * ز انباره باره‌باره به چشم آمدم غبار\r\nدل گشت رخنه‌رخنه مرا زو به تيغ هجر * زان مشك توده‌توده بر آن گرد لاله‌زار\r\nزان رخنه‌رخنه رخنه شده عقل و دين من * زان توده‌توده توده بدل بر غم نگار\r\nدندانش دانه‌دانهء درّست جانفزا * لبهاش پاره‌پاره عقيقست آبدار\r\nزان دانه‌دانه دانهء درّ يتيم زرد * زان پاره‌پاره پارهء ياقوت سرخ‌زار\r\nزلفينش نافه‌نافه گشايد نثار مشك * رخسارش لاله‌لاله نمايد فروغ نار\r\nزان نافه‌نافه نافهء خوشبوى با دريغ * زان لاله‌لاله لالهء خود روى شرمسار \r\n\r\nدر شكايت از روزگار و ياد احباب گويد\r\n فغان ز دست ستمهاى گنبد دوّار * فغان ز سفلى و علوى و ثابت و سيّار\r\nچه اعتبار براين اختران نامسعود * چه اعتماد براين روزگار ناهموار \r\n\r\n","description":"","footnote":"","page_name":" 1252 ","page_number":530},
  {"content":"\r\n\r\n جفاى چرخ بسى ديده‌اند اهل هنر * از آن بهرزه شكايت نمىكنند احرار\r\nدلا چو صورت حال زمانه مىبينى * سزد اگر بدر آيى ز پردهء پندار\r\nطمع مدار كه با تو وفا كند دوران * كه بر كسى بفسون مهربان نگردد مار\r\nكجا شدند حكيمان كاردان كريم * كه بر لباس بقاشان نه پود ماند و نه تار\r\nچرا ز پاى درآمد درخت باغ هنر * بموسمى كه ز سر تازه مىشوند اشجار\r\nبساز كار قيامت بقوّت ايمان * بشوى روى طبيعت به آب استغفار \r\n\r\nدر صفت حصانت قلعه و باره\r\n كهى بلند و بر او قلعه‌يى نهاده بلند * بلندهاى جهان زير و او ز جمله زبر\r\nباستوارى زر بخيل زير زمين * بپايدارى نام سخن ميان بشر\r\nبه‌سختى دل بدخواه برج او ليكن * به كار برده درو سنگها بسان جگر \r\n* * *\r\n اخگر هم آتش است و ليكن نه چون چراغ * سوزن هم آهن است و ليكن نه چون تبر \r\n* * *\r\n نبود هرگز بىاو مرا مراد دو چيز * يكى ز عمر نشاط و يكى ز شادى نيز \r\n\r\nو له\r\n گهى چون طور سينا بود ازو آويخته ثعبان * ز پشت او درفشنده كف موسى پيغمبر\r\nبه پشت زنده پيلان برنشسته ناوك‌اندازان * چو عفريتان آتشبار بر كوه گران پيكر \r\n\r\nو له ايضا\r\n آن آتش كز بلندى بالا * مر ابر بلند را كند روزن\r\nوز ابر چو سر برون زند نورش * چون ماه بر آسمان زند خرمن \r\n\r\n","description":"","footnote":"","page_name":" 1253 ","page_number":531},
  {"content":"\r\n\r\n ماند تن او به تندرين ابرى * زو قطره‌چكان چو زردگون ارزن\r\nهر قطرهء زر كز او جدا گردد * چون سيم فروفتد به پيرامن\r\nباز از حركات چون بياسايد * از لاله‌ستانش بردمد سوسن\r\nانجيركش از شاخ بستدى تو * وصفش بيكى بيت بشنو از من\r\nچون برگ گل زرد خرد كرده * بربسته و كرده ميان پرارزن \r\n\r\nو له ايضا\r\n آن زبرجد رنگ مشكين بوى طعمش طعم شهد * رنگ ديبا دارد او گويى و بوى عود خام\r\nچون ببريدى شود هريك از آن ده ماه نو * ور نبرى باشد اندر ذات خود ماه تمام \r\n\r\nو له\r\n ساقى بآبگينهء بغداد درفكند * ياقوت‌رنگ بادهء خوش‌خوار مشك‌بو\r\nگويى كه پيش عاشق معشوق مهربانش * بگريست و برفتاد برخسارش اشك دو\r\nاز دل برآوريد دم سرد و آه گرم * بفسرد آب ديده و بگداخت رنگ او \r\n\r\nقطعه و رباعيات\r\n چرا نه مردم عاقل چنان بود كه بعمر * چو دردسر رسدش مردمان دژم گردند\r\nچنانچه بايد بودن كه گر سرش ببرى * بسر بريدن او دوستان خرم گردند \r\n* * *\r\n بر گل رقمى ز مشك ناگاه زدند * بر تنگ شكر مورچگان راه زدند\r\nآيينهء روى دوست زنگار گرفت * ازبس‌كه بر او سوختگان آه زدند \r\n* * *\r\n در دور تو عقل كل كنشتى گردد * حسن ابدى شهره بزشتى گردد \r\n\r\n","description":"","footnote":"","page_name":" 1254 ","page_number":532},
  {"content":"\r\n\r\n خاكستر كشتگانت در دوزخ عشق * پيرايهء حوران بهشتى گردد \r\n* * *\r\n دل دوش هزار چاره‌سازى مىكرد * با وعدهء دوست عشقبازى مىكرد\r\nتا بر كف پاى تو تواند ماليد * دل را همه‌شب ديده نمازى مىكرد \r\n* * *\r\n صبح است و صبا مشك‌فشان مىگذرد * درياب كه از كوى فلان مىگذرد\r\nبرخيز چه خسبى كه جهان مىگذرد * بويى بستان كه كاروان مىگذرد \r\n* * *\r\n در جسم پياله جان روانست روان * در روح مجسم آن روانست روان\r\nدر آب فسرده آتش سيال است * در درج بلور لعل كانست روان \r\n* * *\r\n آن جسم پياله بين بجان آبستن * همچون سمنى به ارغوان آبستن\r\nنى نى غلطم پياله از غايت لطف * آبيست به آتش روان آبستن \r\n* * *\r\n گر زان كه مرا فلك دهد مال فره * بگشايم ازين كار فروبسته گره\r\nتركى بخرم كه هركه بيند گويد * اى خاك تو از خون خريدار توبه \r\n* * *\r\n از شرب مدام و لاف مشرب توبه * وز عشق بتان سيم غبغب توبه\r\nدر دل هوس شراب و بر لب توبه * زين توبهء نادرست يا رب توبه \r\n\r\n","description":"","footnote":"","page_name":" 1255 ","page_number":533},
  {"content":"\r\n\r\n\r\n318 عطاردى خراسانى\r\nو هو حكيم عبد الرحمن بن محمد بفضايل و كمالات محلّى بود و از نقايص و معايب معرّا از معاصرين غزنويه و از مدّاحان سلطان غازى محمود غزنوى گويند ازهد و امجد شعراى آن عهد بود شعرش بغايت كم‌ياب است اين دو بيت و دو رباعى ازوست .\r\n\r\nو من اشعاره\r\n ملك قلاده است و او نگين قلاده * زين نگيرد قلاده جز بميانه\r\nحشمت او بر دهان دهر دهانه است * فضل نيارد لگام جز بدهانه \r\n* * *\r\n شد يار و مرا ببوسه خوشنود نكرد * پرسش ننمود و نيز بدرود نكرد\r\nآن آتش افروخته جز دود نكرد * از عشق بتان هيچ‌كسى سود نكرد \r\n\r\nبه جهت شكستگى اعضاى معشوق گفته\r\n سيلى بارم برخ پر از خون جگر * آن روز كه مژگان ترا بينم تر\r\nاى چون شكر شكسته از پا تا سر * مگرى كه تباه گردد از آب شكر \r\n\r\n319 عطاء رازى\r\nو هو خواجه عميد عطاء بن يعقوب كاتب يعرف بناكوك اعظم اعاظم زمان و افضل افاضل دوران بود عميديست كه ذاتش كاخ دانش را عماد و وجودش اهل بينش را عطاء خداداد در عربى و عجمى فصحاى عرب در حضرتش اعجمى بودندى و بلغاى جهانش ببالغيت ستودندى\r\n\r\n","description":"","footnote":"","page_name":" 1256 ","page_number":534},
  {"content":"\r\n\r\nسلسلهء ايشان يعنى اجداد ذىشأن همه كتّاب با صواب و عمّال صاحب مال و وى بعد از مناصب مناسب به حكم حكمت ازل عزل يافته به حكم سلطان ابراهيم غزنوى به طرف هندوستان شتافته و در شهور سنهء 471 در حدود ديار هنود بجوار رحمت خداوند ودود رحلت نمود مسعود بن سعد سلمان كه شاعريست سخن‌دان و فصيحى از اهل جرجان مرثيه به جهت او گفته كه يك بيت از آن اينست\r\n از وفات عطاء بن يعقوب * تازه‌تر شد وقاحت عالم \r\nمعاصرينش ابو الفرج رونى و ابو محمد ارشدى و بعضى سهوا عميد عطاى مذكور را و استاد عطاى رازى را دو تن دانسته‌اند و چنين نيست واحدند بهر صورت فاضلى است فصيح البيان و شاعرى رشيق اللسان و از اشعار اوست .\r\n\r\nدر مدح مسجد سلطان ابراهيم غزنوى گويد\r\n برآورد سلطان براهيم از زر * يكى كعبه همچون براهيم آذر\r\nبمانند بتخانهء چين منقّش * بكردار ار تنگ چينى مصوّر\r\nنماز آردش كعبه هر روز و گويد * زهى كعبهء شاه اللّه اكبر\r\nبهند اوفتادم چو آدم ز جنّت * بتاويل و تلبيس و بهتان منكر\r\nنه گندم چشيده نه آورده عصيان * نه مرقول ابليس را كرده باور\r\nاگر گندمى بد همه جرم آدم * همه جرم من از جوى هست كمتر\r\nبلاى من آمد همه دانش من * چو روباه را موى و طاوس را پر\r\nدو مه شغل راندم چو كشتى به خشكى * همه‌ساله ماندم به دريا چو لنگر\r\nكند بر من اين شغل هر روز غمزى * كشد بر من اين علم هر روز لشكر\r\nگهى بازدارد چو مشكم بنافه * گهى خوش بسوزد چو عودم بمجمر \r\n\r\nدر مدح سلطان ابراهيم بن مسعود بن محمود غزنوى گويد\r\n اى بزرگى را كمال و اى جلالت را جمال * آسمانى در بزرگى آفتابى در كمال \r\n\r\n","description":"","footnote":"","page_name":" 1257 ","page_number":535},
  {"content":"\r\n\r\n آسمانى تو و ليكن ثابت و نامنقلب * آفتابى تو و ليكن بىكسوف و بىزوال\r\nبحر و بر سيمين كنى چون آسمان ازبس عطا * بام و بر زرين كنى چون آفتاب ازبس نوال\r\nسعد و نحس چرخ هر دو زير تيغ كلك تست * اين ولى را مال‌بخش و آن عدو را گوشمال\r\nآسمان گريان شود چون قطره‌اى باران دهد * تو بخندى چون ببخشى هرچه دارى ملك و مال\r\nهر زرى كامد بحاصل سالها از آفتاب * در زمانى سايلى را بخشى آن زر بىسؤال\r\nتو همى آزاده را تا چرخ هفتم بركشى * آسمان از ناكسى دارد هميشه در و بال\r\nتو همىبپراكنى چون تخم زر و سيم را * و آفتاب از سفلگى پنهان كند زير جبال\r\nآن و اين در پيش تو چون ذره پيش اين و آن * پس چنين تشبيه كردن مر ترا باشد محال\r\nنى غلط گفتم كه هر دو چاكر و بندهء تواند * گوش سوى تو نهاده تا چه فرمايى مثال\r\nاى كمربسته مجره پيش تختت چون طغان * اى نهاده روى بر خاكت زمين همچون ينال\r\nچو شب آيد هر دو خاك پاى تو افسر كنند * اين يكى يا بد جلال وان يكى يا بد جمال\r\nتاج عالم گردد اين پيروزه‌گون پيروزبخت * شمع كيهان گردد آن فرّخ پى فرخنده فال \r\n\r\n","description":"","footnote":"","page_name":" 1258 ","page_number":536},
  {"content":"\r\n\r\n چون شها پنهان شود از بيم تيغت آفتاب * چون ببيند آفتاب تيغ تو روز جدال\r\nآسمانست آن خجسته آسمان رو مركبت * بر جبينش آفتاب و زير هر ماهى هلال\r\nصد هزاران كوكب آرد از دل خارا پديد * صد هزاران مه نگارد بر زمين زير نعال\r\nآسمان نقطه شود در زير پا و دست او * چون بگردد دايره كردار در وقت مجال\r\nآسمان و آفتاب از بيم سلطان بزرگ * شاه ابراهيم بن مسعود محمود الفعال\r\nاين در آتش چون براهيم آن چو موسى اندر آب * باز چون نمرود و فرعون گشته در عالم نكال\r\nتا برآيد آسمان و تا بتابد آفتاب * همچنين تابان بزى و همچنين شادان ببال \r\n\r\nاين قصيده نيز ازوست كه صاحب آتشكده بنام عمعق هم نوشته\r\n مست و شادان درآمد از در تيم * كرده بيجاده جاى درّ يتيم\r\nزير خط زبرجدش ميمى * زير زلف معنبرش صد جيم\r\nزير آن جيم طوبى و فردوس * زير آن ميم كوثر و تسنيم\r\nپشتم از جيم او چو جيم دوتا * بر من از ميم او جهان چون ميم\r\nاز نسيم گل و كلالهء او * گل سورى همىربوده نسيم\r\nچشمكانش چنان كه يوسف گفت * ان ربى بكيدهنّ عليم\r\nزلفكانش بچنگ من چون شست * من چو صياد و او چو ماهى شيم\r\nگه ببوسه دم مسيح نمود * گه بعارض نمود دست كليم\r\nاز پى سى و دو ستارهء او * رخم از خون چو جدول تقويم \r\n\r\n","description":"","footnote":"","page_name":" 1259 ","page_number":537},
  {"content":"\r\n\r\n گفت مژده ترا كه عدل ملك * در بهشت و تو در ميان جحيم\r\nبىگنه مانده هشت سال بهند * چون گنهكار در عذاب اليم\r\nدل چو دانون و سينه چون كانون * كار نامستقيم و حال سقيم\r\nچه كنى حال خويش را پنهان * چه زنى طبل خيره زير گليم\r\nحال خود شاه را بگوى و مترس * و توكل على العظيم رحيم\r\nملك تاج‌بخش قلعه‌ستان * با ظفر بو المظفر ابراهيم\r\nزخم او كوه را دوپاره كند * عدل او موى را كند به دونيم\r\nخشم او كل من عليها فان * عفو يحيى العظام و هى رميم\r\nفكر من مدح تو نيارد گفت * مگرش فضل تو كند تعليم \r\n\r\nو له ايضا\r\n آنكه آدم را برون افكند از خلد نعيم * صد هزاران خلق را افكند در قعر جحيم\r\nآدم او را كند و خورد و خلق را گندم خورد * او دونيم و عالمى را كرده او از غم دونيم\r\nآن زمرد بوده و خورشيد او را كرده زر * زر همه گشته صدف واكندهء درّ يتيم\r\nآن صدفها باسنان و هريكى بر نيزه‌يى * تا نيارد هيچ در گشتن بگرد آن حريم \r\n\r\nدر اظهار ندامت از خمر و اظهار تقدس گويد\r\n آب بهتر هزار بار ز مى * و من الماء كل شىء حى\r\nنخورم آنچه عقل من بخورد * در من افتد چو آتش اندر نى\r\nمر مرا طاقت دو آتش نيست * آتش آن جهان و آتش مى\r\nسيم مىگردد آتش اندر صاف * برد دل‌وجان نهد هزاران كى \r\n\r\n","description":"","footnote":"","page_name":" 1260 ","page_number":538},
  {"content":"\r\n\r\n تا شود كاف در ميانه نشاط * بركشد تيغ عربده چون كى\r\nيا شود قاف بر سوى كه قاف * در تو افتد چو برگ نى كه زنى\r\nمى مقلوب يم پرخطر است * با خطرهاى آن جهانى هى\r\nنخورد وقت پيرى آب حرام * آنكه ز آب حلال آمده وى\r\nعمر و نامت فتاده زان بشمار * همچو وعده كه افتد اندر كى\r\nآنكه شر است نيمهء نامش * دين و دنيا همىكند لاشى\r\nرفت وقت بهار خندانت * برف باريد بر سرت مه دى\r\nاى عطا صد هزار نام و عطا * كرد بر تو نثار ايزد حى\r\nهر زمان نام تو كند جلوه * بعد هشتادساله بر سر حى\r\nننگ و نامت چو بخل مى بسترد * زير پاى همه شدى چون پى\r\nراست گويى كه نور خورشيدى * كت همى زير پاى مالد فى\r\nزانه نامت عطاست خورد شدى * بعطا شد بزرگ حاتم طى\r\nاى دريغا عطا و فضل عطا * هر دو گشته ذليل عز و على\r\nباژ گونه است كارهاى جهان * باشگونه است در تنش رگ و پى\r\nهفت سياره باشگونه روند * گشته حيران درين ابى چو صبى\r\nآنكه عالم‌تر است جاهل‌تر * مشك تبت نخيزد از مشكى\r\nخلقى آزاده مرده از سختى * جامهء سفله پر ز زينت كى\r\nنام خود باژگونه گردان نيز * چون همه حاسدان كنندش طى\r\nاطفى اللّه ما الست و لا * ترك الراى عاقلا بالرى \r\n\r\nرباعى\r\n اندر خوابم خيالت اى دلبر من * تا روز بدى بهر شبى غمخور من\r\nبيدارى را گماشتى بر سر من * تا باز خيال تو نيايد بر من \r\n\r\n","description":"","footnote":"","page_name":" 1261 ","page_number":539},
  {"content":"\r\n\r\n\r\n320 على باخرزى\r\nاسمش ابو الحسن على بن حسن بن على بن ابى الطيب الباخرزى فاضل اديب اريب جامع فصيح مورخ سخى قادر ماهر بوده در عهد شباب كاتب ركن الدوله طغرل بيگ سلجوقى مىبود وجاهتى و جلالتى عظيم داشت به اختيار خود از عمل عزلت گزيد و پاى در دامن خلوت كشيد بمعاشرت احباب و مصاحبت اصحاب خورسند و به پيوند نامى دلبند پيوند يافت و عاقبت به دست او شهيد و بجنت شتافت و كان ذلك فى سنهء ثمان و ستين و اربعمائه اما صاحب تذكرهء هفت اقليم نوشته كه به ماه نام والى ابخاز تعلقى داشته و حساد او را كشتند علىاىحال او را ديوان عربى و فارسى بوده است و صاحب دمية القصر و ذيل يتيمة الدهر است گويند او را طرب نامه‌ييست مشتمل بر رباعيات بسيار .\r\n\r\nمن افكاره\r\n هرآنگه كه چون من نيايم نخوانى * چنان باشد ايدون كه آيم برانى\r\nنخوانى مرا چون نخوانى كسى را * كه مدح تو خواند چو او را بخوانى\r\nكه را درخور خويش بر من گزينى * كه را در بر خويش چون من نشانى\r\nكه گر كهتر استاده باشد من آنم * و گر مهتر آزاده باشد تو آنى\r\nنديمى مرا زيبد از بهر آن را * كه من رسم آن نيك دانم تو دانى\r\nبرآيم برافروزم اطراف مجلس * به نيكوحديثى و شيرين‌زبانى\r\nاگر شعر خواهى روانت برآرم * هم از گفتهء خود هم از باستانى\r\nو گر نامه بايد نبشتن ببافم * ز خطم يكى ديبهء خسروانى\r\nنه چشمم چرا گه كند روى ساقى * نه گوشم بدزدد حديث نهانى\r\nمعربد نباشم كه نيكو نباشد * كه مى را بود بر خرد كامرانى\r\nيكى كم خورم خوش خرامم به خانه * غلامى بود مر مرا رايگانى\r\nبرى در چو ديدار سلطان بجستم * نگفت او مرا دور شو لن‌ترانى \r\n\r\n","description":"","footnote":"","page_name":" 1262 ","page_number":540},
  {"content":"\r\n\r\n به هر دو قدم فرش عالى سپردم * سرايندهء مدحت مهرگانى\r\nمرا برگزيد از بزرگان حضرت * حسين على مايهء كاردانى\r\nبزرگى كه مانند او كس نديدم * به آثار محمود زاولستانى\r\nجوانى ز بس نغز كارى به پيرى * چنان كز خرد پير بد در جوانى\r\nبزرگان همه هرچه بودند رفتند * ترا باد تا جاودان زندگانى\r\nز خلق خوش تو همى بوى دارد * سحرگه نسيم گل بوستانى \r\n\r\nاين رباعيات از طرب نامهء اوست و رباعى اول در مدح ملك‌شاه است\r\n خاقان علم و كوس ملكشاه كشد * فغفور بساط شاه بر ماه كشد\r\nچيپال سراپرده و خرگاه كشد * قيصر بستورگاه درگاه كشد \r\n* * *\r\n زان مى خواهم كه خرمى را سبب است * نامش مى و كيمياى شادى لقب است\r\nسرخست چو عناب و ز آب عنب است * آبى كه بچهره آتش آرد عجب است \r\n* * *\r\n پيرامن روز قيرگون شب دارد * زير دو شكر سى و دو كوكب دارد\r\nبر سرخ‌گل از غاليه عقرب دارد * كان نوش دو ترياك مجرّب دارد \r\n* * *\r\n اى غاليه ساييده بما سورهء سيم * وز غاليهء تو سيم را رنگ و سيم\r\nبر رغم مرا نهادى اى در يتيم * ده تاج سيه بر سر ده ماهى شيم \r\n\r\nدر وقتى كه با پيوند نامى ترك صاحب‌جمال تعشقى داشته و دست او را در زير سنگى نهادند و زخمهاى بسيار بر او زدند اين رباعى را وصف الحال خود گفته\r\n من مىبروم بيا مرا سير ببين * وين حال به صد هزار تغيير ببين\r\nسنگى ز بر و دست من از زير ببين * از يار بريدنى به شمشير بين\r\nخصم تو اگر باز ندارد ز تو چنگ * صدگونه براى تو برآميزم رنگ \r\n\r\n","description":"","footnote":"","page_name":" 1263 ","page_number":541},
  {"content":"\r\n\r\n بنشينم اگر كار بنامست و به ننگ * بر آتش چون كباب و بر تيغ چو زنگ \r\n\r\nدر تاريخ فصيحى خوافى مشهور بتاريخ الفيل آمده است كه قاتل او شب قتل او بخواب ديد كه على بن حسن بنزد او آمد و اين رباعى بر او خواند و چون معشوق قاتل جاهل از خواب برآمد اين رباعى در خاطرش بمانده بود العلم عند الله\r\n بس خيره‌كشى بتا و بس مستحلى * زردست رخت مگر كه از من خجلى\r\nچندين خجلى چه بايد و مستحلى * گر كشته منم تو صدره از من بحلى \r\n\r\n321 عطاملك جوينى\r\nبرادر كوچك خواجه شمس الدّين محمد سعيد شهيد است كه از مشاهير وزراست بعد از قضيهء خواجه در خدمت ارغوان خان معتبر شده بر مجد الملك يزدى تقريرات كرده وى را بخيانت موصوف كرده بمكافات خواجه او را بقتل آورده جسد او را بهفت پاره ساخته هر پاره‌يى را به‌سويى فرستاده اين رباعى را در اين باب گفته‌اند :\r\n روزى دوسه سردفتر تزوير شدى * جويندهء مال و ملك و توقير شدى\r\nاعضاى تو هريكى گرفت اقليمى * القصه بيك هفته جهانگير شدى \r\n\r\n","description":"","footnote":"","page_name":" 1264 ","page_number":542},
  {"content":"\r\n\r\n\r\n322 على شطرنجى سمرقندى\r\nبخواجه دهقان على مشهور بود كاروان بلاغت را خواجه و دفتر فصاحت را ديباچه شاهان ميدان سخن پياده رخ بر پاى اسب فكرتش سودندى و پيل‌تنان عرصهء ادراك در جنب فرزين فرزانهء خاطر دراكش مات بودندى بالامعى جرجانى و شمس خاله مصاحب بوده و كسب شيوهء شاعرى را از سوزنى نموده اما حكيم سوزنى چندين قصيده در مدح وى گفته علىاىحال مردى با افضال و سخاوت خصال بوده از اشعار او منتخب شد .\r\n\r\nقطعات در تجريد و تحقيق و هجا\r\n چند گويى اى امير آخر كه از اقبال من * در پناهى از بد ايام و فارغ‌دل ز قوت\r\nگر تو ندهى قوت جان من دهد آن‌كس كه داد * قوت جان يونس پيغمبر اندر بطن حوت\r\nور ندارى در پناهم داردم آن‌كس كه داشت * مر محمّد را بغار اندر پناه عنكبوت \r\n\r\nو له\r\n انصاف همه خلق بدادى بتمامى * زان روى درخشنده و زان برشده قامت\r\nگر شرط غرى كردن اين بد كه تو كردى * پس بر همه غرهاى جهان نيست ملامت\r\nسخنم عجب آيد كه ترا چندين آسيب * بر . . . برسيده است و تو هستى به‌سلامت\r\nبر . . . تو زان روى نكو رنج رسيد است * بر روى تو خصمى كند آن . . . بقيامت \r\n\r\n","description":"","footnote":"","page_name":" 1265 ","page_number":543},
  {"content":"\r\n\r\n\r\nدر هجو حميد الدّين نامى گفته است\r\n چند گويى سخن ز بخل حميد * سخن يافه گفت كم بايد\r\nجود ازين بيشتر چگونه بود * كو به روزى كه خلوت آرايد\r\nكمكى گوشتش برى بفلان * صد منت دنبه جود فرمايد \r\n\r\nو له ايضا\r\n اين بس شرف سفر كه در عالم * تاريخ ز هجرت پيمبر شد\r\nبر من سفر از حضر به است ار چند * اين شد چو نعيم و آن چو آذر شد\r\nبس كهتر طبع ابله انديشد * كو كرد سفر حكيم و مهتر شد \r\n* * *\r\n دل منه بر زنان از آنكه زنان * مرد را كوزهء فقع سازند\r\nتا بود پر دهند بوسه بر او * چون تهى گشت خوار اندازند \r\n* * *\r\n عمر دراز گرچه ز هر نعمتى به است * بد نعمتى كه عمر دراز است در نياز\r\nاندر نياز عمر دراز اى برادران * عمر دراز نيست كه جان كندن دراز \r\n* * *\r\n اى برادر گر عروس خوبت آبستن شده است * اندرين مدت كه بودى غايب از نزد عروس\r\nبر عروست بدگمان گشتن نبايد بهر آنك * ماكيان چون نيك باشد خايه گيرد بىخروس \r\n* * *\r\n جمال مجلس باشد بمردم دانا * اگرچه باشد جاى نشست پايگهش\r\nچنان كه زينت هر بيت را ز قافيه است * اگرچه پايگه بيت هست جايگهش \r\n* * *\r\n مثل آنكه او بود احمق * مردمان فيلسوف خوانندش \r\n\r\n","description":"","footnote":"","page_name":" 1266 ","page_number":544},
  {"content":"\r\n\r\n مثل سگ بود كه باشد كور * كودكان چارچشم دانندش \r\n\r\nدر مذمت ندماى ملوك جاهل گفته\r\n چه بايد بهر آداب نديمى * دگر بر جان و دل منّت نهادن\r\nزبان كردن بنظم و نثر جارى * ز خاطر نكته‌هاى بكر زادن\r\nكه بازآمد همى كار نديمى * بسيلى خوردن و دشنام دادن \r\n\r\nو له\r\n خيرگانى چو ناصرخسرو * كرده خود را لقب حميد الدّين\r\nلقب آن برين چگونه سزد * كه . . . آن به از محاسن اين \r\n\r\nو له\r\n بود آن‌كس كه باستاد درين راه علوم * ننهد از پى شاگردى كردن گردن\r\nهمچو مرغى كه خروسش نبود بيضه نهد * جوجه نتواند از آن بيضه برون آوردن\r\nبسر به خاك كريمان رفته رفتن به * كه سوى درگه اين مهتران عصر بپاى\r\nاز آنكه هيچ ازين مهتران ز بيش و ز كم * روا نگردد در هيچ حال حالت‌وارى\r\nاگر شفيع كنى خاك آن كريمان را * روا كند به همه حال حاجت تو خداى\r\nاگر بمانند اين مهتران بدين سيرت * چگونه عمر گذاريم واى بر ما واى \r\n\r\nرباعى\r\n يك‌چند بكودكى نجيب مأبون * مىداد چو هر شش پسرش خوش‌خوش . . .\r\nچون پير شد و حال شدش ديگرگون * آورده دكان . . . فروشى بيرون \r\n\r\n","description":"","footnote":"","page_name":" 1267 ","page_number":545},
  {"content":"\r\n\r\n\r\n323 عمعق بخارائى\r\nدر ميدان سخن دليريست يكّه‌تاز و در بستان هنر گليست جان‌نواز زبانش حسام برّانست و شعرش آب حيوان در فصاحت مسلّم و در فضيلت معظّم رشتهء دواتش در گردن اهل كمال منجوق است و معاصر آل سلجوق است مداح خاقان تركستان بوده بواسطهء طول عمر دولت آل سلجوق را نيز دريافته اما معنى تخلّصش هنوز بر مؤلّف واضح نيامده شاعريست توانا و حكيمى است دانا شعراى آن عهد همه بر استادى عمعق اقرار و اعتراف داشتند به غير استاد ابو محمد ارشدى مشهور به رشيدى كه با او مناظرات و معارضات داشت وقتى در غياب عمعق گفته بود كه شعر عمعق بىنمك است و ملاحتى ندارد كيفيّت را بعمق بازگفتند حكيم اين قطعه را گفته و خان پسنديده قطعه اينست :\r\n شعرهاى مرا به بىنمكى * عيب كردى روا بود شايد\r\nشعر من همچو شكّر و شهدست * وندرين دو نمك نكو نايد\r\nشلجم و باقليست گفتهء تو * نمك اى قلتبان ترا بايد \r\nسلطان سنجر با وجود شعراى نامدار او را از بلخ طلب كرده كه مرثيه‌يى در فوت ماه ملك دختر خود كه بسلطان محمد داده بود بگويد او مرثيه گفته به جهت ضعف پيرى با حميدى پسر خود فرستاد :\r\n هنگام آنكه گل دمد از باغ و بوستان * رفت آن گل شكفته و در خاك شد نهان\r\nهنگام آنكه شاخ شجر نم كشد ز ابر * بىآب ماند نرگس آن تازه بوستان \r\nصاحب عرفات و غيره نوشته‌اند كه يوسف زليخايى گفته كه به دو بحر خوانده مىشود ديوانش را قريب بهفت هزار بيت ديده‌اند اما به نظر فقير نرسيده در سنهء 542 وفات يافته ازوست :\r\n\r\nدر تهنيت عيد صيام و مدح سلطان گويد\r\n نماز شام كه پنهان شد آتش اندر آب * سپهر چهره بپوشيد زير پرّ غراب\r\nهوا نهان شد در زير خيمهء ازرق * زمين نهان شد در زير خرگه سنجاب \r\n\r\n","description":"","footnote":"","page_name":" 1268 ","page_number":546},
  {"content":"\r\n\r\n يكى ز جامهء عبّاسيان فكنده ردا * يكى ز مطرد نسطوريان كشيده نقاب\r\nهواى مشرق تارىتر از سياه شبه * هواى مغرب رنگين‌تر از عقيق مذاب\r\nز نور و ظلمت بر روى آسمان و زمين * هوا ز قوس قزح در هزار گونه خضاب\r\nيكى چو آينهء زير پردهء ظلمات * يكى چون برگ سمن زير لالهء سيراب\r\nمن و نگار من از بهر ديدن مه نو * دو ديده دوخته بر روى گوهرين دولاب\r\nچو دو مهندس زيرك كه بنگرند بجهد * دقيقه‌هاى مطالع به شكل اسطرلاب\r\nبت مرا ز نشاط نظارهء مه عيد * چكيده بر گل احمر هزار گونه گلاب\r\nورا ز ديدن مه هر دو ديده پر ز خيال * مرا ز ديدن او ديده پرمه و مهتاب\r\nگهى به گوش همىبرنهاد مرزنگوش * گهى ز درج عقيقين نمود درّ خوشاب\r\nز بس اشارت انگشت دلبران بهلال * هوا همه قلم سيم شد به شكل شهاب\r\nهلال عيد برون آمد از سپهر كبود * چو شمع زرّين پيش زمرّدين محراب\r\nفلك چو چشمهء آب و مه نو اندر وى * بسان ماهى زرّين ميان چشمهء آب\r\nگهى نهان شد و گاهى همىنمود جمال * چو نور عارض فردوسيان به زير نقاب\r\nبسان زورق زرين ميانهء دريا * گهى باوج پر از موج و گاه در غرقاب\r\nهمىشد از پى رزم و ز بهر بزم ملك * گهى چو دشنهء زرين گهى چو جام شراب\r\nشه مظفّر منصور نصر ناصر حق * ابو الحسن كه ز احسانش عاجز است سحاب\r\nخدايگانا شاها مظفّرا ملكا * مه مبارك بگسست صحبت از اصحاب\r\nفرار كرد تمام و بوقت كرد خرام * كنون بخواه تو جام و بگير زلف بتاب\r\nخجسته بادت عيد اى خجسته عيد جهان * وليت گشته مصيب و عدوت گشته مصاب \r\n\r\nدر نصايح و مواعظ گويد\r\n عنان همّت مخلوق اگر بدست قضاست * چرا دل تو چراگاه چند و چون و چراست\r\nبلاست جستن بيشى و پيشدستى باز * هميشه همّت ما مبتلاى اين دو بلاست\r\nبه جدّوجهد نيابد زيادت و نقصان * هرآنچه بر من و بر تو ز كردگار قضاست\r\nگر اعتقاد درست است اعتراض محال * ور اعتراض صوابست اضطراب خطاست \r\n\r\n","description":"","footnote":"","page_name":" 1269 ","page_number":547},
  {"content":"\r\n\r\n صفات خاص خداوند بنده را نسزد * به هيچ حال خدايى و بندگى نه سزاست\r\nطريق آز درازست و بار حرص گران * به زير هر نفسى صد هزار گونه عناست\r\nاگر بدندان دره كنى هزاران كوه * هرآينه نشود غير آنچه ايزد خواست \r\n\r\nو له ايضا\r\n خوشا باد سحرگاهى كه بر گلبن گذر دارد * كه هر فصلى و هر وقتى يكى حال دگر دارد\r\nگهى بر عارض هامون ز برگ لاله گل پوشد * گهى بر ساحت صحرا ز نقش گل صور دارد\r\nدم عيسى است پندارى كه مرده زنده گرداند * پى خضر است پندارى كه عالم پرخضر دارد\r\nگهى بر گل گل افشاند گهى بر گل گهر ريزد * گهى در دل مكان سازد گهى در سر مقر دارد\r\nالا يا باد روح‌افزاى مهرانگيز مشك‌افشان * خبر ده كان نگار ما ز حال ما خبر دارد\r\nچو ما هر شب سر مژگان به درّ ديده آرايد * چو ما هر شب رخ و عارض پر از ياقوت تر دارد\r\nرسول زلف معشوقى كه چون جنبش پذيرى تو * ز مشكين زلف معشوقان نسيم تو اثر دارد\r\nضمير عاشقانى تو كه يك ساعت نياسايى * اميد وصل معشوقت هميشه در سفر دارد\r\nالا يا جفت تنهايى و يار روز نوميدى * مبادا جان آن‌كس كز تو جان را دوستر دارد\r\nبجان در دارمت زيراكه اطراف تو هرروزى * به خاك حضرت ميمون عالى برگذر دارد \r\n\r\n","description":"","footnote":"","page_name":" 1270 ","page_number":548},
  {"content":"\r\n\r\n مبارك حضرت شاه سمرقند آن خداوندى * كه از قدرت مثالش را فلك بر فرق سر دارد\r\nجمال ملك خاقان معظّم كز جلال او * قضا در پردهء غيب از حريم او حذر دارد \r\n\r\nاز قصيده‌يى كه مور و موى را بر خود ملتزم كرده است\r\n اگر مورى سخن گويد و گر مويى روان دارد * من آن مور سخن‌گويم من آن مويم كه جان دارد\r\nاگر با موى و با مورى شبانروزى شوم همره * نه مور از من خبر يابد نه موى از من نشان دارد\r\nتنم چون سايهء موى است و دل چون ديدهء موران * ز عشق غاليه مويى كه چون موران ميان دارد\r\nبه چشم مور در گنجم ز بس سختى ز بس زارى * اگر خواهد مرا مورى به چشم اندر نهان دارد\r\nمن آن مورم كه از زارى مرا مويى بپوشاند * من آن مويم كه از سستى كم از موئى توان دارد \r\n\r\nو له ايضا\r\n خيز اى بت بهشتى آن جام مى بيار * كاردى بهشت كرد جهان را بهشت‌وار\r\nنقش خورنق است همه باغ و بوستان * فرش ستبرق است همه دشت و كوهسار\r\nاين چون بهارخانهء چين پربهار چين * وان چون نگارخانهء مانى پر از نگار \r\n\r\n","description":"","footnote":"","page_name":" 1271 ","page_number":549},
  {"content":"\r\n\r\n آن افسر مرصّع شاخ سمن نگر * وين پردهء موشّح گلهاى كامگار\r\nاين چون عذار حور پر از گوهرين سرشك * وان چون بساط خلد پر از عنبرين نثار\r\nگلبن عروس‌وار بيارست خويشتن * و ابرش مشاطه‌وار همىشويد از غبار\r\nگاهى طويله بنددش از گوهر سرشك * گاهى نقاب سازدش از پردهء بخار\r\nآن لاله بين نهفته درو آب چشم ابر * گويى كه جامهاى عقيقست پرعقار\r\nگمنام لعبتان بهشتى شدند باز * آراسته بدرّ و گهر گوش و گوشوار\r\nاين از رداى رضوان پوشيده پيرهن * وان از پر فريشتگان دوخته ازار\r\nاين لوحهاى موسى بين گرد كوه و دشت * وان صفحه‌هاى مانى بين بر سر چنار\r\nاز ژاله نقش آن‌همه پرگوهر بديع * وز لاله فرش اين‌همه ياقوت آبدار\r\nرنگست رنگ‌رنگ همه كوهسارو كوه * طرفه است طرفه طرفه همه طرف جويبار\r\nيك كوهسار نعرهء نخجير جفت جوى * يك مرغزار نالهء الحان مرغ‌زار\r\nهامون ستاره رخ شد و گردون ستاره‌بخش * صحرا ستاره برشد و گردون ستاره بار \r\n\r\n","description":"","footnote":"","page_name":" 1272 ","page_number":550},
  {"content":"\r\n\r\n اى نوبهار عاشق آمد بهار نو * من بنده دور مانده از آن روى نوبهار\r\nپيرامنم ز آب دو ديده چو آبگير * پيراهنم ز خون دو ديده چو لاله‌زار\r\nنه بر مراد وصل تو اى دوست دسترس * نه بر دريغ و حسرت و هجران تو قرار\r\nگه لاله بردمد برخم بر ز خون دل * گه سبزه بردمد زنم ديده بر كنار\r\nهر قطره‌يى كز آب دو چشمم فروچكد * گردد ز آتش دلم اندر زمان شرار\r\nروزى هزار بار به پيش خيال تو * ديده كنم بجاى سرشك اى صنم نثار\r\nاز تو به ياد روى تو خورسند گشته‌ام * ازبس‌كه مىبداشتمت در دل استوار\r\nگر من ز هجر روى تو انديشه كردمى * گشتى ز بيم هجر دل‌وجان من فگار\r\nاكنون تو دورى از من و من زنده مانده‌ام * سختا كه آدميست بر احداث روزگار\r\nشرطست مر مرا كه نگيرم بجز تو دوست * عهد است مر مرا كه نگيرم بجز تو يار\r\nگر كالبد به خاك رساند مرا فراق * در زير خاك باشمت اى دوست دوستدار\r\nما بندگان شاه جهانيم و نيك‌عهد * جز نيك‌عهد نيست بر شاه نامدار \r\n\r\n","description":"","footnote":"","page_name":" 1273 ","page_number":551},
  {"content":"\r\n\r\n ما بندگان شاه جهانيم و سست‌عهد * هرگز محل نيابد نزديك شهريار\r\nشاه جهان سپهر جلال آفتاب جود * سلطان شرق ناصر دين شمسهء تبار\r\nگنج محاسن و سر احسان ابو الحسن * نصر آن نصير دولت منصور كردگار\r\nمعلوم اوست هرچه معانيست در علوم * موروث اوست هرچه نهانيست در بحار\r\nآثار عدل او چو ستاره است بىعدد * درياى جود او چو سپهر است بىكنار\r\nاى خسروى كه دولت و اقبال روز و شب * دارند گرد درگه ميمون تو مدار\r\nاين از منازعان تو صافى كند جهان * آن از مخالفان تو خالى كند ديار\r\nميدان پر اژدها شود از تو بروز جنگ * ايوان پرآفتاب شود از تو روز بار\r\nروزى كه گرد معركه تيره كند هوا * گردد زمين چو قير و فلك تار همچو قار\r\nكيمخت كوه بگسلد از زخم بانگ كوس * گوش زمانه كر شود از هول گيرودار\r\nبىمهر چهره‌هاى دليران شود زرير * بىباده چشمهاى شجاعان كند خمار\r\nگه گرد برفشانى بر گوشهء فلك * گه اسب در جهانى در ديدهء سوار \r\n\r\n","description":"","footnote":"","page_name":" 1274 ","page_number":552},
  {"content":"\r\n\r\n گاهى كنى ز كشته همه روى دشت كوه * گاهى كنى به نيزه همه پشت كوه غار \r\n\r\nو له ايضا\r\n الا يا مشعبد شمال معنبر * بخار بخورى تو يا گرد عنبر\r\nنه روحى و ليكن چو روحى مصفا * نه نورى و ليكن چو نورى منور\r\nنفسهاى روحانيانى بخلقت * روانهاى فردوسيانى بگوهر\r\nهمىپويى و پاى تو در تو پنهان * همىپرى و پر تو در تو مضمر\r\nرسول بهشتى ز عالم بعالم * بريد بهارى ز كشور بكشور\r\nچه خلقى كه نه جسم دارى و نه جان * چه مرغى كه نه بال دارى و نه پر\r\nز اشكال تو روى دريا منقش * ز آثار تو روى صحرا مصور\r\nنسيم تو نافه گشايد بصحرا * صرير تو دستان زند بر صنوبر\r\nگه از لطف كردى تو برهان عيسى * گه از سحر كردى تو ار تنگ آزر\r\nبه خاك اندرت صد هزاران مطرز * به آب اندرت صد هزاران زره‌ور\r\nالا اى خجسته براق سليمان * يكى بر سر كوى معشوق بگذر\r\nيكى صورت‌انگيز بر خاكش از خون * نزار و جگر خسته و زرد و لاغر\r\nخروشان و جوشان و گريان و بريان * برى گشته از خواب و بيزار از خور\r\nگذشته بناگوشش از گوشهء پا * رسيده دو زانوش بر تارك سر\r\nروان گشته رنجورش از درد هجران * زبان گشته مجروحش از ياد دلبر\r\nچو خوى قطره‌قطره برخساره بر خون * چو دل پاره‌پاره شده جامه در بر\r\nز داغ دريغش جوارح جراحت * ز پيكان هجرانش افگار پيكر\r\nشكسته باحداث گردونش گردن * بريده زمانه به خنجرش حنجر\r\nبحالى كه گر در صفت بگذرانى * شرر بارد از كلك و ديوان و دفتر\r\nالا باد مشكين چو اين نقش كردى * درآويزش از دامن آن ستمگر\r\nبگويش كه بر خون اين سوخته‌دل * چه عذر آورى پيش دادار داور \r\n\r\n","description":"","footnote":"","page_name":" 1275 ","page_number":553},
  {"content":"\r\n\r\n اگر شرط مهرآزمايى ندانى * كم از پرسشى بارى از حال چاكر\r\nبيا اى صنم بر سر راه بارى * يكى بر سر راه بگرى و بنگر\r\nببين چون ره صيد مجروح را هم * منقّط ز بس قطره‌هاى مقطّر\r\nهمه خار و خاره چو لعل بدخشى * همه سنگ‌ريزه چو ياقوت احمر\r\nهوا پر ز دل پاره‌هاى معلّق * زمين پر ز بيجاده‌هاى معصفر\r\nيكى از علمهاى گلگون منقّش * يكى از نقطهاى زرّين مشجّر\r\nشجرها نگر چون شررهاى سوزان * شمرها نگر چون صدفهاى گوهر\r\nبه خروارها خاكها بين چو روين * بفرسنگها سنگها بين چو اخگر\r\nهمه سنگ و چشمه است بر كوه و صحرا * همه خاك و خونست بر وادى و جر\r\nاز آن سنگ پرخون و خاك عقيقين * بپرس اى نگارين همه حال كهتر\r\nبدان اى نگارين كه بردندم از تو * بدان‌سان كه آرند اسيران ز كافر\r\nچو بيمار بر پشت حمّال نالان * دو لب از نفس خشك و دو آستين تر\r\nزمانى پياده چو بر طور موسى * زمانى سواره چو دجّال بر خر\r\nدو دستش چنان چون دو چوگان گل كن * دو پايش چو دو خركمان كمانگر\r\nهمه پشتش از دوش تا دم مغربل * همه جايش از چشم تا سم مجدّر\r\nبخفتى گر از باد بوديش پالان * بماندى گر از سايه بوديش افسر\r\nز هر موى او ديده‌يى رسته گريان * بهر ديده‌يى نوحه كردى بر آخور\r\nزمانى فتادى چو مصروع بى خود * زمانى معلّق زدى چون كبوتر\r\nدو بىطاقت و دو ضعيف و دو بيدل * دو بيچاره و دو حزين و دو مضطر\r\nهمى ره بريديم چون مار به شكم * درين هر دو رهرو عجب مانده رهبر\r\nمرا گفتيى هست بر كتف گردون * ورا گفتيى هست بر پاى لنگر\r\nشنيدم كه عيسى چو بر آسمان شد * پياده شد و ماند خر را هم ايدر\r\nمرا با چنين خر بمعراج عيسى * ببردند با جان پاكان برابر\r\nبدشتى * رسيدم بمانند دريا\r\nكه كس جز ملائك نديديش معبر * نه خورشيد كردى رسومش مساحت\r\nنه تقدير كردى حدودش مقرّر \r\n\r\n","description":"","footnote":"","page_name":" 1276 ","page_number":554},
  {"content":"\r\n\r\n گياش از درشتى چو دندان افعى * هواش از عفونت چو كام غضنفر\r\nز آبش اجل رسته از باد پيكان * ز خاكش خسك رسته وز خار خنجر\r\nنه جز ديو در ساحتش كس مساعد * نه جز وحش در وحشتش خلق ياور\r\nهمىرفتمى در چنين خاك لرزان * چو كتف يتيمان عريان در آذر\r\nحصارى پديد آمد از دور گفتى * سپهريست رسته ز فولاد و مرمر\r\nنشيبش ز الماس گسترده مفرش * فرازش ز كافور پوشيده چادر\r\nببالاش پوشيده افلاك انجم * بدامانش پنهان شده خاور و خور\r\nنه خورشيد را سوى بالاى اوره * نه انديشه را سوى پهناى او در\r\nيكى صورتى چون جهانى به پهنا * برآورده پيكر بفرق دو پيكر\r\nز واديش عالم پر از تف دوزخ * ز بادش دو ديده پر از نيش و نشتر\r\nهوايى پر از آسمانهاى سيمين * زمينى پر از بوستانهاى بىبر\r\nدر آن بوستان خاره و خار گلبن * در آن آسمان چشم نخجير اختر\r\nطريقى بر آن آسمان چون صراطى * چو موى سر زلف خوبان كشمر\r\nبجايى مسلسل چو هنجار ماران * بجايى شده راست چون خط محور\r\nچو شكل هلالى بصرح ممرد * چو شكل دوالى به سدّ سكندر\r\nرهى همچو بر آينه بر مهندس * نمونه خطى برنگارد به مسطر\r\nچو بر روى حرّاقه بر كرم پيله * همىرفتمى من بر آن راه منكر\r\nگهى دوخته پاى بر پشت ماهى * گهى سوده سر بر رخ نجم ازهر\r\nعديل و رفيق من اندر چنين ره * يكى اژدهاى خروشان چو تندر\r\nبه قوت چو گردون به صورت چو دريا * به تندى چو طوفان به تيزى چو صرصر\r\nچنان اژدهايى كه از سهم و بيمش * فسرده شدى بحر و بگداختى بر\r\nمن اندر كنارش پشيمان و حيران * همىرفتمى همچو عاصى بمحشر\r\nاز اين‌سان شدم تا يكى سنگلاخى * چو قعر جهنم مخوف و مقعر\r\nيكى واديى چون يكى كنج دوزخ * در آن گنده مشتى خسيس و محقر\r\nگروهى چو يك‌مشت عفريت عريان * بكنجى چو گور يهودان خيبر \r\n\r\n","description":"","footnote":"","page_name":" 1277 ","page_number":555},
  {"content":"\r\n\r\n چو ديوان بمطموره‌هاى سليمان * چو رهبان بكنج ستودان قيصر\r\nسلب سايه و سنگ‌فرش و غذا غم * هنر فتنه و فخر شور و شرف شر\r\nچو نسناس ناكس چو نخجير خيره * چو يأجوج بىحد چو مأجوج بىمر\r\nسواران ولى بر نمد زين و چارق * شجاعان و ليكن بفسق و بساغر\r\nهمه غافل از حكم دين و شريعت * همه بىخبر از خدا و پيمبر\r\nنه هرگز كسى ديده هنجار قبله * نه هرگز شنيده كس اللّه اكبر\r\nچو ديوان بندى همه پير و برنا * چو غولان دشتى همه ماده و نر\r\nچو زاغان بصحرا چو غولان بوادى * چو سيمرغ در كه چو نخچير در بر\r\nبه يك‌باره نان شو كند ديدهء زن * بيك استخوان زن خورد خون شوهر\r\nهمه ديوچهران ديوانه طبعان * همه سگ‌پرستان گوساله‌پرور\r\nبهر زير سنگى گروهى برهنه * خزيده به يكديگر اندر سراسر\r\nبه يك‌روزه نان جمله درويش ليكن * به سنگ و سگ و بوق و بچه توانگر\r\nچه دارند اين قوم بند سليمان * اگر نيستى سهم شاه مظفر\r\nملك ناصر حق و سلطان مشرق * كه جمشيد ملكست خورشيد لشكر\r\nبدانجا رسيده است كارش كه گويى * نه خالق و ليكن ز مخلوق برتر\r\nچه عزّ است كان مرورا نيست زيبا * چه جاهست كان مرورا نيست درخور\r\nجهان را به دو گوهر ناموافق * بتوفيق ايزد بكرد او مسخر\r\nيكى كلك روشن تن تيره صورت * يكى تيغ خونخوار ياقوت پيكر\r\nدو گوهر كه جز دو معانى نيابند * يكى خاك ميدان يكى مشك اذفر\r\nيكى گرد افشاند از تاج محنت * يكى آتش انگيزد از آب كوثر\r\nايا پادشاهى كه از دولت تو * جوان گشت باز اين جهان معمر\r\nبه روزى كه بخت‌آزمايند مردان * برد هركس از كردهء خويش كيفر\r\nزمين گردد از نعل اسبان مغربل * هوا گردد از گرد ميدان مغبّر\r\nجهان گردد از خون مردان چو دريا * تو چون نوح و كشتى تو خنگ رهور\r\nگهى همچو خورشيد بر روى گردون * گهى چون فرامرز بر پشت اشقر \r\n\r\n","description":"","footnote":"","page_name":" 1278 ","page_number":556},
  {"content":"\r\n\r\n بنوك سنان بشمرى موى دشمن * بگرز گران بشكرى ترك و مغفر\r\nالا پادشاهى كه از سهم تيغت * مؤنث شود در رحمها مذكر\r\nزمين گر چو دوزخ شود گر چو دريا * زمان گر چو حنظل شود گر چو شكر\r\nمنم بر زبان و دل خويش ايمن * زريبت مصفا ز شبهت مطهر\r\nز گفتار بدگوى چون گرگ يوسف * ز تلبيس بدخواه چون شير مادر\r\nميان من و دشمن من شريعت * طريقى نهاده است سهل و مشهر\r\nاگر گشت راضى به احكام ايزد * و گر سر نتابد ز دين پيمبر\r\nبه حكم نياكان او باز گردم * سياوخش‌وار اندر آيم بآذر\r\nهمى تا جهان گردد از نور و ظلمت * زمانى مصفا زمانى مكدر\r\nهميشه دو چشمت به ترك پرىرخ * هميشه دو دستت بزلف معنبر\r\nرخ بدسگال تو از آب دريا * دل دشمن تو ز آتش چو مجمر \r\n\r\nو له ايضا دوسه بيت ازين تغزل در اشعار عمادى ديده شد\r\n نسيم زلف آن سيمين صنوبر * مرا بركرد دوش از خوابگه سر\r\nگل‌افشانان ببالينم گذر كرد * پيامى داد از آن معشوق دلبر\r\nعتابى كرد و گفت اى سست‌پيمان * نيامد گفته‌هاى تو برابر\r\nميان ما و تو عهد اين‌چنين بود * كه چون من ديگرى گيرى تو در بر\r\nشب تاريك من ز انديشهء تو * چو نفت اندوده مرغى پيش آذر\r\nكه اندر موج خون گم كرده هنجار * كه اندر بحر غم ببريده لنگر\r\nعقيق ابر طوفان بار چشمم * جهان كرده است پربيجادهء تر\r\nز آه من اگر بگداختى كوه * بنرخ خاك بودى درّ و گوهر\r\nچو دريايىست هر شب خانهء چشم * چو كشتى آتشين سوزنده بستر\r\nنه دريا از تف كشتى شود خشك * نه كشتى از نم دريا شود تر\r\nميان آب و آتش مانده حيران * خيالت در دل و ديده مصور \r\n\r\n","description":"","footnote":"","page_name":" 1279 ","page_number":557},
  {"content":"\r\n\r\n ز شب يك‌نيمه چون فرزند عمران * بديگر نيمه چون فرزند آذر\r\nبدين حالم من و تو فارغ از من * به شرط دوستى اين نيست درخور\r\nمرا گر خط فرود آمد بعارض * نگردد زان جمال من مزوّر\r\nبخورشيد اندر اينك هم سياهيست * و ليكن عالم از نورش منوّر\r\nهمانم من بحسن اندر كه بودم * چه شد گر بر سمن بررست عنبر\r\nمرا موران مشكينند بر گل * بگرد عارض خورشيد پيكر\r\nنبينى نوبهار از نور خورشيد * پديد آيد به گل بر مور بىمر\r\nخداوندم همىخواندى چه افتاد * كه اكنون بنده نپسندى و چاكر\r\nكنون گر تيره شد آن ماه رخسار * و گر تارى شد آن گلبرگ احمر\r\nهمان انگار كاندر موكب شاه * بپوشيد آفتابم گرد لشكر\r\nو يا بر عارض سيمين ما را * سيه كرده است روز جنگ مغفر\r\nمرا زين سبزى عارض درين فصل * هزاران زينت است و رتبت و فر\r\nكه پرسبزه بود زين‌پس بصحرا * بساط نزهت شاه مظفر \r\n\r\nو له ايضا\r\n خيال آن صنم سرو قد سيم‌ذقن * بخواب دوش يكى صورتى نمود به من\r\nهلال‌وار رخ روشنش گرفته خسوف * كمندوار قد راستش گرفته شكن\r\nنه نزد عارض گلرنگ او نشانهء گل * نه گرد سينهء سيمين او نسيم سمن\r\nسمنش سوخته و ريخته گلش در گل * يكى ز درد دريغ و يكى ز باد محن\r\nرخى كه بوده چو جان فريشته رخشان * ز خاك و خون شده همچون لباس اهريمن \r\n\r\n","description":"","footnote":"","page_name":" 1280 ","page_number":558},
  {"content":"\r\n\r\n شهيدوار به خون اندرون گرفته مقام * غريب‌وار به خاك اندرون گرفته وطن\r\nيكى سرشك و هزاران‌هزار درد و دريغ * يكى دريغ و هزاران‌هزار گرم و حزن\r\nگسسته بر رخ بيجاده‌گون طويلهء در * گرفته در عرق گوهرين عقيق يمن\r\nچه گفت گفت دريغا اميد من كه مرا * غلط فتاد چنين در وفا و مهر تو ظن\r\nگمان نبرده بدم من كه تو بدين روزى * صبوروار ببندى زياد بنده دهن\r\nهنوز نرگس سيراب من نديده جهان * هنوز سوسن آزاد من نديده چمن\r\nهنوز ناچده از بوستان من گل كس * هنوز ناشده سير اين لبان من ز لبن\r\nبه خاك تيره سپردى مرا بدست اجل * بدل گزيدى كمتر كسى ز من بر من\r\nكنار پرگل من رفته در كنار زمين * تو در كنار سمن سينگان سيم‌بدن\r\nبنفشه موى مرا خاك برگشاد گره * تو با بنفشه عذاران گره زده دامن\r\nهمان كسم كه بدى صورتم جمال بهار * همان كسم كه بدى عارضم نگار ختن\r\nهمان كسم كه مرا هركه ديديى گفتى * سهيل مشكين‌مويى و ماه زهره ذقن \r\n\r\n","description":"","footnote":"","page_name":" 1281 ","page_number":559},
  {"content":"\r\n\r\n كنون به زيرزمينم چو صد هزار غريب * گرفته اين تن مسكين من به گل مسكن\r\nز خاك و خشت همىكرده بستر و بالين * ز درد و حسرت كرده ازار و پيراهن\r\nچو چشمهاى يتيمان ز آب ديده لحد * چو جامه‌هاى شهيدان ز خون ديده كفن\r\nنه كس بيارد روزى ز روزگارم ياد * نه كس بگردد روزى مرا به پيرامن\r\nبه زير خاك فراموش گشته بر دل خلق * ستم رسيده ز جور زمانهء ريمن\r\nگرفته ياد ترا دوست‌وار اندر دل * نهاده عهد ترا طوق‌وار در گردن\r\nگذاشتيم و گذشتيم و آمديم و شديم * تو شاد زى و بكن نوش بادهء روشن\r\nبخواه جام و برافروز آذر بر زين * كه پرشمامهء كافور شد كه و برزن\r\nرسوم بهمن و بهمنجنه است و روز سده * الا به بهمن پيش آر قبلهء بهمن\r\nزمين صحيفهء سيم است و ابر گنج گهر * درخت قبّهء كافور سنگ درّ عدن\r\nسده دليل بهار است و روزگار نشاط * نشاط كن كه جهان پرگلست و پرسوسن\r\nفلك درفش همىبارد و هوا الماس * ز خاك سنگ همىرويد وز آب آهن \r\n\r\n","description":"","footnote":"","page_name":" 1282 ","page_number":560},
  {"content":"\r\n\r\n شمامه‌هاى بلور است شاخ هر گلبن * خزينه‌هاى عبير است خاك هر معدن\r\nبخواه آن گهر پاك نابسوده كه هست * بيان قدرت در شان ايزد ذو المن\r\nاگر فروخته باشد بود چو زرين كوه * چو آرميده بود همچو بسّدين خرمن\r\nشعاعهاش پديد آرد از زمين ياقوت * شرارهاش بروياند از هوا روين\r\nزبانه‌هاش چو شمشيرهاى خون‌آلود * برزمگه به كف شهريار شيراوژن\r\nشه مظفر منصور نصر ناصر حق * كه پادشاه زمين است و شهريار ز من\r\nچه سدّ آهن پيشش چه كاغذين ديوار * چه كوه زرين پيشش چه دانهء ارزن\r\nشجاعت و هنر و جود و جاه و دولت و عز * جمال و خوبى و خلق كريم و خوى حسن\r\nخداى كرده است اين دولتش بفضل عطا * برغم حاسد و بدخواه و كورى دشمن\r\nايا نبرده سوارى كه در صف ميدان * شوند مردان پيشت زنان آبستن\r\nهزار لشكر باشى تو در يكى ميدان * هزار رستم باشى تو در يكى جوشن\r\nنهنگ كوه او بارى و شير آهن‌خاى * هز بر خون‌افشانى و پيل كوه‌افكن \r\n\r\n","description":"","footnote":"","page_name":" 1283 ","page_number":561},
  {"content":"\r\n\r\n سوار تيغ‌گذارى شجاع حيدر زخم * سپهر گرزگرايى سهيل ناچخ زن\r\nتبارك اللّه روزى كه در مصاف آيى * نشسته قارن كردار بر كه قارن\r\nشعاع تيغ تو مرجان كند همه ميدان * نهيب زخم تو سندان كند خز ادكن\r\nز گرز رستم بيش است تازيانهء تو * چنان كه نيزهء رستم تراكم از سوزن\r\nبروزگار تو باطل شد اى ملك يكسر * فسانه‌هاى فرامرز و قصهء بيژن\r\nجهان توى و سر تيغ تست دولت و ملك * چنان كه خواهى زى و چنان‌كه خواهى زن\r\nبدست دولت بند موافقان بگشاى * به تيغ نصرت بيخ مخالفان بركن\r\nهميشه تا بدلايل جداست روز از شب * هميشه تا بحقيقت به است مرد از زن\r\nهميشه باش نشاطآزماى و جان‌پرور * جهانگشاى و ولايت‌ستان و خصم‌افكن \r\n\r\nرباعيات\r\n خواهم همه را كور ز عشق رويت * تا من نگرم بس برخ نيكويت\r\nيا خود خواهم همى دو چشم خود كور * تا ديدن ديگرى نبينم سويت \r\n* * *\r\n زان سبزه كه بر عارض تو خاسته شد * تا ظن نبرى كه حسن تو كاسته شد\r\nدر باغ رخت بهر تماشاى دلم * گل بود و به سبزه نيز آراسته شد \r\n\r\n","description":"","footnote":"","page_name":" 1284 ","page_number":562},
  {"content":"\r\n\r\n* * *\r\n هر ديده كه عاشق است خوابش مدهيد * هر دل كه در آتش است آبش مدهيد\r\nدل از بر من رميده از بهر خدا * گر آيد و در زند جوابش مدهيد \r\n* * *\r\n رفتيم ز خدمت تو دل‌خون كرده * دل‌سوخته وز ديده بيرون كرده\r\nقدّ چو الف بعشق چون نون كرده * خاك ره و پشت موزه گلگون كرده \r\n* * *\r\n اى چنگ سرافكنده چو هر ممتحنى * در پاى كشان زلف چو محبوب منى\r\nگر حلق تراست خشك پس در چه فنى * هم خشك زبانى تو و هم تر سخنى \r\n* * *\r\n با يارم اگر نيست ره ديدارى * آريد ببالين منش يك‌بارى\r\nتا گر من دلخسته نبينم رويش * او كشتهء خويش را ببيند بارى \r\n\r\n324 عمّارهء مروزى\r\nو هو استاد ابو منصور بن محمد اصلش از همان بلد است و ظهورش در عهد دولت سلاطين آل سامان و غزنويه مقدم شعرا و بلغا بوده در نفحات آمده كه وقتى شعرى از وى در نزد جناب شيخ ابو سعيد ابو الخير خواندند اثر كلى كرد و احوال قايل پرسيد گفتند كه از عماره است با اصحاب بمدفن او رفته مات فى سنهء 360 بهر صورت از استادان شعراى قديم و شاعرى حكيم بوده بعضى از اشعارش اينست .\r\n\r\n","description":"","footnote":"","page_name":" 1285 ","page_number":563},
  {"content":"\r\n\r\n\r\nو له\r\n آتش اگر نديدى با آب ممتزج * اينك نگاه كن تو بدين جام و اين شراب\r\nجام بلور و لعل مى صاف اندرو * گويى كه آتشى است برآميخته به آب \r\n\r\nو له\r\n آن مى بدست آن بت سيمينه تن نگر * گويى كه آفتاب بپيوست با قمر\r\nوان ساغرى كه سايه فكندست مى درو * برگ گل سپيد است گويى بلاله بر \r\n\r\nو له\r\n غره مشو بدانكه جهانت عزيز كرد * اى بس عزيز كردهء خود را كه كرد خوار\r\nمار است اين جهان و جهان‌جوى مارگير * وز مارگير مار برآرد همى دمار \r\n\r\nو له\r\n جهان ز برف اگر چندگاه سيمين بود * زمرّد آمد و بگرفت جاى تودهء سيم\r\nبهار خانهء كشميريان بوقت بهار * بباغ كرده همه نقش خويشتن تسليم\r\nبدور باده همه روى نيكوان گويى * پشيزه ساخته از گل به پشت ماهى شيم \r\n\r\nدر مدح سلطان محمود غزنوى گفته\r\n از كفّ شاه نور بود بر جبين خور * جودش مرا سهيل نمودست بر جبين\r\nگر بر كران دجله كسى نام او برد * آب انگبين ناب شود گل‌گل انگبين \r\n* * *\r\n شاخ بيد سبز گشته روز باد * چون يكى مست نوان سرنگون\r\nلاله برگ لعل پيكر بامداد * چون سر شمشير آلوده به خون\r\nتا بديد آمدت امسال رخ غاليه بار * غاليه تيره شد و بوى خوش عنبر خوار\r\nاندر غزل خويش نهان خواهم گشتن * تا بر لب تو بوسه زنم چونش بخوانى \r\n\r\n","description":"","footnote":"","page_name":" 1286 ","page_number":564},
  {"content":"\r\n\r\n\r\nدر مرثيهء امير ابراهيم\r\n از خون او چو روى زمين لعل‌فام شد * روى وفا سيه شد و روى اميد زرد\r\nتيغش بخواست خورد همى خون مرگ را * مرگ از نهيب خويش مر آن شاه را بخورد \r\n\r\n325 عمادى شهريارى\r\nاسمش عماد الدّين و مداح عماد الدولهء ديلمى بود بعضى نوشته‌اند كه غزنويست و بعضى آن را ديگرى و پسر مختارى دانند و در باب عمادى اقوال مختلف بسيار است آنچه جمع ما بين الخلاف است در عهد ديالمه و سلاجقه بوده و انورى و حسن غزنوى او را مدح نموده گويند پنج هزار بيت ديوان دارد اين اشعار ازو منتخب شد .\r\n\r\nمن اشعاره\r\n هركو دو بيت بر بهم آرد چه بايدش * كز لطف تو چو من شرف جاودان برد\r\nاز صد هزار طفل كه شان رد كند پدر * سيمرغ زال را بسوى آشيان برد\r\nدر سينهء عدوى تو كينت بتر بود * زان گربه‌يى كه شيشه‌گر اندر دكان بود \r\n* * *\r\n هوا ز انسان خنك شد كز جنان حورا همىگويد * خنك آنكو در اين سرما مقام اندر سقر دارد\r\nفرشته‌اييست براين بام لاجورد اندود * كه پيش آرزوى عاشقان كشد ديوار \r\n\r\n","description":"","footnote":"","page_name":" 1287 ","page_number":565},
  {"content":"\r\n\r\n\r\nدر مدح عماد الدولهء ديلمى گفته\r\n اى نرگس تو طبيب بيمار * وى لالهء تو امين طرار\r\nبيمار طبيب تو جهان‌گير * طرار امين تو جهان‌دار\r\nدر پايهء دلبرى سبك‌روح * وز مايهء دلبرى گران‌بار\r\nبا لطف تو باد در كف آب * با نور تو خاك بر سر نار\r\nبىآهوى چشم تو نسازد * بر عالم شير فتنه پيكار\r\nسوداى تو از براى قربان * بسته است زمانه را بپروار\r\nآنجا كه نمود لعل تو لطف * كفّار نيند زشت‌كردار\r\nوانجا كه نمود جزع تو قهر * هستند پيمبران گنهكار\r\nخوش تاخت بقهر بر دوعالم * عشق تو و قهر شه به‌يك‌بار\r\nقطب ملكان عماد دولت * كز درگه اوست آب احرار \r\n\r\nو له ايضا\r\n گنبد مشكين شده است چرخ ز بوى بهار * غاليه پيوند گشت باد چو رخسار يار\r\nز آتش لاله شمال سوخت بخرگه بخور * قرصهء خورشيد را لخلخه كرد از بهار\r\nدى بتمناى دوست خيمه بباغى زدم * تا به كف آرم گلى از رخ او يادگار\r\nاز سر دلسوزگى فاخته آمد به من * داد مرا از سخن شربت انده‌گوار\r\nگفت باحوال خويش سخت فرومانده‌اى * گفتم تدبير گفت سست نبودن به كار\r\nگفت نگويى كه چيست با تو دلارام را * گفتم عهدست گفت نيست بعهد استوار \r\n\r\n","description":"","footnote":"","page_name":" 1288 ","page_number":566},
  {"content":"\r\n\r\n پيش شكوفه شدم ريختن آغاز كرد * گفتم اين چيست گفت قاعدهء روزگار\r\nياسمن اندر عرق راند بر آهنگ او * گفتم مشتاب گفت قافله بربست بار\r\nلاله پديدار شد رنگ قبا چون عقيق * گفتم خونست گفت ريختهء انتظار\r\nگرد رخ شنبليد داشت نسيم بهشت * گفتم مشك است گفت خاك در شهريار\r\nچاشتگهى كز خروش خاك بجوشد چو آب * وز علم رنگ‌رنگ باد نمايد چو نار\r\nدوش فلك را ز گرد نعل دهد طيلسان * گوش يلان را ز مغز گرز دهد گوشوار\r\nبر كتف كشتگان دام نمايد زره * ناوك پرخون درو گشته طپان مرغ‌زار\r\nتير كند عزم راه وز پى رسم وداع * قامت او را كمان آورد اندر كنار\r\nبر سر بيرق به لاف پرچم گويد منم * طرهء خاتون فتح در تتق كارزار\r\nتا شود اندر زمين صورت خصمت نهان * بر سر پيكان كنى صورت مرگ آشكار\r\nپنجهء خربط شود پنجهء شير عرين * چون تو گوزن افكنى شيروش اندر كنار\r\nباد و گل و آب و نار هيچ نزايند بيش * گر نبود بخت تو قابلهء هر چهار \r\n\r\n","description":"","footnote":"","page_name":" 1289 ","page_number":567},
  {"content":"\r\n\r\n ياد ز يال تو كرد چرخ چو بردند دست * در كمر يكدگر رستم و اسفنديار \r\n\r\nدر مدح سلطان طغرل بيك سلجوقى گفته\r\n اى زلف و رخت سپهر و اختر * وى روى و لبت بهشت و كوثر\r\nجز روح امين مگس نشايد * آنجا كه لب تو گشت شكّر\r\nسلطان سپهرقدر طغرل * كز قبّهء دانش است برتر\r\nخاك در اوست چرخ اعظم * عشر كف اوست بحر اخضر\r\nروزى كه بلوح جان نويسد * منشور اجل زبان خنجر\r\nشمشير ز خون تازه سازد * بيمارى مرگ را مزوّر\r\nدر آتش رزم پاىكوبان * مىآيد مرگ چون سمندر\r\nبندد رمحت بدست نصرت * بر گردن روزگار زيور\r\nيك قوم چو كاسه داغ بر دل * يك قوم چو كوزه دست بر سر \r\n\r\nو له ايضا\r\n رايگان رخ نمىنمايد يار * بسخن راست مىنيايد كار\r\nبا دل است اين سخن نه با قالب * با سر است اين سخن نه با دستار\r\nاز فريب و عتاب او فرياد * وز عتيب و حساب او زنهار \r\n\r\nو له ايضا\r\n گر عاشقى مترس ز آتش بسان شير * شمشيروار سوى آتش نه شيروار\r\nزان نطفه‌يى كه شد ازل آبستن ابد * مقصود عشق بود نه اين هفت و پنج و چار\r\nكشتى كاينات درين بحر غرقه شد * بىآنكه اوفتاد يكى تخته بر كنار\r\nذو الفقر شو كه دست جهاد على عشق * برّنده‌تر از فقر نديده است ذو الفقار\r\nآنگه كبودپوش چو گردون كه همچو او * از مهر تاج سازى و از ماه گوشوار \r\n\r\n","description":"","footnote":"","page_name":" 1290 ","page_number":568},
  {"content":"\r\n\r\n منگر بدين غزالهء گل‌روى خارپشت * منگر بدين نوالهء خوش‌طعم بدگوار\r\nصافى ميئى كه تيره‌شب اندر شعاع او * گردد به چشم كور پى مور آشكار\r\nزا مى كه نور ماه گر از عكس او بود * با مه خسوف را نبود هيچ‌گونه كار\r\nگر در دهان مار چكد قطره‌يى ازو * آب حيات را حسد آيد بزهر مار \r\n\r\nايضا و له\r\n زان گه كه در تصرّف اين سبز گلشنم * در كام اژدهاى نياز است مسكنم\r\nدر حلق همچو حلقهء دامى شود مرا * هر رشته‌يى كه از پى صيدى درافكنم\r\nاز بهر آسمان كمرى لعل كردمى * گر زادهء دو ديده بماندى بدامنم\r\nبر مرگ دل نهادم و بر زخم تن زدم * گر آدمى رواست كز آهن بود منم\r\nاى دست روزگار گه آزمون ز من * شمشير كن نه لعل كه پاكيزه آهنم\r\nگشتند روشنان فلك خصم من چنانك * خورشيد جز بجنگ نيايد به روزنم\r\nبهتر ز من چراغ نيفروخت روزگار * خورشيد رشك برد و بپالود روغنم \r\n\r\nدر شكايت از روزگار گويد\r\n نخست نيست كه گردون مرا سپرده بغم * مرا و غم را هرگز جدا نداشت ز هم\r\nسپيد تاب چو شمشير ز ابتدا ز آدم * سياه‌كار شدم ز انتها بسان قلم\r\nمنم كه ازبس تيمار بهتر است مرا * هزار بار ز باغ وجود راغ عدم\r\nاگر سلامت ماه است ازو نديدم نور * و گر سعادت بحر است ازو نديدم نم\r\nندامتيست مرا دام نقل بىحاصل * جراحتيست مرا نام عقل بىمرهم\r\nفلك براى من انبار مىنهد بجفا * جهان براى من اندوه مى خرد بسلم\r\nعجب مدان كه مرا هيچ برنيايد كار * عجب بدانكه چگونه همىبرآرم دم \r\n\r\n","description":"","footnote":"","page_name":" 1291 ","page_number":569},
  {"content":"\r\n\r\n\r\nو له ايضا\r\n چو شد ز سنبله شاه سپهر در شاهين * كنار باغ تهى شد ز لاله و نسرين\r\nز ابر فاخته‌گون آسمان طوطى رنگ * كند به پر حواصل نهفته روى زمين\r\nگمان نبرد خرد تا نديد بادهء تاك * كه حامل است بخورشيد خوشهء پروين\r\nز باد زرگر و ابر درم‌فشان هر شاخ * مرصع است بزر خلاص و در ثمين\r\nگر آب نقش نگيرد چراست روى شمر * ز گونه‌گونه صور چون نگارخانهء چين\r\nفكند خنجر زر بيد و طشت زر نرگس * گرفته بر سر از انصاف عدل صدر گزين\r\nزهى سپهر كرم را بقاى تو خورشيد * زهى عروس سخن را عطاى تو كابين\r\nزمانه كيست كزو بايدت شرف جستن * چه حاجتست كه عنقا شود بدانه سمين \r\n\r\nمن غزلياته عليه الرحمة\r\n مرا از شكستن چنان عار نايد * كه از ناكسان خواستن موميايى \r\n* * *\r\n مهر تو ز سينه رفتنى نيست * با درد تو ديده خفتنى نيست\r\nحالى كه مرا بود به عشقت * دانستنى است گفتنى نيست \r\n* * *\r\n بر ياد تو مىخورم مى ناب * هر مى كه چنين بود حلالست\r\nعشق تو زبان من فروبست * يعنى كه زبان عشق لالست \r\n* * *\r\n بىتو يك روز بود نتوانم * بىتو يك شب غنود نتوانم\r\nيار جز تو گرفت نتوانم * نام جز تو شنود نتوانم\r\nهمه شادى مرا بدولت تست * جز به تو شاد بود نتوانم \r\n\r\n","description":"","footnote":"","page_name":" 1292 ","page_number":570},
  {"content":"\r\n\r\n\r\nمن قطعات و رباعياته\r\n بخدايى كه بر درخت سخن * نام او ابتداى هر برگست\r\nكه مرا بىحضور خدمت تو * زندگانى برابر مرگست \r\n* * *\r\n هرك را مال هست و عقلش نيست * روزى آن مال مالشى دهدش\r\nوانكه را عقل هست و مالش نيست * روزى آن عقل بالشى دهدش \r\n\r\nو له\r\n شد تازه ز ابر كسوت شاخ * اى از تو نهال جود خرم\r\nتو گاه عطا ز ابر بيشى * من نيز ز شاخ نيستم كم \r\n\r\nرباعى\r\n بازار بتان از تو شكستى دارد * عشق تو بهر دلى نشستى دارد\r\nچشم تو بهر صومعه مستى دارد * الحق غم تو درازدستى دارد \r\n* * *\r\n خاكى و ترا مشك ختن دانستم * خارى و تو را گل سمن دانستم\r\nدردا كه من آنم كه تو مىدانستى * افسوس تو آن نه‌اى كه من دانستم \r\n* * *\r\n دردى كه مرا ز آن رخ نيكوست ببين * وين خسته‌دلم كه بستهء اوست ببين\r\nاى دشمن اگر بكام خويشم خواهى * برخيز و بيا و كردهء دوست ببين \r\n* * *\r\n فرياد و فغان زين فلك آينه‌گون * كز خاك بچرخ بركشد مشتى دون\r\nما منتظران روزگاريم كنون * تا خود فلك از پرده چه آرد بيرون \r\n\r\n","description":"","footnote":"","page_name":" 1293 ","page_number":571},
  {"content":"\r\n\r\n\r\n326 عماد زوزنى عليه الرّحمة\r\nاز اماجد فضلا و اعاظم شعر است در ملك زوزن من توابع خواف ملك بوده لهذا بملك عماد شهرت نموده به خدمت حجة الاسلام محمد غزالى طوسى رسيده و بيمن نصيحت و ارشاد و مواعظ وى تارك دنيا گرديده خواست كه املاك خود را وقف نمايد محمد غزالى او را منع كرد و گفت ازين كار در تو عجبى و رعنايى پديد خواهد آمدن بارى معاصر سلاجقه بوده گويند وى در شاعرى شاگردى حسن غزنوى نموده بعضى گويند مداح طغان شاه بود و مرثيه‌يى به جهت على بن حسن باخرزى نظم نمود در هر صورت آنچه از اشعارش ديده شد گزيده شد .\r\n\r\nدر مدح خواجه قوام الدّين گفته\r\n از خاك برآورد صبا شعلهء لاله * تا زاتش او آب دهد خنجر سوسن\r\nاز جيب سمن‌زار برآمديد بيضا * تا ابر بر او درّ ثمين ريخت ز دامن\r\nدر موسم گل بلبل شيدا ز چه نالد * در وصل كه را رسم بود ناله و شيون\r\nبر چهرهء پرچين شمر قطرهء باران * پرّان شده چون تير كه بر عيبه و جوشن\r\nصحن چمن از خامهء نقاش طبيعى * مانند صحايف به خط خواجه مزيّن\r\nجود از كف او همچو مى از جام درخشان * عدل از دل او همچو مه از چرخ مبيّن\r\nبا بحر دلت آب حيات آيد از مس * وز ابر كفت نوش‌گيا رويد زاهن\r\nبر دست مراد تو نهد پاى سرانجام * هر باز سعادت كه بپرد ز نشيمن\r\nهر مويم اگر نيست زبانى بمديحت * موى مژه در ديدهء من باد چو سوزن \r\n\r\nدر مدح سلطان طغان شاه سلجوقى گويد\r\n شكفته چون گل نوروز روز عيد آن ماه * ببسته جامه خراميد بامداد بگاه \r\n\r\n","description":"","footnote":"","page_name":" 1294 ","page_number":572},
  {"content":"\r\n\r\n بچهرهء مه و مه را فلك بقامت سرو * بگونهء گل و گل را چمن ز پيكر ماه\r\nز چابكى كه كمر بسته بود گفتى بود * مه دوهفته به برج دوپيكر آن دلخواه\r\nز جاى جستم و پيشش دويده بر پايش * چه بوسه‌ها كه زدم لا إله إلّا اللّه\r\nبه مهر گفتمش اى مهرخى كه پيش رخت * هلال‌وار سزد پشت آفتاب دوتاه\r\nز در نقاب شكر برگرفت و گويى شد * خيال پروين بر گرد مه عيان ناگاه\r\nبلطف گفت چو شد روزه روز وصل رسيد * ز هجر بيش مسوز و ز رنج بيش مكاه\r\nفراق بود صواب ار نه از مى وصلم * شدى هرآينه هر روز كار روزه تباه\r\nكنون نگر كه دو عيدت خداى روزى كرد * يكى ز وصل من و ديگرى ز خدمت شاه\r\nخجسته نصرت ملت طغان شه غازى * كه در مواقف كينست پشت و روى سپاه\r\nسراى پرده زده گرد حضرتش اقبال * بدان صفت كه فلك گرد مه زند خرگاه\r\nبعهد عدل تو ز انسان ذليل شد ظالم * كه كهربا نخرد كس همى به قيمت كاه\r\nصباى لطف تو بر خاك تيره گر بوزد * ز خاك سدره و طوبى دمد بجاى گياه \r\n\r\n","description":"","footnote":"","page_name":" 1295 ","page_number":573},
  {"content":"\r\n\r\n گهر نگيرد دستت مگر براى عطا * جهان نبيند عفوت مگر به روى گناه\r\nنيامدى ز دل سنگ زرد رخ بيرون * بكان زر از شرف نامت ار شدى آگاه\r\nز بيم جان عدويت چو گم كند ره خلق * ز سوى سينه سنانت به دو نمايد راه\r\nنهنگ تيغ تو درياى خون چنان راند * كزو قضا و قدر نگذرند جز بشناه \r\n\r\nدر جواب قصيدهء على بن حسن باخرزى گفته\r\n ز لطف معالى و حسن معانى * على حسن بود حسّان ثانى\r\nبه مشكين‌خط اندر معانى عذبش * چو در تيرگى چشمهء زندگانى\r\nاز اندازه بيرون صفات نديمى * بيان كرده و اندازهء رسم دانى\r\nز لطف و ظرافت ز نرد و ز شطرنج * ز خط و درايت ز لفظ و معانى\r\nز ناخوردن باده بر روى ساقى * زنا كردن فاش راز نهانى\r\nز كم خوردن مى ببزم بزرگان * سبك‌روحى و احتراز از گرانى\r\nخروس جلالت چو در جلوه آيد * ز نسرين گردون سزد ماكيانى\r\nاگر عقل چشم است در چشم نورى * و گر عدل جسمست در جسم جانى\r\nترا باد پيوسته در گوش و در كف * سماع ارغنونى و راح ارغوانى \r\n\r\n","description":"","footnote":"","page_name":" 1296 ","page_number":574},
  {"content":"\r\n\r\n\r\n327 عميد ديلمى\r\nو هو فخر الملك خواجه عميد الدّين گويند نه از ديلم رشت است و از هندوستانست و منشأش سنّام بوده و مداحى سلطان محمد يمين مىنموده و بعضى او را چنان كه اشارتى شد از اهل گيلان من بلاد دار المرز و طبرستان دانند همانا از گيلان بوده و بهندوستان رفته و ديالمه اهل آن ولايت را گويند وى را عميد لومكى هم نامند سبب آن معلومم نشده بهر صورت مقصود اشعار و گفتار است نه مولد و مضجع شاعريست فصيح البيان و پخته كلام و از اشعار اوست .\r\n\r\nاز قصايد اوست\r\n رخت اميدم برده شد حالم ز رنج افسرده شد * شاخ طرب پژمرده شد بىآب چون نيلوفرى\r\nبودم در اين تيمار و غم پروردهء رنج و ستم * كز در درآمد صبحدم شمشاد قد مه‌پيكرى\r\nبا روى مانند گلى با لعل همرنگ ملى * با طرهء چون سنبلى با قامت چون عرعرى\r\nنسرين برو كوچك دهن شكرلب و شيرين‌سخن * در بر ز طنزش پيرهن در سر ز نازش معجرى\r\nاز خواب خوش برخاسته زلف سيه پيراسته * خود را چو باغ آراسته بربسته زيبا زيورى\r\nبنشست پيشم يك‌زمان بگشاد پس شيرين‌زبان * گفت اى بفضل اندر جهان نازاده مثلت مادرى\r\nبرخيز بر عزم سفر زين جاى ناخوش درگذر * كاندر تنور شيشه‌گر قيمت ندارد گوهرى \r\n\r\n","description":"","footnote":"","page_name":" 1297 ","page_number":575},
  {"content":"\r\n\r\n الحق پذيرفتم بجان پند نگار دل‌ستان * آوردم اندر زير ران صرصر تك كه پيكرى\r\nشكلش ز هول انگيخته سرمه بچشمش ريخته * غبغب فروآويخته چون دلبر سيمين برى\r\nكوهان او پروين‌نمون موزون‌تر از جوزا سرون * هيكل چو كوه بيستون از كوه بل افزون‌ترى\r\nباريك ساق و سخت‌سم فربه كفل باريك‌دم * هرگز نكرده راه گم در تيره‌شب بىرهبرى\r\nشاخش چو ماه يك‌شبه چشمش سيه‌تر از شبه * نامش چو ذكر شتر به مشهور در هر كشورى\r\nثور از نهاد او خجل و زوى اسد را پا به گل * از دست و پايش مشتعل بر روى هر سنگ آذرى\r\nدر پويه چون رقص آردى فرسنگها بگذاردى * وانگه كه تك برداردى گردش نبيند صرصرى\r\nاندر چنين سرماى دى كز وى ببندد خون و پى * مىآوريدم زير پى هر سنگلاخ و كردرى\r\nمىكردم از غم نالشى مىخوردم از وى مالشى * از خشت بودم بالشى وز خاك تيره‌بسترى \r\n\r\nدر مناظرهء مى و بنگ بنظم آورده\r\n دى در ميان بادهء صافى مزاج و بنگ * در عرصهء دماغ من افتاد شور و جنگ\r\nبگشاد مى زبان كه منم دختر عنب * صافى تن و نشاطفزاى و عقيق‌رنگ\r\nگر در دهان رنگ ز من قطره‌يى چكد * بر روى شير رنگ تفاوت كند ز رنگ\r\nور موشكى ضعيف ز من جرعه‌يى چشد * نشگفت اگر ز پنجه خراشد رخ پلنگ\r\nممسك ز من به رايحه‌يى گر نفس زند * بخشد گهر بدامن و لؤلؤ دهد به تنگ \r\n\r\n","description":"","footnote":"","page_name":" 1298 ","page_number":576},
  {"content":"\r\n\r\n بنگ سبك‌سر از سر وحدت زبان گشاد * كى نزد غفلت تو يكى شكّر و شرنگ\r\nمن صوفيم بخانقه و كيمياى عقل * بر دامنم زنند حكيمان بطبع چنگ\r\nوز قوّت تخيّل من هر زمان كنند * سحر حلال در صفت نوخطان شنگ\r\nمىگفت منكر اينكه بمنصوص نيستى * نام تو بر صحيفه نيامد براى ننگ\r\nمن لعل با طراوت و تو سبز بىنمك * نامم شراب صافى و نام تو هست بنگ\r\nبنگش بخشم گفت چه لافيم چون همى * در دار ضرب شرع نداريم هر دو سنگ\r\nمىگفت اين بساط مقالت بگستريم * در مجلس سپه‌كش مشهور روم و زنگ \r\n\r\nدر هجو يكى از معاصران خود گفته\r\n خواجه بفزود و ليكن بورم * گشت مشغول و ليكن به شكم\r\nميزبان بود و ليكن برباط * نانم آورد و ليكن بدرم\r\nسر برآورد و ليكن بفضول * دل تهى كرد و ليكن ز كرم\r\nبس حريص است و ليكن به حرام * بس جواد است و ليكن بحرم\r\nسالها باد و ليكن به سقر * عمرها باد و ليكن بسقم\r\nدولتش باد و ليكن شده گم * نعمتش باد و ليكن شده كم \r\n\r\nغزل در صنعت ذوبحرين\r\n روى تو پيرايهء صحن چمن * موى تو سرمايهء مشك ختن\r\nبستهء گيسوى تو صد دين و دل * خستهء بادام تو صد جان و تن\r\nطره طرار تو عاشق فريب * غمزهء خونخوار تو لشكرشكن\r\nفتنهء رفتار تو كبك درى * واله بالاى تو سرو چمن\r\nدرگه خنده لب لعلت شكست * رونق بيجاده و درّ عدن\r\nزلف تو بر روى تو گويى كه هست * سنبل پرخم زده بر نسترن\r\nنرگس جادوى تو هنگام ناز * آفت جان و دل مجروح من\r\nبندهء خاك در تو شد عميد * آتش غم در دل‌وجانش مزن \r\n\r\n","description":"","footnote":"","page_name":" 1299 ","page_number":577},
  {"content":"\r\n\r\n\r\n328 عياضى سرخسى\r\nاسمش عبد الرّحيم و شاعريست حكيم ظهورش در دولت آل سلجوق و پايهء جاهش بر فرق عيّوق مداح طغان شاه بن آلب‌ارسلان و ممدوح فضلاى زمان معاصر معزى و نظامى عروضى سمرقندى و معاشر على حسين الباخرزى در وقتى كه على حسين در دست پيوند نام شهيد شد وى مرثيه‌يى به جهت او گفته كه اين دو بيت از اوست :\r\n مسكين على حسين كز آن شوم بد شعار * بىجرم چون حسين على كشته گشت زار\r\nشيرى بدى كه بود ادب مرغزار وى * گر كشته شد عجب نبود شير مرغزار \r\nگويند وى شاگرد حكيم ابو على سيناء بلخى بوده و مداحى آلب‌ارسلان را نيز نموده مرثيهء هر دو در اشعار او هست ولى صحيح نيست بهر صورت از افاضل شعراست و از اشعار اوست .\r\n\r\nدر مدح سلطان ملكشاه سلجوقى گفته\r\n اى بتن برگشته ناايمن بجان خويشتن * جان بحسّ تن تو دارى زان نه اى ايمن بتن\r\nرتبت شاهى بشب دارى و معزولى بروز * بر سرت زانست هر شب تاج شاهى را وطن\r\nبا بكاء بىوسن ز آنى كه چون ما عاشقى * عاشق آن باشد كه باشد با بكاء و بىوسن\r\nچون سحابى گشته گريان چون درخشى خنده‌ناك * بىطرب خندان شدستى باز گريان بىحزن\r\nهم به بالا چون قضيبى هم به صورت چون قلم * هم برخ چون زعفرانى هم بعارض چون سمن\r\nچون عصا ما را همى معجزنمايى بىكليم * چون سهيل اينجا همى شب را فروزى بىيمن \r\n\r\n","description":"","footnote":"","page_name":" 1300 ","page_number":578},
  {"content":"\r\n\r\n از گدازان پيكرت لؤلوئى تر زايد ز آب * وز گريزان روح تو اندر هوا مشك ختن\r\nگر مشعبد كاريت پيشه نشد بارى بگو * پس چرا پرآب دارى روى و آتش در دهن\r\nكهربايين رمحى و باشد سنانت سند روس * سرو زرين شاخى و بستان تو زرين لگن\r\nاز شهاب آسمان بگريزد اهريمن به شب * تو شهاب و بزم سلطان آسمان شب اهرمن\r\nخسرو عادل شه عالم ملك‌شه شهريار * تاج‌بخش و دادده گيتىستان لشكرشكن \r\n\r\nو له ايضا\r\n تن چنان دارم كه آن نازك‌بدن دارد ميان * او چنان دارد كه من دل دارم از تنگى دهان\r\nچون ميانش زان شدم تا بر كمر بندد مرا * تا ميان شرط كمر باشد كمر شرط ميان\r\nگر ز دريا خيزران خيزد نگارا پس چرا * چشم من شد همچو دريا قامت تو خيزران\r\nبيكران دارى نگارا نيكوى تا لاجرم * ناز چندان مىكنى كان را نبيند كس كران \r\n\r\nو له\r\n گشاده بگردد چو بندد كمر * بيك هفته هفتاد چون هفتخوان\r\nعدوش ار شود در امان سپهر * چو مغزش برون آرد از استخوان\r\nز روى عدو شاد شد روز جنگ * كه دل را بود شادى از زعفران\r\nحسامش بمعنى همى آتش است * وزو ايمن است از هر آفت جهان\r\nبه هر دودمان كابش آتش فروخت * بگردون رسد دود از آن دودمان \r\n\r\n","description":"","footnote":"","page_name":" 1301 ","page_number":579},
  {"content":"\r\n\r\n\r\nو له ايضا\r\n اى دريغا كه ملك طغرل شاه ملكان * رفت و شد مملكت از رفتن او زير و زبر\r\nبىشه از خانهء ايام برون شد راحت * بىشه از ديدهء توفيق برون رفت بصر\r\nبىشه از ساختن عود تهى ماند كنار * بىشه از سوختن عود جدا شد مجمر\r\nبىشه از مردى جويند و نيابند نشان * بىشه از رادى پرسند و نيابند اثر\r\nسحرى بود ملك رفت به بستان بهشت * زو بمانده است جهان را دو فروزنده پسر\r\nهر دو آرايش تختند و فروزندهء تاج * هر دو شايستهء ملكند و وليعهد پدر\r\nگر فروريخت گل از گل بر ما ماند گلاب * ور فرورفت قمر ماند بجانور قمر \r\n\r\nدر مرثيهء سلطان آلب‌ارسلان شاه گويد\r\n رزم را شد نام ننگ و بزم را شد مدح ذم * جاه را شد ناز رنج و جود را شد روز تار\r\nاين چه ديوى بود كز وادى دون آمد برون * آتشى زد در جهان و آتش ندادش زينهار\r\nچشم بد بود و مجسم گشته همچون آدمى * تا برآورد از شه گيتى به آسانى دمار\r\nشكربارى چون برفت ابر آفتاب آمد پديد * ور شجر گم شد ثمر ماند از شجرمان يادگار\r\nارسلان شاه و ملكشاه و طغان شاه و شهاب * رونق صدرند و تخت و تاج و افسر هر چهار \r\n\r\nدر مرثيهء استاد خود ابو على گويد\r\n تهى ديد استاد ما بو على * جهان را ز اكفا و اقران خويش\r\nيكى درآمد بدلش اندرون * كه بيرون شدن ديد درمان خويش\r\nگله داشت از گردش روزگار * بشد تا بگويد بيزدان خويش \r\n\r\n","description":"","footnote":"","page_name":" 1302 ","page_number":580},
  {"content":"\r\n\r\n\r\nرباعى\r\n زلف تو هزار گونه شور انگيزد * روزى كه نه از بهر بلا برخيزد\r\nوان روز كه رنگ دلبرى آميزد * دل دزد دو جان ربايد و خون ريزد \r\n\r\n329 عنصرى بلخى عليه الرّحمه\r\nنام ناميش حكيم ابو القاسم حسن بن احمد در به دو جوانى كه از پدر و مادر اجلش تنها ساخت رايت تجارت برافراخت اموال و اثقال موروثى پدر و مادر را برداشته با غلامى كه داشته سفر گزيد در راه اسير فريق قطاع الطريق و آنچه داشت از كف گذاشت بعد از آزادى روزگارى گذرانيد تا بزيور فضائل و كمالات محلى گرديد بواسطهء امير نصر برادر كهتر سلطان محمود به خدمت سلطان تقرب حاصل نمود متدرجا كارش بجايى رسيد كه ملك‌الشعرا و امير الامراء گرديد و بر چهارصد شاعر فاضل سرافرازى و مفاخرت داشت و همه طوعا و كرها متابع وى بودند و اظهار شاگردى مىنمودند دولت و ثروتش بجايى كشيد كه كس با وى برابرى نتوانستى چنانچه خاقانى گويد :\r\n شنيدم كه از نقره زد ديگدان * ز زر ساخت آلات خوان عنصرى \r\nگويند چهارصد غلام ترك زرين‌كمر داشت و چهارصد شتر آلات زرينه و سيمينهء او را در اسفار برمىداشت العهدة على الراوى وى غزوات سلطان را در قصايد به طرزى روان نظم دادى قصيدهء مفصل بسيار دارد كه مشتمل است بر دوسه فتح از فتوحات سلطان الحق وى استاد شعراست و سلطان فصحاست و سخنش در نهايت متانت است و در مداحى طرزى خاص دارد و امير مسعود سعد طريقهء وى مىسپارد و حكيم منوچهرى خود را شاگرد وى مىشمارد معاصرين وى غضارى رازى و عسجدى مروزى و فرخى سيستانى و منجيك ترمدى چنگ‌زن و شهابى و خرمى ترمدى و فردوسى طوسى و اسدى طوسى و بهرامى سرخسى و زينتى سكزى و مسعودى و بوزرجمهر قاينى و ابو حنيفهء اسكافى مروزى و راشدى و بو الفرج سكزى و همه\r\n\r\n","description":"","footnote":"","page_name":" 1303 ","page_number":581},
  {"content":"\r\n\r\nپيروى او كردندى و بدين اندك‌مايه سخن كه از وى بمانده است پيدا شود كه سزاوار امارت و رياست آن طايفه بوده صفت مداحى و حكمت‌گويى و سخن قوى و قويم و رزين و متين گفتن چنان كه او راست نه هركس را ياراست و اين معنى بر سخن‌دان سخنگوى باانصاف ظاهر و آشكار است گويند سى هزار بيت نظم داشته و اكنون سه‌هزار بيت متجاوز است مثنوى وامق و عذرا گفته و سرخ‌بت و خنگ‌بت و نهر عين الحيات كه هيچيك ملاحظه نشده و در سنهء چهارصد و سى و يك در زمان سلطان مسعود بن محمود در غزنو رحلت نمود و مدفون شد رحمة اللّه عليه از ديوانش كه فقير نسخه كرده بعضى از اشعار فصاحت آثار در اين دفتر ثبت شد ازوست .\r\n\r\nمن قصائده عليه الرحمة\r\n دل مرا عجب آيد همى ز كار هوا * كه مشك‌رنگ سلب گشت و مشكبوى صبا\r\nز رنگ و بوى همىدانم و ندانم آنك * چنين هوا ز صبا گشت يا صبا ز هوا\r\nدرخت اگر علم پرنيان گشادرو است * كه خاك باز كشيده است مفرش ديبا\r\nبنور و ظلمت ماند زمين و ابر همى * بدرّ و مينا ماند سرشك ابر و گيا\r\nفريفته است زمين ابر تيره را كه ازو * همىستاند درو همىدهد مينا\r\nچهار وقتش پيشه چهار كار بود * كسى نديد و نبيندش ازين چهار جدا\r\nبوقت قدرت رحم و بوقت زلّت عفو * بوقت تنگى رادى بوقت عهد وفا\r\nاگرچه جود و سخاوت ز قدر بر فلك‌اند * فرود سايهء انگشت اوست جود و سخا\r\nسما چو بنگرى اندر ميان همت اوست * اگرچه پيكر او هست در ميان سما\r\nمبارزان را شمشير او طلسمى شد * كه سوى او نبودشان مگر كه پشت و قفا\r\nگرش توانى ديدن همه جهانست او * برين سخن هنر و فضل او بس است گوا\r\nكس از خداى ندارد عجب اگر دارد * همه جهان را اندر يكى تن تنها \r\n\r\n","description":"","footnote":"","page_name":" 1304 ","page_number":582},
  {"content":"\r\n\r\n\r\nدر تهنيت عيد و جشن سده كه از اعياد قديم است گفته\r\n سده جشن ملوك نامدار است * ز افريدون و از جم يادگار است\r\nزمين امشب تو گويى كوه طور است * كزو نور تجلى آشكار است\r\nگر از فصل زمستانست بهمن * چرا امشب جهان چون لاله‌زار است\r\nهمى مر موج دريا را بسوزد * بدان ماند كه خشم شهريار است \r\n\r\nدر مدح سلطان شرق سلطان محمود غزنوى گويد\r\n تا همى جولان زلفش گرد لاله‌ستان بود * عشق زلفش را بگرد هر دلى جولان بود\r\nمر مرا پيدا نيامد تا نديدم زلف او * كز شبه زنجير باشد يا ز شب چوگان بود\r\nعارضش داند مگر كز چشم بد آيد ستوه * كز نهيب چشم بد دايم در و پنهان بود\r\nاسب گردونست ازو گر ماه بر گردون رود * خانه بستانست ازو گر سرو در بستان بود\r\nخسرو مشرق كه يزدانش بهرجا ناصر است * هركه يزدان را پرستد ناصرش يزدان بود\r\nپادشاهيها همه دعويست برهان تيغ او * آن نكوتر باشد از دعوى كه با برهان بود\r\nگرچه سامان جهان اندر خرد باشد خرد * تا ازو سامان نگيرد سخت بىسامان بود\r\nبيش ازين نصرت نشايد بود كاو را داده‌اند * چون ز نصرت بگذرى زان سو در خذلان بود\r\nاز تمامى دان كه پنج‌انگشت باشد دست را * باز چون شش گردد آن افزونى از نقصان بود \r\n\r\n","description":"","footnote":"","page_name":" 1305 ","page_number":583},
  {"content":"\r\n\r\n\r\nو له ايضا عليه الرحمة\r\n ابر نوروزى همى در بارد و بت‌گر شود * تاز صنعش هر درختى لعبتى ديگر شود\r\nباغ همچون كلبهء بزّاز پرديبا شود * باد همچون طبلهء عطّار پرعنبر شود\r\nروى بند هر زمينى حلّهء چينى شود * گوشوار هر درختى رستهء گوهر شود\r\nچون حجابى لعبتان خورشيد را بينى ز ناز * گه برون آيد ز ميغ و گه به ميغ اندر شود\r\nافسر سيمين فروگيرد ز سر كوه بلند * باز مينا چشم و ديباروى و مشكين سر شود\r\nروز هرروزى بفزايد چو قدر شهريار * شب چو عمر دشمنان او همى كمتر شود\r\nآب جودش بردمد زرين شود گيتى همه * آتش خشمش بخيزد سنگ خاكستر شود \r\n\r\nو له ايضا\r\n نگر به لاله و بوى بهار طبع‌پذير * يكى برنگ عقيق و دگر ببوى عبير\r\nچو جعد زلف بتان شاخه‌هاى بيد و خويد * يكى همه گره است و دگر همه زنجير\r\nهوا و راغ تو گويى دوعالم‌اند بزرگ * يكى پر از حركات و دگر پر از تصوير\r\nبدشت سنبل و مينا سپه كشيد و نشست * يكى بمعدن برف و دگر بجاى زرير \r\n\r\n","description":"","footnote":"","page_name":" 1306 ","page_number":584},
  {"content":"\r\n\r\n ز چيزها به دو چيز است رنگ و بوى بهار * يكى بباد صبا و دگر به ابر مطير\r\nدعا كنند مر او را به نيكى اسب و قلم * يكى بوقت صهيل و دگر بوقت صرير\r\nدرين جهان دو دليل است مهر و كينهء او * يكى دليل بهشت و دگر دليل سعير\r\nدو معدنست عجم را سراى و مجلس او * يكى بجاى خورنق دگر بجاى سدير\r\nز بهر خدمت او شد رونده تيغ و قلم * يكى بدست مبارز دگر بدست دبير\r\nخداى را دوجهانست فعلى و عقلى * يكى بمايه قليل و يكى بمايه كثير\r\nجهان فعلى دنيا جهان عقلى شاه * يكى جهان صغير و دگر جهان كبير \r\n\r\nدر مدح سلطان محمود غزنوى\r\n چه چيزست رخساره و زلف دلبر * گل مشكبوى و شب روزپرور\r\nگل اندر شده زير نورسته سنبل * شب اندر شده چون گره يك بديگر\r\nهمانا كه خورشيد رنگ لبش را * بدزدد كه بخشد بياقوت احمر\r\nز رنگ رخش پرگل سرخ مجلس * ز رنگ لبش پرمى لعل ساغر\r\nنكوتر ز روشن شب تيره زلفش * اگر چند روشن ز تيره نكوتر\r\nنكوتر ز فربيست لاغر ميانش * اگر چند فربى نكوتر ز لاغر\r\nبه ماه منورش ماننده كردم * مرا روز شب كرد ماه منور\r\nشبم روز شد باز چون بازگشتم * ز ماه منور بشاه مظفر\r\nجهاندار محمود كاندر محامد * يكى عالم است از كفايت مصور \r\n\r\n","description":"","footnote":"","page_name":" 1307 ","page_number":585},
  {"content":"\r\n\r\n چو دولت جوان و چو دانش به نيرو * چو آتش بلند و چو دريا توانگر\r\nايا زيردست تو هرچ آن مجسم * ايا زير قدر تو هرچ آن مقدر\r\nنه سعدى بگردون ترا نامساعد * نه مرزى بگيتى ترا نامسخر\r\nكند زشت را فعل راى تو نيكو * كند سنگ را فعل خورشيد گوهر\r\nتو آنى كه زرّين شود كشتهء تو * به پيش خداى جهان روز محشر\r\nكه زرين بود رويش و مانده باشد * ز پيكان تو استخوانهاش پرزر\r\nنكارد بهندوستان زعفران كس * ازآن‌پس كه شان زعفران بود زيور\r\nازيرا كه شان باشد از هيبت تو * همه‌ساله بىزعفران رخ مزعفر\r\nبدان سنگ رنگ آتش آب چهره * نه آب و نه آتش هم آب و هم آذر\r\nدرخشى است گويى بمينا منقش * پرنديست گويى بلؤلؤ مشجر\r\nز ديباى رومى ستاره نمايد * ز پولاد هندى پرند مطير\r\nنه با بند و آثار او بند دولت * نه با پشت و آثار او پشت لشكر\r\nرونده است و رفتنش در مغز شيران * خورنده است و خوردنش از خون كافر\r\nنه وهم است و گشتنش چون وهم بر دل * نه مغز است و بودنش چون مغز بر سر\r\nنرخشد چو او رخشد از گرد هيجا * درخش مصفا ز ابر مكدر\r\nبه وقتى كه گرد سواران برآيد * بپوشد زمين و بجوشد معسكر\r\nتو آنجا چنان باشى اى شاه گيتى * كه اندر ميان گوزنان غضنفر\r\nشگفت آيد از مركب تو خرد را * كش از باد طبع است و از خاك منظر\r\nزمان گذشته است كش در نيابى * چو بگذشت از پيش چشم تو ديگر\r\nبرجعت بر آن‌گونه باشد كه گويى * همى باز گردد زمانه مكرر\r\nبه بالا چو صندوق نمرود باشد * به دريا چو صندوق فرخ سكندر\r\nچو وهم اندر آيد به هيجاز بىره * چو روز اندر آيد به بيداز كردر\r\nبگام پسين به رود گر برانى * به تقريبش از باختر تا بخاور\r\nنه جستن كند كم ز دريا به دريا * نه منزل كند كم ز كشور بكشور\r\nز پيلان جنگيت گر وصف گويم * ندارد خردمند ناديده باور \r\n\r\n","description":"","footnote":"","page_name":" 1308 ","page_number":586},
  {"content":"\r\n\r\n نه چرخند ليكن همه چرخ گردش * نه كوهند ليكن همه كوه‌پيكر\r\nازيشان بلا بر سر بدسگالان * وز ايشان تباهى بر اعداى ابتر\r\nچو اندر هوا كوه بر قوم موسى * چو بر قوم عاد آيت باد صرصر\r\nچنان گردد از عرضشان دشت گويى * بموج اندر آيد همى بحر اخضر\r\nچو زنجير داود خرطوم ايشان * كه آويخته بد ز چرخ مدور\r\nبگردون گردنده مانند وزيشان * جهان را هم از خير بهره هم از شر\r\nز گردون روان رجم تابنده انجم * ازيشان روان شلّ و تابنده خنجر\r\nزمين كوه باشد چو آيند پيدا * چو اندر گذشتند چاه مقعر\r\nبتك راه گيرند بر آب و آتش * بدندان بدرند پولاد و مرمر\r\nدو نعمت بزرگ آمده در دو گيتى * ز دنيا كف تو ز فردوس كوثر\r\nنشد جز به تو پادشاهى ستوده * نشد جز به تو شهريارى مشهر\r\nز بهر تو دولت نه تو بهر دولت * ز بهر سر افسر نه سر بهر افسر\r\nز هر ماده‌اى نرش فاضل‌تر آمد * ز اعداى تو ماده فاضل‌تر از نر \r\n\r\nدر مدح امير نصر بن ناصر الدّين گويد\r\n غنودستند بر ماه منور * خط و زلفين آن مه‌روى دلبر\r\nيكى را سنبل نورسته بالين * يكى را لالهء خود روى بستر\r\nبه روى و موى او بنگر كه بينى * بىآذر هر دوان را فعل آذر\r\nيكى بيدود سال و ماه تيره * يكى بىنور روز و شب منور\r\nمرا بهره دو چيز آمد ز گيتى * دل پاك و زبان مدح‌گستر\r\nيكى بر مهر جانان وقف كردم * يكى بر مدح شاهنشاه كشور\r\nمبارك دست او دوگونه ابرست * كشنده دشمنان و دوست‌پرور\r\nيكى با تيغ و بارانش همه خون * يكى با بذل و بارانش همه زر\r\nبروز رزم او بسيار بينى * گو لشكر شكار و گرد صفدر\r\nيكى را زخم تيرش كرده بىجان * يكى را ضرب تيغش كرده بىسر \r\n\r\n","description":"","footnote":"","page_name":" 1309 ","page_number":587},
  {"content":"\r\n\r\n اگر مر جاه و جودش را خداوند * بدادى صورتى مخصوص منظر\r\nيكى اندر فلك خورشيد بودى * يكى اندر زمين درياى اخضر\r\nبه هيجا پيشه آموزد ز دستش * سنان نيزهء خطى و خنجر\r\nيكى دل دوزد اندر درع و خفتان * يكى سر برّد اندر ترك و مغفر\r\nبروز جنگ تيغ او و گرزش * به زور بازوى شاه دلاور\r\nيكى جيحون خون راند به صحرا * يكى هامون كند سدّ سكندر \r\n\r\nو له ايضا\r\n رامش افزا بوند و نيك‌اختر * بر ملك اورمزد و شهريور\r\nرؤيت و خلق اوست جان و خرد * عزم و توفيق او قضا و قدر\r\nتا نبينى و نشنوى سخنش * سخت بىفايده است سمع و بصر\r\nسبب جان مزاج سيرت او * سبب تن مزاج ماده و نر \r\n\r\nدر مدح يمين الدوله سلطان محمود بن سلطان ناصر الدّين گويد\r\n اگر به تير مه از جامه بيش بايد تير * چرا برهنه شود بوستان چو آيد تير\r\nاگر زره نبرد باد با هواى لطيف * چنين زره كه برد پاره‌ها صغير و كبير\r\nاگر فروشود آهن به آب و طبع اينست * چرا برآيد جوشن همى به روى غدير\r\nرز از فراق صبا خون‌گرى و زردرخيست * رخان زردش برگست و خون ديده عصير\r\nرز ار ز پيرى پژمرد و تيره گشت رواست * جوان و تازه و روشن بس است دولت مير \r\n\r\n","description":"","footnote":"","page_name":" 1310 ","page_number":588},
  {"content":"\r\n\r\n خداى عز و جل آنچه را تو انديشى * بيافريد و مر او را نيافريد نظير\r\nبلوح بر چو قلم رفت ز ابتدا سيرش * همىنوشت و همىگفت مدح او بصرير\r\nبصير اگر بعداوت بسوى او نگرد * برون جهد بقفا ديده از دو چشم بصير\r\nهواى او به لطيفى بصر برون آرد * چو بوى پيرهن يوسف از دو چشم ضرير\r\nبدانكه آرد عفو و عطا دهد بر او * ز بىگناه غنى به گناهكار فقير\r\nخداى سخت و قوى گفت باش آهن را * ز بهر آنكه دو بود اندر آهنش تدبير\r\nيكى كه تيغ بود زو بدست شاه اندر * دگر كه باشد در گردن عدو زنجير\r\nهنر سرشته كند يا گهر به رشته كند * محرّرى كه كند مدح شاه را تحرير\r\nبلفظ ديار گويى كفش بود معنى * بخواب دولت بينى رخش بود تعبير\r\nچنان بداند تدبيرها كه پندارى * همى برابر تدبير او رود تقدير\r\nببوسه دادن نامش بمدح در عنوان * فرودود بصر از ديده سوى دست دبير\r\nهميشه بودى تأثير آسمان به زمين * ز فضل اوست كنون اندر آسمان تأثير \r\n\r\n","description":"","footnote":"","page_name":" 1311 ","page_number":589},
  {"content":"\r\n\r\n چو شاه قصد عدو كرد گرچه دور بود * اجل پذيره شود آردش گرفته اسير\r\nبدانكه تير كشيده است شاه حمله كند * ز حمله‌يى كه بسوفار زه به درد تير\r\nگهى ز گرد سپاهش زمانه سرمه كند * گهى بخويشتن اندر زند بجاى عبير\r\nز بس ببيند پيكان شاه روز شكار * بكوه زرين گشته است ديدهء نخجير\r\nز حرص مدحش اندر زمين ايران شهر * همىبرويد شعر ار پراكنند شعير\r\nهميشه مركب او عالميست پرحركات * همىخورد حركات سپهر ازو تشوير\r\nبكوه ماند و سير ستارگان دارد * بود عجب كه كند كوه چون ستاره مسير\r\nبدست كندن مر نعل را به سنگ سياه * فرونشاند چونان كه سنگ را بخمير \r\n\r\nدر مدح امير نصر برادر سلطان محمود گويد\r\n اى پرىروى آدمى پيكر * رنج نقاش و آفت بتگر\r\nتيرگى مر خط تو را بنده است * روشنايى رخ ترا چاكر\r\nجادوى غمزهء ترا تبع است * نيكوى چهرهء ترا لشكر\r\nبر رخ تست كژدم و عجب است * زخم او مر مرا ميان جگر\r\nسنگ و سيم ار نه جانور باشند * چون تو سنگين‌دلى و سيمين‌بر\r\nچنبر زلف را ز من به مپوش * كز غمش گشت پشت من چنبر\r\nبىتو خوبى همىنتاند بود * با تو زادست گويى از مادر \r\n\r\n","description":"","footnote":"","page_name":" 1312 ","page_number":590},
  {"content":"\r\n\r\n نامور مير نصر ناصر دين * آفتاب ملوك و گنج هنر\r\nقدرست و قضا بروز مصاف * نتوان جستن از قضا و قدر\r\nنگسلد داورى ز خلق نياز * گر بجز جود او بود داور\r\nجود او چيست ابر بىگريه است * علم او چيست بحر بىمعبر \r\n\r\nدر صفت ميدان عرض سپاه و پيلان سلطان گويد\r\n منقش عالمى فردوس كردار * نه فرخار و همه پرنقش فرخار\r\nهواش از طلعت ماهان پر از نور * زمينش از بوسهء شاهان پرآثار\r\nبتانى اندرو كز خط مشكين * بگرد عارض و رخشنده رخسار\r\nبدان ماند كه زاغانند و دارند * گل اندر چنگل و لاله بمنقار\r\nبچهر و غمزه نقاشند و جادو * برنگ و بوى بزازند و عطار\r\nشب برگشته‌شان را روز معدن * گل نورسته‌شان را غاليه يار\r\nاز ايشان هريكى همچون درختى * كه سيمش اصل باشد ارغوان بار\r\nگرهى را كمر شمشير زرّين * وزو ياقوت رمّانى پديدار\r\nبه خون ديدهء عشّاق ماند * چكيده بر رخ زرّين بيمار\r\nصف پيلانش اندر ساز زرّين * چو كوهى برشكفته زعفران زار\r\nبه برق آراسته ميغند و دارند * بگرد موج دريا شعلهء نار\r\nبه زخم پاى ايشان كوه دشت است * به زخم يشك ايشان دشت چون غار\r\nبه هيجا ميغ رنگ و تيغ دندان * بصحرا كوه جسم و باد رفتار\r\nچه جاى است اين مگر ميدان سلطان * خداوند زمانه شاه هشيار\r\nبسا لشكركشا آمد برزمش * ز عجب آسان گرفته كار دشوار\r\nز عكس تيغ او افلاك پرنور * ز گرد لشكرش آفاق پرقار\r\nز رزم بندگانش بر قضا جور * ز سم مركبانش بر زمين بار\r\nاز ايشان هريكى ببرى بلاجوى * سر شمشيرشان ابرى بلابار\r\nچو روى شاه ديد از هيبت او * هزيمت شد گرفته دامن عار \r\n\r\n","description":"","footnote":"","page_name":" 1313 ","page_number":591},
  {"content":"\r\n\r\n ميان كامش اندر باد آزر * ميان چشمش اندر ابر آزار\r\nچو تشنه آب را از بيم و از رنج * هلاك خويش را گشته خريدار \r\n\r\nدر تهنيت فتح سلطان غازى محمود غزنوى و تسخير خوارزم گويد\r\n چنين نمايد شمشير خسروان آثار * چنين كنند بزرگان چو كرد بايد كار\r\nچو مرد بر هنر خويش ايمنى دارد * رود بديدهء دشمن بجستن پيكار\r\nنه رهنماى به كار آيدش نه اخترگر * نه فال‌گير به كار آيدش نه كارگزار\r\nرود چنان كه خداوند شرق رفت برزم * زمانه گشت مر او را دليل و ايزد يار\r\nبوقت آنكه زمين تفته بد ز باد سموم * هوا چو آتش و گرد اندر و بجاى شرار\r\nفروگذشت بآمويه شهريار جهان * بفال اختر نيك و بنصرت دادار\r\nفروغ دولت او همچو روز وقت زوال * مصاف لشكر او همچو كوه وقت بهار\r\nهمه زمين شده از روى بندگان كشمير * همه هوا شده از عكس چاوشان فرخار\r\nبديد چهرهء الماس‌رنگ شمشيرش * در آن ديار نماند از مخالفان ديّار\r\nنهنگ مرد اوبارش بخورد در جيحون * هرآن‌كسى كه برست از نهنگ جان او بار\r\nبر آب در همه غرقه شدند چون فرعون * چو برگذشت بر آن آب شاه موسىوار\r\nفراخ جيحون چون كوه شد ز بس‌كه درو * كلاه و تركش و زين بود و جامه و دستار\r\nازين سپس بدل بانگ و نعره از جيحون * نخواهد آمد جز هاىهاى نالهء زار\r\nعقيق زار شدست آن زمين ز بس‌كه ز خون * به روى دشت و بيابان فروشدست آغاز\r\nكسى كه زنده بماندست از آن هزيمتيان * اگرچه تنش درست است هست چون بيمار\r\nبمغزش اندر تيغ است اگر بود خفته * بچشمش اندر تير است اگر بود بيدار\r\nاگر بجنبد بند قباى او از باد * گمان كند كه همىخورد بر جگر مسمار\r\nاگر سؤال كند گويد اى سوار مزن * اگر جواب دهد گويد اى ملك زنهار\r\nبدرجها گهر است و بتختها ديباج * به گنجها درم است و به تنگها دينار\r\nز عكس جامهء رنگين هوا چو باغ ارم * زمين ز تودهء ياقوت سرخ چون گل نار\r\nعمود زرين با گوهر كمر شمشير * سلاح نغز و پريچهرگان گل‌رخسار \r\n\r\n","description":"","footnote":"","page_name":" 1314 ","page_number":592},
  {"content":"\r\n\r\n بكشت دشمن و برداشت گنج و مال ببرد * ز بهر نصرت دين محمّد مختار \r\n\r\nدر صفت وشاقان و غلامان و عرضگاه سلطان گويد\r\n بدان ماند كه يزدان گروگر * جهانى نو برآوردست ديگر\r\nچو كشمر سرو او با زيب و با حسن * چو كشمير اصل او پرنقش و پرفر\r\nبه دو اندر پياپى صنع ايزد * مثال آذرى و نقش آذر\r\nشكسته خورد بر شمشاد سنبل * فشانده پست بر كافور عنبر\r\nمغلغل غاله بر سيم نقره * مسلسل مشك بر ماه منور\r\nاز ايشان هريكى چون روز روشن * ز تيره‌شب نهاده بر سر افسر\r\nهميشه زير روز اندر بود شب * كه ديده روز از زير و شب از بر\r\nچو بينى خدايشان را تو گوئى * همه شمشاد ديدى بر معصفر\r\nگرفته گرزها سيمين و زرين * مخالف رنگ\r\nو ديگرسان به پيكر * يكى همچون تن دلداده عاشق\r\nيكى چون ساعد معشوق دلبر * صف نو كرده بت‌شان خواند بايد\r\nندانم يا صف نورسته عرعر * ز بس مشك و نگار او را نداند\r\nكس از بتخانهء مشكوى و بربر * بدونه كاخ و نه منظر و ليكن\r\nز پيلان ساحتش پركاخ و منظر * چرا زير گهر شد موج دريا\r\nكه زير موج دريا بود گوهر \r\n\r\nهم در مدح سلطان گويد\r\n موفق است بفكرت كز آسمان يزدان * چنان براند تقدير كو كند تدبير\r\nچو بنده از پس توفيق راند انديشه * موافق آيد تدبير بنده با تقدير\r\nبزرگ و خورد خداى آفريد و دون خداى * بزرگ همت شاه است و هرچه هست صغير\r\nثناش جستم و گفتم تصرفى بكنم * درو بلفظ معانيش هم كنم تفسير\r\nبغور ناشده گم گشت در حواشى او * كلام و هرچه درو اندر از قليل و كثير\r\nچو ديد دشمن نگذاردش كه پيش آيد * ز نوك نيزه به تيغ و ز نوك تيغ به تير \r\n\r\n","description":"","footnote":"","page_name":" 1315 ","page_number":593},
  {"content":"\r\n\r\n چنان رود بعدد تيرهاى او گويى * بجاى پيكان دارند ديده‌هاى بصير\r\nمگر صلابتش از معجزات داود است * كه باشد آهن و فولاد پيش او چو حرير\r\nبسود چندان در تاختن جناح خدنگ * كه بىمنازع دارند بندگانش سرير\r\nخداى فايدهء مهرش اندر آب نهاد * كز آب زنده شود خلق و زاب نيست گزير \r\n\r\nدر مدح سلطان محمود گويد\r\n ار نه مشكست از چه معنى شد سر زلفين يار * مشكبوى و مشك‌رنگ و مشكساى و مشكبار\r\nار دل ما را ببست او خود چرا در بند شد * ار قرار ما ببرد او خود چرا شد بىقرار\r\nار نشد ابروش عاشق چند باشد گوژپشت * ور نه مى خورده است چشمش از چه باشد در خمار\r\nماهتابستش بناگوش و خطش سنبل برو * آفتابستش رخ و بالاش سرو جويبار\r\nهيچ‌كس ديده است ماهى كاندرو سنبل دميد * هيچ‌كس ديده است سروى كافتاب آورده بار\r\nسرخى از خون نگسلد هرگز چنان كز نار نور * مردمان گويند ليكن من ندارم استوار\r\nزانكه بارم من برخ بر خون و روى اوست سرخ * زانكه رويش جاى نورست و دل من جاى نار\r\nاو و من هر دو همىنازيم و ناز من به است * كو بحسن خويش نازد من بمدح شهريار\r\nيا ببندد يا گشايد يا ستاند يا دهد * تا جهان باشد همى مر شاه را اين باد كار \r\n\r\n","description":"","footnote":"","page_name":" 1316 ","page_number":594},
  {"content":"\r\n\r\n آنچه بستاند ولايت آنچه بدهد خواسته * آنچه بندد دست دشمن آنچه بگشايد حصار\r\nنيزهء خسرو ستاره است و دل شيران فلك * تيغ او شيرست و مغز جنگجويان مرغزار\r\nآن دهان جنبان بود كو شاه را بوسد زمين * وان زبان گويا بود كز شاه جويد زينهار\r\nاز هواى باغ او بوى بهشت آرد نسيم * وز زمين مجلس او مشك‌بو خيزد بهار\r\nزير پاى نيك‌خواهش رويد از فولاد گل * زير پاى بدسگالش خيزد از دريا غبار\r\nهم به دو مجبور گردد هم به دو مختار مرد * جز به دو پيدا نباشد حكم جبر از اختيار\r\nگرچه حكم پادشاهى هرك را باشد يكى است * پادشاهى را به محمود است فخر و اعتبار\r\nگرچه از طبعند هر دو به بود شادى ز غم * گرچه از چوبند هر دو به بود منبر ز دار\r\nجز بكام او نگردد تا بگردد آسمان * جز براى او نباشد تا بباشد روزگار \r\n\r\nدر فتوحات سلطان صاحبقران گويد\r\n ايا شنيده هنرهاى خسروان بخبر * بيا ز خسرو مشرق عيان ببين تو هنر\r\nاگر به طلعت گويى خجسته طلعت تو * همى ز طلعت خورشيد بيش دارد فر \r\n\r\n","description":"","footnote":"","page_name":" 1317 ","page_number":595},
  {"content":"\r\n\r\n اگر بهمت گوئى دعاى ابدالان * نبود هرگز با پاى همتش همبر\r\nاگر به نعمت گويى فرود نعمت اوست * شمار ريگ بيابان و قطره‌هاى مطر\r\nبيك عطا سه‌هزار از گهر بشاعر داد * از آن خزينگى زردچهرهء لاغر\r\nاگر شجاعت گويى بكودكى در غور * ز پشت اسب مبارز ربود\r\nپيش پدر * چنان بود پدرى كش چنين بود فرزند\r\nچنين بود عرضى كش چنان بود جوهر * بجنگ غزنى آن لشكرى چو ابر سياه\r\nهمه سراسر آتش سنان و برق سپر * ز گرد ايشان چون شب هواى روشن روز\r\nز صف ايشان چون كوه دشت پهناور * دويست پيل در آن دشت هريكى كوهى\r\nبه زير پاى بناورد خاك كرده حجر * چو بيشه پشتش پرمرد جلد شير شكار\r\nچو حلقه گردش صفّ سوار شيرشكر * بحملهء ملك شرق آن سپاه قوى\r\nچو گرد گشت پراكنده و ضعيف چو ذر * بجنگ مرو كه از اوزكند تا دررى\r\nدهى نبود و نه شهرى كزو نبود حشر * ز گرد موكب‌شان چشم روز روشن كور\r\nز بانگ مركب‌شان گوش چرخ گردان كر \r\n\r\n","description":"","footnote":"","page_name":" 1318 ","page_number":596},
  {"content":"\r\n\r\n چو آبگير شده روى آب رنگ هوا * سنان ايشان در آبگير نيلوفر\r\nگروه انبه ايشان چو لشكر يأجوج * سليح محكم ايشان چو سدّ اسكندر\r\nگشاده گردن و گسترده كين و آخته تيغ * دوان چنان كه سوى صيد شير شرزهء نر\r\nبكند حملهء شاه زمانه شان از بيخ * چنان كه مر سپه قوم عاد را صرصر\r\nز عكس خون مخالف كه شاه ريخت هنوز * در آن ديار هوا ابرش است و خاك اشقر\r\nور از هياطله گويم عجب فرومانى * كه شاه ايران آنجا چگونه شد به سفر\r\nنباتهاش تو گفتى كه كژدمانندى * گره‌گره شده و خارها بر او نشتر\r\nاگرش گرگ بپويد بريزدش چنگال * ورش عقاب بپرد بيفتدش شهپر\r\nشنيده‌اى خبر شاه هندوان چيپال * كه بر سپهر بلندش همىبسود افسر\r\nبدان صفت سپهى چون شب سياه بزرگ * بدست ايشان شمشيرهاى همچو سحر\r\nچو دود تيره درو آتشى زبانه‌زنان * تو گفته‌اى كه پراكنده شد بدشت سقر\r\nز بيم ايشان از مغزها شميده خرد * ز هول ايشان از ديده‌ها رميده بصر \r\n\r\n","description":"","footnote":"","page_name":" 1319 ","page_number":597},
  {"content":"\r\n\r\n خدايگان خراسان بدشت پيشاور * بحمله‌يى بپراكند جمع آن لشكر\r\nبمولتان شد و در ره دويست قلعه گشاد * كه هريكى را صد بنده بود چون خيبر\r\nز بوم بتكده‌هايى كه شاه سوخت هنوز * نبرده باد همه توده‌هاى خاكستر\r\nنه يك سوار است او بلكه صد هزار سوار * براين گواه منست آنكه ديد جنگ كبر\r\nز چين و ماچين يك‌رويه تا لب جيحون * ز ترك و تاجيك از تركمان و غزو خزر\r\nسوار ايشان بر پشت اسب چونان بود * كجا برويد بر تيغ كوهسار شجر\r\nسرشته تنشان از حرب و طبعشان شده راست * بحمله بردن و خو كرده چشمشان بسهر\r\nبيامدند فروجسته تيز كرده عنان * براندشان و فروخسته تيز كرده جگر\r\nدريده جوشن و خسته تن و گسسته اميد * شكسته تيغ و شميده‌دل و فكنده سپر\r\nچهار چيز بود در چهار وقت نصيب * خدايگان جهان را چو كرد راى سفر\r\nچو عزم كرد صواب و چو راى زد توفيق * چو بازگردد فتح و چو جنگ كرد ظفر \r\n\r\n","description":"","footnote":"","page_name":" 1320 ","page_number":598},
  {"content":"\r\n\r\n\r\nهم در مدح محمود غزنوى گويد\r\n بهارى ابر چو دستش بديدگاه سخا * همه سخاوت خويشش نمود هزل و هدر\r\nبخويشتن برخنديد و از حسد بگريست * دليل خنده‌ش رعد است و آب ديده مطر\r\nبلشكر عدو اندر چو راى حرب كند * پسر حسد برد از بيم شاه بر دختر\r\nچراش عالم خوانى مخوان كه عالم را * نياز و ناز عديلست و نفع و ضر همبر\r\nهواى او همه نازست و هيچ نيست نياز * رضاى او همه نفعست و هيچ نيست ضرر\r\nز تيغ او عجب آيد مرا كه صورت او * نگارهاى حريرست و رشته‌هاى گهر\r\nروان ندارد و اندر شود بتن چو روان * جگر ندارد و اندر شود چو خون به جگر\r\nستاره نى و همه روى آن ستاره صفت * فلك نه و همه بالاى آن فلك چنبر\r\nز بس‌كه ريخته گرديده خون دران دره * برنگ روين رويد گياه و برگ شجر\r\nز باد و مرغ همىبگذرد چو باد و چو مرغ * ز دشت بىهنجار و ز كوه بىمعبر\r\nبحمله لشكر او آن كند كه باد بطبع * بپاى مركب او آن كند كه مرغ بپر\r\nاگر به تنگى سوراخ سوزن آيد راه * بسان رشته درو در رود بوقت گذر \r\n\r\n","description":"","footnote":"","page_name":" 1321 ","page_number":599},
  {"content":"\r\n\r\n هميشه پايگه و جاى او ركاب و [ صبا 
  ] ست * چنان كه بستر و بالينش جوشن و مغفر\r\nز حرص جنگ بسازد گرش ببايد ساخت * ز دست خويش حسام و ز روى خويش سپر\r\nعجب مدار كه نامرد مردى آموزد * از آن خجسته رسوم و از آن ستوه سير\r\nبچندگاه دهد بوى عنبر آن جامه * كه چند روز بماند نهاده با عنبر\r\nدلى كه رامش جويد نيابد آن دانش * سرى كه بالش جويد نيابد آن افسر\r\nچو شد به دريا آب روان و كرد قرار * تباه و بىمزه و تلخ گردد و بىبر\r\nز بعد آنكه سفر كرد چون فرود آيد * بلطف روح فرود آيد و بطعم شكر\r\nز زود خفتن و از دير خاستن هرگز * نه ملك يابد مرد و نه بر ملوك ظفر\r\nهميشه باد خداوند خسروان پيروز * چنان كه هست ستوده بمنظر و مخبر\r\nبتى كه قبلهء كافر بود سپرده بپاى * بتى كه قبلهء عاشق بود گرفته ببر \r\n\r\nو له ايضا\r\n ز عكس خويش مگر زلف يار بر رخسار * شگفت شد كه چنان چفته گشت چنبروار\r\nزره نبود و زره شد ز بس گره كه گرفت * شب سياه كه ديد از گره زره كردار\r\nز بس‌كه لعبت زايد ز بس‌كه بوى دهد * گهى مشعبد خوانندش و گهى عطار \r\n\r\n","description":"","footnote":"","page_name":" 1322 ","page_number":600},
  {"content":"\r\n\r\n نگر كه باد بر او بر چگونه مستوليست * كه گاه دايره سازد ازو و گه پرگار\r\nسوار سست شود پيش لشكرش گويى * كه لشكر شه آبست و كاغذ است سوار\r\nبفضل او نرسد هيچ معنى از پى آنك * كه اندكست معانى و فضل او بسيار \r\n\r\nو له ايضا\r\n عارضش را جامه پوشيد است نيكويى و فر * جامه‌يى كش ابره از مشكست و زاتش آستر\r\nطرفه باشد مشك پيوسته به آتش سال و ماه * و اتشى كو مشك را هرگز نسوزد طرفه‌تر\r\nچون تواند دل برون آمد ز بند حلقه‌اش * كه برون نتواند آمد حلقه‌هاش از يكدگر\r\nهركه مشك نيك و ديباى نكو خواهد همى * معدن هر دو منم پس گو بيا از من ببر\r\nزانكه تا زلفين او بوييدم و ديدم رخش * مغز من تبت شد است و ديدگانم شوشتر\r\nمهرش اندر جسم من آميخته شد با روان * چهرش اندر چشم من آميخته شد با بصر\r\nگشتم از عشقش چنين ناپارسا بر خويشتن * پارسا گردم بمدح شهريار دادگر\r\nآنكه در هر چيز دارد رسم همچون نام خود * وانكه در هر گام دارد كام چون نام پسر\r\nدستها زو پردرم شد لفظها زو پرثنا * چشمها زو پر عيان شد گوشها زو پرخبر\r\nپيش يزدان ملك را نبود خطر ليكن بملك * چون تو بايد پرخطر تا ملك ازو يابد خطر \r\n\r\n","description":"","footnote":"","page_name":" 1323 ","page_number":601},
  {"content":"\r\n\r\n معدن گوهر بود آرى صدف ليكن همى * قطرهء باران ببايد تا درو گردد گهر\r\nهر شبى چندان زمين برى كه هر ماهى فلك * هر مهى چندان فلك بينى كه هر سالى قمر \r\n\r\nدر صفت اسب و مدح سلطان غزنوى گويد\r\n جهان‌نوردى كش پيكر از هنر هموار * نگارگر ننگارد چو او بخامه نگار\r\nجهنده‌يى كه همى برق ازو برد رفتن * رونده‌يى كه همى باد ازو برد رفتار\r\nبباد ماند و كس باد ديد ابرنهاد * به ابر ماند و كس ابر ديد آتشبار\r\nبكوه ماند و مردم به دو گذارد كوه * بمار ماند و اندر جهد بديدهء مار\r\nچو بشنوى بسر بانگ برفرود آيد * چو بنگرى برسد هركجا بود ديدار\r\nبپاى پست كند بركشيده گردن شير * بدست رخنه كند پاى آهنين ديوار\r\nسپهروار بگرد هنر همىگردد * سپهر باشد اسبى كش آفتاب‌سوار\r\nخدايگان جهان آفتاب فرهنگ است * كه يك نمايش فرهنگ او شدست هزار\r\nبشاخ خار بر از مهر او برويد گل * ز برگ تازه گل از قهر او برويد خار\r\nخرد بديدن او رستگارى آرد بر * هنر بگوهر او نيك‌نامى آرد بار\r\nميان آب كه ديد آتش زبانه زنان * بدست شاه چنانست تيغ آتشبار\r\nسرى بر افسر آرد سرى بدار برد * اگرچه گوهرش آگاه نى ز افسر و دار\r\nنه او ز خواب و ز بيدارى آگهست و از او * روان مردم خفته است و بخت شه بيدار\r\nاگرنه تيمار از بهر دشمنت بودى * برامش تو ز گيتى برون شدى تيمار\r\nببزم چندان دادى كه كس نخواهد برد * برزم چندان كشتى كه رستى از پيكار \r\n\r\nو له ايضا\r\n نوروز فراآمد و عيدش باثر بر * نز يكدگر و هر دو زده يك بد گر بر \r\n\r\n","description":"","footnote":"","page_name":" 1324 ","page_number":602},
  {"content":"\r\n\r\n آن زيور شاهانه كه خورشيد بر او بست * آورد و همىخواهد بستن به شجر بر\r\nبر گوهر او ابر مگر عاشق گشته است * كز ديده همى قطره چكاند بگهر بر\r\nگويى مگر از چشمهء خضرست چو بينى * آبى كه بود مانده شبانه بخضر بر\r\nاز لاله چو بيجاده است آهو به بيابان * نخجير چو پيروزه ز سبزه بكمر بر\r\nبا يار يكى سوى شمر شو چو وزد باد * بشمر شكن زلف بتان را بشمر بر\r\nگر خاك همىخندد زير قدم ابر * چون ابر همى زار بگريد بزبر بر\r\nپرصورت و نقشست همه روى زمين پاك * فتنه است ولى ابر بدين نقش و صور بر \r\n\r\nو له ايضا\r\n از ديدن و بسودن رخسار و زلف يار * در دست مشك دارم و در ديده لاله‌زار\r\nبا مشك رنگ دارم از آن زلف مشك‌رنگ * با لاله كار دارم ازآن‌روى لاله كار\r\nمانده است چون دل من در زلف او اسير * رخسار آبدارش در زلف تابدار\r\nگه بنددش بحلقه و گه داردش اسير * تا همچنان‌كه اوست سيه گشت و بىقرار\r\nاز عشق خيزد انده تا كى بلاى عشق * در عشق نيست خير من و مدح شهريار\r\nسلطان عصر شاه جهان سيد ملوك * مسعود فخر عالم و آرايش تبار\r\nتا كامگار گشت بشاهى و خسروى * يكدم زدن نگشت بر او خشم كامگار\r\nبيرون جهد ز دايره گر بركشى عنان * وندر جهد چو ران بفشارى به چشم مار\r\nاندر هوا چو باد و بباد اندرون چو كوه * وز بار او زمين نتواند كشيد بار \r\n\r\n","description":"","footnote":"","page_name":" 1325 ","page_number":603},
  {"content":"\r\n\r\n جسمش سپهر و زين قمر و تنگ آفتاب * عزمش عنان و حزم لگام و قضا چدار \r\n\r\nو له\r\n بهار زينت باغى نه باغ بلكه بهار * بهارخانه مشكوى و مشكبوى بهار\r\nز رنگ صورت او كارنامهء نقاش * ز بوى تربت او بار نامهء عطار\r\nهوا ز نكهت پويندگان او تبت * زمين ز نصرت بينندگان او فرخار\r\nبصر ز صورت او عالم صور گردد * اگر نگاه كنى ژرف سوى آن ديوار\r\nحصارهاى پرامثالهاى مينارنگ * ارم نيند و جدا هريكى ارم كردار\r\nبسان قبه‌وار تنگ مانويش غلاف * بسان كعبه و ديباى خسرويش ازار\r\nچو ديبهى كه برنگ پر ندهندى تيغ * زبرجدينش پود و زمردينش تار\r\nهمى نشاط كند بلبل اندرو گويى * چغانه دارد در كام و در گلو مزمار\r\nدرخت نارنج از خامه گوييا شنگرف * بريخته است كسى مشت‌مشت در زنگار\r\nبسان مجمر ميناست كز مشبّك او * بخار مشك برآيد همى ز شعلهء نار\r\nز برگ و بار همه طوطيان پرانند * كه برگشان همه پرّست و بارشان منقار \r\n\r\n","description":"","footnote":"","page_name":" 1326 ","page_number":604},
  {"content":"\r\n\r\n چو گنج خانهء روم است روى تربت او * ز سيم و نقره و ياقوت و زر مشت افشار\r\nخجسته بازگشاده دهان مشكين دم * گشاده نرگس چشم دژم ز خواب خمار\r\nچو جام زرين كاندر ميان او عنبر * چو جام سيمين كاندر ميان او دينار\r\nيكى نه چشم و ليكن بگونهء چشمى * كه ديده‌ش از شبه باشد مژه ز زرّ عيار\r\nيكى نه چتر و ليكن بگونهء چترى * كه سيم خامش و ميناش چون سرين زنگار\r\nهمه صحايف اقليدس است پندارى * كه شكلهاش دهد مر مهندسان را كار\r\nسپهرنى و بسان سپهر مركز نور * ستاره است و ليكن ستارهء سيّار\r\nمجرّه‌وار يكى جوى اندرو گذرد * بر آب خضر تبه كرده آب او بازار\r\nچو راى عالم صاف و چو جان عارف پاك * چو شعر نيك روان و چو دين حق دوّار\r\nاگر بجنبد گوئى همىبجنبد جان * اگر بپيچد گويى همىبپيچد مار\r\nبسان قارون گاهى فروشود به زمين * گهى شود به هوا بر چو جعفر طيّار\r\nبزرگ طاقش را كالبد فلك بوده * بلند گنبد او را قضا زده پرگار \r\n\r\n","description":"","footnote":"","page_name":" 1327 ","page_number":605},
  {"content":"\r\n\r\n نبشته‌هاش جمالست و خشتهاش لقا * نگارهاش كمال و بخارهاش فخار\r\nو گر بخانهء كافورى اندرو نگرى * زمان مشرق بينى در ابتداى بهار\r\nچو كفّ موسى كايت همىنمود ز جيب * چنان كه روى بهشتى بود بروز شمار\r\nطراز زرّين بر جامهء ملوك بود * كه ماند او را زرّين طراز بر ديوار\r\nو گر كنى صفت خانهء نگارستان * برون شود ز طبايع بر آتش تيمار\r\nبسان بتكده‌ها طاقهاش پرصورت * شكفته چون گل و بىعيب چون دل ابرار\r\nفروغ روى چو مه‌شان همىنمايد گل * شكنج زلف سيه‌شان همىفشاند قار\r\nنه كان زر و همه زر سرخ بىتخليط * نه كان سيم و همه سيم نقرهء بىبار\r\nدرو نگاشته بر فال نيك و اختر سعد * خدايگان را در بزم و رزم و گاه شكار\r\nو گر بحجرهء خاصه نظر كنى سوى باغ * زبرجدين شود اندر دو چشم تو ديدار\r\nز حسن گويى پيوست گوهرش بهنر * ز لطف گويى پرورد دولتش بكنار\r\nدرخت او كه برويد لطيف‌تر ز نجوم * بخار او كه بخيزد شريف‌تر ز فخار \r\n\r\n","description":"","footnote":"","page_name":" 1328 ","page_number":606},
  {"content":"\r\n\r\n بدين صفات بميمند باغ خواجهء ماست * كه كدخداى جهانست و سيّد احرار\r\nسياست و كرم خواجه گردش فلكست * كزو سوار پياده شود پياده سوار\r\nز خواجه جود پديد آيد و ز گردون بخل * ز ابر آب پديد آيد و ز خاك غبار\r\nبايستند بزرگان چو پيش او برسند * چو در شوند به دريا بايستند انهار\r\nكفش پديد به مقدار وجود ازو خيزد * اگرچه نيست به مقدار جود را مقدار\r\nمثالش اينكه سخن خيزد از حروف همى * اگرچه هست حروف اندك و سخن بسيار\r\nنبود و هم نبود جز بعرض خويش بخيل * نكرد و هم نكند جز براى دين پيكار\r\nچنان بداند احكام بودنى گويى * نهفته نيست ازو مر زمانه را اسرار\r\nبيك عطاش چنان سايلى غنى گردد * كه بدره‌هاش بود گنج و كيسه‌ها قنطار \r\n\r\nدر مدح امير نصر بن ناصر الدّين سبكتكين غزنوى گويد\r\n گه آن آراسته زلفش زره گردد گهى چنبر * گه آن پيراسته جعدش ببارد مشك و گه عنبر\r\nرخى چون نوشكفته گل همه گلبن برنگ مل * همه شمشاد پرسنبل همه بيجاده پرشكر \r\n\r\n","description":"","footnote":"","page_name":" 1329 ","page_number":607},
  {"content":"\r\n\r\n برو از نيكوى معنى بغمز از جادوى دعوى * بچهره حجت مانى به خوبى حاجت آزر\r\nشكفته لاله رخساره حجاب لاله جرّاره * بر از عاج و دل از خاره تن از شير و لب از شكر\r\nز من طاعت و زو فرمان همو رزق و هم او حرمان * هم او درد و همو درمان هم او دزد و همو داور\r\nسرشته رويش از رحمت همىدون گنج پرنعمت * رخ از نور و خط از ظلمت لب از مرجان دل از مرمر\r\nسمن‌بويى شبه‌مويى بلاجويى جفاگويى * پرىزادى پرىرويى پرىچهرى پرىپيكر\r\nدلارامى دلارايى غم انجام غم‌افزايى * نكورويى نكورايى بحسن اندر جهان سرور\r\nبپردازى دل از روئى كه گاه آمد كه حق‌جوئى * غزل چندين چرا گوئى ز عشق آن بت دلبر\r\nثناجوى از غزل پاسخ كت اين هر دو بود فرخ * غزل بر ماه زيبارخ ثنا بر شاه نيك‌اختر\r\nامير عادل عالم كه جود از كف او قايم * قوام دولت دايم نظام دين پيغمبر\r\nهمه كردار او عبرت خرد را خدمتش فكرت * ملك نصر ملك سيرت سپه‌سالار حق‌گستر\r\nنه خشمش را ز كس مانع نه رنج كس به دو ضايع * همى چون زهرهء طالع بتابد مدحش از دفتر\r\nچو بيند مر هزاهز را نجويد مرد عاجز را * بسنبد دل مبارز را به تير و نيزه و خنجر \r\n\r\n","description":"","footnote":"","page_name":" 1330 ","page_number":608},
  {"content":"\r\n\r\n بفخر از خلق بىهمتا به فضل از خسروان پيدا * بدل معطى تر از دريا به كف كافىتر از كوثر\r\nخرد را تاج و پيرايه ادب را جوهر و مايه * بدل با فخر همسايه بهمت با قضا همبر\r\nبه پاكى چون دل بخرد تهى از غش برى از بد * جهان را سايهء ايزد اميد راحت محشر\r\nنخواهد جز همه را دى و زو گيتى بآزادى * بزرگان را به دو شادى بزرگى را به دو مفخر\r\nبجاى جنگ و خونريزش چو گردد گرم شبديزش * به پيشش گاه آويزش چه يك مرد و چه يك لشكر\r\nفعالش درخور نصرت خصالش زيور دولت * كمالش دفتر حكمت كلامش رشتهء گوهر\r\nبساط رادى افكنده ز نعمت گيتى آكنده * شده نامش پراكنده ز چين تا گنگ تا تستر\r\nقضا را عزم او حاجب بقا را حزم او خاطب * بلا را رزم او نايب سخا را بزم او افسر\r\nبحلم احنف بتن آرش بطبع آب و بخشم آتش * رهى جوى و رهى بركش رهى دار و رهىپرور\r\nاساس عدل او محكم لباس فضل او معلم * هنر در فعل اومد غم خرد در لفظ او مضمر\r\nكه باشد جود را حاتم جز او از تخمهء آدم * كه هر دستش يكى عالم هر انگشتش يكى كشور\r\nجوانمردى ازو حاصل خردمندى ازو كامل * جهانگيرى به دو مايل جهاندارى به دو بافر \r\n\r\n","description":"","footnote":"","page_name":" 1331 ","page_number":609},
  {"content":"\r\n\r\n ببادافراه و پاداشن نبشته دو خط روشن * به تيغش بر كه لا تأمن بگنجش بر كه لا تحذر\r\nايا هر دشت و هر پشته به خون دشمن آغشته * بفضلت يك سخن گشته اگر مؤمن و گر كافر\r\nز گنجت ز ايران قارون ز جنگت قلعه‌ها هامون * ز جودت باديه جيحون ز خشمت خاره خاكستر\r\nتوى بر مردمان سايق توى بر ميهمان عاشق * توى در قولها صادق توى در صدرها مهتر\r\nبگير اى شاه آزاده ملك طبع و ملك‌زاده * ز دست دلبران باده برين هرمزد و شهريور\r\nبمان تا اين جهان باقى بجاى ملك ميثاقى * ببزم اندر ترا ساقى بتى چون لعبت بربر\r\nبه مجلس با خردمندان هميشه دو لبت خندان * دو چشمت سوى دلبندان دو گوشت سوى خنياگر \r\n\r\nو له ايضا\r\n نگارى كه بد طيلسان پرنيانش * بزر از چه منسوج شد پرنيانش\r\nنگارى كه نوروز كرد از درختان * چرا باز بسترد باد خزانش\r\nخصومت كند باغ با باد ازيرا * كه بستد همه زيور گلستانش\r\nنه بويست با حلّهء مشك بيدش * نه رنگست با كلّهء ارغوانش\r\nبغارت ببرد آن جواهر كه بودى * پراكنده بر تختهء بوستانش\r\nندانم كه رز را كه داد اين بضاعت * كه پرزعفران شد ميان و كرانش\r\nنيايد بسى تا سياهان دريا * بپاشند كافور بر زعفرانش\r\nيكى تيغ دارد به نصرت زدوده * كه حاجت نيايد بچرخ و فسانش\r\nسپهرست و بر حلق مردان مدارش * ستاره است و با مغز شيران قرانش \r\n\r\n","description":"","footnote":"","page_name":" 1332 ","page_number":610},
  {"content":"\r\n\r\n چو آب فسرده يكى آتش است او * كه ياقوت حل كرده باشد دخانش\r\nبدان‌سان كه دعوى بمعنى بنازد * بنازد ببازوى كشورستانش \r\n\r\nهم در مدح سلطان گويد\r\n مهرگان آمد گرفته فالش از نيكى مثال * نيك‌روز و نيك‌جشن و نيك‌وقت و نيك‌حال\r\nفال فيروزى و زرّ است آسمان و بوستان * كان يكى فيروزه جامست اين دگر زرين مثال\r\nگرد برگ زرد او برخفته شاخ زرد خوش * راست پندارى كه بدر آويختستى با هلال\r\nخاك و باد و آب و آتش طبع از آن شد كاسب اوست * خاك‌طاقت آب‌گردش بادپا آتش‌نعال\r\nبگذرد باد شمال ايدون كه نشناسى درو * دسته‌هاى نافهء آهوست يا باد شمال\r\nداور بىمثل نيكوسيرت بىغايله * خيربخش بىريا و جنگجوى بىملال\r\nاز غزال و كوه اگر نسبت ندارد پس چرا * گه ثبات كوه دارد گاه انگيز غزال\r\nآلت روز شتاب و منزل روز سفر * نزهت روز شكار و قلعهء روز نزال\r\nآلت است آرى و ليكن آلتى كش نيست عجز * منزلست آرى و ليكن منزلى كش نيست هال\r\nآفتاب عقل راى و روح طبع و دهر عزم * آسمان قدر و زمانه دولت و دريا نوال \r\n\r\n","description":"","footnote":"","page_name":" 1333 ","page_number":611},
  {"content":"\r\n\r\n گوهرى باشد كه درگنجد درو چندين هنر * همتى باشد كه در گنجد درو چندين عيال\r\nدر بلاد و بيشه‌هاى هندوان از بيم او * مرد حاسد بر زن است و شير حاسد بر شكال\r\nبودنى داند چنان گويى كه بىتدبير او * مر كواكب را به يكديگر نباشد اتصال \r\n\r\nو له ايضا\r\n آن زلف سرافكنده بدان عارض خرم * از بهر چه چيزست بدان بوى و بدان خم\r\nهرچند همىمالد خمّش نشود راست * هرچند همىبويد بويش نشود كم\r\nانگيخته از هم همه واميخته باهم * آويخته اندر هم و توده شده برهم \r\n\r\nدر تهنيت عيد سلطانى و مدح سلطان گويد\r\n نوروز بزرگ آمد و آرايش عالم * ميراث بنزديك ملوك عجم از جم\r\nبر دولت شاه ملكان فرخ و پيروز * آن قبلهء فخر و شرف گوهر آدم\r\nپرلشكر شادى شود آفاق دمادم * هرجا كه دمادم كند او رطل دمادم\r\nگر زهر خورد چاكر او گردد چون نوش * ور نوش خورد حاسد او گردد چون سم\r\nبحريست دلش جز همه حكمت نزند موج * ابريست كفش جز همه گوهر ندهد نم\r\nاز گرد سپاهش همه ادهم شود اشقر * وز ضربت تيغش هه اشقر شود ادهم \r\n\r\n","description":"","footnote":"","page_name":" 1334 ","page_number":612},
  {"content":"\r\n\r\n كعبه است براتش ز بزرگى ملكان را * كلكش حجر الاسود و كف چشمهء زمزم\r\nخون‌بستهء رنج از دل او يابد راحت * بر خستهء آز از كف او آيد مرهم \r\n\r\nو له ايضا\r\n اگر نبودى از بهر ملك او نبدى * نه چرخ را حركات و نه خاك را آرام\r\nز پاى مركب توفير برگرفت شكيل * بملك توسن بىبند برنهاد لگام\r\nهمىنوشتم اشعار شكر او روزى * حرير منظوم آمد ز شكر در اقلام\r\nكجا خزينهء زر و سفينهء گهرست * بدست شاه جهانست هر دو را انجام\r\nخدايگان خراسان همىبپردازد * خزينه را بسخا و سفينه را بحسام\r\nكلام و تيغ شه است آنكه جبرئيل امين * از آسمان سخن آورد آنگهى صمصام\r\nبدين ضمير بخسته است در دل حسّاد * بدان روان بفزوده است در تن خدّام\r\nيكى حصارى كش سر همى ستاره‌گراى * بناش كيوان بالا و سنگ آينه‌فام\r\nسپيده مرغ بر آن برج برفشاند پر * رميده رنگ بر آن سنگ برگذارد گام\r\nزمينش آهن و پولاد و برج گونهء كوه * بسان بيشه سر برج او پر از ضرغام\r\nسپاه خسرو مشرق بفر دولت او * چنان گرفتند آن برج را كه باز حمام \r\n\r\nدر مدح سلطان محمود غزنوى گويد\r\n توانگرى و بزرگى و كام دل بجهان * نكرد حاصل كس جز به خدمت سلطان\r\nبه صد دليل عيانست پادشاهى او * گر استوار ندارى همىنگر بعيان\r\nبه سرّ علم نجوم اندرست قوّت او * كه كدخداى جهانست و پادشاه قران \r\n\r\n","description":"","footnote":"","page_name":" 1335 ","page_number":613},
  {"content":"\r\n\r\n ستاره و فلك و روزگار مخلوقند * چنان روند كه ايزد بدان دهد فرمان\r\nگر آهن است مخالف كزو بد انديشد * خداى فكرت او را به دو كند سوهان\r\nهمه خراسان بگشاد و ملك صافى كرد * به زور ايزد و شمشير تيز و بخت جوان\r\nلقاش جانى كاندر خيال او خرد است * سخاش ابرى كاندر سرشك او باران\r\nسپهر گفت ز من كوشش و ازو بخشش * زمانه گفت ز من طاعت و ازو فرمان\r\nاز آنكه آهن و سودا بطبع هر دو يكى است * ز بيم تيغش گيرد عدوش را خفقان\r\nرود ز شست درستش صواب تيرش اگر * بجاى سوفار آرد بسوى زه پيكان\r\nمبارزان را تيرش چرا همىبكشد * از آن سپس كه گذارش بچشمهء حيوان\r\nو ليكن ار كشد از بهر آن كشد كه چرا * مرا ز بهر تو آمد ز دست او هجران \r\n\r\nو له ايضا\r\n بخار دريا اينك به ماه فروردين * همىفروگسلد رشته‌هاى درّ ثمين\r\nز آب پاك زبان پرستاره دارد ابر * ز باد پاك شكم پرستاره دارد طين \r\n\r\n","description":"","footnote":"","page_name":" 1336 ","page_number":614},
  {"content":"\r\n\r\n به مشك رنگ لباس اندرون شده است هوا * بلعل رنگ پرند اندرون شده است زمين\r\nهواى روشن اگر عرض كرد لشكر زنگ * زمين تيره كند نيز عرض لشكر چين\r\nعجب نگارگرست ابر و باد ديباباف * بدشت و بيشه نمود است كارسان رنگين\r\nبباغ دوده گذر دست‌باف باد ببوى * بدشت ساده نگر دستبرد ابر ببين\r\nبهار دوست يكى طبعى و دگر عقلى * يكى شمامه و ديگر بودش مانى چين\r\nبهار طبعى صنع خداى عز و جل * بهار عقلى مدح خدايگان زمين\r\nخجسته مركب او باد و آتشست بهم * بگاه سير چنان و بگاه حمله چنين\r\nعجب كه شاه همىبركند بباد لگام * عجب‌تر آنكه همىبرنهد بر آتش زين\r\nقضايى است و به دو خلق را نباشد دست * زمينى است و بماند به آسمان برين\r\nبه تيزى سخن و دولت اندرو معنى * بگونهء فلك و گوهر اندرو پروين\r\nبپاى بارهء او حصن دشت ساده شود * بصف لشكر او دشت ساده حصن حصين\r\nدو جاى دارد بدخواه ملكت از دوجهان * ازين جهان همه سجن و از آن جهان سجّين \r\n\r\n","description":"","footnote":"","page_name":" 1337 ","page_number":615},
  {"content":"\r\n\r\n\r\nو له ايضا\r\n فروشكن تو مرا پشت و زلف برمشكن * بزن به تيغ و دلم را به تير غمزه مزن\r\nچو جعد سلسله كردى ز بهر بستن دل * روا بود بزنخ بر مرا تو چاه مكن\r\nنظارگان تو از دو لب و خط تو همى * برند قند بخروار و مشك سوده به من\r\nتو مشك زلفى ليكن ترا ز گل نافه است * تو سرو قدى ليكن ترا جمال چمن\r\nكليد گنج هنر مير نصر ناصر دين * كه جان او ز خرد روشن است و از جان تن\r\nپيام حلمش و اندر ميان او بأسش * بكوه ماند و اندر ميان او آهن\r\nبه حلقهء زره اندر برزمگه تيرش * چنان رود كه بدرز حرير در سوزن\r\nدو خلعت است كف راد شاه را به دو وقت * چنان كه بارد بر دوستان و بر دشمن\r\nچو جام گيرد بر دوستانش جامه و زر * چو تيغ گيرد بر دشمنان حنوط و كفن\r\nكواكب است هنر فضل و فكرتش گردون * جواهر است هنر فخر و سيرتش معدن\r\nاگرچه ماده نه نرّست تيغ در كف او * بماده ماند و باشد بمرگ آبستن\r\nاگرچه سيرت و طبعش از اين جهان زادست * رواست باللّه فاضل‌تر از جهانش وطن \r\n\r\n","description":"","footnote":"","page_name":" 1338 ","page_number":616},
  {"content":"\r\n\r\n بدانكه مرد ز زن زاد و نيست زن فاضل * بدان درست كه فضل است مرد را برزن \r\n\r\nدر مدح امير نصر بن ناصر الدّين سبكتكين گويد\r\n سر ملوك جهان مير نصر ناصر دين * سپاه‌دار خراسان برادر سلطان\r\nچو ديد دشمن كو تير در كمان پيوست * برون جهد ز قفا ديده‌هاش چون پيكان\r\nز بهر آنكه زنى شاه را قلم بايد * نرست هيچ نى از خاك تا نبست ميان\r\nبجاى علمش جهلست علم افلاطون * بجاى عدلش ظلمست عدل نوشروان\r\nهمه خصالش پرفايده است چون حكمت * همه كلامش پرمعجزه است چون فرقان\r\nتو ابر رحمتى اى شاه و زاسمان هنر * همىببارى بر بوستان و شوره‌ستان\r\nبدين دو جاى تو يكسان همىرسى ليكن * ز شوره گرد برآيد چو نرگس از بستان \r\n\r\nدر مدح سلطان محمود بن سبكتكين غزنوى\r\n چيست آن آبى چو آتش و آهنى چون پرنيان * بىروان تن‌پيكرى پاكيزه چون در تن روان\r\nار بجنبانيش آبست ار بلرزانى درخش * ار بيندازيش تير است ار بخمّانى كمان \r\n\r\n","description":"","footnote":"","page_name":" 1339 ","page_number":617},
  {"content":"\r\n\r\n از خرد آگه نه و در مغز باشد چون خرد * از گمان آگه نه و در دل رود همچون گمان\r\nآينه ديدى برو گسترده مرواريد خورد * ريزهء الماس ديدى بافته بر پرنيان\r\nبوستان ديدار و آتشبار و نشناسد خرد * كاتشى افروخته است آن يا شكفته بوستان\r\nآبداده بوستانى سبز چون شمشاد برگ * زخم او همرنگ آتش بشكافند ارغوان\r\nدر پرند او چشمهء سيماب دارد بىكنار * وندر آهن گنج مرواريد دارد بىكران\r\nهيچ‌كس ديده است مر سيماب را چشمهء پرند * هيچ‌كس ديده است مرواريد را پولادكان\r\nاز گل تيره است و شاخ رزم را روشن گلت * گلستان رزمگه گردد ازو چون گلستان\r\nتا بدست شاه باشد تازه باشد بىفسون * كشتن بدخواه او را تيز باشد بىفسان\r\nاى خرد را جان و جان را دانش و دل را اميد * پادشاهى را چراغ و نيك‌نامى را روان\r\nشاه گيتى خسرو لشكركش لشكرشكن * سايهء يزدان شه كشور ده كشورستان\r\nكوه كان باد و زان گردد بجنبش اسب تست * كوه گردد زير زين و باد گردد زير ران\r\nگر تو نيل و ناردان خواهى بجنگش تيز كن * گرد ميدان نيل گردد سنگريزه ناردان \r\n\r\n","description":"","footnote":"","page_name":" 1340 ","page_number":618},
  {"content":"\r\n\r\n\r\nدر تهنيت فتوحات سلطانى گويد\r\n دزى گشاد كه وهم اندر آن شود عاجز * رهى بريد كه ديو اندر آن بود حيران\r\nرهى شكسته‌تر از عهد مردم بيدين * درازتر ز غم يار در شب هجران\r\nبساطهاش همه سنگهاى همچو خسك * نباتهاش همه خارهاى چون سوهان\r\nبه پشت ماهى قعرش به ماه كنگره‌ها * ز سنگ خاره مر او را قواعد و اركان\r\nبه گرد خندق او بردميده بيشه زرمح * چنان كه غرم در آن بيشه نگذرد آسان\r\nبساعتى بگرفت آن حصار و غارت كرد * خدايگان جهان خسرو حصارستان\r\nدرو سپاهى محكم چو كوه و جمله چو ابر * ز تيزى آتش و از [ مژه 
  ] قطرهء باران\r\nفروغ تيغ يمانى بدستشان به نبرد * شعاع داده چو بهرام در كف كيوان\r\nهمىزدندى شمشير آهوان سراى * دو زلفشان بسمن بر همىزدى چوگان\r\nبمغز قصد سر تيغهاى آينه رنگ * بديده قصد سرنيزه‌هاى خون‌افشان \r\n\r\nو له ايضا\r\n خدايگانا گفتم كه تهنيت گويم * بجشن دهقان آيين زينت بهمن\r\nكه اندرو بفروزند مردمان مجلس * بگوهرى كه بود سنگ و آهنش معدن \r\n\r\n","description":"","footnote":"","page_name":" 1341 ","page_number":619},
  {"content":"\r\n\r\n چو حملهء تو قوى و چو عدل تو بىعيب * چو همت تو بلند و چو راى تو روشن\r\nبه برزنى كه ازو اندكى بيفروزند * بنور با فلك ماه برزند برزن\r\nچنان كه ديدم آيين تو قوىتر بود * بدولت اندر ز آيين خسرو و بهمن\r\nنه آتش است سده بلكه آتش آتش تست * كه يك‌زبانه بتازى زند يكى بختن\r\nوزان زبانه همى يك‌زمان برون نشود * ز خاندان بدانديش شاه آن شيون \r\n\r\nو له ايضا\r\n بفال نيك و بفرخنده روزگار جهان * بسان دولت شاه جهان شده است جوان\r\nاگر ز گوهر ناسفته ابر شد چو صدف * چرا شد از گل ناكشته دشت چون بستان\r\nفكند شادروانى بدشت باد صبا * كه تار و پودش هست از زبرجد و مرجان\r\nچو مجلس ملك الشرق از نثار ملوك * بجعفرى و بعدلى نهفته شادروان\r\nكنار پرگل از آن كرد گل كه ابر سياه * فروگذشت به دو پرگلاب كرده دهان\r\nدرخت را حسد آيد همى ز شاعر شاه * كه شعر خواند بر شاه و بيندش بعيان\r\nزبان و چشم برآرد كنون همى ز حسد * شكوفه‌هاش همه چشم و برگهاش زبان\r\nدخان ز آتش جستى هميشه تا بوده است * كنون چه بود كه آتش همىجهد ز دخان\r\nچنان جهد كه تو گويى همى درست آمد * ز گرد لشكر جرّار حملهء سلطان \r\n\r\n","description":"","footnote":"","page_name":" 1342 ","page_number":620},
  {"content":"\r\n\r\n يمين دولت عالى امين ملت حق * نظام دولت تازى و ملت يزدان\r\nاجل بيايد و انگشت برنهد بعدو * بساعت اندر كو تير برنهد بكمان\r\nز بس‌كه آتش زد شاه در ولايت هند * كشيد دود ز بتخانه‌هاش بر كيوان\r\nبر آن زمين ز تفش گرمسير گشت هوا * سياه گشت هم از دود چهرهء ايشان\r\nز باد سرد برآوردن هزيمتيانش * زمين تركستان سردسير گشت چنان\r\nقيامت آيد و اين هر دو داغ مانده بود * ز تيغ شاه بهندوستان و تركستان\r\nبه عمر و روزى غمگين مباش تا دهمت * نشان روزى بىرنج و عمر جاويدان\r\nبشاه رو كه ده انگشت شاه در دو كفش * كليد روزى خلق است و چشمهء حيوان\r\nسخن‌فروشان آيند نزد او چو روند * ز جود او شده گوهرفروش و بازرگان\r\nشود اشارت تيغش دعاى پيغمبر * عدو اگر كند از ماه جوشن و خفتان\r\nز جان و عقل مصور شده است پندارى * كه سيرتش همه عقلست و صورتش همه جان\r\nهمان‌كه با او پيكار جست و دندان زد * كنون بطاعت او آمد از بن دندان \r\n\r\n","description":"","footnote":"","page_name":" 1343 ","page_number":621},
  {"content":"\r\n\r\n چو شير بيند دو چشم او شود تيره * مگر ز ديدهء شير آب داده‌اى تو سنان\r\nچنان كه تازى از آن كشور اى ملك تو بدين * كسى نتازد از آن سر بدين سر ميدان \r\n\r\nو من قصائده\r\n بدان گرديست آن سيمين زنخدان * بدان خمّيدگى زلفين جانان\r\nيكى گويى كه از كافور گويى است * يكى گويى كه هست از مشك چوگان\r\nچه چيز است آن خط مشكين و آن لب * كه دارد رنگ راح و بوى ريحان\r\nيكى مانند مشك اندوده لاله است * يكى مانند زهرآلوده پيكان\r\nعزيز از من بنزد من دو چيز است * روانست و زبان آفرين‌خوان\r\nيكى در طاعت يزدان عزيز است * يكى در آفرين و مدح سلطان\r\nچه چيز است آن دونده كلك خسرو * چه چيز است آن بلارك تيغ بران\r\nيكى اندر دهان جان زبانست * يكى اندر دهان مرگ دندان\r\nاگر شمشير و گرد لشكر شاه * بخواهد روز جنگ و روز جولان\r\nيكى دريا كند صحراى آموى * يكى صحرا كند درياى عمان\r\nز نعمان بگذرد در خدمتش مرد * بمدحش بگذرد شاعر ز حسّان\r\nيكى را او كند نعمان ز نعمت * يكى را او كند حسّان ز احسان \r\n\r\nو له ايضا\r\n شه مشرق و شاه زابلستانى * خداوندا قران و صاحب‌قرانى\r\nزمانه دلست و تو او را ضميرى * بزرگى تنست و تو او را روانى\r\nبديدار ماهى بكردار شاهى * بفرهنگ پيرى بدولت جوانى\r\nسخا را دمنده يكى ژرف بحرى * وفا را شكفته يكى بوستانى\r\nچو برقست تيرت رونده در آهن * كه تو برق تيرى و آهن كمانى \r\n\r\n","description":"","footnote":"","page_name":" 1344 ","page_number":622},
  {"content":"\r\n\r\n چنان ترسد از تو كمان مخالف * كه گويى تو اندر ميان كمانى \r\n\r\nو له ايضا\r\n گل خندان خجل گردد بهارى * كه تو رنگ از بهار و گل به آرى\r\nنگار قند هارى قند لب نيست * تو قندين لب نگار قندهارى\r\nبمشكين زلف شهرآشوب ماهى * بجادو غمز جان آهنج مارى\r\nبخار و زنگ بر دلها فكندى * بجعد زنگى و زلف بخارى\r\nايا خورشيد راى مشترى طبع * تو از هر دوجهان را يادگارى\r\nجهان را بگذرانى نگذرى خويش * بدان ماند كه گشت روزگارى\r\nجمال و افتخار از دولت آمد * تو دولت را جمال و افتخارى \r\n\r\nو له ايضا\r\n اى شكسته زلف يار ازبس‌كه تو دستان كنى * دست دست تست اگر با ساحران يكسان كنى\r\nگاه بر ماه دوهفته گرد مشك آرى پديد * گاه مر خورشيد را در غاليه پنهان كنى\r\nهم زره‌پوشى و هم چوگان زنى بر ارغوان * خويشتن را گه زره سازى و گه چوگان كنى\r\nبشكنى بر خويشتن تا نرخ عنبر بشكنى * خويشتن لرزان كنى تا نرخ مشك ارزان كنى\r\nنيستى ديوانه بر آتش چرا غلطى همى * نيستى پروانه گرد شمع چون جولان كنى\r\nچون بخواهى گشت گردشگاه تو ديبا بود * چون بخواهى خفت بستر لالهء نعمان كنى \r\n\r\n","description":"","footnote":"","page_name":" 1345 ","page_number":623},
  {"content":"\r\n\r\n دل نگهدارى اى تن از دردش كه دل بايد ترا * تا ثناى كدخداى كشور ايران كنى\r\nخواجه بوالقاسم عميد مملكت كز مدح او * شعرهاى عنصرى پرلؤلؤ مرجان كنى\r\nاصل فرمان دادن اندر طاعت و فرمان اوست * بر جهان فرمان دهى گر خواجه را فرمان كنى\r\nگرچه سندان را كنى چون موم زير عزم خويش * موم را در زير حزم خويش چون سندان كنى\r\nاز دو برهان دو پيغمبر ترا بينم نصيب * اين دو بينم شغل تو گر اين كنى ور آن كنى\r\nاز عطا تو معجز عيسى بن مريم كنى * وز قلم تو معجز موسى بن عمران كنى\r\nاز خردمندان كه در درگاه تو جمع آمدند * تربت غزنين همى چون تربت يونان كنى \r\n\r\nو له ايضا\r\n حلقهء زلفش به گل بر غاليه دارد همى * گل ببوى غاليه سنبل ببار آرد همى\r\nنيست سنبل كآن نخط مشكين آن ترك من است * ديده چون آن را ببيند سنبل انگارد همى\r\nعذر جانست آن رخ و آن غمزگان آزار دل * آن رخان چون عذر خواهد اين دل آزارد همى\r\nباغبانند آن دو زلفش باغ دو رخسار او * آنك‌آنك باغبان در باغ گل كارد همى \r\n\r\n","description":"","footnote":"","page_name":" 1346 ","page_number":624},
  {"content":"\r\n\r\n\r\nو له ايضا\r\n خود آفريد بتا روى تو زدوده خداى * مجوى فتنه و روى زدوده را مزداى\r\nبلاى تافته جعدت بس است بر دل خلق * متاب زلف و دگر بر بلا بلا مفزاى \r\n\r\nو له\r\n اگر نمود نخواهى همى ميان و دهان * يكى ببند لب از خنده و ميان بگشاى\r\nدگر بجور مكوش اين‌قدر كه نپسندد * خدايگان من آن شاه دهر و بارخداى\r\nچه امر نافذ او خلق را چه گردش چرخ * چه سايهء علمش ملك را چه پرّ هماى\r\nكمند او ببرد زور پيل گردنكش * سنان او بكند چنگ شير دندان‌خاى\r\nزبان كينه‌ورش هم به زخم كارى اوست * به زخم مار بود هم‌زبان مارافساى \r\n\r\nو له فى مدح السلطان\r\n اى جهان را ديدن روى تو فال مشترى * كيست آنكو نيست فال مشترى را مشترى\r\nگر ز عنبر بر سمن عمدا تو افكندى زره * آن زره كه كاشته است از غاليه بر ششترى\r\nباز پر گيرى و مرغ دل نياز آرد تو را * باز را اين دوستى كى بود با كبك درى\r\nگرچه از دلها نرويد عرعر و هرگز نرست * تو همىرويى بدلها بر كه سيمين عرعرى\r\nگر تو گيتى را بيارايى نباشد بس عجب * زانكه تو آرايش ميدان شاه صفدرى\r\nآن خداوندى كه از بيم سر شمشير او * از ميان آخشيجان شد گسسته داورى \r\n\r\n","description":"","footnote":"","page_name":" 1347 ","page_number":625},
  {"content":"\r\n\r\n گر سكندر برگذار لشكر يأجوج بر * كرد سد آهنين آن بود دستان آورى\r\nسدّ تو شمشير تست اندر مبارك دست تو * كو سكندر گو بيا تا سدّ مردان بنگرى \r\n\r\nو له ايضا\r\n ايا شكسته سر زلف ترك كاشغرى * شكنج تو علم پرنيان شوشترى\r\nبه زير دامن زلفت بنفشه بينم و تو * بنفشه را سپرى يا بنفشه را سپرى\r\nبه شغل خويشتن اندر فتاده‌اى همه روز * همى زره شمرى يا همى زره شكرى\r\nاگر بدل بخلى خلق را مرا نخلى * و گر زره ببرى خلق را مرا نبرى\r\nاز آنكه هست مرا حرز خدمت ملكى * كه شد شناخته زو راستى و دادگرى \r\n\r\nو له ايضا\r\n اى ترك مى برفته بيغما و خلّخى * هم سرو مشك زلفى و هم ماه گل‌رخى\r\nهمچون بهار خرم در ديده خرمى * همچون هماى فرخ بر بنده فرخى\r\nمشكين خطى پس از چه سبب سيم‌عارضى * شيرين‌لبى پس از چه سبب زهر پاسخى\r\nخارج شود ز نعت خطت طبع عنصرى * عاجز شود ز وصف لبت طبع فرخى \r\n\r\nدر هنگام فصد كردن سلطان اين قطعه را بديهه گفته و خوانده\r\n آمد آن رگ‌زن مسيح‌پرست * نيش الماس‌گون گرفته بدست\r\nطشت زرين و آب‌دستان خواست * بازوى شهريار را بربست \r\n\r\n","description":"","footnote":"","page_name":" 1348 ","page_number":626},
  {"content":"\r\n\r\n نيش بگرفت و گفت عزّ عليك * اين‌چنين دست را كه يا رد خست\r\nسر فروبرد و بوسه‌يى برداد * وز سمن شاخ ارغوان برجست \r\nدر برخى كتب چنين ديده‌ام اين مصراع اخير را :\r\n خون بباريد بردويد بطست و طست معرب تشت است \r\n\r\nمن غزلياته\r\n بگرد ماه پر از غاليه حصار كه كرد * به روى روز پر از تيره‌شب نگار كه كرد\r\nنمود يار بجنس و بطبع ظلمت و نور * به روى خوب تو اين هر دو چيره يار كه كرد\r\nترا كه كرد بتا از بهارخانه برون * جهان به روى تو بر جان من بهار كه كرد\r\nاگر ز عشق تو پرنار كرد جان و دلم * مرا بگوى رخانت برنگ نار كه كرد \r\n\r\nو له\r\n مشكين شود چو باد بزلف تو بگذرد * عاشق شود كسى كه به روى تو بنگرد\r\nبر غاليه بماند بر عارض تو باد * گاهش برو بمالد و گه باز بسترد\r\nنيرنگ چينيانه‌وار تنگ چينيان * هر شب بنزد چشم و رخ تو كه آورد\r\nوان صد هزار حلقهء مشكين پرشكن * هر ساعتى بگرد گل تو كه گسترد\r\nچشم تر است مايهء نيرنگ و دلبرى * نرگس نديده‌ام كه به نيرنگ دل برد \r\n\r\nو له ايضا\r\n گل سورى به ماه اندر شكفته * برو بر عقرب جرّاره خفته\r\nدو لب چون دانهء نار است ليكن * بنوك سوزن انديشه سفته\r\nشب تار آشكارا گشته دايم * بزيرش روز رخشنده نهفته\r\nبه آيين صورتى كاندر جهان كس * نظير او نديده است و نگفته \r\nگويند وقتى سلطان محمود غزنوى در ميدان سوارى و گوىبازى از اسب افتاده چهره‌اش خراشيده شده حكيم عنصرى اين رباعى را در معذرت گفته سلطان اسب را بوى بخشيده بود\r\n\r\n","description":"","footnote":"","page_name":" 1349 ","page_number":627},
  {"content":"\r\n\r\n\r\nرباعى\r\n شاها ادبى كن فلك بدخو را * كاو گفت رسانيد رخ نيكو را\r\nگر گوى خطا رفت بچوگانش زن * ور اسب غلط كرد به من بخش او را \r\nگويند اسب را بوى بخشيد و او بعد از تصاحب اسب اين رباعى گفته\r\n\r\nرباعى\r\n رفتم بر اسب تا بزارش بكشم * گفتا كه نخست بشنو اين عذر خوشم\r\nنى گاو زمينم كه جهان برگيرم * نى چرخ چهارمم كه خورشيد كشم \r\n\r\nو له\r\n گل بر رخ تست و چشم من غرقه به آب * من تافته و زلف تو پيچيده بتاب\r\nزلف تو بر آتش است و من گشته كباب * بىخواب من و نرگس تو مايهء خواب \r\nگويند شبى در اثناى مستى و مجلس بيخودى و عشقبازى سلطان محمود به اياز حكم فرمود كه دو زلف سياه خود را كه روز سلطان را سياه كرده بتراشد اياز بنا بر امتثال امر سلطانى زلف خود را بريد على الصباح كه سلطان ازين حكم آگاه شد نهايت تغيّر بهم رسانيد و حكيم اين رباعى گفته چندين‌بار سلطان دهنش را پر از جواهر كرد .\r\n\r\nرباعى\r\n كى عيب سر زلف بت از كاستن است * چه جاى بغم نشستن و خاستن است\r\nروز طرب و نشاط و مى خواستن است * كاراستن سرو به پيراستن است \r\n\r\nو له\r\n زلف تو كمندى است پر از حلقه و بند * خالى نبود ز حلقه و بند كمند\r\nآن چاه بران سيم زنخدانت كه كند * ور خود كندى مرا در آنچه كه فكند \r\n\r\n","description":"","footnote":"","page_name":" 1350 ","page_number":628},
  {"content":"\r\n\r\n\r\nرباعيات\r\n تا نسرايى سخن دهانت نبود * تا نگشايى كمر ميانت نبود\r\nتا از كمر و سخن نشانت نبود * سوگند خورم كه اين و آنت نبود \r\n* * *\r\n از مشك حصار گل خودروى كه ديد * بر گل خطّى ز مشك خوشبوى كه ديد\r\nگل روى بتى با دل چون روى كه ديد * در پشت زمين نيز چنين روى كه ديد \r\n* * *\r\n چون نار رخى ز نور پرمايه كه ديد * گسترده بروز بر ز شب سايه كه ديد\r\nبر توبه بر از گناه پيرايه كه ديد * ايمان و نفاق هر دو همسايه كه ديد \r\n* * *\r\n تا در دوجهان قضاى معبود بود * تا خلق جهان و چرخ موجود بود\r\nگر ملك بود بدست محمود بود * ور سعد بود نصيب مسعود بود \r\n* * *\r\n شاه حبش است زلفت اى بدر منير * از عنبر تاج دارد از لاله سرير\r\nتو شسته همىكنى گل سرخ بقير * من شسته همىكنم بخوناب زرير \r\n* * *\r\n سيمين بر تو سنگ بپوشد به سمور * زلفت بشبه همىكند نقش بلور\r\nاى با لب طوطيان و با كشى گور * حسن تو همى مرده برآرد از گور \r\n* * *\r\n آمد بر من كه يار كى وقت سحر * ترسنده ز كه ز خصم خصمش كه پدر\r\nدادمش چه بوسه بر كجا بر لب بر * لب بدنه چه بد عقيق بد همچو شكر \r\n* * *\r\n اى شب نكنى اين همه پرخاش كه دوش * راز دل من مكن چنان فاش كه دوش\r\nديدى چه دراز بود دوشينه شبم * هان اى شب وصل آن‌چنان باش كه دوش \r\n* * *\r\n\r\n","description":"","footnote":"","page_name":" 1351 ","page_number":629},
  {"content":"\r\n\r\n سه چيز ببرد از سه چيز تو مثال * از رخ گل و از لب مل و از روى جمال\r\nسه چيز ببرد از سه چيزم همه‌سال * از دل غم و از رخ نم و از ديده خيال \r\n* * *\r\n ديدار بدل فروخت نفروخت گران * بوسى بروان فروشد و هست ارزان\r\nآرى چو چنان ماه بود بازرگان * ديدار بدل فروشد و بوسه بجان \r\n* * *\r\n سيب و گل و سيم دارد آن دلبر من * سيبش ز نخ و گل ز رخ و سيم از تن\r\nبنگر برخ و بزلف آن سيم‌ذقن * تا ماه بخروار برى مشك به من \r\n* * *\r\n در هجر تو كس تاب نيارد جز من * در شوره كسى تخم نكارد جز من\r\nبا دشمن و با دوست بدت مىگويم * تا هيچ‌كست دوست ندارد جز من \r\n* * *\r\n بگرفت سر زلف تو رنگ از دل تو * نزدود وفا و مهر زنگ از دل تو\r\nتا كم نشود خوى پلنگ از دل تو * موم از دل من برند و سنگ از دل تو \r\n* * *\r\n چو برپايى بسرو سيمين مانى * چون بنشينى به ماه و پروين مانى\r\nآزاده بتا بديده و دين مانى * وز شيرينى بجان شيرين مانى \r\n\r\n330 عطّار نيشابورى\r\nو هو فخر المشايخ ابو طالب فريد الدّين محمد الكدكنى النيسابورى ولادتش در سنهء 512 شهادتش در سنهء 627 در فتنهء مغول بوده مريد شيخ مجد الدّين بغدادى الخوارزمى اشعارش زياده از صد هزار كتبش صد و نود جلد احوالش بين العرفاء معروف در تذكرهء رياض العارفين غالب\r\n\r\n","description":"","footnote":"","page_name":" 1352 ","page_number":630},
  {"content":"\r\n\r\nاشعار و نام مثنوياتش مسطور به بعضى از اشعارش اين صفحه را تبرك مىافزايد .\r\n\r\nفى التوحيد\r\n گر صد هزار قرن همه خلق كاينات * فكرت كنند در صفت عزت خدا\r\nآخر بعجز معترف آيند كاى آله * دانسته شد كه هيچ ندانسته‌ايم ما\r\nجايى كه آفتاب بتابد ز اوج عز * سرگشتگيست مصلحت ذره در هوا\r\nوانجا كه بحر نامتناهيست موج‌زن * شايد كه شبنمى نكند قصد آشنا\r\nعقلى كه مىبرد قدحى درديش ز دست * كى آورد بمعرفت كردگار پا\r\nبر عرش ذره‌ذره خداوند مستويست * چه ذره‌يى در اسفل و چه عرش بر علا \r\n\r\nمن غزلياته\r\n اى مدعى كجايى تا ملك ما ببينى * كز هرچه بود درمان در دست يار ما را\r\nدرمانش مخلصان را دردش شكستگان را * شاديش طالبان را غم يادگار ما را \r\n* * *\r\n بيگانه شدم ز هر دو عالم * واگه نه كه آشناى من كيست \r\n* * *\r\n گو بد كنند در حق ما خلق زانكه ما * با كس نه داورى نه مكافات مىكنيم \r\n\r\nو له\r\n گر در غلط اوفتيم در علم * كى در غلط اوفتيم در عين\r\nمىرفت دلم بفرق تا بوك * از لعل تو يك شكر كند دين\r\nزلفت چو عقاب در عقب بود * بربود و كشيدش در عقابين \r\n\r\n","description":"","footnote":"","page_name":" 1353 ","page_number":631},
  {"content":"\r\n\r\n\r\nو له ايضا\r\n در عشق او دلى است ز خود بىخبر مرا * وز هرچه زين گذشت خبر نى دگر مرا \r\n* * *\r\n بوالعجب درديست درد عشق جانان كاندرو * دردم افزون مىشود چندانكه درمان مىكنم \r\n* * *\r\n قرب سى سال بود تا كه همىكندم جان * كه بجان راه برم راه نبردم به تنم \r\n\r\nو له ايضا\r\n در بحر عشق دريست از چشم غير پنهان * ما جمله غرقه گشته وان در در آب مانده\r\nدردا كه هيچ عاشق پايان ره نداند * وانماه روى ما را رخ در نقاب مانده \r\n\r\nو له\r\n صد دريا نوش كرده وندر عجبيم * تا چون دريا از چه سبب خشك‌لبيم\r\nاز خشك‌لبى هميشه دريا طلبيم * ما درياييم خشك‌لب زين سببيم \r\n* * *\r\n كو راه روى كه ره‌نوردش گويم * يا سوخته‌يى كه اهل دردش گويم\r\nهركس كه ميان شغل دنيا نفسى * با او باشد هزار مردش گويم \r\n* * *\r\n نه سوختگى شناسم و نه خامى * در مذهب من چه كام و چه ناكامى\r\nگويى كه به صد كسم نگه مىدارند * ور نه بپريدمى ز بىآرامى \r\n\r\n","description":"","footnote":"","page_name":" 1354 ","page_number":632},
  {"content":"\r\n\r\n\r\n331 غضارى رازى\r\nاسمش ابو يزيد محمد از فضلا و فصحاى عراق و مداح بهاء الدوله ديلمى بود و سبب اين تخلص همانا آنكه پدرش كارخانهء كاسه‌گرى داشته كه وى بدين لقب رايت شهرت افراشته چه كه غضاره كاسه را گويند وى در كسب فضائل و كمالات كوشيده و بادهء علوم از كاسهء الفاظ نوشيده و در هنر مسلم آن عصر شد و تعداد كلمات به دو حصر وقتى مدحى به حضرت سلطان محمود برد و يك‌هزار دينار صلت يافت همانا غزلى هم در صفت حسن اياز معروض داشت به يك هزار تومان ديگر هم متنعم شد و تدريجا بصلهء مدايح مستغنى گرديد و در حضرت سلطان از نزديكان شد و بر همهء شعراى دربار دربار محمودى محسودى يافت بپايه‌يى رسيد كه ضرب‌المثل شعرا شد چنان كه ابو النجم احمد منوچهرى گفته است در مدح سلطان مسعود بن محمود كه\r\n بر من ز مدحت ارجو كان فرّ و جاه باشد * چون فر شاه ماضى بوده است با غضارى \r\nچندان مايهء غبطه و رشك شعراى آن عهد آمد كه امير عنصرى كه مقدم و مسلم آن شعرا بود با وى علانيه خصومت پيشه نمود قصيدهء لاميه كه در مدح سلطان و اظهار شكرگزارى از آن احسان گفته بود عنصرى گرفته اعتراضات باردهء غير وارده بر آن وارد آورد و آن را جوابى كرد و چون نسختى از آن اعتراضات بغضارى رسيد ديگرباره قصيدهء عنصرى را جواب سخت گفته به حضرت غزنين فرستاد و دو قصيدهء اول معروفست ولى قصيدهء ثالثه كم‌ياب و در تذكره‌ها ننگاشته‌اند لهذا انسب آنست كه هر سه درين محل نوشته شود بالاخره كار بجايى رسيد كه بعد از ملاقات و مباحثات ديوان او را گرفته و در حضور او به آب فروشست و بردريد و با وجود قرب سلطانى كسى را قدرت رعايت و حمايت او نبود لهذا شعرش باقى نماند الا بنادر و از آنچه ديده شد منتخبى قلمى مىگردد وفاتش در سنهء 426 بوده است .\r\n\r\nو من قصائده عليه الرّحمة\r\n اى بهار داد و دين آمد خجسته نوبهار * بوستان پادشاهى كرد همچون قندهار \r\n\r\n","description":"","footnote":"","page_name":" 1355 ","page_number":633},
  {"content":"\r\n\r\n آبداده خشت پولاد است پندارى گياه * كس نداند چون ببيند كشت‌زار از خشت‌زار\r\nلاله بينى لرزلرزان چون دل بدخواه ملك * نيمى اندر خون غريق و نيمى اندر زير قار\r\nشاخ هرچندان‌كه بينى نور دارد بر جبين * راغ هرچندان‌كه بينى حور دارد در كنار\r\nدوش تا شبگير مرواريد باريد آسمان * لاله را بر تاج باريد و سمن را بر سوار\r\nاينكه هر روز است راغ و باغ كوه و دشت و در * زمرد و مرجان و فيروزج بشاخ و برگ و بار\r\nخسرو پيروزگر بر بارهء پيروزگى * كرد با شادى و پيروزى بصحرا برگذار\r\nوين كه با تاج از زمين نرگس همى سر برزند * زر و سيمش با نسيم مشك و بىآزار خار\r\nگرد سم ابرش تو بر سر نرگس نشست * زين سپس نرگس نبود از فخر اين جز تاجدار \r\n\r\nو له\r\n چو برق از ميغ بدرخشد تو پندارى يكى زنگى * ز خرگاهى بخرگاهى دواند پاره‌يى اخگر\r\nوزان اخگر بسوزد دستش از گرمى و بىتابى * وزان آسيب بخروشد روانى بفكند آذر \r\n\r\n","description":"","footnote":"","page_name":" 1356 ","page_number":634},
  {"content":"\r\n\r\n\r\nو له\r\n با همه گيتى عدو يك تيرباران تو بس * نى غلط گفتم چه حاجت تير پيكان تو بس\r\nوانگهى كاندر نوردند آسمان چون نامه‌يى * آسمان جاودان از سقف ايوان تو بس\r\nدولت باقى چه گفت آن عمر بىانجام را * گفت راى او بگاه درد درمان تو بس \r\n\r\nقصيدهء لاميّه كه در شكرگزارى از صلات و انعامات سلطانى گويد\r\n اگر كمال بجاه اندر است و جاه بمال * مرا ببين كه ببينى كمال را به كمال\r\nمن آن‌كسم كه به من تا بحشر فخر كند * هرآن‌كه بر سر يك بيت برنويسد قال\r\nهمه‌كس از قبل نيستى فغان دارند * گه ضعيفى و بيچارگى و سستى حال\r\nمن آن‌كسم كه فغانم بچرخ زهره رسيد * ز جود آن ملكى كم ز مال داد ملال\r\nروا بود كه ز بس بار شكر نعمت شاه * فغان كنم كه ملالم گرفت زين اموال\r\nچو شعر شكر فرستم از آن سپس بر شاه * نگر چه خواهم گفتن ز كبر و غنج و دلال\r\nبس اى ملك كه نه لؤلؤ فروختم بسلم * بس اى ملك كه نه گوهر فروختم بجوال\r\nبس اى ملك كه ازين شاعرى و شعر مرا * ملك فريب بخوانند و جادوى محتال\r\nبس اى ملك كه جهان را به شبهت افكندى * كه زر سرخ است اين يا شكسته سنگ و سفال \r\n\r\n","description":"","footnote":"","page_name":" 1357 ","page_number":635},
  {"content":"\r\n\r\n بس اى ملك كه ضياع من و عقار مرا * نه آفتاب مساحت كند نه باد شمال\r\nبس اى ملك كه نه قرآن بمعجز آوردم * كه ذوالجلالش چندين جمال داد و جلال\r\nبس اى ملك كه نه گوگرد سرخ گشت سخن * نه كيميا كه ازو هيچ‌كس نديد خيال\r\nبس اى ملك كه دگر جاى شعر شكر نماند * مرا به هر دو جهان در صحيفهء اعمال\r\nبس اى ملك كه من اندر تو آن همىشنوم * كه در مسيح شنيدم ز جملهء جهال\r\nبس اى ملك كه يس از غاليان يافه‌سخن * سته شوى و بر آن تيغت افكند اشعال\r\nبس اى ملك كه دو دست ترا بگاه عطا * نه باز مانه قياس و نه برگذشته مثال\r\nبس اى ملك كه جهان سربه‌سر حديث منست * ميان حاسد و ناحاسدم هميشه جدال\r\nبس اى ملك كه زمانه عيال نعمت تست * به من رهى چه رسد زين‌همه زمانه عيال\r\nبس اى ملك كه ترا صد هزار سال بقاست * قياس گير و بتقدير سال بخش اموال\r\nبس اى ملك كه عطايت نه گنج و كان سنجد * ملوك را همه معيار باشد و مثقال\r\nبس اى ملك كه من ازبس عطات سير شدم * نه زان كه نعمت بر من حرام گشت و و بال \r\n\r\n","description":"","footnote":"","page_name":" 1358 ","page_number":636},
  {"content":"\r\n\r\n همىبترسم كز شاعرى ملال آرم * ملال مدح تو كفر است و جاودانه ضلال\r\nبىاى ملك كه ملوك از گزافه گرد كنند * بهر زمين و نترسد كس از حرام و حلال\r\nهمه يكايك دينار و بدرهء تو و گنج * اسير روز مصافست و صيد روز قتال\r\nخراج قيصر روم است و سرگزيت جلم * بهاى بندگى دلهرا ابا چيپال\r\nزهى ملك كه حلال اين‌چنين بود دينار * به تيغ پالده در خون خصم داده صقال\r\nهزار بتكده آواره كرده هريك ازو * هزار شير دمنده بقهر كرده شكال\r\nبلاى برهمنانست و قهر قرمطيان * هلاك اهرمنانست و آفت دجّال\r\nز بهر جود تو آورده از عدم بوجود * نكوكنندهء احوال و راحت از اهوال\r\nملوك را همه بگسستى از مديح طمع * ايا مظفر فيروزبخت خوب‌خصال\r\nبدين بها كه تو يك بيت من خريدستى * سرير ملك نخرّند و تاج و جاه و جمال\r\nايا ملك تو ازين آفتاب راد ترى * زبان هركه نيارد دليل بادا لال\r\nنه آفتاب به چندين هزار سال كند * هميشه زر كه تو از بهر من دهى همه‌سال \r\n\r\n","description":"","footnote":"","page_name":" 1359 ","page_number":637},
  {"content":"\r\n\r\n دو دست تو بعطا گاه بر مبارز خواست * نه موج دريا پيش آمدش نه كان جبال\r\nهمه ملوك جهان را كجا ثنا گويند * عطا تو بخشى اى خسرو خجسته فعال\r\nكنون بعالم در مالك الملوك توى * جمالشان همه از تست گاه جود و نوال\r\nصواب كرد كه پيدا نكرد هر دوجهان * يگانه ايزد دادار بىنظير و همال\r\nو گرنه هر دوجهان را كف تو بخشيدى * اميد بنده نماندى بايزد متعال\r\nبه بيت مال تو اندر ز جود تو همه‌سال * نهيب مالامال است وكيل مالامال\r\nازين سپس به زمين بر كجا مصاف كنى * چو قصد لشكر دشمن كنى بگاه رحال\r\nنه عرض هفت زمين با دو دست تيغ تو شاه * مصاف لشكر جودت و لشكر اقبال\r\nحصار نيست كه دندان پيل تو نگشاد * زمين كه سمّ ستورت برو نكرد اشكال\r\nبسا به چرخ برآورده كاخ دشمن تو * نيارميده ز بيم زوال و يافته هال\r\nكه بازخورد برو باد زنده پيل تو شاه * همه ديارش گشتست كند و مند اطلال\r\nدوال گردد اندام پيل‌وار عدوت * چو برزنند بر آن كوس پيلى تو دوال \r\n\r\n","description":"","footnote":"","page_name":" 1360 ","page_number":638},
  {"content":"\r\n\r\n برستخيز نياز آورد مخالف را * چو خيزخيز بطبل اندرافكند طبّال\r\nهگرز ديدهء دشمن بباغ دولت خويش * بلند سرو نبيند نه نونشانده نهال\r\nچنان كه چشمهء خورشيد روز دولت تو * نديد خواهد تا روزگار حشر زوال\r\nهرآن‌كه كوته كرد از مديح شاه زبان * دراز كرد برو شير آسمان چنگال\r\nبگرد جانش پيچاند اژدهاى فلك * چو خط دايره گرد اندر آردش دنبال\r\nهنوز جود تو مر بنده را نداده عطا * هنوز بنده مر او را نكرده هيچ سؤال\r\nدو چاكرند ملك را ز جملهء رهيان * چنين هزارهزار دگر طغان و ينال\r\nبنام تيغ يمانى يكى و ديگر جود * فناى مال و درامن و قبلهء اقبال\r\nهزار دينار آن جود بىنهايت داد * هزار ديگر آن اژدهاى اعدامال\r\nكجا عطا دهد اين ره كه بازگردد پيل * ز بد ره باز ندانى مغاك را ز اطلال\r\nبشعر ياد كند روزگار برمكيان * دقيقى آنگه كاشفته شد برو احوال\r\nسحاق ابن براهيم را چه بهره رسيد * ز فضل برمك و آن شعر قافيه بر دال \r\n\r\n","description":"","footnote":"","page_name":" 1361 ","page_number":639},
  {"content":"\r\n\r\n به يك‌دو بيت ندانم چه داد فضل به دو * فسانه باك ندارد زنا محال و محال\r\nمرا دو بيت بفرمود شهريار جهان * بر آن صنوبر عنبر عذار مشكين خال\r\nدو بدره زر بفرستاد و دو هزار درم * برغم حاسد و تيمار بدسگال نكال\r\nچو آفتاب شدم در جهان گشاده‌زبان * بدل چه داد دو بيت مرا دو بيت المال\r\nچه گفت حاسد و آن‌كس كه بدسگال منست * به باطن اندر و در آشكار نيك‌سگال\r\nدو بدره يافتى از نعمت و كرامت شاه * غنى شدى دگر از جور روزگار منال\r\nبلى دو بدرهء دينار يافتم به تمام * حلال و پاك‌تر از شير دايگان به اطفال\r\nهزار جيحون بگذاشته است هر دينار * چو خضر و از بر دريا دو صد هزار جبال\r\nبه تيغ هندى از هندوان گرفته بقهر * دليل نيكى و نيك‌اخترى و فرّخ فال\r\nهزار بود و هزار دگر ملك بفزود * ز يك غزل كه ز من خواست بر لطيف غزال\r\nاميدوارم كاين بار صد هزار تمام * به من فرستد بر تال فيل بر فيّال\r\nبرحل همت من بر عطا فرستد شاه * كه كرگدنش نتابد نه نيز ماهى وال \r\n\r\n","description":"","footnote":"","page_name":" 1362 ","page_number":640},
  {"content":"\r\n\r\n دو موسم آمد هر سال از كرامت شاه * ز كاروان جمال و ز كاروان جلال\r\nهمان صنم كه به من برنكرد چشم از عجب * نداد فرقت او مر مرا اميد وصال\r\nكنون همىرسدم كش بفر دولت شاه * ز آفتاب كنم تاج و ماه نو خلخال\r\nخداى داد ترا ملك و گفت بفزايم * بشاكران تو اى خسرو خجسته خصال\r\nنه نعمت ابدى را مقصرى تو بشكر * نه كردگار جهان را بدانچه گفت ابدال\r\nايا محمدى از دين پاك باقى باش * هميشه تازه چو دين محمد از شوّال\r\nصلات تو به همه دوستان رسيده بطبع * هميشه تا صلوات است بر محمد و آل\r\nدو بدره زر بگرفتم بفتح نارائن * بفتح روميه صد بدره گيرم و خرطال\r\nكجا شريف بود چون غضايرى بر تو * ز طبع باشد چونان كه زرّ سرخ و سفال\r\nنه بندگان همه چون مصطفى بوند به قدر * به قدر طاعت مفضول باشد و مفضال \r\n\r\nجواب قصيدهء غضارى كه عنصرى گفته و اعتراض بر وى كرده\r\n خدايگان خراسان و آفتاب كمال * كه وقف كرده برو ذوالجلال عزّ جلال \r\n\r\n","description":"","footnote":"","page_name":" 1363 ","page_number":641},
  {"content":"\r\n\r\n يمين دولت و دولت به دو گرفته شرف * امين ملت و ملت به دو فزوده جمال\r\nهمى خداى ز بهر بقاى دولت او * از آفرينش بيرون كند فنا و زوال\r\nيكى درخت برآمد ز جود او بفلك * كه برگ او همه جا هست و بار او همه مال\r\nبهار خندان از برگ آن درخت اثر * درخت طوبى از شاخ آن درخت مثال\r\nاز آن به هشت‌بهشت آيتيست روز قضا * وزين بهفت زمين نعمتى است گاه نوال\r\nگر آن عطا كه پراكنده داد جمع شود * ز مدّ دريا بيش آيد و زوزن جبال\r\nچو عقل خاطر او را هزار مرتبت است * چو چرخ همت او را دو صد هزار خيال\r\nچو روى او نگرى شادمانه گردد دل * چو نام او شنوى فرخجسته گردد فال\r\nاگر بهمت او بودى اصل و غايت ملك * فلكش ديوان بودى ستارگان عمال\r\nاگرش پيش نيايد بجود بحر و جبل * به پيشش آيد جبر و قدر بروز قتال\r\nاگر به ترك بكاوند مشهد ايلك * و گر بهند بجويند دخمهء چيپال\r\nز خاك تيره خروش و فغان همىشنوند * چنان كه زو به زمين اندر اوفتد زلزال \r\n\r\n","description":"","footnote":"","page_name":" 1364 ","page_number":642},
  {"content":"\r\n\r\n ز زخم آن گهرآگين پرند مينارنگ * ز كام آن فرس مهر سمّ ماه نعال\r\nبه ترك جايگهى نيست ناشده رنگين * بهند ناحيتى نيست ناشده اطلال\r\nايا ستارهء تأييد و عالم توقير * قوام و قاعدهء ملك و قبلهء اقبال\r\nز سال و ماه نويسند مردمان تاريخ * به تو نويسد تاريخ خويشتن مه و سال\r\nبهر كجا خرد است و بهر كجا هنرست * همه ز دانش و كردار تو زنند مثال\r\nخرد هنر نكند تا نجويد از تو اثر * هنر اثر نكند تا نگيرد از تو مثال\r\nهوا كه بزم تو بيند برآيدش دندان * اجل كه تيغ تو بيند بريزدش چنگال\r\nدرنگ ز امن تو آموخته است خاك زمين * شتاب ز اسب تو آموختست باد شمال\r\nز بيم تيغ تو تيره شود دل كافر * بنور دين تو روشن شود دل ابدال\r\nسياست تو بگيتى علامت مهديست * كجا سياست تو نيست فتنهء دجّال\r\nبس اى ملك ز عطاى تو خيره چو نگويد * كه بس نشان ملالت بود ز كبر و دلال\r\nنه بس بود كه تو بر خلق رحمتى ز ايزد * بجاى رحمت ايزد خطاست لفظ ملال \r\n\r\n","description":"","footnote":"","page_name":" 1365 ","page_number":643},
  {"content":"\r\n\r\n ملك فريب نهادند خويشتن را نام * بدانكه شان ز عطاى تو خوب گشت احوال\r\nغلط كنند كه هرگز ترا كسى نفريفت * نرفت و هم نرود در تو حيلت محتال\r\nاگر فريفته باشد كسى به دادن چيز * فريفته است به روزى مهيمن متعال\r\nمگر نداند اندازهء عطات همى * كه صره‌هاش همه بدره گشت بدره جوال\r\nزمين بزر تو زرين كند همى چهره * هوا بسيم تو سيمين كند همى اشكال\r\nدويست خدمت تو بار نيست بر يكدل * يكى عطاى تو بارست بر دو صد حمال\r\nسؤال رفتى پيش عطا پذيره كنون * همى عطاى تو آيد پذيره پيش سؤال\r\nهمين‌كه گفت همه فخر شاعران بمنست * ز شعرگويان پرسيد بايدش احوال\r\nاگر بدعوى او شاعران مقر آيند * درست گشت و نماند اندرين حديث مجال\r\nفغان كنند و ز جودت فغان نبايد كرد * فغان ز محنت و از رنج بايد و اهوال\r\nهمىبگويد كز شاعرى مرا بس بود * اگر بداندش از شاعرى بس است مقال\r\nنماند گويد ازين بيش جاى شكر مرا * به هر دو گيتى در روزنامهء اعمال \r\n\r\n","description":"","footnote":"","page_name":" 1366 ","page_number":644},
  {"content":"\r\n\r\n نگفته شكر چنين بيكرانه جاه گرفت * اگر بگفتى خود چند يافتى اجلال\r\nترا نصيحت كرده است كز كفايت جود * كرانه گير و بتقدير سال بخش اموال\r\nنه بسته گشت ترا دخل كت نماند چيز * نه جز گشادن ملك است فعل تو ز افعال\r\nكدام سال بود كاندرو تو نستانى * ولايتى كه زر و مال او فزون زرمال\r\nهمىبگويد كاندر تو آن همىشنوم * كه در مسيح ز جهال و جملهء عذال\r\nاگر خداى بخواهد نگفت و آن بتر است * كه گفت وصف ترا در روايت جهال\r\nچنان خبر كه شنيدم ز معجزات مسيح * عيانش در تو همىبينم اى شه ابطال\r\nاگر بدعوت او مرده زنده كرد خداى * خرد بحجت تو رسته شد ز تيه ضلال\r\nنياز كشته ز جود تو زنده گشت بسى * گشاده كف تو پوشيدش از بقا سريال\r\nنخست گفت كه بس كاز عطات سير شدم * بكرد باز تقاضاى بدرهء خرطال\r\nمحال باشد سيرى نمودن از نعمت * كذى بريدن از خدمت تو نيز محال\r\nچه جلوه بايد كردن بعجب خدمت خويش * بر آن كسى كه جهان بر عطاى اوست عيال \r\n\r\n","description":"","footnote":"","page_name":" 1367 ","page_number":645},
  {"content":"\r\n\r\n بخاره بربه نتابد فروغ طلعت شمس * بشوره بربنبارد سرشك آب زلال\r\nاگرنه عمر من از بهر خدمتت خواهم * حرام كردم بر خويشتن هرآنچه حلال\r\nز عمر مرد چه جويد بجز كه خدمت تو * بدشت يوز چه خواهد به از سرين غزال\r\nهرآن‌كه بست و ببندد به خدمت تو ميان * نه آسمانش مطيع است و بخت نيك سگال\r\nنه با وليت ببزم تو ماند اصل نياز * نه با عدوت برزم تو ماند اصل قتال\r\nكند حسام تو ز اسقف تهى بلاد الروم * چنان‌كه كشور هند از برهمن و چندال\r\nقدر نشان علامت كنى بجاى حرير * قضا عنان جنيبت كنى بجاى دوال\r\nنهى بپاى عدو بر اجل به شكل شكيل * كه هست زخم ترا شير شرزه شكل شكال\r\nاگر بنور كسى خاك را صفت گويد * از آن صواب‌تر آيد كه مر ترا بهمال\r\nاگر ببزم تو دريا شود خزينهء تو * به يك عطاى تو بىشك سراب گردد و نال\r\nهميشه تا فلك است و جهان و جانور است * همىبخندد آجال بر سر آمال\r\nدوام دولت را با تو باد مهر و وفا * قوام نعمت را با تو باد قرب وصال \r\n\r\n","description":"","footnote":"","page_name":" 1368 ","page_number":646},
  {"content":"\r\n\r\n هنر بطبع تو جوى و سخن بفضل تو گوى * جهان بعدل تو گير و عدو به تيغ تو مال\r\nايا غضارى اى شاعرى كه در دل تو * بجز تو هركه بود جمله ناقصند و نكال\r\nنگاه‌دار تو در خدمت ملوك ادب * بجد بكوش و مده عقل را بهزل و هزال\r\nبه يك‌دو بيت حديث شريف كرده بدى * چنان كه از غرضت نقش برنبد تمثال\r\nدو نوع را تو ز يك جنس مى قياس كنى * مجانست نبود در ميان زر و سفال\r\nاگر به گفتن مفضال فاضلت بد قصد * نخست بارى بشناس فاضل از مفضال\r\nدر آنكه قسمت كردى نكو تأمل كن * اگر بگرد دلت عقل را ره است مجال\r\nهنر بدست بيان است از اختيار سخن * چنان كه زير زبانست پايگاه رجال\r\nزيادتى چه كنى كان به نقص باز شود * كزين سبيل نكوهيده گشت مذهب غال\r\nمباش كم ز كسى كو سخن نداند گفت * ز لفظ معنى بايد همى نه بالا بال\r\nاز آنكه خواهد گفتن اشارتى بكند * اگر به حرف بگردد زبان مردم لال\r\nسخن فرستى خام و نوشته بر سر شعر * بجاى تاج همى بيهده نهى خلخال \r\n\r\n","description":"","footnote":"","page_name":" 1369 ","page_number":647},
  {"content":"\r\n\r\n چنين مخاطبه از شاعران نكو نبود * كه اين مخاطبه باشد همال را بهمال\r\nازو رسيد به تو نقد سه‌هزار درم * ز بنده بودن او چون كشيد بايد يال \r\n\r\nقصيدهء ثانى كه غضارى در جواب عنصرى همىگويد\r\n پيام داد به من بنده دوش باد شمال * ز حضرت ملك مال‌بخش دشمن مال\r\nكه شعر شكر به حضرت رسيد و بپسنديد * خدايگان جهان خسرو خجسته خصال\r\nتوهّم شعرا كى رسد به حضرت تو * كجا بلند بود با جلال عرش تلال\r\nثنا پسنده كند تا عطاش فرض شود * سخاى او بشناسد گه نوال و جدال\r\nدر خزانهء جود ملك تعنت خصم * چگونه بندد وان ايزدى در اقبال\r\nنخست بيت چو آغاز مدح خواهى كرد * جواب بدره دهد بيت را به بيت المال\r\nكمال مرتبت ار بامكان همت اوست * نه واجب است كه هرگز فلك رسد بكمال\r\nفرود عرش هر آنجا كه وهم برفكنى * بوهم همت او را بود نشان نعال\r\nفرشته بىخطر آنجا گذر نكرد هرگز * كه پر ناوك پيكان آن فرشته فعال \r\n\r\n","description":"","footnote":"","page_name":" 1370 ","page_number":648},
  {"content":"\r\n\r\n به تيغ نصرت او بر اجل فشاند گهر * بباغ دولتش اندر ابد نشاند نهال\r\nز تيغ جوهر جويند گاه قيمت او * ز تيغ شاه بجاى گهر همه آجال\r\nجهان بنوك سنانش برآفريد خداى * چو او بجنبد گيتى بجنبد از زلزال\r\nبه شهر دشمنش از بستگان هيبت او * زلازل است ز بانگ سلاسل و اغلال\r\nببوم دوزخ ماند زمين هند همه * ز بس فروخته انگشت سوخته چندال\r\nكمر به بستن او بر دو دست فتنه ببست * گشادن در يأجوج و فتنهء دجال\r\nقياس خرجش يك ساعت از هزاران قرن * تمام نايد با دخل يك جهان عمال\r\nبهفت‌كشور پيغمبرانش بايستى * چو كوس بندد بر زنده پيل بر طبال\r\nچه گفت چون زبر لوح برنوشت قلم * ز سال عمرش پرسيد ايزد متعال\r\nهزار چرخ و بهر چرخ بر هزاران لوح * هزار سطر و بهر سطر بر هزاران سال\r\nخدايگانا نامى بزرگ گستردى * چو آفتاب جهانتاب بىكسوف زوال\r\nهمه سراسر تمويه شاعرانست اين * كمان فكندن و آشوب جنگ و بالابال \r\n\r\n","description":"","footnote":"","page_name":" 1371 ","page_number":649},
  {"content":"\r\n\r\n نخست لفظ كند آشكار گوهر نفس * عدو چو گوهر طبعى بگاه زخم نصال\r\nچو جاى طعنه نباشد چه گفت داند خصم * چو پا نباشد كى جنبش آيد از خلخال\r\nهرآينه كه توى آفتاب هفت‌اقليم * گهى ببدره فرستى عطا گهى بجوال\r\nبه هر دو بيت مضاعف كنى همى دينار * چنان كه بدره بگردون كشند گاه رحال\r\nاگر سگى بود ازبس حسد چرا بطپد * و گر ز سنگ بود پس چگونه يابد هال\r\nهزار عيب نهادند نظم فرقان را * كه سورة الاعرافست و سورة الانفال\r\nگه تعنّت گفتند هست قول بشر * گه نقيضه بماندند از شبيه و مثال\r\nپس آنكه نظم قران كرد هيچ‌چيز نگفت * هرآينه سخنى گفت بر طريق محال\r\nنخست طعنه مرا گفت بس خطا گفتى * بجد بكوش و مده عقل را بهزل هزال\r\nدو شاعرند بهنگام شعر گفت يكى * غنى شدم بس و سيرى گرفتم از اموال\r\nنه بس نه بس دگرى گفت گاه شكر و عطا * تهى نماند و ملا شد صحيفهء اعمال\r\nچگونه گويم گويم همه صحيفه تهيست * ز شعر شكر چه گويند پس جز اين قوال \r\n\r\n","description":"","footnote":"","page_name":" 1372 ","page_number":650},
  {"content":"\r\n\r\n و گرد و سطر تهى ماند نانوشته هنوز * تمام بهتر باشد هزينه از همه حال\r\nامانتيست عطاى تو كاسمان و زمين * همى به رنج اين برتابد و آن به جهد خيال\r\nاگر فغان كنم از بار شكر او نه شگفت * فغان ز لهو و ز شادى نه از اهوال\r\nاگر بچشمهء حيوان كسى غريق شود * كه با سلامت باقى بود همو دهدش وصال\r\nيقين شناسم كز آب چشمهء حيوان * فغان كنند چو از سرگذشت آب زلال\r\nبشعر شكر نگه كن كه رودكى گفته است * همه كسى را درويشى است و رنج عيال\r\nغم و عناست مرا گفت زين ضياع و عقار * فغان همىكنم از رنج گنج وضعيت مال\r\nفغان بنده همان و غم عناش همين * نه جاى طعنه بماند نه حيلت محتال\r\nبشعر نيك فريبد دل ملوك حكيم * چو حور خلد روان پيمبر و ابدال\r\nفريب خصم بود عيب شهريان را * نه دل فريفتن نيكوان مشكين خال\r\nهزار بيش شنيدى بت ملوك فريب * اگر جحود كند پس خرد بروست و بال\r\nدرست گفت كه كس كردگار را نفريفت * گر اعتقاد كند بىره است و كافر و ضال \r\n\r\n","description":"","footnote":"","page_name":" 1373 ","page_number":651},
  {"content":"\r\n\r\n فريب از آرزو است آرزو هميشه بدل * خداى بيدل و جانست و نيز بىعم و خال\r\nنه نعمت از پى مدح و غزل دهد چو ملوك * نه زلف مشكين جويد نه قامت ميال\r\nنه كردگار ز جهال روزگار مسيح * خبرش داد از آن قيل و قال و آن اهوال\r\nچه سرزنش رسد اكنون مرا و شعر مرا * اگر حكايت كردم ز اهل جهل و ضلال\r\nبگفت آنچه پسنديده نيست ملكانى * نگفت آنچه نكوهيده نيست مذهب غال\r\nز فرض داد يك انگشترى بگاه نماز * نتيجه مذهب غال آمد و چنان اشغال\r\nو گر سوار گرفت و حصار كفر گشاد * نه خيبر است چو بد گرنه عمرو چون چيپال\r\nبه نيم ساعت گفتم هزار گنج مبخش * ازين حديث بگفتار چه آيد از جهال\r\nهمال هرگز خادم نوشت و مولانا * سوى همال نكردى سپهر جاه و جلال\r\nاگر مخاطبه ياردت كرد اختر و چرخ * طغان نويسد مهتاب و آفتاب ينال\r\nاگر ز روى تعبد رهى و بندهء تست * ز روى خدمت من نيز خادمم نه همال\r\nدرست گفتم كت صد هزار سال بقاست * ببخش خردك باندازه‌اى شه ابطال \r\n\r\n","description":"","footnote":"","page_name":" 1374 ","page_number":652},
  {"content":"\r\n\r\n چنينت باد و چنين بود و همچنين باشد * بقا فزون‌تر و نو نوز ذوالجلال جلال\r\nبدين كفايت جود اندرست و غايت مدح * بدين عنايت بخت اندرست و فرخ فال\r\nنگفتمت كه مرا جاودانه نعمت بس * دگر نخواهم كردن گه نوال سؤال\r\nنصيب سائل را اين بس است گفت رهى * هزار چندين اميدوارم از خرطال\r\nبدان دو بيت مديح شريف طعنه زده است * بزر سرخ و سفال و بفاضل و مفضال\r\nدرست فاضل و مفضول بايد از ره راست * ضرورتست سروى و سرين گور و غزال\r\nبزر سرخ و سفال اندرون چه داند گفت * هرآن‌كه فرق شناسد ميان شير و شكال\r\nز زر سرخ گران‌مايه‌تر چه دانى نيز * بگيتى اندر يا خوارمايه‌تر ز سفال\r\nو گر بشاعرى من مقر نيايد او * چنان كه گفت نه جنگست مر مرا نه جدال\r\nنه عجز بود كليم خداى را چو عدو * بحيله گفت همى اژدها كنم ز حبال\r\nبس‌اند مايه كه تمويهش آشكاره شود * و گرنه هيچ نپيچاند اين‌چنين امثال\r\nو گر معارضه ظن برد زو عجب نبود * ز كوه سنگ جواب آيد و ز ديو خيال \r\n\r\n","description":"","footnote":"","page_name":" 1375 ","page_number":653},
  {"content":"\r\n\r\n ايا بحكمت از اطفال و هيبت از اطلال * تو از عقاب خشنش آرى از براق عقال\r\nنه شاعر است هرآن‌كو دو بيت نظم كند * نه كيمياست همه يكسره رماد و رمال\r\nچنان كه گفتم لؤلؤ برآيد از لؤلؤ * نه تاج تمسيح آيد ز عقد ماهى وال\r\nمرا كه شاه‌پسنديد و پاك خاطر او * چو آفتاب بتوحيد پاك داده صقال\r\nاگر ترا خرد و خدمت ملوكستى * بگاه مدح خداوند چون شنيدى قال\r\nاگرت موى بسر بر همه زبان گردد * ز بيم سر همه يكسر چرا نگردد لال\r\nاگر نبود سزاوار بدره شعر رهى * تفضل است و تفضل بهست گاه نوال\r\nو گر نبود تفضل غلط فتاد برو * زبان بريدن تو واجب است و زخم كفال\r\nخدايگان خراسان نوشتى اول شعر * كجاست هندو كجا نيمروز رستم زال\r\nمگر به شهر تو باشد به شهر ما نبود * هواى با دندان و قضاى با چنگال\r\nقدر خريد نديد ايچ كس دوال قضا * اگر بدستى پوشيده نيست بر اطفال\r\nگمان برى كه بتاريخ كس بزرگ شود * زمين سيمين‌چهر و هواى زر اشكال \r\n\r\n","description":"","footnote":"","page_name":" 1376 ","page_number":654},
  {"content":"\r\n\r\n بر آسمان شدن مصطفى ز هجرت بود * كجا گرفت بر او از محرم و شوال\r\nز بخت‌نصر نه تاريخ عبريست دليل * نه يزدگرد گرفت از زوال ملك ينال\r\nهمان عطا كه ازو ذره بود كوه و ز مى * چگونه بار بود و يك بر دو صد حمال\r\nسپاس باد كه ناقد بصير داد خداى * نبهره نيك شناسد ز سيم خرد و حلال\r\nبهانه نيست سخا را دگر بهانه مجوى * كرانه نيست عطا را دگر مرنج و منال\r\nبچون تو ابر نبندد فروغ شمسهء دهر * بلند كوه نجنبد بچون تو باد شمال\r\nز تو سرشك نيايد بهار خيره مناز * ز تو نهال نيايد درخت چيره مبال\r\nصدقت طعنه زند پشه زنده‌پيلان را * بجهد خويش كند گرد زنده پيل مجال\r\nو ليكن آنكه ازو بيخ كند بايد كوه * بمعركه اندر دندان پيل بايد و بال\r\nنخست مصرع من برنگين نگار كنند * هنوز مصرع ديگر خرد سگال سگال\r\nخيال شعر تو هرگز زمين ما بنسود * زبان ناقد اشعار و مطرب قوال\r\nايا يگانه بهر فن ز طول و عرض جهان * كجا زمانه كند عرض بىهمال رجال \r\n\r\n","description":"","footnote":"","page_name":" 1377 ","page_number":655},
  {"content":"\r\n\r\n به پيش تيغ تو كى سبز گشت آز و اجل * ز پيش مال تو كى بىنياز گشت آمال\r\nهميشه تا بنگارى به شكل ماند شكل * هميشه تا بنويسى بدال ماند دال\r\nثناى جود تو گسترده باد گرد جهان * چنان كجا صلوات رسول باشد و آل \r\n\r\nو له قطعه فى الخلوص\r\n مرا شفاعت اين پنج تن بسنده بود * كه روز حشر بدين پنج‌تن رسانم تن\r\nبهين خلق و برادرش و دختر و دو پسر * محمد و على و فاطمه حسين و حسن \r\n\r\nو له قطعه آخرى\r\n جام مى آورد و پر ز باده به من داد * آنكه مرا با لبانش كار فتاده است\r\nگفتم مهرست گفت مهرش پرورد * گفتم ماهست گفت ماهش زاده است\r\nباده به من داد و از لطافت گفتم * جام به من داد ليك باده نداده است \r\n\r\n332 غالب خوزستانى\r\nو هو عبد اللّه منجى الثانى بن ابى حفص منجى الماضى بن عبد اللّه يقظان الايدجى الخوزى از فضلاى متقدمين بوده است صاحب تصانيف عاليه من‌جمله طراز الذهب و با شيخ محى الدّين العربى معاصر و معاشر و اين چند رباعى ازوست .\r\n\r\n","description":"","footnote":"","page_name":" 1378 ","page_number":656},
  {"content":"\r\n\r\n\r\nرباعى\r\n بىتو نفسى قرار و آرامم نيست * بىنام تو ذات و صفت و نامم نيست\r\nبىچاشنى تو در جهان كامم نيست * بىروى تو صبح و موى تو شامم نيست \r\n* * *\r\n ما مذهب چشم شوخ و شنگش داريم * كيش سر زلف مشك رنگش داريم\r\nماييم و دلى و نيم‌جانى ز غمش * وان نيز براى صلح و جنگش داريم \r\n\r\nو له\r\n در پيش من از سر جفاهاى نهان * باريك كنى همه تن خود چو ميان\r\nدر شادى و عيش در كنار دگران * زان سان باشى كه مى نگنجى بجهان \r\n\r\n333 فتحى ترمدى\r\nاسمش حكيم على بن محمد معاصر سلطان بهرام شاه غزنوى بوده با حكيم سنايى غزنوى و مختارى معاشرت نموده اشعارش كميابست و آنچه هست شهد نابست در توحيد گويد :\r\n تا بنده بفرمان تو شد چشمهء خورشيد * گردنده بتقدير تو شد گنبد خضرا\r\nچون رحمت تو بدرقهء چشم و زبان شد * اين نرگس بينا شد و آن‌سوسن گويا\r\nجودت نه چو جود دگران از پى علت * خشمت نه چو خشم دگران از سر صفرا\r\nهر روز بفرمان تو گردان و روانست * اين كشتى ياقوت براين نيلى دريا\r\nدر پيش گل سرخ گل زرد شكفته * چون چهرهء وامق ببر صورت عذرا\r\nنيلوفر خوشرنگ ز عشق رخ خورشيد * در نيل زده جامه چو مهجور معزا\r\nاندر گلوى فاخته از مشك سيه طوق * چون عابد در خدمت ايزد شده بر پا \r\n\r\n","description":"","footnote":"","page_name":" 1379 ","page_number":657},
  {"content":"\r\n\r\n\r\n334 فتوحى مروزى\r\nنامش اثير الدّين مولد و منشاء وى همان بلد است شاعرى بلندپايه و فاضلى گرانمايه است معاصر سلطان سنجر سلجوقى بوده و با حكيم انورى ابيوردى مخاصمه مىنموده و ميانهء او و اديب صابر دوستى و خصومت بوده به جهت يكديگر اشعار فرستاده‌اند وقتى حكيم قطعه‌يى در هجو بلخ گفته و نسبت آن را به انورى داده مشهور شده لهذا انورى را اخراج كردند و حال آن قطعه را در ديوان انورى مىنويسند ليكن در حقيقت از حكيم فتوحى است و قطعه‌يى ديگر به جهت انورى گفته است كه نوشته خواهد شد ازوست :\r\n\r\nقطعه‌يى كه باسم حكيم انورى در هجو بلخ گفته\r\n چار شهر است خراسان را بر چار طرف * كه وسطشان بمسافت كم صددرصد نيست\r\nگرچه معمور و خرابش همه مردم دارد * نه چنانست كه آبستن ديو و دد نيست\r\nبلخ را عيب اگر چند باوباش كنند * بر هر بىخردى نيست كه صد بخرد نيست\r\nمصر جامع را چاره نبود از بد و نيك * معدن زرّ و گهر بىسرب و بسد نيست\r\nمرو شهريست به ترتيب همه چيز درو * جد و هزلش متساوى و هرى هم بد نيست\r\nحبذا شهر نشابور كه در ملك خداى * گر بهشت است همينست و گرنه خود نيست \r\n\r\nدر تهنيت عيد نوروز سلطانى گفته\r\n ايا راست گشته به تو كار ملك * ز غم پشت بدخواه تو گوز باد\r\nگه بزم كلك تو جان‌بخش باد * گه رزم تير تو دل‌دوز باد\r\nمى دانش لطف و قهرت مدام * ولى ساز باد و عدو سوز باد\r\nبنوروز كردى نشاط و طرب * همه روزگار تو نوروز باد \r\n\r\n","description":"","footnote":"","page_name":" 1380 ","page_number":658},
  {"content":"\r\n\r\n\r\nو له\r\n بچنان قطعه‌يى مرا خواجه * چه عجب گر شراب نفرستاد\r\nعجب آنست كو ز غايت جهل * رقعه را هم جواب نفرستاد \r\n\r\nدر طلب حضور و ملاقات يكى از احباب گويد\r\n در چنين روز مىپرستان را * گر صبوح آرزو كند شايد\r\nسر بيرون شدن ندارد كس * زانكه برفى گران همىآيد\r\nقدرى مى شبانه هم باقيست * هست هم وجه آنچه در بايد\r\nكس فرستاده‌ايم تا آرد * مطربى را كه جان بيفزايد\r\nمادحت شعركى همىخواند * بدر دين ژاژكى همىخايد\r\nهيچ ممكن بود كه سيد شرق * يك‌زمانك جمال بنمايد \r\n\r\nو له ايضا\r\n همى پيش ازين اهل ديوان سلطان * گرفتند عبرت ز يك رنج ديدن\r\nنگيرند عبرت كنون اين جماعت * چه از سر بريدن چه از . . . دريدن \r\nانورى اين قطعه را گفته بوزير سلطان فرستاد و درين ضمن اظهار كرد كه لباسهاى من از سيد ابو طالب نعمه است كه هنوز دربر دارم و فتوحى حسب الامر جواب اين قطعه را گفته و انورى را نكوهش و ملامت كرده چند بيت از قطعهء انورى اينست كه نوشته مىشود .\r\n\r\nقطعه‌يى كه حكيم انورى بوزير فرستاده است\r\n كار كار ملك و دوران دوران وزير * اين ز آصف بدل و آن ز سليمان ثانى\r\nدر چنين دولت من يكتن و قانع بكفاف * بيم آنست كه آبم ببرد بىنانى\r\nملك مصر چه بايد كه ز اهل كنعان * بىخبر باشد خاصه كه بود كنعانى\r\nتو كه از دور همىبينى پوشيده مرا * حال بيرون و درونم نه همانا دانى\r\nطاق بو طالب نعمه است كه دارم ز برون * وز درون پيرهن بوالحسن عمرانى \r\n\r\n","description":"","footnote":"","page_name":" 1381 ","page_number":659},
  {"content":"\r\n\r\n\r\nجواب قطعهء انورى كه حكيم فتوحى حسب الامر گفته\r\n انورى اين سخن تو به سخا ارزانى * گر بجانت بخرند اهل سخا ارزانى\r\nحجت حقى و مدروس ز تو شد باطل * اوحد الدينى و در دهر ندارى ثانى\r\nدر سر حكمت و فطنت ز كرامت عقلى * در تن بينش و دانش ز لطافت جانى\r\nگفتى اندر شرف و قدر فزون از ملكم * بارى اندر طمع و حرص كم از انسانى\r\nغايت حكمت اگر كردت سلطان همت * آيت كديه چو ارذال چرا مىخوانى\r\nپيش خاصان مطلب نام ز حكمت چندين * چون خسان در طلب جامه و بند نانى\r\nنفس را باز كن از شهوت نفسانى خوى * تا دمت در همه احوال بود روحانى\r\nزاب حكمت چو همى با ملكان بنشينى * آتش آز چرا از دل‌وجان ننشانى\r\nازبس آنكه بيك مهر دو الف ملكى * داشت در بلخ ملكشاه به تو ارزانى\r\nوز پس آنكه هزار دگرت داد وزير * قرض آن پير سرخسى ز چه مى بستانى\r\nازبس آنكه ز انعام جلال انور را * به تو هرساله رسد مهرى پانصدگانى\r\nاى بدانايى معروف چرا مىگويى * در ثنايى كه فرستاده‌اى از نادانى \r\n\r\n","description":"","footnote":"","page_name":" 1382 ","page_number":660},
  {"content":"\r\n\r\n طاق بو طالب نعمه است كه دارم ز برون * وز درون پيرهن بوالحسن عمرانى\r\nچه بخيلى كه به چندين زر و سيم و نعمت * طاق و پيراهنيى دوخت همىنتوانى\r\nپانزده سال فزون باشد تا كشته شده است * بوالحسن آنكه ز احسانش سخن ميرانى\r\nپيرهن كهنهء او گرت بجايست هنوز * پس مخوان پيرهنش گو زره خفتانى\r\nباقى عمر بس آن پيرهن و طاق ترا * سزد ار ندهى ابرام و دگر نستانى\r\nنعمت آن راست زيادت كه همى شكر كند * تو نه‌اى از در نعمت كه همه كفرانى\r\nبه تو هرچند در انواع سخن تاوان نيست * اندرين شعر كه گفتى ز در تاوانى\r\nگر بفرمان سخنى گفتم مآزار ز من * زان كه كفرست درين حضرت نافرمانى \r\n\r\n335 فخر الدّين خوارزمى\r\nاسمش فخر الدّين مبارك شاه بن حسين وزيرى بزرگوار و سخاوت شعار غريب‌نواز مهمان دوست در خدمت سلطان غياث الدّين غورى مرجع اصحاب نياز و ملجاء ارباب آز حاجت هركس را روا كردى و مقصد هر تن را برآوردى خوانسالار همتش پيوسته ز ايران را بار دادى و بر سفرهء نعمت نشانيدى و بادهء انعام چشانيدى صاحب طبع عالى و ذهن متعالى سلسلهء او اباعن‌جد\r\n\r\n","description":"","footnote":"","page_name":" 1383 ","page_number":661},
  {"content":"\r\n\r\nشيعه و در خوارزم به خوش‌عقيدتى مشهور بوده‌اند اشعار بسيار داشته از آنچه به نظر رسيده انتخابى شده است ازوست :\r\n\r\nمن قصائده عليه الرّحمه\r\n دست صبا برگشاد روى عروس بهار * بر سر او چشم ابر كرد ز ژاله نثار\r\nبرق برآورد تيغ رعد فروكوفت كوس * سرو علم برفراخت لشكر گل شد سوار\r\nستر عمارى گل كرد صبا باز و گفت * بلبل بيچاره را چند دهى انتظار\r\nبس‌كه شكوفه شكفت انجم گويى بريخت * از كمر آسمان بر كمر كوهسار\r\nزان كه بلاله كمان شعلهء آتش برد * شير نيارد گذشت بر طرف مرغزار\r\nبر غزل عندليب شاخ درآمد برقص * كرد شكوفه ز وجد خرقهء خود پاره‌پار\r\nروز مى و عشرتست وقت نشاط و سماع * نوبت لهو و طرب موسم بوس و كنار\r\nسايهء گل به كنون بابت خورشيد روى * جام طرب در ميان كرده زانده كنار\r\nمنزل لشكر همه روضهء رضوان شده است * خواه ببين روى دشت خواه ببين رودبار\r\nخسرو انجم سپاه معطى خورشيد راى * صفدر گردون توان مقبل دريا يسار \r\n\r\n","description":"","footnote":"","page_name":" 1384 ","page_number":662},
  {"content":"\r\n\r\n هيبت او فتنه سوز خدمت او دل‌فروز * دولت او بخت بخش خنجر او خصم خوار\r\nچرخ به دو مبتهى دهر به دو مفتخر * تاج به دو ارجمند بخت به دو بختيار\r\nاى شده از فر تو پيكر دولت سمين * اى شده از عدل تو هيكل فتنه نزار\r\nغيبت سلطان ز غور گرچه بسى فتنه زاد * هست در آن نكته‌يى معنوى خوشگوار\r\nچرخ نمىديد آنك حاسد ملك تو كيست * آمده بر وى كنون سرّ همه آشكار\r\nاز پس اين در ببين تا چه كند آسمان * با سر هر تن كه هست از تو بدل كينه‌دار \r\n\r\nدر صفت اسب\r\n خردسرو زخم‌يال گردكفل پهن‌پشت * سخت‌سم و نرم‌دست تيزتك و راهوار\r\nبرق بجستن بدى پيش تك او گران * باد برفتن شدى در ره او شرمسار\r\nدرگه وقفه چو كوه در دم حمله چو باد * سوى نشيبى چو آب سوى فرازى چو نار \r\n\r\nدر جواب قطعهء ظهير الدّين سيمورى سكزى گفته\r\n اى سخاگستر سخن‌پرور ظهير دين حق * چشمهء حيوان ز شرمت در عرق برمىرود\r\nروشن و پاك و بلندت شد سخن چون اختران * ناز طبعت زين سخنها بر به اختر مىرود\r\nپرورش از خدمت شه ناصر الدّين يافتى * آفرينها بر دل آن بنده‌پرور مىرود \r\n\r\n","description":"","footnote":"","page_name":" 1385 ","page_number":663},
  {"content":"\r\n\r\n\r\n336 فخر الدّين دهراجى\r\nاسمش قاضى فخر الدّين خاندان او بفضايل در خراسان ضرب المثل بوده‌اند خود نيز از اكامل و افاضل زمان خود بوده است از خيالات او مىباشد .\r\n مهترانى كه در جهان هستند * همه از جام بخل سرمستند\r\nپاى احسان خويش نگشادند * دست امكان ما فروبستند \r\n\r\nو له\r\n گر بمانيم زنده بردوزيم * جامه‌يى كز فراق چاك شده\r\nور بمرديم عذر ما بپذير * اى بسا آرزو كه خاك شده\r\nخط و دهنت سبزه و گل شد بمثال * تنگ شكريست كرده خلقى بجوال\r\nيا قطعهء لعليست زمرّد بدوال * يا بچهء طوطيست شكّر پروبال \r\n\r\n337 فخر الدّين رازى\r\nو هو ابو عبد اللّه محمد بن حسن القرشى التميمى البكرى نسبش بصدّيق مىرسد و از اعاظم فضلا و حكما بوده است صاحب تصانيف و رسالات عاليه است ولادتش در سنهء 544 وفاتش در سنهء 606 قبرش را در كهنه اور گنج خوارزم بمؤلف نشان دادند و در اين هم شبهه است على اىّ حال اين رباعيات ازوست :\r\n\r\n","description":"","footnote":"","page_name":" 1386 ","page_number":664},
  {"content":"\r\n\r\n\r\nرباعى\r\n هرجا كه ز مهرت اثرى افتاده است * سودازده‌يى برگذرى افتاده است\r\nدر وصل تو كى توان رسيدن كانجا * هرجا كه نهى پاى سرى افتاده است \r\n* * *\r\n كنه خردم درخور اثبات تو نيست * و آرامش جان جز بمناجات تو نيست\r\nمن ذات ترا بواجبى كى دانم * دانندهء ذات تو بجز ذات تو نيست \r\n* * *\r\n هرگز دل من ز علم محروم نشد * كم ماند ز اسرار كه مفهوم نشد\r\nهفتاد و دو سال فكر كردم شب و روز * معلومم شد كه هيچ معلوم نشد \r\n* * *\r\n ترسم روم از جهان جهان ناديده * بيرون شوم از جهان جنان ناديده\r\nدر عالم جان چون روم از عالم تن * در عالم تن عالم جان ناديده \r\n* * *\r\n در رهگذرم هزار جا دام نهى * گويى كشمت اگر در آن گام نهى\r\nيك‌ذره زمين ز دام تو خالى نيست * گيرى و كشى و عاصيم نام نهى \r\n\r\n338 فريد الدّين دهلوى\r\nاز مشايخ معروف و ملقب بشكر گنج و مرشد شاه نظام اوليا بوده است اين بيت و رباعى او درين تذكرة الفصحا نوشته شد :\r\n هر سحرگه بر درت سر مىزنم * بر طريق دوستان در مىزنم \r\n\r\n","description":"","footnote":"","page_name":" 1387 ","page_number":665},
  {"content":"\r\n\r\n\r\nرباعى\r\n شب نيست كه خون من غمناك نريخت * روزى نه كه آب روى من پاك نريخت\r\nيك شربت آب خوش نخوردم روزى * كان باز ز راه ديده بر خاك نريخت \r\n\r\n339 فخر گرگانى\r\nاسمش فخر الدّين اسعد از فضلاى معروف و شعراى مشهور زمان خود بوده مداحى محمد بن محمود سلجوقى را مىنموده بيكى از غلامان سلطان دل داده و بعد از اطلاع سلطان شبى در مجلس باده غلام را بوى باز نهاده فخر الدّين بنا بر حرمت سلطان و پاكى دامان غلام را به همان حالت بيخودى در اتاقى خوابانيده شمعى چند بر بالاى سر و زير پاى وى افروخته بيرون آمده در گوشه‌يى به درد دل خود گرفتار بود اتفاقا غلام حركتى كرده شمعى افتاده بالين و بستر و فرش و خانه و غلام را بتدريج بسوخت بنابراين شورى در فخر الدّين بهم رسيده و از خدمت دامن كشيده در آن اوقات به جهت مشغولى خود حكايت و يسه ورامين را كه بعضى بنظامى عروضى و غيره نسبت مىدهند منظوم نموده گويند ده هزار بيت است كلّا بملاحظه نرسيده اما آنچه از آن ديده درين كتاب زبدهء بعضى را ثبت مىنمايد .\r\n\r\nدر شكايت و مذمت ثقة الملك وزير گويد\r\n بسيار شعر گفتم و خواندم بروزگار * يك‌يك بجهد بر ثقة الملك شهريار\r\nشاخى بر از اميد بكشتم بخدمتش * آن شاخ خشك گشت و نياورد هيچ‌بار\r\nدعوى شعر كرد و ندانست شاعرى * وانگاه نيز كرد بنادانى افتخار\r\nزو گاوتر نديدم و نشنيدم آدمى * در دولتش عجب غلطى كرد روزگار \r\n\r\n","description":"","footnote":"","page_name":" 1388 ","page_number":666},
  {"content":"\r\n\r\n\r\nرباعى\r\n باز از نفسم بوى جنون مىآيد * وز طاقتم اين درد فزون مىآيد\r\nبر حرف دلم گر نهد انگشت كسى * خون دل از آن حرف برون مىآيد \r\n\r\nدر تعريف ويس از مثنوى ويسه و رامين اوست\r\n چو بالا بركشيد آن سرو آزاد * كه بودش تن ز سيم و دل ز فولاد\r\nدو زلفش مايهء صد طبل عطّار * لبانش داروى يك شهر بيمار\r\nدو زلف از بوى و خم چون عنبرين جيم * دهان تنگ و خوش چون شكّرين ميم\r\nشكفته بر كنار جيم نسرين * نهفته در ميان ميم پروين \r\n\r\nدر صفت رامين\r\n هنوزش بود سيمين دو بناگوش * نگشته سيمش از سنبل سيه‌پوش\r\nهنوزش بود كافورى زنخدان * ز دو زلفش بر او مشكين دو چوگان\r\nدرآورده بويسه دست رامين * چو زرّين طوقى اندر سرو سيمين\r\nاگر باران بر آن هر دو سمن‌بر * بباريدى نكردى سينه‌شان تر \r\n\r\nدر زفاف ويسه و رامين گفته\r\n به تيرش خسته شد ويس گلندام * وزان خستن برآمد هر دو را كام\r\nبه دو گفت اى جهان را نامور ماه * ز تو چون ماه روشن جان پرآه\r\nلب نوشين تو پرشهد و قند است * نگويى تا از آن قندى به چند است\r\nبشادى باش با وى كاين گلستان * نه تابستان بريزد نه زمستان\r\nگلى را كو دو كژدم باغبانست * گلى كو را دو نرگس پاسبانست \r\n\r\n","description":"","footnote":"","page_name":" 1389 ","page_number":667},
  {"content":"\r\n\r\n\r\nدر شكايت كردن رامين از فراق ويسه\r\n ندانستم كز آتش آب خيزد * ز شهد ناب ز هر ناب خيزد\r\nبگريه گه‌گهى دل را كنم خوش * همىخواهم كشم آتش به آتش\r\nمرا تو چاه كندى دايه زد دست * بچاهم درفكند آسوده بنشست\r\nهمالانم چو مهر دل نمايند * مرا گه‌گه بپرسيدن درآيند\r\nاگر مرگ آيد و سالى نشيند * بجان تو كه شخص من نبيند\r\nبه هجر اندر همين يك سود بينم * كه از مرگ ايمنم تا اين چنينم\r\nمرا عشق آتشى در دل برافروخت * كه هرچش بيش كشتم بيشتر سوخت\r\nجهان كردم ز آب ديده پرگل * نمرد از آب چشمم آتش دل\r\nدل من گر نبودى دشمن من * چنين عاصى نبودى در تن من\r\nبدرّد پوست ازبس غم كه در اوست * بدرّد نار چون پر گرددش پوست\r\nدلى دارم كه در فرمان من نيست * تو پندارى كه اين دل آن من نيست\r\nچو نادانم كه از دل چاره جويم * كه خود ديوانه دل برد آب رويم\r\nرخى بينم ترا چون باغ رنگين * دلى بينم ترا چون كوه سنگين\r\nدلى كو را تو هم جانى و هم هوش * از آن دل چون شود يادت فراموش\r\nمنم بىيار و از دردم بسى يار * منم بيكار و از عشقم بسى كار\r\nمرا مادر دعا كرده است گويى * كه از تو دور بادا هرچه جويى\r\nتو را باشد بجاى من همه‌كس * مرا يار از دو گيتى خود تويى بس\r\nمرا در دل درخت مهربانى * همىماند بسرو بوستانى\r\nكه دايم سبز و نغز و آبدارست * تو پندارى كه هر روزش بهارست\r\nمرا دل در بلا مانده است ناكام * كنون صبرم بدل داده است پيغام\r\nكه من صبرم يكى شاخ بهشتى * مرا بردى و در دوزخ بكشتى\r\nازآن‌رو از دلت بگريختم زود * كه چون دوزخ بود پرآتش و دود \r\n\r\n","description":"","footnote":"","page_name":" 1390 ","page_number":668},
  {"content":"\r\n\r\n\r\nو له ايضا\r\n مرا گويند بيهوده چه نالى * چرا چندين ز بىمهرى سگالى\r\nنبرّد عشق را جز عشق ديگر * چرا يارى نگيرى زو نكوتر\r\nنداند آنكه اين گفتار گويد * كه تشنه كى به غير آب جويد\r\nمن آن‌كس را چو چشم خويش دارم * كه چشمش ديده باشد روى يارم\r\nچنان جوشم كه دريا جوشد از باد * چنان لرزم كه لرزد سرو آزاد\r\nباشك از شب فروشويم سياهى * بياغارم زمين تا پشت ماهى\r\nز بس كز جان برآرم دود اندوه * بگيرد ابر تيره كوه تا كوه\r\nزبانم هرچه گويد با تو گويد * روانم هرچه جويد از تو جويد\r\nاگر درد دلم قسمت توان كرد * نماند در جهان يك جان بىدرد\r\nو گر خوبيت يك‌يك برشمارم * سر آيد در شمردن روزگارم\r\nاگر خوانند آرش را كمان‌گير * كه از آمل بمرو انداخت يك تير\r\nتو اندازى بجان من ز گوراب * همى هر ساعتى صد تير پرتاب \r\n\r\n340 فاخرى رازى\r\nاسمش ابو المفاخر بوده بروزگار دولت غياث الدّين محمد بن ملكشاه سلجوقى ظهور نموده و از فضلا و علما و شعرا گوى مسابقت ربوده از اشعارش جز اين چند بيت طلوعيه در ميان نمانده :\r\n بال مرصّع بسوخت مرغ ملمّع بدن * اشك زليخا بريخت يوسف گل‌پيرهن\r\nصفحهء صندوق چرخ گشت نگونسار باز * كرد برون مار صبح مهرهء مهر از دهن\r\nصبح برآمد ز كوه دامن اطلس‌كشان * چون نفس جبرئيل از گلوى اهرمن\r\nبر فلك و بر هوا ريخته و بيخته * لؤلؤ لالا بكيل عنبر سارا به من \r\n\r\n","description":"","footnote":"","page_name":" 1391 ","page_number":669},
  {"content":"\r\n\r\n زهره چو خاتون صبح خنده‌زنان در نقاب * ماه چو طاووس‌مست جلوه‌كنان در چمن\r\nروى زه كهكشان جادّه‌يى كوفته * از لب درياى چين تا در شهر يمن\r\nبرد مرا بارگى بر سر هنجار طوس * راه برى چون صراط راه روى چون سخن\r\nتافته و بافته گيسوى و دنبال او * چون بحرير خطا درزى سوزن سمن\r\nكشتى درياى خاك لنگر بينى سواك * از سبل و از مغاك خار خور و خار كن\r\nنار روان بر فراز آب دوان در نشيب * باد وزان در كنام خاك گران در عطن\r\nزنگى لفجه قوى ترك ميانه شگرف * گردن او چون كمان قبضهء او چون مجن\r\nكرده ز خارا خمير همچو اميركبير * از كف او پرفطير پشت تنور دمن\r\nآب تكى بادپاى پرّه زن دانه خاى * گل طلب خاردوست كرگدن گرگ تن \r\n\r\n341 فخر الدّين مروزى\r\nو هو فخر الفضلا فخر الدّين خالد بن ربيع المكّى در خاك خراسان بمجد و شرف سمر بود وصيت فضايلش در بلاد منتشر و در اقاليم مشتهر معاصر سلطان سنجر سلجوقى و با حكيم انورى ابيوردى و داد و اتحاد داشته اغلب به دو منظومات مىنگاشته چنان كه گويد :\r\nسلام عليك انورى كيف حالك\r\nو انورى در جواب گفته :\r\n و عليك السلام فخر الدّين * افتخار زمان و فخر زمين \r\nگويند وقتى بسلطان علاء الدّين حسين غورى ملك الجبال كه سلطانيست در غايت فضيلت و شجاعت و قساوت قلب و جلال گفتند كه انورى ترا هجو گفته او بملك طوطى حاكم مروشاه‌جان نوشته كه انورى را گرفته بدرگاه ما بفرست فخر الدّين مطلع شده به چند بيت عربى كه بانورى نوشت انورى بفراست دريافت و چارهء كار كرد بهر صورت مولانا را فضلى وافر بوده و گاهى غزلى و شعرى مىفرموده خالد تخلص داشت از اشعار او آنچه فقير را به نظر رسيد و برگزيد\r\n\r\n","description":"","footnote":"","page_name":" 1392 ","page_number":670},
  {"content":"\r\n\r\nنوشته شد :\r\n\r\nو منه عليه الرّحمة\r\n حوضى چو حوض كوثر و آبى درو خنك * همچون گلاب بر رخ رخشان حور عين\r\nسيمين بران و حوروشان در كنار حوض * چونان كه در ميان صدف لؤلؤ ثمين \r\n\r\nاز قصايد اوست و در هر مصراعى ملتزم دست شده\r\n اى دست برده از همه خوبان بدلبرى * ناوردمت بدست و بماندم ز دل برى\r\nاى در صف جمال زبردست نيكوان * در حسن زيردست تو هم حور و هم پرى\r\nكارم ز دست رفت چو بردى دلم تمام * دستى تمام دارى در كار دلبرى\r\nجانى نهاده بر كف دست از پى توام * دستم به سينه باز منه از سبك‌سرى\r\nماند اين دل ضعيف ز هجرت بدست غم * دستى قويست هجر ترا در ستمگرى\r\nدست من است و دامن تو زان كه تو مرا * چون دست‌بوس شاه جهان روح‌پرورى\r\nسلطان دستگير محمد كه آمده است * خورشيد پيش سايهء دستش بچاكرى\r\nشاها بلاد كفر بدست تو فتح شد * كاسلام را بنصرت همدست حيدرى\r\nشعرم بدست گير و فروخوانش سربه‌سر * وين دست بين كه هست مرا در سخنورى \r\nگويند چون قتل سورى دست داد مولانا به جهت بهرام شاه تهنيتى گفته كه مطلعش اينست :\r\n\r\nنظم\r\n در ده مى سورى كه ره سور گشادند * درهاى طرب خانهء معمور گشادند \r\n\r\n","description":"","footnote":"","page_name":" 1393 ","page_number":671},
  {"content":"\r\n\r\n\r\nاين رباعى را در آن باب گفته\r\n آنان كه بخدمتت نفاق آوردند * سرمايهء عمر خويش طاق آوردند\r\nدور از تو سرسام به سرسام بماند * و اينك سر سورى بعراق آوردند\r\nدر ده آن گوهر شادى در ده * تا ز دست غممان بستانى\r\nسست عهدى فلك مىبينى * بىوفايى جهان مىدانى \r\n\r\n342 فخر الدّين قلانسى\r\nاز حكما و فضلاى معروف زمان خود بوده صاحب تأليف و تصنيف است گاهى شعرى هم مىگفته در تذكرهء عرفات اين لغز بنام او نوشته شده است :\r\n چيست آن مرغى كه منقارش بود از مشك ناب * پيكرى غواص در بحرى كش از نيلست آب\r\nمنزلش گه سطح كافورست گه درياى سيم * مسكنش گه لؤلؤ خوشاب گه لعل مذاب\r\nگاه محبوس است اندر چار ديوار مسين * گه به هر سوئى نگون در سير باشد با شتاب\r\nعقل چون در سير بيند گويدش نعم المسير * بازش اندر بحس بيند گويدش حسن المآب\r\nاى عجب مرغى كه تا باشد سرش ابكم بود * چون بريدى سر سخنگو يا بيش من كل باب\r\nيك عبارت زو و هفت‌اقليم در ظل امان * يك اشارت زو و شهرى در بلا و در عذاب \r\n\r\n","description":"","footnote":"","page_name":" 1394 ","page_number":672},
  {"content":"\r\n\r\n\r\n343 فريد خراسانى\r\nخواجه فريد الدّين كاتب در خدمت سلطان سنجر ملازمت داشته و رايت شاگردى انورى را برمىافراشته مداحى سلطان مسعود بن محمد بن ملكشاه را هم كرده در كمالات معروف روزگار خود بوده تركيب‌بندى گفته بطريق مسمّط در بند اول در هر مصراع دست و پاى لازم ساخته و در بند دويم در هر مصراعى شب و روز و در سيم جان و دل و در چهارم آفتاب و سايه قطعه‌يى كه در تخلف حكم طوفان بادى كه انورى كرده بود گفته است مشهورست لهذا همان را با يك رباعى ثبت مىنمايد از اوست .\r\n\r\nقطعه\r\n گفت انورى كه از مدد بادهاى سخت * ويران شود عمارت و كه بر سر ثرى\r\nدر روز حكم او نوزيده است هيچ باد * يا مرسل الرياح تو دانى و انورى \r\nگويند در هنگامى كه سلطان سنجر با گور خان مصاف كرده شكست خورد و ملك تاج الدّين ابو الفضل سيستانى او را از معركه به‌سلامت نجات داد فريد اين رباعى را گفته :\r\n\r\nو له ايضا\r\n شاها ز سنان تو جهانى شد راست * تيغ تو چهل سال ز اعدا كين خواست\r\nگر چشم بدى رسيد آن هم ز قضاست * كان كس كه به يك حال بماندست خداست \r\n\r\n","description":"","footnote":"","page_name":" 1395 ","page_number":673},
  {"content":"\r\n\r\n\r\n344 فريد اصفهانى\r\nاسمش خواجه فريد الدّين معروف به احول در شاعرى مشهور بوده مداح اتابك سعد بن زنگى و سلسلهء صاعديه و بنام ايشان قصايد دارد گويند پسر امامى هروى بوده و بعضى او را فرزند مجد همگر قلمى نموده بهر صورت شاعرى قادر پخته طبع بوده گويند دو هزار بيت ديوان دارد آنچه از اشعارش به نظر رسيد منتخب شد :\r\n بيا جانا كه بستان بوى فردوس برين دارد * جهان از رنگ گل نقش نگارستان چين دارد\r\nگوزن از لاله بر هر كوه ياقوتين سرو دارد * پلنگ از ژاله بر هر سنگ بلّورين سرين دارد \r\n\r\nمن قصائده\r\n بخشاى بر كسى كه مر او را ز خون دل * گيرد نگار دست و نگيرد نگار دست\r\nاى دوستدار برمكن از دوستدار دل * اى غمگسار برمكش از غمگسار دست\r\nعهد قديم را كه بر آن پاى برزدى * گر باز تازه مىكنى اينك بيار دست\r\nرايش چو در معارج همّت قدم نهد * بر دوش آفتاب نهد ز اعتبار دست\r\nدر دور جود او بنماندست سايلى * غير از چنار داشته در رهگذار دست \r\n\r\nو له ايضا\r\n يوسف رخ و هارون سخن و خضر علوم است * موسى كف و عيسىدم و ادريس مكانست\r\nحاتم كف و جم خاتم و بهرام سپاهست * رستم دل و سهراب‌تن و گيو توانست\r\nبا طلعت افروخته خورشيد زمينست * با رايت افراخته جمشيد زمانست \r\n\r\n","description":"","footnote":"","page_name":" 1396 ","page_number":674},
  {"content":"\r\n\r\n\r\nو له ايضا\r\n نقطهء فصل ربيعى ز انقلاب آمد پديد * در بره از برج ماهى آفتاب آمد پديد\r\nربع مسكون گشت چون ربع سطرلاب از نقوش * تا ز احكام منجّم فتح باب آمد پديد\r\nهركجا باريد ژاله لاله باليد از زمين * هركجا خاك و سراب آب و شراب آمد پديد\r\nاى عجب كز فندق سيمين ژاله بشكند * شيشهء شامى كه بر آب از حباب آمد پديد\r\nتا كه بنشاند غبار از روى ميدان هوا * آب از خرطوم پيلان سحاب آمد پديد\r\nاز صبا بر جام مل برگ گل لعل اوفتاد * وز هوا در گوش گل درّ خوشاب آمد پديد\r\nكرده باز از ناز نرگس چشم گويى در بهشت * قاصرات الطرف اتراب از تراب آمد پديد\r\nبر لب آهو و بر ابروى تيهو در جبال * از فروغ لاله و سبزه خضاب آمد پديد\r\nهفت‌رنگست از حيا قوس قزح تا فوق او * طاق ايوان شه مالك رقاب آمد پديد \r\n\r\nو له ايضا\r\n اى عيد نيكوان چه نهى در كنار عود * آن به كزين ميانه نهى بر كنار عود\r\nدر خواب مىكند دم عودت مرا كه يافت * خوش در كنار خاصيت كو كنار عود\r\nبا عود ساز خوش‌تر از عود سوختن * بردار عودسوز و بساز اى نگار عود\r\nبار غم است بر دل تنگم رهى بساز * تا كم كند مرا ز دل‌تنگ بار عود \r\n\r\n","description":"","footnote":"","page_name":" 1397 ","page_number":675},
  {"content":"\r\n\r\n سالى دو عيد باشد و ما راست عود تو * روزى هزار عيد بيا و بيار عود \r\n\r\nدر مدح اتابك ابو بكر بن ابو نصر\r\n درين موسم دل خرم گل اندر بوستان دارد * چو گل خرم‌دل آن‌كس كو دمى با دوستان دارد\r\nكنون هر دلبر خوبى بحسن لطف منسوبى * به زير سايهء طوبى مى چون ارغوان دارد\r\nبياور مى كه عالم خوش چو روى يار شد دلكش * درافكن آب چون آتش كه خاك از باد جان دارد\r\nز درد عاشق ار عاشق بدى آگه كجا گفتى * ندانم هر شبى بلبل چرا چندين فغان دارد\r\nچو من در خدمت و مدح سپهر عدل فخر الدّين * اگر سرو است استاده و گر سوسن زبان دارد\r\nامير عالم عادل ابى بكر ابى نصر آن * كه بحر دست او سيحون و جيحون در ميان دارد \r\n\r\nو له ايضا\r\n غنچه قبا تنگ بست لاله كله كج‌نهاد * تخت‌نشين گشت گل نرگس شد تاجدار\r\nسبزه چو شد ره‌نشين سرو به پا ايستاد * بيد درآمد برقص دست چو برزد چنار\r\nحس چمن بس خوش است خاصه كه وقت صبوح * بزم سمن دلكشست خاصه كه در سبزه‌زار\r\nگوهر ژاله هوا بر سر مرغان فشاند * لؤلؤ شبنم صبا كرد بر ايشان نثار \r\n\r\n","description":"","footnote":"","page_name":" 1398 ","page_number":676},
  {"content":"\r\n\r\n عارض سبزه گرفت رنگ خط سبز دوست * جعد بنفشه گرفت بوى خوش زلف يار\r\nجنّت مأوى شده است راغ ز فرش حرير * صفحهء مانى شده است باغ ز نقش و نگار\r\nزمزمه بر شاخسار گرچه صبا مىكند * زمزمه آن خوش كه مرغ مىكند از شاخسار\r\nسوسن آزاد تيغ راست كشيد آن‌چنانك * در صف هيجا امير خنجر گوهرنگار \r\n\r\nلغز در تعريف خروس و مديح سلطان\r\n چه مرغست در طبع او جود مضمر * چو شاهانش بر سر ز ياقوت افسر\r\nسحرخيز و خوش‌خوان و بىحرص و ذاكر * سخن‌سنج و دلدار و بىخواب و كم‌خور\r\nكشيده است بىخامه نقاش صنعش * سپيداب و شنگرف و زنگار بر پر\r\nتهى نيست از بهر كشتى و جنگش * نه از پاى تنبان نه از فرق مغفر\r\nرفيق دهل‌زن سحرگه دو بالش * رسيل مؤذّن به اللّه اكبر\r\nخموشى گزيند گه شام و خفتن * و گرنه كند پاره حنجر به خنجر\r\nچو با جفت خود يار گردد به زودى * برآيد ز جفتش يكى طرفه گوهر چه گوهر\r\nيكى گهر اندر ميانش * بيكجاى جمع آمده سيم با زر\r\nزهى افسرت غيرت تاج كسرى * خهى رفتنت رشك رفتار قيصر\r\nچو دنبال طوطى ترا دم مقوّس * بكردار هدهد ترا تاج بر سر\r\nبيابان بود از وجود تو خالى * بود در بيابان نواى تو رهبر\r\nبقوّت عقابى بصولت چو شاهين * به سايه همايى بالفت كبوتر\r\nچنين خوش كه تو مىسرايى سحرگه * مگر مدح خسرو همىخوانى از بر\r\nشهنشاه عادل خداوند باذل * پناه جهان پادشاه مظفّر \r\n\r\n","description":"","footnote":"","page_name":" 1399 ","page_number":677},
  {"content":"\r\n\r\n ايا شهريارى كه نازند از تو * سرير سليمان و ملك سكندر\r\nوفاق تو جنّت خلاف تو دوزخ * عطاى تو بىحد سخاى تو بىمر\r\nهمى تا نگردد مؤخّر مقدّم * همى تا نباشد مؤنّث مذكّر\r\nبهر فتح بادا سپاهت مقدّم * ز هر دور بادا زمانت مؤخّر \r\n\r\nدر مدح سلطان محمد بن سلغر شاه گويد\r\n سخن ز تنگ دهانش شكسته مىآيد * از آنكه نيم درست است تنگى دهنش\r\nحديث او شكر است و شگفت نيست اگر * شود شكسته ز لعل لب شكرشكنش\r\nز مشك تكيه زده بر عذار او خاليست * چو شاه زنگ كه مسند نهند بر ختنش\r\nبه جست‌وجوى لبانش كه آب حيوانست * هزار تشنه‌لب افتاده در چه ذقنش\r\nولى ز چاه برآيند اگر بدست آرند * فروگذاشته زلف دراز چون رسنش\r\nعقيق در يمن از رشك اين جگر خون كرد * كه ديد درج لب لعل‌پرور عدنش\r\nبسوخت چون دل من صد هزار و نيست خبر * ز عدل خسرو روى زمين شه زمنش \r\n\r\n","description":"","footnote":"","page_name":" 1400 ","page_number":678},
  {"content":"\r\n\r\n جهان‌پناه محمد شه ابن سلغر شاه * كه نيست در همه عالم نظير خويشتنش \r\n\r\n","description":"","footnote":"","page_name":" 1401 ","page_number":679},
  {"content":"\r\n\r\n\r\nو له ايضا\r\n ايا گرفته رخ گل ز حسن [ روى 
  ] تو رونق * بيا و در قدح افكن شراب لعل مروق\r\nشراب نوش بدست هوا چو گل بصبوحى * كه راغ راغ بهشت است و باغ‌باغ خورنق\r\nچمن ز نكهت سنبل چو زلف دوست معطر * زمين ز خط بنفشه چو خدّ يار مطوق\r\nز لحن قمرى مقرى شنو نواى نكيسا * ز قول بلبل و صلصل نيوش شعر فرزدق\r\nهوا بصنعت اكسير مىپزد هوسى زان * كه از شقايق و شبنم نمود آتش و زيبق\r\nعروس لاله چو حورا درآمدست بجلوه * ز برگ و سبزه مر او را حرير سبز و ستبرق\r\nميان لشكر نامى برنگ خنجر سوسن * چو تيغ خسرو غازى ميان معركه مطلق\r\nجهان به حكم تو راضى زمان بعهد تو خرم * طرب ببزم تو شامل ظفر برزم تو ملحق\r\nفلك ز عدل تو شاكر ملك بذكر تو ذاكر * سخا بدست تو فاخر كرم ز طبع تو مشتق\r\nشمايل تو حميده خصايل تو گزيده * مخالف تو معذب موافق تو موفق \r\n\r\nو له ايضا\r\n اندر آن روز كه بر رزم برآرند غريو * اندر آن حال كه بر چرخ رسانند غرنگ\r\nدر زمين از دم احمر شود احمر ماهى * بر فلك از سم اسبان شود اغبر خرچنگ \r\n\r\n","description":"","footnote":"","page_name":" 1402 ","page_number":680},
  {"content":"\r\n\r\n هركجا تيغ زنى از پى كين مهر صفت * سنگ از خون عدو لعل كنى صد فرسنگ\r\nاز پى كين تو خصمان تو كردند دو قسم * يك‌دو از زخم حسام و دو يك از تير خدنگ\r\nپرتو تيغ چو آب تو فتد گر در نيل * در زمان نيل شود چون بقم از خون نهنگ \r\n\r\nو له ايضا\r\n اى در چمن حسن رخت تازه‌تر از گل * جان يافته از خاصيت لعل لبت مل\r\nخط تو چو با لاله برآميخته سبزه * زلف تو چو از سرو در آويخته سنبل\r\nمه بندهء بگريخته است از رخ تو مهر * بر گردن مه هر مه ازآن‌روى نهد غل\r\nدر چشم من از فرقت تو دانهء پلپل * در گوش تو از نالهء من نغمهء بلبل\r\nزين بيش مكن جور بر آن‌كس كه مر او را * امروز بدرگاه امير است توسل \r\n* * *\r\n آدم ز روح تو شده بىمادرى پسر * مريم ز نفخ تو شده بىشوهرى حبل\r\nنه از بقاى آدم ذات ترا قوام * نه از فناى عالم ملك ترا خلل \r\n\r\nو له ايضا\r\n چيست آن ماهى كه بر اشياست سابق در قدم * توامان با عقل و از سوداش سرگشته قدم\r\nماهى برى و بحرى كارد از بحرى عبير * عنبرسا را و با كافور آميزد بهم\r\nسر محرّف تن مطوّل دم مقوّس راست چون * ماهى زرّين كه دارد مار سيمين در شكم\r\nسيم و زر در ظاهر و باطن بسى دارد و ليك * بر تن او نيست چون بر پشت ماهى يك درم\r\nجسم او بس لاغرست و اى عجب پهلوى ملك * مىكند فربه به دو فخر الورى صدر الامم \r\n\r\n","description":"","footnote":"","page_name":" 1403 ","page_number":681},
  {"content":"\r\n\r\n\r\nدر مدح اتابك سعد بن زنگى گويد\r\n منور چيست آن مه‌روى گل‌رخسار را گلشن * چو شب يكروى او تاريك چون روز آن دگر روشن\r\nهمىخندند خوبانش بروز بزم بر چهره * همىبندند مردانش بعزم رزم بر جوشن\r\nگه تصوير فارس را بود در ظهر او مأوى * گه تعليم طوطى را بود در بطن او مسكن\r\nدرو غلمان روزافزون چو تركانند اندر چين * درو خوبان رخ گلگون چو حورانند در گلشن\r\nاگر بوسش زنى بر لب شود چينى رخش گلگون * و گر آهش كنى در رخ شود حورش چو اهريمن\r\nشود چون دم‌زنى رويش به يك‌دم چون چراغ از دم * شود گر بنگرى سويش چو چشم از مردم آبستن\r\nنمايد رستهء دندان درو چون رشتهء پروين * بتابد طلعت جانان در آن چون ماه بر خرمن\r\nبتازى پارسى نامش از آن نام زنان آمد * كه مشاطه است و نتواند كسى مشاطگى جز زن\r\nچو مردم موسم بهمن نمد را ساخته خرگه * و ليكن روى او روشن بسان قبلهء بهمن\r\nيكى چينى كه بر وى تيغ هندى كارگر نايد * يكى هندى كه دارد دوست روم و زنگ را دشمن\r\nبرو هرچند نايد تيغ هندى كارگر ليكن * مشبك گردد از پيكان تير شه چو پرويزن\r\nخداوند جهان سعد آن فريدون فر رستم دل * كه با مرديش روز كين فروماند چو زن بيژن \r\n\r\n","description":"","footnote":"","page_name":" 1404 ","page_number":682},
  {"content":"\r\n\r\n ستاده پيش تخت او هزاران قيصر و كسرى * پياده پيش اسب او هزاران خسرو و بهمن\r\nز عيش جيش او باشد نصيب دوستان شادى * ز موج فوج او باشد قرين دشمنان شيون\r\nبه صد دل هركسى كاو را ندارد دوست چون لاله * اگر خود صد زبان گردد بماند لال چون سوسن\r\nدر آن ساعت كه از جانها رسد بر آسمان لشكر * در آن حالت كه از خونها برويد از زمين روين\r\nزبان خنجر برّان برون آرد سر از خنجر * ميان مغفر گردان فروكوبند چون هاون\r\nنپوشند اندر آن ساعت بجز از درع درّاعه * ندارند اندر آن ساعت بجز فولاد پيراهن\r\nز سندان بگذرد تيغت چو تيغ مهر از آتش * بخفتان در رود تيرت چو اندر پرنيان سوزن\r\nچو منقار آهنين مرغيست پرّان چارپر تيرت * كه برچيند كواكب را ز روى چرخ چون ارزن\r\nبه زير ران تو آن دم تكاور مركبى باشد * كه تا ديده زنى برهم رود از روم تا ارمن\r\nاگرچه سبز خنگ چرخ نعل از ماه نو دارد * بگاه سير در جنبش كهن لنگيست نعل‌افكن \r\n\r\nو له ايضا فى اللّغز\r\n دوشينه اندر محفلى تا روز شب بد يار من * از شهد زاده شاهدى انجم‌نما در انجمن \r\n\r\n","description":"","footnote":"","page_name":" 1405 ","page_number":683},
  {"content":"\r\n\r\n از نور نار اندوخته وز نار نور افروخته * فرهادوش دل‌سوخته دور از لب شيرين چو من\r\nدر شب تجلّى داده بد نخلى به پا استاده بد * آرى ز نخلى زاده بد طفلى چكان از لب لبن\r\nتاجش بسر بر چون تكين تن قابل نقش نگين * قدّش چو سرو راستين استاده در صحن چمن\r\nشب را ز نورش تابها وز ديده ريزان آبها * تا روز در محرابها مؤمن دل و مومين بدن\r\nاز گريه روشن‌تر شود تا بنده چون اختر شود * كى زاب ديده تر شود كرده مشمّع پيرهن\r\nبا جامه عريان آمده با آب بريان آمده * با خنده گريان آمده شب تا سحر بر خويشتن\r\nشب بر لبش خنده بود روزش سرافكنده بود * هر تن بجان زنده بود زنده است جان او بتن\r\nدارد حصار و منجنيق از پردهء شعر دقيق * در عكس چون لعل و عقيق اندر بدخشان و يمن\r\nدر ديده آب و آذرش چهره چو نقش آزرش * از نور حورى بر سرش بر فرق حورش اهرمن\r\nچشمش بىخوابى خوشست از سوز خاطر سركشست * آن را كه در دل آتش است از ديده بگريزد وسن\r\nآهيخته تيغ آتشين بگشاده بر ظلمت كمين * چون در شبيخون روز كين تيغ شه لشكرشكن \r\n\r\n","description":"","footnote":"","page_name":" 1406 ","page_number":684},
  {"content":"\r\n\r\n\r\nو له ايضا\r\n نگارينا بهار آمد بيا تا بوستان بينى * گل اندر بوستان خرم چو روى دوستان بينى\r\nاگر بر كوهسار آيى حجر را پرشجر يا بى * و گر بر سبزه‌زار آيى زمين را آسمان بينى\r\nدرختان نگارين را چو جوزا بر فلك يا بى * عروسان رياحين را چو حوا در جنان بينى\r\nاگر بر صفحهء اوراق گل يك نقش برخوانى * درون‌سو نقش‌بندان و برون‌سو نقش‌خوان بينى\r\nچو بلقيس است سرو و آب چون صرح ممرّد زان * كشيده دامن از ساقش ميان آبدان بينى\r\nچكاوك عود مىسازد شقايق عود مىسوزد * بساز و سوز اين و آن هواى انس و جان بينى \r\n\r\nبعضى از تركيبات اوست كه در قافيهء مكرر و مجنس بسطى داده تتبع قطران را نموده\r\n اى نهاده بر دلم زان لعل شكربار بار * شكر خوبى را شكر زان لعل شكربار بار\r\nجان شيرين در تنم اى خسرو خوبان رسد * گر بيايم بر در آن لعل شكربار بار\r\nغمزهء عيار تو بر جان من آهيخت تيغ * رحم كن بر من مشو با غمزهء عيار يار\r\nصورت فرخار اگر بررويد از بستان چين * با گل رويت نمايد صورت فرخار خار\r\nتو مرا جان عزيزى من ترا غمخوار و هست * رسم مه‌رويان كه باشد پيششان غمخوار خوار \r\n\r\n","description":"","footnote":"","page_name":" 1407 ","page_number":685},
  {"content":"\r\n\r\n\r\nو له ايضا\r\n از افق زد بر صبوحى زهره بر خرچنگ چنگ * زهره را يارى ده اى مطرب بدار از چنگ چنگ\r\nجنگ را بيرون كن از سر آشتى با چنگ كن * زانكه نيكو نيست در دل داشتن با چنگ جنگ\r\nنغمهء عنقا سرايد باز در كهسار سار * تختهء مينا نمايد باز در فرسنگ سنگ \r\n\r\n345 فرقدى خراسانى\r\nو هو حكيم محمد بن عمر استاديست بىقرين و عديل و شاعريست بىنظير و بديل پايهء قدرش بر فرق فرقد و مداح سلطان غياث الدّين محمد بوده در زمان آل سلجوق در خراسان مشهور و معروف اهل كمال بوده و مداحى محمد بن سام را مىنموده از اشعارش الا قليلى در ميان نمانده و از آن جمله است كه منتخب شد\r\n همه عقيق لب و سرو قد و نرگس چشم * همه سمنبر و گل عارض و بنفشه عذار\r\nگمان برى كه بهى هست گوى زراندود * برو ز صندل سوده نشسته گرد و غبار\r\nچو مهره‌هاى زمرد ميان زر سبيك * بود پديد رخ سيب سبز از اشجار\r\nشده منقط روى چو زمردش بعقيق * چنان كه نقطهء شنگرف بر رخ زنگار \r\n\r\nو له ايضا در مدح سلطان\r\n اى تيغ تو بىمجال تأخير * چون تيغ سپيده‌دم جهانگير\r\nبر تخت جلال يك جوان بخت * مثل تو نديده عالم پير\r\nشد بر در بارگاه جاهت * نه حلقهء چرخ همچو زنجير \r\n\r\n","description":"","footnote":"","page_name":" 1408 ","page_number":686},
  {"content":"\r\n\r\n\r\nو له ايضا\r\n كس از ملوك جهان يادگار تيغ و قلم * نبوده است مگر شهريار تيغ و قلم\r\nملك محمد سام جهان‌ستان كه فزود * بفر يمن و يمينش يسار تيغ و قلم\r\nبرزم و بزم بود جان‌فشان و لؤلؤ بار * به سيم خام و بزرّ عيار تيغ و قلم\r\nگهى بنفشه دهد گاه لاله آرد بار * ز بيد و نرگس بىبرگ و بار تيغ و قلم\r\nبر حسود و رخ بدسگال او دارد * بزردى و بكبودى شعار تيغ و قلم\r\nيكى بخندد بر دشمنش يكى گريد * برزم و بزمش اينست كار تيغ و قلم\r\nفروغ لون ركاب و نگين او دارند * از آن شده است جهان خواستار تيغ و قلم\r\nبسى كشيد جهان انتظار دولت او * چنان كه دانش و داد انتظار تيغ و قلم\r\nزهى بسان نبى پيشواى دولت و دين * خهى بسان على كامگار تيغ و قلم\r\nچو سيل و صاعقه كوشنده است و جوشنده * بغرق و حرق عدويت دو يار تيغ و قلم\r\nبزهر و قهر برآرى همى هلاك و دمار * ز دودمان عدو زان دو يار تيغ و قلم\r\nميان‌تهى و دورويه است دشمن تو مگر * باصل هست ز خويش و تبار تيغ و قلم \r\n\r\n","description":"","footnote":"","page_name":" 1409 ","page_number":687},
  {"content":"\r\n\r\n برنگ مهر و سپهرند وز نفاذ تو هست * فزون ز مهر و سپهر اقتدار تيغ و قلم\r\nنبوده است و نباشد ز خسروان جهان * نظير و مثل تو كس حقگزار تيغ و قلم\r\nز انتقام تو آن ديد دشمن تو چو شد * انامل و كف تو جفت و يار تيغ و قلم\r\nكه ديد ز آهن و آتش به اوّل و آخر * رخ شخوده و فرق فگار تيغ و قلم\r\nاگرچه هرچه ازين شعر خوب خاطر زاد * يكى نباشد از صد هزار تيغ و قلم\r\nو ليك هست زمانه گواه من كاين بار * مرا اين قصيده بود شهريار تيغ و قلم\r\nبه حكم تو قلم و تيغ تا شود گلگون * شكفته باد ز تو نوبهار تيغ و قلم\r\nشكافته سرو خايسك خورده باد عدوت * چو تيغ و چون قلم از كارزار تيغ و قلم \r\n\r\nو من قصائده\r\n سونش الماس مىبارد فلك بر آبگير * خردهء كافور مىريزد هوا بر بوستان\r\nشد ز سرما بسته در پولاد گوهردار آب * و اب چون فولاد گوهردار شد در آبدان\r\nباغ با هندوستان ماند ز انبوهى زاغ * و اب ماند تيغ هندى را كه مالى بر فسان \r\n\r\n","description":"","footnote":"","page_name":" 1410 ","page_number":688},
  {"content":"\r\n\r\n شاخ‌ها كافوربار آورد وين نبود عجب * شاخ اگر بار آورد كافور در هندوستان\r\nآتشى كز عكس او چون ماهى زرّين شود * زورق ماه اندرين درياى همچون بادبان\r\nآفتابى لعل‌پاش و اخترى اخگرنماى * گلبنى دينارريز و لاله‌يى لؤلؤفشان\r\nآهنين‌دامى پر از مرغان زرين‌پروبال * پاى و سرشان هم شبه كردار و هم ياقوت‌سان\r\nطرفه مرغانى كه گاه پرزدنشان در هوا * هم بيفتد هر دو بال و هم بريزد استخوان\r\nچون حصارى پردليران شجاع جنگجو * جمله مرجان درع و زرين تيغ و ياقوتى سنان\r\nچون درختى بيخ آن از آهن و از سندروس * شاخ و برگ و بارش از شنگرف و زر و زعفران\r\nشخص زرينش چو خد نيكوان لاله صفات * فرق مشكينش چو خط دلبران سنبل‌ستان\r\nكلك تو اختر نمايد در معانى از هنر * لفظ تو گوهر فشاند در محافل از بيان\r\nاين‌چنين كز روى معنى اندرين مى بنگرى * پس تو گوهر در بيان دارى و اختر در بنان \r\n\r\nدر طلب شراب ناب گفته\r\n آتشى گردون زده است اندر دلم * تا بنگذارد كه يكدم خوش زنم\r\nيك صراحى آب چون آتش فرست * تا از آن آبى براين آتش زنم \r\n\r\n","description":"","footnote":"","page_name":" 1411 ","page_number":689},
  {"content":"\r\n\r\n\r\n346 فرزدق يمنى\r\nگويند از اماجد شعرا و اكابر فضلاست و با حكيم خاقانى معاصر بوده بعضى از شعراى محموديش دانند حق مسئله اينكه حقيقت احوال و آثار او چنان كه در آن وثوقى و ثباتى باشد ظاهر نگرديده از احوال او در جايى چيزى نديده تقى اوحدى در تذكرهء خود اين اشعار بنام او نوشته چون اشعارش پخته است نوشته شد :\r\n\r\nو من قصائده عليه الرحمة\r\n نه هركو آيد از كوهى بود با دعوت موسى * نه هركو زايد از زالى بود با سطوت دستان\r\nنه هر بحرى بود عمان نه هر چاهى بود زمزم * نه هر جويى بود دجله نه هر آبى بود حيوان\r\nمحالست اينكه بىهمت شود كس مير بحر و بر * گزافست اينكه بىطاعت شود كس فخر انس و جان\r\nبدين خير و بدين همت بدين حكم و بدين حكمت * بدين‌قدر و بدين قدرت بدين فر و بدين فرمان\r\nندانم در همه دولت ز احرار فلك همت * بجز صدر قضا قدرت وزير خسرو كيهان\r\nفلك رتبت ملك عصمت قضا قدرت قدر بسطت * قمر دولت زحل رفعت زمين ميدان فلك ايوان\r\nدرش چرخيست بىفتنه رخش مهريست بىعقده * كفش ابريست بىطوفان دلش بحريست بىپايان\r\nپى دوران جاه او بود ايام را تسكين * پى تسكين ذات او بود افلاك را دوران \r\n\r\n","description":"","footnote":"","page_name":" 1412 ","page_number":690},
  {"content":"\r\n\r\n اگر از لشكر فتحش بخيزد گرد در هيجا * و گر از سمّ يكرانش بيفتد نعل در ميدان\r\nكشد در چشم چون سرمه جلالت گرد آن لشكر * كند در گوش چون حلقه سعادت نعل آن يكران\r\nبدان صانع كه در ميدان اول ماه را سازد * گهى چون گوى سيمين و گهى چون سيمگون چوگان\r\nبدان مبدع كه در ايوان ثانى تير از او دارد * بدستى لوح همواره بدستى كلك جاويدان\r\nبه حق سقف مرفوع و بجاه كعبهء اعظم * بفضل بيت معمور و به فرّ روضهء رضوان\r\nبه درد غربت يوسف براز قربت يونس * بسعى همت حاتم ببزم حكمت لقمان\r\nبحلم ظاهر آدم بعلم باطن احمد * بنطق عيسى مريم بنور موسى عمران\r\nكز آن فتنه نبود آگاه اين بنده ز نيك و بد * چه در ظاهر چه در باطن چه در پيدا چه در پنهان\r\nگزافى بود اين قصه خلافى بود اين صنعت * محالى بود اين تهمت دروغى بود اين بهتان\r\nغبارى هست اگر باقى ادب كن بندهء خود را * ز تو تيغ از فرزدق سر ز تو حكم از فرزدق جان\r\nگرفتم من كه خود كردم خطايى بعد صد خدمت * كه مردم نيست بىزلّت كه انسان نيست بىنسيان\r\nخداى آسمان داند كه نايد بر زمين هرگز * چو بنده يك لطايف گوى و چون تو يك ظرايف‌دان \r\n\r\n","description":"","footnote":"","page_name":" 1413 ","page_number":691},
  {"content":"\r\n\r\n مبادا هشت چيزت جز كه باشد هشت وصف او را * ز هفت افلاك و شش اطراف و پنج اسباب و چاراركان\r\nدلت خرم عدو در غم كفت واهب سخن جاذب * دمت جارى قدم ثابت لبت خندان قلم گريان\r\nمشهر باش چون ملت مطهر باش چون دولت * مكرم باش چون ايمان مشرف باش چون قرآن \r\n\r\n347 فضل بن عبّاس بخارايى\r\nاسمش شيخ ابو العباس الزنجى شيخ عالم عامل فاضل كامل فصيح لبيب اديب قاهر قادر ماهر بوده و با حكيم رودكى معاصر زمان آل سامان را دريافته در آن زمان مشهور و معروف و بصفت فصاحت موصوف بوده در مرثيهء نصر بن احمد سامانى و تهنيت امير نوح بن منصور اين ابياتش مشهور است\r\n\r\nنظم\r\n پادشاهى گذشت خوب‌نژاد * پادشاهى نشست فرخ‌زاد\r\nزان گذشته زمانيان غمگين * زين نشسته جهانيان دلشاد\r\nبنگر اكنون به چشم عقل نكو * كآنچه از ما گرفت ايزد داد\r\nگر چراغى ز پيش ما برداشت * باز شمعى بجاى آن بنهاد \r\n\r\n","description":"","footnote":"","page_name":" 1414 ","page_number":692},
  {"content":"\r\n\r\n\r\n348 فيروز مشرفى\r\nاز قدماى حكما و شعراست و مشرف محله‌ييست از يمن معاصر عمرو ليث صفار بوده و از معاصرين وى حكيم حنظلهء بادغيسى و خواجه محمود وراق بوده‌اند وى به استادى معروفست و اين دو بيت به او منسوب مات فى سنه 283\r\n مرغيست خدنگ او عجب ديدى * مرغى كه شكار او همه جانا\r\nداده پر خويش كركسش هديه * تا بچّه‌ش را برد به مهمانا \r\n* * *\r\n سرو سيمين ترا در مشك تر * زلف مشكين تو سرتاپا گرفت \r\n\r\n349 فقيهى مروزى\r\nاز فاضلان خراسان و از شاعران دوران مردى خوش‌طبع و شيرين‌زبان و نيكوفطرت و نكته‌دان بوده اين دو قطعه از اوست كه نوشته مىشود :\r\n ميفكن نوبت عشرت بفردا * چو اسباب مهيا دارى امروز\r\nباستقبال انده رفته باشى * چو در دل فكر فردا دارى امروز \r\n* * *\r\n خواجه در بوستان انسانى * هست از روى ناخوشى كسنى\r\nخانه‌يى كو درو بود تنها * خانه‌يى باشد اندرو كس نى \r\n\r\n","description":"","footnote":"","page_name":" 1415 ","page_number":693},
  {"content":"\r\n\r\n\r\n350 فصيحى جرجانى\r\nاز چاكران عنصر المعالى كيكاوس بن اسكندر بن قابوس است صاحب تذكرهء هفت‌اقليم نوشته كه مثنوى وامق و عذرا منظوم كرده است به نظر فقير نرسيده دو بيت ازو نوشته شد همانا از آن مثنويست :\r\n هرآن‌كو مردمان را خوار دارد * بدان كو دشمن بسيار دارد \r\n* * *\r\n بلا را خود همين يك حال نيكوست * كه از وى باز دانى دشمن از دوست \r\n\r\n351 فلكى شيروانى\r\nو هو مولانا نجم الدّين محمد شاعريست دانا و استادى توانا شاگرد حكيم ابو العلاى گنجوى بوده و خدمت او را مىنموده بعضى وى را استاد خاقانى دانسته چنان كه اثير اخسيكتى در معارضه با خاقانى گويد :\r\n ز آخور فلكى تو سنى برون آمد * كه طوق نعلش بر حلقهء دهان من است \r\nبعضى او و خاقانى هر دو را شاگرد ابو العلاء مىخوانند گويند چون ابو العلاء دختر بخاقانى داد وى برنجيد ابو العلاء او را طلبيده بيست هزار درم نقد بوى داد و گفت اى فرزند اين قيمت پنجاه كنيزك جميله است كه هريك از دختر ابو العلاء بهتر خواهند بود وى خوش‌دل شده بارى از مداحان ملوك شيروان و در صنايع و بدائع شعرى مسلّم زمان بوده از اشعار او نوشته مىشود :\r\n\r\n","description":"","footnote":"","page_name":" 1416 ","page_number":694},
  {"content":"\r\n\r\n\r\nو له\r\n شب نباشد كه فراق تو دلم خون نكند * و آرزوى تو مرا رنج دل افزون نكند\r\nهيچ روزى نبود كانده عشق تو مرا * دل چو آتشكده و ديده چو جيحون نكند\r\nمژه برهم نزند هيچ شبى ديدهء من * تا به خون خاك سر كوى تو معجون نكند\r\nزلف چون مار تو آسيب زند لعل ترا * گر به دو نرگس جادوى تو افسون نكند\r\nگرچه لعلت بوفا وعده بسى داد به من * نكند وعده وفا تا جگرم خون نكند\r\nگرچه در دايرهء عشق تو جان در خطر است * فلكى را كس از اين دايره بيرون نكند\r\nنى خطا گفتم جان در خطر آن راست كه او * خدمت شاه منوچهر فريدون نكند\r\nخسرو شروان خاقان كبير آنكه خرد * پيش قدرش صفت رفعت گردون نكند\r\nخاك را گر ز پى عزّ وجودش نبود * فلك از قوّت خود محمل و مشحون نكند\r\nگر نباشد ز براى شرف عيسى كس * پوشش سم خر از اطلس و اكسون نكند \r\n\r\nو له ايضا\r\n از سنت تو فلك سبك پاى * وز قوّت تو زمين گران سم\r\nآن را كه به مهرگويى اجلس * ايّام بكين نگويدش قم \r\n\r\n","description":"","footnote":"","page_name":" 1417 ","page_number":695},
  {"content":"\r\n\r\n فرمان ترا قضا پياپى * رايات ترا قدر دمادم\r\nآباد بد آن سمند كز وى * در خود كشد آسمان دم و دم\r\nدر زير سمش زمين گه سير * گويى كه در آسياست گندم\r\nيك ساعت سير او بميدان * صدساله سير چرخ و انجم\r\nزو چرخ بدور با تعجب * او باز بسير با تبسم\r\nچون پاى به پشت او درآرى * سر بر فلك آرد از تنعم \r\n\r\nدر مدح خاقان كبير شروانشاه منوچهر گويد\r\n سپهر مجد و معالى محيط نقطهء عالم * جهان جود و معانى چراغ دودهء آدم\r\nخديو كشور پنجم يگانه خسرو چارم * جم دوم كى اعظم خدايگان معظم\r\nزحل محل و فلك عز قدر مراد قضا كين * شمال‌فيض و صبافر مسيح‌ذات ملك‌دم\r\nعدو شكار چو رستم جهانگشاى چو آرش * خردپرست چو دستان هنرنماى چو نيرم\r\nشهى كه ادهم گيتى به بند اوست مقيد * مهى كه اشهب گردون بداغ اوست موسّم\r\nشده متابع رايش فلك براى مصفا * شده موافق امرش جهان بعزم مصمم\r\nحروف مرتبتش را ستاره نقطهء خامه * نگين مكرمتش را سپهر حلقهء خاتم\r\nبنصرت علم او اصول عدل مقرر * بوسعت قلم او وصول عقل منظم \r\n\r\n","description":"","footnote":"","page_name":" 1418 ","page_number":696},
  {"content":"\r\n\r\n به زير رايت رايش نجوم سعد مقارن * بگرد خيمهء خيلش سپاه فتح مخيّم\r\nزهى بجاه تو جان را محل و مرتبه عالى * خهى بداد تو تن را قرار و قاعده محكم\r\nشده رقوم فضائل بنقش خط تو مثبت * شده حروف شمايل بنوك كلك تو معجم\r\nهمه صنايع دولت در اهتمام تو مضمر * همه وقايع نكبت در انتقام تو مدغم\r\nدر تو خلد معيّن كف تو بحر مركّب * دل تو عدل مصفا تن تو روح مجسّم\r\nبنور گمشدگان را دل تو مشرق و مغرب * برزق جانوران را كف تو مشرب و مطعم\r\nز كتب جود تو سطرى هزار بخشش حاتم * ز بحر كين تو قطرى هزار كوشش رستم\r\nرعايت تو ز تيهو گسسته چنگل شاهين * حمايت تو بر آهو شكسته پنجهء ضيغم\r\nشود چو خلد جهنم مقام سدرهء طوبى * اگر ز جرعهء جامت نمىرسد بجهنّم\r\nزمانه مملكت جم به بيوراسب ندادى * اگر بجرعه رسيدى ز جام دولت تو جم\r\nدر آن زمان كه نباشد فراغ هيچ‌كسى را * ز ننگ و نام تن خود به حال خال و غم عم\r\nشود به خون دليران تن زمانه ملبّس * شود ز گرد ستوران سر ستاره معمم \r\n\r\n","description":"","footnote":"","page_name":" 1419 ","page_number":697},
  {"content":"\r\n\r\n قضا بجستن تنها نه روى داند و نه ره * قدر ببردن جانها نه كيف داند و نه كم\r\nچو ترك و نيزه بخواهى ترا چه ترك و چه تازى * چو تيغ و حربه بگيرى ترا چه كرد و چه ديلم\r\nشنيده‌ام كه حسودان بگفته‌اند كه بنده * اداى بندگى تو گذاشت مهمل و مبهم\r\nبذات خالق بىچون بجان سيد مرسل * به قدر مسجد اقصى بجاه كعبهء اعظم\r\nبنور روضهء سيد به خاك مشهد حيدر * به سنگ خانهء كعبه به آب چشمهء زمزم\r\nبعارفان موحد بزاهدان محقق * بانبياى مطهر باولياى مكرم\r\nبه آب چشم اسيران اهل بيت پيمبر * به خون پاك شهيدان عشر ماه محرّم\r\nقسم به يسر يسارت كه هست گاه سخا كان * يمين به يمن يمينت كه هست وقت عطايم\r\nكه اين حديث بخلوت جز اينكه پيش تو گفتم * نه نيك گفتم و نه بد نه بيش گفتم و نه كم\r\nگرفتم اينكه نمودم معاصييى كه مرا زان * جز است جزيت قارون سزاست لعنت بلعم\r\nاذا عرفت خطائى عرفت انّك يغفر * و لو علمت ذنوبى علمت انّك يرحم \r\n\r\n","description":"","footnote":"","page_name":" 1420 ","page_number":698},
  {"content":"\r\n\r\n\r\nو له\r\n دوش چو كرد آسمان افسر زر ز سريله * ساخت ز ماه و اختران ياره و عقد مرسله\r\nشكل فلك خراس شد مهر چو دانه آس شد * عقدهء راس داس شد از پى كشت سنبله \r\n\r\n352 فردوسى طوسى عليه الرّحمه\r\nو هو حكيم ابو القاسم حسن بن اسحاق بن شرف شاه محمد بن منصور بن فخر الدّين احمد بن حكيم مولانا فرخ ضبط كرده است و بعضى بجاى فرخ مولانا فخر نوشته‌اند بهر صورت پدرش در قريهء رزان طوس كه موطن و مسكن داشتى عامل فردوس نام باغى از جانب سورى بن معز عميد خراسان همىبود همانا از آن سپس حاكم بر حكيم فردوسى وقتى ستمى خواستى نمودن و بىمحل حملى فزودن لهذا وى از طوس برآمده راه غزنى برگرفته به مقصد رسيد بدستيارى ارباب دانش و نيك‌نهادان معزز چنان كه در تواريخ نوشته‌اند بسلطان راه يافت بعد از اينكه ملك‌الشعرا عنصرى بلخى و حكيم فرخى سيستانى و حكيم عسجدى مروزى ببديهه‌گويى در مجلس خاص و مادهء آن رباعى مشهوره وى را امتحان كردند و استحضارش را در تواريخ باستان ديدند و پايهء طبع و مايهء نظم او را بقسطاس تجربت و مقياس قياس فروسنجيدند بر قدرش فزوده آمد بنظم تواريخ عجم مأمور گرديد و ساليان دراز به اعانت اياز در آن خدمت ميان بست و كار را بكمال و انجام آورد در هنگام اتمام نامهء شاهانهء سلطان محمود غزنوى كه به شعرا چندين هزار دينار بذل كرده بود و شعر بس دوست داشت به اغواى وزراى بدنهاد و حساد پست‌نژاد در وعدهء مقرره سودى كه در معنى مايهء زيانهاى كلى بود منظور داشت و زر را بسيم تبديل كرد و حكيم محروم و مأيوس گرديده پس از مدح‌گوئيها بهجا پرداخت و چنان پادشاهى بزرگ را با چنان نامى بلند در گيتى خوار و حقير ساخت و هنوز آن سخنان در جهان ناپايدار و پايدار و خال عيب و عوار بر\r\n\r\n","description":"","footnote":"","page_name":" 1421 ","page_number":699},
  {"content":"\r\n\r\nرخسار حال محمود برقرار است مع القصه چون حكيم از سلطان محروم گرديد و از سياست بهراسيد از غزنين بهرى آمد و در خانهء اديب اسماعيل ورّاق ترمدى پدر اديب صابر نهان ماند پس از شش ماه توقف بطوس آمد و از آنجا بمازندران شد و به خدمت اسپهبد شهريار از سلاطين آل باوند كه به يزدگرد شهريار نسب رسانند رسيد و گفت اين كتاب را از نام محمود بازگردانم و بنام تو آرم كه بدان احق و اولى باشى چه كه همهء آن تجديد آثار اجداد تست وى قبول نكرد و او را از اين نيت بازداشت و يك‌صد بيت هجاى سلطان را به يك‌صد هزار درهم بخريد و بشست و او را دلخوش كرد و ايمن بداشت تا به مكه شد و مثنوى يوسف و زليخا به وزن تقارب موزون كرد و بواقعات يوسف صديق مزين فرمود و آخر الامر سلطان از آن كار ندامت گرفت و بر حاسدان ملامت راند و شصت هزار دينار بجايزهء فردوسى بفرستاد ولى نوشداروى پس از مرگ سهراب بود وقتى آن حمل زر بطوس رسيد كه جنازهء فردوسى را از دروازهء زراق بگورستان باغ فردوس همىبردند و كان ذلك فى سنهء 461 .\r\nحكيم را غير مثنويات قصايد و غزليات بوده ولى نمانده و انتخاب شاهنامه درين كتاب بر خلاف صواب است و شاهنامهء حكيم در عجم نامه‌يى عظيم است بحريست پرلئالى و بدان رويت و انسجام و بيان كتابى منظوم نادر است و تا اين غايت شعراى عجم در نظم پارسى كتابى مانند شاهنامهء وى و مثنوى مولوى در عالم بيادگار نگذاشته‌اند و هريك در مقام و پايهء خود بىنظيرند على الجمله شاهنامه در قديم الايام تاريخى بوده كه در ذكر حال هريك از پادشاهان ايران نوشته بودند و مجزّى بود تا حال انوشيروان نوشته بودند ازآن‌پس مؤيد كه پهلوانى دهگان نژاد بود از اكابر مداين و مردى مورخ و حكيم تواريخ متفرقه را گرد كرد از احوال هرمز بن كسرى تا پرويز نگاشت چون يزدگرد شهريار فرار كرد آن كتاب بدست اعراب افتاد و در وقت تقسيم غنايم بمردم حبشه رسيد و آنها آن را بپادشاه خود بردند و بحبشى ترجمه كردند و از آنجا بدكن و هندوستان رسيد و متداول شد يعقوب ليث صفار چون خود را از نسل عجم مىدانست كسى بهندوستان فرستاده آن نسخه را بخراسان آوردند به حكم او ابو منصور عبد الرزاق بن عبد اللّه فرخ را كه معتمد الملك بود آنچه دانشور دهقان به زبان پهلوى ذكر كرده بود بلغت فارسى نقل كرد از اواخر زمان پرويز تا انجام كار يزدگرد بر آن افزود در سال سيصد و شصت هجرى باتمام رسيد و در زمان آل سامان به حكم امير اسماعيل سامانى دقيقى شاعر از اول پادشاهى گشتاسب و جنگ او با\r\n\r\n","description":"","footnote":"","page_name":" 1422 ","page_number":700},
  {"content":"\r\n\r\nارجاسب چند هزار بيت منظوم كرده بدست غلام خود كشته شد بعد از سامانيه سلطان محمود به اين خيال درافتاد و حكيم فردوسى اين كار بزرگ را بانجام رسانيد هم بنام قديم بشاهنامه مشهور شد و حكماى پارسى گفته‌اند كه وقايع پادشاهى سلاطين بعضى را سلاطين بعد و برخى را دانايان هر عهد برنگاشته‌اند و اول كسى بنياد اين كار برنهاده طهمورث بوده كه حالات سيامك را با كيومرث بتحرير و تاريخ درآورده است بعد از آن تا زمان يزدگرد آثار شاهان ايران را بمرور دهور ثبت كرده‌اند از جمله نامه‌هاى قديم جاماسب نهاد كتاب اوست كه در ذكر خسروان ايران بوده ديگر آيين بهمن است در احوال بهمت ديگر داراب‌نامه است و ديگر دانش‌افزاى نوشيروانى كه جامع آن بزرگمهر حكيم بوده و باستان‌نامه و دانشورنامه و خردادنامه و حكيم ابو القاسم محمد بن منصور فردوسى آثار و افعال ملوك عجم را از آن نامه‌ها بدست آورده منظوم كرده و اكنون بشاهنامه مشهور است چون انتخاب آن كتاب درين تذكره ناصوابست ناچار ببعضى اشعار متفرقهء حكيم قناعت شد و اين ابيات متفرقه از آن جناب است .\r\n\r\nدر مدح شاه اولياء على عليه السلام گويد\r\n شهى كه چون به دو انگشت در ز خيبر كند * برآمد از پى اسلام صد هزار انگشت\r\nعلى عالى اعلى كه دست قدرت او * هزاره ره زده در چشم روزگار انگشت \r\n\r\nو له\r\n حكيم گفت كسى را كه بخت و الا نيست * به‌هيچ‌وجه مر او را زمانه جويا نيست\r\nبر [ و 
  ] مجاور دريانشين مگر روزى * به دستت افتد درّى كجاش همتا نيست\r\nخجسته درگه محمود زابلى درياست * كدام دريا كان را كرانه پيدا نيست\r\nشدم به دريا غوطه زدم نديدم در * گناه بخت من است اين گناه دريا نيست \r\n\r\nو له\r\n بيا بگوى كه پرويز از زمانه چه خورد * برو بپرس كه كسرى ز روزگار چه برد\r\nگر اين گرفت ممالك به ديگران بگذاشت * ور آن نهاد خزاين بدشمنان بسپرد \r\n\r\n","description":"","footnote":"","page_name":" 1423 ","page_number":701},
  {"content":"\r\n\r\n* * *\r\n دو چيز بر تو بىخطر بينم * كان را خطر است نزد هر مهتر\r\nدينار چو برنهى بسر بر تاج * در معركه جان چو برنهى مغفر \r\n\r\nو له ايضا\r\n اگر بدانش اندر زمانه لقمان‌وار * سراى پردهء عصمت بر آسمان زده‌اى\r\nو گر ز كتب فلاطون و ارسطاطاليس * هرآنچه هست پسنديده پاك بستده‌اى\r\nاگر سپهبد سيصد هزار شهر شوى * و گر برهمن ششصد هزار بتكده‌اى\r\nبه پيش ضربت مرگ اين همه ندارد سود * همىببايد رفتن چنان كه آمده‌اى \r\n\r\nدر اظهار تأسف از جوانى و تضمين بيت ابو طاهر متخلص بخسروانى\r\n بسى رنج بردم بسى نامه خواندم * ز گفتار تازى و هم پهلوانى\r\nبه چندين هنر شصت و دو سال بودم * كه توشه برم ز آشكار و نهانى\r\nبجز حسرت و جز و بال گناهان * ندارم كنون از جوانى نشانى\r\nبه ياد جوانى كنون مويه آرم * بر آن بيت بو طاهر خسروانى\r\nجوانى من از كودكى ياد دارم * دريغ از جوانى دريغ از جوانى \r\n\r\nاز غزليات اوست\r\n شبى در برت گر برآسودمى * سر فخر بر آسمان سودمى\r\nقلم در كف تير بشكستمى * كلاه از سر ماه بربودمى\r\nجمال تو گر زان كه من دارمى * بجاى تو گر زان كه من بودمى\r\nبه بيچارگان رحمت آوردمى * بدلدادگان برببخشودمى \r\n\r\n","description":"","footnote":"","page_name":" 1424 ","page_number":702},
  {"content":"\r\n\r\n\r\nدر حضور سلطان محمود غزنوى برحسب امر به جهت دميدن خط اياز اويماق گفته\r\n مست است همى چشم تو و تير بدست * بس كس كه ز تير چشم مست تو بخست\r\nگر پوشد عارضت زره عذرش هست * كز تير بترسد همه‌كس خاصه ز مست \r\n* * *\r\n غم در دل من درآمد و شاد برفت * بازآمد و رخت خويش بنهاد برفت\r\nگفتم بتكلف كه زمانى بنشين * بنشست و كنون رفتنش از ياد برفت \r\n* * *\r\n تا چند نهى بر دل خود غصه و درد * تا جمع كنى سيم سپيد و زر زرد\r\nزان پيش كه گردد نفس گرم تو سرد * با دوست بخور كه دشمنت خواهد خورد \r\n* * *\r\n دوش از سر لطف بنده پروردن خويش * بنمود طريق مردمى كردن خويش\r\nجرمم همه عفو كرد و دستم بگرفت * خندان‌خندان فكند در گردن خويش \r\n\r\nتيمنا از آغاز كتاب شاهنامه اين چند بيت نگاشتم\r\n به نام خداوند جان و خرد * كزين برتر انديشه برنگذرد\r\nخداوند كيهان و گردان سپهر * فروزندهء ماه و ناهيد و مهر\r\nبه بينندگان آفريننده را * نبينى مرنجان دو بيننده را\r\nنيابد به دو نيز انديشه راه * كه او برتر از نام و از جايگاه\r\nازين پرده برتر سخنگاه نيست * ز هستى مر انديشه آگاه نيست\r\nزمين ايزد از مردم آراسته است * جهان كردن از بهر آن خواسته است \r\n\r\nفى الحكمة\r\n تنت آينه‌ساز و هر دوجهان * ببين اندرو آشكار و نهان\r\nيكى مو ازين كم نيايد همى * و گر باشد افزون نشايد همى\r\nچنان دان كه جان برترين گوهرست * بدين گيتى از گيتى ديگرست \r\n\r\n","description":"","footnote":"","page_name":" 1425 ","page_number":703},
  {"content":"\r\n\r\n درخشنده شمعيست اين جان پاك * فتاده درين ژرف درياى خاك\r\nبجان بين گرامى تن خويشتن * چو جامه كه گردد گرامى بتن\r\nتنت خانه‌يى دان بباغ اندرون * چراغش روان زندگانى ستون\r\nفروهشته زان خانه زنجير چار * چراغ اندرو بسته زنجيروار\r\nهرآنگه كه شد سست زنجير بند * ز هر گوشه ناگه بخيزد گزند\r\nشود خانه تاريك و ويران دماغ * بيفتد ستون و بميرد چراغ\r\nوزان پس كه پيكر بگوهر سپرد * همان پيشش آيد كزين خانه برد\r\nترا از دو گيتى برآورده‌اند * به چندين ميانجى بپرورده‌اند\r\nنخستين فطرت پسين شمار * توى خويشتن را ببازى مدار \r\n\r\nدر مدح شاه ولايت صلوات الله و سلامه عليه و صفت خلق عالم\r\n چه گفت آن خداوند تنزيل و وحى * خداوند امر و خداوند نهى\r\nكه من شهر علمم عليّم درست * درست اين سخن قول پيغمبرست\r\nگواهى دهم كاين سخن راز اوست * تو گويى كه گوشم بر آواز اوست\r\nخردمند گيتى چو دريا نهاد * برانگيخته موج ازو تندباد\r\nچو هفتاد كشتى برو ساخته * همه بادبانها برافراخته\r\nيكى پهن كشتى بسان عروس * برآراسته همچو چشم خروس\r\nمحمد درو اندرون با على * هرآن‌كس كه هست از صحابه ولى\r\nخردمند كز دور دريا بديد * كرانه نه آن را و بن ناپديد\r\nبدانست كاو موج خواهد زدن * وزان موج بر اوج خواهد شدن\r\nبدل گفت اگر با نبى و وصى * شوم غرقه دارم دو يار وفى\r\nبرين زادم و هم برين بگذرم * چنان دان كه خاك ره حيدرم \r\n\r\n","description":"","footnote":"","page_name":" 1426 ","page_number":704},
  {"content":"\r\n\r\n\r\nدر مدح سلطان يمين الدوله محمود بن سبكتكين غزنوى گويد\r\n نباشد جز از بىپدر دشمنش * كه يزدان بسوزد به آتش تنش\r\nازين در سخن چند رانم همى * كه اين را كرانه ندانم همى\r\nجهاندار محمود شاه بزرگ * بآبشخور آرد همى ميش و گرگ\r\nچو كودك لب از شير مادر بشست * بگهواره محمود گويد نخست\r\nبه تن ژنده‌پيل و بجان جبرئيل * به كف ابر بهمن بدل رود نيل\r\nز قنوج تا پيش درياى چين * برو شهرياران كنند آفرين \r\n\r\nآغاز نظم تاريخ ملوك عجم از كيومرث تا فرخ فريدون\r\n چنان بود كآيين تخت و كلاه * كيومرث آورد و او بود شاه\r\nپسر بد مر او را يكى نام‌جوى * هنرمند و همچون پدر كامجوى\r\nبگيتى نبودش يكى دشمنا * مگر بدكنش ديو اهريمنا\r\nبزد چنگ وارونه ديو سياه * دوتا اندر آورد بالاى شاه\r\nسيامك خجسته يكى پور داشت * كه نزد نيا جاى دستور داشت\r\nگرانمايه را نام هوشنگ بود * تو گفتى همه فر و فرهنگ بود\r\nسرآمد كيومرث را روزگار * چو آمد مر آن كينه را خواستار\r\nجهاندار هوشنگ با رأى و داد * بجاى نيا تاج بر سر نهاد\r\nزمانه ندادش هم آخر درنگ * شد آن را و هوشنگ با فروهنگ\r\nپسر بد مر او را يكى هوشمند * گرانمايه طهمورث ديوبند\r\nشدند انجمن ديو بسيار مر * كه پردخته مانند ازو تخت زر\r\nچو طهمورث آگه شد از كارشان * برآشفت و بشكست بازارشان\r\nاز ايشان دو بهره بافسون ببست * دگرشان بگرز گران كرد پست\r\nبرفت و سرآمد به دو روزگار * همه رنجها ماند ازو يادگار\r\nگرانمايه جمشيد فرزند او * كمر بست يكدل پر از پند او\r\nزمانه برآسود از داورى * بفرمان او مرغ و ديو و پرى \r\n\r\n","description":"","footnote":"","page_name":" 1427 ","page_number":705},
  {"content":"\r\n\r\n چو شد پرمنش خسرو ره‌شناس * ز يزدان بپيچيد و شد ناسپاس\r\nبجمشيد بر تيره‌گون گشت روز * جدا گشت زو فر گيتىفروز\r\nيكى مرد بود اندر آن روزگار * بدشت سواران نيزه‌گذار\r\nپسر بد مر اين پاكدين را يكى * كش از مهر بهره نبود اندكى\r\nجهان‌جوى را نام ضحاك بود * دلير و سبكسار و ناپاك بود\r\nبسر برنهاد افسر تازيان * بر ايشان ببخشيد سود و زيان\r\nسوى تخت‌جمشيد بنهاد رو * چو انگشترى كرد گيتى به دو\r\nبرفت و به دو داد تخت و كلاه * نهان گشت و گيتى بر او شد سياه\r\nچو ضحاك بر تخت شد شهريار * برو انجمن ساليان شد هزار\r\nخجسته فريدون ز مادر بزاد * جهان را يكى ديگر آمد نهاد\r\nبباليد برسان سرو سهى * بتابيد زو فر شاهنشهى\r\nجهاندار با فر جمشيد بود * بكردار تابنده خورشيد بود\r\nچو بگذشت بر آفريدون دو هشت * ز البرز كوه اندرآمد بدشت\r\nهم انجام آمد به ضحاك چير * كمندى بياراست از چرم شير\r\nبه بندى ببستش دو دست و ميان * كه نگشايد آن بند پيل ژيان\r\nبياورد ضحاك را چون نوند * بكوه دماوند كردش به بند\r\nببستش بر آن‌گونه آويخته * و زان خون دل بر زمين ريخته\r\nبيا تا جهان را ببد نسپريم * بكوشش همه دست نيكى بريم\r\nفريدون فرخ فرشته نبود * بمشك و بعنبر سرشته نبود\r\nبداد و دهش يافت آن نيكوى * تو داد و دهش كن فريدون توى\r\nجهانا چه بدمهر و بدگوهرى * كه خود پرورانى و خود بشكرى \r\n\r\n","description":"","footnote":"","page_name":" 1428 ","page_number":706},
  {"content":"\r\n\r\n\r\nذكر پادشاهى فريدون فرخ و تقسيم مملكت بفرزندان خويش و حسد بردن سلم و تور بر ايرج و كشتن و فرستادن سر او را نزد پدر\r\n فريدون چو شد بر جهان كامگار * ندانست جز خويشتن شهريار\r\nپرستيدن مهرگان دين اوست * تن‌آسانى و خوردن آيين اوست\r\nبياراست گيتى بسان بهشت * به‌جاى گيا سرو و گلبن بكشت\r\nز آمل گذر سوى تميشه كرد * نشست اندر آن نامور بيشه كرد\r\nز سالش چو يك پنجه اندر كشيد * سه فرزندش آمد گرامى پديد\r\nبه بالا چو سرو برخ چون بهار * به هر چيز مانندهء شهريار\r\nسه خورشيد رخ همچو باغ بهشت * كه دهقان چو ايشان صنوبر نكشت\r\nابا تاج و با گنج و ناديده رنج * مگر زلفشان ديده رنج شكنج\r\nبياورد و هر سه بديشان سپرد * كه سه ماه بودند و سه شاه‌گرد\r\nنخستين بسلم اندرون بنگريد * همه روم و خاور مر او را سزيد\r\nدگر تور را داد توران‌زمين * ورا كرد سالار تركان چين\r\nازآن‌پس چو نوبت بايرج رسيد * مر او را پدر شاه ايران گزيد\r\nفريدون فرزانه شد سالخورد * بباغ بهار اندر آورد گرد\r\nبجنبيد مر سلم را دل ز جاى * دگرگونه‌تر شد به آيين و راى\r\nفرستاد نزد برادر پيام * كه جاويد زى خسرو شادكام\r\nسه فرزند بوديم زيباىبخت * چرا كهتر از ما درآمد به تخت\r\nفرستاده را گفت ره درنورد * نبايد كه بيند ترا با دو گرد\r\nدو جنگى دو سنگى دو شاه زمين * ميان كيان چون درخشان نگين\r\nدو بيهوده را دل بدان كار گرم * كه هر دو بشويند ديده ز شرم\r\nبايرج سرانجام درتاختند * بنا بخردى كار او ساختند\r\nفرود آمد از پاى سرو سهى * گسست آن كمرگاه شاهنشهى\r\nجهانا بپرورديش در كنار * ازآن‌پس ندادى بجان زينهار\r\nنهانى ندانم ترا دوست كيست * بدين آشكارت ببايد گريست \r\n\r\n","description":"","footnote":"","page_name":" 1429 ","page_number":707},
  {"content":"\r\n\r\n\r\nبازگشتن سلم و تور بروم و توران و تولد منوچهر و پيام فرستادن سلم و تور نزد فريدون و سود ندادن\r\n چو گشتند باز آن دو بيداد شوم * يكى سوى تور و يكى سوى روم\r\nهيونى برون آمد از تيره گرد * نشسته بر آن سوگوارى به درد\r\nبتابوت زر اندرون پرنيان * نهاده سر ايرج اندر ميان\r\nبيفتاد ز اسب آفريدون به خاك * سپه سربه‌سر جامه كردند چاك\r\nدريده درفش و نگونسار كوس * رخ نامداران برنگ آبنوس\r\nپياده سپهبد پياده سپاه * پر از خاك سر برگرفتند راه\r\nبرآمد بدين نيز يك‌چندگاه * شبستان ايرج نگه كرد شاه\r\nيكى خوب‌چهره پرستنده ديد * كجا نام او بود گرد آفريد\r\nپريچهره را بچه بد در نهان * از آن شاد شد شهريار جهان\r\nچو هنگامهء زادن آمد فراز * يكى دختر آمد از آن دلنواز\r\nچو برجست و آمدش هنگام شوى * چو پروين بدش روى و چون قير موى\r\nنيا نامزد كرد شويش پشنگ * به دو داد و چندى برآمد درنگ\r\nيكى پور زاد آن خردمند ماه * سزاوار شاهى و تخت و كلاه\r\nفريدون چو روى منوچهر ديد * دل خويشتن زو پر از مهر ديد\r\nبشاهى برو آفرين خواندند * زبر جد بتاجش برافشاندند\r\nبسلم و بتور آمد آن آگهى * كه روشن شد آن فر شاهنشهى\r\nدل هر دو بيداد شد پرنهيب * كه اختر همىرفت اندر نشيب\r\nابا پيل گردنكش و رنگ و بوى * ز خاور بايران نهادند روى\r\nبدادند نزد فريدون پيام * نخست از جهاندار بردند نام\r\nفرستاده آمد دلى پرسخن * نه سر بود پيدا سخن را نه بن\r\nبشاه آفريدون رسيد آگهى * بفرمود تا تخت شاهنشهى\r\nبديباى چينى برآراستند * كلاه كيانى بپيراستند\r\nخجسته منوچهر نزديك شاه * نشسته نهاده بسر بر كلاه \r\n\r\n","description":"","footnote":"","page_name":" 1430 ","page_number":708},
  {"content":"\r\n\r\n به يك دست بربسته شير و پلنگ * بدستى دگر زنده پيلان جنگ\r\nفرستاده بر شاه كرد آفرين * كه اى نازش تاج و تخت و نگين\r\nزمين گلشن از پايهء تخت تست * هوا روشن از مايهء بخت تست\r\nپيام دو خونى به گفتن گرفت * همه راستيها نهفتن گرفت \r\n\r\nمراجعت فرستادهء سلم و تور از ايران\r\n فرستاده چون هول گفتار ديد * نشست منوچهر سالار ديد\r\nبپژمرد و برخاست لرزان ز جاى * همان‌گه بزين اندر آورد پاى\r\nدو شاه دو كشور نشسته براز * بگفتند كآمد فرستاده باز\r\nبجستند هرگونه‌يى آگهى * ز ديهيم و از تخت شاهنشهى\r\nفرستاده گفت آنكه خرم نگار * نديد ار ببيند در شهريار\r\nبهاريست خرم در اندر بهشت * همه خاك عنبر همه زرش خشت\r\nسپهر برين خاك ميدان اوست * بهشت گزين روى خندان اوست\r\nبه پهناى ايوان او راغ نيست * به بالاى ميدان او باغ نيست\r\nابر پشت پيلانش بر تخت عاج * ز گوهر همه طوق و فيروزه تاج\r\nتبيره زنان پيش پيلان بپاى * ز هر سو خروشيدن كرّ ناى\r\nتو گفتى كه ميدان بجوشد همى * زمين و زمان برخروشد همى\r\nنشسته بر آن شهريارى چو ماه * ز ياقوت رخشنده بر سر كلاه\r\nچو كافور موى و چو گلبرگ روى * دل آزرم جوى و زبان نرم گوى\r\nمنوچهر چون زاد سروى بلند * بكردار طهمورث ديوبند\r\nنشسته بر شاه بر دست راست * تو گفتى زبان و دل پادشاست\r\nز آهنگر آن كاوهء پرهنر * به پيشش يكى رزم‌ديده پسر\r\nكجا نام او قارن رزم زن * سپهدار و بيدار و لشكرشكن\r\nهمه گرد ايوان دورويه سپاه * بزرين عمود و بزرين كلاه\r\nگر آيند زى ما بجنگ آن گروه * شود كوه هامون و هامون چو كوه \r\n\r\n","description":"","footnote":"","page_name":" 1431 ","page_number":709},
  {"content":"\r\n\r\n دو شاه جفاپيشه را دل ز درد * بپيچيد و شد رويشان لاجورد \r\n\r\nآمدن سلم و تور بايران بجنگ منوچهر شاه و كشته شدن آن دو بيدادگر پرگناه\r\n بسلم بزرگ آنگهى تور گفت * كه آرام و شادى نبايد نهفت\r\nنبايد كه آن بچهء نره شير * شود تيزدندان و گردد دلير\r\nچنان نامور بىهنر چون بود * كه آموزگارش فريدون بود\r\nببايد بسيجيد ما را بجنگ * شتاب آوريدن بجاى درنگ\r\nسپه چون بنزديك ايران كشيد * همان‌گه خبر بآفريدون رسيد\r\nبفرمود پس تا منوچهر شاه * ز پهلو بهامون گذارد سپاه\r\nهمىرفت لشكر گروهاگروه * چو دريا بجوشيد هامون و كوه\r\nچنان تيره شد روى گيتى ز گرد * تو گفتى كه خورشيد شد لاجورد\r\nبه پيش اندرون كاويانى درفش * بچنگ اندرون تيغهاى بنفش\r\nمنوچهر با قارن رزم زن * برون آمد از بيشهء نارون\r\nهمىتافت چون مه ميان گروه * چو خورشيد تابان ز البرز كوه\r\nز بيشه بهامون كشيدند صف * ز خون جگر بر لب آورده كف\r\nسپه يكسره نعره برداشتند * سنانها بابر اندر افراشتند\r\nزمين شد بكردار جيحون پرآب * تو گفتى سوى جنگ دارد شتاب\r\nبزد مهره بر كوههء زنده پيل * زمين جنب جنبان چو درياى نيل\r\nبيابان چو درياى خون شد درست * تو گفتى ز روى زمين لاله رست\r\nپى زنده پيلان به خون اندرون * چنان‌چون ز بيجاده باشد ستون\r\nهمه چيرگى با منوچهر بود * كز او مغز گيتى پر از مهر بود\r\nز گرد سواران هوا بست ميغ * چو برق درخشنده پولاد تيغ\r\nهوا را تو گفتى همىبرفروخت * چو الماس روى زمين را بسوخت\r\nبمغز اندرون بانگ پولاد خاست * بابر اندرون آتش و باد خاست\r\nبرآورد شاه از كمينگاه سر * نبد تور را از دورويه گذر \r\n\r\n","description":"","footnote":"","page_name":" 1432 ","page_number":710},
  {"content":"\r\n\r\n عنان را بپيچيد و برگاشت روى * برآمد ز لشكر يكى هاىوهوى\r\nدمان از پس اندر منوچهر شاه * رسيد اندر آن نامور كينه‌خواه\r\nيكى نيزه زد از پس پشت او * نگونسار شد خنجر از مشت او\r\nسرش را همان‌گه ز تن دور كرد * دد و دام را از تنش سور كرد\r\nبسلم آگهى رفت از آن رزمگاه * وز آن تيرگى كاندر آمد به ماه\r\nز جوش سواران و آواز كوس * هوا قيرگون شد زمين آبنوس\r\nتو گفتى كه الماس جان داردى * همان گرد تيره روان داردى\r\nدهاده خروش آمد و دار و گير * هوا دام كركس شد از پرّ تير\r\nفسرده ز خون پنجه بر دست و تيغ * چكان قطرهء خون ز تاريك ميغ\r\nتو گفتى زمين موج خواهد زدن * وزان موج بر اوج خواهد شدن\r\nرسيد آنگهى شاه در شاه روم * خروشيد كاى مرد بيداد شوم\r\nبكشتى برادر ز بهر كلاه * كله يافتى چند پويى به راه\r\nيكى تيغ زد بر بر گردنش * به دونيم شد خسروانى تنش\r\nازآن‌پس همه جنگجويان چين * يكايك نهادند سر بر زمين\r\nسپهبد منوچهر بنواختشان * به اندازه بر جايگه ساختشان\r\nبامر فريدون منوچهر شاه * نشست از بر تخت زرين كلاه\r\nفريدون شد و نام او ماند باز * برآمد براين روزگار دراز \r\n\r\nداستان زال و تولد او سپيد موى و انداختن سام او را و بردن سيمرغ و بازآمدن او\r\n كنون پرشگفتى يكى داستان * بپيوندم از گفتهء باستان\r\nنبود ايچ فرزند مر سام را * دلش بود جويا دلارام را\r\nنگارى بد اندر شبستان او * ز گلبرگ رخ داشت وز مشك مو\r\nاز آن ماهش اميد فرزند بود * كه خورشيدچهر و برومند بود\r\nز مادر جدا شد بدان چند روز * نگارى چو خورشيد گيتىفروز\r\nبچهر و جبين بود برسان شيد * و ليكن همه موى بودش سفيد \r\n\r\n","description":"","footnote":"","page_name":" 1433 ","page_number":711},
  {"content":"\r\n\r\n كسى سام يل را نيارست گفت * كه فرزند پير آمد از خوب جفت\r\nبفرمود پس تاش برداشتند * ازين بوم و بر دور بگذاشتند\r\nبجايى كه سيمرغ را خانه بود * وزان خانهء خرد بيگانه بود\r\nنهادند بر كوه و گشتند باز * برآمد براين روزگارى دراز\r\nچو سيمرغ را بچه شد گرسنه * بپرواز برشد دمان از بنه\r\nفرود آمد از ابر سيمرغ و چنگ * بزد برگرفتش از آن گرم‌سنگ\r\nببردش دمان تا بالبرزكوه * كه بودش نشيم و كنام گروه\r\nشگفتا برو برفكندند مهر * بماندند خيره در آن خوب‌چهر\r\nچو آن كودك خرد پرمايه گشت * بر آن كوه سر كاروانها گذشت\r\nيكى مرد شد چون يكى زاد سرو * برش كوه سيم و ميانش چو غرو\r\nنشانش پراكنده شد در جهان * بد و نيك هرگز نماند نهان\r\nبسام نريمان رسيد آگهى * از آن نيك‌پى پور با فرهى\r\nبيامد دمان سوى آن كوهسار * كه افكندگان را كند خواستار\r\nسر اندر ثريا يكى كوه ديد * كه گفتى ستاره بخواهد كشيد\r\nچنين گفت سيمرغ با پور سام * كه اى ديده رنج نشيم و كنام\r\nپدر سام يل پهلوان جهان * سرافرازتر كس ميان مهان\r\nبدين كوه فرزند جو آمده است * ترا نزد او آبرو آمده است\r\nز پروازش آورد نزد پدر * رسيده به زير پيش موى سر\r\nسيه‌مژه و ديدگان قيرگون * چو پسته لب و رخ بمانند خون\r\nتنش را يكى پهلوانى قباى * بپوشيد و از كوه بگذارد پاى\r\nيكايك بشاه آمد آن آگهى * كه سام آمد از كوه با فرهى\r\nسوى زال كرد آنگهى سام روى * كه داد و دهش گير و آرام جوى\r\nچنان دان كه زابلستان خوان تست * جهان سربه‌سر زير فرمان تست \r\n\r\n","description":"","footnote":"","page_name":" 1434 ","page_number":712},
  {"content":"\r\n\r\n\r\nداستان مهراب كابلى و اطلاع زال از رودابه دختر وى و عاشق شدن رودابه بر زال زر بسبب صفت كردن مهراب وى را در نزد سين دخت مادر رودابه\r\n يكى پادشه بود مهراب نام * زبردست و با گنج و گسترده كام\r\nبه بالا بكردار آزاد سرو * برخ چون بهار و برفتن تذرو\r\nيكى نامدار از ميان مهمان * به دو گفت كى سرفراز جهان\r\nبس پردهء او يكى دخترست * كه رويش ز خورشيد روشن‌ترست\r\nز سر تا به پايش بكردار عاج * برخ چون بهشت و به بالا چو ساج\r\nدو چشمش بسان دو نرگس بباغ * مژه تيرگى برده از پرّ زاغ\r\nدو ابرو بسان كمان طراز * برو توز پوشيده از مشك باز\r\nبر آن سفت سيمين دو مشكين‌كمند * سرش گشته چون حلقه‌يى پايبند\r\nرخانش چو گلنار و لب ناردان * ز سيمين برش رسته دو ناروان\r\nدل زال يكباره ديوانه گشت * خرد دور شد عشق هم‌خانه گشت\r\nهمىگشت يك‌چند بر سر سپهر * دل زال زر تا سر آكنده مهر\r\nچنان بد كه مهراب روزى پگاه * برفت و بيامد از آن بارگاه\r\nگذر كرد سوى شبستان خويش * همىگشت بر گرد بستان خويش\r\nشگفتى برودابه اندر بماند * همى نام يزدان برو بربخواند\r\nيكى سرو ديد از برش گرد ماه * نهاده بمه بر ز عنبر كلاه\r\nبدينار و گوهر بياراسته * بسان بهشتى پر از خواسته\r\nبپرسيد سيندخت مهراب را * ز خوشاب بگشاد عنّاب را\r\nكه چون رفتى امروز چون آمدى * كه بادا ز تو دوردست بدى\r\nچه مرديست اين پرهنر پور سام * همى تخت كام آيدش يا كنام\r\nخوى مردمى هيچ دارد همى * پى نامداران سپارد همى\r\nچنين داد مهراب پاسخ بدوى * كه اى سرو سيمين بر ماه روى\r\nدل شير نر دارد و زور پيل * دو دستش بكردار درياى نيل\r\nچو بر گاه باشد زرافشان بود * چو در جنگ آيد سرافشان بود \r\n\r\n","description":"","footnote":"","page_name":" 1435 ","page_number":713},
  {"content":"\r\n\r\n به كين اندرون چون پلنگ بلاست * بزين اندرون تيزچنگ اژدهاست\r\nنشانندهء خاك در كين به خون * فشانندهء خنجر آبگون\r\nاز آهو همين كش سپيد است موى * بگويد سخن مردم عيب‌جوى\r\nسپيدى مويش بزيبد همى * تو گويى كه دلها فريبد همى\r\nچو بشنيد رودابه اين گفت‌وگوى * برافروخت گلنارگون كرد روى\r\nدلش گشت پرآتش مهر زال * ازو دور شد رامش و فر و هال\r\nورا پنج ترك پرستنده بود * پرستنده و مهربان بنده بود\r\nبدان بندگان خردمند گفت * كه بگشاد خواهم نهان از نهفت\r\nپر از پور سام است روشن دلم * بخواب اندر انديشه زو نگسلم\r\nيكى عاشقىام چو بحر دمان * كز آن برشده موج تا آسمان\r\nهمه جاى شرمم پر از مهر اوست * شب و روزم انديشهء چهر اوست\r\nيكى چاره بايد كنون ساختن * دل‌وجانم از هجر پرداختن\r\nهمه پاسخش را بياراستند * چو اهريمن از جاى برخاستند\r\nكه اى افسر بانوان جهان * سرافراز بر دختران مهان\r\nستوده ز هندوستان تا بچين * ميان شبستان چو روشن نگين\r\nبه بالاى تو در [ حمن 
  ] سرو نيست * چو رخسار تو تابش پرو نيست\r\nنگار رخ تو ز قنوج راى * فرستد همى سوى خاور خداى\r\nجهانى سراسر پر از مهر تست * بر ايوانها صورت چهر تست\r\nترا خود بديده درون شرم نيست * پدر را بنزد تو آزرم نيست\r\nكه آن را كه بندازد از بر پدر * تو خواهى كه گيرى مر او را ببر\r\nترا با چنين چهر و بالا و روى * ز چرخ چهارم خور آيدت شوى\r\nبرايشان يكى بانگ برزد بخشم * بتابيد روى و بخوابيد چشم\r\nازآن‌پس بخشم و به روى دژم * بابر و بخشم اندر آورد خم\r\nچنين گفت كاى خام گفتارتان * شنيدن نيرزيد پيكارتان\r\nنه فغفور خواهم نه خاقان چين * نه از تاج‌داران ايران‌زمين \r\n\r\n","description":"","footnote":"","page_name":" 1436 ","page_number":714},
  {"content":"\r\n\r\n دل من چو شد بر ستاره تباه * چگونه توان شاد بودن به ماه\r\nبه گل ننگرد هركه او گل خورست * اگرچه گل از گل ستوده‌ترست\r\nكه را سركه دارو بود در جگر * شود ز انگبين درد او بيشتر\r\nبه بالاى من پور سام است زال * ابا بازوى شير و با كتف و يال\r\nگرش پير خوانى همى يا جوان * مر او را بجاى تنست و روان\r\nبآواز گفتند ما بنده‌ايم * بدل مهربان و پرستنده‌ايم\r\nاگر جادويى بايد آموختن * به بند و فسون چشمها دوختن\r\nبپريم با مرغ و آهو شويم * بپوييم و در چاره جادو شويم\r\nبنزديك او پايگاه آوريم * مگر شاه را نزد ماه آوريم\r\nلب سرخ رودابه پرخنده كرد * رخان معصفر سوى بنده كرد\r\nكه اين گفته را گر شوى كاربند * درختى برومند كارى بلند\r\nكه هر روز ياقوت بار آورد * سرش بهرمان در كنار آورد \r\n\r\nرفتن كنيزكان رودابه بر لب رود و آشنا شدن با زال زر و تتمهء داستان\r\n برفتند هر پنج تا رودبار * زهر بوى و رنگى چو خرم بهار\r\nمه فروردين و سر سال بود * لب رود لشكرگه زال بود\r\nهمىچيد هريك گل از جويبار * رخان چون گلستان و گل در كنار\r\nنگه كرد دستان ز تخت بلند * بپرسيد كاين گل چنان خود كيند\r\nچنين گفت گويند با پهلوان * كه از كاخ مهراب روشن‌روان\r\nپرستندگان را سوى گلستان * فرستد همى ماه كابلستان\r\nبنزد پرستندگان رفت زال * كمان خواست از ترك و بفراخت بال\r\nكمان ترك گل‌رخ بزه درنهاد * بدست جهان‌پهلوان برنهاد\r\nبزد بانگ تا ماغ برخاست زاب * يكى تير انداخت اندر شتاب\r\nز افرازش آورد گردن فرود * چكان خون درافتاد بر طرف رود\r\nپرستنده با ريدك پهلوان * سخن گفت و بگشاد شيرين‌زبان \r\n\r\n","description":"","footnote":"","page_name":" 1437 ","page_number":715},
  {"content":"\r\n\r\n كه اين شير بازو گو پيل‌تن * چه نام است و شاه كدام انجمن\r\nپرىروى دندان بلب برنهاد * مكن گفت ازين‌گونه بر شاه ياد\r\nشه نيمروز است و فرزند سام * كه دستانش خوانند شاهان بنام\r\nپرستنده خنديد با ماه روى * ببازى چنين گفت چندان مگوى\r\nكه ماهيست مهراب را در سراى * كه يكسر ز شاه تو برتر بپاى\r\nبه بالاى سرو است همرنگ عاج * يكى ايزدى بر سر از مشك تاج\r\nدو نرگس دژم ابروانش بخم * ستودن دو ابرو چو سيمين قلم\r\nدهانش به تنگى دل مستمند * سر زلف چون حلقهء پايبند\r\nدو جادوش پرخواب و پرآب روى * پر از لاله رخسار و پرمشك موى\r\nنفس را مگر بر لبش راه نيست * بمانند او در جهان ماه نيست\r\nبدان چاره تا آن لب لعل‌فام * كند آشنا با لب پور سام\r\nسزا باشد و سخت درخور بود * كه با زال رودابه همسر بود\r\nازيشان چو برگشت خندان غلام * بپرسيد ازو نامور پورسام\r\nكه با تو چه گفت او كه خندان شدى * شكفته‌رخ و سيم‌دندان شدى\r\nبگفت آنچه بشنيد با پهلوان * ز شادى دل پهلوان شد جوان\r\nسپهبد خراميد با گلستان * باميد خورشيد كابلستان\r\nپرىروى گل‌رخ بتان طراز * برفتند و بردند پيشش نماز\r\nسپهبد بپرسيد از وى سخن * ز ناز و ز ديدار آن سرو بن\r\nرخ لاله رخ گشت چون سندروس * به پيش سپهبد زمين داد بوس\r\nبگفتا كه رودابهء ماه‌روى * يكى سرو سيم است با رنگ و بوى\r\nز سر تا به پايش گلست و سمن * بسرو سهى بر سهيل يمن\r\nاز آن گنبد سيم سر بر زمين * فروهشته بر گل كمندى گزين\r\nبمشك و بعنبر سرش تافته * بياقوت رخشان برش بافته\r\nسر جعد زلفش چو مشكين زره * فكنده است گويى گره در گره\r\nده انگشت برسان سيمين قلم * بر آن كرده از غاليه صد رقم \r\n\r\n","description":"","footnote":"","page_name":" 1438 ","page_number":716},
  {"content":"\r\n\r\n بت‌آراى چون او نبيند بچين * برو ماه و پروين كنند آفرين\r\nسپهبد پرستنده را گفت گرم * سخنهاى شيرين بآواز نرم\r\nكه ما را دل‌وجان پر از مهر اوست * همى آرزو ديدن چهر اوست\r\nپرستنده گفتا چه فرمان دهى * كت آريم تا كاخ سرو سهى\r\nز فرخنده راى جهان‌پهلوان * ز ديدار و گفتار روشن‌روان\r\nسر مشك‌بويش بدام آوريم * لبش زى لب پور سام آوريم\r\nخرامد مگر پهلوان با كمند * بنزديك ديوار كاخ بلند\r\nكند حلقه در گردن كنگره * شود شاد شير از شكار بره\r\nبرفتند خوبان و برگشت زال * شبى ديد يازان به بالاى سال\r\nرسيدند خوبان بنزديك كاخ * بدست اندرون هريك از گل دوشاخ\r\nشدند اندر ايوان بتان طراز * نشستند و با ماه گفتند راز \r\n\r\nدر صفت زال و رفتن به نزد رودابه بكاخ او و صفت مجلس ايشان و برگشتن زال زر\r\n كه مرديست برسان سرو سهى * همش زيب و هم فر شاهنشهى\r\nهمش رنگ و هم يال و كوپال و شاخ * سوارى ميان لاغر و بر فراخ\r\nدو چشمش چو دو نرگس آبگون * لبانش چو شكر رخانش چو خون\r\nسر جعد آن پهلوان جهان * چو سيمين زره بر گل ارغوان\r\nيكى خانه بودش چو خرم بهار * ز چهر بزرگان برو بر نگار\r\nبديباى چينى بياراستند * طبقهاى زرين بپيراستند\r\nعقيق و زبرجد فروريختند * و با مشك عنبر برآميختند\r\nاز آن خانهء دخت خورشيد روى * برآمد همى تا بخورشيد بوى\r\nچو خورشيد تابنده شد ناپديد * در حجره بستند گم شد كليد\r\nپرستنده شد سوى دستان سام * كه شد ساخته كار بگذار گام\r\nسپهبد سوى كاخ بنهاد روى * چنان‌چون بود مردم جفت جوى\r\nبرآمد سيه‌چشم گل‌رخ به بام * چو سرو سهى بر سرش ماه تام \r\n\r\n","description":"","footnote":"","page_name":" 1439 ","page_number":717},
  {"content":"\r\n\r\n سپهبد چو از باره آوا شنيد * نگه كرد خورشيد رخ را بديد\r\nچنين گفت با او كه اى خوب‌چهر * درودت ز من آفرين از سپهر\r\nچه مايه شبان ديده اندر سماك * خروشان بدم پيش يزدان پاك\r\nهمىخواستم تا خداى جهان * نمايد به من رويت اندر نهان\r\nكنون شاد گشتم بآواز تو * بدين چرب گفتار با ناز تو\r\nيكى چارهء راه ديدار جوى * چه پرسى تو از بارهء من به كوى\r\nپرىروى گفت سپهبد شنود * ز سر شعر گلنار بگشاد زود\r\nكمندى گشاد او ز سرو بلند * كى از سرو زان گونه پيچد كمند\r\nخم اندر خم و تار بر تار بر * بر آن پيچشش مار بر مار بر\r\nفروهشت گيسو از آن كنگره * بدل زال گفت اين كمند سره\r\nپس آنگاه رودابه آواز داد * كه اى پهلوان‌زادهء گردزاد\r\nبگير اين سيه‌گيسو از يك‌سويم * ز بهر تو باشد همه گيسويم\r\nوزان پروريدم من اين تار را * كه تا دستگيرى كند يار را\r\nنگه كرد زال اندر آن ماه روى * شگفتى بمانده از آن گفت‌وگوى\r\nبساييد مشكين كمندش ببوس * كه بشنيد آواز بوسش عروس\r\nچنين داد پاسخ كه اين نيست داد * چنين روز خورشيد روشن مباد\r\nكه من دست را خيره در جان زنم * برين خسته‌دل تير و پيكان زنم\r\nكمند از رهى بستد و داد خم * بيفكند بالا نزد تيزدم\r\nبحلقه درآمد سر كنگره * برآمد ز بن تا بسر يكسره\r\nچو بر بام آن باره بنشست باز * بيامد پرىروى و بردش نماز\r\nگرفت آن زمان دست دستان بدست * برفتند هر دو بكردار مست\r\nسوى خانهء زرنگار آمدند * بدان مجلس چون بهار آمدند\r\nبهشتى بد آراسته پر ز نور * پرستنده در پاى و در پيش حور\r\nشگفت اندر و مانده بد زال زر * از آن موى و بالا و آن روى و فر\r\nدو رخساره چون لاله اندر سمن * سر جعد زلفش شكن در شكن \r\n\r\n","description":"","footnote":"","page_name":" 1440 ","page_number":718},
  {"content":"\r\n\r\n همىبود بوس و كنار و نبيد * نگر شير كو گور را نشكريد\r\nچنين تا برآمد سپيده ز جاى * تبيره برآمد ز پرده‌سراى\r\nپس آن ماه را شاه بدرود كرد * تن خويش تار و برش پود كرد\r\nسر مژه كردند پر در ناب * زبان برگشادند بر آفتاب\r\nز بالا كمند اندرافكند زال * فرود آمد از كاخ فرخ همال\r\nچو خورشيد تابان برآمد ز كوه * برفتند گردان همه هم‌گروه \r\n\r\nاظهار كردن زال عشق و مهر خود را بر رودابه دخت مهراب و راضى شدن سام نريمان و ديگران\r\n زبان تيز بگشاد دستان سام * لبى پر ز خنده دلى شادكام\r\nنخست آفرين بر جهاندار كرد * دل موبد از خواب بيدار كرد\r\nكه گر نيستى جفت اندر جهان * بماندى توانايى اندر نهان\r\nدلم گشت با دخت سيندخت رام * چه گوييد باشد بدين راز سام\r\nببستند لب موبدان و روان * سخن بسته شد بر لب بخردان\r\nكه ضحاك مهراب را به دنيا * دل شاه ازيشان پر از كيميا\r\nهمه موبدان پاسخ آراستند * همه كام و آرام او خواستند\r\nكه يك نامه بايد بر پهلوان * چنان‌چون تو دانى به روشن‌روان\r\nترا زور و خوردن ز ما بيشتر * روان و گمانت بانديش‌تر\r\nيكى نامه فرمود نزديك سام * سراسر نويد و درود و سلام\r\nنخست از جهان‌آفرين ياد كرد * كه هم داد فرمود و هم داد كرد\r\nازو باد بر سام نيرم درود * خداوند شمشير و كوپال و خود\r\nچمانندهء چرمهء تيز گرد * چرانندهء كركس اندر نبرد\r\nنشانندهء خاك آوردگاه * فشانندهء خون از ابر سياه\r\nگرايندهء تاج و زرين‌كمر * نشانندهء شاه بر تخت زر\r\nكس از داد يزدان نيابد گريغ * اگرچه بپرد برآيد بميغ \r\n\r\n","description":"","footnote":"","page_name":" 1441 ","page_number":719},
  {"content":"\r\n\r\n سنان گر بدندان بخايد دلير * بدرّد ز آواز او چرم شير\r\nگرفتار فرمان يزدان بود * اگر چند دندانش سندان بود\r\nيكى كار پيش آمدم دل‌شكن * كه نتوان ستودنش در انجمن\r\nپدر گر دليرست و نراژدهاست * اگر بشنود گفت كهتر رواست\r\nمن از دخت مهراب گريان شدم * چو بر آتش تيز بريان شدم\r\nستاره شب و روز يار منست * من آنم كه دريا كنار منست\r\nبرنجى رسيدستم از خويشتن * كه بر من بگريد همى انجمن\r\nچه فرمايد اكنون جهان‌پهلوان * گشايم ازين رنج و سختى ميان\r\nسپهدار بگشود از نامه بند * فرود آمد از تيغ كوه بلند\r\nسخنهاى دستان يكايك بخواند * بپژمرد بر جاى و خامش بماند\r\nزنخچير كامد سوى خانه باز * بدلش اندر انديشه آمد دراز\r\nچنين گفت پس با ستاره شمر * كه فرجام اين بر چه آيد نگر\r\nستاره‌شناسان بروز دراز * همى زاسمان باز جستند راز\r\nبديدند و با خنده پيش آمدند * همه شاد از بخت خويش آمدند\r\nبسام نريمان ستاره شمر * چنين گفت كى گرد زرين‌كمر\r\nترا مژده از دخت مهراب و زال * كه باشند هر دو دو فرخ همال\r\nاز اين دو هنرمند پيلى ژيان * بيايد ببندد كمر بر ميان\r\nجهانى ز پا اندر آرد بتيغ * نهد تخت شاه از بر تخت ميغ\r\nبرآرد پى بدسگالان ز خاك * به روى زمين برنماند مغاك\r\nچو بشنيد گفتار اخترشناس * بخنديد و پذرفت از ايشان سپاس\r\nفرستاده را داد چندين درم * به دو گفت بر ره مزن هيچ دم\r\nبر زال رودابه آمد چو باد * بدين شادمانى ورا مژده داد \r\n\r\n","description":"","footnote":"","page_name":" 1442 ","page_number":720},
  {"content":"\r\n\r\n\r\nدر بيان عروسى زال و رودابه و تولد رستم و مرگ منوچهر شاه و پادشاهى نوذر\r\n بسى شاد شد شاه كابلستان * ز پيوند با شاه زابلستان\r\nچو بشنيد مهراب بربست كوس * بياراست لشكر چو چشم خروس\r\nتو گفتى مگر روز انجامش است * يكى رستخيز است يا رامش است\r\nفشاندند بر سر همى مشك و زر * كه شد از گلاب و زمين خاك تر\r\nبيك تختشان شاد بنشاندند * عقيق و زبرجد برافشاندند\r\nسر ماه با افسر زرنگار * سر شاه با تاج گوهرنگار\r\nبرفتند زانجا بجاى نشست * ببودند يك هفته با مى بدست\r\nاز ايوان سوى كاخ رفتند باز * سه هفته بشادى گرفتند ساز\r\nبرين برنيامد بسى روزگار * كه تا زاد سرو اندرآمد ببار\r\nشكم كرد فربى و تن شد گران * شد آن ارغوانى رخش زعفران\r\nتو گفتى بسنگست آكنده پوست * و گر آهنست اينكه پنهان دروست\r\nچنان شد كزو رفت يك روز هوش * ز ايوان دستان برآمد خروش\r\nببالين رودابه شد زال زر * پر از آب رخسار و خسته‌جگر\r\nيكى مجمر آورد و آتش فروخت * وز آن پرسيمرغ لختى بسوخت\r\nهم اندر زمان تيره‌گون شد هوا * بديد آمد آن مرغ فرمانروا\r\nچنين گفت با زال كاينغم چراست * به چشم هژير اندرون نم چراست\r\nكزين سرو سيمين بر ماه روى * يكى شير باشد ترا نام‌جوى\r\nكه خاك پى او ببويد هژبر * نيارد گذشتن بسر برش ابر\r\nبه بالاى سرو و به نيروى پيل * به ناورد خشت افكند بر دو ميل\r\nبيامد يكى موبد چربدست * مر آن ماه رخ را بمى كرد مست\r\nبكافيد بىرنج پهلوى ماه * بتابيد مر بچه را سر ز راه\r\nيكى بچه بد چون گوشيرفش * ببالابلند و بديدار كش\r\nشگفت اندر آن مانده هر مرد و زن * كه نشنيد كس بچه‌يى پيل‌تن\r\nبخنديد زان بچه سر و سهى * بديد اندرو فر شاهنشهى \r\n\r\n","description":"","footnote":"","page_name":" 1443 ","page_number":721},
  {"content":"\r\n\r\n يكى كودكى دوختند از حرير * به بالاى آن سرو ناخورده شير\r\nبه دو اندر آكنده موى سمور * برخ برنگاريده ناهيد و هور\r\nپس آن صورت رستم نامدار * ببردند نزديك سام سوار\r\nيكى جشن كردند در گلستان * ز زابلستان تا بكابلستان\r\nچو رستم بپيمود بالاى هشت * بسان يكى سرو آزاد گشت\r\nمنوچهر را سال شد بر دو شست * ز گيتى همه بار رفتن ببست\r\nبفرمود تا نوذر آمدش پيش * ورا پندها داد ز اندازه بيش\r\nدو چشم كيانى بهم برنهاد * بپژمرد و برزد يكى سرد باد\r\nچو سوگ پدر شاه نوذر بداشت * ز كيوان كلاه مهى برفراشت \r\n\r\nشنيدن افراسياب خبر مرگ منوچهر و سام را و لشكر كشيدن به ايران و بيرون كردن زال او را\r\n ازآن‌پس ز مرگ منوچهر شاه * بشد آگهى تا بتوران سپاه\r\nچو بشنيد سالا توران پشنگ * چنان خواست كايد بايران بجنگ\r\nسخن راند از سلم و از تور گفت * سخن زير دامن نشايد نهفت\r\nز گفت پدر مغز افراسياب * برآمد ز آرام و از خورد و خواب\r\nكه شايستهء جنگ شيران منم * هم‌آورد سالار ايران منم\r\nبمغز پشنگ اندرآمد شتاب * بديد آن سهى قد افراسياب\r\nبفرمود تا بركشد تيغ جنگ * بايران كشد با سپاه پشنگ\r\nچو دشت از گيا گشت چون پرنيان * ببستند تركان توران ميان\r\nزدند از بر پيل رويينه‌كوس * جهان شد بكردار چشم خروس\r\nخبر شد كه سام نريمان بمرد * همى دخمه سازد ورا زال گرد\r\nاز آن سخت شادان شد افراسياب * بديد آنكه بخت اندرآمد ز خواب\r\nبجوشيد گفتى همه رود و شخ * بيابان سراسر چو مور و ملخ\r\nز گرد سواران هوا تار شد * سرانجام نوذر گرفتار شد \r\n\r\n","description":"","footnote":"","page_name":" 1444 ","page_number":722},
  {"content":"\r\n\r\n دريده درفش و نگونسار كوس * چو لاله كفن روى چون سندروس\r\nسپه يك به ديگر درآويختند * چو رود روان خون همىريختند\r\nز بهر پدر زال با سوگ و درد * بگوراب اندر همى دخمه كرد\r\nبه شهر اندرون گرد مهراب بود * كه روشن‌روان بود و بىخواب بود\r\nنوندى درافكند نزديك زال * به دو گفت رو همچو باد شمال\r\nفرستاده نزديك دستان رسيد * بكردار آتش دلش بردميد\r\nكمانى ببازو درافكند سخت * يكى تير برسان شاخ درخت\r\nنگه كرد تا جاى گردان كجاست * خدنگش بچرخ اندرون راند راست\r\nبينداخت بر جاى سه چوبه تير * برآمد خروشيدن دار و گير\r\nچو شب روز شد انجمن با سپاه * بدان تير كردند هريك نگاه\r\nبگفتند كاين تير زال است و بس * نراند چنين در كمان تير كس\r\nچو خورشيد تابان ز گنبد بگشت * خروش تبيره برآمد ز دشت\r\nيكى گبر پوشيد زال دلير * بجنگ اندرآمد بكردار شير\r\nچنان شد ز بس كشته آوردگاه * كه گفتى جهان تنگ شد بر سپاه\r\nسوى شاه تركان رسيد آگهى * كز آن نامداران جهان شد تهى\r\nبزد گردن نوذر نامدار * تنش را به خاك اندر آورد خوار\r\nشد آن يادگار منوچهر شاه * تهى ماند ايران ز تخت و كلاه\r\nسپهر برين گر كشد زين تو * سرانجام خاك است بالين تو \r\n\r\nكشته شدن نوذر و پادشاهى زو و گرشاسب و آمدن افراسياب بايران و آغاز پهلوانى رستم\r\n بگستهم و طوس آمد اين آگهى * كه شد تيره ديهيم شاهنشهى\r\nبر زال رفتند با سوز و درد * روان پر ز خون و رخان پر ز گرد\r\nسپاهى ز گردان پرخاش‌جوى * ز زابل بآمل نهادند روى\r\nز تخم فريدون بجستند چند * يكى شاه زيباى تخت بلند\r\nبرو بر همى آفرين خواندند * ورا شهريار زمين خواندند \r\n\r\n","description":"","footnote":"","page_name":" 1445 ","page_number":723},
  {"content":"\r\n\r\n چو سال اندرآمد بهشتاد و شش * بپژمرد بالاى خورشيدوش\r\nپسر بد مر او را يكى خويش كام * پدر كرده بوديش گرشاسب نام\r\nچو بنشست گرشاسب بر تخت زو * ز ايران يكى آفرين خاست نو\r\nيكى لشكرى ساخت افراسياب * خود از مرز سنجاب تا رود آب\r\nكه گفتى زمين شد سپهر روان * همىبارد از تيغ هندى روان\r\nسپاهى ز جيحون بدين‌سو كشيد * كه گشت آفتاب از جهان ناپديد\r\nچنين گفت با مهتران زال زر * كه عمرى ببستم به مردى كمر\r\nكنون چنبرى گشت پشت يلى * نتابد همى خنجر كابلى\r\nكنون گشته رستم چو سرو سهى * كه زيبد برو بر كلاه مهى\r\nيكى اسب جنگيش بايد همى * كزين باره اسبان نشايد همى\r\nكه بر كينهء تخمهء زاد شم * ببندد ميان و نباشد دژم\r\nيكى ماديان بود زيباى و خنگ * برش چون بر شير و كوتاه لنگ\r\nدو گوشش چو دو خنجر آبدار * برو يال فربه ميانش نزار\r\nيكى كره از پس به بالاى او * سرين و برش هم به پهناى او\r\nسيه‌چشم و كه پيكر و گاودم * سيه‌خايه و تند و پولادسم\r\nتنش پرنگار از كران تا كران * چو داغ گل سرخ بر زعفران\r\nبينداخت رستم كيانى كمند * سر ابرش آورد ناگه به بند\r\nبزين اندر آورد گلرنگ را * سرش گرم شد كينه و جنگ را\r\nدل زال زر شد چو خرم بهار * ز رخش نوآيين و فرخ سوار\r\nبزد مهره در جام بر پشت پيل * وزو برشد آواز تا چند ميل\r\nچنان شد ز لشكر درو دشت و راغ * كه بر سر نيارست پريد زاغ\r\nبهنگام بشكوفهء گلستان * بياورد لشكر ز زابلستان\r\nاز آن آگهى يافت افراسياب * برآمد ز آرام و از خورد و خواب\r\nبرستم چنين گفت فرخنده زال * كه برگير كوپال و بفراز يال\r\nگزين كن يكى لشكر هم‌گروه * برو تازيان تا بالبرزكوه \r\n\r\n","description":"","footnote":"","page_name":" 1446 ","page_number":724},
  {"content":"\r\n\r\n ابر كيقياد آفرين كن يكى * مكن پيش او در درنگ اندكى\r\nتهمتن برخش اندرآمد چو باد * بيامد دمان تا به پيش قباد\r\nبه دو گفت لشكر ترا خواستند * سر تخت شاهى برآراستند \r\n\r\nپادشاهى كيقباد و لشكرآرايى ايرانيان و جنگ رستم با افراسياب و شكست خوردن افراسياب\r\n قباد دلاور برآمد ز جاى * بگفتار رستم دل و هوش و راى\r\nهمه نامداران شدند انجمن * چه دستان و چه قارن رزم زن\r\nرده بركشيدند ايرانيان * ببستند خون ريختن را ميان\r\nبپوشيد رستم سلاح نبرد * چو پيل ژيان شد چو برخاست گرد\r\nپس پشتشان زال با كيقباد * بيكدست آتش بيكدست باد\r\nبه پيش اندرون كاويانى درفش * جهان زو شده زرد و سرخ و بنفش\r\nچو كشتى شده آرميده زمين * كجا موج خيزد ز درياى چين\r\nسپر در سپر تافته دشت و راغ * درخشيدن تيغها چون چراغ\r\nجهان سربه‌سر گشته درياى قار * برافروخته شمع ازو صد هزار\r\nبهر حمله قارن گو سرفراز * چنان‌چون بود مردم رزم‌ساز\r\nگهى سوى چپ شد گهى سوى راست * بگرديد و از هركسى كينه خواست\r\nميان سپاه اندرآمد دلير * سپهدار قارن بكردار شير\r\nشماساس را ديد مانند شير * كه مى برخروشيد گرد دلير\r\nبزد تيغ بر ترك آن نامدار * به خاك اندرآمد سرش سوگوار\r\nچو رستم بديد آنكه قارن چه كرد * چگونه بود ساز جنگ و نبرد\r\nبه پيش پدر شد بپرسيد ازو * كه با من جهان پهلوانا بگو\r\nكه افراسياب آن بدانيش مرد * كجا جاى گيرد بدشت نبرد\r\nبه دو گفت زال اى پسر گوشدار * يك امروز با خويشتن هوش دار\r\nكه آن ترك در جنگ نراژدهاست * دم آهنج در كينه ابر بلاست \r\n\r\n","description":"","footnote":"","page_name":" 1447 ","page_number":725},
  {"content":"\r\n\r\n درفشش سياهست خفتان سياه * ز آهنش ساعد ز آهن كلاه\r\nازو خويشتن را نگهدار سخت * كه تركى دلير است و بيداربخت\r\nبه دو گفت رستم كه اى پهلوان * تو از من مدار ايچ رنجه روان\r\nجهان آفريننده يار منست * دل و تيغ و بازو حصار منست\r\nبرانگيخت آن رخش رويينه‌سم * برآمد خروشيدن گاودم\r\nچو افراسيابش بهامون بديد * شگفتيد زان كودك نارسيد\r\nز گردان بپرسيد كاين اژدها * بدين‌گونه از بند گشته رها\r\nكدامست كاين را ندانيم نام * يكى گفت كاين پور دستان سام\r\nنبينى كه با گرز سام آمده است * جوانست و جوياى نام آمده است\r\nبه پيش سپاه آمد افراسياب * چو كشتى كه موجش برآرد ز آب\r\nچو رستم ورا ديد بفشرد ران * به گردن برآورد گرز گران\r\nچو تنگ اندر آورد با او زمين * فرو كرد گرز گران را بزين\r\nبه بند كمر اندر آورد چنگ * جدا كردش از پشت زين خدنگ\r\nز نيروى اسبان و هنگ‌سوار * نيامد دوال كمر استوار\r\nگسست و به خاك اندرآمد سرش * سواران گرفتند گرد اندرش\r\nسپهبد چو از چنگ رستم بجست * بخاييد رستم همى پشت دست\r\nچرا گفت نگرفتمش زير كش * چرا بر كمر كردمش پنجه بش\r\nسپهدار تركان بشد زيردست * يكى بارهء تيزتك برنشست\r\nيكى مژده بردند نزديك شاه * كه رستم بدريد قلب سپاه\r\nز جا اندرآمد چو آتش قباد * بجنبيد لشكر چو دريا ز باد\r\nتو گويى كه ابرى برآمد شكنج * ز شنجرف بىرنگ زد بر ترنج\r\nز سم ستوران در آن پهن‌دشت * زمين شش شد و آسمان گشت هشت\r\nفرورفت و بررفت روز نبرد * بماهى نم خون و بر ماه گرد\r\nبرفت از لب رود پور پشنگ * زبان پر ز گفتار و كوتاه چنگ\r\nشكسته سليح و گسسته كمر * نه بوق و نه كوس و نه ناى و تبر \r\n\r\n","description":"","footnote":"","page_name":" 1448 ","page_number":726},
  {"content":"\r\n\r\n به دو گفت كاى نام‌بردار شاه * ترا بود زين جنگ جستن گناه\r\nنه از تخم ايرج زمين پاك شد * نه زهر گزاينده ترياك شد\r\nيكى چون رود ديگر آيد بجاى * جهان را نمانند بىكدخداى\r\nقباد آمد و تاج بر سر نهاد * بكينه يكى نو در اندر گشاد\r\nسوارى پديد آمد از پشت سام * كه دستانش رستم نهادست نام\r\nبيامد بسان نهنگ دژم * تو گفتى جهان را بسوزد بدم\r\nنيرزيد جانش به يك‌مشت خاك * ز گرزش هوا شد پر از چاك‌چاك\r\nدرفش مرا ديد بر يك كران * بزين اندرافكند گرز گران\r\nچنان برگرفتم ز زين خدنگ * كه گفتى ندارم بيك پشه سنگ\r\nكمربند بگسست و بند قباى * ز چنگش فتادم نگون زير پاى\r\nبدان زور هرگز نباشد هژبر * دو پايش به خاك اندرون سر به ابر\r\nسواران جنگى همه هم‌گروه * كشيدندم از چنگ آن لخت كوه\r\nتو دانى كه شاهى دل و چنگ من * برزم اندرون زور و آهنگ من\r\nبدست وى اندر يكى پشه‌ام * وزين آفرينش در انديشه‌ام\r\nيكى پيل‌تن ديدم و شير چنگ * نه هوش و نه دانش نه راى و نه هنگ\r\nعنانش سپرده بدان پيل مست * همش كوه و هم غار و هم راه پست\r\nهمانا كه كوپال بيش از هزار * زدندش بر آن تارك نامدار\r\nتو گفتى كه از آهنش كرده‌اند * به سنگ و برويش برآورده‌اند\r\nهمىتاخت يكسان چو روز شكار * ببازى همىآمدش كارزار\r\nچو درياش پيش و چو پيل دمان * چو درّنده شير و چو ببر بيان\r\nجز از آشتى جستنت راى نيست * كه با او سپاه ترا پاى نيست\r\nجهان‌پوى و پشت سپاهت منم * بدشوارى اندر پناهت منم \r\n\r\n","description":"","footnote":"","page_name":" 1449 ","page_number":727},
  {"content":"\r\n\r\n\r\nپادشاهى كيكاوس و صفت مازندران و رفتن كاووس بمازندران و گرفتارى او بدست ديوان و رفتن رستم زال و كشتن ديو سپيد را\r\n نمانده است با او مرا تاب هيچ * برو راى زن آشتى را بسيج\r\nچو بگرفت كاووس جاى پدر * مر او را جهان بنده شد سربه‌سر\r\nچنان بد كه در گلشن زرنگار * همىخورد روزى مى خوشگوار\r\nبرفت از بر پرده سالار بار * خرامان بيامد بر شهريار\r\nبگفتش كه رامشگرى بر درست * ابا بربط و نغز رامشگرست\r\nبفرمود تا پيش در خواندند * بررود سازانش بنشاندند\r\nبه بربط چو بايست برساخت رود * برآورد مازندرانى سرود\r\nكه مازندران شهر ما ياد باد * هميشه بر و بومش آباد باد\r\nكه در بوستانش هميشه گلست * بكوه اندرون لاله و سنبلست\r\nهوا خوشگوار و زمين پرنگار * هميشه بر و بوم او چون بهار\r\nنوازنده بلبل بباغ اندرون * گرازنده آهو براغ اندرون\r\nگلابست گويى بجويش روان * همه شاد گردد ز بويش روان\r\nدى و آذر و بهمن و فرودين * هميشه پر از لاله بينى زمين\r\nهمه‌ساله خندان لب جويبار * بهرجاى باز شكارى به كار\r\nسراسر همه كشور آراسته * ز ديبا و دينار و از خواسته\r\nدل خويش كاووس پست اندر آن * كه لشكر كشد سوى مازندران\r\nدگر روز برخاست از دشت كوس * سپه را همىراند گودر ز طوس\r\nهمىكرد غارت همىسوخت شهر * بپالود بر جاى ترياك زهر\r\nخبر شد بر شاه مازندران * دلش گشت پردرد و شد سرگران\r\nچنين گفت با شاه ديو سپيد * كه از روزگاران مشو نااميد\r\nبيايم كنون با سپاهى گران * پى او ببرم ز مازندران\r\nبرآمد يكى ابر تند و سياه * جهان گشت چون روى زنگى سياه\r\nچو درياى قار است گويى جهان * همه روشناييش گشته نهان \r\n\r\n","description":"","footnote":"","page_name":" 1450 ","page_number":728},
  {"content":"\r\n\r\n يكى خيمه زد بر سر از دود قار * سيه شد جهان چشمها گشت تار\r\nچو بگذشت شب روز نزديك شد * جهان‌جوى را چشم تاريك شد\r\nهمه پهلوانان ايران سپاه * نه خورشيد ديدند روشن نه ماه\r\nسپهبد چنين گفت چون ديد رنج * كه دستور بيدار بهتر ز گنج\r\nخبر چون بنزديك دستان رسيد * بگفت آنچه دانست و گفت و شنيد\r\nبرستم چنين گفت دستان سام * كه شمشير كوته شد اندر نيام\r\nبرت را به ببر بيان سخت كن * سر از خواب و انديشه پردخت كن\r\nتو گر جنگ دريا كنى خون شود * وز آواز تو كوه هامون شود\r\nبپوشيد ببر و برآورد يال * برو آفرين خواند بسيار زال\r\nدوروزه به يك‌روزه بگذاشتى * شب تيره را روز پنداشتى\r\nتنش چون خورش جست و آمد بشور * يكى دشت پيش آمدش پر ز گور\r\nكمند كيانى درافكند شير * بحلقه درآورد گور دلير\r\nز پيكان تير آتشى برفروخت * برو خار و خاشاك يكسر بسوخت\r\nازآن‌پس كه بىهوش و بىجانش كرد * بر آن آتش تيز بريانش كرد\r\nچو خورشيد برزد سر از پشت كوه * جهان را بيفزود فر و شكوه\r\nبزين اندر آورد گرز نيا * همىرفت يكدل پر از كيميا\r\nبارژنگ سالار بنهاد روى * چو آمد بر لشكر جنگجوى\r\nچنان بانگ زد در ميان گروه * تو گفتى كه بدريد دريا و كوه\r\nبرون رفت از خيمه ارژنگ ديو * چو آمد بگوشش بدانسان غريو\r\nچو رستم بديدش برانگيخت اسب * بيامد بر او چو آذرگشسب\r\nبرو گوش بگرفت و پايش دلير * سر از تن بكندش بكردار شير\r\nچو آمد به شهر اندرون تاج‌بخش * خروشى برآورد چون رعد رخش\r\nبايرانيان گفت پس شهريار * كه بر ما سرآمد بد روزگار\r\nخروشيدن رخشم آمد به گوش * دل‌وجان من تازه شد زان خروش\r\nگرفتش در آغوش كاووس شاه * ز زالش بپرسيد و از رنج راه \r\n\r\n","description":"","footnote":"","page_name":" 1451 ","page_number":729},
  {"content":"\r\n\r\n از آن جايگه پيش ديو سفيد * بيامد بكردار تابنده شيد\r\nچو مژگان بماليد و ديده بشست * در آن غار تاريك چندى بجست\r\nبتاريكى اندر يكى كوه ديد * بن غار گشته ازو ناپديد\r\nبرنگ شبه روى چون شير موى * جهان پر ز بالا و پهناى اوى\r\nسوى رستم آمد چو كوه سياه * ز آهنش ساعد ز آهن كلاه\r\nبرآشفت رستم چو شير ژيان * يكى تيغ تيزش بزد بر ميان\r\nز نيروى رستم ز بالاى او * بيفتاد يك ران و يك پاى او\r\nبزد دست و برداشتش نره شير * به گردن درآورد و بفكند زير\r\nزدش بر زمين همچو شير ژيان * چنان كز تن او برون رفت جان\r\nبفرمود سالار مازندران * بيكسر سپاه از كران تا كران\r\nكه سر برفرازيد و جنگ آوريد * همه راى و رسم پلنگ آوريد\r\nبرآمد ز هر دو سپه بانگ كوس * هوا نيلگون شد زمين آبنوس\r\nچو برق درخشنده از تيره ميغ * همى آتش افروخت از گرز و تيغ\r\nزمين شد بكردار درياى قير * همه موجش از خنجر و گرز و تير\r\nدمان باد پايان چو كشتى در آب * سوى غرقه دارند گويى شتاب \r\n\r\nآغاز داستان سهراب و رستم و آمدن سهراب بايران و خواستن كاووس رستم را\r\n جهان گويى از درع و از جوشن است * ستاره ز نوك سنان روشن است\r\nز مؤبد بدين‌گونه دارم به ياد * كه رستم برآراست از بامداد\r\nغمين بد دلش ساز نخچير كرد * كمر بست و تركش پر از تير كرد\r\nبه تير و كمان و بگرز و كمند * بيفكند در دشت نخچير چند\r\nسواران تركان همى هفت و هشت * بدان دشت نخچير گه برگذشت\r\nپى رخش ديدند در مرغزار * بگشتند گرد لب جويبار\r\nگرفتند و بردند پويان به شهر * همى هركس از رخش جستند بهر\r\nچو رستم سحر رخش خود را نيافت * پياده بسوى سمنگان شتافت \r\n\r\n","description":"","footnote":"","page_name":" 1452 ","page_number":730},
  {"content":"\r\n\r\n چنين است رسم سراى درشت * گهى پشت بر زين گهى زين به پشت\r\nپذيره‌شدندش بزرگان شاه * برو انجمن شد فراوان سپاه\r\nچو از خوردن خوان بپرداختند * بشب جاى را خوابگه ساختند\r\nچو تهمينه از كار رستم شنيد * جز او در جهان جفت خود كس نديد\r\nبياراست خود را چو خرم بهار * درآمد بدان خانهء زرنگار\r\nبه دو گفت رستم كه نام تو چيست * چه جويى شب تيره كام تو چيست\r\nچنين داد پاسخ كه تهمينه‌ام * تو گويى كه از غم به دونيمه‌ام\r\nز كردارت افسانه از هركسى * شنيدم همى داستانت بسى\r\nكه از ديو و شير و پلنگ و نهنگ * نترسى و هستى چنين تيزچنگ\r\nبه تنها يكى گور بريان كنى * هوا را به شمشير گريان كنى\r\nنشان كمين تو دارد هژبر * ز بيم سنان تو خون بارد ابر\r\nبجستم همى يال و كتف و برت * بدين شهر كرد ايزد آبشخورت\r\nچو رستم بدان‌سان پريچهره ديد * ز هر دانشى نزد او بهره ديد\r\nبفرمود تا مؤبدى پرهنر * بيايد بخواهد ورا از پدر\r\nهم‌انباز گشتند باهم براز * ببود آن شب تيره تا روز باز\r\nبيامد بر شاه ايران چو باد * از اين داستان كرد بسيار ياد\r\nچو نه ماه بگذشت بر دخت شاه * يكى كودك آمد چو تابنده ماه\r\nتو گويى گو پيلتن رستم است * و يا سام شيرست يا نيرم است\r\nچو خندان شد و چهره پرآب كرد * ورا نام تهمينه سهراب كرد\r\nچو گرديد عمرش ده و دو بسال * بچرخ برين برفرازيد يال\r\nبه دو گفت مادر كه بشنو سخن * بدين شادمان باش و تندى مكن\r\nكه پور گو پيل‌تن رستمى * ز دستان سامى و از نيرمى\r\nجهان‌آفرين تا جهان آفريد * سوارى چو رستم نيامد پديد\r\nبه دو گفت سهراب كاندر جهان * كسى اين سخن چون بدارد نهان\r\nمن اكنون ز تركان و گندآوران * فراز آورم لشكرى بيكران \r\n\r\n","description":"","footnote":"","page_name":" 1453 ","page_number":731},
  {"content":"\r\n\r\n برانگيزم از گاه كاووس را * ببرم ز ايران پى طوس را\r\nبگيرم سر تخت افراسياب * سر نيزه بگذارم از آفتاب\r\nچو رستم پدر باشد و من پسر * بگيتى نمانم يكى تاجور\r\nچو روشن بود روى خورشيد و ماه * ستاره چرا برفروزد كلاه\r\nبرآمد بزين چون‌كه بيستون * گرفته به كف نيزه‌يى چون ستون\r\nخبر شد بنزديك افراسياب * كه سهراب افكند كشتى در آب\r\nهنوز از دهن بوى شير آيدش * همه راى شمشير و تير آيدش\r\nزمين را بخنجر بشويد همى * همه رزم كاووس جويد همى\r\nچو افراسياب اين سخنها شنود * خوش‌آمد ورا شادمانى نمود\r\nده و دو هزار از دليران گرد * گزيده سپاهى بر آن برشمرد\r\nبگردان لشكر سپهبد بگفت * كه اين راز بايد كه ماند هفت\r\nسوى مرز ايران سپه را براند * همىسوخت زاباد چيزى نماند\r\nدزى بود كش خواندندى سپيد * بد ايرانيان را بدان دز اميد\r\nنگهبان او رزم‌ديده هجير * كه با زور دل بود و با راى پير\r\nچو سهراب نزديكى دز رسيد * هجير دلاور مر او را بديد\r\nيكى نامه بنوشت نزديك شاه * برافكند پوينده مردى به راه\r\nكه آمد بر ما سپاهى گران * همه رزم‌جويان گندآوران\r\nيكى نامه فرمود پس شهريار * نوشتند زى رستم نامدار\r\nبگيو آن زمان گفت بشتاب زود * عنان تكاور ببايد بسود\r\nاگر شب رسى روز را باز گرد * بگويش كه تنگ اندرآمد نبرد\r\nچو نزديكى زابلستان رسيد * خبر زو به فرزند دستان رسيد\r\nتهمتن پذيره شدش با سپاه * نهادند بر سر بزرگان كلاه\r\nبگفت آنچه بشنيد و نامه بخواند * بخنديد از آنگاه و خيره بماند\r\nكه ماننده سام گرد از [ مهان 
  ] * سوارى پديد آمد اندر [ جهان 
  ]\r\nمن از دخت شاه سمنگان يكى * پسر دارم و هست او كودكى \r\n\r\n","description":"","footnote":"","page_name":" 1454 ","page_number":732},
  {"content":"\r\n\r\n بمى دست بردند و مستان شدند * ز ياد سپهبد بدستان شدند\r\nبروز چهارم بر آراست گيو * چنين گفت با گرد سالار نيو\r\nكه كاووس تند است و هشيار نيست * هم اين داستان بر دلش خوار نيست\r\nبزابلستان گر درنگ آوريم * [ زمين پيش كاووس تنگ آوريم 
  ] \r\n\r\nآمدن رستم نزد كاوس\r\n بفرمود تا رخش را زين كنند * دم اندر دم ناى [ رويين 
  ] كنند\r\nسواران كابل شنيدند ناى * برفتند با ترك و جوشن ز جاى\r\nگرازان بدرگاه شاه آمدند * گشاده دل و نيكخواه آمدند\r\nيكى بانگ زد شه بگيو از نخست * پس آنگاه شرم از دو ديده بشست\r\nكه رستم كه باشد كه فرمان من * كند خوار و پيچد ز پيمان من\r\nبگيرش ببر زنده بر دار كن * ازو نيز مگشاى با من سخن\r\nز گفتار او گيو را دل بخست * كه يا زد برستم بدين‌گونه دست\r\nبرآشفت با گيو و با پيل‌تن * از آن مانده خيره همه انجمن\r\nبفرمود پس طوس را شهريار * كه رو هر دو را زنده بركن بدار\r\nبشد طوس و دست تهمتن گرفت * به دو مانده پرخاش‌جويان شگفت\r\nتهمتن برآشفت بر شهريار * كه چندين مدار آتش اندر كنار\r\nتو سهراب را زنده بر دار كن * برآشوب و بدخواه را خوار كن\r\n[ بزد تند يك دست 
  ] بر دست طوس * تو گفتى ز پيل ژيان يافت كوس\r\nز بالا نگون اندرآمد بسر * برو كرد رستم بتندى گذر\r\nبدر شد بخشم و برآمد برخش * منم گفت شير اوژن تاج‌بخش\r\nچو خشم آورم شاه كاووس كيست * چرا دست‌يازد به من طوس كيست\r\nزمين بنده و رخش‌گاه منست * نگين گرز و مغفر كلاه منست\r\nشب تيره از تيغ رخشان كنم * به آوردگه بر سر افشان كنم\r\nسرنيزه و تيغ يار منست * دو بازو و دل شهريار منست \r\n\r\n","description":"","footnote":"","page_name":" 1455 ","page_number":733},
  {"content":"\r\n\r\n چه آزاردم او نه من بنده‌ام * يكى بندهء آفريننده‌ام\r\nبايران نبينيد زين‌پس مرا * شما را زمين پر كركس مرا\r\nغمين شد دل‌وجان گردان همه * كه رستم شبان بود و ايشان رمه\r\nبگودرز گفتند كاينكار تست * شكسته بدست تو گردد درست\r\nچو گودرز بشنيد گفتار اوى * پس پهلوان تيز بنهاد روى\r\nبرفتند با او سران سپاه * پس رستم اندر گرفتند راه\r\nستايش گرفتند بر پهلوان * كه جاويد بادى و روشن‌روان\r\nتو دانى كه كاووس را مغز نيست * به تندى سخن گفتنش نغز نيست\r\nتهمتن گر آزرده باشد ز شاه * مر ايرانيان را چه باشد گناه\r\nتهمتن چنين پاسخ آورد باز * كه هستم ز كاووس كى بىنياز\r\nچه دارم من از خشم كاووس باك * چه كاووس پيشم چه يك‌مشت خاك\r\nز گفتار چون سرد گشت انجمن * چنين گفت گودرز با پيلتن\r\nهمه خلق گويند باهم براز * كزين ترك ترسنده شد سرفراز\r\nبجايى كه رستم گريزد ز جنگ * مرا و ترا نيست جاى درنگ\r\nبرو بر چو زين داستانها بخواند * تهمتن در آن كار خيره بماند\r\nاز آن ننگ برگشت وين ديد راه * كه آيد بدرگاه كاووس شاه\r\nچو از دور شد شاه بر پاى خاست * بسى پوزش از آن گذشته بخواست\r\nكه تندى مرا گوهرست و سرشت * چنان رست بايد كه يزدان بكشت\r\nبياراست رامشگهى شاهوار * شد ايوان بكردار خرم بهار\r\nدگر روز فرمود تا گيو و طوس * ببستند شبگير بر پيل كوس\r\nيكى لشكر آمد ز پهلو بدشت * كه از گرد ايشان هوا تيره گشت\r\nدرخشيدن خشت و زوبين و گرد * چو آتش پس پردهء لاجورد\r\nجهان را شب و روز پيدا نبود * تو گفتى سپهر و ثريا نبود \r\n\r\n","description":"","footnote":"","page_name":" 1456 ","page_number":734},
  {"content":"\r\n\r\n\r\nرفتن رستم به منزل سهراب\r\n چو خورشيد گشت از جهان ناپديد * شب تيره بر روز لشكر كشيد\r\nتهمتن يكى جامهء ترك‌وار * بپوشيد و آمد درون حصار\r\nچو سهراب را ديد بر تخت بزم * ستاده بيك دست او زنده رزم\r\nبديگر چو هومان سوار دلير * دگر بارمان نام بردار شير\r\nتو گفتى همه تخت سهراب بود * بسان يكى سرو شاداب بود\r\nدو بازو بكردار ران هيون * برش چون بر شير و چهره چو خون\r\nز توران و ايران نماندى بكس * تو گفتى كه سام سوارست و بس\r\nچو خورشيد انداخت زرين‌كمند * ز باره برآمد ز چرخ بلند \r\n\r\nخواستن سهراب هجير را و پرسش كردن از خيمه‌ها و امراى كيكاووس\r\n بپوشيد سهراب خفتان جنگ * نشست از بر چرمهء خوب رنگ\r\nبفرمود تا رفت پيشش هجير * بگفتش كه كژى نبايد ز پير\r\nاز ايران هرآنچت بپرسم بگوى * متاب از ره راستى هيچ روى\r\nسراپردهء ديبه رنگ‌رنگ * به دو اندرون خيمه‌هاى پلنگ\r\nيكى زرد خورشيد پيكر درفش * سرش ماه زرين غلافش بنفش\r\nبقلب سپاه اندرون جاى كيست * ز گردان ايران ورا نام چيست\r\nبه دو گفت كاين شاه ايران بود * كه جايش بر از پيل و شيران بود\r\nبپرسيد ازآن‌پس كه بر ميمنه * سوارست بسيار و اسب و بنه\r\nبگرد اندرش خيمه ز اندازه بيش * پس پشت اسبان و پيلان ز پيش\r\nچنين گفت كان طوس نوذر بود * درفش گو پيل پيكر بود\r\nدگر گفت كان سرخ پرده‌سراى * سواره بسى گردش اندر بپاى\r\nچنين گفت كان فر آزادگان * سپهدار گودرز كشوادگان\r\nبپرسيد كان سبز خيمه‌سراى * يكى لشكر گشن پيشش بپاى\r\nيكى تخت پرمايه اندر ميان * زده پيش او اختر كاويان \r\n\r\n","description":"","footnote":"","page_name":" 1457 ","page_number":735},
  {"content":"\r\n\r\n ز هركس كه بر پاى پيشش برست * نشسته بيك رش سرش برترست\r\nچنين گفت كز چين يكى اژدها * به تندى رسيده است در پيش ما\r\nغمى گشت سهراب را دل بر آن * كه جايى نيامد ز رستم نشان\r\nنشان داده بود از پدر مادرش * همىديد و ديده نبد باورش\r\nنشان پدر جست و با او نگفت * همىداشت زو راستى در نهفت\r\nجهان را چه سازى كه خود ساخته است * جهاندار ازين كار پرداخته است\r\nبه دو گفت سهراب كاين نيست داد * ز رستم نكردى سخن هيچ ياد\r\nكسى كو بود پهلوان جهان * ميان سپه چون بماند نهان\r\nچنين داد پاسخ مر او را هجير * كه شايد بدن كان يل شيرگير\r\nكنون رفته باشد بزابلستان * كه هنگام بزم است در گلستان\r\nبسى كرد انديشه‌هاى دراز * ز هرگونه‌يى كرد پيكار ساز \r\n\r\nآمدن سهراب بميان صف و سخن گفتن\r\n بپوشيد خفتان بسر برنهاد * يكى ترك جنگى يل پاكزاد\r\nخروشيد و بگرفت نيزه بدست * بآورد گه رفت چون پيل مست\r\nبيامد دمان تا ميان سپاه * سرى پر ز جنگ و دلى كينه‌خواه\r\nچنين گفت كاى شاه آزادمرد * چگونه است كارت بروز نبرد\r\nچرا كرده‌اى نام كاووس كى * كه نه جنگ را پاى دارى نه پى\r\nتنت را بدين نيزه بريان كنم * سپاه ترا بر تو گريان كنم\r\nغمين گشت كاووس و آواز داد * كه اى نامداران فرخ‌نژاد\r\nيكى نزد رستم بريد آگهى * كزين ترك شد [ مغز گردان 
  ] تهى\r\nبفرمود تا رخش را زين كنند * دم اندر دم ناى زرين كنند\r\nبزد دست و پوشيد ببر بيان * ببست آن كيانى كمر بر ميان\r\nسپر داشت با نيزهء گرز كار * ز گرشاسب بن اطرطش يادگار\r\nچو سهراب را ديد با يال و شاخ * برش چون سر سام جنگى فراخ \r\n\r\n","description":"","footnote":"","page_name":" 1458 ","page_number":736},
  {"content":"\r\n\r\n بلى ديد مانند سروى روان * فروماند حيران دران نوجوان\r\nبه دو گفت زى در به يك‌سو شويم * بسرمنزل گور و آهو شويم\r\nبماليد سهراب كف را به كف * به آوردگه رفت از پيش صف\r\nيكى تنگ ميدان فروساختند * بكوتاه نيزه همىتاختند\r\nاز آن دو يكى را نجنبيد مهر * خرد دور شد مهر ننمود چهر\r\nهمى بچه را باز داند ستور * چو در آب ماهى چو در دشت گور\r\nنداند همى مردم از رنج و آز * يكى دشمنى را ز فرزند باز\r\nجهانا شگفتى ز كردار تست * هم از تو شكسته هم از تو درست\r\nغمين شد دل هر دو از يكديگر * گرفتند هر دو دوال كمر\r\nميان جوان را نبد آگهى * بماند از هنر دست رستم تهى\r\nبرفتند و روى هوا تيره شد * ز سهراب گردون همى خيره شد\r\nز شب نيمه گفتار سهراب بود * دگر نيمه آرامش و خواب بود\r\nچو سيمرغ زرين بگسترد پر * سيه‌زاغ پران برآورد سر \r\n\r\nرزم سهراب و رستم و كشته شدن سهراب\r\n تهمتن بپوشيد ببر بيان * نشست از بر زنده پيل دمان\r\nبپوشيد سهراب خفتان رزم * سرش پر ز رزم و دلش پر ز بزم\r\nز رستم بپرسيد خندان دو لب * تو گفتى كه با او بهم بوده شب\r\nكه شب چون بدى روز چون خاستى * ز پيكار بر دل چه آراستى\r\nدل من همى بر تو مهر آورد * همى آب شرمم بچهر آورد\r\nمگر پور دستان سام يلى * جهان‌پهلوان رستم زابلى\r\nبه دو گفت رستم كه اى نيكخوى * نبوديم هرگز درين گفت‌وگوى\r\nچو شيرى بكشتى در آويختند * ز تنها همى خون و خوى ريختند\r\nكمربند رستم گرفت و كشيد * ز بس زور گفتى تنش بردريد\r\nگرفت از زمين آن تن پيل مست * برآورد از جاى و بنهاد پست \r\n\r\n","description":"","footnote":"","page_name":" 1459 ","page_number":737},
  {"content":"\r\n\r\n نشست از بر سينهء پيلتن * پر از خاك چنگال و روى و دهن\r\nيكى خنجر آبگون بركشيد * همىخواست از تن سرش را بريد\r\nبسهراب گفت اى يل شيرگير * كمندافكن و گرز و شمشير و تير\r\nدگرگونه‌تر باشد آيين ما * جز اين باشد آرايش دين ما\r\nكسى كو بكشتى نبرد آورد * سر مهترى زير گرد آورد\r\nنخستين كه پشتش نهد بر زمين * نبرد سرش گرچه باشد بكين\r\nبدين چاره آن تيزچنگ اژدها * همىيافت از وى به خواهش رها\r\nچو رستم ز چنگ وى آزاد گشت * بسان يكى تيغ پولاد گشت\r\nدگرباره اسبان ببستند سخت * بسر بر همىگشت بدخواه بخت\r\nبكشتى گرفتن نهادند سر * گرفتند هر دو دوال كمر\r\nهرآنگه كه خشم آورد بخت شوم * شود سنگ خارا بكردار موم\r\nسپهدار سهراب و آن زور دست * تو گفتى سپهر بلندش ببست\r\nغمين گشت و رستم بيازيد چنگ * گرفت آن بر و يال جنگى نهنگ\r\nزدش بر زمين بر بكردار شير * بدانست كو هم نماند به زير\r\nسبك تيغ تيز از ميان بركشيد * بر شير بيدار دل بردريد\r\nبپيچيد سهراب و يك آه كرد * ز نيك و بد انديشه كوتاه كرد\r\nچنين گفت كاين بر من از من رسيد * زمانه بدست تو دادم كليد\r\nتو زين بىگناهى كه اينگوژپشت * مرا بركشيد و به زودى بكشت\r\nببازى بگويند همسال من * به خاك اندرآمد چنين يال من\r\nكنون گر تو در آب ماهى شوى * و يا چون شب اندر سياهى شوى\r\nو گر چون ستاره شوى بر سپهر * بپرى ز روى زمين تا به مهر\r\nبخواهد پدر هم ز تو كين من * چو بيند كه خاك است بالين من\r\nازين نامداران و گردنكشان * كسى نزد رستم برد اين نشان\r\nكه سهراب كشته است و افكنده خوار * بخواهد شدن مر تو را خواستار\r\nچو بشنيد رستم سرش خيره گشت * جهان پيش چشم اندرش تيره گشت \r\n\r\n","description":"","footnote":"","page_name":" 1460 ","page_number":738},
  {"content":"\r\n\r\n بپرسيد زان پس كه آمد به هوش * به دو گفت با ناله و با خروش\r\nبگو تا چه دارى ز رستم نشان * كه گم باد نامش ز گردنكشان\r\nكه رستم منم كم مماناد نام * نشيناد در ماتمم زال سام\r\nبه دو گفت ار ايدونكه رستم توى * بكشتى مرا خيره بر بدخويى\r\nبهرگونه‌يى بودمت رهنماى * نجنبيد يك‌ذره مهرت ز جاى\r\nكنون بند بگشاى از جوشنم * برهنه ببين اين تن روشنم\r\nچو برخاست آواى كوس از درم * بيامد پر از خون دو رخ مادرم\r\nهمى جانش از رفتن من بخست * يكى مهره بر بازوى من ببست\r\nكه اين مهره را از پدر يادگار * بدار و ببين تا كى آيد به كار\r\nكنون كارگر شد كه بىكار شد * پسر پيش چشم پدر خوار شد\r\nچو بگشاد خفتان و آن مهره ديد * همه جامه بر خويشتن بردريد\r\nنشست از بر اسب رستم به درد * پر از خون رخ و لب پر از باد سرد\r\nبيامد به پيش سپه با خروش * دل از كردهء خويشتن پر ز جوش\r\nبگفت آن شگفتى كجا كرده بود * گرامى پسر را بيازرده بود\r\nهمه در گرفتند با او خروش * نماند آن زمان با سپهدار هوش\r\nفرستاد نزديك هومان پيام * كه شمشير كين ماند اندر نيام\r\nچنين است كار سپهر بلند * بدستى كلاه و بدستى كمند\r\nچو شادان نشيند كسى با كلاه * بخم كمندش ربايد ز گاه\r\nچرا بايدت بست دل در جهان * كه بايد خراميد با همرهان \r\n\r\nآغاز داستان سياوش‌نامه\r\n چنين گفت مؤبد كه يك روز طوس * به نخچير شد گاه بانگ خروس\r\nبنزديك مرز سواران تور * يكى بيشه‌يى اندرآمد ز دور\r\nبه پيشش يكى خوب‌رخ يافتند * گرفتند و زىشاه بشتافتند\r\nچو كاووس روى كنيزك بديد * بخنديد و لب را بدندان گزيد \r\n\r\n","description":"","footnote":"","page_name":" 1461 ","page_number":739},
  {"content":"\r\n\r\n شب اندر شبستان فرستاد شاه * بفرمود تا برنشيند به گاه\r\nبسى برنيامد بدين روزگار * كه رنگ اندرآمد بخرم بهار\r\nجدا گشت زو كودكى چون پرى * بچهره بسان بت آزرى\r\nجهاندار نامش سياوخش كرد * بر آن چرخ گردنده را بخش كرد\r\nچنين تا برآمد برين روزگار * تهمتن بيامد بر شهريار\r\nبشه گفت كاين كودك شيدفش * مرا پرورانيد بايد بكش\r\nچو رستم ببردش بزابلستان * نشستنگهش بود در گلستان\r\nهنرها بياموختش سربه‌سر * بسى رنج برداشت آمد ببر\r\nچنين گفت با رستم سرفراز * كه آمد بديدار شاهم نياز\r\nگسل كرد زان گونه او را بشاه * كه شد بر سياوش نظاره سپاه\r\nچو كاووس را ديد بر تخت عاج * ز ياقوت رخشنده بر سرش تاج\r\nنخست آفرين كرد و بردش نماز * زمانى همىگفت با خاك راز\r\nمهان در سياوش فروماندند * بدادار برآفرين خواندند\r\nچنين هفت سالش همىآزمود * بهر كار جز پاك و دانا نبود\r\nبرآمد برين نيز يك روزگار * يكى روز سودابهء پرنگار\r\nبناگاه روى سياوش بديد * پرانديشه گشت و دلش بردميد\r\nچنان شد كه گفتى طراز نخ است * و يا پيش آتش نهاده يخ است\r\nدگر روز شبگير سودابه رفت * بر شاه ايران خراميد تفت\r\nكه ما روى پوشيدگان را به مهر * پر از خون رخست و پر از آب چهر\r\nبگو با سياوش كه بر خوان ما * گرايد بسوى شبستان ما\r\nنمازش بريم و نثار آوريم * درخت پرستش ببار آوريم\r\nبه دو گفت شاه اين سخن درخورست * بر او مر ترا مهر صد مادرست\r\nترا پاك يزدان چنان آفريد * كه مهر آورد هركه چهر تو ديد\r\nبويژه كه پيوستهء خون بود * چو از دور بيند ترا چون بود\r\nشبستان به دو پيش بازآمدند * پر از شادى و بزم و ساز آمدند \r\n\r\n","description":"","footnote":"","page_name":" 1462 ","page_number":740},
  {"content":"\r\n\r\n درم زير پايش همىريختند * عقيق و زبرجد برآميختند\r\nشبستان بهشتى بد آراسته * پر از خوب‌رويان پر از خواسته\r\nنشسته بگاهى سهيل يمن * سر زلف جعدش شكن در شكن\r\nيكى تاج بر سر نهاده بلند * فروهشته تا پاى مشكين كمند\r\nسياوش چو از پيش پرده برفت * به دو روى بنهاد سودابه تفت\r\nبيامد خرامان و بردش نماز * ببر در گرفتش زمانى دراز\r\nرخان سياوش چو گل شد ز شرم * بياراست مژگان بخوناب گرم\r\nسياوش ازآن‌پس به سودابه گفت * كه اندر جهان خود ترا نيست جفت\r\nنمانى مگر نيمهء ماه را * نشايى كسى را مگر شاه را\r\nسر بانوانى و هم مهترى * من ايدون گمانم كه تو مادرى\r\nتو بانوى شاهى و خورشيد گاه * سزد كز تو يابد بدين‌سان گناه\r\nوزان تخت برخاست با خشم و جنگ * به دو اندر آويخت سودابه چنگ\r\nبزد دست جامه بدريد پاك * به ناخن دو رخ را همىكرد چاك\r\nخروشيد سودابه و كند موى * همىريخت آب و همىكند روى\r\nبشه گفت كامد سياوش بتخت * برآراست جنگ و درآويخت سخت\r\nكه از تست جان و دلم پر ز مهر * چه پرهيزى از من تو اى خوب‌چهر\r\nبينداخت افسر ز مشكين سرم * چنين چاك شد جامه اندر برم\r\nپرانديشه شد زين سخن شهريار * سخن كرد هرگونه‌يى خواستار\r\nز سودابه بوى خوش و مشك ناب * همىيافت كاووس و بوى گلاب\r\nنبود از سياوش بدان‌گونه بوى * نشان بسودن نبود اندروى\r\nغمين گشت سودابه را خوار كرد * دل خويشتن زو پر آزار كرد\r\nسرانجام گفت ايمن از هر دوان * نگردد مرا دل به روشن‌روان\r\nمگر كاتش تيز پيدا كند * گنهكار را زار و رسوا كند\r\nبدستور فرمود تا ساربان * هيون آرد از دشت صد كاروان\r\nهيونان به هيزم كشيدن شدند * همه نامداران بديدن شدند \r\n\r\n","description":"","footnote":"","page_name":" 1463 ","page_number":741},
  {"content":"\r\n\r\n نهاده بدان دشت هيزم دو كوه * جهانى نظاره بر او بر گروه\r\nنخستين دميدن سيه شد چو دود * زبانه برآمد پس از دود زود\r\nسياوش بيامد بنزد پدر * يكى خود زرين نهاده بسر\r\nيكى تازىيى برنشسته سياه * همىگرد نعلش برآمد به ماه\r\nسياوش بدان‌گونه اسبش بتاخت * كه گويى كه اسبش ز آتش بساخت\r\nيكى دشت با ديدگان پر ز خون * كه تا او ز آتش كى آيد برون\r\nچو او را بديدند برخاست غو * كه آمد ز آتش برون شاه نو\r\nچنان آمد اسب و قباى سوار * كه گفتى سمندر بشد در شرار\r\nبه پيش پدر شد سياووش پاك * نه دود و نه آتش نه گرد و نه خاك\r\nسياووش را تنگ در برگرفت * ز كردار بد پوزش اندرگرفت\r\nبرين نيز بگذشت يك روزگار * به دو گرمتر شد دل شهريار \r\n\r\nرفتن سياوش بجنگ توران و مصالحه كردن و رنجش از پدر و رفتن بنزد افراسياب\r\n چنان شد دلش تازه از مهر او * كه ديده نه برداشت از چهر او\r\nبه دو شادمان بود شاه جهان * كه بشنيد گفتار كار آگهان\r\nكه افراسياب آيد و صد هزار * گزيده ز تركان دلاور سوار\r\nدل شاه كاووس از آن تنگ شد * كه از بزم و رامش سوى جنگ شد\r\nسياوش از آن دل پرانديشه كرد * روان را ز انديشه چون بيشه كرد\r\nبدل گفت من ساز اين رزم‌گاه * به خوبى بگويم بجويم ز شاه\r\nبشد با كمر پيش كاووس شاه * به دو گفت من دارم اين رزمگاه\r\nكه با شاه توران بجويم نبرد * سر سروران اندر آرم بگرد\r\nبدان كار همداستان شد پدر * كه بندد سياوش بدان كين كمر\r\nدو ديده پر از آب كاووس شاه * همىراند يك روز با او به راه\r\nسرانجام مر يكدگر را كنار * گرفتند و هر دو چو ابر بهار\r\nز ديده همى خون فروريختند * بزارى خروشى برانگيختند \r\n\r\n","description":"","footnote":"","page_name":" 1464 ","page_number":742},
  {"content":"\r\n\r\n گواهى همىداد دل در شدن * كه ديدار ازآن‌پس نخواهد بدن\r\nچنين است كردار گردنده دهر * گهى نوش بار آوردگاه زهر\r\nسپه را سوى زابلستان كشيد * ابا پيلتن روى دستان بديد\r\nهمىبود يك ماه با رود و مى * بنزديك دستان فرخنده‌پى\r\nازآن‌پس بيامد بنزديك بلخ * نيازرد يكتن بگفتار تلخ\r\nسياووش زى بلخ شد با سپاه * يكى نامه بنگاشت نزديك شاه\r\nببلخ آمدم شاد و پيروزبخت * بفر جهاندار با تاج و تخت\r\nكنون تا بجيحون سپاه منست * جهان زير پر كلاه منست\r\nبه سغد است با لشكر افراسياب * سپاه و سپهبد بر آن روى آب\r\nگر ايدون كه فرمان دهد شهريار * سپه بگذرانم كنم كارزار\r\nبشادى يكى نامه پاسخ نوشت * چو خرم بهار و چو روشن بهشت\r\nكه منماى بر جنگ جستن شتاب * خود آيد بجنگ تو افراسياب\r\nفرستاده نزد سياوش رسيد * چو او نامهء شاه ايران بديد\r\nاز آن نامهء شاه دل شاد كرد * بنامه درون شاه را ياد كرد\r\nبه شبگير گرسيوز آمد بدر * بسر بر كلاه و ببسته كمر\r\nبيامد به پيش سياوش زمين * ببوسيد و بر شاه كرد آفرين\r\nهمى راى هر دو بر آن شد درست * كه از كينه دل را بخواهند شست\r\nچو كاووس بشنيد شد پر ز خشم * برآشفت از آن كار و بگشاد چشم\r\nيكى نامه فرمود با خشم و جنگ * زبان تيز و رخساره چون با درنگ\r\nچو نامه بدست سياوش رسيد * بدان‌گونه رفتار ناخوش شنيد\r\nز كار پدر بر دل انديشه كرد * ز تركان و از روزگار نبرد\r\nچه بايد همى خيره خون ريختن * دگر دل بكين اندر آويختن\r\nشوم كشورى جويم اندر جهان * كه نامم ز كاووس ماند نهان\r\nسر و مغز كاووس آتشكده است * همان نامهء جنگ او بيهده است\r\nكسى كو ز فرمان يزدان بتافت * سراسيمه شد خويشتن را نيافت \r\n\r\n","description":"","footnote":"","page_name":" 1465 ","page_number":743},
  {"content":"\r\n\r\n چو خورشيد تابنده بنمود پشت * هوا شد سياه و زمين شد درشت\r\nسياووش لشكر بجيحون كشيد * ز آب دو ديده رخش ناپديد\r\nچنان هم همه شهرها تا بچاچ * تو گفتى خروسى است با طوق و تاج\r\nز خويشان گزين كرد پيران هزار * پذيره شدن را همه با نثار\r\nسياوش چو بشنيد كامد سپاه * پذيره شدن را برآراست راه\r\nببوسيد پيران سراپاى او * همان خوب‌چهر دلاراى او\r\nبرفتند هر دو بشادى بهم * سخن ياد كردند از بيش‌وكم\r\nهمه شهر ز آواز چنگ و رباب * همى خفته را سر برآمد ز خواب\r\nبه خوردن نشستند با يكدگر * سياوش پسر گشت و پيران پدر\r\nچنين تا رسيدند بر شهر گنگ * كه آن بود خرم سراى درنگ\r\nپياده بكوى آمد افراسياب * از ايوان ميان بسته و پرشتاب\r\nسياوش چو او را پياده بديد * فرود آمد از اسب و پيشش دويد\r\nگرفتند مر يكدگر را به بر * همى بوسه دادند بر روى و سر\r\nبه دو اين‌چنين گفت افراسياب * كه كين از جهان اندرآمد بخواب\r\nازين‌پس نه آشوب خيزد نه جنگ * بآبشخور آيد گوزن و پلنگ\r\nكنون شهر توران ترا بنده‌اند * همه دل به مهر تو آكنده‌اند\r\nيكى تخت زرين نهادند پيش * همه پايه‌ها چون سر گاوميش\r\nبديباى چينش بياراستند * ز هرگونه‌يى سازها خواستند\r\nبفرمود شه تا رود نزد كاخ * بباشد بكام و نشيند فراخ\r\nسياوش چو در پيش ايوان رسيد * سر كاخ ايوان بكيوان رسيد\r\nبرفتند با رود رامشگران * بباده نشستند يكسر سران\r\nبه دو داد جان و دل افراسياب * همى بىسياوش نيامدش خواب\r\nبه شبگير كز خواب برخاستند * همه روى ميدان بياراستند\r\nخروش تبيره ز ميدان بخاست * همى خاك با آسمان گشت راست\r\nز آواز سنج و دم كره ناى * تو گفتى بجنبيد ميدان ز جاى \r\n\r\n","description":"","footnote":"","page_name":" 1466 ","page_number":744},
  {"content":"\r\n\r\n فكندند گويى بميدان شاه * برآمد خروش دليران به ماه\r\nسياوش بر اسب سيه برنشست * بينداخت آن گوى لختى ز دست\r\nپس آنگه بچوگان بر آن كار كرد * چنان شد كه با ماه ديدار كرد\r\nز چوگان او گوى شد ناپديد * تو گفتى سپهرش بر خود كشيد\r\nاز آن گوى خندان شد افراسياب * سر نامداران درآمد ز خواب\r\nبآواز گفتند هرگز سوار * نديديم بر زين چو اين نامدار\r\nبزه كرد خندان كمان گفت شاه * توان زد ازين تير بر چرخ ماه\r\nبايران و توران كسى اين بچنگ * نيارد گرفتن بهنگام جنگ\r\nبر و يال و كتف سياوش جز اين * نخواهد همى نيز بر پشت زين\r\nنشست از بر باد پايى چو ديو * بيفشرد ران و برآمد غريو\r\nيكى تير زد بر ميان نشان * نهاده بر آن چشم گردنكشان\r\nخدنگى دگرباره هم چارپر * بچرخ اندرون راند و بگشاد بر\r\nعنان را بپيچيد بر دست راست * بزد بار ديگر بدانسان كه خواست\r\nكمان را بزه بر ببازو فكند * بيامد بر شهريار بلند\r\nفرود آمد و شاه بر پاى خاست * هنر گفت بر گوهرت بر گواست\r\nاز آن جايگه سوى كاخ بلند * برفتند شادان دل و ارجمند \r\n\r\nرفتن سياوش به شكار و هنر نمودن و زن گرفتن از پيران ويسه و افراسياب\r\n برفتند روزى به نخچيرگاه * همىرفت با باز و با يوز شاه\r\nسياوش بدشت اندرون گور ديد * چو باد از ميان سپه بردميد\r\nسبك شد عنان و گران شد ركيب * همىتاخت اندر فراز و نشيب\r\nيكى را به شمشير زد بر دونيم * دو دستش ترازو شد و گور سيم\r\nبغار و بكوه و بهامون بتاخت * به نخجير شمشير و نيزه بساخت\r\nبه هر جايگه بر يكى توده كرد * سپه را به نخجير فرسوده كرد\r\nاز آن جايگه سوى ايوان شاه * همه شاد دل برگرفتند راه \r\n\r\n","description":"","footnote":"","page_name":" 1467 ","page_number":745},
  {"content":"\r\n\r\n سپهبد چه شادان بدى چه دژم * بجز با سياوش نبوديش دم\r\nبر اين‌گونه يك سال بگذاشتند * غم و شادمانى بهم داشتند\r\nسياوخش يك روز و پيران بهم * نشستند و گفتند از بيش‌وكم\r\nبه دو گفت پيران كزين بوم و بر * چنين دان كه باشد كسى در گذر\r\nازين مهربانى كه بر تست شاه * بنام تو خسبد بآرامگاه\r\nچنان دان كه خرم بهارش توى * نگارش توى غم‌گسارش توى\r\nبزرگى و فرزند كاووس شاه * سر ازبس هنرها كشيده به ماه\r\nز توران سزاوار و انباز تو * نبينم كسى نيز دمساز تو\r\nبرادر ندارى نه خواهر نه زن * چو شاخ گلى در كنار چمن\r\nيكى زن نگه كن سزاوار خويش * از ايران منه درد و تيمار خويش\r\nپس از مرگ كاووس ايران تراست * همان تخت و تاج دليران تراست\r\nپس پردهء شهريار جهان * سه ماهست با نور اندر نهان\r\nكه گر ماه را ديده بودى به راه * از ايشان نبرداشتى ديده ماه\r\nپس پردهء من چهارند خرد * چو بايد ترا بنده بايد شمرد\r\nازيشان جريره است مهتر بسال * كه از خوبرويان ندارد همال\r\nاگر راى باشد ترا بنده‌ييست * به پيش تو ايدر پرستنده‌يىست\r\nسياوش به دو گفت دارم سپاس * مرا همچو فرزند خود مىشناس\r\nچو پيران ز نزد سياوش برفت * بنزديك گل‌شهر تازيد تفت \r\n\r\nذكر دادن پيران جريره دختر خود را به سياوش\r\n به دو گفت كار جريره بساز * ز بهر سياووش گردن فراز\r\nبياورد گل‌شهر دخترش را * نهاد از بر تارك افسرش را\r\nبدينار و ديبا و زر و درم * برنگ و ببوى و به بيش و به كم\r\nبياراست او را چو خرم بهار * فرستاد نزد يكى شهريار\r\nهمىبود با او شب و روز شاد * نيامد ز كاووس در دلش ياد \r\n\r\n","description":"","footnote":"","page_name":" 1468 ","page_number":746},
  {"content":"\r\n\r\n\r\nمژده دادن پيران به سياوش از دادن افراسياب فرنگيس دختر خود را بوى و حسد گرسيوز\r\n سپهدار پيران ميان را ببست * يكى بارهء تيزتك برنشست\r\nبكاخ سياووش بنهاد روى * بسى آفرين كرد بر فر اوى\r\nبه دو گفت كامروز بر سازكار * بمهمانى دختر شهريار\r\nسياووش را دل پر آزرم شد * ز پيران رخ او پر از شرم شد\r\nزمين را ببوسيد گلچهر و گفت * كه خورشيد را گشت ناهيد جفت\r\nهمى هفت روزش بياراستند * سيه‌مشك بر گل بپيراستند\r\nبيامد فرنگيس چون ماه نو * بنزديك آن تاجور شاه نو\r\nزمين باغ گشت از كران تا كران * ز شادى و آواز رامشگران\r\nفرنگيس را در عمارى نشاند * بنه برنهاد و سپه را براند\r\nبشادى بشد تا به شهر ختن * همه نامداران شدند انجمن\r\nبجايى رسيدند كاباد بود * يكى خوب و فرخنده بنياد بود\r\nدرختان بسيار و آب روان * همىشد دل سالخورده جوان\r\nبه يك‌سو ز دريا و يكسو ز كوه * به يك‌سوى نخجير دور از گروه\r\nهمه مردمان زو بده شادكام * سياووش گردش نهادند نام\r\nبهر گوشه‌يى گنبدى ساختند * سر آن بابر اندر افراختند\r\nچه بندى دل اندر سراى سپنج * چه نازى بگنج و چه نالى ز رنج\r\nبيا تا بشادى كنون مى خوريم * چو گاه گذشتن رسد بگذريم\r\nچو پيران از آنجاى برگشت شاد * بيامد بر شاه توران چو باد\r\nبپرسيد ازو شهريار بلند * ز حال سياووش و از چون و چند\r\nبه دو گفت پيران كه اى شاه دهر * ز فرت همه جاى را هست بهر\r\nسياوش يكى جايگه ساخت نغز * پسنديدهء مردم پاك مغز\r\nچو كاخ فرنگيس ديدم ز دور * چو گنج گهر بود برسان نور\r\nبدان فر و آيين كه داماد تست * به خوبى بكام دل شاد تست\r\nز گفتار او شاد شد شهريار * كه شاخ برومندش آمد ببار \r\n\r\n","description":"","footnote":"","page_name":" 1469 ","page_number":747},
  {"content":"\r\n\r\n بگرسيوز آن داستانها بگفت * نهفته برون آوريد از نهفت\r\nبرو شادمان تا سياووش گرد * ببين تا چه كرده است بر [ گرد گرد 
  ]\r\nچو بر تخت بينى فراوان بگوى * به چشم بزرگى نگه كن بدوى\r\nفرنگيس را هديه بر همچنين * برو با زبانى پر از آفرين\r\nدوهفته بباش و برآساى روز * به نيك‌اختر و فال گيتىفروز\r\nبرون رفت گرسيوز نامدار * بهمره گزيده سواران هزار\r\nسياوش چو بشنيد آمد به راه * پذيره شدش تازيان با سپاه\r\nسياوش در آن خلعت شهريار * نگه كرد و چون گل شد اندر بهار\r\nبكاخ فرنگيس رفتند شاد * ورا نيز زين داستان مژده داد\r\nدل و مغز گرسيوز آمد به جوش * دگرگونه‌تر شد به آيين و هوش\r\nبدل گفت سالى اگر بگذرد * سياووش كس را بكس نشمرد\r\nهمش پادشاهى همش تاج و گاه * همش گنج و هم بوم و برهم سپاه\r\nنهان دل خويش پيدا نكرد * همىبود پيچان و رخساره زرد\r\nنهادند در كاخ زرين دو تخت * نشستند شادان دل و نيكبخت\r\nز ناليدن ناى و بانگ سرود * ز شادى همىداد دل را درود\r\nببودند يك هفته با رود و مى * همه نامداران فرخنده‌پى\r\nبه هشتم برفتن گرفتند ساز * سياووش بودش هه دم براز\r\nيكى نامه بنوشت نزديك شاه * پر از لابه و پرسش آن نيكخواه\r\nوزان پس مر او را همه هديه داد * برفتند از آن شهر آباد شاد\r\nهمىرفت يكدل پر از كين و درد * بدانگه‌كه خورشيد شد لاجورد\r\nسر مرد كين اندرآمد بخواب * بيامد بنزديك افراسياب \r\n\r\n","description":"","footnote":"","page_name":" 1470 ","page_number":748},
  {"content":"\r\n\r\n\r\nمراجعت گرسيوز از نزد سياوش و بدگويى نمودن از او در نزد افراسياب و كشتن افراسياب سياوش را\r\n ز بيگانه پردخت كردند جاى * نشستند و جستند هرگونه راى\r\nبه دو گفت گرسيوز اى شهريار * سياوش از آن شد كه ديدى تو پار\r\nز روم و ز چين پيشش آيد پيام * همه ياد كاووس گيرد بجام\r\nدو كشور يكى آتش و ديگر آب * بدل يك ز ديگر گرفته شتاب\r\nتو خواهى كه بر خيره خفت آورى * مگر باد را در نهفت آورى\r\nدل شاه از آن كار شد دردمند * پر از غم شد از روزگار نژند\r\nكه گرما بشوريم بر بىگناه * بنپسندد اين داور هور و ماه\r\nبه دو گفت گرسيوز اى شهريار * مكن خود دگر كار پرمايه خوار\r\nتو دانى كه پروردگار پلنگ * نبيند ز پرورده جز زخم چنگ\r\nنديده است كس جفت با پيل شير * نه آتش دمان از برو و آب زير\r\nاگر بچهء شير ناخورده شير * بپوشد كسى در ميان حرير\r\nبگوهر شود باز چون شد بزرگ * نترسد ز آهنگ پيل سترگ\r\nسبكسار مردم نه و الا بود * اگرچه گوى سرو بالا بود\r\nهر آنجا كه روشن شود راستى * فروغ دروغ آورد كاستى\r\nچو بشنيد افراسياب اين سخن * به دو تازه شد روزگار كهن\r\nبفرمود تا در دميدند ناى * همان سنج و شيپور و هندى دراى\r\nفرنگيس بگرفت گيسو بدست * گل ارغوان را بفندق بخست\r\nپر از خون شد آن گيسوى مشكبوى * دلش شد پرآتش پر از آب روى\r\nهمى مشك پاشيد بر كوه سيم * دو لاله ز خوناب او بر دونيم\r\nسياوش بترسيد از بيم جان * و ليكن نمىخواست كشتن نهان\r\nچنين گفت زان پس بافراسياب * كه اى پرهنر شاه با جاه و آب\r\nچرا كشت خواهى كسى را كه تاج * بگريد برو زار با تخت عاج\r\nسپاه دو كشور پر از كين كنى * زمين و زمان پر ز نفرين كنى \r\n\r\n","description":"","footnote":"","page_name":" 1471 ","page_number":749},
  {"content":"\r\n\r\n يكايك گرفتندشان در ميان * همه كشته گشتند ايرانيان\r\nبه تير و به نيزه ببد خسته شاه * نگون اندرآمد ز اسب سياه\r\nنهادند بر گردنش پالهنگ * دو دست از پس پشت بسته چو سنگ\r\nفرنگيس بشنيد و رخ را بخست * ميان را بزّ نار خونين ببست\r\nبه پيش پدر شد پر از ترس و باك * خروشان بسر بر همىريخت خاك\r\nبه دو گفت اى پرهنر شهريار * چرا كرد خواهى مرا خاكسار\r\nسر تاج‌دارى مبر بىگناه * كه نپسندد اين داور هور و ماه\r\nمكن بىگنه بر تن من ستم * چو گيتى سپنج است و پرباد و رم\r\nيكى را بچاه افكند بىگناه * يكى را با گنه برنشاند بگاه\r\nسرانجام هر دو به خاك اندرند * ز اختر بدام مغاك اندرند\r\nشنيدى كجا ز افريدون گرد * ستمكار ضحاك تازى چه برد\r\nهمان از منوچهر شاه بزرگ * چه آمد بسلم و بتور سترگ\r\nكنون زنده بر گاه كاووس شاه * چو دستان و چون رستم كينه‌خواه\r\nجهان از تهمتن بلرزد همى * كه توران بجنگش نيرزد همى\r\nچه گفتار فرزند بشنيد شاه * جهان گشت در پيش چشمش سياه\r\nدل شاه توران برو بربسوخت * ولى خيره چشم خرد را بدوخت\r\nز گرسيوز آن خنجر آبگون * گروى زره بستد از بهر خون\r\nبيفكند پيل ژيان را به خاك * نه شرم آمدش زان سپهبد نه باك\r\nيكى طشت زرين نهاد از برش * جدا كرد از تن بخنجر سرش\r\nچو از سرو بن دور گشت آفتاب * سر شهريار اندرآمد بخواب\r\nچو خوابى كه چندين زمان برنگشت * نه جنبيد يكدم نه بيدار گشت\r\nچپ و راست هر سو شتابم همى * سراپاى گيتى نيابم همى\r\nيكى بد كند نيك پيش آيدش * جهان بنده و بخت خويش آيدش\r\nيكى جز به نيكى جهان نسپرد * زمانه به دو دم همىبفسرد\r\nز كاخ سياوش برآمد خروش * جهانى ز گرسيوز آمد به جوش \r\n\r\n","description":"","footnote":"","page_name":" 1472 ","page_number":750},
  {"content":"\r\n\r\n همه بندگان موى كردند باز * فرنگيس مشكين كمند دراز\r\nببريد و بازش بگيسو ببست * به ناخن گل ارغوان را بخست\r\nهمه شارسان زارى و ناله گشت * به چشم اندرون آب چون لاله گشت \r\n\r\nخواب ديدن پيران و ولادت كيخسرو بن سياووش از فرنگيس دختر افراسياب\r\n شبى ديد سالار پيران بخواب * كه شمعى برافروخت از آفتاب\r\nسياووش بر تخت شمعى بدست * بآواز گفتى نشايد نشست\r\nكه روز نوآيين و جشنى نو است * شب زادن شاه كيخسرو است\r\nسپهبد بپيچيد در خواب خوش * بگفت اين بگلشهر خورشيدفش\r\nدوان رفت گل‌شهر تا نزد ماه * جدا گشته ديد از بر ماه شاه\r\nتو گفتى نشايد مگر تاج را * و يا جوشن و گرز و تاراج را\r\nاز آن شادمان شد دل نامدار * بسى آفرين كرد بر كردگار\r\nروان كرد او را بدان جايگاه * كه سازيده بد خسرو نيكخواه\r\nهمه خاك آن بوم و بر شاد گشت * گيا در چمن سرو آزاد گشت \r\n\r\nشنيدن كيكاووس خبر كشته شدن سياوش را و مطلع شدن رستم و آمدن نزد شاه و قتل سودابه\r\n چو آگاهى آمد بكاووس شاه * كه شد روزگار سياوش تباه\r\nبكردار مرغان سرش را ز تن * جدا كرد سالار آن انجمن\r\nبر آن بىگناهيش نخجيروار * گرفتند شيون بهر كوهسار\r\nبناليد بلبل خود از شاخ سرو * چو دراج زير گلان با تذرو\r\nهمه بوم ايران پر از داغ و درد * به بيشه درون برگ گلنار زرد\r\nبرفتند با مويه ايرانيان * همه سوگ را پاك بسته ميان\r\nهمه ديده پرخون و رخساره زرد * زبان از سياوش پر از يادكرد\r\nهمه جامه كرده كبود و سياه * همه خاك بر سر بجاى كلاه \r\n\r\n","description":"","footnote":"","page_name":" 1473 ","page_number":751},
  {"content":"\r\n\r\n پس آگاهى آمد سوى نيمروز * بنزديك سالار گيتىفروز\r\nتهمتن چو بشنيد ازو رفت هوش * ز زابل بزارى برآمد خروش\r\nبه يك هفته با سوگ بود و دژم * به هشتم برآمد ز شيپور دم\r\nبدرگاه كاووس بنهاد روى * دو ديده پر از خون و دل كينه‌جوى\r\nچو آمد بر تخت كاووس كى * سرش بود پرخاك و بر خاك پى\r\nخروشان برفت از بر تخت اوى * بايوان سودابه بنهاد روى\r\nبخنجر به دونيمه كردش به راه * نجنبيد بر تخت كاووس شاه\r\nبه يك هفته با سوگ و با آب چشم * بدرگاه بنشست دل پر ز خشم\r\nبه هشتم بزد ناى رويين و كوس * بيامد بدرگاه گودرز و طوس\r\nبديشان چنين گفت رستم كه من * بدين كين نهادم دل‌وجان و تن\r\nاز امروز تا در جهان زنده‌ام * به درد سياوش دل آكنده‌ام\r\nنبيند دو چشمم مگر گرد رزم * حرامست بر جان من جام بزم\r\nمهان برگرفتند با او خروش * تو گفتى جهان اندرآمد به جوش\r\nاز ايران يكى بانگ برشد بابر * تو گفتى زمين شد كنام هزبر\r\nجهان پر شد از كين افراسياب * به دريا تو گفتى به جوش آمد آب\r\nنبد جاى پوينده را بر زمين * ز نيزه هوا ماند اندر كمين\r\nببستند گردان ايران ميان * به پيش اندرون اختر كاويان\r\nسپه را فرامرز بد پيش رو * كه فرزند او بود و سالار نو\r\nو زان سو نوندى برون شد ز راه * بنزديك سالار توران سپاه\r\nكه آمد بكين رستم پيل‌تن * ز ايران بزرگان همه انجمن\r\nسپه را سراسر بهم برزدند * ببوم و ببر آتش اندر زدند \r\n\r\nآگاه شدن افراسياب از آمدن رستم بتوران زمين و فرستادن سرخه و كشتن فرامرز سرخه را\r\n چو بشنيد افراسياب اين سخن * غمين گشت از آن كرده‌هاى كهن\r\nز گنداوران سرخه را پيش خواند * ز رستم فراوان سخنها براند \r\n\r\n","description":"","footnote":"","page_name":" 1474 ","page_number":752},
  {"content":"\r\n\r\n به دو گفت شمشيرزن سى هزار * ببر نامدار از در كارزار\r\nتو فرزندى و نيكخواه منى * ستون سپاهى و ماه منى\r\nكنون پيش‌رو باش و بيدار باش * سپه را ز رستم نگهدار باش\r\nز پيش پدر سرخه بيرون كشيد * درفش و سپه سوى هامون كشيد\r\nطلايه چو گرد سپه ديد رفت * بپيچيد نزد فرامرز تفت\r\nز ايران سپه برشد آواى كوس * ز گرد سپه شد جهان آبنوس\r\nدرخشيدن تيغ الماس‌گون * سنانهاى آغار داده به خون\r\nتو گفتى كه برشد ز گيتى بخار * برافروخت زو آتش كارزار\r\nچو سرخه بدان‌گونه پيكار ديد * درفش فرامرز سالار ديد\r\nعنان را به پور سرافراز داد * به نيزه درآمد كمان بازداد\r\nفرامرز بگذاشت قلب سپاه * سوى سرخه با نيزه شد كينه‌خواه\r\nيكى نيزه زد همچو آذرگشسب * ز كوهه ببردش سوى يال اسب\r\nز نيروى اسبان و از زخم سخت * فرامرز را نيزه شد لخت‌لخت\r\nهمان‌گاه چون سرخه را يافت تنگ * بتازيد به روى چو تازان پلنگ\r\nكمربند بگرفت و از پشت زين * برآورد و ناگه زدش بر زمين\r\nدرفش تهمتن همان‌گه ز راه * بديد آمد و بانگ پيل و سپاه\r\nيكى داستان زد بدين پيل‌تن * كه هركس كه سر بركشد ز انجمن\r\nهنر بايد و گوهر نامدار * خرد يار و فرهنگ آموزگار\r\nچو اين چار گوهر بجاى آورد * دلاور شود برز و پاى آورد\r\nفرامرز نشگفت اگر كين‌كش است * كه فولاد را دل پر از آتش است\r\nچو ناورد با سنگ خارا كند * ز دل راز خويش آشكارا كند\r\nز آتش نبينى جز افروختن * جهانى چو پيش آيدش سوختن\r\nبسرخه نگه كرد پس پيلتن * يكى سرو آزاده بد در چمن\r\nبرش چون بر شير و رخ چون بهار * ز مشك سيه كرده بر گل نگار\r\nبفرمود پس تا برندش بدشت * ابا خنجر و روزبانان و طشت \r\n\r\n","description":"","footnote":"","page_name":" 1475 ","page_number":753},
  {"content":"\r\n\r\n بسان سياوش سرش را ز تن * ببرند و كركس بپوشد كفن\r\nچو آگاهى آمد بافراسياب * همىكند موى و همىريخت آب\r\nخروش آمد و نالهء گاودم * دم ناى سرغين و رويينه‌خم\r\nچو برخاست از دشت گرد سپاه * كس آمد بر رستم كينه‌خواه\r\nكه آمد سپهدار افراسياب * دمان با سپاهى چو كشتى بر آب\r\nبرآمد خروش سپاه از دو سوى * جهان شد پر از مردم جنگجوى \r\n\r\nكشته شدن پيلسم بدست رستم\r\n خورو ماه گفتى بزنگ اندر است * ستاره بكام نهنگ اندر است\r\nشد از سم اسبان زمين سنگ رنگ * ز نيزه هوا همچو پشت پلنگ\r\nدرخشيدن تيغهاى بنفش * بابر اندرآمد سنان درفش\r\nبيامد بقلب سپه پيلسم * دلى پر ز كين چهره كرده دژم\r\nكه با رستم امروز جنگ آورم * همه نام او زير ننگ آورم\r\nازو شاد شد جان افراسياب * سر نيزه بگذاشت از آفتاب\r\nچو بشنيد پيران غمين گشت سخت * بيامد بر شاه پيروزبخت\r\nبشه گفت كاين مرد برناى تيز * همى با تن خويش جويد ستيز\r\nبرادر تو دانى چو كهتر بود * فزون‌تر به دو مهر مهتر بود\r\nگر او با تهمتن نبرد آورد * سر خويشتن زير گرد آورد\r\nبرآراست مر جنگ را پيلسم * همىراند چون شير با باد و دم\r\nتهمتن برانگيخت از جا نوند * درآمد بكين چون سپهر بلند\r\nيكى نيزه زد بر كمربند او * ز زين برگرفتنش بكردار گوى\r\nهمىتاخت تا قلب توران سپاه * بينداختش خسته در قلبگاه\r\nچنين گفت كاين را بديباى زرد * بپوشيد كز گرد شد لاجورد\r\nبباريد پيران ز مژگان سرشك * تن پيلسم درگذشت از پزشك\r\nخروش آمد از لشكر هر دو روى * ده و دار گردان پرخاش جوى \r\n\r\n","description":"","footnote":"","page_name":" 1476 ","page_number":754},
  {"content":"\r\n\r\n زمين شد ز لعل ستوران ستوه * همى كوه دريا شد و دشت كوه\r\nپدر را نبد بر پسر جاى مهر * تو گفتى همى خون خروشد سپهر\r\nبكشتند چندان ز هر دو گروه * كه شد خاك دريا و هامون چو كوه \r\n\r\nرزم رستم و افراسياب\r\n چو افراسياب آن درفش بنفش * نگه كرد با كاويانى درفش\r\nبدانست كو پيلتن رستم است * سرافراز و از تخمهء نيرم است\r\nبرآشفت برسان جنگى پلنگ * بيفشرد ران پيش او شد بجنگ\r\nچو رستم درفش سپه را بديد * بكردار شير ژيان بردميد\r\nدرآويخت با سركش افراسياب * ز پيكانش خون رفت چون جوى آب\r\nخدنگى كه پيكانش بد بيدبرگ * فرودوخت با تارك ترك ترك\r\nيكى نيزه سالار توران سپاه * بزد بربر رستم كينه‌خواه\r\nسنان اندرآمد بچرم كمر * به ببر بيان برنشد كارگر\r\nتهمتن بكين اندر آورد روى * يكى نيزه زد بر بر اسب اوى\r\nتكاور ز درد اندرآمد بسر * بيفتاد از آن شاه پرخاش‌خر\r\nهمىجست رستم كمرگاه اوى * كه بىرنج كوته كند راه اوى\r\nنگه كرد هومان بديد از كران * به گردن برآورد گرز گران\r\nبزد بر سر شانهء پيلتن * ز لشكر خروش آمد و انجمن\r\nبتابيد رخ پهلوان سپاه * ز پس كرد رستم همان‌گه نگاه\r\nسپهدار توران بشد زيردست * يكى بارهء تيزتك برنشست\r\nبه صد حيله از چنگ آن اژدها * ورا كرد هومان ويسه رها\r\nچو از جنگ رستم بپيچيد روى * گريزان همىرفت پرخاش‌جوى\r\nزمين سربه‌سر كشته و خسته شد * همه لاله و زعفران رسته شد\r\nسپردند اسبان همه خون بنعل * همه پاى پيلان به خون گشت لعل\r\nبلشكرگه خويش گشتند باز * سپه كشته و خسته و با نياز \r\n\r\n","description":"","footnote":"","page_name":" 1477 ","page_number":755},
  {"content":"\r\n\r\n همه دشت پرآهن و سيم و زر * سنان و ستام و سليح و كمر\r\nچو خورشيد برزد سر از كوهسار * بگسترد ياقوت بر پشت قار\r\nبياورد لشكر بدرياى چين * بر او تنگ شد پهن روى زمين\r\nز توران‌زمين تا بسقلاب روم * نماندند [ آباد يك مرز 
  ] و بوم\r\nهمه سر بريدند برنا و پير * زن و كودك و خرد گشته اسير\r\nنه اسب و سليح و نه بذر و نه باغ * نه كاخ و نه ايوان نه گلشن نه راغ \r\n\r\nخواب ديدن گودرز و رفتن گيو بتركستان به طلب كيخسرو و آوردن او را بايران\r\n چنان ديد گودرز يك شب بخواب * كه ابرى برآمد ز ايران پرآب\r\nاز آن ابر باران خجسته سروش * بگودرز گفتى كه بگشاى گوش\r\nز تنگى چو خواهيد گشتن رها * از آن بدكنش ترك نراژدها\r\nبتوران يكى شهريارى نو است * كجا نام او شاه كيخسرو است\r\nبايران چو آيد پى فرخش * ز چرخ آنچه پرسد دهد پاسخش\r\nز گردان ايران و گردنكشان * نيابد جز از گيو ازو كس نشان\r\nچو گودرز از خواب بيدار شد * ستايش‌كنان پيش دادار شد\r\nپرانديشه شد گيو را پيش خواند * وزين خواب چندين سخنها براند\r\nبايوان شد و ساز رفتن گرفت * ز خواب پدر مانده اندر شگفت\r\nبتوران همىرفت چون بيهشان * مگر يابد از خسرو نو نشان\r\nچنين تا برآمد براين هفت سال * ميان سود از تيغ و بند دوال\r\nخورش گور و پوشش خود از چرم گور * گيا خورد گاهى و گاه آب شور\r\nهمىگشت گرد بيابان و كوه * به رنج و به‌سختى و دور از گروه\r\nچنان بد كه روزى پرانديشه شد * به نزديكى نامور بيشه شد\r\nزمين سبز و جويى پر از آب ديد * همان‌جاى آرامش و خواب ديد\r\nفروآمد از اسب در مرغزار * بخفت او پرانديشه از روزگار\r\nسرش پر ز غم گرد آن مرغزار * همىگشت انديشه را خواستار \r\n\r\n","description":"","footnote":"","page_name":" 1478 ","page_number":756},
  {"content":"\r\n\r\n يكى چشمه‌يى ديد رخشان ز دور * يكى سرو بالا دلارام پور\r\nتو گفتى سياوخش بر تخت عاج * نشسته است بر سر ز پيروزه تاج\r\nبدل گفت گيو اين بجز شاه نيست * كه اين چهره جز درخور گاه نيست\r\nچو كيخسرو از چشمه او را بديد * بخنديد و شادان دلش بردميد\r\nبدل گفت كاين گرد جز گيو نيست * بدين مرز خود زين نشان نيو نيست\r\nمرا كرد خواهد همى خواستار * بايران برد تا كند شهريار\r\nبه دو گفت گيو اى شه سرفراز * جهان را به مهر تو آمد نياز\r\nبرآنم كه پور سياوش توى * ز تخم كيانى و باهش تويى\r\nچنين داد پاسخ ورا شهريار * كه تو گيو گودرزى اى نامدار\r\nبه دو گفت گيو اى سر راستان * ز گودرز با تو كه زد داستان\r\nبه دو گفت كيخسرو اى شيرمرد * مرا مادر اين از پدر ياد كرد\r\nپدر گفت با نامور مادرم * كزين پس چه آيد همى بر سرم\r\nكه گيوم سوى تخت ايران برد * همان نزد شاه دليران برد\r\nچو گيو آن نشان ديد بردش نماز * همىريخت آب و همىگفت راز\r\nفرنگيس را نيز كردند يار * نهانى بر او برنهادند كار\r\nفرنگيس تركى بسر برنهاد * برفتند هر سه بكردار باد\r\nنماند آن سخن يك‌زمان در هفت * كس آمد بنزديك پيران بگفت\r\nبفرمود تا ترك سيصد سوار * برفتند گرد از در كارزار\r\nز پيمودن راه و رنج شبان * جهان‌جوى را گيو بد پاسبان\r\nچو از دور گرد سپه را بديد * بزد دست و تيغ از ميان بركشيد\r\nميان سواران درآمد چو گرد * ز پرخاش خورشيد شد لاجورد\r\nزمانى بخنجر زمانى بگرز * همىريخت آهن ز فولاد برز\r\nاز ايشان فراوان بيفكند گيو * ستوه آمدند آن سواران نيو\r\nگريزان برفتند يكسر سپاه * ز گيو سرافراز لشكر پناه\r\nهمه خسته و بسته گشتند باز * بنزديك پيران گردن‌فراز \r\n\r\n","description":"","footnote":"","page_name":" 1479 ","page_number":757},
  {"content":"\r\n\r\n سواران گزين كرد پيران هزار * همه جنگجوى از در كارزار\r\nبگفتار او سر برافراختند * شب و روز يكسر همىتاختند\r\nو زان‌روى گيو و فرنگيس و شاه * شدندى شتابان به بيراه و راه\r\nفرنگيس چون ناگهان بنگريد * درفش سپهدار توران بديد\r\nدوان شد بر گيو و آگاه كرد * بر آن خفتگان خواب كوتاه كرد\r\nبه دو گفت گيو اى سر بانوان * چرا رنجه كردى بدين‌سان روان\r\nجهاندار پيروز يار منست * سر اختر اندر كنار منست \r\n\r\nرزم گيو با پيران ويسه\r\n چو رعد بهاران بغريد گيو * ز لشكر همىجست سالار نيو\r\nبلرزيد پيران چو لرزنده بيد * دل از جان شيرين شده نااميد\r\nبرانگيخت اسب و بيفشرد ران * به گردن برآورد گرز گران\r\nهزيمت شد از گيو پيران شوم * پس اندر همىتاخت گيوش بروم\r\nنهانى از آن پهلوان نژند * ز فتراك بگشاد پيچان كمند\r\nسر پهلوان اندرآمد به بند * ز زين برگرفتش بخم كمند\r\nبيفكند بر خاك و دستش ببست * سليحش بپوشيد و خود برنشست\r\nز افكنده شد روى هامون چو كوه * ز گرزش شدند آن دليران ستوه\r\nچنان لشكر گشن و مردان نيو * گريزان برفتند از پيش گيو\r\nدمان تا بنزديك پيران رسيد * همىخواست از تن سرش را بريد\r\nابرشاه ايران گرفت آفرين * خروشيد و بوسيد روى زمين\r\nكه گر بنده بودى بدرگاه شاه * سياوخش هرگز نگشتى تباه\r\nبه كيخسرو آنگه نگه كرد گيو * كه تا خود چه فرمان دهد شاه نيو\r\nفرنگيس گفتنش دو ديده پرآب * زبان پر ز نفرين افراسياب\r\nبما بخش اين نامور را كنون * كه هرگز نبد بر بدى رهنمون\r\nبه دو داد اسب و دو دستش ببست * وزان پس بفرمود تا برنشست \r\n\r\n","description":"","footnote":"","page_name":" 1480 ","page_number":758},
  {"content":"\r\n\r\n به دو گفت خسرو كه بدرود باش * جهان تار و تو در ميان پود باش\r\nچو آگاهى آمد بافراسياب * به دو تيره شد تابش آفتاب\r\nرسيدند پس گيو و خسرو به آب * همىبودشان بر گذشتن شتاب\r\nبه آب اندرافكند خسرو سپاه * چو كشتى همىراند تا باژگاه\r\nپس او فرنگيس و گيو دلير * نه ترسش ز جيحون نه از آب گير\r\nز جيحون گذشتند هر سه درست * جهان‌جوى خسرو سر و تن بشست\r\nچو نزديك رود آمد افراسياب * نديد ايچ كشتى و مردم در آب\r\nپر از خون دل از درد گرديد باز * برآمد برين روزگارى دراز \r\n\r\nآمدن گيو و كيخسرو و فرنگيس بايران و خبر يافتن رستم و كاووس و همهء دليران\r\n چو گيو اندرآمد بايران زمين * به پيروزى خسرو پاك دين\r\nببخشيد رستم بدرويش زر * كه نامد گزندى بر آن شير نر\r\nخبر شد بگيتى كه فرزند شاه * جهان‌جوى كيخسرو آمد ز راه\r\nمهان سرافراز برخاستند * پذيره شدن را بياراستند\r\nبرفتند هفتاد فرسنگ پيش * پذيره‌شدندش به آيين و كيش\r\nچو كيخسرو آمد بر شهريار * جهان‌گشت پربوى و رنگ و نگار\r\nنشسته بهرجاى رامشگران * گلاب و مى و مشك با زعفران\r\nسر گيو بگرفت شه در كنار * ببوسيد روى و برش بيشمار\r\nيكى خلعتش داد كاندر جهان * نديده است كس از كهان و مهان\r\nفرنگيس را گلشن زرنگار * بياراست با طوق و با گوشوار\r\nببستند گردان ايران كمر * جز از طوس نوذر كه پيچيد سر\r\nاز آن كار گودرز شد تيز مغز * پيامى بر او فرستاد نغز\r\nچو بشنيد پاسخ چنين داد طوس * كه بر ما نه خوبست كردن فسوس\r\nنخواهيم شاه از نژاد پشنگ * فسيله نه خرم بود با پلنگ\r\nبرآشفت گودرز و گفت از مهان * همى طوس كم باد اندر جهان \r\n\r\n","description":"","footnote":"","page_name":" 1481 ","page_number":759},
  {"content":"\r\n\r\n نبيره پسر داشت هفتاد و هشت * بزد كوس و آمد بدان پهن‌دشت\r\nسواران جنگى ده و دو هزار * برفتند برگستوان ور سوار\r\nچو بشنيد كاووس گفتار راست * فرستاد كس هر دوان را بخواست\r\nازآن‌پس نيا دست خسرو بدست * ببردش بتخت كيى برنشست\r\nبشاهى برو آفرين خواندند * همه زرّ و گوهر برافشاندند\r\nپس آگاهى آمد سوى نيمروز * بنزد سپهدار گيتىفروز \r\n\r\nلشكر فرستادن كيخسرو به توران و شكست خوردن لشكر ايران و پناه بردن بكوه هماون\r\n ز لشكر برآمد سراسر خروش * زمين پرخروش و هوا پر ز جوش\r\nاز آواز اسبان و بوق سپاه * شده قيرگون چشم خورشيد و ماه\r\nهوا سرخ و زرد و كبود و بنفش * ز تابيدن كاويانى درفش\r\nهمىرفت لشكر گروهاگروه * نبد دشت پيدا و صحرا و كوه\r\nچو بشنيد پيران يلان را بخواند * ز لشكر فراوان سخنها براند\r\nگزين كرد از آن لشكر نامدار * سواران شمشيرزن صد هزار\r\nبرفتند نيمى گذشته ز شب * نه بانگ تبيره نه بوق و جلب\r\nچو سالار بيدار لشكر براند * ميان يلان هفت فرسنگ ماند\r\nهمه مست بودند ايرانيان * بخيمه نشسته گشاده ميان\r\nخروش آمد و بانگ زخم تبر * سراسيمه شد گيو پرخاش‌خر\r\nبرآشفت بر خويشتن چون پلنگ * كه مغزم ز پيكار شد بىدرنگ\r\nهمىگشت بر گرد لشكر چو دود * برانگيخت آن را كه هشيار بود\r\nيكى جنگ با بيژن افكند پى * كه اين دشت رزمست يا بزم مى\r\nسپاه اندرآمد بگرد سپاه * يكى بانگ برخاست از رزمگاه\r\nسراسيمه شد خفته از دار و گير * برآمد يكى ابر و بارانش تير\r\nسپهبد نگه كرد و گردان نديد * ز لشكر دليران و مردان نديد\r\nدريده درفش و نگونسار كوس * رخ مهتران گشته چون آبنوس \r\n\r\n","description":"","footnote":"","page_name":" 1482 ","page_number":760},
  {"content":"\r\n\r\n پسر بىپدر بد پدر بىپسر * همه لشكرش گشته زير و زبر\r\nز بيچارگى پشت برگاشتند * سراپرده و خيمه بگذاشتند\r\nسواران تركان پس پشت طوس * روان پر ز كين و زبان پرفسوس\r\nهمى گرز باريد گفتى ز ابر * پس پشت پرجوشن و خود و گبر\r\nز هامون سپهبد سوى كوه شد * ز پيكار تركان پراندوه شد\r\nهمه كشته و خسته بود آنكه زيست * شد آن كشته بر خسته بايد گريست\r\nنه تاج و نه تخت و نه پرده‌سراى * نه اسب و نه مردان جنگى بپاى\r\nدو بهره از ايرانيان كشته شد * دگر خسته از جنگ برگشته شد\r\nجهان‌ديده گودرز با پير سر * نه پور و نبيره نه بوم و نه بر\r\nازيشان بر شاه شد آگهى * كه تيره شد آن روزگار بهى\r\nچو آمد دگر روز پيكار و جنگ * ز پيمان نگشتند و از نام و ننگ\r\nخروشى برآمد ز هر دو سپاه * برفتند گردان سوى رزمگاه\r\nيكى تيرباران بكردند سخت * چو باد خزان بروزد بر درخت\r\nتو گفتى هوا پر كركس شد است * زمين از پى پيل اطلس شد است\r\nدرخشيدن تيغ الماس‌گون * بكردار آتش بگرد اندرون\r\nشب تيره چون روى زنگى شده * ستاره تن پيل جنگى شده\r\nبه تيغ و به نيزه در آويختند * همى ز آهن آتش فروريختند\r\nز گودرزيان هشت تن زنده ماند * بدان رزمگه ديگر افكنده ماند\r\nز آوردگه روى برگاشتند * تن كشتگان خوار بگذاشتند\r\nهمه سوى آن دامن كوهسار * گريزان برفتند و برگشت كار \r\n\r\nسپاه آمدن به مدد افراسياب از چين و هند و آمدن رستم و فريبرز و سپاه از ايران\r\n چو خورشيد برزد ز خرچنگ چنگ * بدرّيد پيراهن مشك رنگ\r\nبه پيران فرستاده آمد ز شاه * كه از هر درى گرد آمد سپاه\r\nنخستين سپهدار خاقان چين * كه تاجش سپهرست و تختش زمين \r\n\r\n","description":"","footnote":"","page_name":" 1483 ","page_number":761},
  {"content":"\r\n\r\n كشانى چو كاموس شمشيرزن * كه چشمش نديده است هرگز شكن\r\nهمه كارهاى شگرف آورد * چو خشم آورد باد و برف آورد\r\nچو خوشنود باشد بهار آورد * گل و سنبل از جويبار آورد\r\nبدان مژدهء شاه پير و جوان * همه شاد گشتند تورانيان\r\nدل‌وجان پيران پر از خنده گشت * دلش مرده بود و بدان زنده گشت\r\nبيامد بنزديك خاقان چين * پياده ببوسيد روى زمين\r\nبپرسيد ازآن‌پس كز ايران سپاه * كه دارد نگين و كه دارد كلاه\r\nبگفتا كه طوس است مرد دلير * ز گودرزيان چند تن نره شير\r\nبهامون نيايند هنگام صف * ندارند جز كوه خارا به كف\r\nبزرگان ايران ز اندوه و درد * رخان زرد و لبها شده لاجورد\r\nچو شد روى گيتى بكردار قير * نه بهرام پيدا نه كيوان نه تير\r\nسر از برج ماهى برآورد ماه * بدرّيد تا ناف شعر سپاه\r\nبيامد دمان ديده‌بان سوى طوس * ورا خود شده روى چون سندروس\r\nبه دو گفت كاى پهلوان سپاه * از ايران سپاه آمد از پيش شاه\r\nبه نيروى يزدان گو پيلتن * به يارى بيايد بدين انجمن\r\nاز آن ديده‌بان گشت روشن‌روان * همه مژده دادند پير و جوان\r\nچو خورشيد بر گنبد لاجورد * سراپرده‌يى زد ز ديباى زرد\r\nخروشى بلند آمد از ديدگاه * بگودرز كاى پهلوان سپاه\r\nسپاه آمد از دور و نزديك شد * ز گرد سپه روز تاريك شد\r\nبجنبيد گودرز بر جاى خويش * بياورد پوينده بالاى خويش\r\nسوى گرد تاريك بنهاد روى * همىشد خليده دل و راه جوى\r\nچو ناگه بنزديك ايشان رسيد * درفش سپيد فريبرز ديد\r\nپياده شد از اسب گودرز پير * همان لشكر افروز دانش‌پذير\r\nگرفتند مر يكدگر را كنار * بباريد گودرز چون نوبهار \r\n\r\n","description":"","footnote":"","page_name":" 1484 ","page_number":762},
  {"content":"\r\n\r\n كه با من بگو تا كه رستم كجاست * ز غم شايدم گردد اين پشت راست\r\nفريبرز گفت او پس از من ز جاى * بيايد ندارد جز از رزم راى\r\nشب تيره را تا سپيده دمان * بيايد ندارد بره بر زمان\r\nبه دو گفت گودرز رستم چه گفت * كه گفتار او را نشايد نهفت\r\nفريبرز گفت اى جهان‌ديده مرد * تهمتن نفرموده ما را نبرد\r\nبرفت آن و گودرز با وى برفت * بكوه هماون رسيدند تفت\r\nچو لشكر پديد آمد از ديدگاه * بشد ديده‌بان سوى توران سپاه\r\nكز ايران يكى لشكر آمد بدشت * ازآن‌روى سوى هماون گذشت\r\nفريبرز كاووس گفتند هست * سپاه سرافراز خسروپرست\r\nچو رستم نباشد از آن باك نيست * دم او براين زهر ترياك نيست\r\nز كوه هماون برآمد خروش * زمين آمد از بانگ اسبان به جوش\r\nبايران خروش آمد از ديدگاه * كزين روى تنگ اندرآمد سپاه\r\nدرفش سپهبد گو پيل‌تن * بديد آمد اندر پسش انجمن\r\nو زان‌روى ديگر ز توران سپاه * هوا گشت برسان ابر سياه\r\nدرين روى ايران سپهدار طوس * بابر اندر آورده آواى كوس\r\nبر كوه لشكر بياراستند * درفش خجسته بپيراستند\r\nچو گردون تهى شد ز خورشيد و ماه * طلايه برآمد ز هر دو سپاه\r\nچنين گفت با ديده‌بان پهلوان * كه بيدار دل باش و روشن‌روان\r\nدگرباره بنگر بدين كوه سر * كه كى مىرسد شير پرخاش‌خر\r\nچنين داد پاسخ كه اينك ز راه * رسد بىگمان رستم كينه‌خواه\r\nروان گشت گودرز هشيار پير * پذيره سوى پهلوان دلير\r\nچو گودرز روى تهمتن بديد * شد از آب ديده رخش ناپديد\r\nپياده شد از اسب رستم همان * پياده بيامد چو باد دمان\r\nگرفتند مر يكدگر را كنار * خروشى برآمد ز هر دو بزار\r\nبه دو گفت گودرز كاى پهلوان * هشيوار و جنگى و روشن‌روان \r\n\r\n","description":"","footnote":"","page_name":" 1485 ","page_number":763},
  {"content":"\r\n\r\n چنانيم بىتو كه ماهى به خاك * به ننگ اندرون سر ز درد هلاك\r\nچو ديدم من اين خوب‌چهر ترا * همين پرسش گرم و مهر ترا\r\nمرا سوگ آن ارجمندان نماند * ببخت تو جز روى خندان نماند\r\nبه دو گفت رستم كه دل شاد دار * ز غمها سراسر دل آزاد دار\r\nيكى را به بستر يكى را بجنگ * يكى را بنام و يكى را به ننگ\r\nهمىرفت بايد كزين چاره نيست * مرا بر تو از مرگ بيغاره نيست \r\n\r\nرسيدن رستم بهماون و ديدن گودرز و پهلوانان ايران را و صف‌آرايى دو سپاه\r\n سراپرده زد گرد گيتىفروز * پس پشت او لشكر نيمروز\r\nبكوه اندرون خيمه‌ها ساختند * درفش سپهدار افراختند\r\nنشست از بر تخت زر پيلتن * همه نامداران شدند انجمن\r\nبيكدست بنشست گودرز و گيو * بدست دگر طوس و گردان نيو\r\nفروزان يكى شمع بنهاد پيش * سخن گفت هرگونه از كم‌وبيش\r\nز كار بزرگان و گنج سپاه * ز رخشنده خورشيد و گردنده ماه\r\nز كاموس و شنگل ز خاقان چين * ز منشور جنگى و گردان كين\r\nز كاموس خود جاى گفتار نيست * كه ما را به دو راه ديدار نيست\r\nدرختى است بارش همه گرز و تيغ * اگر بر سرش گرز بارد ز ميغ\r\nز پيلان جنگى ندارد گريز * سرش پر ز كين است و دل پرستيز\r\nجهاندار فيروزگر يار باد * سر تخت دشمن نگونسار باد\r\nچو از كوه بفروخت گيتىفروز * دو زلف شب تيره بگرفت روز\r\nاز آن چادر قير بيرون كشيد * بدندان لب ماه در خون كشيد\r\nتبيره برآمد ز پرده‌سراى * برفتند گردان لشكر ز جاى\r\nسپهدار هومان به پيش سپاه * بيامد همىكرد هر سو نگاه\r\nكه ايرانيان را كه يار آمده است * كه خرگاه و خيمه به كار آمده است\r\nز فيروزه ديبا سراپرده ديد * فراوان بگرد اندرش برده ديد \r\n\r\n","description":"","footnote":"","page_name":" 1486 ","page_number":764},
  {"content":"\r\n\r\n بيامد پر از غم به پيران بگفت * كه شد كار با رنج بسيار جفت\r\nاز ايران فراوان سپاه آمده است * به يارى بدين رزمگاه آمده است\r\nگمانم كه رستم ز نزديك شاه * بيامد به يارى بدين رزمگاه\r\nبه دو گفت پيران كه بد روزگار * اگر رستم آيد بدين كارزار\r\nنه شنگل نه گردان توران‌زمين * نه كاموس ماند نه خاقان چين\r\nچو بشنيد خاقان بزد كره ناى * تو گفتى كه دارد تن خاك پاى\r\nز بانگ تبيره زمين و سپهر * بپوشيد گوش و بيفكند مهر\r\nبفرمود تا مهد بر پشت پيل * ببستند و شد روى گيتى چو نيل \r\n\r\nسپاه‌آرايى خاقان چين و طوس نوذر و ديدن رستم سپاه افراسياب را\r\n چو خاقان بيامد ز قلب سياه * شد از گرد گردون چو ابر سياه\r\nز كاموس چون كوه شد ميمنه * كشيدند بر سوى هامون بنه\r\nسوى ميسره نيز پيراهن برفت * برادرش هومان و گلباد تفت\r\nچو رستم بديد آنكه خاقان چه كرد * بياراست در قلب جاى نبرد\r\nبفرمود تا طوس بربست كوس * بياراست لشكر چو چشم خروس\r\nچنين گفت رستم كه گردان سپهر * ببينم تا بر كه گردد به مهر\r\nدرنگى نبودم بره اندكى * همىكرد رخشم سه منزل يكى\r\nكنون سم آن بارگى كوفته است * ز راه دراز اندر آشوفته است\r\nنيارم به دو كرد نيرو بسى * شدن جنگ جستن به پيش كسى\r\nيك امروز در جنگ يارى كنيد * بدين دشمنان كامگارى كنيد\r\nچو فردا برآيد بلندآفتاب * من و گرز و گردان و افراسياب\r\nبشد پهلوان تا سر تيغ كوه * بديدار خاقان و توران گروه\r\nسپه ديد چندانكه درياى روم * نمودى بنزدش چو يك‌مهره موم\r\nفرود آمد از كوه و دل بد نكرد * گذر بر سپاه و سپهبد نكرد\r\nهمىگفت تا من كمر بسته‌ام * به يك روز يكجاى ننشسته‌ام \r\n\r\n","description":"","footnote":"","page_name":" 1487 ","page_number":765},
  {"content":"\r\n\r\n فراوان سپه ديده‌ام پيش ازين * نديدم كه لشكر بود بيش ازين\r\nبفرمود تا بركشيدند كوس * بجنگ اندرآمد سپهدار طوس\r\nاز آن كوه سر سوى هامون كشيد * همى نيزه از كينه در خون كشيد\r\nهمى نيمهء روز لشكر گذشت * كشيدند صف بر دو فرسنگ دشت\r\nز گرد سپه روشنايى نماند * ز خورشيد شب را جدايى نماند\r\nز جوش سواران و زخم تبر * دگر كوه خارا برآورد سر\r\nهمه تيغ و ساعد ز خون گشته لعل * خروشان دل خاك در زير نعل\r\nدل مرد بددل گريزان ز تن * دليران ز خفتان بريده كفن\r\nنماند ايچ در روى خورشيد رنگ * به جوش آمده خاك هم كوه و سنگ\r\nبلشكر چنين گفت كاموس گرد * كه گر آسمان را ببايد سپرد\r\nهمه گرز و تيغ و كمند آوريد * بدين رزم نام بلند آوريد\r\nجهان‌جوى را دل بجنگ اندر است * و گرنه سرش زير سنگ اندر است \r\n\r\nآمدن اشكبوس كشانى برزم و كشته شدن وى به تير رستم زال\r\n دليرى كه بدنام او اشكبوس * همىبرخروشيد برسان كوس\r\nبيامد كه جويد ز ايران نبرد * سر هم‌نبرد اندر آرد بگرد\r\nدرآويخت رهام با اشكبوس * برآمد ز هر دو سپه بوق و كوس\r\nبدان نامور تيرباران گرفت * كمانش كمين سواران گرفت\r\nجهان‌جوى در زير پولاد بود * بخفتانش بر تير چون باد بود\r\nنبد كارگر تير بر كبر اوى * از آن تيزتر شد سر جنگجوى\r\nبگرز گران دست برد اشكبوس * زمين آهنين شد سپهر آبنوس\r\nبرآهيخت رهام گرز گران * غمين شد ز پيكار دست سران\r\nچو رهام شد از كشانى ستوه * بپيچيد ازو روى و شد سوى كوه\r\nز قلب سپاه اندر آشفت طوس * بزد اسب كايد بر اشكبوس\r\nتهمتن برآشفت و با طوس گفت * كه رهام را جام باده است جفت \r\n\r\n","description":"","footnote":"","page_name":" 1488 ","page_number":766},
  {"content":"\r\n\r\n به مى در همى تيغ‌بازى كند * ميان يلان سرفرازى كند\r\nكجا شد كنون روى چون سندروس * سوارى بود كمتر از اشكبوس\r\nتو قلب سپه را به آيين بدار * من اكنون پياده كنم كارزار\r\nكمان را بزه بر به بازو فكند * به بند كمر بربزد تير چند\r\nخروشيد كى مرد رزم‌آزماى * هم آوردت آمد مرو باز جاى\r\nكشانى بخنديد و خيره بماند * عنان را گران كرد و او را بخواند\r\nبه دو گفت خندان كه نام تو چيست * به بىسر تنت بر كه خواهد گريست\r\nتهمتن به دو داد پاسخ كه نام * چه پرسى كه هرگز نيابى تو كام\r\nمرا مام من نام مرگ تو كرد * زمانه مرا پتك ترگ تو كرد\r\nكشانى به دو گفت بىبارگى * بكشتن دهى سر بيكبارگى\r\nتهمتن دگر داد پاسخ بدوى * كه اى بيهده‌مرد پرخاش‌جوى\r\nپياده نديدى كه جنگ آورد * سر سركشان زير چنگ آورد\r\nبه شهر تو شير و پلنگ و نهنگ * سواره درآيند هرگز بجنگ\r\nهم‌اكنون ترا اى نبرده سوار * پياده بياموزمت كارزار\r\nپياده مرا زان فرستاده طوس * كه تا اسب بستانم از اشكبوس\r\nكشانى پياده شود همچو من * به دو روى خندان شوند انجمن\r\nپياده از آنم كه ننگ آمدم * كه با چون تو مردى بجنگ آمدم\r\nكشانى به دو گفت كويت سليح * نبينم همى جز فسوس و مزيح\r\nبه دو گفت رستم كه تير و كمان * ببين تا هم‌اكنون سر آرى زمان\r\nچو نازش باسب گرانمايه ديد * كمان را بزه كرد و اندر كشيد\r\nيكى تير زد بر بر اسب اوى * كه اسب اندرآمد ز بالا به روى\r\nبخنديد رستم بآواز گفت * كه بنشين به پيش گرانمايه جفت\r\nسزد گر بگيرى سرش در كنار * زمانى برآسايى از كارزار\r\nكمان را بزه كرد زود اشكبوس * تنى لرزلرزان رخى سندروس\r\nبرستم پس آنگه بباريد تير * تهمتن به دو گفت بر خيرخير \r\n\r\n","description":"","footnote":"","page_name":" 1489 ","page_number":767},
  {"content":"\r\n\r\n همى رنجه دارى تن خويش را * دو بازوى و جان بدانديش را\r\nكمان را بماليد رستم بچنگ * گزين كرد يك تير ديگر خدنگ\r\nخدنگى برآورد پيكان چو آب * نهاده برو چار پر عقاب\r\nبماليد چاچى كمان را بدست * بچرم گوزن اندر آورد شست\r\nستون كرد چپ را خم آورد راست * خروش از خم چرخ چاچى بخاست\r\nچو سوفار زه برد نزديك گوش * ز چرم گوزنان برآمد خروش\r\nببوسيد پيكان سرانگشت او * گذر كرد از مهرهء پشت او\r\nبزد بر بر سينهء اشكبوس * سپهر آن زمان دست او داد بوس\r\nقضا گفت گير و قدر گفت ده * ملك گفت احسن فلك گفت زه\r\nكشانى هم اندر زمان جان بداد * تو گفتى كه هرگز ز مادر نزاد\r\nنظاره بر ايشان دورويه سپاه * كه دارند پيكار گردان نگاه\r\nدل و دست گردان توران بخست * ز هول اندرآمد بدلشان شكست\r\nنگه كرد كاموس و خاقان چين * بدان برز و بالاى و آن زور و كين \r\n\r\nپرسش خاقان از پيران\r\n چو برگشت رستم هم اندر زمان * سوارى فرستاد خاقان دمان\r\nكز آن نامور تير بيرون كشيد * همه تير تا پرش در خون كشيد\r\nهمه لشكر آن تير برداشتند * سراسر همه نيزه پنداشتند\r\nچو خاقان چينى بدان پر و تير * نگه كرد برنا دلش گشت پير\r\nز پيران بپرسيد كاين مرد كيست * ز گردان ايران ورا نام چيست\r\nتو گفتى كه لختى فرومايه‌اند * ز گردنكشان كمترين پايه‌اند\r\nكنون نيزه با تير ايشان يكيست * دل كوه در جنگشان اندكيست\r\nجز آن بد كه گفتى سراسر سخن * همه خوار كردى ز سر تا به بن\r\nبه دو گفت پيران كز ايران سپاه * كسى را ندانم بدين پايگاه\r\nكجا تير او بگذرد بر درخت * ندانم چه دارد بسر شوربخت \r\n\r\n","description":"","footnote":"","page_name":" 1490 ","page_number":768},
  {"content":"\r\n\r\n بيامد پرانديشه و روى زرد * بپرسيد از آن نامداران مرد\r\nبه پيران چنين گفت هومان گرد * كه دشمن ندارد خردمند خرد\r\nبزرگان ايران گشاده دلند * تو گويى كه آهن همىبگسلند\r\nكنون تا بيامد ز ايران سپاه * همىبرخروشند از آن رزمگاه\r\nبه دو گفت پيران كه هرچند بار * بيايد بر طوس از ايران سوار\r\nچو رستم نباشد مرا باك نيست * ز گرگين و بيژن دلم چاك نيست\r\nاز آن جايگه نزد كاموس رفت * بنزديك منشور و فرطوس رفت\r\nبه دو گفت امروز رزمى بزرگ * برفت و بديد آمد از ميش گرگ\r\nدلم زان پياده به دونيم شد * كزو لشكر ما پر از بيم شد\r\nبه بالاى او بر زمين مرد نيست * درين لشكر او را هم آورد نيست\r\nكمانش تو ديدى و تير ايدرست * برزم او ز پيل ژيان برترست\r\nهمانا كه آن سكزى جنگجوى * كه چندين همىبرشمردى ازوى\r\nپياده بدين رزمگاه آمده است * به يارى ايران سپاه آمده است\r\nبه دو گفت پيران كه او ديگرست * سوارى سرافراز و گندآورست\r\nز پيران بپرسيد كان شيرمرد * چگونه خرامد بدشت نبرد\r\nگر ايدون كه آيد به پيش سپاه * مرا رفت بايد به آوردگاه \r\n\r\nدر صفت رستم بن زال\r\n به دو گفت پيران كه آن خود مباد * كه او ايدر آيد كند رزم ياد\r\nيكى مرد بينى چو سرو سهى * بديدار با زيب و با فرهى\r\nبسا رزمگاها كه افراسياب * ازو گشت پيچان و ديده پرآب\r\nيكى رزم‌ساز است خسروپرست * نخست او برد سوى شمشير دست\r\nبكين سياوش كند كارزار * كجا او بپروردش اندر كنار\r\nبرزم اندرون چون ببندد ميان * تنش زور دارد چو پيل ژيان\r\nنه بردارد از جاى گرزش نهنگ * اگر بفكند بر زمين روز جنگ \r\n\r\n","description":"","footnote":"","page_name":" 1491 ","page_number":769},
  {"content":"\r\n\r\n زهى بر كمانش هم از چرم شير * يكى تير و پيكان او ده ستير\r\nاگر سنگ خارا بچنگ آيدش * شود موم و از موم ننگ آيدش\r\nبرزم اندرآيد بپوشد زره * يكى جوشن از بر ببندد گره\r\nيكى جامه دارد ز چرم پلنگ * بپوشد زبر و اندرآيد بجنگ\r\nهمى نام ببر بيان خواندش * ز خفتان و جوشن فزون داندش\r\nيكى رخش دارد به زير اندرون * كه گويى روا نشد كه بيستون\r\nهمى آتش افروزد از خاك و سنگ * نيارامد از بانگ در روز جنگ\r\nابا اين شگفتى بروز نبرد * سزد گر ندارى تو او را بمرد\r\nچو بشنيد كاموس بسيار هوش * به پيران سپرد آن زمان هوش و گوش\r\nبه پيران دگر گفت اى پهلوان * تو بيداردل باش و روشن‌روان\r\nكه زين برنگردانم از پشت بور * به نيروى و زور خداوند هور\r\nمگر بخت تو شاد و روشن كنم * برايشان جهان چشم سوزن كنم \r\n\r\nرزم ديگر و آمدن كاموس بميدان جنگ و كشته شدن بدست رستم\r\n ز خورشيد چون شد هو اللعل‌فام * شب تيره بر چرخ بگذارد گام\r\nدليران لشكر شدند انجمن * كه بودند سالار و شمشيرزن\r\nبخرگاه خاقان چين آمدند * همه دل پر از درد و كين آمدند\r\nسپاه دو كشور درآمد به جوش * بچرخ بلند اندرآمد خروش\r\nچنين گفت خاقان كه امروز جنگ * نبايد كه چون دى بود با درنگ\r\nگر امروز چون دى درنگ آوريم * همه نام خود را به ننگ آوريم\r\nبزرگان ز هر جاى برخاستند * بخاقان چين پاسخ آراستند\r\nكه بر لشكر امروز فرمان تراست * همه كشور چين و توران تراست\r\nوزين روى رستم بايرانيان * چنين گفت كاكنون سرآمد جهان\r\nهمه لشكر ترك از اشكبوس * برفتند رخ زرد و چون سندروس\r\nهمه يكسره دل پر از كين كنيد * سواران بروها پر از چين كنيد \r\n\r\n","description":"","footnote":"","page_name":" 1492 ","page_number":770},
  {"content":"\r\n\r\n كه من رخش را بستم امروز نعل * برو كرد خواهم ز خون خاك لعل\r\nبسازيد كامروز رزم نو است * جهان سربه‌سر گنج كيخسرو است\r\nميان را ببنديد كز كارزار * همه تاج يابيد با گوشوار\r\nبزرگان برو خواندند آفرين * كه از تو فرازد كلاه و نگين\r\nبپوشيد رستم سليح نبرد * بآورد گه رفت با دار و برد\r\nزره زير بد جوشن اندر ميان * فرازش بپوشيد ببر بيان\r\nكمندى بفتراك زين برببست * نشست از بر رخش چون پيل مست\r\nز بالاى او آسمان خيره گشت * زمين از پى رخش او تيره گشت\r\nجهان لرزلرزان شد و دشت و كوه * زمين شد ز نعل ستوران ستوه\r\nبرآمد ز هر سو ز لشكر خروش * همى پيل را زان بدرّيد گوش\r\nنخستين گه آمد ميان دو صف * ز خون جگر بر لب آورده كف\r\nسپهبد سرافراز كاموس بود * كه با لشكر و پيل و با كوس بود\r\nيكى گرزهء گاو پيكر بدست * همىبرخروشيد چون پيل مست\r\nكه آن جنگجوى پياده كجاست * كه از نامداران همى رزم خواست\r\nكنون گر بيايد ببيند كمان * به تير و كمان بر سر آرد زمان\r\nيكى زابلى بود الواى نام * سبك تيغ كين بركشيد از نيام\r\nهنرها ز رستم بياموخته * برنج و به‌سختى جگر سوخته\r\nچه گفت آن سخنگوى داناى پير * سخن چون ازو بشنوى ياد گير\r\nمشو غرقه زاب هنرهاى خويش * نگهدار بر جايگه پاى خويش\r\nچو چشمه بر ژرف دريا برى * بديوانگى ماند اين داورى\r\nچو الواى آهنگ كاموس كرد * كه جويد بآورد با او نبرد\r\nنهادند آوردگاهى بزرگ * كشانى بيامد بمانند گرگ\r\nبزد نيزه و برگرفتش ز جاى * بينداخت آسان ورا زير پاى\r\nعنان را گران كرد و او را به نعل * همىكوفت تا خاك ازو گشت لعل\r\nتهمتن ز الواى شد دردمند * ز فتراك بگشاد پيچان كمند \r\n\r\n","description":"","footnote":"","page_name":" 1493 ","page_number":771},
  {"content":"\r\n\r\n چو آهنگ رزم يلان داشتى * كمندى و گرز گران داشتى\r\nبيامد بغريد چون پيل مست * كمندى ببازوى و گرزى بدست\r\nبه دو گفت كاموس چندين مدم * به نيروى اين رشتهء شست خم\r\nچنين پاسخ آورد رستم كه شير * چو نخجير بيند بغرد دلير\r\nنخستين تو بستى بدين كين كمر * ز ايران بكشتى يكى نامور\r\nهمى رشته خوانى كمند مرا * ببينى كنون تنگ بند مرا\r\nزمانه ترا از كشانى براند * چو ايدر بدت خاك جايى نماند\r\nبرانگيخت كاموس جنگى نبرد * هم آورد را ديد با زور و برد\r\nبينداخت تيغ پرندآورش * همىخواست از تن گسستن سرش\r\nسر تيغ بر گردن رخش خورد * ببريد برگستوان نبرد\r\nنيامد تن رخش را زان گزند * گو پيلتن حلقه كرد آن كمند\r\nبينداخت و افكندش اندر ميان * برانگيخت از جاى رخش دمان\r\nبران اندر آورد و كردش دوال * عقابى شده رخش با پروبال\r\nبراى و دليرى بيفشرد ران * گران شد ركيب و سبك شد عنان\r\nهمىخواست آن خام خم كمند * به نيروى تن بگسلاند ز بند\r\nشد از هوش كاموس و نگسست خام * گو پيلتن رخش را كرد رام\r\nعنان را بپيچيد و او را ز زين * نگون اندر آورد و زد بر زمين\r\nپس آنگه بپستش بخم كمند * به دو گفت كاكنون شدى بىگزند\r\nدو دست از پس پشت بستش چو سنگ * بخم كمند اندر آورد چنگ\r\nپياده بيامد به ايران سپاه * به زير كش اندر يكى كينه‌خواه\r\nبگردان چنين گفت كاين رزمجوى * ز ماچين و چين ايدر آورد روى\r\nبايران درآمد كه ويران كند * كنام پلنگان و شيران كند\r\nبزابلستان و بكابلستان * نه ايوان بود نيز و نه گلستان\r\nنيندازد از دست كوپال را * مگر كم كند رستم زال را\r\nكفن شد كنون مغفر و جوشنش * ز خاك افسر و گور پيراهنش \r\n\r\n","description":"","footnote":"","page_name":" 1494 ","page_number":772},
  {"content":"\r\n\r\n بيفكند بر خاك پيش سران * ز لشكر برفتند گندآوران\r\nتنش را بشمشير كردند چاك * به خون غرقه شد زير او سنگ و خاك \r\n\r\nرزم چنگش با رستم و كشته شدن بدست رستم\r\n چنين است رسم سراى فريب * گهى بر فراز است و گه بر نشيب\r\nازآن‌پس خبر شد بخاقان چين * كه شد كشته كاموس در دشت كين\r\nاز آن دشت چنگش برانگيخت اسب * همىرفت برسان آذرگشسب\r\nچو نزديك ايرانيان شد بجنگ * ز تركش برآورد تير خدنگ\r\nهمىراند هر سو چپ و دست راست * همىگفت كانمرد جنگى كجاست\r\nكمندافكن آن گرد كاموس‌گير * كه گاهى كمند افكند گاه تير\r\nبجنبيد با گرز رستم ز جاى * هم آنگه برخش اندر آورد پاى\r\nمنم گفت شير اوژن گردگير * كمند و كمان دارم و گرز و تير\r\nبه دو گفت چنگش كه نام تو چيست * بدين آمدن راى و كام تو چيست\r\nبه دو گفت رستم كه اى شوربخت * كه هرگز مبادا ترا كام و تخت\r\nسرنيزه و نام من مرگ تست * تنت را ببايد ز سر دست شست\r\nبيامد همان‌گاه چنگش چو باد * دو زاغ كمان را بزه برنهاد\r\nكمان جفاپيشه چون ابر بود * هماورد با جوشن و گبر بود\r\nسپر بر سر آورد رستم چو ديد * كه تيرش زره را بخواهد دريد\r\nبه دو گفت باش اى سوار دلير * كه اكنون سرت گردد از جنگ سير\r\nنگه كرد چنگش بدان پيل‌تن * بدان قد زيبا چو سرو چمن\r\nبدان اسب چون كوه در زيره كوه * كه نامد همى از كشيدن ستوه\r\nبدل گفت چنگش ز رستم گريز * به از با تن خويش كردن ستيز\r\nبرانگيخت آن بارگى را ز جاى * سوى لشكر خويشتن كرد راى\r\nهمان‌گاه رستم رسيد اندروى * همه دشت زيشان پر از گفت‌وگوى\r\nدم اسب ناپاك چنگش گرفت * دو لشكر بدان مانده اندر شگفت \r\n\r\n","description":"","footnote":"","page_name":" 1495 ","page_number":773},
  {"content":"\r\n\r\n زمانى همىداشت تا شد غمين * بزد خويشتن اسب او بر زمين\r\nبيفتاد ازو ترك و زنهار خواست * تهمتن ورا كرد با خاك راست\r\nهمىگشت رستم ميان دو صف * يكى خشت رخشان گرفته به كف\r\nبشد تيز هومان هم اندر زمان * شده گونه از روى و آمد دمان\r\nبه پيران چنين گفت كاى نيكبخت * بد افتاد ما را از اين كار سخت\r\nكه اين شيردل رستم زابليست * برين لشكر اكنون ببايد گريست\r\nچنين گفت پيران كه اى رزم‌ساز * زمانه بترسم كه آيد فراز\r\nگر ايدون كه اين تيغ‌زن رستم است * برين دشت اكنون گه ماتم است\r\nبه آتش برآيد بر و بوم ما * ندانم چه كرد اختر شوم ما\r\nازو ديو سير آيد اندر نبرد * چه يك مرد پيشش چه يك دشت مرد\r\nچو تن زير چرم پلنگ اندر است * همانا كه رايش بجنگ اندرست\r\nبيامد بنزديك خاقان چو گرد * پر از خون رخ و لب پر از باد سرد\r\nسراپردهء او پر از ناله بود * ز خون كشته بر زعفران لاله بود\r\nهمى از پى دوده هركس به درد * همىريخت بر زعفران لاجورد\r\nكه ما سيستان را پرآتش كنيم * برايشان شب و روز ناخوش كنيم\r\nچو بشنيد پيران سرش خيره گشت * ز آواز ايشان رخش تيره گشت\r\nچنين گفت كاى زار بيچارگان * پر از درد و تيمار غمخوارگان\r\nز دريا نهنگى بجنگ آمده است * كه جوشنش چرم پلنگ آمده است\r\nنه چرم پلنگ و نه خرطوم پيل * نه كوه بلند و نه درياى نيل\r\nبپسنده است با او به آوردگاه * چو ناورد جويد به پيش سپاه\r\nيكى رخش دارد به زير اندرون * كه كشتى نخواهد بدرياى خون\r\nيكى آتش آمد ز چرخ كبود * دل ما شد از درد او پر ز دود\r\nچو خورشيد بنمود رخشان كلاه * چو سيمين سپر ديد رخسار ماه \r\n\r\n","description":"","footnote":"","page_name":" 1496 ","page_number":774},
  {"content":"\r\n\r\n\r\nدر صفت رزم ايرانيان و تورانيان در هماون\r\n بترسيد ماه از پى گفت‌وگوى * بخم اندرآمد بپوشيد روى\r\nزمين نيلگون شد هوا پر ز گرد * بپوشيد رستم سليح نبرد\r\nز دورويه تنگ اندرآمد سپاه * يكى ابر گفتى برآمد به ماه\r\nكه باران او بود شمشير و تير * جهانش بكردار درياى قير\r\nز پيكان پولاد و پر عقاب * سيه گشت رخشان رخ آفتاب\r\nسنانهاى نيزه بگرد اندرون * ستاره بيالود گفتى به خون\r\nجرنگيدن گرزهء گاو چهر * تو گفتى همى سنگ بارد سپهر\r\nدرخشيدن تيغ الماس‌گون * شده ابر و باران آن ابر خون\r\nگراييدن گرزهاى گران * چنان چون بود پتك آهنگران\r\nشده ترگ و فرق سران چاك‌چاك * به خون و بمغز اندرون خار و خاك \r\n\r\nآمدن شنگل هندى بميدان رستم و مغلوب شدن و آمدن ساوه و مقتول گشتن او و كهار كشانى\r\n بغريد شنگل به پيش سپاه * منم گفت گردافكن رزم‌خواه\r\nببينم كه اين مرد سكزى كجاست * به دو كرد خواهم يكى دست راست\r\nچو آواز شنگل برستم رسيد * به لشكر نگه كرد و او را بديد\r\nبر شنگل آمد بآواز گفت * كه اى بدنژاد فرومايه جفت\r\nمرا نام رستم كند زال زر * تو سكزى چرا خوانى اى بدگهر\r\nنگه كن كه سكزى كنون مرگ تست * كفن بىگمان جوشن و ترگ تست\r\nيكى نيزه زد برگرفتش ز زين * نگونسار كرد و زدش بر زمين\r\nبه شمشير برد آن زمان شير دست * چپ لشكر چينيان را شكست\r\nهرآنگه كه خنجر برافراختى * همه دشت بىتن سر انداختى\r\nنه با جنگ او كوه را جاى بود * نه با خشم او پيل را پاى بود\r\nز بس نيزه و خنجر و گرز و تير * كه شد ساخته بر يل گردگير \r\n\r\n","description":"","footnote":"","page_name":" 1497 ","page_number":775},
  {"content":"\r\n\r\n گمان بود كاندر نيستان شده است * ز خون روى كشور ميستان شده است\r\nز كشته همه دشت آوردگاه * تن و دست و سر بود ترگ و كلاه\r\nز بس نيزه و گرز و كوپال و تيغ * تو گفتى همه ژاله بارد ز ميغ\r\nبلندآسمان چون زمين شد ز خاك * ز هر سو همىبرشده چاك‌چاك\r\nچنين گفت رستم بايرانيان * كزين جنگ آمد بر ايشان زيان\r\nبدريد صفهاى سقلاب و چين * نبايد كه بيند هوا را زمين\r\nوز آن جايگه رفت چون پيل مست * يكى گرزهء گاو پيكر بدست\r\nيكى خويش كاموس بد ساوه نام * سرافراز و هر جاى گسترده گام\r\nبرستم چنين گفت كاى زنده پيل * ببينى كنون موج درياى نيل\r\nبرآورد شمشير رستم به روى * بگفتا بگير اى يل نام‌جوى\r\nفرود آمد آن تيغ بر مغفرش * نديده است گفتى تنش را سرش\r\nدرفش‌كشانى نگونسار كرد * وزو جان لشكر پر آزار كرد\r\nكهار كشانى بدان جايگاه * گوى شيردل با درفش سياه\r\nبرانگيخت اسب از ميان سپاه * بيامد بر يپلتن كينه‌خواه\r\nز نزديك چون ترك رستم بديد * روانش تو گفتى ز تن برپريد\r\nبدل گفت پيكار با زنده پيل * چو غوطه است خوردن بدرياى نيل\r\nگريز به هنگام سر بر بجاى * به از پهلوانى و سر زير پاى\r\nگريزان بيامد سوى قتلگاه * برو بر نظاره ز هر سو سپاه\r\nدرفش تهمتن ميان گروه * بسان درخت از بر تيغ كوه\r\nهمىتاخت رستم بر او چو گرد * زمين لعل گشت و هوا لاجورد\r\nيكى نيزه زد بر كمربند اوى * بدريد خفتان و پيوند اوى\r\nبينداخت برسان برگ درخت * كه بر شاخ او بروزد باد سخت\r\nچنين گفت رستم بايرانيان * كه يكسر ببنديد كين را ميان\r\nهمه سوى خاقان نهادند روى * سپه داغ دل شاه ديهيم جوى\r\nتهمتن به پيش اندرون حمله برد * عنان را برخش تكاور سپرد \r\n\r\n","description":"","footnote":"","page_name":" 1498 ","page_number":776},
  {"content":"\r\n\r\n همى خون چكانيد بر چرخ و ماه * ستاره نظاره بدان رزمگاه\r\nتو گفتى كه خورشيد در پرده شد * زمين زير نعل اندر آزرده شد\r\nهمه دشت تن بود و خفتان و خود * تنان را همىداد سرها درود\r\nبرآورد رستم بدانسان خروش * كه گفتى زمانه درآيد به جوش\r\nچنين گفت كاين پيل و آن تخت عاج * همان طوق با افسر و تخت و تاج\r\nبايران سزاوار كيخسرو است * كه او در جهان شهريار نو است\r\nهمه دستها سوى بند آوريد * ميان را بخم كمند آوريد\r\nو گرنه من اين خاك آوردگاه * به سم ستوران برآرم به ماه\r\nيكى تيرباران بكردند سخت * چو باد خزان بروزد بر درخت\r\nهوا را بپوشيد پر عقاب * نبيند چنان جنگ جنگى بخواب\r\nچنين گفت رستم برهام شير * كه ترسم كه رخشم شد از كار سير\r\nچو او سست گردد پياده شوم * به خون و خوى آغار داده شوم\r\nبتركان همىبرخروشيد و گفت * كه با ترك و چين اهرمن باد جفت\r\nشما را ز رستم نبود آگهى * مگر مغزتان از خرد شد تهى\r\nكه او اژدها را ندارد بمرد * همه شير جويد بروز نبرد\r\nشما را سر از رزم من سير نيست * مرا هديه جز گرز و شمشير نيست \r\n\r\nدر بيان آمدن خاقان نزد رستم در ميدان و گرفتار شدن\r\n برانگيخت رخش و برآمد خروش * تو گفتى كه دريا درآمد به جوش\r\nنگه كرد خاقان از آن پشت پيل * زمين ديد جنبان چو درياى نيل\r\nسوارى ابر پشت كوهى بلند * بچنگ اندر از چرم شيران كمند\r\nيكى نامدارى ز لشكر بجست * كه گفتار ايران بداند درست\r\nبه دو گفت رو پيش آن شيرمرد * بگويش كه تندى مكن در نبرد\r\nكسى نيست زين رزم با نام و ننگ * همان آشتى بهتر آمد كه جنگ\r\nنبايد كه دارى ز خاقان چين * ز كار گذشته بدل خشم و كين \r\n\r\n","description":"","footnote":"","page_name":" 1499 ","page_number":777},
  {"content":"\r\n\r\n چو او بازگردد تو زو باز گرد * كه آمد سپه را سر اندر نبرد\r\nچنين داد پاسخ كه پيلان و تاج * بنزديك ما آرد و تخت عاج\r\nچو داند كه لشكر بچنگ من است * شتاب سپاه از درنگ من است\r\nببخشم سرش گنج و تاجش مراست * همان پيل با تخت عاجش مراست\r\nفرستم بنزديك شاه زمين * نمانم به دو تخت و تاج و نگين\r\nفرستاده گفت اى خداوند رخش * بدشت آهوى ناگرفته مبخش\r\nهمه دشت مرد است و پيل و سپاه * چو خاقان كه جوياى تاجست و گاه\r\nچو بشنيد رستم برانگيخت رخش * منم گفت شير اوژن تاج‌بخش\r\nچو آمد بنزديك پيل سفيد * شد آن شاه خاقان ز جان نااميد\r\nچو از دست رستم رها شد كمند * سر شاه چين اندرآمد به بند\r\nز پيل اندر آورد و زد بر زمين * ببستند بازوى خاقان چين\r\nپياده همىرفت تا كوه شهد * نه پيل و نه تاج و نه تخت و نه مهد\r\nچنين است رسم سراى فريب * گهى زو فراز است و گاهى نشيب\r\nچنين بود تا بود گردان سپهر * گهى جنگ و كين و گهى شهد و مهر\r\nبفرمود تا پيل با تخت عاج * بيارند با طوق و زرينه تاج\r\nمى خسروانى بياورد و جام * نخستين ز شاه جهان برد نام\r\nچو پيراهن شب بدريد ماه * نهاد از بر چرخ پيروزه‌گاه\r\nبديد آمد آن خنجر تابناك * بكردار ياقوت شد روى خاك\r\nتهمتن فرستاده‌يى را بجست * كه با شاه گستاخ گويد درست\r\nدبير جهان‌ديده را پيش خواند * سخن هرچه بايست با او براند\r\nفريبرز كاووس شادان برفت * بنزديك خسرو خراميد تفت\r\nابا شاه و پيل و هيونان هزار * كز آن رزمگه برنهادند بار\r\nفريبرز برگشت از پيش شاه * بكام دل پهلوان سپاه\r\nچو آگاهى آمد بافراسياب * كه آتش بيامد ز درياى آب\r\nاز ايران يكى لشكر آمد بجنگ * كه شد چرخ گردنده را راه تنگ \r\n\r\n","description":"","footnote":"","page_name":" 1500 ","page_number":778},
  {"content":"\r\n\r\n بفرمود تا لشكر آراستند * بكين جستن از جاى برخاستند\r\nفرستاد و فرزند را پيش خواند * بسى راز بايسته با او براند\r\nكه ترسانم از رستم تيزچنگ * تن آسان كه باشد بكام نهنگ\r\nبمردم نماند كه روز نبرد * نپيچد ز زخم و ننالد ز درد\r\nتو گويى كه از روى و از آهنست * و يا كوه البرز در جوشنست\r\nيكى كوه زيرش بكردار باد * تو گويى كه از ابر دارد نژاد\r\nشوم تا بدان روى درياى چين * به دو مانم اين مرز توران‌زمين \r\n\r\nآمدن پولادوند بمدد افراسياب بجنگ ايرانيان و مغلوب شدن پولادوند\r\n يكى نامه نزديك پولادوند * بياراى و از راز بگشاى بند\r\nكمر بست شيده به پيش پدر * فرستاده او بود و تيمار بر\r\nبكردار آتش ز بيم گزند * بنزديك سالار پولادوند\r\nبه دو آفرين كرد و نامه بداد * همه كار رستم به دو كرد ياد\r\nسپاه انجمن كرد و گردان نيو * برآمد ز گردان لشكر غريو\r\nفروآمد از كوه و بگذاشت آب * بيامد بنزديك افراسياب\r\nخرامان بايوان خسرو شدند * براى و بانديشهء نو شدند\r\nبدانگه‌كه شد مست پولادوند * چنين گفت با شه ببانگ بلند\r\nكه اين زابلى را به شمشير تيز * بر آوردگه بركنم ريزريز\r\nتبيره برآمد ز درگاه شاه * بابر اندرآمد خروش سپاه\r\nبه پش سپه رفت پولادوند * بتن زورمند و ببالابلند\r\nچو صف بركشيدند هر دو سپاه * هوا شد بنفش و زمين شد سياه\r\nتهمتن بپوشيد ببر بيان * نشست از بر زنده پيل ژيان\r\nبرآشفت و بر ميمنه حمله برد * ز تركان بيفكند بسيار گرد\r\nازآن‌پس چو آن ديد پولادوند * ز فتراك بگشاد پيچان كمند\r\nدرآويخت با طوس چون پيل مست * كمندى ببازو عمودى بدست \r\n\r\n","description":"","footnote":"","page_name":" 1501 ","page_number":779},
  {"content":"\r\n\r\n كمربند بگرفت و او را ز زين * برآورد آسان و زد بر زمين\r\nبه پيكار او گيو چون بنگريد * سر طوس نوذر نگونسار ديد\r\nبرانگيخت از جاى شبديز را * تن و جان بياراست آويز را\r\nبرآويخت با ديو چون شير نر * زره‌دار با گرزهء گاوسر\r\nكمندى بينداخت پولادوند * سر گيو گرد اندرآمد به بند\r\nچو بشنيد رستم غمين گشت سخت * بلرزيد برسان برگ درخت\r\nبيامد بنزديك پولادوند * ورا ديد برسان كوه بلند\r\nسپه را همى سربه‌سر خسته ديد * و زان‌روى پرخاش پيوسته ديد\r\nبگشتند و از دشت برخاست گرد * دو پيل ژيان و دو مرد نبرد\r\nعمودى بزد بر سرش پيل‌تن * كه بشنيد آواز او انجمن\r\nچنان تيره شد چشم پولادوند * كه دستش عنان را نبد كاربند\r\nبپيچيد از آن درد بر دست راست * بدل گفت كاين روز روز بلاست\r\nبه دو گفت پولاد جنگى نبرد * بكشتى بديد آيد از مرد مرد\r\nگرت راى باشد چو شير ژيان * بكشتى ببنديم هر دو ميان\r\nبر آن برنهادند هر دو سخن * يكى سخت پيمان فكندند بن\r\nازآن‌پس ز اسبان فرود آمدند * زمانى بآسودگى دم زدند\r\nبكشتى گرفتن نهادند روى * دو گرد سرافراز و دو جنگجوى\r\nتهمتن بيازيد چون شير چنگ * گرفت آن بر و يال جنگى نهنگ\r\nبه گردن برآورد و زد بر زمين * همىخواند بر كردگار آفرين\r\nخروشى برآمد ز ايران سپاه * تبيره زنان برگرفتند راه\r\nبفرمود تا تيرباران كنند * هوا را چو ابر بهاران كنند\r\nتو گفتى كه آتش برافروختند * بخنجر جهان را همه سوختند\r\nرمه بىشبان بود برگشته حال * همه دشت تن بود و بىكتف بال\r\nچنين گفت رستم كه كشتن بس است * كه ما زهرمان بهر ديگر كس است\r\nزمانه نه هربار زهر آورد * زمانى ز ترياك بهر آورد \r\n\r\n","description":"","footnote":"","page_name":" 1502 ","page_number":780},
  {"content":"\r\n\r\n ز توران زمين برنهادند رخت * سليح گرانمايه و گنج و تخت\r\nسپاهى بدين‌گونه با رنگ و بوى * سوى شهر ايران نهادند روى\r\nدل شاه شد چون بهشت برين * همىخواند بر كردگار آفرين\r\nجهانى به آيين بياراستند * مى و رود و رامشگران خواستند\r\nتهمتن يكى ماه نزديك شاه * همىبود با جام در پيشگاه\r\nورا كرد بدرود و ز ايران برفت * سوى زابلستان خراميد تفت \r\n\r\nآغاز داستان بيژن‌نامه و آمدن ارمانيان بشكايت از گراز\r\n برين‌گونه گردد همى چرخ پير * گهى چون كمانست و گاهى چو تير\r\nشهنشاه يك روز بنشسته شاد * ز گردان لشكر همىكرد ياد\r\nهمى پهلوانان خسروپرست * گرفته مى پهلوانى بدست\r\nمى اندر قدح چون عقيق يمن * به پيش اندرون خوشهء نسترن\r\nپريچهرگان پيش خسرو بپاى * سر زلفشان بر سمن مشك‌ساى\r\nز پرده درآمد يكى پرده‌دار * بنزديك سالار شد هوشيار\r\nكه اى شاه جاويد پيروزى * كه خود جاودان زندگى را سزى\r\nبداد آمدستيم از شهر دور * كه ايران از اين سوى و آن‌سوست تور\r\nگراز آمد آنجا فزون از هزار * گرفته لب بيشه و مرغزار\r\nبدندان چو پيلان بتن همچو كوه * وزيشان شده شهر ارمان ستوه\r\nچو بشنيد گفتار فرياد خواه * به درد دل اندر بپيچيد شاه\r\nچو بيژن بپاخاست شد شاه شاد * به دو آفرين كرد و فرمانش داد\r\nبرفت از در شاه با يوز و باز * به نخجير كردن به راه دراز\r\nز چنگال يوزان همه دشت غرم * دريده برو دل پر از داغ گرم\r\nتذروان بچنگال باز اندرون * چكان از هوا بر سمن برگ خون\r\nبدين‌سان همه راه بگذاشتند * همه راغ را باغ پنداشتند\r\nچو بيژن به بيشه درافكند چشم * خروشيد چون شير نر او ز خشم \r\n\r\n","description":"","footnote":"","page_name":" 1503 ","page_number":781},
  {"content":"\r\n\r\n گرازان گرازان نه آگاه ازين * كه بيژن نهاده‌ست بر اسب زين\r\nبگرگين ميلاد گفت اندر آى * و گرنه به يك‌سو بپرداز جاى \r\n\r\nرزم بيژن با گرازان\r\n چو ابر بهاران بغريد سخت * چو باران فروريخت برگ از درخت\r\nبرفت از بر خوك چون پيل مست * يكى خنجر آبداده بدست\r\nگرازى بيامد چو اهريمنا * زره را بدريد بر بيژنا\r\nبزد بر ميان خنجرى بيژنش * به دونيمه شد پيلواره تنش\r\nچو روبه شدند آن ددان دلير * تن از تيغ پرخون دل از جنگ سير\r\nسرانشان بخنجر ببريد پست * بفتراك شبرنگ بيژن ببست\r\nبدانديش گرگين شوريده كيش * ز يكسو ببيشه درآمد چو ميش\r\nبدلش اندرآمد از آن كار درد * ز بدنامى خود بترسيد مرد\r\nدلش را بپيچيد اهريمنا * بد انداختن ساخت بر بيژنا\r\nكسى كو بره بركند ژرف چاه * سزد گر نهد در بن چاه گاه\r\nز بهر فزونى و از بهر نام * به راه جوان گسترانيد دام\r\nبه بيژن چنين گفت كاى پهلوان * دل كارزار و خرد را روان \r\n\r\nصفت چمن تماشاگاه منيژه دخت افراسياب\r\n يكى جشنگاه است از ايدر نه دور * به دو روزه راه اندرآيد بتور\r\nزمين پرنيان و هوا مشكبوى * گلابست گويى و مى آب جوى\r\nخم آورده از بار شاخ سمن * صنم گشت پاليز و شاخش شمن\r\nخرامان بگرد گلان بر تذرو * خروشيدن بلبل از شاخ سرو\r\nپريچهره بينى همه دشت و كوه * به هر سو بشادى نشسته گروه\r\nمنيژه ببينى همه دشت و كوه * به هر سو بشادى نشسته گروه\r\nمنيژه كجا دخت افراسياب * درخشان كند باغ چون آفتاب\r\nهمه دخت توران پاكيزه روى * همه مشكبوى و همه ماه‌روى \r\n\r\n","description":"","footnote":"","page_name":" 1504 ","page_number":782},
  {"content":"\r\n\r\n همه رخ پر از گل همه چشم خواب * همه لب پر از مى ببوى گلاب\r\nاگر ما بنزديك آن جشنگاه * شويم و بتازيم يك روز راه\r\nبگيريم ازيشان پرىچهر چند * بنزديك خسرو شويم ارجمند\r\nميان دو بيشه به يك روز راه * فرود آمد آن گرد لشكرپناه\r\nچو دانست گرگين كه آمد عروس * همه دشت از او گشت چشم خروس\r\nبه بيژن پس آن داستان برگشاد * وزان جشن و رامش همىكرد ياد\r\nچو نزديك آن بيشه آن خوب‌چهر * بيامد بدلش اندر آويخت مهر\r\nچو كرد آن پرىرخ ز خيمه نگاه * بديد آن رخ پهلوان سپاه\r\nبرخسارگان چون سهيل يمن * بنفشه گرفته دو برگ سمن\r\nكلاه كيان پهلوان بر سرش * بديباى رومى فروزان برش\r\nبه پرده درون دخت پوشيده روى * بجوشيد مهرش بديدار اوى\r\nفرستاد مر دايه را چون نوند * كه رو زير آن شاخ سرو بلند\r\nازو پرس چون آمدى ايدرا * نيايى بدين جشنگاه اندرا\r\nپرىزاده‌اى گر سيا و خشيا * كه دل را بمهرت همىبخشيا\r\nچو دايه بر بيژن آمد فراز * برو آفرين كرد و بردش نماز\r\nپيام منيژه به بيژن بگفت * دو رخسار بيژن چو گل برشكفت\r\nچنين گفت خودكامه بيژن بدوى * كه هين اى فرستادهء خوبروى\r\nمنم بيژن گيو و ز ايران بجنگ * به زخم گراز آمدم تيزچنگ\r\nچو زين بزمگه آگهى يافتم * سوى گيو گودرز نشتافتم\r\nمگر چهرهء دخت افراسياب * نمايد مرا بخت فرخ بخواب\r\nهمىبينم اين دشت آراسته * چو بتخانهء چين پر از خواسته\r\nفرستاده پاسخ به دو در زمان * كه آمد بدست آنچه بردى گمان\r\nسوى خيمهء دخت پوشيده روى * ابا دايه بيژن بشد بارزوى\r\nمنيژه بيامد گرفتش به بر * گشاد از ميانش كيانى كمر\r\nنشستنگه رود و مىساختند * ز بيگانه خرگه بپرداختند \r\n\r\n","description":"","footnote":"","page_name":" 1505 ","page_number":783},
  {"content":"\r\n\r\n بديبا زمين كرده طاوس رنگ * بدينار ديبا چو پشت پلنگ\r\nمى سالخورده بجام بلور * برآورده در بيژن گيو شور\r\nبفرمود تا داروى هوش‌بر * پرستنده آميخت با نوش بر\r\nبدادند و چون خورد و شد مست مرد * ابا خويشتن سرش بنهاد فرد\r\nپس آن خفته را اندر آن جايگاه * عمارى بسيجيد و آمد به راه\r\nچو آمد بنزديك شهر اندرا * بپوشيد برخفته بر چادرا\r\nاز آن با كسى هيچ نگشاد لب * نهفته بكاخ اندرآمد بشب\r\nبياراستند اندر آن جاى خواب * بديدار بيژن گرفتش شتاب\r\nچو بيدار شد بيژن و هوش يافت * نگار سمنبر در آغوش يافت\r\nبايوان افراسياب اندرا * ابا ماه‌رويى ببالين سرا\r\nبپيچيد بر خويشتن بيژنا * بيزدان پناهيد ز اهريمنا\r\nمنيژه به دو گفت دل شاد دار * همه كار نابوده را باددار\r\nچو بگذشت يك‌چند كار اين‌چنين * پس آگاهى آمد بدربان ازين\r\nبيامد بر شاه توران بگفت * كه دختت ز ايران گزيده است جفت\r\nبگرسيوز اندر يكى بنگريد * كز ايران چه ديديم و خواهيم ديد\r\nبرو با سواران هشيار سر * نگهدار مر كاخ را بام و در \r\n\r\nگرفتار شدن بيژن بدست گرسيوز\r\n بيامد بنزديك آن خانه زود * كجا اندر آن مرد بيگانه بود\r\nبپيچيد بر خويشتن بيژنا * كه چون رزم سازد برهنه‌تنا\r\nبزد دست و خنجر كشيد از نيام * در خانه بگرفت و برگفت نام\r\nچو دانست كو جنگ جويد همى * به خون ريختن دست شويد همى\r\nبه پيمان جدا كرد ازو خنجرا * بچربى كشيدش به بند اندرا\r\nسراپاى بستش بكردار يوز * چه سود از هنرها چو برگشت روز\r\nبه بيژن چنين گفت افراسياب * كه روز بدت كرد بر تو شتاب \r\n\r\n","description":"","footnote":"","page_name":" 1506 ","page_number":784},
  {"content":"\r\n\r\n بگرسيوز اندر همىبنگريد * به دو گفت و لب را بدندان گزيد\r\nكه بدبخت را زنده بردار كن * وزو نيز با من مگردان سخن\r\nكشيدندش از پيش افراسياب * دل از درد خسته دو ديده پرآب\r\nكننده همىكند جاى درخت * پديد آمد از دور پيران ز بخت\r\nبتورانيان گفت كاين دار چيست * مر اين دار را بسته از بهر كيست\r\nبزد اسب و آمد سوى بيژنا * جگر خسته ديدش برهنه‌تنا\r\nهمه داستان بيژن او را بگفت * چنان چون رسيدش ز بدخواه جفت\r\nبكاخ اندرآمد پرستاروش * بر شاه با دست كرده بكش\r\nكه جاويد بادا ترا تخت جاى * نيابد جز از تخت تو بخت جاى\r\nمكش گفتمت پور كاووس را * كه دشمن كنى رستم و طوس را\r\nبكشتى بخيره سياووش را * بزهر اندر آميختى نوش را\r\nبر آرامگه كينه‌جويى همى * گل زهر خيره ببويى همى\r\nز نو كينه را خواستار آورى * درخت بلا را ببار آورى\r\nبه از تو نداند كسى گيو را * نهنگ‌دژم رستم نيو را\r\nو گودرز كشواد پولاد چنگ * كه ايدر ز بهر نبيره بجنگ\r\nچو برزد بر آن آتش تيز آب * چنين پاسخش داد افراسياب\r\nكه بيژن نبينى كه با من چه كرد * بتوران و ايران شدم روىزرد\r\nكزين ننگ تا جاودان بردرم * بخندد همى لشكر و كشورم\r\nهمان آفرين كرد پيران بدوى * كه اى شاه نيك‌اختر راست‌گوى\r\nبزندان تو هركه او بسته ماند * دگر نامهء زندگى برنخواند\r\nببند گرانش همىدار و چاه * كه بىبهره گردد ز خورشيد و ماه\r\nز سر تا به پايش بآهن ببست * به رومى ميان و بزنجير دست\r\nنگونش بچاه اندر انداختند * سر چاه را سنگ برساختند\r\nبياورد گرسيوز آن لشكرش * از آنجا بايوان آن دخترش\r\nهمه گنج و كويش بتاراج داد * ازو بدره بستد بمحتاج داد \r\n\r\n","description":"","footnote":"","page_name":" 1507 ","page_number":785},
  {"content":"\r\n\r\n منيژه بيامد بيك چادرا * برهنه دو پاى و گشاده‌سرا\r\nكشيدندش از شهر تا چاهسار * دو ديده پر از خون و رخ چون بهار\r\nغريوان همىگشت بر گرد دشت * چو يك روز و يك شب بر آن برگذشت\r\nهمىگشت گردى بروز دراز * بسوراخ چاه آوريدى فراز\r\nبه بيژن سپردى و بگريستى * بدان شوربختى همى زيستى\r\nچو يك هفته گرگين بره بد بپاى * كه بيژن نيامد همى باز جاى\r\nاز آن مرغزار اسب بيژن براند * بخيمه درآورد و روزى بماند\r\nشب و روز آرام و خفتن نيافت * از آنجا سوى شهر ايران شتافت\r\nگرفته بدل گيو كين پلنگ * شتابان درآمد بزين پلنگ\r\nپذيره شدش تا كند خواستار * كه بيژن كجا ماند و چون بود كار\r\nچو اسب پسر ديد گرگين بدست * پر از خاك و آسيمه چون پيل مست\r\nچو گفتار گرگينش آمد به گوش * ز اسب اندرافتاد و زو رفت هوش \r\n\r\nزارى گيو از براى بيژن و ديدن كيخسرو و او را در جام جهان‌نما و آسوده شدن گيو و رفتن بنزد رستم زال\r\n چو فرزند را گيو گم بوده ديد * سخن را بدان‌گونه آلوده ديد\r\nبگرگين يكى بانگ برزد بلند * كه اى بدكنش ريمن پرگزند\r\nتو بردى زره مهر و ماه مرا * گزين سواران و شاه مرا\r\nپس اكنون بدستان و بند و فريب * كجا يابم آرام و خواب و شكيب\r\nاز آنجا بيامد بنزديك شاه * دو ديده پر از خون و دل كينه‌خواه\r\nكه شاها جهاندار نيك‌اخترا * نبينى كه بر سر چه آمد مرا\r\nيكى اسب بينم نگونسار زين * ز بيژن نشانى نيابم جز اين\r\nرخ شاه بر گاه بىرنگ شد * ز تيمار بيژن دلش تنگ شد\r\nچو از گيو بشنيد خسرو سخن * به دو گفت بنشين و زارى مكن\r\nكه بيژن بجايست خورسند باش * بر اميد گم بوده فرزند باش \r\n\r\n","description":"","footnote":"","page_name":" 1508 ","page_number":786},
  {"content":"\r\n\r\n من ايدون شنيدستم از موبدان * ز بيدار دل نامور بخردان\r\nكه من با سواران ايران بجنگ * سوى شهر توران شوم بىدرنگ\r\nبكين سياوش كشم لشكرا * به پيلان سپارم همه كشورا\r\nدر آن روز با من بود بيژنا * همه رزم جويد ز اهريمنا\r\nبمان تا درآيد مه فرودين * كه بفروزد اندر جهان نوردين\r\nبدانگه‌كه پرگل شود شاخسار * بسر گل فشاند همى جويبار\r\nزمين چادر سبز در پوشدا * هوا بر گلان زار بخروشدا\r\nشوم پيش يزدان بپايم بپاى * بخواهم من آنجام گيتىنماى\r\nكجا هفت كشور به دو اندرا * ببينم بر و بوم هر كشورا\r\nبگويم ترا هركجا بيژنست * بجام اين سخن چون مرا روشنست\r\nچو بشنيد گيو اين سخن شاد شد * ز تيمار فرزند آزاد شد\r\nچو نوروز خرم فراز آمدش * بجام جهان‌بين نياز آمدش\r\nخروشيد پيش جهان‌آفرين * برخشنده خورشيد گردآفرين\r\nيكى جام بر كف نهاد و بديد * به دو اندرون هفت كشور پديد\r\nز ماهى بجام اندرون تا بره * نگاريده يكسر به دو يكسره\r\nهمه بودنيها به دو اندرا * بديد آن جهان‌دار افسون‌گرا\r\nبهر هفت كشور همىبنگريد * ز گم بوده آمد نشانى پديد\r\nبدان چاه بسته به بند گران * ز سختى همى مرگ جسته در آن\r\nيكى دخترى از نژاد كيان * به تيمارداريش بسته ميان\r\nسوى گيو كرد آنگهى روى شاه * بخنديد و رخشنده شد پيشگاه\r\nكه بيژن بتوران به بند اندر است * زوارش يكى نامور دختر است\r\nبر آن‌سان گذارد همى روزگار * كه هردم بگريد چو ابر بهار\r\nچو ابر بهاران ببارندگى * همه مرگ جويد در آن زندگى\r\nكه باشد بجز رستم تيزچنگ * كه از قعر دريا برآرد نهنگ\r\nببر نامهء من سوى رستما * مزن داستان را بره بر دما \r\n\r\n","description":"","footnote":"","page_name":" 1509 ","page_number":787},
  {"content":"\r\n\r\n چو گيو از بر شاه فرخ برفت * سوى زابلستان خراميد تفت\r\nچو گيو اندرآمد بايوان ز راه * درآمد تهمتن ز نخچيرگاه\r\nنگه كرد مر گيو را خسته ديد * به آب مژه روى او شسته ديد\r\nچو آواز رستم رسيدش به گوش * برآمد بناگه ازو يك خروش\r\nبگفتش كه بر من به پيران‌سرا * چه آمد ز بخت بد اندرخورا\r\nز بيژن شب و روز چون بيهشان * به گيتى بجويم ز هركس نشان\r\nبتوران نشان داده زو شهريار * به بند گران و ببد روزگار\r\nچو در جام كيخسروى رو نمود * سوى پهلوانم فرستاد زود\r\nهمىگفت و مژگان پر از آب كرد * همىبركشيد از جگر باد سرد\r\nبگيو آنگهى گفت منديش ازين * كه رستم نگرداند از رخش زين\r\nمگر دست بيژن گرفته بدست * همه بند و زندان او كرده پست\r\nبه نيروى يزدان و فرمان شاه * ز توران بگردانم آن تاج و گاه\r\nزواره و فرامرز و دستان و گيو * نشستند بر خوان سالار نيو\r\nنوازندهء رود با مىگسار * بيامد بايوان گوهرنگار \r\n\r\nبيرون آمدن رستم از زابلستان\r\n بر آن جام لعل از مى لعل‌فام * غريونده چنگ و خروشنده جام\r\nازآن‌پس برخش اندر آورد پاى * كمر بست و پوشيد رومى قباى\r\nبزين اندرافكند گرز نيا * پر از جنگ سر دل پر از كيميا\r\nچو رستم بنزديك ايران رسيد * سر تخت كيخسرو آمد پديد\r\nدليران و گردان ز جا خاستند * پذيره شدن را بياراستند\r\nجهان شد ز گرد سواران بنفش * خروشان ستوران درفشان درفش\r\nنشستند گردان لشكر بر اسب * بكردار رخشنده آذرگشسب\r\nچو آمد بر شاه كهترنواز * نوان پيش او رفت و بردش نماز\r\nكه هرمز ديارت بدين بارگاه * و بهمن نگهدار تخت و كلاه \r\n\r\n","description":"","footnote":"","page_name":" 1510 ","page_number":788},
  {"content":"\r\n\r\n دى و آذرت هم خجسته بواد * در هر بدى بر تو بسته بواد\r\nبه دو گفت خسرو درست آمدى * كه از جان تو دور بادا بدى\r\nگزين كيانى و پشت سپاه * نگهدار ايران و شه را پناه\r\nبفرمود تا تاج زرين و تخت * نهادند زير گل‌افشان درخت\r\nهمه ديبه خسروانى بباغ * بگسترد و شد بوستان چون چراغ\r\nدرختى زدند از بر بارگاه * كجا سايه گسترده بر تاج ماه\r\nتنش سيم و ساقش ز ياقوت و زر * برو گونه‌گون خوشه‌هاى گهر\r\nعقيق و زمرد همه برگ و بار * فروهشته از شاخ چون گوشوار\r\nهمه بار زرين ترنج و بهى * ميان ترنج و بهىها تهى\r\nبه دو اندرون مشك سوده بمى * همه پيكرش سفته برسان نى\r\nكرا شاه بر گاه بنشاندى * برو باد بر مشك بفشاندى\r\nهمه ميگساران به پيش اندرش * همه بر سر از افسران افسرش\r\nز ديباى زربفت و چينى قباى * همه پيشگاه سپهبد بپاى\r\nهمه طوق بربسته و گوشوار * بدست اندرون جام گوهرنگار\r\nهمه رخ چو ديباى رومى برنگ * فروزيده عود و خروشيده چنگ\r\nبفرمود تا رستم آمد بتخت * نشست از بر گاه زرين درخت\r\nهمه دل پر از شادى و مى بدست * رخ ارغوانى و نابوده مست\r\nبرستم چنين گفت پس شهريار * كه اى نيك پيوند به روزگار\r\nز اسب و سلاح و ز مردان و گنج * ببر هرچه خواهى مبر هيچ رنج\r\nچو رستم ز كيخسرو ايدون شنود * زمين را ببوسيد و برجست زود\r\nبه دو آفرين كرد كاى نيك‌نام * چو خورشيد هر جاى گسترده گام\r\nمرا مادر از بهر رنج تو زاد * تو بايد كه باشى بآرام و شاد\r\nهمان از پى گيو اگر بر سرم * هوا بارد آتش بدان ننگرم\r\nگر آيد بمژگانم اندر سنان * نتابم ز فرمان خسرو عنان\r\nبرآرم بفر تو اين كار كرد * سپهبد نخواهم نه مردان مرد \r\n\r\n","description":"","footnote":"","page_name":" 1511 ","page_number":789},
  {"content":"\r\n\r\n بمى دست بردند و مستان شدند * به ياد سپهبد بدستان شدند\r\nگشاده‌دل شاه چون نوبهار * بشادى همىخورد مى شهريار\r\nسيم روز چون شاه بنمود تاج * نشست از بر نامور تخت عاج\r\nتهمتن بيامد بگسترد پر * به خواهش بر شاه پيروزگر\r\nدگر كاين سخن رفت بر شهريار * شد آن گمشده بخت را خواستار\r\nسپيده دمان گاه بانگ خروس * ببستند بر كوههء پيل كوس\r\nتهمتن بيامد چو سرو بلند * بچنگ اندرون گرز و برزين كمند \r\n\r\nرفتن رستم زال بتركستان و آمدن منيژه دختر افراسياب نزد رستم و نان بردن براى بيژن\r\n برفت از در شاه با لشكرش * بشه آفرين خواند و بر كشورش\r\nچو نزديكى مرز توران رسيد * سران را ز لشكر همه برگزيد\r\nبسيجيده باشيد مر جنگ را * همى تيز كرده به خون چنگ را\r\nسپه را بر مرز ايران بماند * خود و سركشان سوى توران براند\r\nسوى مرز توران نهادند روى * يكى كاروانى پر از رنگ و بوى\r\nصد اشتر همه بارشان گوهرا * صد اشتر همه جامهء لشكرا\r\nيكى خانه بگزيد و برساخت كار * بكلبه درون رفت و بنهاد بار\r\nخبر شد كز ايران يكى كاروان * بيامد بر نامور پهلوان\r\nبه هر سو خريدار بنهاد گوش * چو آگاهى آمد ز گوهرفروش\r\nچو خورشيد گيتى بياراستى * بدان كلبه بازار برخاستى\r\nمنيژه خبر يافت زان كاروان * ز صحرا به شهر اندرآمد دوان\r\nبرهنه دوان دخت افراسياب * بر رستم آمد دو ديده پرآب\r\nهمى به آستين خون ز مژگان برفت * به دو آفرين كرد و پرسيد و گفت\r\nكه برخوردى از خان و از گنج خويش * مبادت پشيمانى از رنج خويش\r\nبكام تو بادا سپهر بلند * ز چشم بدانت مبادا گزند\r\nهميشه خرد بادت آموزگار * خنك باد ايران و خوش روزگار \r\n\r\n","description":"","footnote":"","page_name":" 1512 ","page_number":790},
  {"content":"\r\n\r\n چه آگاهيستت ز گردان شاه * ز گيو و ز گودرز و ايران سپاه\r\nنيامد ز بيژن بايران خبر * نيايش نخواهد بدن چاره‌گر\r\nكه چونان جوانى ز گودرزيان * همىبگسلاند ز سختى ميان\r\nسر و دست و پايش ببند گران * دو دستش بمسمار آهنگران\r\nكشيده به زنجير و گردن به بند * همه چاه پرخون آن مستمند\r\nنيابم ز درويشى خويش خواب * ز ناليدن او دو چشمم پرآب\r\nبترسيد رستم ز گفتار اوى * يكى بانگ برزد براندش ز كوى\r\nبه دو گفت كز پيش من دور شو * نه خسرو شناسم نه سالار و گو\r\nندارم ز گودرز خود آگهى * كه مغزم ز گفتار كردى تهى\r\nبرستم نگه كرد و بگريست زار * ز خوارى بباريد خون در كنار\r\nچنين گفت كاى مهتر پرخرد * ز تو سرد گفتن نه اندرخورد\r\nسخن گر نگويى مرانم ز پيش * كه من خود دلى دارم از درد ريش\r\nچنين باشد آيين ايران مگر * كه درويش را كس نگويد خبر\r\nبه دو گفت رستم كه اى زن چه بود * مگر اهرمن رستخيزت نمود\r\nهمىبرنوشتى تو بازار من * ازين روى بد با تو پيكار من\r\nبدين تندى از من ميازار بيش * كه دل‌بسته بودم ببازار خويش\r\nو ديگر بجايى كه كيخسرو است * در آن شهر من خود ندارم نشست\r\nندانم ز بن گيو و گودرز را * نپيموده‌ام هرگز آن مرز را\r\nبفرمود تا خوردنى هرچه بود * نهادند در پيش درويش زود\r\nيكايك سخن كرد ازو خواستار * كه بر تو چرا شد دژم روزگار\r\nچه پرسى ز ايران و از تخت شاه * چه دارى همى راه ايران نگاه\r\nمنيژه به دو گفت كز كار من * چه پرسى ز رنج و ز تيمار من\r\nاز آن چاه سر بادل پرز درد * دويدم بنزد تو اى رادمرد\r\nزدى بانگ بر من چو جنگ‌آوران * نترسيدى از داور داوران\r\nمنيژه منم دخت افراسياب * برهنه تنم را نديد آفتاب \r\n\r\n","description":"","footnote":"","page_name":" 1513 ","page_number":791},
  {"content":"\r\n\r\n براى يكى بيژن شوربخت * فتادم ز تاج و فتادم ز تخت\r\nهمى نان كشكين فراز آورم * بدان چاه سر بهر بيژن برم\r\nازين زار تركى بود روزگار * سر آرد مگر بر من اين كردگار\r\nكنون گر بايرانت باشد گذر * بگودرز كشواد گو اين خبر\r\nبدرگاه خسرو مگر گيو را * ببينى و يا رستم نيو را\r\nبگويى كه بيژن به بند اندر است * اگر دير آيى شود كار پست\r\nگرش ديد خواهى مياساى دير * كه بر سرش سنگست و آهن به زير\r\nبه دو گفت رستم كه اى خوب‌چهر * چرا ريزى از ديدگان آب مهر\r\nچرا نزد بابت تو خواهشگران * نينگيزى از هر سويى مهتران\r\nمگر بر تو بخشايش آرد پدر * بجوشدش خون و بسوزد جگر\r\nگر آزرم بابت نبودى ز پيش * ترا دادمى چيز ز اندازه بيش\r\nيكى مرغ بريان بفرمود گرم * نبشته به دو اندرون نان نرم\r\nسبك‌دست رستم بسان پرى * نهفتش بمرغ اندر انگشترى\r\nبه دو داد و گفتش بدان چاه بر * كه بيچارگان را توى راهبر\r\nنوشته بدستار چيزى كه برد * چنان هم نوشته به بيژن سپرد\r\nنگه كرد بيژن در آن خيره ماند * از آن چاه خورشيد رخ را بخواند\r\nكه اى مهربان در كجا يافتى * خورش را كه زين‌گونه بشتافتى\r\nمنيژه به دو گفت كز كاروان * يكى مايه‌ور مرد بازارگان\r\nاز ايران بتوران ز بهر درم * كشنده ز هرگونه بسيار و كم\r\nيكى مرد پاكيزه باهوش و فر * ز هرگونه با او فراوان گهر\r\nبگسترد پس بيژن آن نان پاك * بر اميد دل كاه با ترس و باك\r\nچو دست از درون برد زان داورى * بديد آن نهادن كرده انگشترى \r\n\r\n","description":"","footnote":"","page_name":" 1514 ","page_number":792},
  {"content":"\r\n\r\n\r\nآگاهى بيژن از آمدن رستم\r\n يكى مهر فيروزه رستم به روى * بآهن نهاده بكردار موى\r\nنگينش نگه كرد و نامش بخواند * ز شادى بخنديد و خيره بماند\r\nبخنديد خنديدنى شاهوار * چنان كامد آوازش از چاهسار\r\nمنيژه چو بشنيد خنديدنش * در آن چاه تاريك بسته تنش\r\nبگفتا چگونه گشايى دو لب * كه شب روز بينى همى روز شب\r\nچه كارت به پيش است با من بگوى * مگر بخت نيكت نموده است روى\r\nبه دو گفت بيژن كزين كار سخت * بر اميد آنم كه بگشاد بخت\r\nبگويم ترا سربه‌سر داستان * چو باشى بسوگند همداستان\r\nمنيژه خروشيد و ناليد سخت * كه بر من چه آمد ز بدخواه بخت\r\nدريغ آن‌همه روزگاران من * دل زار و اشك چو باران من\r\nبدادم ز بيژن همه خانمان * كنون گشت بر من چنين بدگمان\r\nببندد همى راز بر من چنين * تو داناترى اى جهان‌آفرين\r\nبه دو گفت بيژن همه راستست * ز مژگان تو آب برخاستست\r\nسزد گر بهر كار پندم دهى * كه مغزم برنج اندرون شد تهى\r\nتو بشناس كاين مرد گوهرفروش * كه خواليگرش مر ترا داد نوش\r\nز بهر من آمد بتوران فراز * و گرنه بگوهر نبودش نياز\r\nبنزديك او شو بگويش نهان * كه اى پهلوان كيان جهان\r\nبتن مهربانى بدل چاره‌جوى * اگر تو خداوند رخشى بگوى\r\nبيامد منيژه بكردار باد * ز بيژن برستم پيامش بداد\r\nبدانست رستم كه بيژن سخن * گشاده است بر لاله رخ سرو بن\r\nبخنديد و گفتش كه اى خوب‌چهر * كه يزدان تو را زو مبرّاد مهر\r\nبگويش كه آرى خداوند رخش * ترا داد يزدان فريادبخش\r\nز زابل بايران ز ايران بتور * ز بهر تو پيمودم اين راه دور\r\nچو او را بگويى سخن رازدار * شب تيره گوشت بر آواز دار \r\n\r\n","description":"","footnote":"","page_name":" 1515 ","page_number":793},
  {"content":"\r\n\r\n ز بيشه فراز آر هيزم بروز * شب آيد يكى آتشى برفروز\r\nمنيژه ز گفتار او شاد شد * دلش زانده بيژن آزاد شد\r\nبيامد دمان تا بدان چاهسار * كه بودش بچاه اندرون غمگسار\r\nبگفتش بدادم سراسر پيام * بدان نيك‌پى فرخ نيكنام\r\nچنين داد پاسخ كه آمد درست * كه بيژن بنام و نشانم بجست\r\nتو با داغ دل چند پويى همى * دو رخ را بخوناب شويى همى\r\nزمين را بدرانم اكنون بچنگ * بگردون براندازم آسوده سنگ\r\nمرا گفت چون تيره گردد هوا * شب از چنگ خورشيد گردد رها\r\nبكردار كوه آتشى برفروز * كه دشت و سر چاه گردد چو روز\r\nمنيژه بشب آتشى برفروخت * كه چشم شب تيره‌گون را بدوخت \r\n\r\nرفتن رستم زال بسر چاه و رها كردن بيژن را و شبيخون بر سر افراسياب نمودن و رزم كردن\r\n به گوش اندرون راه رويينه‌خم * كه آيد ز ره رخش رويينه‌سم\r\nتهمتن بپوشيد رومى زره * برافكند برگستوان را گره\r\nبه پيش خداوند خورشيد و ماه * بيامد به دو كرد پشت و پناه\r\nهمىگفت چشم بدان كور باد * بدين كار بيژن مرا زور باد\r\nبر اسبان نهادند زين خدنگ * همه جنگ را تيز كردند چنگ\r\nتهمتن برخشنده بنهاد روى * همىرفت پيش اندرون چاه‌جوى\r\nچو آمد بر سنگ اكوان فراز * بدانجاى اندوه گرم و گداز\r\nچنين گفت رستم بدان هفت گرد * كه روى زمين را ببايد سترد\r\nببايد شما را كنون ساختن * سر چاه ازين سنگ پرداختن\r\nپياده شدند آن سران سپاه * كه از سنگ پردخته مانند چاه\r\nاز آن نامداران بپالود خوى * كه سنگ از سر چاه ننهاد پى\r\nز رخش اندرآمد گو شير فر * زره دامنش را بزد بر كمر\r\nز يزدان زورآفرين زور خواست * بزد دست و آن سنگ برداشت راست \r\n\r\n","description":"","footnote":"","page_name":" 1516 ","page_number":794},
  {"content":"\r\n\r\n بينداخت بر بيشه و دشت چين * بلرزيد از آن سنگ روى زمين\r\nچنين گفت رستم بدان هفت گرد * كه اين سنگ را خورد نتوان شمرد\r\nكه اين كار هم بر وى آسان بود * كه از تخم سام نريمان بود\r\nز بيژن بپرسيد و ناليد زار * كه چون بود كارت ببد روزگار\r\nز گيتى همه نوش بوديت بهر * بدستت چرا بستدى جام زهر\r\nچنين گفت بيژن ز تاريك چاه * كه چون بود بر پهلوان رنج راه\r\nمرا چون خروش تو آمد به گوش * همه زهر گيتى شدم پاك‌نوش\r\nبدين‌سان كه بينى مرا خانمان * ز آهن زمين و ز سنگ آسمان\r\nفروهشت رستم ببازو كمند * برآوردش از چاه با پايبند\r\nهمه تن پر از خون و رخساره زرد * بدان بند و زنجير زنگار خورد\r\nبرهنه تن و موى و ناخن دراز * گدازيده از درد و رنج و گداز\r\nخروشيد رستم چو او را بديد * همه تن در آهن شده ناپديد\r\nبزد دست و بگسست زنجير و بند * جدا كرد ازو حلقهء پايبند\r\nتهمتن بفرمود شستن سرش * يكى جامه پوشاند اندر برش\r\nشتر بار كردند و اسبان بزين * بپوشيد رستم سليح گزين\r\nنشست از بر رخش و گرز گران * كشيدند گردان و نام‌آوران\r\nاز آنجا بدرگاه افراسياب * بهنگام سختى و هنگام خواب\r\nبرآمد ز هر سو ده و دار و گير * درخشيدن تيغ و باران تير\r\nسران را جدا شد بسى سر ز تن * پر از خاك چنگ و پر از خون دهن\r\nز دهليز او رستم آواز داد * كه خواب تو خوش باد و خصم تو شاد\r\nتو بيژن بچاه اندر انباشتى * مرا مرده يا كشته پنداشتى\r\nتو بر گاه خفتى و بيژن بچاه * ز آهن مگر باره ديدى به راه\r\nمنم رستم زابلى پور زال * نه هنگام خوابست و هنگام هال\r\nشكستم در و بند زندان تو * كه سنگ گران بد نگهبان تو\r\nرها شد سراپاى بيژن ز بند * بداماد بر كس نيارد گزند \r\n\r\n","description":"","footnote":"","page_name":" 1517 ","page_number":795},
  {"content":"\r\n\r\n بزد دست بر جامه افراسياب * كه رزم‌آوران را ببستند خواب\r\nز هر سو خروش تكاپوى خاست * ز خون ريختن بر درش جوى خاست\r\nهرآن‌كس كه آمد ز تركان به راه * زمانه تهى ماند ازو جايگاه\r\nگرفتند بر جنگ جستن شتاب * از آن خانه بگريخت افراسياب\r\nبكاخ اندرآمد خداوند رخش * همه فرش بنگاه او كرد بخش\r\nپريچهرگان سپهبدپرست * گرفته همه دست گردان بدست\r\nچنان رنجه شد رستم از رنج راه * كه بر سرش بر رنج بودى كلاه\r\nبلشكر فرستاد رستم پيام * كه شمشير كين بركشيد از نيام\r\nكه من بىگمانم كزين پس بكين * سيه گردد از سم اسبان زمين\r\nكشن لشكرى سازد افراسياب * كه تيره نمايد رخ آفتاب\r\nبرفتند يكسر سواران جنگ * همه جنگ را تيز كردند چنگ\r\nچنين است رسم سراى سپنج * گهى ناى و نوش است و گه درد و رنج\r\nچو خورشيد برزد سر از كوهسار * سواران توران ببستند بار\r\nبتوفيد شهر و برآمد خروش * تو گفتى همى كر شد از نعره گوش\r\nبدرگاه افراسياب آمدند * كمربستگان بر درش صف زدند\r\nهمه سازها جنگ را ساخته * دل از بوم و از جاى پرداخته\r\nبه پيران بفرمود تا بست كوس * كه ما را ز ايران همى بس فسوس\r\nسپاهى ز توران سوى رزم راند * كه روى زمين جز به دريا نماند\r\nبرآمد خروشيدن كره ناى * تهمتن برخش اندر آورد پاى\r\nيكى داستان زد سوار دلير * كه روبه چه سنجد بچنگال شير\r\nبياراست رستم يكى رزمگاه * كه از گرد اسبان جهان شد سياه\r\nفغان كرد كاى ترك شوريده‌بخت * كه ننگى تو بر كشور و تاج و تخت\r\nترا با سواران من جنگ نيست * يكى ره ز واگشتنت ننگ نيست\r\nكه چندين بپيش من آيى بكين * بمردان و اسبان بپوشى زمين\r\nچو در جنگ تو من شوم تيزچنگ * همه پشت بينم ترا سوى جنگ \r\n\r\n","description":"","footnote":"","page_name":" 1518 ","page_number":796},
  {"content":"\r\n\r\n ز دستان تو نشنيدى اين داستان * كه دارد به ياد از گه باستان\r\nكه شيرى نترسد ز يك دشت گور * ستاره فراوان نتابد چو هور\r\nبه درد دل و هوش عزم سترگ * اگر بشنود نام چنگال گرگ\r\nچو اندر هوا باز گسترد پر * بترسد ز چنگال او كبك نر\r\nنه روبه شود ز آزمودن دلير * نه گرگان بسايند چنگال شير\r\nدلير سبكسار خسرو مباد * چو باشد دهد تاج شاهى بباد\r\nچو اين گفته بشنيد ترك دژم * بلرزيد و برزد يكى سرد دم\r\nنهان گفت با نامداران تور * كه اين دشت رزمست يا بزم سور\r\nچو گفتار سالارش آمد به گوش * ز گردان برآمد سراسر خروش\r\nهوا تيره‌گون شد بگرد آفتاب * تو گفتى همه غرقه آمد در آب\r\nز جوشن يكى بارهء آتشين * كشيدند گردان به روى زمين\r\nبجوشيد دشت و بتوفيد كوه * ز جوشن سواران هر دو گروه\r\nيكى گرز پولاد همچون تگرگ * بباريد بر جوشن و خود و ترگ\r\nاز آن اژدهافش درفشان درفش * شده روى خورشيد تابان بنفش\r\nبپوشيد روى هوا را به تير * بخورشيد گفتى بر اندود قير\r\nبه هر سو كه رستم برافكند رخش * سران را ز تنها همىكرد پخش\r\nبقلب اندرآمد بكردار گرگ * پراكنده كرد آن سپاه بزرگ\r\nسران سواران چو برگ درخت * فروريخت از باد و برگشت بخت\r\nهمه رزمگه سربه‌سر جوى خون * درفش سپهدار تركان نگون\r\nسپهدار چون بخت‌برگشته ديد * دليران توران همه كشته ديد\r\nبيفكند شمشير هندى ز دست * يكى اسب آسوده‌تر برنشست\r\nبرفت از پسش رستم گردگير * بباريد بر لشكرش گرز و تير\r\nدو فرسنگ چون اژدهاى دژم * همى مردم آهيخت گفتى بدم\r\nبه لشكرگه آمد از آن رزمگاه * كه بخشش كند خواسته بر سپاه\r\nببخشيد و همواره بربست بار * بفيروزى آمد بر شهريار \r\n\r\n","description":"","footnote":"","page_name":" 1519 ","page_number":797},
  {"content":"\r\n\r\n چو آگاهى آمد بشاه دلير * كه از بيشه پيروز برگشت شير\r\nسپاهى ز توران بهم برشكست * همه كامهء دشمنان كرد پست\r\nو بيژن شد از بند و زندان رها * ز دست بدانديش نراژدها\r\nز شادى به پيش جهان‌آفرين * بماليد روى و كله بر زمين\r\nچو گودرز و گيو آگهى يافتند * پذيره شدن تيز بشتافتند\r\nبرآمد خروش و درآمد سپاه * تبيره زنان برگرفتند راه\r\nجهاندار خسرو گرفتش ببر * همىگفت كاى رستم پرهنر\r\nگسارندهء جام ده من شراب * خورندهء يكى گور كرده كباب\r\nستانندهء شهر مازندران * گشايندهء بند هاماوران\r\nگرفته بشمشير شش‌بار چين * سه ره روم و ده بار توران‌زمين\r\nربايندهء تاج افراسياب * فشانندهء خون ابر آفتاب\r\nبرآرندهء بيژن از چاه تنگ * سر چاه خالىكننده ز سنگ\r\nخنك زال كش بگذرد روزگار * به گيتى بماند ترا يادگار\r\nخنك شهر ايران و فرخ گوان * كه دارند چون تو يكى پهلوان\r\nوزين جمله برتر سر بخت من * كه چون تو پرستنده با تخت من \r\n\r\nرزم بزرگ ايرانيان و تورانيان و فرستادن افراسياب لشكر بجانب خوارزم بهمراه شيده\r\n بخورشيد ماند همه كار تو * به نيكى بهرجاى ديدار تو\r\nخجسته بر و بوم زابل كه شير * همىپروراند بجاى دلير\r\nدوهفته برآمد ز چين و ختن * هنرمند تركان شدند انجمن\r\nهمه گنجها كز گه تور باز * پدر بر پدر برهمىداشت راز\r\nسر بدره‌ها را گشادن گرفت * شب و روز دينار دادن گرفت\r\nچو لشكر سراسر شد آراسته * بدان بىنيازى شد از خواسته\r\nز گردان گزين كرد پنجه هزار * همه رزم‌جويان سازنده كار\r\nبه شيده كه بودش نبرده پسر * ز شيران جنگى برآورده سر \r\n\r\n","description":"","footnote":"","page_name":" 1520 ","page_number":798},
  {"content":"\r\n\r\n چنين گفت كاين لشكر رزم‌ساز * سپردم ترا راه خوارزم ساز\r\nنگهبان آن رزم خوارزم باش * هميشه كمربستهء رزم باش\r\nدگر پنجه از نامداران چين * بفرمود تا كرد پيران گزين\r\nبه دو گفت تا شهر ايران برو * همان تخت و هم بخت سالار نو\r\nدر آشتى هيچ‌گونه مجوى * سخن جز بخشم و بكينه مگوى\r\nكسى كو برد آب و آتش بهم * ابر هر دو بركرده باشد ستم\r\nدو پرمايه بيدار و دو پهلوان * يكى پير هشيار و ديگر جوان\r\nبرفتند با پند افراسياب * پرآرام پير و جوان پرشتاب\r\nپس آگاهى آمد به پيروز شاه * كه آمد ز توران بايران سپاه\r\nجفاپيشه بدگوهر افراسياب * ز كينه نيامد شب و روز خواب\r\nبرآورد خواهد همى سر ز ننگ * ز هر سو فرستاد لشكر بجنگ\r\nهمى زهر سايد بنوك سنان * كه تابد مگر سوى ايران عنان\r\nسواران جنگى دو سيصد هزار * بجيحون همىكرد خواهد گذار\r\nسپاهى كه هنگام جنگ و نبرد * ز جيحون بگردون برآرند گرد\r\nسپهدارشان شيده شيردل * كه از شير بستد بشمشير دل\r\nچو بشنيد گفتار كار آگهان * پرانديشه بنشست شاه جهان\r\nبه كار آگهان گفت كاى بخردان * من ايدون شنيدستم از موبدان\r\nكه چون ماه توران برآيد بلند * ز خورشيد ايرانش آيد گزند\r\nسيه‌مار كورا سرآيد بكوب * ز سوراخ غلطان شود سوى چوب\r\nچو خسرو به بيداد كارد درخت * بگردد ازو پادشاهى و بخت\r\nنشستند با شاه ايران به راه * بزرگان فرزانهء نيك‌خواه\r\nبفرمود تا بر درش گاودم * دميدند و بستند رويينه‌خم\r\nز ايوان بميدان خراميد شاه * بياراستند از بر پيل گاه\r\nبزد مهره و جام بر پشت پيل * زمين زو تو گفتى برآمد دو ميل\r\nهوا نيلگون شد زمين نيل رنگ * دليران لشكر چو پشت پلنگ \r\n\r\n","description":"","footnote":"","page_name":" 1521 ","page_number":799},
  {"content":"\r\n\r\n نخستين از آن لشكر بىشمار * سواران شمشيرزن سى هزار\r\nگزين كرد خسرو برستم سپرد * به دو گفت كاى نام بردار گرد\r\nره سيستان گير و بركش به راه * بهندوستان اندر آور سپاه\r\nچو آن پادشاهى شود يكسره * بآبشخور آيد پلنگ و بره\r\nفرامرز را ده كلاه و نگين * كسى كو بخواهد ز لشكر گزين\r\nبزن كوس رويين و شيپور و ناى * بكشمير و كابل فزونى مپاى\r\nكه ما را خود از جنگ افراسياب * نباشد همىخورد و آرام و خواب\r\nاليمان و غرجه بلهراسب داد * به دو گفت كاى گرد خسرونژاد\r\nبرو با سپاهى بكردار كوه * گزين كن ز گردان لشكر گروه\r\nسواران شايستهء كارزار * ببر تا برآرى از ايشان دمار\r\nبه اشكش بفرمود تا سى هزار * دمنده هزبران لشكرگذار\r\nبرد سوى خوارزم كوس بزرگ * سپاهى بكردار درنده گرگ\r\nزند بر در شهر خوارزم‌گاه * كه باشيده سازد همى رزمگاه\r\nسپاه چهارم بگودرز داد * ز هر در ورا پند و اندرز داد\r\nبه دو گفت تا با دليران جنگ * سوى رزم تركان شود بىدرنگ\r\nبه لشكرگه آمد دمادم سپاه * جهان شد ز گرد سواران سياه\r\nبه پيش سپاه اندرون پيل شست * جهان پست گشته ز پيلان مست\r\nوزان زنده پيلان جنگى چهار * بياراستند از در شهريار\r\nبگودرز فرمود تا برنشست * بدان تخت زرين ابر پيل مست\r\nبىآزار لشكر بفرمان شاه * همىرفت منزل به منزل سپاه\r\nسپهدار پس گيو را پيش خواند * همه گفتهء شاه با وى براند\r\nكه رو گو به پيران كه من با سپاه * بايدر رسيدم به فرمان شاه\r\nنبايد كه بر دست من بر تباه * شوى بر فراوان گذشته گناه\r\nبرو بوم و خويشانت آباد گشت * ز تيغ منت گردن آزاد گشت\r\nگر از تو پديدار نايد گناه * بباشى بجان ايمن از دست شاه \r\n\r\n","description":"","footnote":"","page_name":" 1522 ","page_number":800},
  {"content":"\r\n\r\n و گر جز بدين‌گونه آيد جواب * من و گرز و ميدان افراسياب\r\nابا آنكه بايد بسيجيد جنگ * مرا بزم شير است و رزم پلنگ\r\nبتركان نمانم من از تخت بهر * كمان من ابرست و بارانش زهر\r\nچو صف بركشد از دورويه سپاه * گنهكار پيدا شود از گناه\r\nپشيمانى آنگه نداردت سود * كه تيغ زمانه سرت را درود \r\n\r\nخبر دادن پيران بافراسياب از آمدن گودرز و لشكر كيخسرو و سپاه ايرانيان بجانب توران\r\n برافكند پيران هم اندر شتاب * نوندى بنزديك افراسياب\r\nكه گودرز كشوادگان با سپاه * نهاد از بر تخت زرين كلاه\r\nفرستاده آمد بنزديك من * گزين پور او گيو لشكرشكن\r\nمرا گوش دل زير فرمان تست * به پيمان زبانم گروگان تست\r\nسخن چون بسالار تركان رسيد * سپاهى ز جنگ‌آوران برگزيد\r\nفرستاد نزديك پيران سوار * ز گردان شمشيرزن سى هزار\r\nبه دو گفت بردار شمشير كين * وز ايشان بپرداز روى زمين\r\nنه گودرز بايد كه ماند نه گيو * نه فرهاد و گرگين نه رهام نيو\r\nچو پيران بديد آن سپاه بزرگ * به خون تشنه هر تن بمانند گرگ\r\nبگيو آنگهى گفت برخيز و رو * سوى پهلوان سپه باز شو\r\nبگويش كه از من تو چيزى مجوى * كه فرزانگان آن نبينند روى\r\nمرا مرگ بهتر از آن زندگى * كه سالار باشم كنم بندگى\r\nيكى داستان زد بر اين بر پلنگ * چو با شير جنگ‌آورش خواست جنگ\r\nبنام ار بريزى مرا گفت خون * به از زندگانى به ننگ اندرون\r\nچو گيو اندرآمد به پيش پدر * همىگفت پاسخ به دو در بدر\r\nبگودرز گفت اندر آور سپاه * بجايى كه سازى همى رزمگاه\r\nكه او را همى آشتى راى نيست * بدلش اندرون داد را جاى نيست\r\nچنين گفت با گيو پس پهلوان * كه پيران بسيرى رسيد از روان \r\n\r\n","description":"","footnote":"","page_name":" 1523 ","page_number":801},
  {"content":"\r\n\r\n ز كوه اندرآمد بهامون گذشت * كشيدند لشكر بدان پهن‌دشت\r\nبه كردار كوه از دورويه سپاه * در و دشت زيشان كبود و سياه\r\nز گرد سپه روز روشن نماند * ز نيزه هوا جز بجوشن نماند\r\nستاره سنان بود و خورشيد تيغ * ز آهن زمين بود و از گرز ميغ\r\nدرفش از درفش و گروه از گروه * گسسته نشد شب برآمد ز كوه\r\nجهان سربه‌سر گفتى از آهنست * همه كوه و هامون پر از جوشن است\r\nدرخشيدن تيغهاى بنفش * از آن سايهء كاويانى درفش\r\nتو گفتى كه اندر شب تيره‌چهر * ستاره همىبرفشاند سپهر\r\nچو گودرز توران سپه را بديد * كه برسان دريا زمين بردميد\r\nبياراست لشكر بسان بهشت * بباغ وفا سرو كينه بكشت\r\nيكى ديده‌بان بر سر كوه بر * براند و برآورد از اندوه سر\r\nشب و روز گردن برافراخته * از آن ديدگه ديده‌بان ساخته\r\nبجستى همى تاج نو را سپاه * پى مور ديدى همانا به راه\r\nز ديده خروشيدن آراستى * بگفتى و گودرز برخاستى\r\nبدانسان بياراست آن رزمگاه * كه رزم آرزو كرد خورشيد و ماه\r\nچو سالار شايسته باشد بجنگ * نترسد سپاه از دلاور نهنگ\r\nچنين ايستاده سه روز و سه شب * تو گفتى يكى را نجنبيد لب\r\nبروز چهارم ز پشت سپاه * بشد بيژن گيو تا قلب‌گاه\r\nبه پيش پدر شد همى جامه چاك * همى به آسمان برپراكند خاك\r\nهمىگفت كاى باب كارآزماى * چه دانى بدين خيره بودن بپاى\r\nكنون چون جهان گرم و روشن هوا * نگيرد ز هم‌رزم لشكر نوا\r\nچو اين روزگار خوشى بگذرد * چو پولاد روى زمين بفسرد\r\nابر نيزه‌ها گردد افسرده چنگ * پس پشت برف آيد از پيش جنگ\r\nز گفتار بيژن بخنديد گيو * بسى آفرين خواند بر پورنيو\r\nكه پور منى اى دلاور جوان * چنان چون بود تخمهء پهلوان \r\n\r\n","description":"","footnote":"","page_name":" 1524 ","page_number":802},
  {"content":"\r\n\r\n چنين گفت مر جفت را نره شير * كه فرزند ما گر نباشد دلير\r\nببريم ازو مهر و پيوند پاك * پدرش آب دريا بود مام خاك\r\nو لكن تو اى پور فرخ سخن * زبان برنيا برگشاده مكن\r\nكسى كو بود سوده در روزگار * نبايد بهر كارش آموزگار\r\nببينى تو كوپال گودرز را * كه چون درنوردد همه مرز را\r\nزبانى كه اندر سرش مغز نيست * اگر در ببارد همان نغز نيست \r\n\r\nآمدن هومان ويسه بميان رزمگاه و در پيش صف ايرانيان مبارز خواستن و پرخاش كردن\r\n چو هومان ويسه بدان رزمگاه * كه گودرز كشواد بد با سپاه\r\nبيامد يكى بانگ برزد بلند * كه اى پرمنش مهتر ارجمند\r\nشنيدم همه هرچه گفتى بشاه * وزان پس سپه بركشيدى به راه\r\nكه چشم من از درگه كارزار * برافتد به پيران برآرم دمار\r\nچو شير ژيان لشكر آراستى * همى به آرزو جنگ ما خواستى\r\nكنون از پس كوه چون مستمند * نشستى بكردار غرم نژند\r\nچنانى كه نخچير از نره شير * گريزان و شير از پس اندر دلير\r\nيكى لشكرى را بهامون گذار * چه دارى سپاه از بر كوهسار\r\nچنين بوده پيمانت با شهريار * كه بر كينه گه كوه گيرى حصار\r\nبه دو گفت گودرز انديشه كن * كه باشد سزا با تو گفتن سخن\r\nبلى آمدم با سپاه گران * ز ايران گزيده فراوان سران\r\nشما را بكردار روباه پير * به بيشه در از بيم نخچيرگير\r\nهمى چاره سازيد و درمان و بند * گريزان ز گرز و سنان و كمند\r\nدليرى مكن جنگ ما را مخواه * كه روباه با شير نايد به راه\r\nچو هومان ز گودرز پاسخ شنيد * چو شير اندر آن رزمگه بردميد\r\nبه دو گفت چون مى نيايى بجنگ * تو با من نه زانست كايدت ننگ\r\nازآن‌پس كه جنگ پشن ديده‌اى * سر از رزم تركان بپيچيده‌اى \r\n\r\n","description":"","footnote":"","page_name":" 1525 ","page_number":803},
  {"content":"\r\n\r\n بلادن بجنگ آزمودى مرا * برآورد گه برستودى مرا\r\nتو آنى كه گويى بروز نبرد * بخنجر كنم لاله بر كوه زرد\r\nبميدان جنگ اندرآ كينه‌خواه * يكى با من اكنون به آوردگاه\r\nفراوان پسر دارى اى نامور * همه بسته مر جنگ ما را كمر\r\nيكى را به پيش من آور به جنگ * اگر جنگجويى چه دارى درنگ\r\nچنين داد پاسخ بهومان كه رو * بگفتار تندى و در كار نو\r\nندانى كه شير ژيان روز جنگ * نيالايد از بن بروباه چنگ\r\nچو هومان ز گفتار برگشت سير * برآشفت برسان شير دلير\r\nبخنديد و روى از سپهبد بتافت * سوى روزبانان لشكر شتافت\r\nكمان را بزه كرد و زيشان چهار * بيفكند ز اسب اندر آن مرغزار\r\nبرآمد به بالا بكردار مست * خروشش همه كوه را كرد پست\r\nهمه نيزه برگاشت بر گرد سر * كه هومان ويسه است پيروزگر \r\n\r\nدرخواست نمودن بيژن رزم هومان را و راضى شدن گودرز و مرخص نمودن او\r\n ز شادى دليران تركان سپاه * همه ترگ سودند بر چرخ و ماه\r\nچو هومان بيامد بدان چيرگى * بپيچيد گودرز زان خيرگى\r\nخبر شد به بيژن كه هومان چو شير * به پيش نياى تو آمد دلير\r\nز هر سو چپ لشكر و دست راست * برآمد ز گردنكشان كينه خواست\r\nنرفت از دليران كسى پيش او * به تندى و بيغاره برگاشت روى\r\nبرآشفت بر خويشتن چون پلنگ * نبرد ورا تيز كرده دو چنگ\r\nبفرمود تا برنهادند زين * بر آن ديزهء پيلتن بهر كين\r\nبپوشيد رومى زره جنگ را * سبك تند برتاخت شبرنگ را\r\nبه پيش پدر شد پر از كيميا * سخن گفت با وى ز بهر نيا\r\nبه دو گفت گيو اى پسر هوش دار * بگفتار من سربه‌سر گوش دار\r\nترا گفته بودم كه تيزى مكن * بگودرز بر بد مگردان سخن \r\n\r\n","description":"","footnote":"","page_name":" 1526 ","page_number":804},
  {"content":"\r\n\r\n كه او كار دانست و داناتر است * بدين لشكر نامور مهترست\r\nو زانجا بزد اسب و برگاشت روى * بنزديك گودرز شد پوى پوى\r\nكه اى پهلوان جهاندار شاه * شناساى هر كار و زيباى گاه\r\nازين رزمگه بوستان ساختى * دل از كين توران بپرداختى\r\nمن اينك به خون چنگ را شسته‌ام * پى رزم هومان كمر بسته‌ام\r\nچو بشنيد گودرز گفتار اوى * به دو شاد شد راى هشيار اوى\r\nز شادى برو آفرين كرد سخت * كه از تو مبراد جاويد بخت\r\nتو تا برنشستى بزين خدنگ * نهنگ از دم آسود و شيران ز چنگ\r\nنگه كن كه با وى به آوردگاه * توانى شدن زان پس آوردخواه\r\nكه هومان يكى بدكنش ريمنست * بآورد چون كوه در جوشن است\r\nبمان تا يكى رزم‌ديده هژبر * فرستم به پيشش ابرسان ابر\r\nبه دو تيرباران كند چون تگرگ * بسر بربدوزدش پولاد ترگ\r\nبه دو گفت بيژن كه اى پهلوان * هنرمند باشد دلير و جوان\r\nمرا گر نديدى برزم فرود * ز سر باز بايد كنون آزمود\r\nبجنگ پشن برنوشتم زمين * نديده است كس پشت من روز كين\r\nبخنديد گودرز و زو شاد شد * بسان يكى سرو آزاد شد\r\nبه دو گفت نيك‌اخترا بخت گيو * كه فرزند بيند همى چون تو نيو \r\n\r\nرفتن بيژن بنزد هومان و رزم ساختن و كشته شدن هومان بدست بيژن گيو\r\n چو بيژن بنزديك هومان رسيد * يكى آهنين كوه جوشن بديد\r\nز جوشن همه دشت روشن شده * يكى پيل نر غرق آهن شده\r\nدو جنگى برافراخته سر به ماه * چنان كينه‌ور گشته از كين شاه\r\nبدشتى رسيدند كاندر ز مى * نديدند جاى پى آدمى\r\nز پيكان پولاد و تير خدنگ * كمان گوشه بر گوشه سودند تنگ\r\nچو تير آنچه بود اندر انداختند * همىدون سوى نيزه پرداختند \r\n\r\n","description":"","footnote":"","page_name":" 1527 ","page_number":805},
  {"content":"\r\n\r\n زره اندر آورد شد لخت لخت * نگر تا كرا روز برگشت و بخت\r\nبكردار آتش پرندآوران * فروريخت از دست گندآوران\r\nبدان ماندگى باز برخاستند * بكشتى گرفتن بياراستند\r\nهمى زور كرد اين بر آن آن براين * گه آن را بسودى گه اين را زمين\r\nز بيژن فزون بود هومان به زور * هنر عيب گردد چو برگشت هور\r\nبزد دست بيژن چو يازان پلنگ * ز سر تا به پايش بيازيد چنگ\r\nگرفتش به چپ گردن و راست ران * خم آورد پشت هيون گران\r\nبرآوردش از جاى و بنهاد پست * سوى خنجر آبگون برد دست\r\nفروبرد و كرد از تنش سر جدا * فكندش بسان يكى اژدها\r\nبغلطيد هومان به خاك اندرون * همه دشت شد سربه‌سر جوى خون\r\nنگه كرد بيژن بدان پيلتن * فكنده چو سرو سهى در چمن\r\nسرش را بفتراك شبديز بست * تنش را به خاك اندرافكند پست\r\nبشد ترجمان بيژن آمد دمان * بكوه كنابد بزه در كمان\r\nسليح و سر و اسب هومان گرد * به پيش سپهدار گودرز برد\r\nز بيژن چنان شد جهان‌پهلوان * كه از شوق گفتى فشاند روان \r\n\r\nدر صفت جنگ تورانيان و ايرانيان\r\n دورويه ز لشكر برآمد خروش * زمين آمد از نعل اسبان به جوش\r\nبجوشيد جوشن همه دشت و كوه * سپاه اندرآمد گروهاگروه\r\nبكردار باران ز ابر سياه * بباريد تير اندر آن رزمگاه\r\nجهان چون شب بهمن از تيره ميغ * چو ابرى كه بارانش زوبين و تيغ\r\nزمين آهنين كرده اسبان بنعل * برو دست گردان به خون گشته لعل\r\nز بس خسته تن كامد از رزمگاه * بريده سرانشان فكنده به راه\r\nبرآورد گه جاى كشتن نماند * يكى اسب را برگذشتن نماند\r\nچه مايه فتاده ز پشت ستور * كفن جوشن و سينهء شير گور \r\n\r\n","description":"","footnote":"","page_name":" 1528 ","page_number":806},
  {"content":"\r\n\r\n ز شبگير تا شب برآمد ز كوه * سواران ايران و توران گروه\r\nهمىگرد كينه برانگيختند * همى خاك با خون درآميختند\r\nز اسبان و مردان همه رفت هوش * دهان بازمانده نشسته خموش\r\nبر آن برنهادند هر دو سپاه * كه شب بازگردند ز آن رزمگاه\r\nز جوشن‌وران كوه فرسوده بود * ز خون دست و تيغ اندر آلوده بود\r\nهمه جوشن و خود و ترگ زره * گشادند مر بندها را گره\r\nچو از بار آهن تن آسوده شد * خورش جست و مى نيز پيموده شد \r\n\r\nداستان رزم ده نفر تورانى با ده نفر ايرانى و رزم گودرز و پيران و فتح ايرانيان و اين رزم را رزم يازده رخ نامند\r\n بتدبير كردن سوى پهلوان * برفتند گردان ز پير و جوان\r\nنشستند بر زين سپيده دمان * همه نامداران ببازو كمان\r\nپر از كينه سالار توران سپاه * خروشان بيامد به آوردگاه\r\nچو گودرز كشوادگان را بديد * سخن گفت بسيار و پاسخ شنيد\r\nسپهدار توران برآراست كار * ز لشكر گزيد آن زمان ده سوار\r\nهمان نيز از ايران سپه پهلوان * بخواند آن زمان ده سوار جوان \r\n\r\nرزم فريبرز كاووس با كلباد ويسه و كشتن فريبرز كلباد ويسه برادر پيران را\r\n ابا هر سوارى ز توران سپاه * از ايران يكى شد به آوردگاه\r\nنخستين فريبرز نيو دلير * ز لشكر برون تاخت مانند شير\r\nبنزديك كلباد ويسه دمان * بيامد بزه برنهاده كمان\r\nهمىگشت و تيرش نيامد كه خواست * كشيد آن پرندآور از دست راست\r\nبرآورد و زد تيغ بر گردنش * به دونيمه شد تا كمر گه تنش\r\nگرفتند ايرانيان آن بفال * كه بودند گردان با شاخ و يال \r\n\r\n","description":"","footnote":"","page_name":" 1529 ","page_number":807},
  {"content":"\r\n\r\n\r\nرزم گروى زره قاتل سياوش با گيو بن گودرز و گرفتن گيو بكشتى گروى را\r\n دوديگر گروى زره گرد نيو * برون رفت با پور گودرز گيو\r\nچو گيو اندرآمد گروى از نهيب * كمان شد ز دستش برون زى نشيب\r\nسوى تيغ برد آن زمان دست خويش * دمان گيو نيز اندرآمد به پيش\r\nعمودى بزد بر سر ترگ اوى * كه خونش برآمد ز تارك به روى\r\nهمىدون ز زين اسب نگذاردش * گرفتش ببر زود و بفشاردش\r\nچو بر پشت زين مرد مدهوش گشت * ز اسب اندرافتاد و بىهوش گشت\r\nفرود آمد از اسب جنگى پلنگ * دو دست از پس پشت بستش چو سنگ \r\n\r\nرزم گرازه با سيامك تورانى و كشته شدن سيامك بدست گرازه\r\n سه ديگر سيامك ز توران‌سپاه * بشد با گرازه به آوردگاه\r\nچو شيران جنگى برآشوفتند * همى گرز بر يكديگر كوفتند\r\nپياده شدند و در آويختند * همىگرد كينه برانگيختند\r\nگرازه بزد دست برسان شير * مر او را چو باد اندر آورد زير\r\nچنان سخت زد بر زمين كاستخوان * شكست و هم اندر زمان داد جان \r\n\r\nرزم فروهل و زنگله و كشته شدن زنگله در دست فروهل ايرانى\r\n چهارم فروهل ابا زنگله * دو جنگى بكردار شير يله\r\nفروهل چو ترك دژم را بديد * كمان را بزه كرد و اندر كشيد\r\nابر زنگله تيرباران گرفت * به هر سو كمين سواران گرفت\r\nبه روى اندرآمد تكاور ز درد * جدا شد از آن زنگله روىزرد\r\nنگون شد سر زنگله جان بداد * تو گفتى كه او خود ز مادر نزاد \r\n\r\n","description":"","footnote":"","page_name":" 1530 ","page_number":808},
  {"content":"\r\n\r\n\r\nرزم رهام بن گودرز با بارمان تورانى و كشته شدن بارمان\r\n به پنجم چو رهام گودرز بود * كه با بارمان او سوارى نمود\r\nكمان برگرفتند و تير خدنگ * برآمد خروش سواران جنگ\r\nدو جنگى و هر دو دلير و سوار * هشيوار و ديده بسى كارزار\r\nبگشتند بسيار با يكدگر * بپيچيد رهّام پرخاش‌خر\r\nبه پشت اندرش نيزه‌يى زد دگر * سنان اندرآمد ميان جگر\r\nبكين سياوش فكندش نگون * ز كينه بماليد بر روى خون\r\nنشست از بر زين و اسبش كشان * بيامد دمان تا بجاى نشان \r\n\r\nرزم بيژن گيو با رويين ويسه و كشته شدن رويين بدست بيژن گيو\r\n ششم بيژن گيو و رويين دمان * بزه برنهادند هر دو كمان\r\nچپ و راست گشتند با يكدگر * نشد تيرشان از كمان كارگر\r\nبرويين عمود آن زمان پور گيو * همىگشت بر گرد رويين نيو\r\nزد از باد بر سرش رويين ستون * همه تن پرآهن دهن پر ز خون\r\nبر اسبش بكردار پيلان ببست * گرفت آن زمان پالهنگش بدست \r\n\r\nرزم هجير ايرانى با سپهرم تورانى و كشتن هجير سپهرم را\r\n عنان هيون تكاور بتافت * از آن جايگه سوى بالا شتافت\r\nبرون شد بهفتم ز گردان هجير * يل نامدار و گو شيرگير\r\nسپهرم ز خويشان افراسياب * يكى نامور بود با جاه و آب\r\nبرفتند هر دو بجاى نبرد * برآمد ز آوردگه تيره گرد\r\nهجير دلاور بكردار شير * به روى سپهرم درآمد دلير\r\nيكى تيغ زد بر سر ترگ اوى * كه آمد هم اندر زمان مرگ اوى\r\nهمه روز و بخت از جهاندار ديد * وزو قوت و بخت بيدار ديد \r\n\r\n","description":"","footnote":"","page_name":" 1531 ","page_number":809},
  {"content":"\r\n\r\n\r\nرزم زنگه شاوران با واخواشت و كشته شدن واخواشت\r\n به هشتم ز گردان و نام‌آوران * بشد ساخته زنگهء شاوران\r\nكه هم‌رزمش از بخت واخواشت بود * كه از رزم كس سر نه برگاشت بود\r\nبكردار آتش بنيزه سوار * همىگشت بر مركز كارزار\r\nبدانگه‌كه زنگه بر او دست‌يافت * سنان سوى او كرده اندر شتافت\r\nيكى نيزه زد بر كمربند اوى * كز اسبش نگون شد درآمد به روى \r\n\r\nرزم گرگين ميلاد با اندريمان و مقتول شدن اندريمان از گرگين\r\n نهم رفت گرگين بدل كينه‌خواه * ابا اندريمان ز توران سپاه\r\nيكى تير گرگين بزد بر سرش * كه بردوخت بر ترگ رومى برش\r\nبلرزيد بر زين به سختى سوار * يكى تير ديگر بزد نامدار\r\nبه پهلوى ترك اندرآمد نگون * ز چشمش برون آمد از درد خون\r\nفرود آمد از اسب گرگين چو گرد * سر اندريمان ز تن دور كرد \r\n\r\nرزم برته ايرانى با كهرم پهلوان تورانى و كشته شدن كهرم\r\n دهم برته با كهرم تيغ‌زن * دو جنگى و هر دو سر انجمن\r\nهمىآزمودند هرگونه جنگ * گرفتند پس تيغ هندى بچنگ\r\nچو كهرم بپيچيد از برته روى * يكى تيغ زد بر سر ترگ اوى\r\nكه تا سينه كهرم به دونيم كرد * ز دشمن دل برته بىبيم كرد\r\nفرود آمد از اسب و او را ببست * بر آن زين توزى خود برنشست \r\n\r\nرزم گودرز كشواد سپهدار ايران با پيران بن ويسه سپهسالار و كشته شدن پيران\r\n سپهدار ايران و توران بهم * فراز آمدند اندرين كين دژم\r\nبه تيغ و به خنجر بگرز و كمند * ز هرگونه‌يى برنهادند بند\r\nنبد دسترسشان رس‌شان به خون ريختن * همىگشت اسبان ز انگيختن \r\n\r\n","description":"","footnote":"","page_name":" 1532 ","page_number":810},
  {"content":"\r\n\r\n ازآن‌پس كمان برگرفتند و تير * دو سالار لشكر دو هشيار پير\r\nيكى تيرباران بكردند سخت * چو باد دمان برجهد بر درخت\r\nنگه كرد گودرز و تيرى خدنگ * كه آهن ندارد مر او را به سنگ\r\nببر گستوان برزد و بردريد * تكاور بلرزيد و دم دركشيد\r\nبيفتاد پيرانش آمد به زير * بيفكند ز ابرش سوار دلير\r\nز نيرو به دونيمه شد دست راست * بغلطيد پيران و بر پاى خاست\r\nز گودرز بگريخت شد سوى كوه * همىشد ز درد دويدن ستوه\r\nهمىشد بر آن كوه سر بردوان * مگر بازگردد ازو پهلوان\r\nنگه كرد گودرز و بگريست زار * بترسيد از گردش روزگار\r\nبدانست كش نيست با كس وفا * ميان بسته دارد ز بهر جفا\r\nفغان كرد كاى نامور پهلوان * چه بودت كه ايدون پياده دوان\r\nكجات آن‌همه زور و مردانگى * سليح و دل و گنج و فرزانگى\r\nستون گوان پشت افراسياب * كنون شاه را تيره شد آفتاب\r\nچو كارت چنين خواست زنهار خواه * بدان تا برم زنده‌ات نزد شاه\r\nببخشايدم دل همى بر تو بر * كه پربرف بينم ترا فرق سر\r\nبه دو گفت پيران كه اين خود مباد * بفرجام بر من چنين بد مباد\r\nمن اندر جهان مرگ را زاده‌ام * بدين كار گردن ترا داده‌ام\r\nهمىگشت گودرز بر گرد كوه * نبودش بر او راه و آمد ستوه\r\nپياده ببود و سپر برگرفت * چو نخجير با نان ره اندرگرفت\r\nگرفته سپر پيش و زوبين بدست * به بالا نهاده سر از جاى پست\r\nهمىديد پيران مر او را ز دور * فروجست از سنگ سالار تور\r\nبينداخت پيران مر او را ز دور * فروجست از سنگ سالار تور\r\nبينداخت خنجر بكردار شير * درآمد ببازوى سالار پير\r\nچو گودرز شد خسته بر دست او * ز كينه بخشم اندر آورد رو\r\nبينداخت زوبين به پيران رسيد * زره بر برش سربه‌سر بردريد\r\nز پشت اندرآمد به راه جگر * بغريد و آسيمه برگشت سر \r\n\r\n","description":"","footnote":"","page_name":" 1533 ","page_number":811},
  {"content":"\r\n\r\n برآمدش خون جگر از دهان * چنين است آيين و رسم جهان\r\nبر آن كوهساران زمانى طپيد * ز كين و ز آوردگاه آرميد\r\nفرارفت گودرز پس شادمان * بنزديك پيران چو شير ژيان\r\nفروبرد چنگال و خون برگرفت * بخورد و بماليد روى اى شگفت\r\nسرش را همىخواست از تن بريد * چنان بدكنش خويشتن را نديد\r\nشكسته‌دل و دست و بر خاك سر * دريده سليح و گسسته كمر\r\nبه دو گفت گودرز كاى نره شير * سر پهلوانان سوار دلير\r\nزمانه بزهراب داده است چنگ * به درد دل شير و چرم پلنگ\r\nجهان چون من و چون تو بسيار ديد * نخواهد همى با كسى آرميد\r\nدرفشى ببالينش بر پاى كرد * سرش را بدان سايه در جاى كرد\r\nسوى لشكر خويش بنهاد روى * چكان خون ز بازوش و بر همچو جوى\r\nبانگشت بنمود جاى نبرد * بگفت آنكه با او زمانه چه كرد\r\nبه رهام فرمود تا برنشست * به آوردن او ميان را ببست\r\nبدين‌گونه چون پهلوان كرد ياد * برون تاخت رهام برسان باد\r\nببستش سراپا بخم كمند * فرود آوريدش ز كوه بلند \r\n\r\nمژده دادن ديده‌بان بآمدن شاه كيخسرو از ايران و ديدن پهلوانان ايرانى و تورانى\r\n هم اندر زمان از لب ديده‌بان * به گوش آمد از دور بانگ فغان\r\nخروشيدن كوس با كره ناى * بجنبد همه دشت گفتى ز جاى\r\nهمان تخت پيروزه بر پشت پيل * درفشان بكردار درياى نيل\r\nدرفشى به بالاى سرو سهى * پديد آمد از دور با فرهى\r\nميان سپه كاويانى درفش * به پيش اندرون تيغهاى بنفش\r\nچو از روزنه ساعت اندرگذشت * خور از گنبد چرخ گردان بگشت\r\nجهاندار خسرو بنزد سپاه * بيامد بدان دشت آوردگاه\r\nگروى زره را بياورد گيو * دمان با سپهدار پيران نيو \r\n\r\n","description":"","footnote":"","page_name":" 1534 ","page_number":812},
  {"content":"\r\n\r\n ز اسب اندرآمد سبك شهريار * همى آفرين كرد بر كردگار\r\nگروى زره را گره از گره * بفرمود تا بركشيدند زه\r\nچو بندش سراسر جدا شد ز بند * سرش را بريدند چون گوسفند \r\n\r\nباخبر شدن افراسياب از كشته شدن پيران و آمدن كيخسرو و لشكر آوردن بخوارزم و جنگ بزرگ\r\n وزان پس خبر شد بافراسياب * ز پيران و از شاه و آن جاه و آب\r\nدر گنج بگشاد و روزى بداد * سرش پر ز كين و دلش پر زباد\r\nگله هرچه بودش بدشت و بكوه * ببخشيد بر لشكرش هم‌گروه\r\nسپاهى ز جيحون بدين‌سو كشيد * كه شد ريگ و سنگ از جهان ناپديد\r\nچو آگاه شد شهريار جهان * ز گفتار بيدار كارآگهان\r\nبگرد سپه بر يكى كنده كرد * طلايه ز هر سو پراكنده كرد\r\nچو خورشيد سر زد ز برج بره * بياراست روى زمين يكسره\r\nسپهدار تركان سپه را بديد * بزد ناى رويين و صف بركشيد\r\nجهان شد پرآواى بوق و سپاه * همه برنهادند ز آهن كلاه\r\nتو گفتى كه روى زمين ز آهنست * ز نيزه هوا نيز در جوشن است\r\nتو گفتى جهان كوه آهن شده * همان پوشش چرخ جوشن شده\r\nستاره شمر پيش دو شهريار * پرانديشه و زيجها بر كنار\r\nهمىبازجستند راز سپهر * سطرلاب تا بر كه گردد به مهر\r\nسپهر اندر آن جنگ نظاره بود * ستاره شمر سخت بيچاره بود\r\nبروز چهارم چو شد كار تنگ * به پيش پدر شد دلاور پشنگ\r\nبه دو گفت كاى كدخداى جهان * سرافرازتر كس ميان مهان\r\nبفر تو زير فلك شاه نيست * بزيب تو بر آسمان ماه نيست\r\nشود كوه آهن چو درياى آب * اگر بشنود نام افراسياب\r\nزمين برنتابد سپاه ترا * نه خورشيد تابان كلاه ترا \r\n\r\n","description":"","footnote":"","page_name":" 1535 ","page_number":813},
  {"content":"\r\n\r\n نيايد ز شاهان كسى پيش تو * جز اين بىگهر بىپدر خويش تو\r\nكنون آنكه پيش تو آمد بجنگ * ز گيتى نيابد فراوان درنگ\r\nبدين‌سان چه بايد ستاره شمر * بشمشير جويند مردان هنر\r\nچو بشنيد افراسياب اين سخن * به دو گفت مشتاب و تندى مكن\r\nهمه مرز توران شكسته‌دلند * به تيمار پيران ز جان بگسلند\r\nاز ايدر برو تا ميان سپاه * وز ايران يكى مرد دانا بخواه\r\nبر خسرو از من پيامى رسان * كه گيتى جز اين دارد آيين و سان\r\nنبيره كه رزم آورد با نيا * سرش پربدى باشد و كيميا\r\nتو از لشكر خويش بيرون خرام * مگر خود برآيد ازين كار نام\r\nبگرديم هر دو به آوردگاه * برآسايد از جنگ لختى سپاه\r\nببينيم تا بر كه گردد سپهر * كه را برنهد بر سر از تاج مهر\r\nو گر با من ايدر نيايى بجنگ * نتابى تو با كار ديده نهنگ\r\nكمربسته پيش تو آيد پشنگ * كمربند و با او برآراى جنگ\r\nدل شاه شد زان سخن سخت نرم * فروريخت از ديدگان آب شرم\r\nچنين گفت كاين شيده خال منست * به بالاى و مردى همال منست\r\nبخنديد خسرو ز كار نيا * وزان حيله و چاره و كيميا\r\nبشد شيده نزديك افراسياب * دلش چون بر آتش نهاده كباب\r\nچو روشن شد آن چادر لاجورد * جهان شد چو درياى ياقوت زرد\r\nنشست از بر اسب جنگى پشنگ * ز باد جوانى دلش پر ز جنگ\r\nبيامد بنزديك ايران سپاه * بشد نامدارى ز ايران بشاه \r\n\r\nآمدن شيده پسر افراسياب بجنگ كيخسرو به سياوش و كشته شدن شيده در دست شاه\r\n كه آمد سوارى ميان دو صف * سرافراز و جوشان و تيغى به كف\r\nهمىگويد آن نامور شير چنگ * كه با شاه گوييد كامد پشنگ\r\nبخنديد ازو شاه و خفتان بخواست * درفش بزرگى برآورد راست \r\n\r\n","description":"","footnote":"","page_name":" 1536 ","page_number":814},
  {"content":"\r\n\r\n يكى ترگ زرين بسر برنهاد * درفشش به رهّام گودرز داد\r\nخروشى برآمد كه اى شهريار * چنين مر تن خويش رنجه مدار\r\nاگر شاه بايد همى جنگ‌توز * چرا داد بايد بكس نيمروز\r\nبرانگيخت شبرنگ بهزاد را * كه اندر نوشتى بتك باد را\r\nميان‌بسته با نيزه و خود و گبر * همىگرد اسبش برآمد بابر\r\nميان دو صف شيده او را بديد * يكى باد سرد از جگر بركشيد\r\nبرفتند هر دو ز لشكر بدور * چنان‌چون رود مرد شادان بسور\r\nرسيدند جايى كه شير و پلنگ * بر آن شخ بىآب ننهاد چنگ\r\nنپريد بر آسمانش عقاب * از آن بهره‌يى شخ و بهرى سراب\r\nبرومى عمود و بشمشير و تير * بگشتند با يكدگر ناگزير\r\nچو شيده برو زور خسرو بديد * سرشكش ز ديده برخ بركشيد\r\nبدانست كان فرهء ايزديست * ازو بر تن خويش بايد گريست\r\nچو زان تنگ شد با دل انديشه كرد * كه گر شاه را گويم اندر نبرد\r\nبيا تا بكشتى پياده شويم * بخوى هر دو آهار داده شويم\r\nپياده نگردد كه عار آيدش * ز شاهى تن خويش خوار آيدش\r\nبدين چاره گر زو نگردم رها * شوم بىگمان در دم اژدها\r\nبه دو گفت شاها به تيغ و سنان * كند هركسى جنگ و پيچد عنان\r\nپياده به آيد كه سازيم جنگ * بكردار شيران بيازيم چنگ\r\nجهاندار خسرو هم اندر زمان * بدانست انديشهء بدگمان\r\nبدل گفت كاين شير با زور و چنگ * نبيرهء فريدون و پور پشنگ\r\nگر آسوده گردد سر افشان كند * بسى شيردل را خروشان كند\r\nاگر من پياده نگردم بجنگ * بر ايرانيان وى كند كار تنگ\r\nهمان به كه با او نبرد آورم * سرش را ز گردون بگرد آورم\r\nبه دو گفت رهام كى تاجور * بدين كار ننگين مگردان گهر\r\nچو خسرو پياده كند كارزار * چه بايد بر اين دشت چندين سوار \r\n\r\n","description":"","footnote":"","page_name":" 1537 ","page_number":815},
  {"content":"\r\n\r\n بمان تا شوم پيش او رزم‌ساز * بجاى تو اى شاه گردن‌فراز\r\nبرهام گفت آن زمان شهريار * كه اى مهربان پهلو نامدار\r\nچو شيده دلاور ز تخم پشنگ * چنان دان كه با تو نيايد بجنگ\r\nترا نيز با رزم او پاى نيست * جز او هم ز تركان دلاراى نيست\r\nيكى مرد جنگى فريدون‌نژاد * كه چون او دلاور ز مادر نزاد\r\nنباشد مرا ننگ رفتن بجنگ * پياده بسازيم جنگ پلنگ\r\nفرود آمد از اسب شبرنگ شاه * ز سر برگرفت آن كيانى كلاه\r\nپياده چو بر دشت ديدش پشنگ * فرود آمد از اسب جنگى نهنگ\r\nبهامون چو پيلان برآويختند * همه خاك با خون درآميختند\r\nبه زور جهان‌آفرين كردگار * بزد دست كيخسرو نامدار\r\nبكردار شيرى كه بر گور نر * زند دست و گور اندرآيد بسر\r\nگرفتش به چپ گردن و دست راست * برآورد و زد بر زمين چونكه خواست\r\nبرو كرد جوشن همه چاك‌چاك * همىريخت بر تارك از درد خاك\r\nبرهام گفت اين بد بدسگال * دلير سبك‌سر مرا بود خال\r\nپس از كشتنش مهربانى كنيد * يكى دخمهء خسروانى كنيد\r\nبگردنش بر طوق مشكين كنيد * كله بر سرش عنبرآگين كنيد\r\nسرش را به بان و بمشك و گلاب * بشوييد تن را بكافور ناب\r\nنگه كرد پس ترجمانش به راه * بديد آن تن نام‌بردار شاه\r\nبه دو گفت خسرو كه از كار من * نيا را بگو اندر آن انجمن\r\nدل و ديدهء نامداران به راه * كه شيده كى آيد ز آوردگاه\r\nسوارى همىشد بر ريگ نرم * برهنه تن و ديده پرخون گرم\r\nبرآورد پوشيده راز نهفت * همه پيش سالار تركان بگفت\r\nخروشى شد اندر ميان سپاه * كه بخشايش آورد خورشيد و ماه\r\nچنين گفت با مويه افراسياب * كزين پس نه آرام جويم نه خواب \r\n\r\n","description":"","footnote":"","page_name":" 1538 ","page_number":816},
  {"content":"\r\n\r\n\r\nرزم ديگر و شكست خوردن افراسياب از كيخسرو و رفتن به بهشت گنگ و رفتن كيخسرو از دنبال او بتركستان\r\n و زان‌روى كيخسرو نيكخواه * بلشكرگه آمد بپيش سپاه\r\nمر آن پهلوانان با راى و داد * مر او را بديدند و گشتند شاد\r\nچو خورشيد برزد سر از برج گاو * ز هامون برآمد خروش چكاو\r\nز گردان شمشيرزن سى هزار * بياورد جهن از در كارزار\r\nچو آمد جهان‌جوى جنگى بجنگ * سواران تركان كمانها بچنگ\r\nبه دو روى بنهاد قارن چو كوه * ازو گشت جهن دلاور ستوه\r\nبكشتند چندان ز توران سپاه * كه درياى خون گشت آوردگاه\r\nسيه شد ز گرد سپه آفتاب * ز پيكان پولاد و پر عقاب\r\nز بس نالهء بوق و بانگ سپاه * ز گرد سپاه اندر آن رزمگاه\r\nهمه آب گشت آهن و كوه و سنگ * به دريا نهنگ و بهامون پلنگ\r\nهمه ريگ شد زير نعل اندرون * چو كرباس آهار داده به خون\r\nدو لشكر بدين‌سان درآويختند * چنان شد كه گفتى درآميختند\r\nدل كوه گفتى به درد همى * زمين با سواران بپرّد همى\r\nتو گفتى كه ابرى برآمد سياه * بباريد خون اندر آن رزمگاه\r\nشب تيره با لشكر افراسياب * گذر كرد زاموى زان سوى آب\r\nهمه روى كشور به بيراه و راه * سراپرده و خيمه بد بىسپاه\r\nبجايى نبودش فراوان درنگ * برفتند تا زنده ببهشت گنگ\r\nيكى گنگ بود آن بسان بهشت * گلش مشك سارا بد و زرش خشت\r\nتو گفتى كه با ايمنى گشت جفت * بدان جايگه شاد و خندان بخفت\r\nمى و گلشن و چنگ و بانگ رباب * گل و مجلس و رطل و جام شراب \r\n\r\n","description":"","footnote":"","page_name":" 1539 ","page_number":817},
  {"content":"\r\n\r\n\r\nرزم كيخسرو با تورانيان و رفتن بجانب افراسياب و حركت كردن رستم زال و شبيخون كردن افراسياب بر رستم و شكست خوردن افراسياب\r\n همىبود تا بر چه گردد جهان * بدان آشكارا چه دارد نهان\r\nچو كيخسرو آمد بدان روى آب * ازو دور شد صبر و آرام و خواب\r\nسپه چون گذر كرد زان روى رود * همىداد زان رود هركس درود\r\nكزين آمدن كس نداريد باك * بخواهيد ما را ز يزدان پاك\r\nاز آن آب فرسنگ صد درگذشت * نه دز ماند آباد و نه كوه و دشت\r\nچو آورد لشكر به گل زريون * به هر سو بگرديد با رهنمون\r\nجهان ديد برسان باغ بهار * در و دشت و كوه و زمين پرنگار\r\nسراپردهء شهريار جوان * كشيدند در پيش آب روان\r\nجهاندار بر تخت زرين نشست * خود و نامداران خسروپرست\r\nشبى كرد جشنى كه تا روز پاك * همى بانگ نوش آمد از تيره‌خاك\r\nو زان سو بگنگ اندر افراسياب * برخشنده روز و بهنگام خواب\r\nسپيده‌دمان گاه بانگ خروس * ز درگاه برخاست آواى كوس\r\nسپاهى درآمد بهامون بجنگ * كه بر مور و بر پشه شد راه تنگ\r\nفزون گشت مردم ز مور و ملخ * كشيدند بر هفت فرسنگ نخ\r\nزمين كوه آهن شد از ميخ و نعل * همه روى دريا شد از تيغ لعل\r\nبسر بر ز گرد سيه ابر بست * تبيره دل سنگ خارا شكست\r\nجهان‌گشت چون چادر آبنوس * ستاره غمى شد ز آواز كوس\r\nزمين گشت جنبان چو ابر سياه * تو گفتى همىبرنتابد سپاه\r\nهمه نعل اسبان سرگشته خست * همىبود بىتن سر و پا و دست\r\nز بس چاك‌چاك تبرزين و خود * روان را همىداد تنها درود\r\nچو كيخسرو آن پيچش جنگ ديد * جهان بر دل خويشتن تنگ ديد\r\nبيامد ز يكسو به پشت سپاه * به پيش جهان داور دادخواه\r\nهمان‌گه برآمد يكى باد سخت * كه بشكست شاداب برگ درخت \r\n\r\n","description":"","footnote":"","page_name":" 1540 ","page_number":818},
  {"content":"\r\n\r\n همى خاك برداشت از رزمگاه * بزد بر رخ شاه توران‌سپاه\r\nبگردان توران درآمد شكست * يكى خسته گشته يكى بسته دست\r\nدرآمد شب و چادر مشك رنگ * بپوشيد تا كس نيايد بجنگ\r\nسپه باز خواندند شاهان ز جنگ * كه شد آسمان همچو پشت پلنگ\r\nهمان‌گه طلايه بيامد ز دشت * كه از گرد لشكر هوا تيره گشت\r\nهمه دشت خرگاه و خيمه است و بس * بخيمه نبينم درون هيچ‌كس\r\nبدانست خسرو كه سالار چين * چرا رفته بيگاه از آن دشت كين\r\nنوندى برافكند هم در زمان * بنزديك رستم چو باد دمان\r\nكه برگشت از اين‌گونه افراسياب * همانا بجنگ تو دارد شتاب\r\nسپه را بياراى و آژير باش * شب و روز با تركش و تير باش\r\nچو نزديك رستم شد افراسياب * بر آن بد كه رستم بود سر بخواب\r\nبتاريكى اندر طلايه بديد * به گوش اندر آواز ايشان شنيد\r\nفروماند از كار رستم شگفت * همىراند و انديشه اندرگرفت\r\nكه پيش اندرون رستم تيزچنگ * پس پشت شاه و دليران جنگ\r\nگريزان همىرفت ببهشت گنگ * ابا آلت و لشكر و ساز جنگ\r\nدوهفته بدان‌گونه شادان بزيست * كه داند كه فردا دل‌افروز كيست\r\nسيم هفته كيخسرو آمد بجنگ * شنيد آن مغانى و آواز چنگ\r\nشگفت آمدش كآن‌چنان جاى ديد * سپهرى دل‌افروز بر پاى ديد\r\nچنين گفت با رستم پيل‌تن * كه اى نامور مهتر انجمن\r\nچنان دارم اميد كافراسياب * نبيند دگر شهريارى بخواب \r\n\r\nگشادن كيخسرو حصار بهشت گنگ را و گرفتار شدن گرسيوز و جهن و فرار نمودن افراسياب\r\n شب تيره تا برزد از چرخ شيد * ببد كوه چون پشت پيل سفيد\r\nهمى لشكر آراست افراسياب * سوار و بزرگان كجا يافت آب\r\nچو از گنگ برخاست آواى كوس * زمين آهنين شد هوا آبنوس \r\n\r\n","description":"","footnote":"","page_name":" 1541 ","page_number":819},
  {"content":"\r\n\r\n سر موبدان شاه نيكوگمان * نشست از بر زين سپيده‌دمان\r\nبيامد بگرديد گرد حصار * نگه كرد تا چون كند كارزار\r\nبرستم بفرمود تا همچو كوه * برآرد ز يك‌سوى دريا گروه\r\nدگر سوى گستهم نوذر بپاى * سه ديگر چو گودرز فرخنده‌راى\r\nبسوى چهارم شه نامدار * اباكوس و پيلان و چندين سوار\r\nز باريدن تيغ و گرد سپاه * تو گفتى درآميخت باشيد ماه\r\nز نفت سيه چوبها برفروخت * بفرمان يزدان چو هيزم بسوخت\r\nنگون باره گفتى كه برداشت پاى * بكردار كوه اندرآمد ز جاى\r\nبه پيروزى لشكر شهريار * برآمد خروشيدن كارزار\r\nسوى رخنهء در نهادند روى * بيامد بتك رستم كينه‌جوى\r\nخبر شد همان‌گه بافراسياب * كه آن بارهء شارسان شد خراب\r\nهمه شارسان بانگ و فرياد ديد * همه غارت و آتش و باد ديد\r\nنه پور و برادر و نه بوم و نه بر * نه تخت و نه شاهى نه تاج و كمر\r\nپر از درد از آن باره آمد فرود * همىداد تخت شهى را درود\r\nدر ايوان كه در دز برآورده بود * يكى راه زير زمين كرده بود\r\nاز آن نامداران دو صد برگزيد * در آن راه بيراه شد ناپديد\r\nو زان‌روى راه بيابان گرفت * همه كشورش مانده اندر شگفت\r\nنشانى ندادش كس اندر جهان * بدان‌گونه آواره شد ناگهان\r\nچو كيخسرو آمد بايوان اوى * بپاى اندرآورد كيوان اوى\r\nبر شاه شد مهتر بانوان * ابا دختران اندرآمد نوان\r\nبيكدست مجمر بيكدست جام * برافروخته عنبر و عود خام\r\nتو گفتى كه كيوان ز چرخ برين * ستاره فشاند همى بر زمين\r\nمه بانوان شد بنزديك تخت * ابر شهريار آفرين خواند سخت\r\nكه ما پاك پيوستهء خسرويم * جز از نام او در جهان نشنويم\r\nچو بشنيد خسرو ببخشيد سخت * بر آن خوب‌رويان برگشته‌بخت \r\n\r\n","description":"","footnote":"","page_name":" 1542 ","page_number":820},
  {"content":"\r\n\r\n بفرمودشان بازگشتن بجاى * چنان پاكزاده جهان كدخداى \r\n\r\nگرفتن هوم عابد افراسياب را و بدست شاه كيخسرو افتادن و كشتن افراسياب را\r\n چو كيخسرو آمد به گنگ اندرون * سرى پر ز تيمار و دل پر ز خون\r\nز هركس بفرمود بيدار شاه * طلب كردن شاه توران سپاه\r\nچو بودن بكنگ اندرون شد دراز * بديدار كاووسش آمد نياز\r\nز جيحون گذر كرد و آمد ببلخ * چشيده ز گيتى بسا شور و تلخ\r\nوز آن جايگه كرد آهنگ رى * همه راه بارامش و رود و مى\r\nنشستند در گلشن زرنگار * شهنشاه كاووس با شهريار\r\nبه يك هفته ز ايوان كاووس كى * همى موج برخاست از سرخ مى\r\nازآن‌پس چنان بد كه افراسياب * همىگشت هر جاى بىخوردوخواب\r\nيكى مرد بود اندر آن روزگار * ز تخم فريدون آموزگار\r\nپرستشگهش كوه بودى همه * ز شادى شده دور و دور از رمه\r\nكجا نام آن نامور هوم بود * پرستنده دور از بر و بوم بود\r\nپرستش همىكرد پشمينه‌پوش * ز غارش يكى ناله آمد به گوش\r\nبتركى چو آن ناله بشنيد هوم * پرستش رها كرد و بگذاشت بوم\r\nچنين گفت كاين ناله هنگام خواب * نباشد مگر بانگ افراسياب\r\nبيامد بكردار شير ژيان * ز پشمينه بگشاد گرد ميان\r\nكمندى كه بر جاى ز نار داشت * كه آن در پناه جهاندار داشت\r\nبه هنگ اندرون شد گرفت آن بدست * مر او را بهنگ اندرون چست بست\r\nبرآويخت با هوم افراسياب * همىكرد در چاره جستن شتاب\r\nزدش بر زمين هوم و بر پاى جست * سبك بازوى ترك جادو ببست\r\nبپيچيد دل هوم را زان گزند * برو سست كرد آن كيانى كمند\r\nبپيچيد و زو خويشتن دركشيد * به دريا بجست و بشد ناپديد\r\nچنان بد كه گودرز كشوادگان * همىرفت با گيو و آزادگان \r\n\r\n","description":"","footnote":"","page_name":" 1543 ","page_number":821},
  {"content":"\r\n\r\n به چشم آمدش هوم با آن كمند * نوان بر لب آب چون مستمند\r\nازين آب گفتش چه جويى همى * مگر تيره‌تن را بشويى همى\r\nبه دو گفت هوم اى سرافراز مرد * نگه كن يكى اندرين كار كرد\r\nگرفتم در اين هنگ پور پشنگ * در اين آب درشد رها شد ز چنگ\r\nبدين آب گشته است پنهان كنون * مگر تاش يزدان بود رهنمون\r\nچو گودرز بشنيد اين داستان * به ياد آمدش گفتهء باستان\r\nكه او را ببد بازگردد سپهر * بجنبد ز گرسيوزش خون به مهر\r\nچو آواز او يابد افراسياب * همانا برآيد ز درياى آب\r\nببردند گرسيوز شوم را * كه آشوب ازو بد بر و بوم را\r\nهمىريخت بر كتف او خام گاو * چنين تا نماندش بتن زور و تاو\r\nچو بشنيد فريادش افراسياب * پر از درد گريان برآمد ز خواب\r\nبينداخت آن گرد كرده كمند * سر شهريار اندرآمد به بند\r\nبيامد جهاندار با تيغ تيز * سرى پر ز كينه دلى پرستيز\r\nچنين گفت بىدانش افراسياب * كه اين روز بد ديده بودم بخواب\r\nبآواز گفت اى بدكينه‌جوى * چرا كشت خواهى نيا را بگوى\r\nشهش داد پاسخ كه اى بدكنش * سزاوار بيغاره و سرزنش\r\nتو باب مرا ازچه كردى تباه * نترسيدى از داور هور و ماه\r\nسر شهريارى بريدى كه تاج * برو بود گريان و هم تخت عاج\r\nبشمشير هندى بزد گردنش * به خاك اندرافكند تارى تنش\r\nبه خون لعل شد موى و ريش سفيد * برادرش شد از جهان نااميد \r\n\r\nدر سلطنت دادن كيخسرو بلهراسب و رسيدن از لهراسب بگشتاسب پدر اسفنديار رويين‌تن\r\n تهى شد ازو تخت شاهنشهى * سرآمد به دو روزگار مهى\r\nدل شاه ايران ز گيتى رميد * بيزدان نيكى دهش آرميد\r\nبلهراسب بخشيد آن تاج و گاه * بايران درون گشت لهراسب شاه \r\n\r\n","description":"","footnote":"","page_name":" 1544 ","page_number":822},
  {"content":"\r\n\r\n چو لهراسب بر تخت بنشست شاد * بشاهنشهى تاج بر سر نهاد\r\nدو فرزند بودش بسان دو ماه * سزاوار شاهى و تخت و كلاه\r\nيكى نام گشتاسب ديگر زرير * كه زير آوريدى سر نره شير\r\nپسر بود گشتاسب را نامدار * كجا نام او فرخ اسفنديار\r\nدلش بود خرم بدان نيكبخت * بياراست بر رويش ايوان و تخت \r\n\r\nآغاز داستان اسفنديار و مأمور كردن گشتاسب او را برزم رستم و رفتن او بزابلستان\r\n كنون خورد بايد مى خوشگوار * كه مى بوى مشك آيد از جويبار\r\nهوا پرخروش و زمين پر ز جوش * خنك آنكه دلشاد دارد بنوش\r\nدرم دارد و نقل و نان و نبيد * سر گوسفندى تواند بريد\r\nمرا نيست آن خرم آن را كه هست * ببخشاى بر مردم تنگدست\r\nهمه بوستان پر ز برگ گلست * همه كوه پرلاله و سنبل است\r\nبه پاليز بلبل بنالد همى * گل از نالهء او ببالد همى\r\nنگه كن سحرگاه تا بشنوى * ز بلبل سخن كردن پهلوى\r\nهمىنالد از مرگ اسفنديار * ندارد بجز ناله زو يادگار\r\nكز آواز رستم شب تيره‌ابر * به درد دل شير و چرم هژبر\r\nز بلبل شنيدم يكى داستان * كه برخواند از نامهء باستان\r\nكه چون مست بازآمد اسفنديار * دژم گشته از خانهء شهريار\r\nكتايون قيصر كه بد مادرش * گرفته شب تيره آمد برش\r\nچنين گفت با مادر اسفنديار * كه با من همى بد كند شهريار\r\nاگر تاج شاهى سپارد به من * پرستش كنم چون بتان را شمن\r\nاگرنه من اين تاج بر سر نهم * همه كشور ايرانيان را دهم\r\nغمين شد ز گفتار او مادرش * همه پرنيان خوار شد در برش\r\nسيم روز گشتاسب آگاه شد * كه فرزند او افسر ماه شد\r\nهمىدرد و انديشه بفزايدش * همه تاج و تخت پدر بايدش \r\n\r\n","description":"","footnote":"","page_name":" 1545 ","page_number":823},
  {"content":"\r\n\r\n نشست از بر تخت زر شهريار * بشد نزد او فرخ اسفنديار\r\nبه فرزند نامى چنين گفت شاه * كه از راستى مگذر اين نيست راه\r\nبگيتى ندارى كسى را همال * مگر بىخرد نامور پور زال\r\nبه مردى همى ز آسمان بگذرد * همان خويش را كهترى نشمرد\r\nبپيچد سر از راه و فرمان ما * سر اندر نيارد به پيمان ما\r\nسوى سيستان رفت بايد كنون * به كار آورى رنگ و بند و فسون\r\nبرهنه كنى تيغ و كوپال را * به بند آورى رستم زال را\r\nبدادار گيتى كه او داد زور * فروزندهء اختر ماه و هور\r\nكه چون اين سخنها بجا آورى * ز من نشنوى زان سپس داورى\r\nسپارم به تو تخت و گنج و كلاه * نشانمت با تاج در پيشگاه\r\nچنين پاسخ آورد اسفنديار * كه اى نامور پرهنر شهريار\r\nتو با شاه چين جنگجوى و نبرد * هم از دشت تركان برانگيز كرد\r\nچه جويى نبرد يكى مرد پير * كه كاووس خواندى ورا شيرگير\r\nز گاه سياوخش تا كيقباد * همه شهر ايران به دو بوده شاد\r\nهمىخواندندش خداوند رخش * جهانگير و شير اوژن و تاج‌بخش\r\nنه او در جهان نامدارى نو است * بزرگست و با عهد كيخسرو است\r\nچنين داد پاسخ باسفنديار * كه اى شيردل پرهنر نامدار\r\nكسى كو ز عهد جهاندار گشت * به پيش در او نشايد گذشت\r\nره سيستان گير خود با سپاه * اگر تخت خواهى ز من با كلاه\r\nچو اندر شوى دست رستم ببند * بيارش پياده بخم كمند\r\nز پيش پدر بازگشت او بتاب * هم از بهر تاج و هم از بهر باب\r\nبايوان خويش اندرآمد دژم * لبان پر ز باد ابروان پر ز خم\r\nكتايون چو بشنيد دل پر ز خشم * به پيش پسر شد پر از آب چشم\r\nچنين گفت با فرخ اسفنديار * كه اى در جهان از يلان يادگار\r\nز بهمن شنيدم كه از گلستان * همىرفت خواهى بزابلستان \r\n\r\n","description":"","footnote":"","page_name":" 1546 ","page_number":824},
  {"content":"\r\n\r\n سوارى كه باشد به نيروى پيل * بانگشت خشت افكند بر دو ميل\r\nبه درد جگرگاه ديو سفيد * ز شمشير او گم كند راه شيد\r\nنشايد كه با او تو رزم آورى * به بيهوده با او مكن داورى\r\nمده از پى تاج سر را بباد * كه با تاج شاهى ز مادر نزاد\r\nمجو هيچ با پور دستان نبرد * به پيرامن مرز زابل مگرد\r\nچنين پاسخ آورد اسفنديار * كه تو راست گويى سخنها به كار\r\nو ليكن نبايد شكستن دلم * كه چون بشكنى دل ز تن بگسلم\r\nمرا گر بزابل سرآيد زمان * بدان‌سو كشد گردش آسمان\r\nبباريد خون از مژه مادرش * همه پاك بركند مو از سرش\r\nبه شبگير هنگام بانگ خروس * ز درگاه برخاست آواى كوس\r\nهمىراند تا پيشش آمد دو راه * فروماند بر جاى پيل و سپاه\r\nاز آنجا بيامد سوى هيرمند * همىبود ترسان ز بيم گزند\r\nبفرمود تا بهمن آمد به پيش * سخن گفت با او ز اندازه بيش\r\nبه دو گفت اسب سيه برنشين * بياراى تن را بديباى چين\r\nهم از راه تا خان رستم بران * مكن كار بر خويشتن بر گران\r\nبگويش كه هركس كه گردد بلند * جهاندار و از هر بدى بىگزند \r\n\r\nرفتن بهمن بنزد رستم\r\n ز دادار بايد كه دارد سپاس * كه اويست جاويد نيكىشناس\r\nسرانجام بستر بود تيره‌خاك * بپرد روان سوى يزدان پاك\r\nبگيتى هرآن‌كس كه نيكى شناخت * بكوشيد و با شهرياران بساخت\r\nچه مايه جهان داشت لهراسب شاه * نكردى گذر سوى آن بارگاه\r\nچو او تخت ايران بگشتاسب داد * نيامدت از تخت و از شاه ياد\r\nسوى او يكى نامه ننوشته‌اى * از آرايش بندگى گشته‌اى\r\nنرفتى بدرگاه او بنده‌وار * نخواندى مر او را همى شهريار \r\n\r\n","description":"","footnote":"","page_name":" 1547 ","page_number":825},
  {"content":"\r\n\r\n بپرهيز و پيچانشو از خشم او * نديدى چو خشم آورد چشم او\r\nچو ايدر بيايى و فرمان كنى * روان از نشستن پشيمان كنى\r\nبخورشيد روشن‌روان زرير * بجان پدرم آن جهان‌دار شير\r\nكه من زين پشيمان كنم شاه را * برافروزم اين اختر و ماه را\r\nپشوتن برين بر گواى منست * روان و خرد رهنماى منست\r\nكه من چند ازين جستم آرام شاه * و ليكن همىديدم از تو گناه\r\nپدر شهريار است و من كهترم * ز فرمان او يك‌زمان نگذرم\r\nنبايد كه اين خانه ويران شود * كنام پلنگان و شيران شود\r\nچو بسته ترا نزد شاه آورم * بر او بر فراوان گناه آورم\r\nسخنهاى آن نامور پيشگاه * چو بشنيد بهمن بيامد به راه\r\nهم اندر زمان بهمن اندر رسيد * ازو رايت خسروى گستريد\r\nندانست مرد جوان زال را * بيفراخت آن خسروى يال را\r\nبانگشت بنمود نخچيرگاه * هم اندر زمان بازگشت او ز راه\r\nيكى كوه بد پيش مرد جوان * برانگيخت آن بارهء پهلوان\r\nنگه كرد زانجا به نخچيرگاه * بديد آن بر پهلوان سپاه\r\nيكى نره گورى زده بر درخت * نهاده بر خويش كوپال و رخت\r\nيكى جام مى پر بدست دگر * پرستنده بر پاى پيشش پسر\r\nچنين گفت بهمن كه اين رستمست * و يا آفتاب سپيده دمست\r\nيكى سنگ خارا از آنكه بكند * فروهشت از آن كوهسار بلند\r\nنجنبيد رستم نه بنهاد گور * زواره همىكرد از آن‌گونه شور\r\nهمىبود تا سنگ نزديك شد * ز گردش بر كوه تاريك شد\r\nبزد پاشنه سنگ افكند دور * زواره بر او آفرين كرد و پور\r\nغمى شد دل بهمن از كار او * چو ديد آن بزرگى و هنجار او\r\nچو آمد بنزديك نخچيرگاه * تهمتن بديدش همان‌گه ز راه\r\nبه دو گفت رستم كه تا نام خويش * نگويى نيابى ز من كام خويش \r\n\r\n","description":"","footnote":"","page_name":" 1548 ","page_number":826},
  {"content":"\r\n\r\n به دو گفت من پور اسفنديار * سر راستان بهمن نامدار\r\nورا پهلوان زود در برگرفت * وزان آمدن پوزش اندرگرفت\r\nبرفتند هر دو بجاى نشست * خود و نامداران مهترپرست\r\nچو بشنيد رستم ز بهمن سخن * پرانديشه شد مغز مرد كهن\r\nچنين گفت آرى شنيدم پيام * دلم شد بديدار تو شادكام\r\nز من پاسخى بر باسفنديار * كه اى شيردل مهتر نامدار\r\nسخن هرچه برگفتنش روى نيست * درختى بود كش برو بوى نيست\r\nچو مهتر سرايد سخن سخته به * ز گفتار پيكار پردخته بود\r\nبه پيش تو آيم كنون با سپاه * ز تو بشنوم آنچه فرمود شاه\r\nبيارم برت عهد شاهان راد * ز كيخسرو آغاز تا كيقباد\r\nازآن‌پس كه من گردن زنده پيل * شكستم فكندم بدرياى نيل\r\nنبندم ببازو يكى پالهنگ * نياويزم از پاى چرم پلنگ\r\nمگو آنچه هرگز نگفته است كس * به مردى مكن باد را در قفس\r\nچو بهمن بيامد به پرده‌سراى * همىبود پيش پدر بر بپاى\r\nپس آنگاه بنشست پيش پدر * بگفت آنچه بشنيد ازو سربه‌سر\r\nبه دو گفت چون رستم پيلتن * نبيند كسى نيز در انجمن\r\nبيامد كنون تا لب هيرمند * نه جوشن نه خود و نه گرز و كمند\r\nبديدار شاه آمدستش نياز * ندانم چه دارد همى با تو راز\r\nز بهمن برآشفت اسفنديار * ورا بر سر انجمن كرد خوار\r\nكه رستم همى پيل جنگى كنى * دل نامداران من بشكنى \r\n\r\nرفتن اسفنديار بپذيرهء رستم\r\n بفرمود كاسب سيه زين كنند * به بالاى او زين زرين كنند\r\nپس از لشكر نامور صد سوار * برفتند با فرخ اسفنديار\r\nبيامد بشد تا لب هيرمند * بفتراك بر گرد كرده كمند \r\n\r\n","description":"","footnote":"","page_name":" 1549 ","page_number":827},
  {"content":"\r\n\r\n از آن‌سو خروشى برآورد رخش * وزين روى اسب يل تاج‌بخش\r\nتهمتن ز خشك اندرآمد برود * پياده شد و داد يل را درود\r\nكه روى سياوش اگر ديدمى * بدين تازه‌رويى نگرديدمى\r\nخنك شاه كو چون تو دارد پسر * به بالا و فرّت بنازد پدر\r\nچو بشنيد گفتارش اسفنديار * فرود آمد از مركب نامدار\r\nتن پيلتن را ببر درگرفت * چو خوشنود شد آفرين برگرفت\r\nكه يزدان‌پناه اى جهان‌پهلوان * كه ديدم ترا شاد و روشن‌روان\r\nچو ديدم ترا يادم آمد زرير * سپهدار اسب‌افكن و شيرگير\r\nخنك آنكه باشد ورا چون تو پشت * بود ايمن از كارهاى درشت\r\nبه دو گفت رستم كه اى پهلوان * چنان خواهدم از تو روشن‌روان\r\nكه آيى خرامان سوى خان من * بديدار روشن كنى جان من \r\n\r\nجواب دادن اسفنديار\r\n چنين پاسخ آورد اسفنديار * كه اى از يلان جهان يادگار\r\nنشايد گذر كردن از راى تو * گذشت از بر و بوم و از جاى تو\r\nو ليكن ز فرمان شاه جهان * نپيچم همى آشكار و نهان\r\nبزابل نفرمود ما را درنگ * نه با نامداران اين مرز جنگ\r\nترا چون برم بسته نزديك شاه * سراسر به دو بازگردد گناه\r\nبه دو گفت رستم كه اى نامدار * همىجستم از دادگر كردگار\r\nكه خرم كنم دل ز ديدار تو * دهم دل بديدار و گفتار تو\r\nز من هرچه خواهى تو فرمان كنم * ز ديدار تو رامش جان كنم\r\nمگر بند كز بند عارى بود * شكستى بود زشت‌كارى بود\r\nنبيند مرا زنده با بند كس * كه روشن‌روانم بر اينست و بس\r\nاز اين جايگه رخش را برنشست * دل‌خسته را اندر انديشه بست\r\nچو رستم برفت از لب هيرمند * پرانديشه شد نامدار بلند \r\n\r\n","description":"","footnote":"","page_name":" 1550 ","page_number":828},
  {"content":"\r\n\r\n همىبود رستم بايوان خويش * ز خوردن نگه داشت پيمان خويش\r\nچو ديرى برآمد نيامد كسى * نگه كرد رستم بره بر بسى\r\nبفرمود تا رخش را زين كنند * همان زين بآرايش چين كنند\r\nبيامد بنزديك اسفنديار * همان‌گه بذيره شدش شهريار \r\n\r\nجواب دادن رستم مر اسفنديار را\r\n به دو گفت رستم كه اى پهلوان * نوآيين سالار و فرخ جوان\r\nمن از بهر اين فر و اورند تو * بجويم همى راى و پيوند تو\r\nنخواهم كه چون تو يكى شهريار * تبه گردد از جنگ در كارزار\r\nكه من سام را نخوانم دلير * كه زو بيشه بگذاشتى نره شير\r\nبخنديد از رستم اسفنديار * چنين گفت كاى پور سام سوار\r\nبيارام و بنشين و بردار جام * ز تندى و كندى مبر هيچ نام\r\nبرفتند باهم بپرده‌سراى * گزيدند هر دو بآرام جاى\r\nبفرمود مهتر كه جام آورند * بجام آن مى لعل‌فام آورند\r\nببينيم تا رستم اكنون ز مى * چه گويد ز احوال كاووس كى\r\nبياورد يك جام مى مىگسار * كه كشتى برو بر بكردى گذار\r\nچو هنگامهء رفتن آمد فراز * ز مى لعل شد رستم سرفراز\r\nچنين گفت با آن يل اسفنديار * كه شادان بزى تا بود روزگار\r\nمى و هرچه خوردى ترا نوش باد * روان بدانديش بىتوش باد\r\nتن خويشتن را تو مستاى هيچ * بايوان شو و كار فردا بسيج\r\nببينى كه من در صف كارزار * چنانم كه با باده و مىگسار\r\nكنون بند بر پاى نه بىدرنگ * بدان تا نباشد ببيهوده جنگ\r\nدل رستم از غم پراندوه شد * جهان پيش او چون يكى كوه شد\r\nچنين گفت پس با سرافراز مرد * كه انديشه روى مرا كرد زرد\r\nتو يكتا دلى و نديده جهان * جهانبان بمرگ تو كوشد نهان \r\n\r\n","description":"","footnote":"","page_name":" 1551 ","page_number":829},
  {"content":"\r\n\r\n همىگرد گيتى دواند ترا * بهر سختىيى پرواند ترا\r\nزمانه همىتاختت با سپاه * كه بر دست من گشت خواهى تباه\r\nچو بشنيد گردنكش اسفنديار * به دو گفت اى رستم نامدار\r\nتو چندين همى بر من افسون كنى * كه تا چنبر از يال بيرون كنى\r\nتو اكنون به خوبى بر زال پوى * سخن هرچه بشنيدى او را بگوى\r\nسليحت همه جنگ را ساز كن * ازين‌پس مپيماى با من سخن\r\nتو فردا ببينى به آوردگاه * كه گيتى كنم پيش چشمت سياه\r\nچو من با تو تيز اندر آيم بجنگ * به درد دل شير و چرم پلنگ\r\nبه دو گفت رستم كه اى تندخوى * ترا گر چنين آمد است آرزوى\r\nترا بر تك‌رخش مهمان كنم * سرت را بكوپال درمان كنم\r\nببينى تو فردا سنان مرا * همان گرد كرده عنان مرا\r\nكه با پير سر نامداران مرد * به آوردگاه برنجويى نبرد\r\nلب مرد برنا پر از خنده شد * پرستنده آن خنده را بنده شد\r\nبرستم چنين گفت كاى نام‌جوى * چرا تيز گشتى بدين گفت‌وگوى\r\nچو فردا بيايى بدشت نبرد * ببينى دل و زور مردان مرد \r\n\r\nخطاب كردن رستم بپرده‌سراى شاهى و ضمنا شكوه از دولت گشتاسبى و شنيدن اسفنديار\r\n چو رستم بيامد بپرده‌سراى * زمانى همىبود بر در بپاى\r\nبه كرياس گفت اى سراى اميد * خنك روز كاندر تو بد جم و شيد\r\nهمايون بدى گاه كاووس كى * همان‌گاه كيخسرو نيك‌پى\r\nدر فرخى بر تو اكنون ببست * كه بر تخت تو ناسزا برنشست\r\nشنيد اين سخنها يل اسفنديار * پياده بيامد پس نامدار\r\nبرستم چنين گفت كاى پاك‌راى * چرا تيز گشتى بپرده‌سراى\r\nسراپرده را گفت بد روزگار * كه جمشيد را داشتى در كنار\r\nكه او راه يزدان بعالم بهشت * نه نوروز بودش نه خرم بهشت \r\n\r\n","description":"","footnote":"","page_name":" 1552 ","page_number":830},
  {"content":"\r\n\r\n كنون مايه‌دار تو گشتاسب است * نشست تو در زير جاماسب است\r\nنشسته بيكدست او زردهشت * كه با زند و ست آمده از بهشت\r\nبديگر بشو تن گو نيك‌مرد * بخورده بگيتى بسى گرم و سرد\r\nبه پيش اندرون فرخ اسفنديار * كزو شاد شد گردش روزگار\r\nچو رستم بيامد بايوان خويش * نگه كرد چندى بپيوند و خويش\r\nزواره بيامد بنزديك اوى * ورا ديد تيره‌دل و زردروى\r\nبه دو گفت رو تيغ هندى بيار * يكى نيزه و مغفر نامدار\r\nكمان آر و برگستوان آر و ببر * كمند آر و گرز گران آر و گبر\r\nچو رستم سليح نبردش بديد * سر افشاند و آه از جگر بركشيد\r\nچنين گفت كاى جوشن كارزار * برآسودى از جنگ يك روزگار\r\nكنون كار پيش آمدت سخت باش * بهرجاى پيراهن بخت باش\r\nچنان رزمگاهى كه غران دو شير * بجنگ اندر آيند هر دو دلير\r\nكنون تا چه پيش آرد اسفنديار * چه بازى كند در دم كارزار\r\nچو بشنيد دستان ز رستم سخن * پرانديشه شد مغز مرد كهن\r\nهمىرفت رستم زواره پسش * كه او بود در پادشاهى كسش \r\n\r\nآمدن رستم بجنگ اسفنديار\r\n بيامد چنين تا لب هيرمند * همه لب پر از باد و دل پر ز بند\r\nسپه با برادر همان‌جا بماند * سوى لشكر شاه ايران براند\r\nگذشت از لب رود و بالا گرفت * همىمانده از كار گيتى شگفت\r\nخروشيد كاى فرخ اسفنديار * هم‌آوردت آمد برآراى كار\r\nبخنديد و گفت اينك آراستم * بدانگه‌كه از خواب برخاستم\r\nبفرمود تا زين بر اسب سياه * نهادند و بردند نزديك شاه\r\nنهاد آن بن نيزه را بر زمين * ز خاك سيه اندرآمد بزين\r\nبسان پلنگى كه بر پشت گور * نشيند برانگيزد از گور شور \r\n\r\n","description":"","footnote":"","page_name":" 1553 ","page_number":831},
  {"content":"\r\n\r\n همىشد چو نزد تهمتن رسيد * مر او را بر آن باره تنها بديد\r\nبدان‌گونه رفتند هر دو برزم * تو گفتى كه اندر جهان نيست بزم\r\nچو گشتند نزديك پير و جوان * دو شير سرافراز و دو پهلوان\r\nخروش آمد از بارهء هر دو مرد * تو گفتى بلرزيد دشت نبرد\r\nچنين گفت رستم بآواز سخت * كه اى مرد شادان دل نيكبخت\r\nبدين‌گونه مستيز و بد را مكوش * بداننده يك‌بار بگشاى گوش\r\nاگر جنگ خواهى و خون ريختن * بدين‌سان به‌سختى درآويختن\r\nبايرانيان جنگ فرماى نيز * كه تا گوهر آيد پديد از بشيز\r\nبدين رزمگه‌شان بجنگ آوريم * خود ايدر زمانى درنگ آوريم\r\nبباشد بكام تو خون ريختن * ببينى تكاپوى و آويختن\r\nچنين پاسخ آوردش اسفنديار * كه چندين چه گويى سخن نابكار\r\nاز ايوان به شب‌گير برخاستى * ازين تند بالا مرا خواستى\r\nچرا ساختى با من اكنون فريب * همانا بديدى بتنگى نشيب\r\nتوى جنگجوى و منم جنگ‌خواه * بگرديم هر دو كنون بىسپاه\r\nببينيم تا اسب اسفنديار * سوى آخور آيد همى بىسوار\r\nو يا بارهء رستم جنگجوى * بايوان نهد بىخداوند روى\r\nنهادند پيمان دو جنگى كه كس * نباشد بدين كار فريادرس\r\nبنيزه فراوان درآويختند * همى خون ز جوشن فروريختند\r\nسنانها كشيدند بر يكدگر * دو شير ژيان و دو پرخاش‌خر\r\nچنان تا سنانها بهم برشكست * بشمشير بردند آنگاه دست\r\nز نيروى گردان و زخم سران * شكسته شد آن تيغهاى گوان\r\nهمىريختند اندر آورد گرز * چو سنگ اندرآيد ز بالا به برز\r\nچو شير ژيان هر دو آشوفتند * هم از خشم اندامها كوفتند\r\nهمان دسته بشكست گرز گران * فروماند از كار دست سران\r\nگرفتند ازآن‌پس دوال كمر * دو اسب تكاور برآورده پر \r\n\r\n","description":"","footnote":"","page_name":" 1554 ","page_number":832},
  {"content":"\r\n\r\n يكى بد بدست يل اسفنديار * بدست دگر رستم نامدار\r\nبه نيرو كشيدند زى خويشتن * دو گرد سرافراز و دو پيلتن\r\nهمى زور كرد اين بر آن آن بر اين * نجنبيد يك مرد بر پشت زين\r\nكف اندر دهانشان شده خون و خاك * همه گبر و برگستوان چاك‌چاك\r\nبدانگه‌كه جنگ يلان شد دراز * همى دير شد رستم سرفراز\r\nزواره بدشنام لب برگشاد * همىكرد گفتار ناخوب ياد\r\nبايرانيان گفت رستم كجاست * بدين روز خامش نشستن چراست\r\nشما سوى رستم بجنگ آمديد * خرامان بكام نهنگ آمديد\r\nهمى دست رستم بخواهيد بست * برين رزمگه برنشايد نشست\r\nزواره بيامد ز پشت سپاه * دها ده برآمد ز آوردگاه\r\nبكشتند ز ايرانيان بيشمار * چو نوشاذر آن ديد برساخت كار\r\nزواره يكى نيزه زد بر برش * به خاك اندرآمد همان‌گه سرش \r\n\r\nخبر يافتن اسفنديار از جنگ و كشته شدن نوشاذر و مهرنوش و جنگ كردن با رستم و مجروح شدن رستم\r\n و زان سو فرامرز چون پيل مست * بيامد يكى تيغ هندى بدست\r\nبرآويخت با نامور مهرنوش * نبودش جوان با فرامرز توش\r\nفرامرز كردش همان‌گه تباه * ز خون لعل شد خاك آوردگاه\r\nچو بهمن برادرش را كشته ديد * زمين زيرا و چون گل آغشته ديد\r\nبيامد بنزديك اسفنديار * بجايى كه بد آتش كارزار\r\nبه دو گفت كاى نره شير ژيان * سپاهى بجنگ آمد از سكزيان\r\nدو پور تو نوش‌آذر و مهرنوش * بزارى بسكزى سپردند هوش\r\nتو اندر نبردى و ما پر ز درد * جوانان كى زادگان زير گرد\r\nدل مرد بيدار شد پر ز خشم * پر از باد مغز و پر از آب چشم\r\nاز آن خشم را برگشادش زبان * برستم چنين گفت اى بدنشان \r\n\r\n","description":"","footnote":"","page_name":" 1555 ","page_number":833},
  {"content":"\r\n\r\n تو گفتى كه لشكر نيارم بجنگ * ترا نيست آرايش نام و ننگ\r\nندانى كه مردان پيمان‌شكن * ستوده نباشند در انجمن\r\nچو بشنيد رستم غمين گشت سخت * بلرزيد برسان شاخ درخت\r\nبجان و سر شاه سوگند خورد * بخورشيد و شمشير روز نبرد\r\nكه من جنگ هرگز نفرموده‌ام * هرآن را كه اين كرده نستوده‌ام\r\nببندم دو دست برادر كنون * گر او بوده در اين بدى رهنمون\r\nفرامرز را نيز بربسته دست * بيارم بر شاه يزدان‌پرست\r\nچنين گفت با رستم اسفنديار * كه بر خون طاوس اگر خون مار\r\nنريزيم ناخوب و ناخوش بود * نه آيين شاهان سركش بود\r\nتو اى بدنشان چارهء خويش ساز * كه آمد زمانت به تنگى فراز\r\nبران رخش بر هر دو رانت به تير * درآميزم اكنون چو با آب شير\r\nبه دو گفت رستم كزين گفت‌وگوى * چه گويى كه گم شد مرا آرزو\r\nكمان برگرفتند و تير خدنگ * ببردند از روى خورشيد رنگ\r\nبه پيكان همى آتش افروختند * همى مرد و مركب بهم دوختند\r\nچو تير از كف شاه جسته شدى * تن رستم و رخش خسته شدى\r\nچو او از كمان تير بگشاد و شست * تن رستم و رخش جنگى بخست\r\nبر او تير رستم نيامد به كار * كه رويينه‌تن بود اسفنديار\r\nفرود آمد از رخش رستم چو باد * سر نامور سوى بالا نهاد\r\nهمان رخش رخشان سوى خانه شد * چنين با خداوند بيگانه شد\r\nبه بالا ز رستم همىرفت خون * شده زرد و لرزان كه بيستون\r\nبخنديد چون ديدش اسفنديار * به دو گفت اى مهتر نامدار\r\nچرا كم شد آن نيروى پيل مست * ز پيكان چرا كوه آهن بخست\r\nچرا شير غران چو روباه شد * ز جنگش چنين دست كوتاه شد\r\nزواره پى رخش رخشان بديد * كه از رود بر خشك بيرون كشيد\r\nسيه شد جهان پيش چشمش برنگ * خروشان همىتاخت تا جاى جنگ \r\n\r\n","description":"","footnote":"","page_name":" 1556 ","page_number":834},
  {"content":"\r\n\r\n تن مرد جنگى چنان خسته ديد * همه خستگيهاش نابسته ديد\r\nبه دو گفت خيز اسب من برنشين * كه پوشم ز بهر تو خفتان كين\r\nبه دو گفت رو پيش دستان بگوى * كه از دودهء سام شد رنگ و بوى\r\nچو رفتى همه چارهء رخش ساز * من آيم كنون گر بمام دراز\r\nزواره ز پيش برادر برفت * دو ديده سوى رخش بنهاده تفت\r\nپسش در همىراند اسفنديار * همىگفت كاى رستم نامدار\r\nبه بالا چنين چند باشى بپاى * كه خواهد بدن مر ترا رهنماى\r\nپشيمان شو و دست در ده ببند * كزين پس تو از من نبينى گزند\r\nبدين خستگى پيش شاهت برم * ز كردارها بىگناهت برم\r\nچنين گفت رستم كه بيگاه گشت * ز رزم اين زمان دست كوتاه گشت\r\nتو اكنون چنين راستى باز گرد * شب تيره هرگز كه جويد نبرد\r\nمن اكنون چنين سوى ايوان روم * برآسايم و يك‌نفس بغنوم\r\nببندم من اين خستگيهاى خويش * بخوانم كسى را كه دارم بپيش\r\nبسازم دگر هرچه فرمان تست * همه راستى زير پيمان تست\r\nبه دو گفت رويين‌تن اسفنديار * كه اى پرمنش پير ناسازگار\r\nتو مرد بزرگى و رزم‌آزماى * بسا چاره دانى و نيرنگ و راى\r\nبديدم من اكنون فريب تو را * نخواهم كه بينم نشيب تو را\r\nچو اسفنديار از پسش بنگريد * بدان روى رودش به خشكى بديد\r\nچنين گفت كاين را نخوانند مرد * يكى زنده پيلست با شاخ و برد\r\nچنان آفريدش كه خود خواسته است * زمين و زمان را بياراسته است\r\nچو گفت اين سخنها سبك باز جاى * خروشيدن آمد ز پرده‌سراى\r\nفرود آمد از باره اسفنديار * نهاد آن سركشتگان بر كنار\r\nچنان زار بگريست بر هر دوان * كه جان شد به تنش اندرون ناتوان\r\nبتابوت زرين و بر مهد عاج * فرستادشان زى خداوند تاج\r\nپيامى فرستاد نزد پدر * كه شاخ درخت تو آمد ببر \r\n\r\n","description":"","footnote":"","page_name":" 1557 ","page_number":835},
  {"content":"\r\n\r\n تو بر تخت نازى و من در گداز * بماند به تو جاودان رنج و آز\r\nنشست از بر تخت با سوگ و درد * ز پيكار رستم همى ياد كرد \r\n\r\nرفتن رستم به خانه و مويه كردن رودابه و آمدن سيمرغ نزد زال و راهنمايى كردن و قصهء چوب گز\r\n و زان‌روى رستم بايوان رسيد * مر او را بدان‌گونه دستان بديد\r\nزواره و فرامرز گريان شدند * بر آن خستگيهاش بريان شدند\r\nز سر برهمىكند رودابه موى * نهانى ازيشان همىخست روى\r\nبيامد زواره گشاده ميان * همىكند ازو گبر و ببر بيان\r\nهرآن‌كس كه دانا بد از كشورش * نشستند گريان همه در برش\r\nچو زال اندرآمد بايوان اوى * بر آن خستگيها بماليد روى\r\nهمىگفت من زنده با پير سر * بديدم بدين‌سان گرامى پسر\r\nبه دو گفت رستم كزين غم چه سود * كه از آسمان بودنيها ببود\r\nكه من همچو رويين‌تن اسفنديار * نديدم به مردى گه كارزار\r\nخدنگم ز سندان گذر يافتى * زبون داشتى گر سپر يافتى\r\nزدم چند بر گبر اسفنديار * چنان بد كه بر سنگ ريزند خار\r\nبه دو گفت زال اى پسر هوش دار * سخن چون بجاى آورى گوشدار\r\nهمه كارهاى جهان را در است * جز از مرگ كان را درى ديگر است\r\nيكى چاره دانم مر اين را گزين * كه سيمرغ را باز خوانم درين\r\nبه مجمر يكى آتش اندر فروخت * به آتش از آن پر يكى بربسوخت\r\nچو يك پاس از تيره‌شب درگذشت * تو گفتى كه گيتى سيه‌ابر گشت\r\nنگه كرد زال آنگهى از فراز * ز سيمرغ ديد اين جهان پرطراز\r\nبه دو گفت سيمرغ برگو چه بود * كه آمد نيازت درين شب بدود\r\nبه دو گفت كاين بد بدشمن رساد * كه بر من رسيد از بد بدنژاد\r\nتن رستم شيردل خسته شد * ز تيمار او پاى من بسته شد \r\n\r\n","description":"","footnote":"","page_name":" 1558 ","page_number":836},
  {"content":"\r\n\r\n بيامد بدين مرز اسفنديار * نكوبد همى جز در كارزار\r\nبه دو گفت سيمرغ كى پهلوان * مباش اندرين كار خسته‌روان\r\nسزد گر نمايى به من رخش را * همان سرفراز جهان‌بخش را\r\nچو بشنيد رستم برافراخت يال * روا نشد بنزديك سيمرغ و زال\r\nنگه كرد مرغ اندر آن خستگى * بجست اندرو راه پيوستگى\r\nبمنقار از آن خستگى خون كشيد * وزو شصت پيكان به بيرون كشيد\r\nبر آن خستگيها بماليد پر * كه اندر زمان گشت با زور و فر\r\nبه دو گفت سيمرغ كاى پيلتن * توى نام‌بردار هر انجمن\r\nبدين گز بود هوش اسفنديار * تو اين چوب را خوار مايه مدار\r\nبر آتش تو اين چوب را راست كن * يكى نغز پيكان بر او نه كهن\r\nو گرنه نيايد برو كارگر * سليح دليران پرخاش‌خر\r\nكه زردشت خوانده است بر وى فسون * بود بر تنش تيغ و زوبين زبون\r\nبافسون يكى طشت پرآب كرد * همىريخت بر تارك و روى مرد\r\nدلاور دو ديده بهم برنهاد * ازآن‌پس كجا چشم را برگشاد\r\nفسونگر به دو گفت در كارزار * ازين چشم گردد ترا كارزار\r\nسه پر و دو پيكان بگز در نشان * نمودم ترا از گزندش نشان\r\nبزه كن كمان را و اين چوب گز * بدين‌گونه پرورده در آب رز\r\nابر چشم او راست كن هر دو دست * چنان چون بود مردم گزپرست\r\nتن مرغ را زال بدرود كرد * ازو تار و از خويشتن پود كرد\r\nيكى آتش آنگاه بر پاى كرد * طرب را بجان اندر آن جاى كرد\r\nبر آتش مر آن چوب را راست كرد * چو آهنگ كين و كمين خواست كرد\r\nيكى تيزپيكان به دو درنشاند * چو شد راست پرها به دو برنشاند\r\nسپيده همان‌گه ز كه بردميد * ميان شب تيره اندر چميد\r\nنشست از بر كوههء ژنده‌پيل * همىشد چو كشتى بدرياى نيل \r\n\r\n","description":"","footnote":"","page_name":" 1559 ","page_number":837},
  {"content":"\r\n\r\n\r\nرفتن رستم برزم اسفنديار و نصيحت كردن به اسفنديار و نشنيدن او\r\n بپوشيد رستم سليح نبرد * همى از جهان‌آفرين ياد كرد\r\nچو آمد بر لشكر نامدار * نگه كرد و ديدش يل اسفنديار\r\nچنين گفت پس با پشوتن كه شير * بر مرد جادو نباشد دلير\r\nگمانى نبردم كه رستم ز راه * بايوان كشد گبر و ببر و كلاه\r\nهمان بارهء رخش زير اندرش * ز پيكان نبد هيچ پيدا برش\r\nبپوشيد پس جوشن اسفنديار * بچنگ اندرون آلت كارزار\r\nخروشيد چون روى رستم بديد * كه نام تو باد از جهان ناپديد\r\nبه پيمان بجستى هم از من تو دوش * كه با تو نه دل بود و نه مغز و هوش\r\nكنون رفتى و جادوى ساختى * بدين‌سان سوى رزم پرداختى\r\nبه دو زمت زان گونه امروز بال * كزين پس نبيند ترا زنده زال\r\nچنين گفت رستم باسفنديار * كه اى سير ناگشته از كارزار\r\nمن امروز نه بهر جنگ آمدم * پى پوزش نام و ننگ آمدم\r\nتو با من به بيداد كوشى همى * دو چشم خرد را بپوشى همى\r\nبجان و سر شاه سوگند خورد * بروز سپيد و شب لاجورد\r\nبخورشيد و ماه و به استا و زند * كه دل را نرانى به راه گزند\r\nبيايى ببينى يكى خوان من * روانست كام تو بر جان من\r\nبيايم ابا تو بر شهريار * به پيشش نيايش كنم بنده‌وار\r\nپس ار شاه بكشد مرا شايدم * همان نيز اگر بند فرمايدم\r\nچنين داد پاسخ كه مرد فريب * نيمروز پرخاش و روز نهيب\r\nز خوان و ز ايوانت گويى همى * رخ آشتى را بشويى همى\r\nاگر زان كه خواهى كه مانى بجاى * نخستين سخن بند برنه بپاى\r\nدگرباره رستم زبان برگشاد * مكن شهريارا ز بيداد ياد\r\nنمىخواهم اى شاه گردن‌فراز * كه آيد زمانت بدستم فراز\r\nكه گفتت برو دست رستم ببند * نبندد مرا دست چرخ بلند \r\n\r\n","description":"","footnote":"","page_name":" 1560 ","page_number":838},
  {"content":"\r\n\r\n اگر چرخ گردنده اختر كشد * كه هر اخترى لشكرى بركشد\r\nبگرز گران بشكنم لشكرش * پراكنده سازم بهر كشورش\r\nاگر دهر با من بتابد دوال * بگرز گرانش دهم گوشمال\r\nبرستم چنين گفت اسفنديار * كه تا چند گويى تو اى نامدار\r\nجز از بند يا رزم چيزى مجوى * چنين گفتنيها بخيره مگوى\r\nبدانست رستم كه لابه به كار * نيايد همى پيش اسفنديار\r\nكمان را بزه كرد و آن چوب گز * كه پيكانش را داده بود آب رز\r\nچو او راند تير گز اندر كمان * سر خويشتن كرد زى آسمان\r\nهمىگفت كاى پاك دادار هور * فزايندهء دانش و فر و زور\r\nهمىبينى اين پاك جان مرا * روان مرا هم زبان مرا\r\nكه چندين بگويم باسفنديار * مگر سر بپيچاند از كارزار\r\nتو دانى به بيداد كوشد همى * به من جنگ و مردى فروشد همى\r\nببادافره اين گناهم مگير * تو اى آفرينندهء ماه و تير\r\nچو خود كام جنگى بديد آن درنگ * كه رستم همى دير شد سوى جنگ\r\nبه دو گفت اى سكزى بدگمان * نشد سير جانت ز تير و كمان\r\nببينى كنون تير گشتاسبى * دل‌شير و پيكان لهراسبى\r\nچنانت بدوزم همه تن به تير * كه از زابلستان برآيد نفير\r\nمرا زور و مردى نمايى همى * دگر سنگ و آهن بخايى همى\r\nيكى تير بر ترگ رستم بزد * چنان كز كمان دليران سزد \r\n\r\nتير انداختن رستم بر چشم اسفنديار و كشته شدن اسفنديار و سوگ پشوتن و بهمن\r\n تهمتن گز اندر كمان راند زود * بدانسان كه سيمرغ فرموده بود\r\nبزد تير بر چشم اسفنديار * جهان تيره شد پيش آن نامدار\r\nخم آورد بالاى سرو سهى * ازو دور شد دانش و فرهى\r\nنگون شد سر شاه يزدان‌پرست * بيفتاد چاچى كمانش ز دست \r\n\r\n","description":"","footnote":"","page_name":" 1561 ","page_number":839},
  {"content":"\r\n\r\n گرفت آن زمان يال اسب سياه * ز خون لعل شد خاك آوردگاه\r\nچنين گفت رستم باسفنديار * كه آوردى آن تخم زفتى ببار\r\nتو آنيكه گفتى كه رويين‌تنم * بلندآسمان بر زمين برزنم\r\nنه من دى صد و شصت تير خدنگ * بخوردم نناليدم از نام و ننگ\r\nتو خوردى يكى چوبه تير گزين * سرت را نهادى بقرپوس زين\r\nبيك تير برگشتى از كارزار * بخفتى ابر بارهء نامدار\r\nهم‌اكنون به خاك اندرآيد سرت * بسوزد دل مهربان مادرت\r\nهم‌آنگه سر نام‌بردار شاه * نگون اندرآمد ز اسب سياه\r\nزمانى همىبود تا يافت هوش * بر آن خاك بنشست و بگشاد گوش\r\nسر تير بگرفت و بيرون كشيد * همه پر و پيكانش در خون كشيد\r\nهمان‌گه به بهمن رسيد آگهى * كه تيره شد آن فر شاهنشهى\r\nبيامد به پيش پشوتن بگفت * كه اين كار ما گشت با درد جفت\r\nسرزنده پيل اندرآمد به خاك * جهان كرد از سوگ بر ما مغاك\r\nبرفتند هر دو پياده دوان * ز پيش سپه تا بر پهلوان\r\nبديدند جنگى برش پر ز خون * يكى تير پرخون بدست اندرون\r\nدو پيكان برو ساخته بر سه پر * ميانش يكى و بتن بر دوسر\r\nبشوتن برو جامه را كرد چاك * خروشان بسر برپراكند خاك\r\nبه دو اين‌چنين گفت اسفنديار * كه اى مرد داناى به روزگار\r\nبه مردى مرا پور دستان نكشت * نگه كن بدين گز كه دارم بمشت\r\nبدين چوب شد روزگارم بسر * ز سيمرغ و از رستم چاره‌گر\r\nهمىگشت بهمن به خاك اندرون * بماليد رخ را بر آن گرم‌خون\r\nجوانان گرفتندش اندر كنار * همى خون ستردند از آن شهريار\r\nچنين گفت با رستم اسفنديار * كه از تو نديدم بد روزگار\r\nز گشتاسب ديدم بد بدگمان * نه رستم نه سيمرغ و تير و كمان\r\nملر گفت رو سيستان را بسوز * نخواهم كزين پس بود نيمروز \r\n\r\n","description":"","footnote":"","page_name":" 1562 ","page_number":840},
  {"content":"\r\n\r\n بكوشيد تا لشكر و تاج و گنج * به دو ماند و من بماندم برنج\r\nكنون بهمن نامور پور من * خردمند و بيدار دستور من\r\nبياموزش آرايش كارزار * نشستن به بزم و برزم و شكار\r\nبزابلستان مرو را شاد دار * سخنهاى نيكو ورا ياد دار\r\nچنين گفته جاماسب گم بوده نام * كه هرگز بگيتى مبيناد كام\r\nكه بهمن ز من يادگارى بود * سرافرازتر شهريارى بود\r\nبه دو گفت رستم دريغا چه سود * كه از آسمان بودنيها ببود\r\nببندم كمر پيش او بنده‌وار * وزو باز دارم بد روزگار\r\nچنين گفت پس با پشوتن كه من * نجويم همى زين جهان جز كفن\r\nچو رفتى بايران پدر را بگوى * كه چون كام ديدى بهانه مجوى\r\nبه پيش سران پندها داديم * نهانى بكشتن فرستاديم\r\nترا تاج و سختى و كوشش مرا * ترا تخت و تابوت پوشش مرا\r\nبگفت اين و برزد يكى سرد دم * كه بر من ز گشتاسب آمد ستم\r\nهمان‌گه برفت از تنش جان پاك * تن خسته افتاد بر تيره‌خاك\r\nهمه جامه رستم بر و پاره كرد * سرش پر ز خاك و دلش پر ز درد\r\nبه دو گفت زال اى گزيده پسر * بدين كردهء خويشتن درنگر\r\nپذيرفتى اين ماربچه ازوى * كنون تا چه آيد ازومان به روى\r\nز دهقان بنشنيدى اين داستان * كه ياد آرد از گفتهء باستان\r\nكه گر پرورى بچهء نره شير * شود تيزدندان و گردد دلير\r\nچو گردد به نيروى و جويد شكار * نخست اندرآيد به پروردگار\r\nز بهمن رسد بد بزابلستان * بپيچند گردان كابلستان\r\nنگه كن كه چون او شود تاجدار * به پيش آورد كين اسفنديار\r\nبگفت اين و زين خانه بنهاد روى * به پيش اندر آن بهمن كينه‌جوى \r\n\r\n","description":"","footnote":"","page_name":" 1563 ","page_number":841},
  {"content":"\r\n\r\n\r\nفرستادن نعش اسفنديار با پشوتن و سپاه ايران بايران و ماندن بهمن بزابلستان\r\n يكى نغز تابوت كرد آهنين * بگسترد فرشى ز ديباى چين\r\nبراندود يك روى آهن به قير * پراكند بر قير مشك و عبير\r\nز ديباى زربفت كردش كفن * خروشان بر او نامدار انجمن\r\nوزان پس كه پوشيد روشن برش * ز فيروزه بر سر نهاد افسرش\r\nسر تنگ تابوت كردند سخت * شد آن بارور خسروانى درخت\r\nصد اشتر بياورد رستم گزين * بگسترد فرشش ز ديباى چين\r\nدو استر بدى زير تابوت شاه * چپ و راست پيش و پس او سپاه\r\nبرابرش نهاده نگونسار زين * ز زين اندر آويخته گرز كين\r\nهمان نامور خود و خفتان اوى * همان مغفر و نيزهء جنگجوى\r\nسپه رفت و بهمن بزابل بماند * بمژگان همى خون دل برفشاند\r\nتهمتن ببردش بايوان خويش * همىپرورانيد چون جان خويش\r\nبگشتاسب آگاهى آمد ز راه * نگون شد سر نام‌بردار شاه\r\nهمه جامه‌ها چاك زد بر برش * به خاك اندرآمد سر و افسرش\r\nخروشى برآمد ز ايوان بزار * جهان پر شد از نام اسفنديار\r\nبايران به هر سو كه رفت آگهى * بينداختند آن كلاه مهى \r\n\r\nنامه نوشتن رستم بگشتاسب شاه و جواب نامه و خواستن بهمن و رفتن بهمن بنزد گشتاسب\r\n همىبود بهمن بزابلستان * به نخجير هم با مى و گلستان\r\nسوارى و مى خوردن و بارگاه * بياموخت رستم بدان كينه‌خواه\r\nبه هر چيز بيش از پسر داشتى * شب و روز شادش ببرداشتى\r\nچو گفتار و كردار پيوسته شد * در كين گشتاسب بربسته شد\r\nيكى نامه بنوشت رستم به درد * همه كار فرزند او ياد كرد\r\nبه شه گفت يزدان گو اى منست * پشوتن درين رهنماى منست\r\nكه من چند گفتم باسفنديار * مگر كم كند كينه و كارزار \r\n\r\n","description":"","footnote":"","page_name":" 1564 ","page_number":842},
  {"content":"\r\n\r\n سپردم به دو كشور و گنج خويش * گزيدم پى راحتش رنج خويش\r\nزمانش چنان بود و نگشاد چهر * دل من پر از درد و سر پر ز مهر\r\nبدان‌گونه بد گردش آسمان * بسنده نباشد كسى با زمان\r\nكنون اين جهان‌جوى نزد منست * كه فرخ‌نژاد اورمزد منست\r\nنهان من و جان من جمله اوست * اگر گنج و تاجست و گر مغز و پوست\r\nچو آن نامه شد نزد شاه جهان * پراكنده شد در كهان و مهان\r\nپشوتن بيامد گواهى بداد * سخنهاى رستم همىكرد ياد\r\nچنان زارى و پند و اندرز خويش * سخن گفتن از گنج و از مرز خويش\r\nنپذرفت گفتار و ننمود مهر * كه بر وى چنين رفته بود از سپهر\r\nپس آن نامور شاه خوشنود گشت * گراينده را آمدن سود گشت\r\nهم اندر زمان نامه پاسخ نوشت * بباغ بزرگى درختى بكشت\r\nپشوتن بگفت آنچه درخواستى * دل من به خوبى بياراستى\r\nتو آنيكه بودى وزان مهترى * بهند و بقنوج بر سرورى\r\nز بيشى هرآن چت ببايد بخواه * ز تخت و ز تيغ وز چتر و كلاه\r\nفرستاده پاسخ بياورد زود * بدان‌سان كه گشتاسب فرموده بود\r\nپشوتن بدانست كز نيك و بد * مر آن پادشاهى به بهمن رسد\r\nبگشتاسب گفت اى پسنديده شاه * ترا كرد بايد به بهمن نگاه\r\nببهمن يكى نامه بايد نوشت * بسان درختى بباغ بهشت\r\nخوش‌آمد سخن شاه گشتاسب را * بفرمود فرخنده جاماسب را\r\nكه بنگار يك نامه نزديك اوى * كه بيرون كند كين ز دل جنگجوى\r\nكه يزدان سپاس اى جهان‌پهلوان * كه ما از تو شاديم و روشن‌روان\r\nنبيره كه از جان گرامىتر است * بدانش ز جاماسب نامىتر است\r\nبه بخت تو آموخت فرهنگ و راى * سزد گر فرستى كنون باز جاى\r\nيكى سوى بهمن هم اندر زمان * كه نامه بخوان و بزابل ممان\r\nكه ما را بديدارت آمد نياز * برآراى كار و درنگى مساز \r\n\r\n","description":"","footnote":"","page_name":" 1565 ","page_number":843},
  {"content":"\r\n\r\n چو فرمود و نامه نوشتند زود * فرستاده برجست و آمد چو دود\r\nچو باد دمنده همىشد دوان * چنين تا درآمد بر پهلوان\r\nبه دو نامه بسپرد و پيغام شاه * بداد آنچه بودش نهان با سپاه\r\nبرستم چو برخواند نامه دبير * به دو شاد شد مرد دانش‌پذير\r\nز چيزى كه بودش بگنج اندرون * ز خفتان و از خنجر آبگون\r\nز كافور و از مشك و از عود تر * هم از عنبر و گوهر و سيم و زر\r\nكمرهاى زرين و زرين ستام * ز ياقوت سيراب و زرين دو جام\r\nهمه پاك رستم به بهمن سپرد * سراسر بگنجور او برشمرد\r\nتهمتن دو منزل بيامد به راه * پس او را فرستاد نزديك شاه\r\nيل شاهزاده ز زابل برون * همىآمد و ديده‌ها پر ز خون\r\nز بهمن خبر يافت گشتاسب شاه * كه آمد نبيره ز زابل به راه\r\nپذيره فرستاد جاماسب را * كه دستور بد شاه گشتاسب را\r\nچو گشتاسب روى نبيره بديد * شد از آب ديده رخش ناپديد\r\nبه دو گفت اسفنديارى تو بس * نمانى جز او را بگيتى بكس\r\nورا ديد روشن‌دل و ياد گير * ازآن‌پس همىخوانديش اردشير\r\nگوى بود با زور و گيرنده دست * خردمند و دانا و يزدان‌پرست\r\nچو بر پاى بودى سرانگشت او * ز زانو فروتر بدى مشت او\r\nهمىگفت كاينم جهاندار داد * غمين بودم از بهر تيمار داد\r\nسپاسم ز يزدان كه آن بيخ سست * شد از وى يكى شاخ فرخ برست\r\nچو گم شد سرافراز رويين‌تنم * بماناد تا جاودان بهمنم\r\nسرآمد همه كار اسفنديار * كه جاويد بادا تن شهريار \r\n\r\n","description":"","footnote":"","page_name":" 1566 ","page_number":844},
  {"content":"\r\n\r\n\r\n353 فرّخى سيستانى\r\nاسمش حكيم على بن [ جولوغ 
  ] كنيتش ابو الحسن پدرش از ملازمان دربار امير خلف بن احمد حكمران سيستان بود كه در مدح او گفته‌اند خلف بن احمد احمد الاخلاف\r\nبارى حكيم فرخى به تحصيل علوم پرداخت و در علوم ادبيّه كامل گشت موسيقى نيز بياموخت و علم با عمل جمع كرد و طبعش روان شد و اشعار عذب بديع گفتن گرفت و بزرگان به دو رغبت كردند و مصاحب و منادم اكابر گشت اشعار نيكو گفتى و بصوتى دلجو بخواندى و چنگ نواختى و دلها را بر هنرهاى خود شيفته ساختى تا كارش بالا گرفت و رتبتش و الا شد بمراتب پست سر فرود نياورد زيراكه منعمى دهقان كه حكيم خدمتش كردى مردى دنى الطبع لئيم النفس بود بهر سالى دويست كيل پنج منى فرخى را غله دادى و صد درم سيم نوحى و ازين بيشتر در ميان نبودى فرخى زنى خواست كرد از موالى خلف و خرج وى بفزود و بدان وصل وفا نكرد و وى را چاره نماند و از خواجه نااميد شد و به خيال مهاجرت و مسافرت درافتاد و فحص حال كرام عهد كرد تا صيت فضائل و خصايل امير بزرگ ابو المظفر طاهر چغانى حكمران بلخ و مفخر طخارستان بشنيد كه در آن حدود از ملوك عهد اختيار فضلاست و مربى شعر او شعر نيكو گويد و نيكو فهمد و جايزهء بزرگ دهد و اختيار اهل هنر است و بسلطان محمود غزنويش عزتى و مكانتى عظيم است به خدمت وى تصميم عزم كرد برگ راهى بساخته روى بچغانيان نهاد و قصيده‌يى بمدح او بياراست كه مطلعش اينست و در اول ديوانهاى كهن وى مسطور است :\r\n با كاروان حله برفتم ز سيستان * با حله‌يى تنيده ز دل بافته ز جان \r\nچون به دو رسيد و سعادت حضور يافت معلوم شد كه امير به صحراى فسيله رفته چه او هجده هزار ماديان مىداشت كه بقول صاحب چهار مقاله هريك را كره‌يى بدنبال بود و هر سال بدانجا شدى و كرگان بديدى و داغ برنهادى همانا آن موسم بود و عميد اسعد كه پيشكار و كارگزار امير بود از دنبال او عزم خدمت داشت فرخى نزد او شده قصيده بخواند عميد اسعد مردى فاضل و دانا بود اين قصيدهء فريده را از چنان مردى سگزى بيابانى با آن لباس غريب باور نداشت و او را با خود ببرد و بقصيده‌يى تازه كه مشتمل بر حكايت داغگاه اسبان باشد امتحان كرده فرخى آن شب\r\n\r\n","description":"","footnote":"","page_name":" 1567 ","page_number":845},
  {"content":"\r\n\r\nقصيدهء داغگاه و اردوى امير به‌نحوىكه ديد موزون كرد عميد اسعد حيران‌شده او را با قصيده به خدمت امير برد و معرفى كرد و حال او بشرح بازگفت كه تا دقيقى درگذشته چنين شاعرى بجاى وى نيامده در مجلس شراب فرخى برخاسته به نشيدى قصيدهء اول برخواند و اذن جلوس يافت و امير را بس خوش‌آمد چون شراب اثر و مسرت افزود قصيدهء داغگاه عرضه داشت امير در اهتزاز آمده فرخى را گفت كه هزار كره براى داغ گرد كرده‌اند چندانكه بتوانى از آنها گرفتن ترا باشد فرخى دستار سكزيانه بنهاد و خود را بميان رمه انداخت به زحمت بسيار بعضى از كره‌ها را به رباطى ويران كه در آن حوالى بود درون افكند و خود بر در خسته و مانده بيفتاد چون امير باخبر شد بخنديد و كرگان به دو بخشيد و آن چهل و دو بود پس وى را اسب و ساخت و خيمه و اشتر و جامه و گستردنى ببخشيد تا مردى با سامان شد و با تجمل بدربار سلطان غزنوى رفت چون سلطان او را متجمل و با حشمت ديد بدان چشم در وى همىنگريست و بر اجلال او بيفزود و راتبهء وى مزيد كرد و در تربيت او كوشيد تا از معارف و فحول ندما و شعراى خاصه و ملازمان زبده گشت و در جايزه مدايح او را بمبلغهاى خطير مخصوص داشت تا كار وى بدانجا رسيد كه در سفر ثروت و سامان اميرانه با خود حركت دادى و نوشته‌اند كه بيست غلام زرين‌كمر در قفاى او برنشستندى و اياز اويماق كه محبوب سلطان آفاق بود با وى مهربان و دوست گشت و در مجالس خاص با يكديگر بودندى و وقتى سلطان از راه رشك از حكيم برنجيد و وى را بغضب و حرمان از حضور دور كرد تا بقصايد عذرآميز بر سر رحم و عفو آمد حكيم را در مدح امير اياز اويماق كه در زمان مسعود سردارى معتبر بود قصيدهء مدايحست . الحاصل حكيم فرخى را در شاعرى طرزى مرغوبست و تغزلات شيرين عاشقانهء مسرت‌انگيز دارد سخن وى سهل ممتنع است وى در ميان مديح‌گويان زمان خود چنانست كه سعدى در غزل‌سرايان زمان ترجمان البلاغة از تصانيف اوست و رشيد الدّين وطواط در حدايق گويد سخن سهل ممتنع در عرب مخصوص ابو فراس و در عجم خاصهء فرخى است در سنهء 429 درگذشته از ديوان وى كه زياده از ده هزار است انتخاب مىشود .\r\n\r\n","description":"","footnote":"","page_name":" 1568 ","page_number":846},
  {"content":"\r\n\r\n\r\nدر مدح سلطان محمود غزنوى گويد\r\n برآمد نيلگون ابرى ز روى نيلگون دريا * چو راى عاشقان گردان چو طبع بيدلان شيدا\r\nبباريد و ز هم بگسست و گردان گشت بر گردون * چو پيلان پراكنده ميان آبگون صحرا\r\nتو گفتى گرد زنگار است بر حراقهء چينى * تو گفتى موى سنجابست بر پيروزه‌گون ديبا\r\nتو گفتى آسمان درياست از سبزى و بر رويش * بپرواز اندر آورده است ناگه بچگان عنقا\r\nهمىرفت از بر گردون گهى تارى گهى روشن * وزو گه آسمان پيدا و گه خورشيد ناپيدا\r\nبسان چندن سوهان زده بر لوح پيروزه * بكردار عبير بيخته بر صفحهء مينا\r\nچو دودين‌آتشى كابش به روى اندر زنى ناگه * چو چشم بيدلى كز ديدن دلبر شود تنها\r\nهواى روشن از رنگش مغيّر گشت و شد تيره * چو جان كافر كشته به تيغ خسرو و الا\r\nيمين دولت و دولت به دو پيراسته گيتى * امين ملت و ملت به دو آراسته دنيا\r\nقوام دين پيغمبر ملك محمود دين‌پرور * ملك فعل ملك سيرت ملك سهم ملك‌سيما\r\nز خشم و قوتش جايى كه بنديشد دل بخرد * ز جود و همتش جايى كه انديشد دل دانا\r\nنه آتش را بود گرمى نه آهن را بود قوت * نه دريا را بود رادى نه گردون را بود بالا \r\n\r\n","description":"","footnote":"","page_name":" 1569 ","page_number":847},
  {"content":"\r\n\r\n طواف شاعران بينم بگرد قصر تو دايم * همانا قصر تو كعبه است و گرد قصر تو بطحا \r\n\r\nو له ايضا\r\n نيلگون پرده بركشيد هوا * باغ بنوشت [ مفرش 
  ] ديبا\r\nآب زان گشته نيلگون ديدار * كآسمان گشت سيمگون سيمگون‌سيما\r\nچون بلور شكسته بسته بود * گر دراندازى آب را به هوا\r\nلوح ياقوت زرد گشت بباغ * بر درختان صحيفهء مينا\r\nبينوا گشت باغ مينارنگ * تا ازو برگرفت ابر نوا\r\nمطرب بينوا نوا نزند * اندر آن مجلسى كه نيست نوا\r\nگرنه عاشق شده است برگ درخت * ازچه رخ زرد گشت و پشت دوتا \r\n\r\nو له ايضا\r\n تا ببردى از دل و از چشم من من آرام و خواب * گه ز دل در آتش تيرم گه از چشم اندر آب\r\nعشق تو با چار چيزم يار دارد هشت چيز * مر مرا هر ساعتى زين غم جگر گردد كباب\r\nبا رخم زر و زرير و با دلم اندوه و غم * با دو چشمم آب و خون و با تنم رنج و عذاب\r\nوين عجايب‌تر كه چون اين هشت با من يار كرد * هشت چيز از من ببرد و هشت چيز تنگياب\r\nراحت و آرام و روح و رامش و تسكين دل * نزهت و ديدار و جسم و زينت و فر شباب\r\nدر رگ و اندر تن و اندر دل و در چشم من * خواب و صبر و روح و خون را اى همه افتاد انقلاب \r\n\r\n","description":"","footnote":"","page_name":" 1570 ","page_number":848},
  {"content":"\r\n\r\n رنج دارد جاى خون و درد دارد جاى روح * عشق دارد جاى صبر و آب دارد جاى خواب\r\nروى تو بسترد و بربود و بيفكند و ببرد * چار چيز از چار چيز و هريكى را كرد غاب\r\nخرمى از نوبهار و تازگى از سرخ‌گل * نيكوى از گرد ماه و روشنى از آفتاب\r\nچشم تو پرخواب و سحر و روى تو پرسيم و گل * جعد تو پرچين و پيچ و زلف تو پربند و تاب\r\nتاب زلفين و خم جعد تو نشناسم همى * از خم و تاب كمند خسرو مالك رقاب\r\nهشت چيز او ببرد از هشت مايه هشت چيز * سال و مه اين هشت چيزش را همين است اكتساب\r\nحلم او سنگ زمين و طبع او لطف هوا * روى او ديدار ماه و دست او جود سحاب\r\nرسم او حسن بهار و لفظ او قدر شكر * خلق او بازار مشك و خوى او بوى گلاب\r\nهشت چيزش را برابر يافتم با هشت چيز * هريكى زان هشت سوى فضل او دارد مآب\r\nتيغ او را با قضا و تير او را با قدر * اسب او را با سپهر و خشت او را با شهاب\r\nحزم او را با امان و عزم او را با ظفر * لفظ او را با قران و حفظ او را با كتاب\r\nجان خصمش هر زمانى سوى خويش اندر كشد * تيغ او اندر غلاف و تير او اندر قراب \r\n\r\n","description":"","footnote":"","page_name":" 1571 ","page_number":849},
  {"content":"\r\n\r\n اصل رادى و بزرگى را دو چيز اندر دو چيز * دست او را در قبا و پاى او را در ركاب\r\nچار چيزش را مبادا جاودانه چار چيز * اين دعا نشگفت اگر گردد بساعت مستجاب\r\nمدت او را كران و عدت او را عدد * دولت او را زوال و نعمت او را حساب \r\n\r\nو له ايضا در مدح سلطان گويد\r\n چو سير گشت سر نرگس غنوده ز خواب * گل كبود فروخفت زير پردهء آب\r\nچو سرخ‌گل بسر اندر كشيد سبز ردا * فروكشيد رخ ارغوان كبود نقاب\r\nهمىكنند برنگ و بگونه سيب و بهى * حكايت از رخ دعد و حديث روى رباب\r\nمگر درخت شكوفه گناه آدم كرد * كه همچو آدم عريان همىشود ز ثياب\r\nبرآمد از سر كهسارها طلايهء ابر * چو مويهاى حواصل كه بركشى بطناب\r\nكنون كز ابر چو پر حواصلست هوا * چه داشت بايد موى حواصل و سنجاب\r\nبجاى لاله و بوى بهار تازه چه به * نبيد روشن و بوى بخور و بوى گلاب\r\nاز آن نبيد كه چون درفتد بجام بلور * گمان برى كه نسب دارد از عقيق مذاب\r\nاگر نوا نزند بلبل خجسته بس است * نوازنندهء ما دست مطرب و مضراب\r\nشكسته گونهء برگ درخت اسپرغم * شكسته گونه و لرزنده گشته چون سماب\r\nخزان خيره پشيمان شود ز كردهء خويش * چنان كه بدكنشان بر صراط روز حساب\r\nايا ببزمگه آراسته‌تر ز صد حاتم * ايا بمعركه مردانه‌تر ز صد سهراب\r\nهمى برون جهد از آسمان ستاره بشب * ز بيم تيرت و بر قول من دليل شهاب\r\nفلك چو غيبه بجوشن ستاره زان دارد * كه بىدرنگ بود گر زنى برو به شتاب\r\nز هيبت تو دل دشمن تو اندر بر * چنان طپد كه طپد گوى گرد بر طبطاب\r\nز يوز تو برمد بر شخ بلند پلنگ * ز باز تو بهراسد ميان ابر عقاب\r\nدر مصيبت خصم ار نه تيغ تست چرا * چو او بجنبد خصمان تو شوند مصاب \r\n\r\n","description":"","footnote":"","page_name":" 1572 ","page_number":850},
  {"content":"\r\n\r\n\r\nو له ايضا\r\n دوست دارم كودك سيمين‌بر بيجاده‌لب * هركجا زايشان يكى بينى مرا آنجا طلب\r\nخاصه با روى سفيد پاك چون تابنده روز * خاصه با موى سياه تيره چون تاريك‌شب\r\nهركه زين‌سان ماه‌رويى باشد او را پيش رو * هست معذور ار نياسايد شب و روز از طرب\r\nماه و سالت از دو چشمش برنبايد داشت چشم * هفته‌هفته از دو لعلش برنشايد داشت لب\r\nاى خوش آن كز پيش ازين اندر سرايم زين صفت * كودكان بودند ديبى سينه و ديبا سلب\r\nبا سرينهاى سپيد گرد چون تل سمن * با ميانهاى نزار زار چون تار قصب\r\nاز دلارامى و نغزى چون غزلهاى شهيد * از دلاويزى و خوبى چون ترانهء بو طلب\r\nگر تهى شد زين بتان اكنون سرايم شكوه نى * دل پر است از آفرين خسرو خسرو نسب\r\nاندر آن صحرا كه شيران دو لشكر صف كشند * و آسمان از بر همىخواند بر ايشان اقترب\r\nچشمهء روشن نبيند ديده از گرد سپاه * بانگ تندر نشنود گوش از غو بانگ چلب\r\nگشته از تير خدنگ اندر كف مردان بجنگ * درقه‌ها چون كاغذ آماج سلطان پرثقب\r\nسيل خون اندر ميانشان رفته و برخاسته * بر سر خون همچو از بيجاده گنبدها حبب \r\n\r\n","description":"","footnote":"","page_name":" 1573 ","page_number":851},
  {"content":"\r\n\r\n چون هماى رايت تو روى بنمايد ز دور * ز اندو لشكر در زمان بنشيند آشوب و شغب\r\nنام‌جويانشان بجاى نام بينند از تو ننگ * پيش دستانشان همى بيشى كنند اندر هرب\r\nرزمگه ز ايشان چنان گردد كه پندارى كه تو * آتشى بىدود و ايشان كاه و آن صحرا خشب\r\nجامهء نادوخته پوشند هم روز نخست * بر كسى كو را گرفت از هيبت تيغ تو تب\r\nاى محمد سيرت و نامت محمد هركه او * از محمد بازگردد بازگشت از دين رب \r\n\r\nدر مدح امير يوسف برادر سلطان محمود غزنوى گويد\r\n باغ ديبارخ و پرند سلب * لعب گر گشت و لعبهاش عجب\r\nگه دهد آب را ز گل خلعت * گاهى از آب لاله را مركب\r\nگه بهشتى شود پر از حورا * گه سپهرى شود پر از كوكب\r\nآب همرنگ صندل سوده است * خاك هم‌بوى عنبر اشهب\r\nحسد آيد همى ز بس گلها * آسمان را ز بوستان هر شب\r\nسبزه گشت از در سماع و شراب * روز گشت از در نشاط و طرب\r\nهر گلى را بشاخ گلبن بر * زندبافيست با هزار شغب\r\nبلبلان گوييا خطيبانند * بر درختان همىكنند خطب\r\nبوستان شكفته پندارى * دارد از خلعت امير سلب\r\nجود را عنصر است وقت نشاط * عفو را جوهر است وقت غضب\r\nخشم او برنتابدى دريا * گر سوى عفو نيستى اغلب\r\nاز كف او چنان هراسد بخل * كه تن‌آساى تن درست از تب\r\nزان كه همرنگ روى دشمن اوست * ننهد در خزينهء تو ذهب \r\n\r\n","description":"","footnote":"","page_name":" 1574 ","page_number":852},
  {"content":"\r\n\r\n زر چو كاهست و دست راد تو باد * پيشكار خزينهء تو مهب\r\nروز هيجا كه بركشى ز نيام * خنجرى چون زبانه‌يى ز لهب\r\nنشناسد ز بس طپد مرّيخ * كه جدى برج اوست يا عقرب\r\nمى ستان از كف بت چگلى * لاله رخسار و ياسمين غبغب\r\nآنكه زلفش چو خوشهء عنب است * لبش از رنگ و گونه همچو عنب \r\n\r\nدر تهنيت فرزند امير يوسف بن ناصر الدّين غزنوى گويد\r\n سپيده‌دم كه هوا بردريد پردهء شب * برآمد از سر كه روز با رداى قصب\r\nچنان سياه شب و اندكى سپيد بر او * چو زنگىاى كه بخنده همىگشايد لب\r\nهمىفروشد شمامه‌يى ز مشك سياه * همىبرآمد شمعى ز عنبر اشهب\r\nچو غوطه خورد در آب كبود مرغ سفيد * ز چشم و ديده نهان شد در آسمان كوكب\r\nيكى ستاره برآمد درون كاخ امير * كزو جمال فزود اندر آفرينش رب\r\nبوقتى آمد كز باختر سپيدهء بام * همىبرآمد و شب بود بر جناح هرب\r\nچو برشكسته سوارى همىگريخت سحر * سپيده در دم او چون مبارزى معجب\r\nز روى نيكو بر حكم حال فال زدم * كه او امير هنر باشد و امام ادب\r\nبروز معركه او مركبى دهد بعدو * كه چار مرد بود دست و پاى آن مركب\r\nتهى مباد سه چيز تو جاودان ز سه چيز * كف از شراب و كنار از نگار و دل ز طرب \r\n\r\nدر مدح عضد الدوله امير يوسف برادر سلطان گويد\r\n گر چون تو بتركستان اى ترك نگاريست * هر روز بتركستان عيدى و بهاريست\r\nور چون تو بچين كرده نقاشى نقشى * نقاش بلا نقش كن فتنه‌نگاريست\r\nكوچك دهن تو از بيجاده نگينى است * باريك ميان تو از كتّان تاريست\r\nبر ماه ترا نوگل سيراب شكفته است * در هر دلى از ديدن آن نوگل خاريست\r\nاز بهر سه بوسه كه مرا بر تو وظيفه است * هر روز مرا با تو دگرگونه شماريست\r\nسه بوسه مرا بر تو وظيفه است و ليكن * آگاه نه‌اى كز پس هر بوسه كناريست \r\n\r\n","description":"","footnote":"","page_name":" 1575 ","page_number":853},
  {"content":"\r\n\r\n بدخواه تو چون ناز تو بيند بهراسد * پندارد كان از پى او ساخته داريست\r\nور خاربنى بيند در دشت بترسد * گويد مگر آن خار ز خيل تو سواريست\r\nور ذره به چشم آيدش آسيمه بماند * گويد مگر آن از تك‌اسب تو غباريست\r\nبنمود همه راز دل خويش جهان را * چون ساده‌دلان هرچه بباغ اندر ناريست\r\nبر دست حنا بسته بهر گام نهد پاى * هركس كه تماشاگه او زير چناريست\r\nآن آمدن ابر گسسته نگر از دور * گويى ز كلنگان پراكنده قطاريست\r\nرز لاغر و پژمرده شد و گونه تبه كرد * غم را مگر اندر دل رز راه گذاريست\r\nهر برگى ازو گونهء رخسار نژنديست * هر شاخى ازو صورت انگشت نزاريست \r\n\r\nو له ايضا\r\n دل آن ترك نه اندرخور سيمين بر اوست * سخن او نه ز جنس لب چون شكر اوست\r\nبا لب شيرين با من سخنان گويد تلخ * سخن تلخ نداند كه نه اندرخور اوست\r\nسرو را ماند آورده گل سورى بار * بينى آن سرو كه چندين گل سورى بر اوست\r\nمادرش گفت پسر زايم سرو و مه‌زاد * مر مرا اين گله و مشغله با مادر اوست\r\nآن رخ چون گل نورسته و بالاى چو سرو * خواجه ديده است همانا كه رهش بر در اوست\r\nدشمن خواجه ببال و پرمغرور مباد * كه هلاك و اجل مورچه اندر پر اوست\r\nمهر فرزندى بر خواجه فكنده است جهان * راست چون مادر انده‌بر انده‌خور اوست \r\n\r\n","description":"","footnote":"","page_name":" 1576 ","page_number":854},
  {"content":"\r\n\r\n دشمن ار مهر طمع دارد ازو بيهدگيست * كاين جهان مادر او نيست كه مايند رواست \r\n\r\nو له ايضا\r\n اى وعدهء تو چون سر زلفين تو نه راست * آن وعده‌هاى خوش كه همىكرده‌اى كجاست\r\nچون دشمنان كرانه گرفتى ز دوستى * تا قول دوستان من اندر تو گشت راست\r\nگفتى ترا ز من نرسد غم نه اين غمست * گفتى ترا جفا ننمايم نه اين جفاست\r\nبا اين همه جفا كه دلم را نموده‌اى * دل بر تو شيفته است ندانم چنين چراست \r\n\r\nو له ايضا\r\n گلستان بهرمان دارد همانا شيرخوارستى * لباس كودكان شيرخواره بهرمان باشد\r\nكنون كوه و گلستان را نبات از عود تر باشد * كنون شاخ درختان را لباس از پرنيان باشد\r\nسحرگاهان هزار آوا ز گلبن ناله برگيرد * چو بيدل عاشقى كز عشق دلبر در فغان باشد\r\nدرخت گل سپيده‌دم بهر بيننده بنمايد * هرآنچ اندر دل پرخون او راز نهان باشد\r\nشكار گرگ جز محمود كس كرده است لا و اللّه * جز او را با چنان حيوان كرا زور و توان باشد\r\nچگونه هول حيوانى چو بالا ور ژيان شيرى * كه هر پيل ژيان زو تا جهان باشد جهان باشد\r\nنه باد است و برفتن همسر باد سبك باشد * نه پيلست و به بالا همسر پيل كلان باشد \r\n\r\n","description":"","footnote":"","page_name":" 1577 ","page_number":855},
  {"content":"\r\n\r\n به سيلى ماند ار مرسيل را يشك و سرو باشد * بكوهى ماند ار مر كوه را جان و روان باشد\r\nبكردار درخت سوخته شاخى ببينى بر * سياه و سخت چونان چون دل نامهربان باشد\r\nبه يك روز اندرون سى گرگ بگرفت و يكايك را * بزين آورد و اين خود در كدامين داستان باشد \r\n\r\nدر ذكر مراجعت سلطان از فتح سومنات گويد\r\n امين ملت محمود شاه با دل شاد * بفال نيك دگر روى سوى خانه نهاد\r\nبتان شكسته و بتخانه‌ها فكنده ز پاى * حصارهاى قوى برگشاده لاد بلاد\r\nگذشته با بنه زانجا كه مايه گيرد ابر * رسيده با سپه آنجا كه در نيايد باد\r\nز بهر قوت دين تا ولايت پرويز * هزار بار بتن رنج‌كش‌تر از فرهاد\r\nز بس‌كه رنج سفر بر تن شريف نهد * همىندانم كاين تن تنست يا فولاد\r\nبسومنات شد امسال و سومنات بكند * درين مراد بپيموده منزلى هشتاد\r\nچنان نمود ملك را كه ره ز دست چپ است * برفت سوى چپ و گفت هرچه بادا باد\r\nدرين تفكر مقدار يك‌دو ميل براند * ز رفته باز پشيمان شد و فرواستاد \r\n\r\n","description":"","footnote":"","page_name":" 1578 ","page_number":856},
  {"content":"\r\n\r\n ز دست راست يكى روشنى پديد آمد * چنان كه هركس از آن روشنى نشانى داد\r\nهمه بيابان زان روشنايى آگه شد * چو جان آذر خرداد از آذر خرداد\r\nملك همىشد و آن روشنايى اندر پيش * كه روز نو شد و درهاى خرمى بگشاد\r\nسراى پرده و جاى سپه پديد آمد * دل سپاه شد از رنج تشنگى آزاد\r\nكرامتى نبود بيش ازين و سلطان را * چنين كرامت باشد نه هفت خود هفتاد \r\n\r\nدر دعاى سلطان محمود غزنوى فرمايد\r\n چندانكه جهانست ملك‌شاه جهان باد * با دولت پاينده و با بخت جوان باد\r\nآن را كه بكين جستن او تير و كمان خواست * بيرون شدن از گيتى با تير و كمان باد\r\nاز دولت او هرچه گمان بود يقين گشت * از دولت خصم آنچه يقين است گمان باد\r\nآن‌كس كه هزيمت شد ازين خسرو و جان برد * چون از غم جان رسته شد اندر غم نان باد\r\nهر شاه كه يك روز ميان بست بشاهى * در خدمت او تا به ابد بسته ميان باد\r\nجنگش همه با كافر و با دشمن دينست * شغلش همه با رامش و آرامش جان باد \r\n\r\n","description":"","footnote":"","page_name":" 1579 ","page_number":857},
  {"content":"\r\n\r\n\r\nو له ايضا من تغزلاته\r\n اى پسر گر دل من كرد همىخواهى شاد * از پس باده به من بوسه همىبايد داد\r\nنقل با بوسه بود باده دهى نقل بده * ديرگاهى است كه اين رسم نهاد آنكه نهاد\r\nوقت آن آمد كز باده مرا مست كنى * گاه آن آمد كز بوسه مرا بدهى داد\r\nگر همىگويى بوس از دگرى نيز بخواه * تو مرا از دگران برده‌اى اى حورنژاد\r\nاز كران آمدى و دل بربودى ز ميان * هيچ‌كس را نفتد آنچه مرا از تو فتاد \r\n\r\nدر ذكر رجعت سلطان از فتح هندوستان و فتح ثانى فرمايد\r\n قوىكنندهء دين محمد مختار * يمين دولت محمود قاهر كفار\r\nچو بازگشت بفيروزى از در قنوج * مظفر و ظفر و فتح بر يمين و يسار\r\nهنوز رايتش از گرد راه چون نسرين * هنوز خنجرش از خون تازه چون گلنار\r\nرهى به پيش خود اندرگرفت و گرم براند * به زير رايت منصور لشكر جرار\r\nرهى چگونه رهى چون شب فراق دراز * چو عيش مردم درويش ناخوش و خونخوار\r\nنشيبهاش چو چنگالهاى شير درشت * فرازهاش چو پشت پلنگ ناهموار\r\nبشب سرشته و آغشته خاك او از نم * بروز تيره و تارى هواى او ز بخار\r\nچو كاسموى گياهان او برهنه ز برگ * چو شاخ رنگ درختان او تهى از بار \r\n\r\n","description":"","footnote":"","page_name":" 1580 ","page_number":858},
  {"content":"\r\n\r\n ميان بيشهء او گم شدى علامت [ پيل 
  ] * گياه منزل او بستدى سليح سوار\r\nهمىشدند و همىريخت فوج خصم سليح * چنان كه وقت خزان برگ ريزد از اشجار\r\nچو راست‌روى شب تيره برگرفت و برفت * ز دست روز درخشنده گيسوى شب تار\r\nبجاى لشكر دشمن نگاه كرد ملك * نديد زيشان جز خيمه بر زمين آثار\r\nخيارگان صف پيل آن سپه بگرفت * نفايگان را پى كرد و خسته و افگار\r\nفروگرفت ز [ ز بالاى بار 
  ] پيلان شان * بدرج گوهر سرخ و به تنگ زر عيار\r\nبغزو كوشد و شاهان همه بجستن كام * بجنگ يازد و شاهان همه بجام عقار\r\nهميشه تا چو درمهاى خسروانى [ گرد 
  ] * ستاره تابد هر شب ز گنبد دوار\r\nدو چيز دار ز بهر دو تن نهاده مقيم * ز بهر ناصح تخت و ز بهر حاسد دار \r\n\r\nدر صفت باغ و كاخ و مجلس و درياچهء عمارت سلطان محمود گويد\r\n بفرخنده فال و بفرخنده اختر * بنو باغ [ بنشست 
  ] شاه مظفر\r\nبباغى درختان او عود و صندل * بباغى رياحين او بسد تر\r\nبباغى چو پيوستن مهر خرم * بباغى چو رخسارهء دوست دلبر\r\nبباغى درو سايهء شاخ طوبى * بباغى درو چشمهء آب كوثر\r\nبهشت اندرو بازيابى به نيسان * بهار اندرو بازيابى بآذر \r\n\r\n","description":"","footnote":"","page_name":" 1581 ","page_number":859},
  {"content":"\r\n\r\n ز سرو بريده چو زلف بريده * ز شكل مدور چو چرخ مدور\r\nدرو مسكن ماه‌رويان مجلس * درو خانهء شيرگيران لشكر\r\nكجا جاى بزم است گلهاى بىحد * كجا جاى صيد است مرغان بىمر\r\nروان گرد بر گرد رعنا درختان * تذروان آموخته ماده و نر\r\nيكى كاخ شاهانه اندر ميانش * سر كنگره بر كنار دو پيكر\r\nبكاخ اندرون صفه‌هاى مصفا * در صفه‌ها ساخته سوى منظر\r\nيكى همچو ديباى چينى منقش * يكى همچو ارژنگ مانى مصور\r\nنگاريده در چند جابر مصور * شه شرق را اندر آن كاخ پيكر\r\nبيكجاى در صيد و در دست زوبين * بيكجاى در بزم و بر دست ساغر\r\nاز آن كاخ فرّخ چو اندرگذشتى * يكى رود و آب اندرو همچو شكر\r\nبرفتن ز تيزى چو فرمان سلطان * به خوردن ز خوبى چو عيش توانگر\r\nنه چرخست و اجزاى او چون ستاره * نه ابر است و آواى او همچو تندر\r\nاگر بگذرد بر سرش مرغ موجش * بيالايد اندر هوا مرغ را پر\r\nبدين‌سان بباغ اندرون [ بازبينى 
  ] * يكى ژرف دريا مر آن را برابر\r\nروان اندرو كشتى و خيره مانده * ز پهناى او ديدهء آشناور\r\nبه دو اندرون ماهيان چون عروسان * به گوش اندرون پرگهر حلقهء زر\r\nمكانى برآورده پهلوى دريا * بدان تا بر آن مى خورد شاه صفد\r\nيمين دول شاه محمود غازى * امين ملل خسرو بنده‌پرور\r\nبه مردى فزايندهء عز مؤمن * بشمشير كاهندهء كفر كافر\r\nزهى بزم را ابر دينار قطره * زهى رزم را خسرو رزم‌گستر\r\nبسا جنگجويا كه پيش تو آمد * سيه كرد بر سوك او جامه مادر\r\nبسا بيشه‌هايى كه اندر گذشتن * تهى كردى از گرگ و ببر و غضنفر\r\nبهندوستان آنچه تو پار كردى * بر اهل سلاسل نكرده است حيدر \r\n\r\n","description":"","footnote":"","page_name":" 1582 ","page_number":860},
  {"content":"\r\n\r\n\r\nهم در مدحت سلطان و تهنيت فتوحات او گويد\r\n بهار تازه دميد اى به روى رشك بهار * بيا و روز مرا خوش كن و شراب بيار\r\nبهار تازه بيارد اگر بنفشه و گل * ترا دو زلف بنفشه است و هر دو رخ گلزار\r\nهميشه تافته بينم سر دو زلف ترا * دلم ز تافتنش تافته شود هربار\r\nمگر كه غاليه مىمالى اندرو گهگاه * و گرنه ازچه چنان تافته شود هر تار\r\nترا ببوى و به پيرايه هيچ حاجت نيست * چنان كه شاه جهان را گه نبرد بيار\r\nايا برزمگه اندر چو ببر شورانگيز * ايا ببزمگه اندر چو ابر گوهربار \r\n\r\nدر صفت راه\r\n هميشه كار تو غزو است و پيشهء تو جهاد * وزين دو چيز كنى [ ياد 
  ] خفته [ گر 
  ] بيدار\r\nبسا كسا كه مر او را نبود جيب درست * ز مجلس تو سوى خانه برد زر بكنار\r\nطريقهاش چو [ برم 
  ] آبهاى سيل از گل * نباتهاش چو دندانه‌هاى اره ز خار\r\nبگونهء شل افغانيان دو پره و تيز * چو دسته بسته بهم تيرهاى بىسوفار\r\nچو كاسموى و چو سوزن خلنده و سرتيز * كه ديده خار به اين صورت و به اين كردار\r\nاگر بدست كسى ناگهان فروجستى * بسوى ديگر ازو بهره يافتى ديدار\r\nچه رودهايى هريك چنان كجا افتد * گه گذشتن ازو هر دو بازوى طيار\r\nهمىكشيد سپه تا بآب‌كنگ رسيد * نه آب كنگ كه درياى ناپديد كنار \r\n\r\n","description":"","footnote":"","page_name":" 1583 ","page_number":861},
  {"content":"\r\n\r\n چو چرخ بر سر گردابهاش گشته زمين * چو پشه [ بر سر مرداب‌هاش زاده 
  ] بخار\r\nز تيغ كوه درختان فروفكنده بموج * ازو كهينه درختى مه از مهينه چنار\r\nاز آب كنگ سپه را به يك‌زمان بگذاشت * بيمن دولت و توفيق ايزد دادار\r\nگذشتنى كه نيالوده بود ز آب [ درو 
  ] * ستور زينى زين و ستور بارى بار\r\nميان بيشه به راه اندرون حصارى بود * گرفته هر شهى از جنگ آن حصار فرار\r\nبه يك‌زمان دروديوار آن حصار قوى * چو حله كرد مر آن حله را ز خون آهار\r\nچو كوه روى مصافى كشيد بر لب رود * دراز و پيش مصاف ايستاده در پيكار\r\nنموده هيبت پيلان آهنين دندان * گشاده بازوى مرغان آهنين منقار\r\nبه نيزه هريك از ايشان ستودهء غزنين * به تير هريك از ايشان [ بسندهء 
  ] بلغار\r\nز جامه بر تن كافر همى جدا كردند * به تير تار ز پود و به نيزه پود ز تار\r\nچو زين كرانه شه شرق دست برد به تير * بر آن كرانه نماند از مخالفان ديّار\r\nچگونه جايى جايى چو بوستان ارم * چگونه شهرى شهرى چو بتكدهء فرخار \r\n\r\n","description":"","footnote":"","page_name":" 1584 ","page_number":862},
  {"content":"\r\n\r\n چو شهر و شهر برون و اندرون سراى سراى * چو كاخ و كاخ برون و اندرون نگارنگار\r\nسرايهاش چو ار تنگ مانوى پرنقش * بهارهاش چو ديباى خسروى به نگار\r\nبخواست آتش و آن شهر پربدايع را * به آتش و به تبر كرد با زمين هموار\r\nسرايهاش چو گور شكسته كرد از خاك * بهارهاش چو نار كفيده كرد از ناز \r\n\r\nدر ذكر شكار جرگه كه سلطان محمود بعد از مراجعت از سفر كرده بود گفته\r\n اى ز جنگ آمده و روى نهاده به شكار * تيغ و تير تو همى سير نگرديده ز كار\r\nگاه تيغ تو برآرد ز سر دشمن گرد * گاه تير تو برآرد ز سر شير دمار\r\nروز صيد تو به چشم تو چه روباه چه شير * روز رزم تو بر تو چه پياده چه سوار\r\nهرچه در [ صحرا 
  ] پرنده دد و دامى بود * همه را گرد بهم كردى در يك ديوار\r\nگرد ايشان پره بربستى [ تانند 
  ] عقاب * زان برون رفت ندانست [ هم 
  ] از هيچ كنار\r\nوز سر بالا چون ژاله روان كردى تير * هركه را گفتى بر ديده برم تير به كار\r\nدر دويدند سوى تو بقطار از سر كوه * باز گستردى بر دامن كهشان بقطار \r\n\r\n","description":"","footnote":"","page_name":" 1585 ","page_number":863},
  {"content":"\r\n\r\n بامدادان همه كهسار پر از وحشى بود * شامگاه [ از همه 
  ] پرداخته بودى كهسار\r\nدر زمانى همه آن دشت ز خون دد و دام * لعل كردى چو گلستانى هنگام بهار\r\nخواهمى من كه بجايستى بهرام امروز * تا بديدى و بياموختى از شاه شكار\r\nهركجا گويى محمود بدانند كه كيست * از فراوانى كردار و بلندى آثار\r\n[ شهرياران 
  ] را فخرى چه برزم و چه به بزم * [ پادشاهان 
  ] را تاجى چه بصيد و چه ببار\r\nشادمانه به تو آن‌كس كه ترا دارد دوست * شادمانه تو به آن‌كس كه ترا باشد يار\r\nسال و ماهت برخ از شادى رويش گل سرخ * روز و شب بر رخش از رامش عشقت گلنار\r\nعهد بسته دل او با تو به مهر و بوفا * او همه‌ساله سمن بارد و سوسن بكنار \r\n\r\nدر شكرگزارى سلطان محمود و تهنيت اسب سركارى كه بوى داده بود گفته\r\n اى آنكه همى قصهء من پرسى هموار * گويى كه چگونه است بر شاه ترا كار\r\nكاريست مرا نيكو حاليست مرا خوب * با لهو و طرب جفتم و با كام و هوا يار\r\nاز فضل خداى و ز خداوندى سلطان * امروز [ من 
  ] از دى به و امسال [ من 
  ] از پار\r\nبا خلعت آبادم و با خانهء آباد * با نعمت بسيارم و با آلت بسيار\r\nهم با گلهء اسبم و هم با رمهء ميش * هم با صنم چينم و هم بابت [ تاتار 
  ]\r\nاز ساز مرا [ خيمه 
  ] چو بتخانهء ما نيست * وز فرش مرا خانه چو بتخانهء فرخار\r\nبا موكبيان جويم در موكب او جاى * با مجلسيان يابم در مجلس او بار \r\n\r\n","description":"","footnote":"","page_name":" 1586 ","page_number":864},
  {"content":"\r\n\r\n دوبار چه ده بار چه صدبار فزون كرد * در دامن من بخشش شه بدره و دينار\r\nگر شكر كنم خواسته داده است مرا شاه * چون شكر كنم درخور اين ابلق رهوار\r\nاسبى كه چنان شاه دهد اسب نباشد * تاجى بود آراسته از لؤلوئى شهوار\r\nدشمن كه برين ابلق رهوار مرا ديد * بىصبر شد و كرد غم خويش پديدار\r\nگفتا كه بميران و بسرهنگان مانى * امروز كلاه و كمرت بايد ناچار\r\nگفتم كه چه دانى كه شب تيره چه زايد * بشكيب و صبورى كن تا شب بنهد بار\r\nباشد كه برين هر دو سزاوارم بيند * آن‌كس كه مرا ديده بدين اسب سزاوار\r\nخواهم كله و از پى آن خواهم تا تو * ما را نزنى طعنه بكج بستن دستار\r\nمن تنگدلى پيشه نگيرم كه بزرگان * كس را ببزرگى نرسانند به‌يك‌بار\r\nخدمت كنم او را بدل و ديده همه روز * وزبهر دعا نيز بشب باشم بيدار \r\n\r\nدر مدح سلطان محمود بن ناصر الدّين غزنوى گويد\r\n بخندد همى باغ چون روى دلبر * ببويد همى خاك چون مشك اذفر\r\nبسبزه درون لالهء نوشكفته * عقيق است گويى به پيروزه اندر\r\nهمه باغ كله است و اندر كشيده * بهر كله‌يى پرنيانى معصفر\r\nهمه كوه لاله است و آن لاله زيبا * همه دشت سبزه است وان سبزه درخور\r\nچه صحرا و چه بزمگاه فريدون * چه بستان و چه [ رزم‌گاه 
  ] سكندر\r\nبهارا به آيين و خرم بهارى * بمان همچنين ساليان و بمگذر\r\nبصورتگرى دست بردى زمانى * بگند آورى گوى بردى ز آذر\r\nز نقاشى و بتگريها كه كردى * ز تو خيره مانده است نقاش و بتگر\r\nز نسرين درآويختى شكل لؤلؤ * ز گلبن درآويختى عقد گوهر\r\nعجب خرم و دلگشايى و ليكن * نه چون مجلس شهريار مظفر\r\nجهاندار محمود بن ناصر الدّين * خداوند و سلطان هر هفت كشور\r\nزمين را فروشسته از شرك مشرك * جهان را تهى كرده از كفر كافر\r\nبروم و بچين از نهيب تو يك شب * همى خوش نخسبند فغفور و قيصر \r\n\r\n","description":"","footnote":"","page_name":" 1587 ","page_number":865},
  {"content":"\r\n\r\n\r\nاين قصيدهء مصنوعه هم در مدح سلطان محمود گفته\r\n پار آن اثر مشك نبوده است پديدار * امسال دميد آنچه همىخواسته‌ام پار\r\nبسيار دعا كردم كاين روز ببينم * امروز بديدم بدعا كردن بسيار\r\nعطار شد آن عارض و آن خط سيه عطر * هم عاشق عطرم من و هم عاشق عطار\r\nگفتار نبوده است ميان تو و من هيچ * ور بوده به‌يك‌بار ببندى در گفتار\r\nبار غم و انديشه همه زين دل برخاست * تا مشك سيه ديدم كافور ترا يار\r\nكار من و تو ساخته بوده است و نبوده است * امروز بكام دل ما گشته همه كار\r\nسالار جهان فخر جهان‌داران محمود * آن شه كه چو جم دارد صد حاجب و سالار\r\nدينار چنان بخشد ما را كه بر ما * پيوسته بود خوارترين چيزى دينار\r\nزنهار دهد خصم قوى را چو ظفر يافت * هرچند نباشد بر او [ از در 
  ] زنهار\r\nاقرار دهد شاه جهان را به همه فضل * آن‌كس كه دهد خلق بفضلش همه اقرار\r\nپيكار همىجويد پيوسته و ليكن * كس نيست كه با لشكر او جويد پيكار\r\nدشوار جهان نزد ملك باشد آسان * و آسان ملك نزد همه گيتى دشوار \r\n\r\n","description":"","footnote":"","page_name":" 1588 ","page_number":866},
  {"content":"\r\n\r\n\r\nو له ايضا\r\n عشق خوشست ار مساعدت بود از يار * يار مساعد نه اندكست و نه بسيار\r\nشكر خداوند را كه لاله رخ من * چون دگران نيست نامساعد و مكار\r\nچرب زبانست و خوب‌خوى و وفاجوى * سخت بديع است و خوبروى و وفادار\r\nباده دهد چون مرا بباده بود ميل * بوسه دهد چون مرا ببوسه فتد كار\r\nگاه كند خانه را بزلف چو تبت * گاه كند خيمه را به روى چو فرخار\r\nلاله فروشد مرا و مشك فروشد * لاله‌فروش است كودك من و عطار\r\nمشك فروشد مرا ز نافهء دو زلف * لاله فروشد مرا ز باغ دو رخسار\r\nباغ دو رخسار او خوشست و ليكن * خوش‌تر از آن باغ خوى شاه جهاندار\r\nدرگه او را چه خواند بايد زين‌پس * سجده‌گه خسروان و قبلهء احرار\r\nهرچه كسى بىنياز بينى امسال * خدمت فرخندهء تو كرده بود پار\r\nقيصر بر درگه تو سوزد ناقوس * هرقل در خدمت تو برّد ز نار\r\nهركه ز بيم سياست تو فروخفت * محشر برخيزد و نگردد بيدار\r\nبىگنهى كس بر تو خوار نگردد * زر زچه‌رو خوار گشت و نيست گنهكار\r\nآنكه مر او را عزيز كرده خداوند * ازچه قبل نزد تو ذليل شد و خوار\r\nتا خود غمگين بگردد و بخروشد * ابر باردىبهشت و رعد به آذار\r\nدشمن تو رعدوار باد هميشه * جفت خروشيدن و گريستن زار \r\nهمانا نخستين قصيده‌ييست كه بمدح ابو المظفر محتاج چغانى گفته و از آنجا به خدمت امير نصر و سلطان محمود افتاده چنانچه از چهار مقالهء نظامى عروضى عليه‌الرحمه اين فقره نوشته شد :\r\n\r\nو له ايضا\r\n چو بركندم دل از دلدار دلبر * نهاده مهر خرسندى به دلبر\r\nتو گويى داغ سوزان برنهادم * به دل كز دل بديده در زد آذر\r\nشرر ديدم كه بر رويم همىجست * ز مژگان همچو سوزان سونش زر \r\n\r\n","description":"","footnote":"","page_name":" 1589 ","page_number":867},
  {"content":"\r\n\r\n رهى صعب و شبى تاريك و تيره * هوا چون قير و زو هامون مقير\r\nهوا اندوده رخساره بدوده * سپهر آراسته چهره بگوهر\r\nگمان بردى كه باد اندر پراكند * به روى سبز دريا برگ عبهر\r\nخم شو له چو خم زلف جانان * مغرق گشته اندر لؤلوئى تر\r\nمكلل گوهر اندر تاج اكليل * بتارك برنهاده غفر مغفر\r\nمجره چون به دريا راه موسى * كه اندر قعر او بگذشت لشكر\r\nزمانى رفت و سر برزد مه از كوه * برنگ روى مهجوران مزعفر\r\nبنات النعش چون طبطاب سيمين * نهاده دسته زير و پهنه از بر\r\nبريگ اندر همىشد باره تازان * چو در غرقاب مرد آشناور\r\nشكم مالان بهامون در همىرفت * شده هامون به زير آن مقعر\r\nدمنده اژدهايى پيشم آمد * خروشان و بىآرام و زمين در\r\nگرفته دامن خاور بدنبال * نهاده بر كران باختر سر\r\nبباران بهاران گشته فربه * بگرماى حزيران گشته لاغر\r\nازو زادست هرچ اندر جهانست * ز هرچ اندر جهانست او جوان‌تر\r\nمديح شاه بر جيحون بخواندم * برآمد بانگ از آب اللّه اكبر\r\nكه من شاگرد كفّ راد اويم * كه تو مدحش همىبرخوانى از بر\r\nبفر شاه از جيحون گذشتم * يكى موى از تن من ناشده تر\r\nو زانجا تا بدين درگاه گفتى * گشادستند مر فرودس را در\r\nهمه بالا پر از ديباى رومى * همه پستى پر از كالاى ششتر\r\nتو گفتى هيكل زردشت گشته است * ز بس لاله همه صحرا سراسر\r\nگمان بردى كه هر ساعت برآيد * فراوان آتش از درياى اخضر\r\nبدرگاهى رسيدم كز بر او * نيارد در گذشتن خط محور\r\nبصدر اندر نشسته شهريارى * ظفر يارى بكنيت بو المظفر\r\nبتاجش برنبشته عهد آدم * به تيغش در سرشته هول محشر\r\nزن ار از هيبت او بار گيرد * چه خواهد زاد تمساح و غضنفر \r\n\r\n","description":"","footnote":"","page_name":" 1590 ","page_number":868},
  {"content":"\r\n\r\n\r\nدر بحر نامطبوع اين اشعار مطبوع و ابيات مصنوع فرموده\r\n اى زينهار خوار بدين روزگار * [ از 
  ] يار خويشتن كه خورد زينهار\r\nيكدل همىچرند كنون آهوان * با شير و با پلنگ بيك مرغزار\r\nوقتى كه چون دو عارض و زلفين تو * در باغ گل همىشكفد صد هزار\r\nهر شب همىدرخشد در بوستان * چو شعله‌هاى آذر گلها [ ى نار 
  ]\r\nوقتى كه چون موشح گردد زمين * وشى و پرنيان همه كوه و قفار\r\nگردد ز چشم [ ديده‌وران 
  ] ناپديد * اندر ميان سبزه بصحرا سوار\r\nوقتى كه چون سرود سرايى بباغ * يا بر چمن چغانه نهى بر كنار\r\nبلبل سرود راست كند بر سمن * صلصل قصيده نظم دهد بر چنار\r\nوقتى كه عاشقان و جوانان بهم * در باغ مى خورند بديدار يار\r\nاين بر سمن نشسته و پرمى قدح * آن زير گل غنوده و پرگل كنار\r\nزير گل شكفته بخواهد گشاد * نرگس دو چشم خويش ز خواب خمار\r\nاز من جدا همىشوى اى ماه‌روى * نامهربان نگارى و ناسازگار\r\nبىدوست چون بوم بچنين ماه و روز * بىيار چون بوم به چنين روزگار\r\nترسم كه از بهار بترسى همى * گويى ز تو بهار به آيد به كار\r\nوانگاه چون بهار به آيد ز تو * گردى به چشم عاشق بيقدر و خوار\r\nمن هم بهار ديدم و هم روى تو * روى تو از بهار به اى غمگسار\r\nاينك بهار و اينك رخسار تو * بنگر به روى خويش و به روى بهار\r\nور بىبهانه رفتن خواهى همى * بىمهر گشت خواهى و زنهار خوار\r\nشاخى بنفشه بخش مرا ز اندو زلف * تا دارم آن بنفشه ز تو يادگار\r\nبنياد حمد مير محمد كز اوست * شاهى و ملك و دولت و دين استوار\r\nاز قدر و عز و جاه و شرف يافته است * تاج و نگين و تيغ و كله هر چهار\r\nرايش بوقت حزم حصار قويست * تيرش بروز رزم كليد حصار\r\nاز قادرى كه هست نيارد گذشت * اندر همه ولايت او اضطرار\r\nبا [ سهم 
  ] او دليرترين [ پيلى 
  ] * از سر برون نيارد كردن فسار \r\n\r\n","description":"","footnote":"","page_name":" 1591 ","page_number":869},
  {"content":"\r\n\r\n از بيم او [ نكو خو و بخرد 
  ] شدند * ديوانگان گشته خليع الازار \r\n\r\nدر عذر لاغرى معشوق و توصيف لاغرى و ترجيح بر فربهى گويد\r\n دل من لاغر كى دارد شاهد كردار * لاغرم من چكنم گو نبود فربه يار\r\nلاغران جمله ظريفند و ظريفست كسى * كو چو من دايم با لاغر كان دارد كار\r\nعذرخواهى چه كنى گر تو نزارى و ضعيف * من ترا عاشق از آنم كه ضعيفى و نزار\r\nشوشهء سيم نكوتر بر تو يا گه سيم * شاخ بادام به‌آيين‌تر يا شاخ چنار\r\nمثل فربى و لاغر مثل جان و تنست * روح بايد تن بىروح ندارد مقدار\r\nمردم فربى در جامه نگنجد به مثل * لاغر آگاه نگردى كه درآيد بكنار\r\nفربى اندر دل من جاى نگيرد چكنم * دل من خرد است اندك‌تر برتابد بار \r\n\r\nدر صفت شكار كردن مير ابو احمد بن محمد بن محمود غزنوى بطريقى از صنايع فرموده\r\n دى بلشكرگه اندرون دلبر * صدرهء سبز باز كرد از بر\r\nراست گفتى برآمد اندر باغ * سوسنى از ميان سيسنبر\r\nگرد لشكر فرونشاند همى * زان سمن بوى زلف لاله سپر\r\nراست گفتى كه بر گذرگه باد * نافه‌ها را همىگشايد سر\r\nباد زلف سياه او برداشت * تاب او باز كرد يك ز دگر\r\nراست گفتى ز مشك بر كافور * لعبتان‌اند [ گشته 
  ] بازى دگر \r\n\r\n","description":"","footnote":"","page_name":" 1592 ","page_number":870},
  {"content":"\r\n\r\n چون مرا ديد پيش من بگريخت * آن سراپاى سيم ساده [ پسر 
  ]\r\nراست گفتى يكى شكارى بود * پيش يوز امير شيرشكر\r\nمير ابو احمد آنكه حشر نمود * مردگان را بصيدگاه اندر\r\nراست گفتى كه صيدگاهش بود * اندر آن روز نايب محشر\r\n[ به كمرهاى 
  ] كوه مردان تاخت * تا بتازند رنگ را ز كمر\r\nراست گفتى كه رنگ‌تازان را * اندر آن تاختن برآمد پر\r\nبانگ برخواست هر سويى چپ و راست * كوه لرزنده گشت و زير و زبر\r\nراست گفتى همى بهم بكفد * سنگ خارا به صد هزار تبر\r\nپيش خسرو بتان آهوچشم * آهوان را بدوختند جگر\r\nراست گفتى مخالفان بودند * پيش گردنكشان اين لشكر\r\nاز دگر سو درآمدند به كار * شرزه‌يوزان چو شير شرزهء نر\r\nراست گفتى مبارزان بودند * هريكى جوشنى سياه ببر\r\nرنج ناديده كامگار شدند * هريكى بر يكى به نيك‌اختر\r\nراست گفتى كه عاشقانندى * نيكوان را گرفته اندر بر\r\nهمه هامون ز خون ايشان گشت * لعل چون روى آن بت دلبر\r\nراست گفتى بفر دولت مير * سنگ آن دشت گشت سرخ گهر\r\nپس بفرمود شاه تا همه را * گرد كردند پيش او يكسر\r\nراست گفتى سپاه دارا بود * گشته پيش مصاف اسكندر\r\nشادمان روى سوى خيمه نهاد * آن شه خوب‌روى خوب‌سير\r\nراست گفتى نبرد حيدر بود * بازگشته بنصرت از خيبر \r\n\r\nدر مدح ابو احمد محمد بن محمود بن ناصر الدّين و صفت شكارگاه\r\n چهار چيز گزين بود خسروان را كار * نشاط كردن و چوگان و بزم و رزم و شكار \r\n\r\n","description":"","footnote":"","page_name":" 1593 ","page_number":871},
  {"content":"\r\n\r\n ملك محمد محمود آمد بفزود * براين چهار بتوفيق كردگار چهار\r\nنگاه داشتن عهد و بركشيدن حق * بزرگ داشتن دين و راستى گفتار\r\nچو داد دادن نيكو چو علم گفتن خوب * چو عفو كردن مجرم چو بخشش دينار\r\nبدشت برشد روزى بصيد كردن و من * ز پس برفتم با چاكران و با نظّار\r\nز دور ديدم گردى برآمده بفلك * ميان گرد مصافى چو آهنين ديوار\r\nامير پيش و گروهى شكارش اندر پيش * به تير كرده برايشان فراخ دشت حصار\r\nهمىفكند به تير و همىگرفت بيوز * چو گردباد همىگشت بر يمين و يسار\r\nچو پشته‌پشته شد از كشته پيش روى امير * فراخ دشتى چون روى آينه هموار\r\nز چشم آهو چون چشم دوست شد همه دشت * ز شاخ آهو چون زلف تابدادهء يار\r\nمرا ز چشم و سيه‌زلف يار ياد آمد * فرونشستم و بگريستم بزارى زار\r\nدر آرزوى دو چشم و دو زلف دلبر خويش * چو چشم شيران كردم ز خون ديده كنار\r\nيكى بگفت ملك را كه فرخى بگريست * بصيدگاه تو بر چشم آهويى بسيار \r\n\r\n","description":"","footnote":"","page_name":" 1594 ","page_number":872},
  {"content":"\r\n\r\n چو بازگشت همىبرد سوى خيمهء خويش * ز خون ديده كنارى عقيق و دانهء نار\r\nمگر كه آهوچشمست يار او كه شده است * به چشم آهو بر چشمهاش باران بار\r\nملك چنان كه از آزادگى سزيد گزيد * نرآهويى چو نگارى ز بتكدهء فرخار\r\nدراز گردن و كوتاه پشت و گرد سرين * سياه شاخ و سيه‌ديده و نكو ديدار\r\nبچشمش اندر گفتى كشيده بودستى * بسحر سرمهء خوبى و نيكوى سحار\r\nبه من فرستاد آن را و معنى آن بود است * كه شادمان شو و اندوه و دل براين بگمار \r\n\r\nدر تهنيت عيد رمضان و مدح سلطان محمد بن محمود\r\n رمضان رفت و رهى دور گرفت اندر بر * خنك آن كو رمضان را بسزا برد بسر\r\nبس گرامى بود اين ماه و ليكن چكنم * رفتنى رفته به و روى نهاده به سفر\r\nرمضان گر بشد از راه فراز آمد عيد * عيد فرخنده ز ماه رمضان نيكوتر\r\nگاه آن آمد كز شادى پر گردد دل * وقت آن آمد كز باده گران گردد سر\r\nبادهء روشن و [ پالوده 
  ] و صافى چو گلاب * ساقى دلبر و شايسته و شيرين چو شكر\r\nاثر غاليهء عيدى نارفته هنوز * زان بناگوش كه با سيم زند رنگش بر\r\nمطربا آن غزل نغز دلاويز بيار * ور ندانى بشنو تا غزلى گويم تر\r\nاى دريغا دل من كان صنم سيمين‌بر * دل من برد و مرا از دل او نيست خبر\r\nاو دلى داشت گرامى و دل ديگر يافت * كاشكى من دلكى يافتمى نيز دگر\r\nدل‌فروشان خراسان را بازار كجاست * تا دلى يابم از ايشان چو دل خويش بزر\r\nهركه او گرد بتان گشت چو من بيدل شد * حال از اين‌گونه است اينجا حذر اى قوم حذر \r\n\r\n","description":"","footnote":"","page_name":" 1595 ","page_number":873},
  {"content":"\r\n\r\n اى سپندى منشين خيز و سپند آر سپند * تا تو را سازم ازين چشم گرامى مجمر\r\nور بدست تو كنون اخگر افروخته نيست * زاتش هيبت خسرو بفروزان آذر\r\nچشم بد را ز چنين شاه بگردان بسپند * كافرين باد بر آن صورت نيكومنظر\r\nديدى امروز ملك را تو بدان دشت فراخ * پيش آن مركب و آن رايت پروين پيكر\r\nتو بگفتى بچه ماند كه من آنگه گفتم * كه بمه ماند و مه را ز ستاره لشكر\r\nماه زان گفتم كاندر لغت و لفظ عرب * چشمهء روز بود ماه و مه باشد نر \r\n\r\nدر مدح سلطان محمود غزنوى\r\n شبى گذاشته‌ام دوش خوش به روى نگار * خوشا شبا كه مرا دوش بود با رخ يار\r\nشبى كه اول آن شب سماع بود و نشاط * ميانه مستى و آخر اميد بوس و كنار\r\nنه شرم آنكه از اول به كف نيايد دوست * نه بيم آنكه در آخر تباه گردد كار\r\nميى بدست من اندر چو مشكبوى گلاب * بتى به پيش من اندر چو تازه روى بهار\r\nبجعدش اندر سيصد هزار پيچ و گره * بجاى هر گرهى در دو زلف حلقه هزار\r\nبحلقه‌هاى سر زلفش ار بخواستمى * نماز بام زره كرده بودمى بسيار\r\nبرابر دو رخ او بداشتم مى لعل * ز شرم دو رخ او زرد گشت چون دينار\r\nچو شب دو بهره گذشت از دو گونه مست شديم * يكى ز باده و ديگر ز عشق باده‌گسار \r\n\r\n","description":"","footnote":"","page_name":" 1596 ","page_number":874},
  {"content":"\r\n\r\n نشان مستى بر من پديد بود و بتم * همىنمود به چشم سيه نشان خمار\r\nچو مست گشتم و لختى دو چشم من بغنود * ز خواب كرد مرا ماه‌روى من بيدار \r\n\r\nو له ايضا\r\n اى از در ديدار پديد آى و پديد آر * آن روى كزو نور ستاند گل بر بار\r\nتا كى تو ز من دورى و ز انديشهء دورى * من با دل پرحسرت و با ديدهء خونبار\r\nاول دل من گرم همىداشتى و من * دل بر تو فروبسته بدان شيرين‌گفتار\r\nروزى كه جدا ماند مى از تو ز پى من * صد راه رسول آمده بودى و طلبكار\r\nكردار همىكردى تا دل به تو دادم * چون دل بشد از دست ببستى در كردار\r\nيك‌بار بديدار مرا شاد كن اى دوست * گر هيچ‌كسى شاد شده است از تو بديدار\r\nخوارم بر تو خوار چه دارى تو رهى را * من بندهء شاهم نبود بندهء شه‌خوار\r\nمير همه ميران پسر خسرو ايران * بو احمد بن محمود آن ابر درم بار \r\n\r\nو له ايضا\r\n اى دل ناشكيب مژده بيار * كامد آن شمسهء بتان بهار\r\nآمد آن غمگسار جان و روان * آمد آن آشناى بوس و كنار\r\nزين دلارام‌تر نباشد وقت * زين بهنگام‌تر نباشد كار \r\n\r\nو له ايضا\r\n سروى گر سرو ماه دارد بر سر * ماهى گر ماه مشك دارد و عنبر\r\nماهت با مشك سيم دارد همبر * سروت با ماه لاله دارد زيور\r\nمن بسيارى غم تو خوردم جانا * زين روى اى بت به روى گشتم چون زر\r\nدارم بر رخ ز اشك جويى جارى * رويم زرد است و تن چو مويى لاغر \r\n\r\n","description":"","footnote":"","page_name":" 1597 ","page_number":875},
  {"content":"\r\n\r\n گر من از بزم مير بويى يابم * گردد كارم ز بخت روزى بهتر\r\nاز دل درياست مير و از كف جيحون * بر صدر او حاتم است و بر زين حيدر\r\nاز خون دشت فراخ گردد جيحون * چون كرد او از نيام بيرون خنجر\r\nگردون ميدان شود چو بازى چوگان * دريا صحرا شود چو سازى لشكر\r\nگيتى زرين شود چو آيى زى بزم * خارا پرخون شود چو تازى اشقر\r\nببرى گر ببر درع دارد و زوبين * ابرى گر ابر تاج دارد و افسر\r\nصفدر چون تو نبود رستم يا سام * مهتر از تو نبود جم يا نوذر \r\n\r\nدر مدح امير يوسف برادر سلطان محمود گويد\r\n دوش متوارى بوقت سحر * اندرآمد بخيمه آن دلبر\r\nراست گفتى شدست خيمهء من * ميغ و او در ميان ميغ قمر\r\nچنگ در برگرفت و خوش بنواخت * وز دو بسد فرونشاند شكر\r\nراست گفتى به بتكده است درون * بتى و بت‌پرستى اندر بر\r\nپنج شش جام خورد و پرگل گشت * روى آن روى نيكوان يكسر\r\nراست گفتى رخش گلستان بود * مى سورى بهار گل‌پرور\r\nمست گشت و ز بهر خفتن ساخت * خويشتن را كنار من بستر\r\nراست گفتى كنار من صدفست * كاندرو جاى خويش ساخت گهر\r\nزلف مشكين به روى در پوشيد * [ روى 
  ] من زير كرد و زلف زبر\r\nراست گفتى كسى نهان كرد است * سمنى تازه زير سيسنبر\r\nزلف او را بدست بگرفتم * ز نخ گرد او بدست دگر\r\nراست گفتى گرفته بد چاكر * گوى و چوگان شه بدست اندر\r\nپادشه‌زاده يوسف آنكه هنر * جز بنزديك او نكرد مقر\r\nراست گفتى هنر يتيمى بود * دور مانده ز مادر و ز پدر\r\nپى بازىگوى شد خسرو * بر يكى تازى اسب كه پيكر\r\nراست گفتى بباد برجم بود * گر بود باد را ستام بزر \r\n\r\n","description":"","footnote":"","page_name":" 1598 ","page_number":876},
  {"content":"\r\n\r\n خم چوگان بگوى برزد و شد * گوى او با ستارگان همبر\r\nراست گفتى برابر خورشيد * خواهد از گوى ساختن اختر\r\nگفتم از خلق او سخن گويم * نوز ناكرده آن حديث بسر\r\nراست گفتى كسى به من برريخت * نافهء مشك و بيضهء عنبر\r\nبر كفش باد سال و ماه و ميى * كز خمش چون بكند دهقان سر\r\nراست گفتى برآمد از سر خم * ماهى از آفتاب روشن‌تر\r\nخرمش باد عيد آنكه به عيد * كارد بنهاد بر گلوى پسر\r\nراست گفتى دونيمه خواهد كرد * لاله‌يى را ببرگ نيلوفر \r\n\r\nدر مدح ابو يعقوب بن يوسف بن ناصر الدّين سبكتكين فرمايد\r\n بت من آن صنم ماه‌روى سيمين‌بر * مرا بپرسيد از رنج راه و شغل سفر\r\nنخست گفت كه جانا ترا چه شد كه چنين * شكسته‌گونه‌يى و بر تو كار كرده عبر\r\nچو سرو سيمين بودى چو نال زرد شدى * مگر ز رنج بناليده‌اى به راه اندر\r\nمگر دل تو بجايى دگر فريفته شد * مگر ز عشق بتى پرخمار دارى سر\r\nمگر ز خوابگه شير برگرفتى صيد * مگر ز بازوى سيمرغ برگشادى پر\r\nمگر ز مار سيه داشتى به شب بالين * مگر ز عقرب جراره داشتى بستر\r\nجواب دادم كاى ماه‌روى غاليه موى * نه من ز رنج كشيدن چنين شدم لاغر\r\nمرا جدايى درگاه مير ابو يعقوب * چنين نزار و سرافكنده كرد و خسته جگر\r\nسه ماه بودم دور از در سراى امير * مرا بدين سه مه اندر نه خواب بود و نه خور\r\nكنون كه باز رسيدم بدين مظفر شاه * كنون كه چشم فكندم بدين مبارك در\r\nقوى شدم باميد و غنى شدم به نشاط * دلم گرفت قرار و غمم رسيد بسر\r\nبوقتى آمدم اينجا كه در گهر بفزود * يكى فريشته زين خسرو فريشته فر\r\nبطالعى كه امارت همىفزود شرف * بساعتى كه سعادت همىنمود اختر\r\nسپه‌كشان پسران را ز بهر خدمت او * همىدهندم از كودكى كلاه و كمر\r\nبشادكامى در كاخ نو نشسته بعيش * ز كاخ برشده بر زهرهء نالهء مزمر \r\n\r\n","description":"","footnote":"","page_name":" 1599 ","page_number":877},
  {"content":"\r\n\r\n چگونه كاخى كاخى چو گوشهء حرمين * ز پاى تا سر چون مصحف نوشته بزر\r\nچهار صفه و در هريكى گشاده درى * چنان كه چشم كند بر چهار گوشه سفر\r\nدرى ازو سوى باغ و درى ازو سوى راغ * درى ازو سوى بحر و درى ازو سوى بر\r\nسپيد كرده بكافور سوده و بگلاب * به كار برده درويشم صافى و مرمر\r\nبجاى شنگرف اندر نگارهاش عقيق * بجاى ساروج اندر ستونهاش درر\r\nبه سقفش اندر عود سپيد و صندل سرخ * بخاكش اندر مشك سياه و عنبر تر\r\nچو راى مير بلند و چو حزم مير قوى * چو خوى مير بديع و چو لفظ او درخور\r\nز برج او بتوان برد ز آسمان پروين * ز بام او بتوان ديد سد اسكندر\r\nاگرچه سير قمر بر صحيفهء فلك است * برابر سر ديوار اوست سير قمر\r\nز بس بلندى بالاى او نداند كرد * شمار كنگرهء برج او ستاره شمر\r\nفرود كاخ يكى بوستان چو باغ بهشت * هزار گونه درو شكل و صورت دلبر\r\nز لاله‌هاى مخالف ميانش چون فرخار * ز سروهاى نونده كرانش چون كشمر\r\nهزاردستان بر شاخ سرو او بخروش * چو عاشقان فراق آزموده وقت سحر\r\nچو زلف خوبان در جويهاش مرزنگوش * چو خط خوبان در موژه‌هاش سيسنبر\r\nستوده‌اى به كمال و ستوده‌اى بخصال * ستوده‌اى بنوال و ستوده‌اى بسير\r\nمقدمى بعلوم و مقدمى بادب * مقدمى بسخا و مقدمى بهنر\r\nهميشه از پى كين خواستن ز دشمن تو * قباى تو زره است و كلاه تو مغفر\r\nهمه كسى ز قضا و قدر بترسد و باز * ز ناوك تو بترسد همى قضا و قدر \r\n\r\nو له ايضا\r\n خيز تا هر دو بنظاره شويم اى دلبر * بدر خانهء مير آن ملك شيرشكر\r\nبدر خانهء آن بار خداى ملكان * كاخهاييست برآورده بديع و درخور\r\nهريك از خوبى چون باغ بهنگام بهار * در درخشانى چون ماه بهنگام سحر\r\nهريكى همچو عروسى كه بيارايد روى * ز بر حله فروپوشد ديباى بزر\r\nبدل پنجره بر گردش سيمين جوشن * بدل كنگره بر برجش زرين مغفر \r\n\r\n","description":"","footnote":"","page_name":" 1600 ","page_number":878},
  {"content":"\r\n\r\n بزمگاه است چو از دور به دو درنگرى * رزمگاهى را ماند همه از تيغ و سپر\r\nسايبانهاش فروهشته و كاخ اندر زير * همچو سيمرغى افكنده بپاى اندر پر \r\n\r\nدر مدح سلطان مسعود غزنوى گويد\r\n همى نسيم گل آرد بباغ بوى بهار * بهار چشم مناخيز و جام باده بيار\r\nاگرچه باده حرام است ظن برم كه مگر * حلال گردد بر عاشقان بوقت بهار\r\nخداى نعمت ما را ز بهر خوردن داد * بيا و نعمت او را ز ما دريغ مدار\r\nچه نعمت است به از باده باده‌خواران را * همين به است اگر چند نعمتش بسيار\r\nبخاصه اكنون كز سنگ خاره لاله دميد * ز لاله كوه چو ديباى لعل شد هموار\r\nز گلبنان شكفته چنان نمايد باغ * كه ميرپره ز دستى بدشت بهر شكار\r\nبزرگوارى كاندر ميان گوهر خويش * پديدتر ز علم در ميان صف سوار\r\nدو مرد زنده نماند كه صلح تاند كرد * در آن حصار كه او يك‌دو تير برد به كار\r\nبه روى باره اگر برزند ببازى تير * ز سوى ديگر تيرش برون جهد ز حصار\r\nكمان او را بينى نهاده پندارى * مهينه شاخ فتاده است از مهينه چنار\r\nچو او سوار نداند نگاشتن بقلم * اگرچه باشد صورتگرى بديع‌نگار\r\nهميشه در بر او كودكى چو لعبت چين * هميشه مونس او لعبتى چو نقش بهار \r\n\r\nدر مدح ملك‌زاده سلطان مسعود ابن سلطان محمود گويد\r\n ترك بت روى من از خواب گران دارد سر * دوش مى دادست از اول شب تا بسحر\r\nمن به چشم او را ده بار نمودم كه بخسب * او همىگفت بسر تا برم ايندور بسر\r\nشب بسر برد بمى دادن و بنشست و نخفت * دل من جست كه بنشست و نخفت آن دلبر \r\n\r\n","description":"","footnote":"","page_name":" 1601 ","page_number":879},
  {"content":"\r\n\r\n حيله سازد كه مى افزون خورد از نوبت خويش * ور تواند بخورد نوبت ياران دگر\r\nكيست آنكو ندهد دل بچنين خدمت دوست * كيست آنكو نكشد بار چنين خدمتگر\r\nهركه اين خدمت از آن ماه بياموخت شود * خدمت درگه سلطان جهان را درخور\r\nملك عالم تاج عرب و فخر عجم * سرور شاهان مسعود وليعهد پدر\r\nجنگجويى كه چو در جنگ شود لشكرها * خشك بر جاى بمانند چو بر تخته صور\r\nدر دليران بگه معركه زان سان نگرد * كه دليران بگه معركه در [ مرد محشر 
  ]\r\nملك ما به شكار ملكان تاخته بود * ما ز انديشهء او خسته‌دل و خسته‌جگر\r\nاز غم رفتن او تنگدلان را شب و روز * آستين بود ز خون مژه همچون [ فرغر 
  ]\r\nخسرو از راه دراز آمد با نهمت و كام * ملك از جنگ عراق آمد با فتح و ظفر\r\nقلعه‌ها كنده و بنشانده بهر شهر سپاه * جنگها كرده و بنموده بهرجاى هنر\r\nسهمش افكنده بروم اندر فرياد و خروش * هيبتش دود برآورده ز روس و ز خزر \r\n\r\n","description":"","footnote":"","page_name":" 1602 ","page_number":880},
  {"content":"\r\n\r\n\r\nدر مدح سلطان گويد\r\n بدين خرمى جهان بدين تازگى بهار * بدين روشنى شراب بدين نيكويى نگار\r\nيكى چون بهشت عدن يكى چون هواى دوست * يكى چون گلاب تلخ يكى چون بت بهار\r\nزمين از سرشك ابر هوا از نسيم گل * درخت از جمال برگ سركه ز لاله‌زار\r\nيكى چون پرند سبز يكى چون عبير خوش * يكى چون عروس خوب يكى چون رخان يار\r\nهوا خرم از نسيم زمين خرم از لباس * جهان خرم از جمال ملك خرم از شكار\r\nيكى مشك در دهان يكى حله بر كتف * يكى آرزو بدست يكى دوست در كنار\r\nمصافش بروز جنگ سپاهش بروز عرض * بساطش بروز بزم سرايش بروز بار\r\nيكى كوه آهنست يكى بيشهء هژبر * يكى چرخ پرنجوم يكى باغ پرنگار\r\nكمان بلند او كمند دراز او * سبك‌سنگ تير او گران گرز هر چهار\r\nيكى پشت نصرتست يكى بازوى ظفر * يكى نايب قضا يكى دست روزگار \r\n\r\nدر مدح سلطان مسعود بن سلطان محمود غزنوى رحمه الله\r\n ز بس پيچ و چين و خم زلف دلبر * گهى همچو چوگان شود گاه چنبر\r\nگهى لاله را سايه آرد ز سنبل * گهى ماه را درع پوشد ز عنبر \r\n\r\n","description":"","footnote":"","page_name":" 1603 ","page_number":881},
  {"content":"\r\n\r\n گهى صورتى گيرد از عود مندل * گهى پيكرى گردد از مشك اذفر\r\nكه ديدست بر سوسن از عود صورت * كه ديدست بر لاله از مشك پيكر\r\nفرى آن فريبنده زلفين مشكين * فرى آن فروزنده رخسار دلبر\r\nيكى چون بنفشه فروبرده بر گل * يكى چون گل نافرو كرده از بر\r\nستاره و صنوبر همىخواندم او را * برخسار و بالاى زيبا و درخور\r\nهمىگشت زان فخر زان شادمانى * صنوبر بلند و ستاره منور\r\nهنوز اين مرا گويد آن شكرين لب * كه اى شاعر اندر سخن ژرف بنگر\r\nمرا با صنوبر همانند كردى * بقد و برخ با ستاره برابر\r\nچه ماند برخسار خوبم ستاره * چه ماند بقد بلندم صنوبر\r\nستاره كجا دارد از زلف آذين * صنوبر كجا دارد از لاله افسر\r\nمرا زين سپس چون صفت كرد خواهى * به چيزى صفت كن كه از من نكوتر\r\nبگفت اين و بگذشت و اندرگذشتن * همىگفت نرمك به زير لب اندر\r\nستاره چون من گل نشانده است بر رخ * صنوبر چو من مه نهاده است بر سر\r\nمن از گفتهء خويشتن خيره ماندم * طلب كردم از بهر او نام ديگر\r\nپرى خواندم او را و زان روى خواندم * كه روى پرى داشت آن پرنيان بر\r\nدگرباره با من بجنگ اندرآمد * كه بس خوار دارى مرا اى ستمگر\r\nمرا با پرى راست كردى به خوبى * پرى مر مرا پيشكار است و چاكر\r\nپرى كى بود رودساز و غزلخوان * كمندافكن و اسب‌تاز و كمان‌ور\r\nپرى هر زمان پيش تو بربخواند * ز ديوان تو مدح شاه مظفر\r\nملك‌زاده مسعود محمود غازى * كه بختش جوان باد و يزدانش ياور\r\nبه نيزه گذارندهء كوه آهن * بحمله ربايندهء باد صرصر\r\nز گهواره چون پاى بيرون نهادى * كمان برگرفتى و زوبين و خنجر\r\nبجاى قبا درع بستى و جوشن * بجاى كله خود جستى و مغفر\r\nز تيرى به بالا فزون‌تر نبودى * كه تيرت همىخورد خون غضنفر\r\nبسا تيغ هندى كه تو لعل كردى * بهندوستان اندر از خون كافر \r\n\r\n","description":"","footnote":"","page_name":" 1604 ","page_number":882},
  {"content":"\r\n\r\n چو روشن ستاره همى راه گيرد * سنان تو اندر سپهر مدور\r\nسلاح يلى باز كردى و جستى * ز سام يل و زال زر دوك و چادر\r\nهران كينه خواهى كه پيش تو آمد * سيه كرد بر سوگ او جامه مادر\r\nعدو را به تيغ آتشى و ولى را * بدست سخى آب حيوان و كوثر\r\nمگر كيميا خدمت تست شاها * كزو مرد درويش گردد توانگر\r\nهمى تا برآيد فروزنده هر شب * براين آبگون روى گردون اخضر\r\nچو سيمين زنخدان معشوق زهره * چو [ رخشنده 
  ] رخسارگانش دو پيكر\r\nهمى تا كند شاعر اندر ستايش * لب دوست را نام ياقوت احمر\r\nهمايونت باد اى امير همايون * همايون مه و روز عيد پيمبر \r\n\r\nو له ايضا\r\n برفت يار من و من [ نژند و 
  ] شيفته‌وار * بباغ رفتم با درد و داغ رفتن يار\r\nبنفشه ديدم و نرگس مقام كرده بباغ * بدين دو گشته ز خوبى چو صد هزار نگار\r\nيكى چو زلف بت من ز مشك برده شميم * دگر چو چشم بت من ز مى گرفته خمار\r\nشده بنفشه به هر جايگه گروه‌گروه * كشيده نرگس بر گرد او قطار قطار\r\nخروش و ناله به من برفتاد و رنگين گشت * ز خون ديده مرا هر دو آستين و كنار\r\nبنفشه گفت كه گر يار تو بشد مگرى * بيادگار دو زلفش مرا بگير و بدار\r\nچه گفت نرگس گفت اى ز چشم مستش دور * غم دو چشمش بر چشمهاى من بگمار \r\n\r\n","description":"","footnote":"","page_name":" 1605 ","page_number":883},
  {"content":"\r\n\r\n چه مركبست به زير تو آن مبارك خنگ * كه نگذرد بگه تاختن ازو طيار\r\nچو روز باد روان پاره‌يى از ابر سياه * تو ابر ديدى كو زير زين بود هموار\r\nنهنگ دريا جايست و ديو دشت وطن * پلنگ كوه پناهست و ببر بيشه حصار\r\nنهنگ و ديو و پلنگش مخوان و ببر مدان * كه ناپسند بود نزد مردم هشيار\r\nنهنگ ازو بخروشست و ديو ازو بفغان * پلنگ ازو به نهيب است و ببر ازو بفرار \r\n\r\nدر مدح امير بىنظير اياز اويماق منظور و محبوب سلطان محمود غزنوى\r\n غم ناديدن آن ماه‌رخسار * مرا در خوابگه ريزد همى خار\r\nشب تارى همه‌كس خواب يابد * من از تيمار او تا روز بيدار\r\nگهى گويم رخت كى بينم اى دوست * گهى گويم لبت كى بوسم اى يار\r\nهرآنك امسال آمد پيش من گفت * نه آنى خود كه من ديدم ترا پار\r\nز گوژى پشت من چون پشت پيران * ز سستى پاى من چون پاى بيمار\r\nخروشم چون خروش رعد بهمن * سرشكم چون سرشك ابر آذار\r\nتن مسكين من بگداخت چون موى * دل غمگين من بشكافت چون نار\r\nتن چون موى چون بردارد اين رنج * دل چون تاركى بردارد اين‌بار\r\nز دل برداشت خواهم بار اندوه * چو نزد مير ميران يافتم بار\r\nامير جنگجو اياز اويماق * دل و بازوى خسرو روز پيكار\r\nسوارى كز در ميدان درآيد * بپاى اندر فتد دلهاى نظار\r\nيكى گويد كه آن سرويست بر كوه * دگر گويد گلى تازه است بر بار\r\nزنان پارسا از شوى گردند * بكابين [ ديدن 
  ] او را خريدار \r\n\r\n","description":"","footnote":"","page_name":" 1606 ","page_number":884},
  {"content":"\r\n\r\n اگر بر سنگ خارا برزند تير * به سنگ اندر نشاند تا بسوفار\r\nنه بر خيره به دو دل داد محمود * دل محمود را بازى مپندار\r\nجز او در پيش سلطان نيز كس بود * جز او سلطان غلامان داشت بسيار\r\nاگر چون مير يكتن بود آنجا * نه چندين بد مر او را گرم بازار\r\nخداوند جهان مسعود محمود * كه او را زر همىبخشد بخروار\r\nجز او را از همه ميران كه را داد * بيك بخشش چهل خروار دينار\r\nبجايى برد خواهد خسرو او را * كه سالاران به دو گردند سالار\r\nكجا گردد فراموش آنچه او كرد * ز بهر خدمت شاه جهاندار\r\nميان لشكر عاصى [ نگه داشت 
  ] * وفا و عهد آن خورشيد احرار\r\nبروز روشن از غزنين برون رفت * همىزد با جهانى تا شب تار\r\nنماز شام را خندان نخوابيد * كه دشت از كشته شد با پشته هموار \r\n\r\nو له ايضا\r\n اى دل ز تو بيزارم وز خصم نه بيزار * كز خصم بآزار نيم وز تو بآزار\r\nهر روز مرا از تو دگرگونه بلاييست * من مانده بدست تو همه‌ساله گرفتار\r\nامروز مرا از تو عذابيست نه چون دى * امسال مرا از تو بلاييست نه چون پار\r\nاز عشق فكندستى در گردن من طوق * وز رنج نهادستى بر گردن من بار\r\nيك عشق بسربرده نباشى بتمامى * كاويخته گردى بغم عشق دگربار\r\nاز تو همه دردسر و از تو همه سختى * از تو همه رنج دل و از تو همه تيمار\r\nتاج هنر و گنج گهر خواجهء بخرد * منصور حسن بار خداى همه احرار\r\nگردون بلند است سزايش بگه بزم * درياى محيط است سرايش بگه بار\r\nتا بركه و بر دشت بآزار و بآذر * بر سنگ سمن رويد و خيرى دمد از خار\r\nتا چون رخ رنگين بتان و تب هجران * تابنده و سوزنده و رخشنده بود نار\r\nدلشاد همىباش و مى لعل همىخواه * از دست بتى با دو رخ لعل چو گلنار \r\n\r\n","description":"","footnote":"","page_name":" 1607 ","page_number":885},
  {"content":"\r\n\r\n\r\nدر صفت بهار و باغ\r\n امسال تازه‌روىتر آمد همى بهار * هنگام آمدن نه بدين‌گونه بود پار\r\nبر دست بيد بست ز پيروزه دستبند * در گوش گل فكند ز بيجاده گوشوار\r\nاز كوه تا بكوه بنفشه است و شنبليد * از بيشه تا به بيشه سمن‌زار و لاله‌زار\r\nگويى كه رشته‌هاى عقيقست و لاجورد * از لاله و بنفشه همه روى مرغزار\r\nاز گل هزار گونه بت اندر پس بتست * وز لاله صد هزار سوار از پس سوار\r\nباغى كزو بريده بود پاى حادثات * كاخى كزو كشيده بود دست روزگار\r\nدر جويهاى او به رده نونهالها * گويى صف بتانند استاده بر قطار \r\n\r\nدر مدح ابو احمد محمد بن محمود بن ناصر الدّين غزنوى\r\n بوستان سبز شد و مرغ درآمد به صفير * نالهء مرغ دلارام‌تر از نالهء زير\r\nآب در جوى ز باران بهارى وز گل * همچنان گشت كه با سرخ‌مى آميخته شير\r\nابر فروردين گويى بجهان آذين بست * كه همه باغ پرندست و همه راغ حرير\r\nاز فراوان زره طرفه و از جوشن نغز * كرد چون كلبهء زراد همه روى غدير\r\nگه زره‌باف شود باد و گهى جوشن‌دوز * باد را طبع شد اين پيشه ز زراد امير\r\nدل او را بدگر دلها مانند مكن * زان كه با گرد برابر نبود ابر مطير \r\n\r\nو له ايضا\r\n برگرفت از روى دريا ابر فروردين سفر * ز آسمان بر بوستان پاشيد مرواريد تر\r\nگه ز روى آسمان اندر كشد بيجاده چرخ * گه به روى آفتاب اندر كشد سيمين سپر\r\nهر زمانى بوستان را خلعتى پوشد جدا * هر زمانى آسمان را پرده‌يى سازد دگر \r\n\r\n","description":"","footnote":"","page_name":" 1608 ","page_number":886},
  {"content":"\r\n\r\n در بيابان بيش از آن حله است كاندر سيستان * در گلستان بيش از آن ديباست كاندر شوشتر\r\nهركجا باغيست برشد بانگ مرغان از درخت * هركجا كوهيست برشد بانگ كبكان از كمر\r\nسوسن سيمين وقايه برگرفت از پيش روى * نرگس مسكين عصا به برگرفت از گرد سر\r\nبرتوان چيدن ز دست سوسن آزاد سيم * برتوان چيدن ز روى شنبليد زرد زر\r\nارغوان از چشم بد ترسد ازآن‌رو هر زمان * سرخ بيجاده چو تعويذ اندرآويزد ز بر\r\nهر زمان از نقش گوناگون همه روى زمين * چون نگارين خانهء دستور گردد سربه‌سر\r\nمهر و كين و جنگ و صلح و كلك و تيغ او دهند * دوستان و دشمنان را نفع و ضر و خير و شر\r\nپيل مست ار بر در كاخش كند روزى گذار * شير نر گر بر سر [ كوخش 
  ] كند وقتى گذر\r\nآتش خشمش دو دندان خل كند بر پيل مست * آفت سهمش دو ساعد بشكند بر شير نر\r\nدر تن پيل دلاور [ زهره 
  ] گردد خون صرف * گرد چشم شير شرزه مژه گردد نيشتر \r\n\r\nدر مدح امير مظفر طاهر چغانى حكمران بلخ و طخارستان\r\n چون پرند نيلگون بر روى بندد مرغزار * پرنيان هفت‌رنگ اندر سر آرد كوهسار \r\n\r\n","description":"","footnote":"","page_name":" 1609 ","page_number":887},
  {"content":"\r\n\r\n خاك را چون ناف آهو مشك زايد بىقياس * بيد را چون پر طوطى برگ رويد بىشمار\r\nدوش وقت نيم‌شب بوى بهار آورد باد * حبذا باد شمال و خرما بوى بهار\r\nباد گويى مشك سوده دارد اندر آستين * باغ گويى لعبتان [ ساده 
  ] دارد در كنار\r\nارغوان لعل بدخشى دارد اندر مرسله * نسترن لؤلوى لالا دارد اندر گوشوار\r\nتا ربايد جامهاى سرخ‌رنگ از شاخ گل * پنجه‌هاى دست مردم سر برون كرد از چنار\r\nباغ بوقلمون لباس و راغ بوقلمون‌نماى * آب مرواريد رنگ و ابر مرواريدبار\r\nراست پندارى كه خلعتهاى زرين يافتند * باغهاى پرنگار از داغگاه شهريار\r\nداغگاه شهريار اكنون چنان خرم بود * كاندرو از خرمى خيره بماند روزگار\r\nسبزه اندر سبزه بينى چون سپهر اندر سپهر * خيمه اندر خيمه بينى چون حصار اندر حصار\r\nسبزه‌ها با بانگ رود مطربان چربدست * خيمه‌ها با بانگ نوش ساقيان نوش‌خوار\r\nهركجا خيمه است خفته عاشقى با دوست مست * هركجا سبزه است شادان يارى از ديدار يار\r\nعاشقان بوس و كنار و نيكوان ناز و عتاب * مطربان رود و سرود و خفتگان خواب و خمار \r\n\r\n","description":"","footnote":"","page_name":" 1610 ","page_number":888},
  {"content":"\r\n\r\n ريدكان خواب‌ناديده مصاف اندر مصاف * مركبان داغ ناكرده قطار اندر قطار\r\nروى هامون سبزه چون گردون ناپيدا كران * روى صحرا ساده چون درياى ناپيدا كنار\r\nاندر آن دريا سمارى وان سمارى جانور * اندرين گردون ستاره وين ستاره بيم‌دار\r\nهركجا كهسار باشد آن سمارى كوه بر * هركجا خورشيد باشد آن ستاره سايه‌دار\r\nحيرتى باشد ستاره ساكن و خورشيدپوش * نادره باشد سمارى كه بر و هامون گذار\r\nبر در پرده‌سراى طاهر پيروزبخت * از پى داغ آتشى افروخته خورشيدوار\r\nبركشيده آتشى چون مطرد ديباى زرد * گرم چون طبع جوان و زرد چون زرّ عيار\r\nداغها چون شاخه‌هاى بسد ياقوت‌رنگ * هريكى چون ناردانه گشته اندر زير نار\r\nخسرو فرخ‌سير بر بارهء دريا گذر * با كمند اندر ميان دشت چون اسفنديار\r\nاژدها كردار پيچان در كف رادش كمند * چون عصاى موسى اندر دست موسى گشته مار\r\nهمچو زلف نيكوان مورد گيسو تاب خورد * همچو عهد دوستان سالخورده استوار\r\nگردن هر مركبى چون گردن قمرى بطوق * از كمند شهريار شهرگير شهردار \r\n\r\n","description":"","footnote":"","page_name":" 1611 ","page_number":889},
  {"content":"\r\n\r\n هرك را اندر كمند شست بازى درفكند * گشت نامش بر سرين و شانه و رويش نگار\r\nهرچه زين‌سو داغ كرد ازسوىديگر هديه داد * شاعران را با لگام و زايران را با فسار\r\nروز يك‌نيمه كمند و مركبان تيزتك * نيم ديگر مطربان و بادهء نوشين‌گوار\r\nزيرها چون بيدلان مبتلا نالنده سخت * رودها چون عاشقان تنگدل نالنده زار\r\nاى جهان‌آراى شاهى كز تو خواهد روز رزم * پيل آشفته امان و شير شرزه زينهار\r\nتيغ و [ جام 
  ] و بازو تخت از تو بزرگى يافتند * روز رزم و روز بزم و روز صيد و روز بار\r\nدوستان و دشمنان را از تو روز رزم و بزم * شانزده چيز است بهره وقت كام و وقت كار\r\nنام و ننگ و فخر و عار و عز و ذل و نوش و زهر * شادى و غم سعد و نحس و تاج و تخت و بند و دار\r\nافسر زرين فرستد آفتاب از بهر تو * همچنان كز آسمان ايزد على را ذو الفقار\r\nتا طرازندهء مديح تو دقيقى درگذشت * ز آفرين تو دل آكنده چنان كز دانه نار\r\nهر نباتى كز سر گور دقيقى بردمد * گر بپرسى زافرين تو سخن گويد هزار\r\nتا نگردد باد خاك و ماه مهر و روز شب * تا نگردد سنگ موم و سيم زر و لاله خار \r\n\r\n","description":"","footnote":"","page_name":" 1612 ","page_number":890},
  {"content":"\r\n\r\n بزم تو از ساقيان سروقد چون بوستان * قصر تو از لعبتان قند لب چون قندهار \r\n\r\nو له ايضا\r\n پشت من بشكست همچون پرشكن زلفين يار * اشك من بيجاده كرد و چشم من بيجاده‌بار\r\nهر زمان چشمم فشاند بر گل زرد ارغوان * هر زمان زلفش كند بر نسترن عنبر نثار\r\nعذر من بپذيرد اندر عشق آن بت هركه ديد * زير [ آن خمّيده زلف 
  ] پرشكن سيمين عذار\r\nاشك خونين من و نوشين لبش بر چشم خلق * نرخ و قدر گوهر كانى همىكرده است خوار\r\nهر درختى پرنيانى چينى اندر بركشيد * پرنيان خرد نقش سبز بوم لعل كار\r\nارغوان بينى چو دست نيكوان بر دستبند * شاخ گل بينى چو گوش دلبران بر گوشوار\r\nباغبانى برگرفته دل به ماه دى ز گل * پر كند هر بامدادى از گل سورى كنار\r\nخوب‌تر زين گوز كان را نوبهارى ديگر است * آن بهار اكنون بديد آيد كه آيد شهريار \r\n\r\nدر ذكر سفر سومنات و شكستن منات و رجعت سلطان محمود غزنوى\r\n فسانه گشت و كهن شد حديث اسكندر * سخن نو آر كه نو را حلاوتيست دگر \r\n\r\n","description":"","footnote":"","page_name":" 1613 ","page_number":891},
  {"content":"\r\n\r\n حديث كهنه سكندر كجا رسيد و چه كرد * ز بس شنيدن گرديده خلق را باور\r\nبلى سكندر سرتاسر جهان برگشت * سفر گزيد و بيابان [ بريد 
  ] و كوه و كمر\r\nو ليك او ز سفر آب زندگانى جست * ملك رضاى خداى و رضاى پيغمبر\r\nبوقت آنكه سكندر همى امارت كرد * نبد نبوت را قفل برنهاده بدر\r\nبوقت شاه جهان گر پيمبرى بودى * دويست آيت بودى بشان شاه ايدر\r\nملك سپاه براهى برد كه ديو در او * شميده گردد و گمراه و عاجز و مضطر\r\nگمان كه برد كه هرگز كسى ز راه طراز * بسومنات برد لشكر و چنين لشكر\r\nرهى كه ديو درو گم شدى بوقت زوال * چو مرد كم‌بين از تنگ بيشه وقت سحر\r\nدرازتر ز غم مستمند سوخته‌دل * كشيده‌تر ز شب دردمند خسته‌جگر\r\nچو چشم شوخ همه چشمه‌هاى آن بىآب * چو قول سفله همه كشته‌هاى آن بىبر\r\nهواى آن دژم و باد آن چو دود جحيم * زمين آن سيه و خاك آن چو خاكستر\r\nهمه درخت و ميان درخت خار كشن * نه خار بلكه سنان خلنده و خنجر \r\n\r\n","description":"","footnote":"","page_name":" 1614 ","page_number":892},
  {"content":"\r\n\r\n نه مرد را سر آن كاندر آن نهادى پى * نه مرغ را دل آن كاندر آن گشادى پر\r\nهمى ز جوشن بركند غيبهء جوشن * همى ز مغفر بگسست رفرف مغفر\r\nچو پاى باز در آن بيشه پرجلاجل بود * ستاكهاى [ درخت از پشيزهاى كمتر 
  ]\r\nگهى گياهى پيش آمدى چو نوك خدنگ * گهى زمينى پيش آمدى چو نوك تبر\r\nبگونهء شب روزى برآمد از سر كوه * كه هيچ‌گونه بر او كارگر نگشت بصر\r\nنماز پيشين انگشت خويش را بر دست * همىنديدم وين از عجايب است و عبر\r\nعجب‌تر اينكه ملك را همى چنين گفتند * كه اندرين ره مار دوسر بود بىمر\r\nبشب چو خفته بود مرد سر برآرد مار * همىكشد به نفس خفته تا برآيد خور\r\nچو خور برآيد و گرمى بمرد خفته رسد * سبك نگردد از آن خواب تا گه محشر\r\nبدين درشتى و زشتى رهى كه كردم ياد * گذاشت شاه بتوفيق خالق اكبر\r\nبزد ز بهر ز پس‌ماندگان و گمشدگان * ميان باديه‌ها حوضهاى چون كوثر\r\nهمه سپه را زانباديه برون آورد * شكفته چون گل سيراب و همچو نيلوفر \r\n\r\n","description":"","footnote":"","page_name":" 1615 ","page_number":893},
  {"content":"\r\n\r\n بدان ره اندر چندين حصار و شهر بزرگ * خراب كرد و بكند اصل هريك از بن و بر\r\nنخست [ لاروه 
  ] كز روى برج و بارهء او * چو كوه‌كوه فروريخت آهن و مرمر\r\nحصار او قوى و بارهء حصار قوى * حصاريان همه برسان شير شرزهء نر\r\nمبارزان همه همدست و لشكرى هم‌پشت * درنگ پيشه [ به فرّ 
  ] و شتاب كار [ به كر 
  ]\r\nچو مندهير كه در مندهير حوضى بود * چنان كه خيره شدى اندرو دو چشم فكر\r\nز دستبرد حكيمان به دو پديد نشان * ز [ مال‌ها 
  ] ى فراوان [ برو پديد 
  ] اثر\r\n[ فرات 
  ] پهنا حوضى به صد هزار عمل * هزار بتكدهء خرد گرد حوض اندر\r\nيكى حصار قوى بر كران شهر و درو * ز بت‌پرستان گرد آمده يكى محشر\r\nمنات و لات و عزى در مكه سه بت بودند * ز دستبرد بت‌آراى آن زمان آزر\r\nدو زان پيمبر بشكست و هر دو را آن روز * فكنده بودستان پيش كعبه پاى سپر\r\nمنات را ز ميان كافران بدزديدند * بكشورى دگر انداختند از آن كشور\r\nبجايگاهى كز روزگار آدم باز * بر آن زمين ننشست و نرفت جز كافر \r\n\r\n","description":"","footnote":"","page_name":" 1616 ","page_number":894},
  {"content":"\r\n\r\n ز بهر آن بت بتخانه‌يى بنا كردند * به صد هزار تماثيل و صد هزار صور\r\nبه كار بردند از هر سويى تقرب را * چو تخته‌سنگ بر آن خانه تخته‌تختهء زر\r\nبه بتكده در بت را خزينه‌يى كردند * در آن خزانه بصندوقهاى پيل گهر\r\nبرابر سر بت كله‌يى فروهشتند * نگار كار بياقوت و بافته بدرر\r\nز زر پخته يكى تخت ساختند او را * چو كوه آتش و گوهر بر و بجاى شرر\r\nپس آنگه او را كردند سومنات لقب * لقب كه ديد كه نام اندرو بود مضمر\r\nخبر فكندند اندر جهان كه از دريا * بتى برآمد زين‌گونه و برين پيكر\r\nمدبر همه خلق است و كردگار جهان * ضيادهندهء شمس است و نوربخش قمر\r\nبعلم او بود اندر جهان صلاح و فساد * به حكم اين بود اندر جهان قضا و قدر\r\nكسى نياورد او را بدين مقام كه او * ز آسمان بخدايى خود آمدست ايدر\r\nبدين بگويد روز و بدين بگويد شب * بدين بگويد بحر و بدين بگويد بر\r\nچو اين ز دريا سر برزد و به خشك آمد * سجود كردند اين را همه نبات و شجر \r\n\r\n","description":"","footnote":"","page_name":" 1617 ","page_number":895},
  {"content":"\r\n\r\n فريضه هر روز آن سنگ را بشستندى * به آب گنگ و بشير و بزعفران و شكر\r\nخداى حكم چنان كرده بود كان بت را * ز جاى بركند اين شهريار دين‌پرور\r\nچو بت بكند ز بتخانه مال [ و زر 
  ] برداشت * بدست خويش به بتخانه درفكند آذر\r\nز خون كشته كز آن بتكده به دريا راند * چو سرخ لاله شد آبى چو سبز سيسنبر\r\nخمى ز گردش دريا بره فراز آمد * گسسته شد زره اميد مردمان يكسر\r\nز سوى پهنا چندانكه كشتيى دوسه روز * همىرود چو رود مرغ گرسنه سوى خور\r\nبرآمدند بر آن پى ز آب آن دريا * چنان‌كه گفتى آن آب خويد بود و خضر\r\nزهى مظفر فيروزبخت دولت يار * كه گوى برده‌اى از خسروان بعقل و هنر\r\nتو بر كنارهء درياى سبز خيمه زده * شهان شراب‌زده بر كناره‌هاى شمر\r\nتو سومنات همىسوختى به بهمن‌ماه * شهان ديگر عود و مثلث و عنبر\r\nبوقت آنكه همى خلق سير خواب شوند * تو در شتاب سفر بوده‌اى و رنج سهر\r\nشنيده‌ام كه هميشه چنان بود دريا * كه برد و منزل از آواش گوش گردد كر \r\n\r\n","description":"","footnote":"","page_name":" 1618 ","page_number":896},
  {"content":"\r\n\r\n همىنمايد هيبت همىنمايد شور * همىبرآيد موجش برابر محور\r\nسه بار با تو بدرياى بيكرانه شدم * نه موج ديدم و نه هيبت و نه شور و نه شر\r\nنخست روز كه دريا ترا بديد بديد * كه پيش [ قدر 
  ] تو چون ناقص است و چون ابتر\r\nبمال با تو نتاند شد ار بخواهد جفت * به قدر با تو نيارد ز دار بخواهد بر\r\nچو گرد خويش نگه كرد و مارماهى ديد * بگرد تو مه تابان و زهرهء ازهر\r\nز تو خلايق را خرمى و شادى بود * وزو همه خطر جان و بيم غرق و ضرر\r\nچو قدرت تو نگه كرد و [ عجز 
  ] خويش بديد * چو آبگينه شد آب اندرو ز شرم حجر\r\nاز آب دريا گفتى همى به گوش آمد * كه شهريارا دريا توى و من فرغر \r\n\r\nو له ايضا\r\n خوش‌تر آيد مغفر پرخون بچشمت روز جنگ * زان كه جام بادهء گلگون به چشم باده‌خوار\r\nرزمگاه تو چنان باشد ز خون‌آلوده سر * چون بوقت به شدن بالين بيماران ز نار\r\nزان كه سختى جنگ را ماند شكار از حرص جنگ * چون بياسايى ز جنگ آيد ترا راى شكار \r\n\r\n","description":"","footnote":"","page_name":" 1619 ","page_number":897},
  {"content":"\r\n\r\n تا شكار شير يا بى كم‌گرايى سوى رنگ * كاين شكار اختيار است آن شكار اضطرار\r\nسر فرود آرى به تيغ از گرگ چون بار از درخت * پنجه بربايى به تير از شير چون برگ از چنار\r\nشير تا بر كنگرهء كاخت سر نخچير ديد * از غم و از رشك خون گريد به خود در مرغزار\r\nچشم شير از خون گرستن سرخ باشد روز و شب * هركه چشم شير ديد اين آيد او را استوار\r\nآفتابى تو و ليكن طبع تو دور از طمع * كافتاب از طامعى برگيرد از دريا بخار \r\n\r\nو له ايضا\r\n نبود عاشقى امسال مر مرا درخور * كنون كه آمد بر خط نهاد بايد سر\r\nمرا تو گويى كز عشق چون حذر نكنى * كسى نماى مرا كو كند ز عشق حذر\r\nتو گوييا دل من جايگاه عشق شده است * نه جايگاه كه لشكرگهى پر از لشكر\r\nهنوز عشق كهن خانه بازداده نبود * كه عشق تازه بدر باز كوفت حلقهء در\r\nاگر بشهد و شكر ماند آن حلاوت عشق * ملول گشتم و سير آمدم ز شهد و شكر \r\n\r\nو له ايضا\r\n هندوى بد كه ترا باشد وزان تو بود * بهتر از تركى كان تو نباشد صد بار\r\nتا ترا تركى سه بوسهء دزديده دهد * هندويى را بتوان برد و بپرداخت ز كار\r\nزلف هندو را بندى بود و تاب دويست * جعد هندو را تابى بود و پيچ هزار \r\n\r\n","description":"","footnote":"","page_name":" 1620 ","page_number":898},
  {"content":"\r\n\r\n\r\nدر تعزيت سلطان محمود غزنوى رحمة الله عليه نظم كرده است\r\n شهر غزنين نه همانست كه من ديدم پار * چه فتاده است كه امسال دگرگون شد كار\r\nكويها بينم پرشورش و سرتاسر كوى * همه پرجوشن و جوشن‌ور و پرخيل سوار\r\nمهتران بينم بر روى زنان همچو زنان * چشمها كرده ز خونابه برنگ گلنار\r\nملك امسال مگر باز نيامد ز غزا * دشمنى روى نهاده است درين شهر و ديار\r\nآه و دردا كه به يكباره تهى بينم ازو * كاخ محمودى و آن خانهء پرنقش‌ونگار\r\n[ مير 
  ] مىخورده مگردى و بخفته است امروز * ديرتر خاست مگر رنج رسيدش ز خمار\r\nخيز شاها كه رسولان شهان آمده‌اند * هديه‌ها دارند آورده فراوان و نثار\r\nكه تواند كه برانگيزد زين خواب ترا * خفتنى [ آن خفتن 
  ] كز خواب نگردى بيدار\r\nخفتن بسيار اى خسرو خوى تو نبود * هيچ‌كس خفته نديده است ترا زين كردار\r\nيك دمك بارى در خانه ببايست نشست * تا بديدندى روى تو عزيزان و تبار\r\nبحصار از فزع و بيم تو رفتند شهان * تو شها از فزع و بيم كه رفتى بحصار\r\nشعرا را به تو بازار برافروخته بود * رفتى و با تو بيك‌باره برفت آن بازار \r\n\r\n","description":"","footnote":"","page_name":" 1621 ","page_number":899},
  {"content":"\r\n\r\n\r\nو له ايضا\r\n ياد باد آن شب كان شمسهء خوبان طراز * بطرب داشت مرا تا بگه بانگ نماز\r\nگه بصحبت بر من با بر او بستى عهد * گه ببوسه لب من با لب او گفتى راز\r\nمن چو مظلومان از سلسلهء نوشروان * اندر آويخته زان سلسلهء زلف دراز\r\nخيره گشتى مه كانماه بمى بردى لب * روز گشتى شب كان زلف ز رخ كردى باز\r\nاو هواى دل من جسته و من صحبت او * من نوازندهء او گشته و او رودنواز\r\nبينى آن روز نوازيدن با چندين كبر * بينى آن شعر سراييدن با چندين ناز\r\nگر مرا بخت مساعد بود از دولت شاه * همچنان شب كه گذشته است شبى سازم باز \r\n\r\nو له ايضا\r\n سرو ساقى و ماه رودنواز * پرده‌يى بسته در ره شهناز\r\nزخمهء رودزن نه پست و نه تيز * زلف ساقى نه كوته و نه دراز\r\nمجلسى خوب و خسروانىوار * از سخن‌چين تهى و از غماز\r\nبوستانى ز لاله و سوسن * همچو روى تذرو سينهء باز\r\nدوستانى مساعد و يكدل * كه توان گفت پيش ايشان راز\r\nماه‌رويى نشانده اندر پيش * خوش‌زبان و موافق و دمساز\r\nجعد او بر پرند كشتىگير * زلف او بر حرير چوگان‌باز\r\nباده‌يى چون گلاب روشن و تلخ * مانده در خم ز گاه آدم باز\r\nاز چنين مجلس و چنين باده * هيچ زاهد مرا ندارد باز \r\n\r\nو له ايضا\r\n چه فسون ساختند باز و چه رنگ * آسمان كبود و آب چو رنگ\r\nكه دگرگون شدند و ديگرسان * به نهاد و بخوى و گونه و رنگ\r\nآن شد از ابر همچو سينهء غرم * وين [ از برگ 
  ] همچو پشت پلنگ\r\nزير ابر اندر آسمان خورشيد * خيره همچون در آب تيره نهنگ \r\n\r\n","description":"","footnote":"","page_name":" 1622 ","page_number":900},
  {"content":"\r\n\r\n زير برف اندر آب پندارى * كآسمان آسمانه‌ييست خدنگ\r\nآب روشن بجوشن اندر شد * چون سواران خسرو اندر جنگ\r\nماه با فر او ندارد فر * كوه با سنگ او ندارد سنگ \r\n\r\nدر ذكر مراجعت از رزم و فتح قلعهء هزار اسب و مدح سلطان\r\n بركش اى ترك و به يك‌سو فكن اين جامهء جنگ * چنگ برگير و بنه درقه و شمشير از چنگ\r\nوقت آن شد كه كمان افكنى اندر بازو * وقت آنست كه بنشينى و بردارى چنگ\r\nدشمن از كينه [ بر 
  ] آمد بكمينگاه مرو * لشكر از جنگ برآسود برآساى از جنگ\r\nبمصاف اندر كم گرد كه از گرد مصاف * زلف مشكين تو پر كرد سيه‌مشك به تنگ\r\nتو رخ روشن خود را بزره خود مپوش * كه رخ روشن تو زير زره گيرد زنگ\r\nنرمك از گرد سپه زلف سيه را بفشان * تا فروريزد با [ گرد سپه شك به تنگ 
  ]\r\nزره خود برخ بر چه نهى خيره كه هست * رخ گلگون تو زير زرهء غاليه رنگ\r\nاى مژه تير و كمان ابر و تيرت بچه كار * تير مژگان تو دل‌دوزتر از تير خدنگ\r\nتير مژگان تو چونان گذرد بر دل‌وجان * كه سنان ملك مشرق از آهن و سنگ\r\nآنكه ببريد سر برهمنان جمله به تيغ * وانكه بشكست بتان بر در بتخانهء گنگ \r\n\r\n","description":"","footnote":"","page_name":" 1623 ","page_number":901},
  {"content":"\r\n\r\n آنكه چون روى بخوارزم نهاد از فزعش * روى لشكركش خوارزم درآورد آژنگ\r\nاو چه دانست كه خسرو ز شهان سپهش * كشته و خسته بهم درفكند شش فرسنگ\r\nوان كه ناكشته و ناخسته بماند همه را * طوقها سازد گرد گلو از پالاهنگ\r\nعالمى را بهم آورد و سوى جنگ آمد * بركشيده سر رايات [ به برج 
  ] خرچنگ\r\nبهزار آب فزون از دو هزار اسب گرفت * همه را تر شده از خون خداوندان تنگ\r\nرنگ آن روز غمين گردد و بىرنگ شود * كه بر آرامگه شير بگرد آيد رنگ\r\nنامهء فتح تو اى شاه بچين بايد برد * تا چو آن نامه بخوانند نخوانند ار تنگ\r\nبيژن ار بستهء تو بودى رسته نشدى * بحيل ساختن رستم نيو از ارژنگ \r\n\r\nدر ذكر شكارگاه و شكار كردن سلطان صاحبقران محمود غزنوى گويد\r\n خدايگان جهان خسرو و بزرگ اورنگ * برآورندهء نام و فروبرندهء ننگ\r\nچو آفتاب سر از كوه باختر برزد * بخواست باده و سوى شكار كرد آهنگ\r\nبكوه برشد و اندر نهاله‌گه بنشست * فيلك بيش بزه كرده [ نيم 
  ] چرخ بچنگ\r\nز بيم تيرش كه گشت بر پلنگان چاه * ز بيم يوزش هامون بر آهوان شد تنگ\r\nهمىربود چو باد از درخت برگ درخت * بناوك از سر نخجير شاخهاى چو سنگ\r\nبه تير كرد چو پشت پلنگ و پهلوى يوز * پر از نشان سيه‌پشت غرم و سينهء رنگ\r\nنهاله‌گاه بخوشى چو لاله‌زارى كرد * ز خون سينهء رنگ و ز خون چشم پلنگ \r\n\r\n","description":"","footnote":"","page_name":" 1624 ","page_number":902},
  {"content":"\r\n\r\n چنين شكار هم او را سزد كه روز شكار * شكارى آرند او را همى ز صد فرسنگ\r\nگه شكار برون آرد و فرود آرد * ز كوه تند پلنگ و ز آب ژرف نهنگ\r\nبگاه كوشش بستاند و فروسترد * ز دست شيران زور وز روىگردان رنگ\r\nهمه دلست و همه زهره و همه مردى * همه شهى و همه دانش و همه فرهنگ\r\nسموم قهرش اگر برفتد بكشور روم * نسيم صلحش اگر برفتد بكشور زنگ\r\nز ساج باز ندانند روميان را چهر * ز عاج باز ندانند زنگيان را رنگ\r\nجهان گشايد و كين‌توزد و عدو شكرد * به تيغ تيز و كمان بلند و تير خدنگ\r\nهميشه عادت او را به نيكوييست ولوع * چنان كه همت او را به برترى آهنگ\r\nبزرگوارى جنسى است از فعال امير * چنان كه هيبت نوعيست از خصال پلنگ\r\nچو وقت حمله بود آفتيست باد شتاب * چو گاه حلم بود رحمتى است كوه درنگ \r\n\r\nو له ايضا\r\n همى بنفشه دمد زير زلف آن سرهنگ * همى به آينهء چينى اندرافتد زنگ\r\nاز آن بنفشه كه زير دو زلف دوست دميد * بسى نماند كه بر لاله كار گردد تنگ\r\n[ فرى 
  ] دو زلف سيه‌رنگ او چو خفته دو زاغ * بر آفتاب و دو گل هريكى گرفته بچنگ\r\nبه بت‌پرستى بر مانوى ملامت نيست * اگرچه صورت او صورتيست در ار تنگ\r\nكمانكش است بتم با دو گونه تير برو * و زان دو گونه همى دل خلد به صلح و بجنگ\r\nبوقت صلح دل من خلد به تير مژه * بوقت جنگ دل دشمنان به تير خدنگ \r\n\r\n","description":"","footnote":"","page_name":" 1625 ","page_number":903},
  {"content":"\r\n\r\n به تير مژگان زاهن فروچكاند خون * چنان كه مير بپولاد سنگ از دل سنگ\r\nكشيده خنجر جودش ز روى زفتى پوست * ز دوده بخشش دستش ز روى رادى زنگ\r\nايا بر آن‌سوى گنگ و برين كران تبت * ز گرگ شاخ برون كرده و ز شيران چنگ\r\nبه [ تير 
  ] پاره كنى درقه‌هاى پهلوى گرگ * به [ نيزه 
  ] حلقه كنى غيبه‌هاى پشت پلنگ\r\nتراك دل شنود خصم تو ز سينهء خويش * چو از كمان تو آيد به گوش خصم ترنگ\r\nز باز تو بهراسد ميان ابر عقاب * ز يوز تو برمد بر شخ بلند پلنگ\r\nبروز بزم كند خوى تو ز حنظل شهد * بروز رزم كند خشم تو ز شهد شرنگ \r\n\r\nو له ايضا\r\n تا گرفتم صنما وصل تو فرخنده بفال * جز بشادى نسپردم شب و روز و مه و سال\r\nچه بود فالى فرخنده‌تر از ديدن دوست * چه بود روزى پيروزتر از روز وصال\r\nجعد تو جيم نه و صورت او صورت جيم * زلف تو دال نه و صورت او صورت دال\r\nهم بجيم سر جعد تو خروش عشاق * هم بدال سر زلف تو فغان ابدال \r\n\r\n","description":"","footnote":"","page_name":" 1626 ","page_number":904},
  {"content":"\r\n\r\n بوسه‌يى از لب تو خواهم و شعر از لب تو * كه شكر بوسه‌نگارى و غزل‌گوى غزال\r\nاى جهان‌دار بلند اختر پاكيزه سير * اى مخالف‌شكن رزم‌زن دشمن مال\r\nشير ارغنده اگر پيش تو آيد به نبرد * پيل آشفته اگر گرد تو گردد بجدال\r\nپيل پى خسته صمصام تو بيند اندام * شير پيرايه ميدان تو يابد چنگال\r\nگر عدوى تو چو رويست چو روى تو بديد * از نهيب تو شود نرم چو ماليده دوال\r\nهركجا رزمگه تو بود از دشمن تو * ميل تا ميل شود دشت به خون مالامال\r\nآزمايش را گر تير تو بر پيل زنى * ز دگر سوى چو جويند بيابند نصال\r\nمرغزارى كه بود صيدگه تو شب و روز * از تن شير همى سير كند بچه شكال\r\nباز كز دست تو پردنه شگفت ار به هوا * به دو چنگال ز سيمرغ بياهنجد بال \r\n\r\nدر مدح امير يوسف برادر سلطان محمود و صفت تذرو و بازگويد\r\n هميشه گفتمى اندر جهان بحسن و جمال * چو يار من نبود وين حديث بود محال\r\nز نيكويى كه به چشم من آمدى هروقت * شكنج و گوژى در جعد و زلف آن محتال \r\n\r\n","description":"","footnote":"","page_name":" 1627 ","page_number":905},
  {"content":"\r\n\r\n ز بهر آنكه بجعد و بزلف او مانم * بحيله تن را گه جيم كردمى گه دال\r\nاگر بباغ فرارفتمى زبانم هيچ * نيافتى ز خروشيدن و نكوهش هال\r\nز بس مناظره كانجا زبان من كردى * بر آن نكوى سپر غم بر آن خجسته نهال\r\nبلاله گفتى اى لاله شرم دار و مروى * بسرو گفتى كاى سرو شرم دار و مبال\r\nكه پيش قامت و رخسار او شما هر دو * چو پيش تير كمانيد و پيش بدر هلال\r\nبه نيم‌بوسه ز من خواستى هزار سجود * به يك جواب ز من خواستى هزار سؤال\r\nهوا و خوبى او در دل و دو ديدهء من * زوال كرد فرستادهء امير زوال\r\nامين دولت و دين يوسف بن ناصر دين * برادر ملك‌شاه بند اعدامال\r\nيكى تذرو فرستاد مر مرا كه مگر * [ به حيله آيم در بند حسن آن محتال 
  ]\r\nچو دست و پاى عروسان نگاشته سرودم * چو روى خوبان آراسته همه پروبال\r\nز هفت گونه بر هفت رنگ و بر هر رنگ * هزار گونه محاسن هزار گونه جمال\r\nگه خرامش چو لعبتى كرشمه‌كنان * بهر خرامش ازو صد هزار غنج و دلال \r\n\r\n","description":"","footnote":"","page_name":" 1628 ","page_number":906},
  {"content":"\r\n\r\n دو لب چو [ نار كفيده 
  ] دو برگ سوسن زرد * دو رخ چو باز شكفته دو برگ لالهء لال \r\n\r\nدر صفت باز\r\n چگونه بازى چون پاره‌يى ز ابر سفيد * به سنگ وزن درم سنگ او بده مثقال\r\nمبارزيست روا كرده سيمگون ز رهى * مبارزى كه سلاحش مخالب و چنگال\r\nبتن بگونهء [ سيم و به 
  ] پشت وب ال سفيد * درو فشانده تنك پاره‌هاى سيم حلال\r\nبروز جنگ مر او را بجنگ بسته برند * نه زان قبل كه ز جنگ آيدش نهيب زوال\r\nو ليكن از پى آن كو چو خصم ديد [ از دور 
  ] * بىآنكه وقت بود چيرگى كند بقتال\r\nاگر عقاب سوى جنگ او شتاب كند * عقاب را به [ بلك 
  ] بشكند [ سر و تن 
  ] و دو بال \r\n\r\nايضا\r\n در زاويه امروز بخندد لب زاهد * در صومعه امروز بجنبد دل ابدال\r\nاز لاله همى لعل كند كبك درى پر * وز سبزه همى سبز كند زاغ سيه‌بال\r\nگلزار چو بتخانه شد از [ بت‌گر 
  ] و از بت * كهسار چو ار تنگ شد از صورت و اشكال \r\n\r\n","description":"","footnote":"","page_name":" 1629 ","page_number":907},
  {"content":"\r\n\r\n بر پيل به دو پاره كند گرز تو دندان * بر شير به دونيمه كند خنجر تو يال\r\nروزى كه تو با شير بشمشير درايى * شير از فزع تو بكند ديده بچنگال\r\nدر بيشه به گوش تو غرنبيدن شيران * خوش‌تر بود از [ رود 
  ] خوش و نغمهء قوال\r\nبس كس كه بجنگ اندر با خاك يكى گشت * زان ناوك خونخواره وزان نيزهء قتال \r\n\r\nدر مدح سلطان محمود\r\n عيد عرب گشاد بفرخندگى علم * فرخنده باد عيد عرب بر شه عجم\r\nشاهى كه تيره كرد جهان بر عدو بتيغ * ميرى كه برگرفت بداد از جهان ستم\r\nتيغش بجنگ پيل برون آرد از حصار * تيرش بصيد شير برون آرد از اجم\r\nآن سال خوش نخسبد و از عمر نشمرد * كز جمع كافران نكند صد هزار كم\r\nامسال نام چند حصارى [ قوى نوشت 
  ] * در هريكى شهى سپه‌آراى محتشم\r\nتا باز بر تن كه ببانگ آمدست سر * تا باز در تن كه به جوش آمدست دم\r\nاينك همىرود كه بهر قلعه بركند * از كشته پشته‌پشته وز آتش علم‌علم\r\nتا چند روز ديگر از آن قلعه‌هاى صعب * ده خشت برنهاده نبيند كسى بهم\r\nزن‌شان اسير و برده شود مردشان تباه * تنشان حزين و خسته شود روحشان دژم\r\nآن را به سينه تيغ فرود آمده ز مغز * وين راه به پشت نيزه برون رفته از شكم\r\nآنجا كه كنده باشد تلى شود چو كوه * وانجا كه قلعه باشد قعرى شود چو يم\r\nبازار پرطرايف و بر هر كرانه‌يى * قسمت گران نشسته ستانندهء قيم\r\nيك توده شاره‌هاى نگارين بده درست * يك خيمه بردگان نوآيين بده درم\r\nاز شارهء ملون و پيرايهء بزر * آنجا يكى خورنق وينجا يكى ارم \r\n\r\n","description":"","footnote":"","page_name":" 1630 ","page_number":908},
  {"content":"\r\n\r\n\r\nدر مدح سلطان محمد بن سلطان محمود غزنوى گويد\r\n مجلس بساز اى نگار پدرام * وندر فكن مى به يك‌منى جام\r\nزان مى كه ياقوت سرخ گردد * در خانه از عكس او در و بام\r\nزان مى كه در شب ز عكس جامش * هردم برآيد ستارهء بام\r\nيك روز گيتى گذاشت بايد * بىمى نبايد گذاشت ايام\r\nشادى فزايد مى اندر ارواح * قوت نمايد مى اندر اجسام\r\nمى را كنون آمده است نوبت * مى را كنون آمده است هنگام\r\nكز صيد بازآمده است خسرو * با كامگارى [ وز صيد 
  ] با كام\r\nگويند بهرام همچو شيران * مشغول بودى بصيد مادام\r\nبر گوش آهو بدوختى پاى * چون پيش تيرش گذاشتى گام\r\nنخچير والان اين ملك را * شاگرد باشد فزون ز بهرام\r\nده روز با او بصيد بودم * هر روز از بامداد تا شام\r\nيك ساعت ازبس شكار كردن * در خيمه او را نديدم آرام\r\nبا پيل پيلى كند بميدان * با شير شيرى كند به آجام \r\n\r\nو له ايضا\r\n دوش تا اول سپيدهء بام * مى همىخوردمى برطل و بجام\r\nبا بتانى كه مى ندانم گفت * كه ازيشان هواى من بكدام\r\nهمه با جعدهاى مشكين بوى * همه با زلفهاى غاليه‌فام\r\nگرهى را نشانده بودم پيش * برنهاده بدست جام مدام\r\nگرهى را بپاى تا همه‌شب * انجمن را همىدهند نظام\r\nزيستاده به رشك سرو سهى * وز نشسته به درد ماه تمام\r\nحال ازين‌گونه بود و در همه شهر * زين كس آگه نبود جز درو بام \r\n\r\n","description":"","footnote":"","page_name":" 1631 ","page_number":909},
  {"content":"\r\n\r\n\r\nدر مدح سلطان يمين الدوله محمود غزنوى\r\n روز خوش گشت و هوا صافى و گيتى خرم * آبها [ جارى 
  ] و مى روشن و دلها بىغم\r\nباغ پندارى لشكرگه مير است كه نيست * ناخنى خالى از مطرد و منجوق و علم\r\nخاك هرروزى بىعطر همىگيرد بوى * آسمان هر شب بىابر همىبارد نم\r\nهركجا درنگرى سبزه بود پيش دو چشم * هركجا برگذرى گل سپرى زير قدم\r\nبركشيدند بكهسارهء غزنين ديبا * برگشودند ز كهپايهء غزنين ملحم\r\nمن و غزنين و لب رود و در باغ امير * چه در باغ امير و چه در باغ ارم\r\nبادهء لعل بدست اندر چون لعل و عقيق * ساقى طرفه به پيش اندر چون طرفه سنم\r\nگاه [ گوييم كه 
  ] چنگى تو بچنگ اندر ياز * گاه [ گوييم كه 
  ] نايى تو بناى اندر دم\r\nشادمانه من و ياران من از خدمت مير * هريكى ساخته از خدمت او مال و خدم\r\nكف او را نتوان كردن مانند بابر * دل او را نتوان كردن مانند به يم\r\nور تو گويى كه دل او چو يم است اين غلط است * كاندر آن ماهى و مار است و درين جود و كرم\r\nور تو گوئى كه كف مير چو ابرست خطاست * كه كف مير درم بارد و ابر ديم \r\n\r\n","description":"","footnote":"","page_name":" 1632 ","page_number":910},
  {"content":"\r\n\r\n اينكه من گفتم از هر دو فراوان بتر است * كه كف رادش دينار فشاند نه درم \r\n\r\nدر مدح امير يوسف بن ناصر الدّين سبكتكين\r\n اى ز سيمينه فكنده در بلورينه مدام * هم بساعد چون بلورى هم بتن چون سيم خام\r\nسرو دارى ماه دارو و ماه دارى لاله‌پوش * لاله دارى باده رنگ و باده دارى لعل‌فام\r\nزلف تو مشك سياه و جعد تو شمشاد تر * قد تو سرو بلند و روى تو ماه تمام\r\nزلف تو دام است و دايم بر دو رخ گسترده‌اى * گرنه صيادى چه حاجت دام گستردن مدام\r\nور همىگويى بگيرم تا مرا باشد حلال * دل به تو بخشيدم و بخشيده كى باشد حرام\r\nمير يوسف يادگار ناصر الدّين آنكه دين * زو همىگردد قوى و زو همىگردد قوام\r\nگر ز تيغش تافتى آتش فشاندى آفتاب * ور ز كفش خواستى دينار باريدى غمام\r\nماهى اندر آب روشن راه چون داند بريد * هم بدان ستان راه برد تير او اندر مسام\r\nاسب تو هنگام جستن نسبتى دارد ز باد * وقت آسايش نهادى دارد از كوه سيام\r\nآن زمان هشيارتر باشد كه درپوشى زره * و آن زمان بيدارتر باشد كه برگيرى حسام \r\n\r\n","description":"","footnote":"","page_name":" 1633 ","page_number":911},
  {"content":"\r\n\r\n تا نديدم مركبت را من ندانستم كه هست * باد را سيمين ركاب و كوه را زرين ستام\r\nگر ز غزنينش برانگيزى بوقت چاشتگاه * بگذارند مر ترا از شام پيش از وقت شام \r\n\r\nو له ايضا\r\n بنفشه زلف من آن سرو قد سيم‌اندام * بر من آمد وقت سپيده‌دم بسلام\r\nدرست گفتى كز عارضش برآمده بود * گه فروشدن تيره‌شب [ سپيدهء 
  ] بام\r\nبحلقه كرد [ ه 
  ] همى جعد او حكايت جيم * به پيچ كرد [ ه 
  ] همى زلف او حكايت لام\r\nبناز گفتمش اى ماه‌روى غاليه موى * كه ماه روشنى از روى تو ستاند وام\r\nترا هزاران حسن است و صد هزار حسود * چرا ز خانه برون آمدى بدين هنگام\r\nچه گفت گفت خبر يافتم كه نزد شما * ز بهر راه بر اسبان همىكنند لگام\r\nشخوده‌روى برون آمدم ز خانه بكوى * برنگ چون شبه كرده [ رخ 
  ] چو نقرهء خام\r\nمرا بگوى كز اينجا چگونه خواهى رفت * نه با تو توشهء راه و نه چاكر و نه غلام\r\n[ به خواستن ز كسان 
  ] خواسته بدست آرى * ز بهر خواسته مدحت برى بخاص و بعام \r\n\r\n","description":"","footnote":"","page_name":" 1634 ","page_number":912},
  {"content":"\r\n\r\n بدان طمع كه به دادن بلندنام شوى * بدان دهى كه ز پس مر ترا دهد دشنام\r\nجواب دادم و گفتم مرا ز طبع و سرشت * مكن ملامت زيراكه نيست جاى ملام\r\nكسى بحيله و جهد از سرشت خويش نگشت * مرا سرشت چنين كرد ايزد علّام\r\nهنوز بازنگشتم [ ز بى 
  ] كران دريا * هنوز سايه ز من برنتافت تند غمام\r\nمن آن‌كسى را خدمت همىكنم كه بفضل * چو فضل برمك دارد بدر هزار غلام\r\nثنا خريدن نزديك او چو آب حلال * درم نهادن در پيش او چو باده حرام \r\n\r\nدر مدح خواجه ابو سهل دبير گويد\r\n بر بناگوش تو اى پاك‌تر از در يتيم * سنبل تازه همىبردمد از [ صفحهء 
  ] سيم\r\nزين سپس وقت سپيده‌دم هر روز به من * مشكبوى آيد از آن سنبل نورسته نسيم\r\nعنبرين خطى و بيجاده‌لب و نرگس چشم * حبشى موى و حجازى سخن و رومى ديم\r\nنيك ماند خم زلفين سياه تو بدال * نيك ماند شكن جعد [ پريش 
  ] تو بجيم\r\nاز همه ابجد بر ميم و الف شيفته‌ام * كه به بالاى و دهان تو الف ماند و ميم \r\n\r\n","description":"","footnote":"","page_name":" 1635 ","page_number":913},
  {"content":"\r\n\r\n عشق‌بازيم همى بر تو و دلتنگ شوى * در برت عشق همانا كه گناهيست عظيم\r\nچه شوى تنگدل ار بر تو همىبازم عشق * عشق بازيدن بر خوبان رسميست قديم\r\nبا توانايى و با جود كم آميزد حلم * خواجه بو سهل توانا و جواد است و حليم\r\nنه مسيح است و ليكن [ نفس 
  ] ش باد مسيح * نه كليم است و ليكن قلمش چوب كليم\r\nبنشاند بسخن بدعت هفتاد هوا * بنوردد بقلم قاعدهء هفت‌اقليم\r\nصد سخن گويد پيوسته چو زنجير [ به هم 
  ] * كه برون نايد از آن صد سخنى سست و سقيم \r\n\r\nو له ايضا\r\n چون بناگوش نيكوان شد باغ * از گل سيب و از گل بادام\r\nهمچو لوح زمردين گشته است * دشت همچون صحيفه‌يى زرخام\r\nباغ پرخيمه‌هاى ديبا گشت * زند [ وا 
  ] فان درون شده بخيام\r\nگل سورى بدست باد بهار * سوى باده همىدهد پيغام\r\nكه ترا با من ار مناظره‌ييست * من بباغ آمدم بباغ خرام\r\nتا كى از راه مطربان شنوم * كه ترا مى همىدهد دشنام\r\nگاه گويد كه رنگ تو نه درست * گاه گويد كه بوى تو نه تمام\r\nتو مرا رنگ و بوى وام مده * گر ز تو رنگ و بوى خواهم وام\r\nخوشى و بوى و رنگ هيچ مگير * نه من اى مى حلالم و تو حرام\r\nتو چه گويى كنون چه گويى مى * گويد اى سرخ‌گل فروآرام\r\nبا كسى خويشتن قياس مكن * كه ترا سوى او بود فرجام \r\n\r\n","description":"","footnote":"","page_name":" 1636 ","page_number":914},
  {"content":"\r\n\r\n خويشتن را مده بباد كه باد * ندهد مر ترا ز دور مقام\r\nمن بماندم مدام وانكه نهاد * نام من زين قبل نهاد مدام\r\nدست رامش به من شده است قوى * كار شادى به من گرفته قوام\r\nمن به بيجاده مانم اندر خم * من بياقوت مانم اندر جام\r\nاين شرف بس بود ترا كه مرا * يار باشى بر امير مدام\r\nروز ميدان ترا برنج كشد * اسب و بر اسب نيست جاى ملام\r\nمركبى كو چو بيستون نبود * كى تواند كشيد كوه سيام \r\n\r\nدر مدح خواجهء فاضل خواجه عبد الله بن احمد\r\n باغ پرگل شد و صحرا همه پرسوسن * آبها تيره و مى تلخ و خوش و روشن\r\nكوه پرلاله همه پرژاله * دشت پرسنبل همه پرسوسن\r\nآب چون صندل و صندل بخوشى چون مى * بوستان پرگل و گلها ز در گلشن\r\nابر نوروزى و باران شبانروزى * نه عجب باشد اگر سبزه دمد ز آهن\r\nاينت نوسالى و نوماهى و نوروزى * بنشاط و طرب و خرمى آبستن\r\nمن و باغى خوش و پاكيزه لب جويى * دل من بگرفت از خانه و از برزن\r\nيافتم باغى پرشمع و پر از شعله * رستم از دود چراغ و ز دم روزن\r\nچون برون آيم زين باغ مرا باشد * مجلس خواجه و از گل بزده خرمن \r\n\r\n","description":"","footnote":"","page_name":" 1637 ","page_number":915},
  {"content":"\r\n\r\n آن مروت را مير و ملك و مهتر * آن كريمى را جاى و وطن و مسكن\r\nاز جوانمردى شيرين شده در هر دل * وز خردمندى كافى شده در هر فن\r\nبه هران برزن كو برگذرد روزى * بوى مشك آيد تا سالى از آن برزن \r\n\r\nو له ايضا\r\n نوروز و جهان چون بهشت گشته * پرلاله و پرگل كه و بيابان\r\nچون چادر مصقول گشته صحرا * چون حلهء منقوش گشته بستان\r\nدر باغ بنوبت همىسرايند * تا روز همه‌شب هزاردستان\r\nمشغول شده هركسى بشادى * من در غم دل دست شسته از جان \r\n\r\nدر مدح خواجه ابو الحسن بن فضل برمكى\r\n پيچان درختى [ نام او 
  ] نارون * چون سرو زرين پرعقيق يمن\r\nنازنده چون بالاى آن زاد سرو * تابنده چون رخسار آن سيم‌تن\r\nشاخش ملون همچو قوس قزح * برگش درفشان همچو نجم پرن\r\nچون زلف خوبان بيخ او پرگره * چون جعد خوبان شاخ او پرشكن\r\nچون آفتاب و جز وى از آفتاب * چون گوهر و با گوهر از يك وطن\r\nچون دلبرى اندر عقيقين و شاح * چون لعبتى در بسّدين پيرهن\r\nنالنده همچون من ز هجران يار * لرزنده و پيچنده بر خويشتن\r\nگويى گنهكاريست كاو را همى * در پيش سلطان گفت بايد سخن\r\nسختم شگفت آيد كه تا چون شده است * چندين فضائل جمع در يك بدن\r\nنزد خردمندان نباشد غريب * بوى از گل و نور از سهيل يمن\r\nباغ اميدش پرگل لاله باد * چون باغ فضلش پرگل و نسترن \r\n\r\n","description":"","footnote":"","page_name":" 1638 ","page_number":916},
  {"content":"\r\n\r\n\r\nدر مدح سلطان محمد بن محمود غزنوى\r\n سوسن دارى شكفته بر مه روشن * بر مه روشن [ شكفته دارى 
  ] باشد سوسن\r\nماهى گر ماه درقه دارد و شمشير * سروى گر سرو درع پوشد و جوشن\r\nحور بهشتى سراى منت بهشت است * باز سپيدى كنار منت نشيمن\r\nزلف تو از مشك ناب چنبرچنبر * روى تو از لاله برگ خرمن خرمن\r\nتو بتى و من هواى دل ز تو جويم * از بت جويد هواى خويش برهمن\r\nآيى و گويى كه بوسه خواهى خواهم * كور چه خواهد مگر دو ديدهء روشن\r\nبوسه بهاى دل ار دهى نستانم * دل بهواى ملك فروخته‌ام من\r\nآنكه فروتر ز جاى همت او ماه * آنكه سبك‌تر ز حلم او كه قارن\r\nاى به مىزد اندرون هزار فريدون * اى به نبرد اندرون هزار تهمتن\r\nرو برضاى پدر بغزو سوى روم * درفكن اندر سراى قيصر شيون\r\nكستى هرقل به تيغ هندى بگسل * بر سر قيصر صليبها همه بشكن\r\nباديه بر پشت زنده‌پيلان بگذار * رايت بر كوه بوقبيس فروزن\r\nخيمهء دولت كن از موشح رومى * پوشش پيلان كن از پرند ملون\r\nاز ادبا عالمى فرست بماچين * وز امرا شحنه‌يى فرست به ارمن\r\nتو بقياس آهنى و دشمن كوهيست * كوه فراوان فكنده‌اند بآهن \r\n\r\nدر مدح سلطان محمود غزنوى گويد\r\n بنفشه زلف من آن آفتاب تركستان * همى بنفشه پديد آرد از دو لاله‌ستان\r\nمرا بنفشه و لاله پسند نيست كه او * بنفشه دارد و زير بنفشه لاله نهان\r\nز رنگ لالهء او وزدم بنفشهء او * جهان نگارنمايست و باد مشك‌افشان\r\nهمىندانم كاين را كه رنگ داد چنين * همىندانم كان را كه بوى داد چنان\r\nمرا روا بود ار سربه‌سر بنفشه دمد * بگرد لالهء آن سرو قد موى ميان\r\nكنون ز سنگ بنفشه دمد عجب دارى * اگر بنفشه دمد زير عارض جانان\r\nكنون برافكند از پرنيان درخت ردا * كنون بگسترد از حله [ باغ شادروان 
  ] \r\n\r\n","description":"","footnote":"","page_name":" 1639 ","page_number":917},
  {"content":"\r\n\r\n كنون چو مست غلامان سبز پوشيده * ببوستان شود از بادزاد سرو نوان\r\nكنون سپيده‌دمان فاخته ز شاخ چنار * چو عاشقان بتان بركشد خروش و فغان\r\nنه باغ را بشناسى ز كلبهء بزّاز * نه راغ را بشناسى ز مجلس سلطان\r\nسر عدو بتن اندر فروبرد به دبوس * چنان كه پتك‌زن اندر زمين برد سندان \r\n\r\nو له\r\n كمابيش سخا ديد آنكه او را ديد در مجلس * سراپاى هنر ديد آنكه او را ديد در ميدان\r\nز خشتش در تن هر كينه‌خواهى رخنهء بىحد * ز تيرش در بر هر جنگجويى دامنى پيكان\r\nز گرد معركه چترش گرفته گونهء لؤلؤ * ز خون دشمنان تيغش گرفته گونهء مرجان\r\nبايرانى چگونه شاد خواهد بود تورانى * پس از چندين بلا كامد ز ايران شهر بر توران\r\nهنوز ار بازجويى در زمينشان چشم‌ها بينى * از آن خونها كز ايشان ريخت تيغ رستم دستان\r\nبتركستان سرايى نيست كز شمشير تو صد ره * در آن شيون نكردستند خاتونان تركستان\r\nهنوز آن مرد را كان پيل تو آن چتر بر سر زد * ز بيم تو نه اندر چشم خوابست و نه در تن جان\r\nبدل برخور ز بت‌رويى كه او را خوانده‌اى دلبر * ببر دركش نگارينى كه او را خوانده‌اى جانان \r\n\r\n","description":"","footnote":"","page_name":" 1640 ","page_number":918},
  {"content":"\r\n\r\n\r\nدر مدح سلطان محمد بن محمود غزنوى\r\n هم از سعادت و اقبال بود و بخت جوان * كه دل نبستم در گلستان و لاله‌ستان\r\nكسى كه لاله پرستد بروزگار بهار * ز شغل خويش بماند بروزگار خزان\r\nگلى كه باد برو برجهد فروريزد * چرا نهم دل نيكوپسند خويش بر آن\r\nمرا دليست من آن دل بدان دهم كه مرا * عزيزتر بود از دل هزار بار و ز جان\r\nبتى بدست كنم من ازين بتان بهار * بحسن پيشرو نيكوان تركستان\r\nبزلف و عارض ساج سياه و عاج سپيد * به روى و بالا ماه تمام و سرو روان\r\nبزلفش اندر تاب و بتابش اندر مشك * بجعدش اندر پيچ و به پيچش اندر بان\r\nببر پرند و پرندش چو ياسمين سپيد * برخ بهار و بهارش چو روضهء رضوان\r\nدهن چو غاليه دانى و سى ستارهء خرد * بجاى غاليه اندر ميان غاليه‌دان\r\nبه من نموده نشان دل مرا بدهن * به من نموده خيال تن مرا بميان\r\nنه وقت عشرت سرد و نه وقت خلوت شوخ * نه وقت خدمت كاهل نه وقت ناز گران\r\nاگر خداى بخواهد چنين بتى بخرم * ز نعمت ملك و دل دهم به دو به زمان \r\n\r\n","description":"","footnote":"","page_name":" 1641 ","page_number":919},
  {"content":"\r\n\r\n اگر سخاوت بايد كفش به روز عطا * چو بحر گوهرپاش است و ابر زرافشان\r\nز بس كشيدن زر عطاش مانده شد است * چو پاى [ پيكان 
  ] دو دست خازن و وزان\r\nبه آب ماند شمشير تيز او گر ز آب * سرشته باشد از آتش [ زبانه‌زنان 
  ]\r\nبخواب ماند نوك سنان او گر خواب * چو در تن آيد جان را ز تن كند عريان\r\nكند به تير چو زنبورخانه سندان را * اگر نهند بر آماجگاه او سندان \r\n\r\nو له ايضا\r\n سرو ديدستم كه باشد رسته اندر بوستان * بوستان هرگز نديدم رسته بر سرو روان\r\nبوستانى ساختى تو بر سر سرو سهى * پرگل و پرلاله و پرنرگس و پرارغوان\r\nبوستانى كاندرو لؤلؤ گهر دارد غلاف * بوستانى كاندرو گل مشك دارد سايبان\r\nنرگس سيراب يا بى اندرو وقت تموز * لالهء خودروى بينى اندرو وقت خزان\r\nاى بهار خوبرويان چند حليت كرده‌اى * تا چنين آراسته بر سرو بردى بوستان\r\nمن ز لاله زعفران كردستم اندر عشق تو * اندرين گر نيك بنديشى شگفتى بيش از آن\r\nبوستان بر سرو بردن گر بياموزى مرا * من بياموزم ترا از لاله كردن زعفران \r\n\r\nدر مدح سلطان گويد\r\n همىكند به گل سرخ [ بر 
  ] بنفشه كمين * همىستاند سنبل ولايت نسرين\r\nبنفشه و گل و نسرين و سنبل اندر باغ * به صلح بايد بودن بدوستان نه بكين \r\n\r\n","description":"","footnote":"","page_name":" 1642 ","page_number":920},
  {"content":"\r\n\r\n ميان ايشان جنگى بزرگ خواهد بود * مگر كه نرگست آن جنگ را دهد تسكين\r\nسپاه روم و سپاه حبش بهم شده‌اند * ترا نمايم كاخر چه شور خيزد ازين\r\nچه شور خواهى ازين بيش كان دو روى سپيد * سياه گردد و تو شرمسار و من غمگين\r\nتو كودكى و نتانى جواب مردم داد * مرا چه بخشى گر من ترا كنم تلقين\r\nجواب ده كه نبودى اگر سياهى نيك * سيه نبودى چتر خدايگان زمين \r\n\r\nدر مدح امير يوسف گويد\r\n خوشا بهارا بس خرمى و بخت‌نشان * همىبديدن روى تو تازه گردد جان\r\nبه چشم رنگ گل آيد همى ز خاك سياه * بمغز بوى مل آيد همى ز آب روان\r\nدرخت گل چو برو باد برجهد گويى * همىنمايد طاوس جلوه در بستان\r\nربوده‌اى بجمال از بهار پارين‌گوى * بهار پارين با تو نبوده بود خزان\r\nنه شب همىبزند لالهء تو بر هم چشم * نه گل بروز ببندد همى ز خنده دهان\r\nمرا ز چشم بدين وقت پار طوفان بود * ز چشم طوفان ليكن دلى ز غم بريان\r\nبر آن بهانه كه شعرى به راه بايد خواند * به خانه درشد مى دست بردمى بفغان\r\nز بس طپانچه كه هر شب به روى برزدمى * بروز بودى بر روى من هزار نشان\r\nهمىندانم تا چون همىكشيدستم * بيكدل اندر چندين هزار بار گران\r\nمعين دولت و دين يوسف بن ناصر دين * امير عادل عالم برادر سلطان\r\nز بهر رسم همى نيزه را سنان دارد * و گرنه نيزهء او را به كار نيست سنان\r\nسنان چه بايد بر نيزهء كسى كز پيل * همى گذاره كند تيرهاى بىپيكان \r\n\r\n","description":"","footnote":"","page_name":" 1643 ","page_number":921},
  {"content":"\r\n\r\n\r\nدر مدح عضد الدوله امير يوسف برادر سلطان فرمايد\r\n همه گره‌گره است آن دو زلف چين در چين * گره بغاليه و چين به مشك ناب عجين\r\nشكسته زلف تو تازه بنفشهء طبريست * رخ و دو عارض تو تازه لاله و نسرين\r\nتو لاله ديدى شمشادپوش و سنبل تاج * بنفشه ديدى عنبرسرشت و مشك‌آگين\r\nبنفشه زلفا گرد بنفشه‌زار مگرد * مگرد لاله رخا گرد لالهء رنگين\r\nتو را بسنده بود لالهء تو لاله مجوى * بنفشهء تو ترا بس دگر بنفشه مچين\r\nمرا دهانك تنگ تو تنگدل دارد * ميان لاغر تو لاغر و نزار و حزين\r\nترا چه خوانم ماه زمين و سرو سراى * مرا تو بندهء سرو سراى و ماه زمين\r\nبلندقد تو سرو است و گرد روى تو ماه * نه باغ و سرو چنان و نه چرخ و ماه چنين\r\nكه ديده ماه برو كرده غاليه حلقه * كه ديده سرو برو بسته آفتاب آذين\r\nمرا بعشق ملامت مكن كه عشق مرا * ز روى خوب تو گشت اى بهشت روى آيين\r\nو گر بخواهى تا گردى اى صنوبر قد * بعشق خويش گرفتار چون من مسكين\r\nدر آفتاب رو و درنگر بسايهء خويش * در آينه نگر و روى خوب خويش ببين \r\n\r\n","description":"","footnote":"","page_name":" 1644 ","page_number":922},
  {"content":"\r\n\r\n به تير نرگس تو بر دل من آن كرده است * كه تير شاه جهان بر مخالفان لعين\r\nاجل ميان سنان و خدنگ او گشته است * از آن رونده بدان و از آن دونده بدين\r\nكشد مخالف را و كشد معادى را * خدنگ او ز كمان و كمند او ز كمين\r\nكند به تير پراكنده چون بنات النعش * بهم شده سپهى را بگونهء پروين\r\nبنوك خشت فروافكند ز گرگ [ سرون 
  ] * بضرب تيغ فرود آورد ز پيل سرين\r\nز فخر نامش نقش نگين پذيرد آب * گر آزمايش را برنهد بر آب نگين\r\nبه روى سايل زان گونه شادمانه شود * كه روز حشر بهشتى به روى حور العين\r\nچنان خوش آيد بر گوش او سؤال كجا * به گوش مردم دل برده بانگ رود حزين\r\nفكندگان سنان ترا بروز نبرد * ز كشتگان بود اى شاه بستر و بالين \r\n\r\nهم در مدح امير يوسف بن ناصر الدّين\r\n اى روى نكوروى سوى من كن و بنشين * زنهار ز من دور مدار آن لب شيرين\r\nچشم من و آن روى پر از لاله و پرگل * دست من و آن زلف پر از حلقه و پرچين\r\nزان رخ چنم امروز گل و لالهء سيراب * زان ساده زنخدان سمن تازه و نسرين\r\nتا ظن نبرى چشم‌وچراغا كه شب آمد * چشم و دل من سير شود زان رخ سيمين\r\nامروز بشادى بخورم با تو كه فردا * ناچار مرا مير برد باز بغزنين \r\n\r\n","description":"","footnote":"","page_name":" 1645 ","page_number":923},
  {"content":"\r\n\r\n اى بارخدايى كه نبيند چو تويى تخت * اى شهرگشايى كه نبيند چو تويى زين\r\nشيران فكنى شرزه و پيلان فكنى مست * شيران بخدنگ افكنى و پيل بزوبين\r\nآماج تو از بست بود تا به سپنجاب * پرتاب تو از بلخ بود تا به فلسطين\r\nوز گوى تو روزى كه بچوگان زدن آيى * ده بر رخ ما آيد و صد بر رخ پروين\r\nچندانكه بشمشير تو بدخواه فكندى * فرهاد [ مگر 
  ] كه بفكنده است به ميتين\r\nاز آرزوى جنگ زره خواهى بستر * وز دوستى جنگ سپر دارى بالين\r\nبيننده كه در جنگ ترا بيند با خصم * پندارد تو خسروى و خصم تو شيرين \r\n\r\nدر مدح امير يوسف گويد\r\n تا پرنيان سبز برون كرد بوستان * با مصمت سپيد همىگردد آسمان\r\nتا برگ همچو عيبهء زنگارخورده شد * چون جوشن زدوده شد آب اندر آبدان\r\nتا شنبليد زرد پديد آمدست گشت * نيلوفر كبود به آب اندرون نهان\r\nتا برگرفت قافلهء باغ عندليب * زاغ سيه بباغ درآورد كاروان\r\nاز برگ چون صحيفهء به نوشته شد زمين * وز ابر چون صلايهء سيمين شد آبدان\r\nباد خزان از آب كند تختهء بلور * ديباى زربفت برآرد ز پرنيان\r\nدر زير شاخه‌هاى درختان ميان باغ * دينار توده‌توده كشد پيش باغبان\r\nمن زين خزان بشكرم كاين مهرگان اوست * وز من امير مدح نيوشد بمهرگان \r\n\r\nدر مدح امير نصر بن ناصر الدّين سبكتكين\r\n چو زر شدند رزان از چه از نهيب خزان * بكينه گشت خزان با كه با سپاه رزان\r\nهوا گسست گسست از چه برگسست ز ابر * ز چيست ابر ندانى [ تو 
  ] از بخار و دخان\r\nخزان قوى شد چون گل برفت رفت رواست * بنفشه هست بلى با كه با بنفشه‌ستان \r\n\r\n","description":"","footnote":"","page_name":" 1646 ","page_number":924},
  {"content":"\r\n\r\n گزنده گشت چه چيز آب چون چه چون كژدم * خلنده شد كه خلد باد چون چه چون پيكان\r\nبريخت كه گل سورى چه ريخت برگ چرا * ز هجر لاله كجا رفت لاله شد پنهان\r\nمگر درخت شكوفه گناه آدم كرد * كه از لباس چو آدم همىشود عريان\r\nسمن ز دست برون كرد رشتهء لؤلؤ * چو گل ز گوش برآورد حلقهء مرجان\r\nچو مى بگونهء ياقوت شد هوا بستد * پياله‌هاى عقيقى ز دست لاله‌ستان\r\nخزان بدست مه مهر برنوشته ز باغ * بساط ششترى و هفت‌رنگ شادروان\r\nكه داد سيم به ابر و كه داد زر بباد * كه ابر سيم‌فشانست و باد زرافشان\r\nهزاردستان دستان زدى بوقت بهار * كنون بباغ همى زاغ راست آه و فغان\r\nهزاردستان امروز در خراسانست * بمجلس ملك اينك همىزند دستان\r\nبه مجلس ملك جنگجوى رزم‌آراى * بمجلس ملك شهرگير شهرستان\r\nسپاه‌دار خراسان ابو المظفر نصر * امير عادل عالم برادر سلطان\r\nچه گويم او را [ وصف 
  ] و چه خوانم او را مدح * چه بوسم او را خاك و چه بخشم او را جان \r\n\r\n","description":"","footnote":"","page_name":" 1647 ","page_number":925},
  {"content":"\r\n\r\n ز دل چه خواهد فضل و ز كف چه خواهد جود * دلش چه آمد بحر و كفش چه آمد كان\r\nاز آنچه خيزد درو ازين چه خيزد زر * سخا كه ورزد اين و عطا كه بخشد آن\r\nهنر نمود نمود و جهان گشاد گشاد * يكى بچه بحسام و يكى بچه به سنان\r\nبرزم ريزد و ريزد چه چيز خون عدوى * بصيد گيرد و گيرد چه چيز شير ژيان\r\nبعلم دارد و دارد چه چيز علم على * بعدل ماند و ماند بكه بنوشروان\r\nبرزمگه چه نمايد شجاعت و مردى * ببزمگه چه نمايد سخاوت و احسان\r\nرضاى او بچه ماند بسايهء طوبى * خصال او بچه ماند بروضهء رضوان\r\nسخاى او بچه ماند بمعجز عيسى * لقاى او بچه ماند بچشمهء حيوان\r\nبه صلح چيست به صلح آفتاب روشن‌روى * بخشم چيست بخشم آتش زبانه‌زنان\r\nرسيد پر كلاهش بلى بچه بفلك * گذشت رايت او آرى از چه از كيوان\r\nزند زند چه زند بر سر مخالف تيغ * كند كند چه كند بر تن عدو جولان\r\nدهد دهد چه دهد دوست را بمجلس مال * برد برد چه برد از عدو برزم روان \r\n\r\n","description":"","footnote":"","page_name":" 1648 ","page_number":926},
  {"content":"\r\n\r\n به تيغ پاره كند درقه‌هاى چون پولاد * به تير [ رخنه 
  ] كند غيبه‌هاى چون سندان \r\n\r\nو له ايضا\r\n گفتم گلست يا سمنست آن رخ و ذقن * گفتا يكى شكفته گلست و يكى سمن\r\nگفتم در آن دو زلف‌شكن بيش يا گره * گفتا يكى همه گره است و يكى شكن\r\nگفتم دو زلف تو چه فشانند بر دو رخ * گفتا يكى به تنگ عبير و يكى به من\r\nگفتم تن من و دل من چيست مر ترا * گفتا يكى ميان منست و يكى دهن\r\nگفتم مرا دو بوسه فروش و بها بخواه * گفتا يكى بجان بخر از من يكى بتن \r\n\r\nو له ايضا\r\n نگار من آن لعبت سيم‌تن * مه خلّج و آفتاب ختن\r\nبرون آمد از خيمه و از دو زلف * بنفشه پريشيده بر نسترن\r\nز سر تا به بن زلف او پرگره * ز پا تا بسر جعد او پرشكن\r\nهمىداد بينندگان را درود * ز دو رخ گل و از دو عارض سمن\r\nنه بستن توانست زرين‌كمر * نه گفتن توانست شيرين‌سخن\r\nبلى كس نبندد كمر بىميان * بلى كس نگويد سخن بىدهن\r\nدهان و ميان زان ندارد بتم * كه هر دو عطا كرد روزى به من\r\nدل و تن مرا زين دو آمد پديد * و گرنه مرا دل كجا بود و تن \r\n\r\nو له ايضا\r\n بت من آن به دو رخ چو نشكفته لاله‌ستان * چو ديد روى مرا كرد روى خويش نهان\r\nهرآينه كه بهار اندرون شود بحجاب * در آن زمان كه برون آيد از حجاب خزان\r\nمرا بديد و بمژگان فروكشيد ابرو * ز بيم در تن من زلزله گرفت روان\r\nهرآينه كه بترسد كسى چو دشمن اوى * برابر دل او تير برنهد به كمان \r\n\r\n","description":"","footnote":"","page_name":" 1649 ","page_number":927},
  {"content":"\r\n\r\n بزلف با دل من چندگاه بازى كرد * دلم بخست و جراحت گرفت و ماندنشان\r\nهرآينه كه نشان گيرد از جراحت گوى * چو بىمحابا هر سو همىخورد چوگان \r\n\r\nدر مدح ابو منصور دوانى قراتكين حاكم غرجستان\r\n مرا دليست كه از چشم من رسيد بجان * بلاى من ز دلست اينت درد بىدرمان\r\nترا چه گويم گويم مرا ز چشم بدزد * ترا چه گويم گويم مرا ز دل بستان\r\nگرم ز چشم ندزدى تباه گردد عيش * ورم ز دل نستانى نفور گردد جان\r\nبه اختيار كس از يار خويش دور شود * بروز وصل كسى آرزو كند هجران\r\nكسى ز كام دل خويشتن بتابد روى * كسى ببازى با دوست بشكند پيمان\r\nكسى كه شادى دل ديد و روشنايى چشم * يكى ازين دو بندهد به صد هزار جهان\r\nسپهبد سپه شاه شرق ابو منصور * قراتكين دوانى امير غرجستان\r\nچو تيغ گيرد بهرام‌وار شورانگيز * چو جام گيرد خورشيدوار زرافشان\r\nبحرب گاهى كو تيغ بركشد ز نيام * بصيدگاهى كو تير برنهد به كمان\r\nز ترس ناوك او شير بفكند چنگال * ز بيم ضربت او پيل بفكند دندان \r\n\r\nدر مدح خواجهء عالم فاضل خواجه ابو بكر حصيرى نديم سلطان\r\n آن سمن عارض من كرد بناگوش سياه * دو شب تيره برآورد ز دو گوشهء ماه\r\nسالش از پانزده و شانزده نگذشته هنوز * چون توان ديدن آن عارض چون سيم سياه\r\nروزگار آنچه توانست بر آن روى بكرد * بستم جايگه بوسهء من كرد تباه\r\nبچكد خون ز دل من چو برويش نگرم * نتوانم كرد از درد بر آن روى نگاه \r\n\r\n","description":"","footnote":"","page_name":" 1650 ","page_number":928},
  {"content":"\r\n\r\n شب نخسبم ز غم و حسرت آن عارض و روز * تا بشب زين غم و زين درد همىگويم آه\r\nبگنه روى سيه گردد و سوگند خورم * كان بت من به همه عمر نكرده است گناه\r\nاو سخن گفت نتاند چه گنه تاند كرد * گنه آن چشم سيه دارد و آن زلف دوتا\r\nعارضش را گنه و زلت همسايه بسوخت * خويشتن داشت كس از زلت همسايه نگاه\r\nگنه يكتن ويرانى يك شهر بود * اين من از خواجه شنيدستم در خدمت شاه \r\n\r\nدر مدح خواجه ابو الحسن على بن فضل گويد\r\n بجان تو كه نيارم تمام گردنگاه * ز بيم چشم رسيدن برآن دو چشم سياه\r\nاز آنكه نرگس لختى به چشم تو ماند * دلم بنرگس برشيفته شده است و تباه\r\nبه روى و بالا ماهى و سروى و نبود * بدين بلندى سرو و بدين تمامى ماه\r\nبباغ سرو سوى قامت تو كرد نظر * ز چرخ ماه سوى چهرهء تو كرد نگاه\r\nز رشك چهرهء تو ماه تيره گشت و خجل * ز شرم قامت تو سرو گوژ گشت و دوتاه\r\nچراغ و شمع سپاهى و بر تو جمع شده است * ز نيكويى و ملاحت هزار گونه سپاه \r\n\r\n","description":"","footnote":"","page_name":" 1651 ","page_number":929},
  {"content":"\r\n\r\n به مجلس اندر تا ايستاده‌اى دل من * همىطپد كه مگر مانده گردى اى دلخواه\r\nنه رنج از تو پسندم نه از تو بشكيبم * درين تفكر درمانده‌ام ميان دو راه\r\nز گمرهى بره آيم چو بازپردازم * بمدح خواجهء دانا وزيرزادهء شاه\r\nبه چشم همتش ار سوى آسمان نگرى * يكى مغاك نمايد سياه و ژرف چو چاه\r\nبراى و حزم جهان را نگاه تاند داشت * ولى نتاند دينار خويش داشت نگاه\r\nچرا نتاند تاند من اين غلط كردم * بدين عقوبت واجب شود معاذ اللّه\r\nكسى كه نام و بزرگى طلب كند بايد * كه كوه زر ببر چشم او نمايد كاه \r\n\r\nدر مدح خواجه ابو القاسم بن خواجه حسن ميمندى وزير سلطان گويد\r\n زمانه رغم مرا اى برخ ستيزهء ماه * خطى كشيد بر آن عارض سپيد سياه\r\nگمان برد كه تبه كرد جاى بوسهء من * ز غاليه نشود جايگاه بوسه تباه\r\nشبى بگرد مه اندر كشيد و آگه نيست * كه از ميان شب تيره خوب تا بد ماه\r\nكسوف داد مه روشن ترا و چه گفت * كه من نگه نكنم سوى او معاذ اللّه\r\nكنون نگاه كنم سوى مه كه مه بگرفت * چو مه گرفت به دو بيشتر كنند نگاه\r\nسمن‌ستان ترا پربنفشه كرد و رواست * بنفشه كشت و گلى خوش‌تر از بنفشه مخواه\r\nزمانه گويى از نو بنفشه را كه نشاند * نهال داشت ز باغ وزير ايرانشاه\r\nجليل سيد ابو القاسم آنكه خامهء اوست * بهم‌كنندهء گنج امير و پشت سپاه\r\nكهان بجودش پشت دوتاه راست كنند * مهان به خدمت او پشتها كنند دوتاه \r\n\r\n","description":"","footnote":"","page_name":" 1652 ","page_number":930},
  {"content":"\r\n\r\n اگر ز هيبت او آتشى كنند از تف * ستارگان بگدازند چون درم درگاه\r\nو گر ز عادت او صورتى كنند از حسن * سپهر بر سر او سازد از ستاره كلاه\r\nزمين اگر ز كف راد او كشيدى آب * نبات زرين رستى ازو بجاى گياه\r\nبنامش ار بنگارند روبهى بر خاك * چو صيد خواهى ازو شير گيرد آن روباه \r\n\r\nو له ايضا\r\n بامدادان پگاه آمد با روى چو ماه * آنكه آراسته زو گردد هر روز سپاه\r\nاندكى غاليه بر زلف سيه برده به كار * عيد را ساخته و تاخته از حجره بگاه\r\nگفتم اى ماه ترا زلف ز مشك سيه است * غاليه خيره چه اندايى بر مشك سياه\r\nغاليه چون ببر مشك رسد نيك شود * ليك از غاليه گردد [ صنما 
  ] مشك تباه\r\nمايهء غاليه مشكست و بداند همه‌كس * تو ندانسته‌اى اى ساده‌دلك چندين گاه\r\nروى شستن بگلاب از چه قبل چو نرخ تو * بىگل تازه نديده است كسى در ديماه\r\nگر گلاب از قبل بوى كنى نيز مكن * وقت گل خوش نبود بوى گلاب اى دلخواه\r\nمشك زلف و گل‌رخ را لطفى خواهى كرد * بيش گرد آى بره چون [ به نماز 
  ] آيد شاه\r\nشرفى دارد بر خاك جبين زانكه نهند * شهرياران جهان پيش تو بر خاك جباه \r\n\r\n","description":"","footnote":"","page_name":" 1653 ","page_number":931},
  {"content":"\r\n\r\n بس هزبرا كه بدين دل كه تو دارى امروز * پيش تو فردا صد لابه كند چون روباه\r\nبا توانايى و قدرت بهراسيد همى * پيل از آن شير كه كشتى بلب رود بياه\r\nتا نه دير از قبل خدمت يك بندهء تو * قيصر از قصر برون آيد و خان از خرگاه\r\nتا به دىماه بود كوه برنگ مصمت * تا بنوروز شود دشت برنگ ديباه\r\nتا بفروردين گردد چو رخ و دو لب دوست * باغ و راغ از گل نو [ رسته 
  ] و از سبز گياه\r\nشادمان باش و بدانديش كش و دوست‌نواز * كامران باش و مخالف‌شكن و دشمن كاه \r\n\r\nدر مدح سلطان صاحبقران سلطان محمود غزنوى\r\n بفرخى و بشادى و شاهى ايرانشاه * بمهرگانى بنشست بامداد پگاه\r\nبر آنكه چون بكند مهرگان بفرخ روز * بجنگ دشمن وارون كشد بسغد سپاه\r\nبمهرماه ز بهر نشستن و خوردن * بتابخانه فرستند شهرياران گاه\r\nخدايگان جهان آنكه از خداى جهان * جهانيان را پاداشن است و پادافراه\r\nچو مهرگان بكند [ خانه 
  ] را ز سر فكند * بجنگ و تاختن دشمنان بود شش ماه\r\nگهى سپه بفرازى برد برون كه به چشم * چو زو نگاه كنى مه نمايد اندر چاه\r\nگهى بژرف نشيبى سراى و پرده زند * چنان كه ماهى ز افراز او نمايد ماه\r\nهمه زمستان در پيش برگرفته بود * رهى دراز دراز و شبى سياه سياه\r\nهمىگشايد گيتى همىكشد دشمن * بمردمى كه جهان را جز او نزيبد شاه\r\nبگاه كينه كند ناوك تو از گل گل * بروز رزم كند خنجر تو از كه كاه\r\nهزار شير شناسم كه پيشت آمد و تو * در آن‌چنان نگريدى كه شير بر روباه \r\n\r\n","description":"","footnote":"","page_name":" 1654 ","page_number":932},
  {"content":"\r\n\r\n زمين اگرچه فراخست جاى نيست درو * كه تو برو نزدى بيست راه لشكرگاه\r\nنشستگاه شهان باغ و راغ و خانه بود * نشستگاه تو دشتست و خوابگه خرگاه\r\nتو ز آبهايى بگذشته‌اى به شب كه ازو * بروز پيل نيارد برون شدن بشناه\r\nز پادشاهان نگرفت جز تو در يكمه * ز گرگ سى و سه و ز پيل پانصد و پنجاه \r\n\r\nدر مدح سلطان محمود بن ناصر الدّين سبكتكين غزنوى گويد\r\n با من بشابهار [ بسربرد 
  ] چاشتگاه * ماه من آنكه رشك برد زو دوهفته ماه\r\nگفت اين فراخ پهنادشت گشاده چيست * گفتم كه عرضه‌گاه شه بىعدد سپاه\r\nگفتا كنون كجاست نشان ده مرا به او * گفتم به زير سايهء آن رايت سياه\r\nگفت آن هزار و هفتصد و اند كوه چيست * گفتم هزار و هفتصد و اند پيل شاه\r\nگفت آن زره‌وران بزر هريكى كمند * گفتم بتان مملكت‌آراى رزم‌خواه\r\nگفتا كه سرو خوانمشان يا مه تمام * گفتم كه سرو با كمر و ماه با كلاه\r\nگفتا ملك به پيلان خواهد چه از ملوك * گفتم ولايت و سپه و گنج و تاج و گاه\r\nگفتا چگونه گردد ازيشان بلاد روم * گفتم چنان كه كوه گهردار چاه‌چاه\r\nگفتا كه خدمتش ملكان را چه بردهد * گفتم كه تخت و مملكت و آبروى و جاه \r\n\r\nهم در مدح آن سلطان گيتىستان گفته\r\n ز بهر تهنيت عيد بامداد بگاه * بر من آمد خورشيد نيكوان از راه\r\nچو چين قرطه بهم درشكسته جعد [ كشن 
  ] * چو حلقه‌هاى زره كرده هر دو زلف سياه\r\nنبيد نى برخ و هر دو رخ برنگ نبيد * دوتاه نى بدل و هر دو زلف كرده دوتاه\r\nچو سرو بود و چو ماه و نه سرو بود و نه مه * قبا نپوشد سرو و كله ندارد ماه \r\n\r\n","description":"","footnote":"","page_name":" 1655 ","page_number":933},
  {"content":"\r\n\r\n خجسته باشد روز كسى كه ديده بود * خجسته روى بت خويش بامداد پگاه\r\nيمين دولت ابو القاسم آفتاب ملوك * امين ملت محمود شاه ملك پناه\r\nشتاب‌كار تراز باد وقت پاداشن * درنگ‌پيشه‌تر از كوه گاه پادافراه\r\nز بس‌كه [ از آن 
  ] دو سپاه بزرگ را [ كافر كشت 
  ] * عقيق رنگ شد اندر زمين هند گياه\r\nچنان كه تيغش برداشت زان لعينان سر * ز روى ناخن بيجاده برندارد كاه\r\nز خون چشيدن شيرافكنان آن دو سپه * بسان مردم مىخواره مست شد روباه\r\nهزار لشكر جنگى شكست و لشكر او * بخواب نوشين اندر شده بلشكرگاه\r\nز خون دشمن اندر ميان رزمگهش * بلند پيل نداند گذشت جز بشناه\r\nز هول رزمگهش خانيان تركستان * اگر كنند بكوه و بدشت رزم نگاه\r\nبكوه مرد نمايد بچشمشان نخچير * بدشت شير نمايد بچشمشان روباه \r\n\r\nهم در مدح سلطان محمود غزنوى گفته\r\n يكى گوهر [ ى 
  ] چون گل بوستانى * نه زر و بديدار چون زركانى\r\nبكوه اندرون ماندهء ديرگاهى * به سنگ اندرون زادهء باستانى\r\nلطيفى برآميخته با كثافت * يقينى برابر شده با گمانى \r\n\r\n","description":"","footnote":"","page_name":" 1656 ","page_number":934},
  {"content":"\r\n\r\n نه گاه بسودن مر آن را نمايش * نه گاه گرايش مر آن را گرانى\r\nهم او خلق را مايهء زورمندى * هم او زنده را مايهء زندگانى\r\nغم عاشقى ناچشيده و ليكن * خروشنده چون عاشق از ناتوانى\r\nچو زرين درختى همه برگ و بارش * ز گوگرد سرخ و عقيق يمانى\r\nچو از كهربا قبه‌يى بركشيده * زده بر سرش رايت كاويانى\r\nنشان دو فصل اندرو بازيابى * يكى نوبهارى يكى مهرگانى\r\nز اجزاى او لالهء مرغزارى * ز آثار او نرگس بوستانى\r\nبعرض شبه گوهر سرخ يا بى * ازو چون كند با تو بازارگانى\r\nكنارى گهر بر سر تو فشاند * چو مشتى شبه بر سر او فشانى \r\n\r\nدر ذكر حركت سلطان محمود غزنوى به قصد تسخير كشمير گويد\r\n مجلس بلب جوى براى شمسهء خوبان * كز گل چو بناگوش تو گشته است لب جوى\r\nاز مجلس ما مردم دوروى برون كن * پيش آر مى سرخ و [ فزون 
  ] كن گل دوروى\r\nتا روز بشادى بگذاريم كه فردا * وقت ره غزو آمد و هنگام تكاپوى\r\nگاه است كه يك‌بار بكشمير خراميم * از دست بتان پهنه كنيم از سر بت گوى\r\nبس شهر كه مردانش با ما بچخيدند * كامروز نبينند درو جز زن بىشوى \r\n\r\nدر مدح سلطان محمد بن محمود غزنوى\r\n اى دوست به صد گونه بگردى بزمانى * گه خوش‌سخنى گردى و گه تلخ [ زبانى 
  ]\r\nچون ناز كنى ناز ترا نيست دوامى * چون خشم كنى خشم ترا نيست كرانى\r\nمانند ميان تو و همچون دهن تو * من دل كنم از موى و [ دل 
  ] از غاليه دانى \r\n\r\n","description":"","footnote":"","page_name":" 1657 ","page_number":935},
  {"content":"\r\n\r\n گويم ز دل خويش دهانت كنم اى ماه * گويى نتوان كرد ز يك نقطه دهانى\r\nگويم ز تن خويش ميانت كنم اى دوست * گويى نتوان ساخت ز يك موى ميانى\r\nجانيست مرا جان پدر جز دل و جز تن * وان نيز بر من نكند صبر زمانى\r\nگر گويى بفرست نگويم نفرستم * با دوست بخيلى نتوان كرد بجانى\r\nجان بدهم و دل ندهم كاندر دل من هست * مدح ملكى مال دهى ملك‌ستانى\r\nكافى ترازو دهر نپرورده اميرى * وافىتر ازو ملك نياورده جوانى \r\n\r\nو له ايضا\r\n همىسرايد چنگ آن نگار چنگ‌سراى * نبيد بايد و خالى ز گفت‌وگوى سراى\r\nغذاى روح سماعست و آن شخص نبيد * خوشا نبيد كهن با سماع طبع‌گشاى\r\nنبيد تلخ و سماع حزين و روى نكو * بدين سه چيز بود مردم جوان را راى\r\nمرا طبيب جهان‌ديده اين سه فرموده است * تو دوستان گرانمايه را همىفرماى\r\nنبيد تلخ و سماع حزين بدست آمد * ز بهر روى نكو مانده‌ام دل اندر واى \r\n\r\nدر مدح سلطان محمد بن سلطان محمود غزنوى گويد\r\n اى ابر بهمنى نه به چشم من اندرى * تن زن زمانكى و بياساى و كم‌گرى\r\nبارى به من گرى كه ببايد گريستن * بر عاشق غريب ز يار و ز دلبرى\r\nاى واى و اندها و غم عشق و غربتا * من زين توانگرم كه مباد اين توانگرى\r\nيارى گزيدم از همه گيتى پرىنژاد * تا شد نهان ز چشم من امروز چون پرى \r\n\r\n","description":"","footnote":"","page_name":" 1658 ","page_number":936},
  {"content":"\r\n\r\n لشكر برفت و آن بت لشكرشكن برفت * هرگز مباد كس كه دهد دل بلشكرى\r\nاى ديده تا برفت بت من ز پيش تو * صد پيرهن ز خون تو كردم معصفرى\r\nچون لاله سرخ گشت رخ من ز خون تو * زان پس كه زرد بود چو دينار جعفرى \r\n\r\nو له ايضا\r\n دلم مهربان گشت بر مهربانى * كشى دلكشى خوش‌لبى خوش‌دهانى\r\nچو با من سخن گويد و خوش بخندد * تو گويى بخندد همى گلستانى\r\nبخنديد و تابنده شد سى ستاره * از آن خنده در [ دانهء 
  ] ناردانى\r\nمن آن تير بالا نگارم كه هرگز * چو ابروى من كس نبيند كمانى\r\nمن آن گل‌رخانم كه همرنگ رويم * نديده است هرگز گلى باغبانى\r\nنگنجد همى ذره اندر دهانم * كه را ديده‌اى چون دهانم دهانى\r\nنتابد همىبار مويى ميانم * كه را ديده‌اى چون ميانم ميانى \r\n\r\nدر مدح سلطان مسعود\r\n خوشا عاشقى خاصه فصل جوانى * خوشا با پريچهرگان زندگانى\r\nخوشا با رفيقان يكدل نشستن * بهم نوش كردن مى ارغوانى\r\nبوقت جوانى كنى عيش بهتر * كه هنگام پيرى بود ناتوانى\r\nجوانى كه پيوسته عاشق نباشد * دريغست ازو روزگار جوانى \r\n\r\nدر مدح سلطان مسعود بن سلطان محمود غزنوى گويد\r\n زنخدانى چون سيم و برو از شبه خالى * دلم برد و مرا كرد ز انديشه خيالى\r\nزمانى كه بىآن گرد زنخ باشم ماهيست * شبى كز بر آن خال جدا مانم سالى \r\n\r\n","description":"","footnote":"","page_name":" 1659 ","page_number":937},
  {"content":"\r\n\r\n چو بنشست چنانست كه از نسرين تلى * چو برخاست چنانست كه از سرو نهالى\r\nبهر بوسه كزو خواهم نازى و عتابى * بهر باده كزو خواهم غنجى و دلالى\r\nمرا گفت كه مى خواه و به خدمت مشو امروز * گمان كرد كه من بدهم حقّى بمحالى\r\nندانست كه من خدمت سلطان معظم * بندهم بهواى دلى و بلكه بمالى\r\nخداوند بزرگان جهان‌داران مسعود * كه هر روز به فتحش زند دولت فالى\r\nكجا حملهء او بود چه كوهى و چه كاهى * كجا هيبت او بود چه شير و چه شكالى\r\nبگيرد گه پيكار حصارى بخدنگى * ببخشد گه كردار جهانى بسؤالى\r\nز بس عدل و ز بس داد چنان كرد جهان را * كه از شير نينديشد در بيشه [ غزالى 
  ] \r\n\r\nدر مدح جلال الوزرا سيد احمد وزير سلطان\r\n همىداد گفتى دل من گواهى * كه باشد مرا از تو روز جدايى\r\nبلى هرچه خواهد رسيدن بمردم * بر آن دل دهد هر زمانى گوايى\r\nمن اين روز را داشتم چشم و زين غم * نبوده است با روز من روشنايى\r\nجدايى گمان كرده بودم و ليكن * نه چندانكه يكسو نهى آشنايى\r\nبدين زودى از من چنين سير گشتى * نگارا بدين زود سيرى چرايى\r\nكه دانست كز تو مرا ديد بايد * بچندان وفا اين همه بىوفايى\r\nهمه دشمنى از تو ديدم و ليكن * نگويم كه تو دوستى را نشايى \r\n\r\n","description":"","footnote":"","page_name":" 1660 ","page_number":938},
  {"content":"\r\n\r\n\r\nدر صفت قصر و باغ خواجه ابو القاسم بن خواجه حسن\r\n اى قصد تو بديدن ايوان كسروى * انديشه كرده‌اى كه بديدار آن روى\r\nايوان خواجه با تو به شهر اندرون بود * ديوانگى بود كه تو جاى دگر شوى\r\nاين آن بناست كز بر او خوشهء فلك * در وقت بد روى چو بخواهى كه بدروى\r\nباغى نهاده همبر او با چهار بخش * پرنقش و پرنگار چو ار تنگ مانوى\r\nهر بخششى ازو چو جهانيست مستقيم * هر [ مفرشى 
  ] ازو چو سپهريست مستوى\r\nآنچ او بنوك خامه كند صد يكى كنند * مردان كارديده بشمشير هندوى\r\nكردار او بر همهء خلق معجز است * چون نزد شاعران سخن سهل معنوى\r\nگر مهترى بمرتبه چون شعر باشدى * او حرف اولين بود و ديگران روى \r\n\r\nدر مدح محمد بن محمود\r\n دل من همىجست پيوسته يارى * كه خوش بگذراند به دو روزگارى\r\nبتى چون بهارى بدست من آمد * كه چون او بتى نيست اندر بهارى\r\nچه قدش چه پيراسته زاد سروى * چه رويش چه آراسته لاله‌زارى\r\nبرو تا منم عاشقى كرد خواهم * كزين خوش‌تر اندر جهان نيست كارى\r\nدل او را همىخواست او را سپردم * همين به كه من كردم از هر شمارى\r\nچرا دل دهم جز به دو چون ندارم * پس از خدمت شه چو او غم‌گسارى\r\nسخاوت ميان بخيلى و دستش * برآورده از روى و آهن حصارى\r\nحصارى و از تركش او خدنگى * مصافى و از موكب او سوارى\r\nبهر فضلى اندر جهان گشته پيدا * چو تابان مهى بر سر كوهسارى\r\nهر ابرى كه بگذشت بر مجلس او * ز شرم كف او شود چون غبارى\r\nنگر تا تو اسفنديارش نخوانى * كه آيد ز هر مويش اسفنديارى \r\n\r\n","description":"","footnote":"","page_name":" 1661 ","page_number":939},
  {"content":"\r\n\r\n\r\nدر هنگام ورود بسمرقند كه حكيم را دزدان در راه برهنه كرده بودند اين قطعه گفته\r\n همه نعيم سمرقند سربه‌سر ديدم * نظاره كردم در باغ و راغ و وادى و دشت\r\nچو بود كيسه و جيب من از درم خالى * دلم ز صحن امل فرش خرمى بنوشت\r\nبسى ز اهل هنر بارها بهر شهرى * شنيده بودم كوثر يكى و جنت هشت\r\nهزار جنت ديدم هزار كوثر بيش * ولى چه سود كه لب‌تشنه باز خواهم گشت\r\nچو ديده نعمت بيند به كف درم نبود * سر بريده بود در ميان زرين طشت \r\n\r\nرباعيات\r\n تا در طلب دوست همىبشتابم * عمرم بكران رسيد و من در خوابم\r\nگيرم كه وصال دوست در خواهم يافت * اين عمر گذشته را كجا دريابم \r\n* * *\r\n خط آوردى رواست بر روى چو ماه * خوش‌تر گشتى از آنچه بودى صد راه\r\nدر آرزوى خط تو خوبان سپاه * بر روى همىكشند خطهاى سياه \r\n* * *\r\n گويند كه معشوق تو زشت است و سياه * گر زشت و سياهست مرا نيست گناه\r\nمن عاشقم و دلم به دو گشته تباه * عاشق نبود ز عيب معشوق آگاه \r\n* * *\r\n\r\n\r\n","description":"","footnote":"","page_name":" 1662 ","page_number":940}
  ]