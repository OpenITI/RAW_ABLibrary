[
  {"content":"\r\n\r\nتاريخ اجتماعى ايران\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nتاريخ اجتماعى ايران\r\nجلد چهارم\r\n( بخش اول )\r\nتأليف\r\nمرتضى راوندى\r\nمؤسسهء انتشارات نگاه\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nراوندى ، مرتضى ، 1292 - 1378\r\nتاريخ اجتماعى ايران / مرتضى راوندى .\r\nتهران : مؤسسه انتشارات نگاه ، 1386 ، دورهء دوجلدى ، 1470 ص .\r\n( دوره ) : ISBN : 964 - 6736 - 11 - 4\r\n( جلد 4 ب 1 ) : ISBN : 964 - 6736 - 09 - 2\r\nفهرستنويسى بر اساس اطلاعات فيپا ( فهرستنويسى پيش از انتشار ) .\r\nفهرستنويسى بر اساس جلد چهارم ( بخش اول ) .\r\nكتابنامه .\r\n1 . ايران - اوضاع اجتماعى . 2 . ايران - تاريخ . الف . عنوان .\r\n22 ر / 8 آ / 2 / 670 HN\r\n955\r\nب ى 1300\r\nكتابخانه ملى ايران 12140 - 77 م\r\nتاريخ اجتماعى ايران\r\nجلد چهارم ، بخش اول\r\nتأليف : مرتضى راوندى\r\nچاپ دوم : 1386 ؛ حروف نگار : افسانه يونانى ؛ ليتوگرافى : طيف نگار\r\nچاپ و صحافى : فرنو ؛ شمارگان : 1650\r\nشابك : 2 - 09 - 6736 - 964\r\nشابك دوره : 4 - 11 - 6736 - 964\r\nمؤسسهء انتشارات نگاه\r\nدفتر مركزى : انقلاب ، خ شهداى ژاندارمرى ، بين فخر رازى و دانشگاه ، پ 139 ، طبقه پنجم\r\nتلفن : 66466940 ، فاكس : 66405196\r\nفروشگاه : خيابان 12 فروردين ، شماره 21 ، طبقه همكف\r\nتلفن : 66480379\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nجلد چهارم\r\n\r\n[ بخش اول 
  ]\r\n\r\nمطالب اين مجلد :\r\nدر جلد چهارم « تاريخ اجتماعى ايران » ، خوانندگان با شيوهء حكومت و سازمان سياسى و ادارى ايران بعد از اسلام آشنا مىشوند .\r\nدر قسمت اول كتاب ، از آئين سياست و مملكت‌دارى و حقوق سياسى و اجتماعى مردم ، و حدود قدرت سلاطين و زمامداران ، و عقيدهء متفكرين و صاحبنظران ايرانى در اين زمينه‌ها مطالبى نقل شده است .\r\nدر مباحث بعد ، از سازمان سياسى و ادارى ايران ، يعنى از ديوان وزارت ( يا ديوان خواجهء بزرگ ) و روش كلى وزرا و موقعيت اجتماعى و سياسى آنان سخن رفته ، و در فصول بعد از يكايك ديوان‌ها يا وزارتخانه‌هايى كه سرزمين پهناور ايران را در دوران بعد از اسلام ( قرون وسطى ) اداره و رهبرى كرده‌اند ، نظير ديوان استيفا يا وزارت دارايى ، ديوان عرض ، سپاه يا وزارت جنگ ، ديوان قضا يا وزارت دادگسترى ، ديوان رسائل يا دفتر ويژهء سلاطين ، ديوان محتسب يا سازمان شهربانى و شهردارى ، ديوان بريد يا ادارهء پست ، ديوان اشراف ( يا سازمان‌هاى جاسوسى و مراقبت ) ، ديوان موقوفات يا ادارهء اراضى و اموال وقفى و ديگر سازمان‌هاى ادارى و سياسى ايران بعد از اسلام سخن به ميان آمده است .\r\nچون مطالب اين كتاب متنوع و بالغ بر 1470 صفحه مىباشد ، مؤسسهء انتشارات نگاه مصلحت چنان ديد كه جلد چهارم را در دو قسمت جداگانه تقديم خوانندگان نمايد .\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\n\r\nفهرست مندرجات\r\nفصل اول - شيوهء حكومت و سازمان سياسى و ادارى شيوهء حكومت و سازمان سياسى و ادارى ايران بعد از اسلام 11\r\nآئين سياست و مملكتدارى در دوران بعد از اسلام 16\r\nحقوق اساسى و وظايف سياسى و اجتماعى شاه و مردم 19\r\nچند سند پرارزش تاريخى در تشريح اصول سياست و حكمرانى در دورهء قرون‌وسطا 41\r\nازدواجهائى كه انگيزهء اقتصادى و سياسى داشت 64\r\nحكومت اسلامى پس از خلفاى راشدين 66\r\nقدرت و اختيارات امرا و سلاطين بعد از اسلام 79\r\nتشريفات به تخت نشستن سلطان مسعود غزنوى 96\r\nانتظارات مردم از سلاطين 100\r\nنظرى كلى به وضع اجتماعى مردم 106\r\nمبانى حكومت در جهان اسلامى 122\r\nنقش افكار عمومى در قرون‌وسطا 129\r\nطرز حكومت و رژيم سياسى در ايران و ممالك همجوار 134\r\nنتايج حكومت فردى در شرق 151\r\nشرايط حكومت و زمامدارى 171\r\nعلل ضعف و سقوط حكومتها به نظر ابن خلدون 202\r\nمراحل مختلفى كه دولتها از آغاز تأسيس تا روز شكست طى مىكنند 204\r\nمشكلاتى كه پس از مرگ يا قتل سلاطين پديد مىآمد 216\r\nفرمان منع ورود امراى عظام و مقربان و ملازمان پادشاهى به خانه و كاشانهء مردم 220\r\nآيين مملكتدارى به نظر شاه تهماسب صفوى 221\r\nسازمان حكومتى در عهد صفويه 228\r\nسازمانهاى وابسته به دربار صفوى 243\r\nشيوهء حكومت در عهد قاجاريه 251\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nفصل دوم - ديوان وزارت ديوان وزارت 273\r\nوزرا و زمامداران در عهد صفويه 372\r\nوزراى فتحعليشاه 394\r\nفصل سوم - ديوان رسائل ديوان رسائل 447\r\nديوان رسائل در عهد مغول 480\r\nديوان رسائل در عهد صفويه 486\r\nديوان رسائل در عهد قاجاريه 492\r\nفصل چهارم - روابط سياسى ايران با كشورهاى ديگر روابط سياسى ايران با كشورهاى ديگر 505\r\nآيين و تشريفات پذيرائى از نمايندگان خارجى در ايران 510\r\nسوء تدبير يك سفير 519\r\nبيان احوال و استمداد سلطان مسعود از ارسلانخان ، خان تركستان 520\r\nفعاليتهاى سياسى بين شرق و غرب 549\r\nاعتراض ناصر الدين شاه به مداخلات اجانب 620\r\nپذيرائى از نمايندگان سياسى كشورهاى ديگر 622\r\nفصل پنجم - ديوان محتسب يا سازمان شهردارى و شهربانى ديوان محتسب يا سازمان شهردارى و شهربانى در قرون‌وسطا 631\r\nفصل ششم - اشراف و بريد ديوان اشراف و ديوان بريد سازمانهاى جاسوسى و اطلاعات و ارزش اجتماعى و سياسى آنها 667\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\nفصل 1 . شيوهء حكومت و سازمان سياسى و ادارى\r\n\r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\n\r\nشيوهء حكومت و سازمان سياسى و ادارى ايران بعد از اسلام\r\n\r\nطرز ادارهء ممالك تابع خلافت\r\nپس از آنكه ، حوزهء قدرت مسلمين وسعت گرفت ، حكامى از طرف خليفه ، يا واليان بصره و كوفه ، به ايران و ماوراءالنهر مىآمدند كه علاوه بر اداره قلمرو فرمانروائى خود مأمور سركوبى مخالفين و قيام‌كنندگان ، و جهاد با كفار بلاد مجاور نيز بودند . در اين دوره از وجود ملل غير عرب ، براى اداره كشورهاى اسلامى استفاده نمىكردند . و چون مأموران عرب در قلمرو خود پشتيبان و تكيه‌گاهى نداشتند ، ناچار جمع كثيرى از قبايل عرب را با خود به ممالك همجوار مىبردند تا با كوچاندن آنها ، ضمن اشاعه اسلام ، آداب عربى را در شرق منتشر سازند .\r\nاعراب پس از نفوذ در ممالك متمدن همجوار ، ضمن تبليغ آئين اسلام به جاى آنكه آداب و رسوم خود را در بين ملل غير عرب منتشر سازند ، به سرعت تحت تأثير تمدن و فرهنگ كهنسال ايران و روم و كلده و مصر قرارگرفتند . در دورهء بنى عباس بر خلاف عصر امويان ، حكام ، مستقيما از دار الخلافه مأمور مىشدند و اكثر فرمانروايان ، ايرانى بودند . چنان كه ابو مسلم مدتها در عهد سفاح و منصور ، و فضل برمكى ، در دورهء خلافت هارون و طاهر ذو اليمينين و حسن بن سهل سرخى در دورهء مأمون بر تمام يا بر قسمت مهمى از ايران حكومت مىكردند . چون اين حكام ايرانى بودند ، ايرانيان را دور خود جمع كردند و مشاغل گوناگون كشورى و ادارى را به آنان سپردند و مانند مرزبانان عهد ساسانى دربار و تشكيلاتى نظير عهد ساسانيان بوجود آوردند .\r\nخلفاى عباسى نيز از سيره و روش آنان پيروى كردند و ديرى نگذشت كه غير از زنان عرب و مذهب اسلام ، همه چيز از آداب و رسوم زندگى و سازمان لشكرى و كشورى رنگ ايرانى به خود گرفت .\r\nحاجب و دربان : پس از ظهور جنبش اسلامى ، از تاريخى كه پيشواى اسلام رسالت تاريخى خود را اعلام نمود تا حدود سى سال ، عالم اسلام از دموكراسى نسبى برخوردار بود .\r\nهركس مىتوانست ، بدون هيچ مانع و حاجبى با پيشواى اسلام و خلفاى راشدين سخن گويد و اعمال نيك آنان را تأييد و كارهاى ناصواب ايشان را با صراحت تمام و بدون بيم و هراس مورد\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nانتقاد قرار دهد . در طى اين مدت كليه زمامداران ( غير از عثمان ) تا آنجا كه مىتوانستند و فهم سياسى آنها اجازه مىداد ، اصول عدالت و مساوات اسلامى را محترم مىشمردند و خود به حصه ناچيزى از بيت المال قناعت مىكردند .\r\nچنان كه ديديم از دورهء خلافت عمر به بعد ، در اثر بسط حوزه قدرت مسلمين و آميزش اعراب با ملل متنعم و متمدن آن زمان ، بنيان صفا و صميميت صدر اسلام متزلزل گرديد و گرايش اعراب به اشرافيت آغاز شد . اين تمايل و انحراف از اصول اوليهء اسلامى ، پس از خلافت حضرت امير همچنان باقى بود و مساعى و كوششهاى آن مرد مبارز در راه اعادهء اوضاع پيشين به ثمر نرسيد . پس از قتل حضرت على و روى كار آمدن بنى اميه ، يكباره جبههء ارتجاعى پيروزى كامل يافت و زمام كارها به دست خلفاى بنى اميه و بنى عباس افتاد و به شرحى كه در جلد دوم گفتيم خلافت را به پادشاهى مبدل كردند .\r\nبه اين ترتيب فقط در صدر اسلام ، هركس با خليفه كارى داشت مستقيما به او رجوع مىكرد و راندن ارباب حاجب از محضر خليفه ، عملى ناپسند بود . ولى پس از سپرى شدن دوران خلفاى راشدين ، بنى اميه براى آنكه به سرنوشت عمر ، عثمان و على ( ع ) دچار نشوند و به دست دشمنان ، از بين نروند ، به روش آزادمنشانه خلفاى راشدين پايان دادند ، و كسى را به نام حاجب براى مراقبت خود برگزيدند ، اين شخص ، از مراجعه مستقيم مردم به خليفه جلوگيرى مىكرد و جز به اشخاص معين و كسانى كه خليفه يا وزير صلاح مىدانستند ، به كسى اجازهء ملاقات نمىداد . جرجى زيدان مىنويسد : از سالهاى آخر حكومت عمر ، به كار گماشتن حاجب و دربان معمول شده بود و مردم براى تحصيل اجازه ناچار به آنها رشوه‌هائى مىدادند . حتى در زمان خلفاى راشدين اين بدبختى گريبانگير مردم بود چنان كه مغيرة بن شعبه مىگويد : « درهم را در دستم مىگرفتم و بالا و پائين مىبردم تا يرفا ( دربان عمر ) آن را ببيند و به من اجازهء شرفيابى نزد عمر بدهد . آنقدر اين كار را تكرار مىكردم كه پول در دستم خيس عرق مىشد . » « 1 »\r\n« حاجبان غالبا براى صدور فرمان حكومت و يا وزارت نيز نزد خلفا وساطت مىكردند و رشوه كلانى مىستاندند چنان كه ربيع ، حاجب منصور صد هزار دينار از يعقوب بن داود رشوه گرفت و او را به مقام وزارت رسانيد . . . » « 2 »\r\nدر دورهء قرون‌وسطا حاجب را بازدارنده ، مانع ، پرده‌دار ، خرم‌باش ، دربان ، سادن ، بواب ، قابوچى و آذن نيز مىگفتند . و در آثار منظوم و منثور فارسى مكرر از حاجب و سختگيرىهاى او سخن به ميان آمده است .\r\n چندين هزار حاجب و دربان كه در رهند * شايد اگر كسى به درگه سلطان نمىرسد ( عطار )\r\nنديم و حاجب و جاندار و دستور * همه رفتند خسرو ماند و شاپور ( نظامى ) \r\n\r\n\r\n","description":"","footnote":"\r\n( 1 ) . ابن رسته ، اعلاق النفيسه ، ج 7 ، ص 195 ( نقل از جرجى زيدان ، تاريخ تمدن اسلامى ترجمهء جواهر كلام ، ج 2 ، ص 205 )\r\n( 2 ) . تاريخ تمدن اسلامى ، ص 205\r\n","page_name":" 12 ","page_number":12},
  {"content":"\r\n\r\n در مير و وزير و سلطان را * بىوسيلت مگرد ، پيرامن\r\nسگ و دربان چو يافتند غريب * اين گريبان بگيرد آن دامن ( سعدى ) \r\n حاجب درگاه تو ، منع نداند كه چيست * هركه رود ، گو برو هركه رسد گو بيا ! \r\nناگفته نگذاريم كه حاجب و دربان گماشتن ، از سنن دربارهاى عهد ساسانيان است ، در آن روزگار پرده‌دار پادشاه كه او را خرم‌باش مىگفتند ، براى آن‌كه قدرت نامحدود شاه را به مردم نشان دهد ، يك نفر را مأمور مىكرد كه به جاى بلندى صعود كند و خطاب به حاضران بگويد :\r\nخسرو و درباريانش نسخهء خطى خمسهء نظامى منسوب به دورهء صفويه ( 25 - 1524 )\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nاى زبان سر خود را حفظ كن ، كه اينك همنشين پادشاهى ! از اين جمله به خوبى پيداست كه در دوره ساسانيان از آزادى نطق و بيان و از نعمت گرانبهاى بحث و انتقاد اثرى نبود . بعدا در دورهء اسلامى حاجب « عنوان رئيس تشريفات در دستگاه خليفه و سلطان بود ، تعيين اجازه و وقت بار خليفه و سلطان به وسيلهء او بوده است . در صدر اسلام ظاهرا خلفاى راشدين حاجب نداشتند ، اول دفعه معاويه به اشارت « زياد » به تعيين حاجب جهت خويش پرداخت ، حاجب در دستگاه بنى اميه و عباسيان نوبت و حق‌تقدم واردين به خليفه را تعيين مىكرد ، و عامه را جز در موارد مهم و استثنائى ، از حضور و گفتگو با خليفه بازمىداشت ، رفته‌رفته حاجبان تسلط تمام پيدا كردند و اين وضع از اسباب و علل انحطاط و ضعف خلفا گشت .\r\nسامانيان و غزنويان حاجب خويش را از امرا برمىگزيدند و حاجب كبير را حاجب سالار مىخواندند ، مخصوصا در ايامى كه امير خردسال بود ، حاجب نفوذى تمام داشته و به نام او در امور تصرف مىكرد و در عهد سلاجقه حاجب بزرگ و اميرى كه صاحب اين مقام بود اميربار خوانده مىشده است . . . » « 1 »\r\n\r\nاعتراض به روش منصور\r\nجرجى زيدان به روش مستبدانه منصور خليفه عباسى اشاره مىكند ، به نظر او منصور ، اساس كارش بر مكر و غدر و حيله بود ، از مردم آزاده بيم داشت ، گاه اعتراضات آنها را مىشنيد و به روى خود نمىآورد .\r\nموقعى كه منصور به حج مىرفت ، شب هنگام ، در حين طواف كعبه شكايت مردى را شنيد كه به بانك بلند مىگويد : اى خدا از بيداد و فساد و خرابى پيش تو شكايت آورده‌ام - اى خدا ، طمعكاران مانع اجراى حق شده‌اند - منصور از حرم به مسجد آمد آن مرد را خواست و مقصودش را جويا شد ، مرد از منصور امان خواست و همين‌كه منصور او را امان داد به منصور گفت ، مقصودم تو هستى كه ميان حق و اهل حق حايل شده‌اى ، منصور گفت : « چسان مرا طمع كار مىخوانى ، در صورتى كه سفيد و زرد ( زر و سيم ) و ترش و شيرين در اختيار من است واى بر تو ، دروغ مىگوئى ! مرد گفت من راست مىگويم ، خداوند جان و مال مردم را به دست تو امان داده ، تو درهاى آهنين و ديوارهاى آجر و سنگ و گچ ساخته‌اى و دربانان مسلح بر آن گماشته‌اى تا ميان تو و مردم حايل باشند و جز فلان و فلان ، كس ديگرى را راه ندهند . تو ، كى گرسنگان و بينوايان و برهنگان و ستمديدگان را به خود راه دادى ؟ تو نمىدانى كه آن حق آنان است كه گرفته‌اى . » « 2 »\r\nزيان حاجب و دربان : نظام الملك نيز به خطر دور بودن شاه و ديگر زمامداران از مردم اشاره مىكند و مىنويسد : « هيچ چيز ضايع‌كننده‌تر مر مملكت را و تباه‌كننده‌تر مر رعيت را ، از درازى حجاب نيست . و هيچ چيز سودمندتر و با هيبت‌تر اندر دل خلق از آسانى و كم‌حجابى\r\n\r\n\r\n","description":"","footnote":"\r\n( 1 ) . دايرة المعارف فارسى ، به سرپرستى ، غلامحسين مصاحب ، « حاجب » ( به اختصار )\r\n( 2 ) . جرجى زيدان ، پيشين ، ج 4 ، ص 177\r\n","page_name":" 14 ","page_number":14},
  {"content":"\r\n\r\nپادشاه نيست خاصه در دل‌گماشتگان و عمال ، چه چون بدانستند كه پادشاه آسان حجاب است هيچكس به رعيت ستم نتواند كردن و جز مال حق نتواند ستدن . » « 1 »\r\nابن خلدون نيز به منصب و مقام « حاجبى » در دولت اموى و عباسى و ديگر دولتهاى اسلامى اشاره مىكند و مىنويسد : « در دولت اموى اندلس ، حاجبى به كسى تعلق داشت كه سلطان را از ديدار خواص و عوام نهان مىكرد و ميان سلطان و وزيران و فروتر از آنان واسطه‌اى به شمار مىرفت » « 2 » به طور كلى موقعيت حاجب در ممالك مختلف اسلامى يكسان نبود و در اغلب كشورها مقام حاجب پائين‌تر از مقام وزير بود .\r\nدر ايران عهد غزنويان « حاجب » مقام و موقعيت سياسى ممتازى داشت و غالبا در مسائل و مشكلات سياسى و نظامى مورد مشورت قرار مىگرفت ، در تاريخ بيهقى مكرر از « حاجب ، و حاجب بزرگ » و نقش سياسى آنان سخن به ميان آمده است : « و حاجب بزرگ على ، بدين اخبار سخت شادمانه شد و نامه نبشت به امير مسعود و بر دست دوخيلتاش بفرستاد و آن حالها به شرح باز نمود . . . » « 3 » بيهقى در جاى ديگر مىنويسد : . . . حاجب بزرگ ، گفت نقيبان را بايد گفت تا لشگر بازگردانند و فرود آيند كه من امروز با اين اعيان و مقدمان چند شغل مهم دارم . . .\r\nنقيب هرطايفه برفت و لشگر به حمله بازگشت و فرود آمد و حاجب بزرگ على بازگشت و همهء بزرگان سپاه را از تازيك و ترك با خويشتن برد و حالى بنشستند على نامه‌اى به خط امير مسعود كه ايشان نديده بودند به بوسعيد دبير داد تا برخواند . » « 4 »\r\nدر جاى ديگر مىخوانيم « پدرش امير محمود رضى الله دعنه گذشته شد و حاجب بزرگ على قريب در پيش كار است و در وقت سواران مسرع رفتند به گوزگانان تا امير محمد به زودى بيايد و بر تخت ملك نشيند » « 5 » چنان كه از تاريخ بيهقى برمىآيد در عهد عباسيان عبد إله طاهر حاجب بزرگ مأمون بود و به دست او كارهاى بزرگ صورت گرفت .\r\nحاجبان و دربانان محمود : شخصى پس از مدتها صبر ، روزى به محضر محمود غزنوى راه يافت و در نهان به سلطان گفت كه خواهرزاده تو « هر شب به خانهء من مىآيد و مرا به ضرب تازيانه از خانه بيرون مىكند و با زن من تا صباح مىباشد و من در اين مدت تمامى امرا و اعيان دولت را گفته‌ام . . . سلطان گفت چرا به من نگفتى ، آن مرد گفت اى پادشاه بعد از مدتى كه هر روز انتظار كشيدم ، امروز به هزار حيله از حاجبان و دربانان و يساولان به نحوى كه ايشان ندانستند خود را به خدمت تو رسانيدم و الا امثال ما فقيران را كجا ممكن و قدرت است كه حال خود را به خدمت پادشاه عرض توانند كرد . . . » محمود گفت اين جريان را با كسى در ميان مگذار .\r\nاگر بار ديگر خواهرزاده من به خانهء تو آمد ، آنگاه به فلان محل بيا و مرا به خانه خود بر . آن مرد\r\n\r\n\r\n","description":"","footnote":"\r\n( 1 ) . خواجه نظام الملك سياستنامه ، به تصحيح هيوبرت دارك ، ص 75\r\n( 2 ) . مقدمه ابن خلدون ، ج 2 ، ص 475\r\n( 3 ) . تاريخ بيهقى فياض ، ص 6\r\n( 4 ) . همان كتاب ، ص 7\r\n( 5 ) . همان ، ص 12\r\n","page_name":" 15 ","page_number":15},
  {"content":"\r\n\r\nچنين كرد ، و محمود را به خانهء خود برد . محمود چون به صحت گفتار وى پى برد . . . « فى الحال شمع را فرونشانيده و خنجر برآورد و سر خواهرزاده خود را از تنش جدا ساخت . . . » « 1 »\r\nلزوم بار دادن به خاص و عام : نظام الملك با همهء محافظه‌كارى ، به حكم مصلحت انديشى ، به شاه توصيه مىكند از بار دادن به خاص و عام و ملاقات با مردم غفلت نورزد . زيرا اگر مردم « . . . بارها بيايند و پادشاه را نبينند بر پادشاه بدگمان شوند و بد سگاليدن آغازند و از تنگ بارى پادشاه ( يعنى نديدن شاه ) كارهاى مردم فروبسته شود ، و مفسدان دلير شوند و احوالها پوشيده ماند و لشگر آزرده شود و رعيت در رنج افتد . و هيچ ترتيبى پادشاه را بهتر از فراخ‌بارى نيست . . . » « 2 »\r\nحق رعيت : نويسنده گمنام بحر الفوايد مىگويد : « بدانكه رعيت عيال خداىاند و هركه رعيت را برنجاند ، خداى را آزرده است . روز قيامت ندا آيد : اى پادشاه بدسيرت ، توانگران را درويش كرديد ، و درويشان را ضايع كرديد . امروز حق مظلومان از شما بخواهم - و پيغامبر گفت :\r\nهركه كارى از كارهاى پادشاهان تقليد كند ، و در حجاب بنشيند و خداوندان حاجت را راه ندهد ، خداى عز و جل رحمت خود را از وى محجوب كند . و از حق رعيت آن است كه ظلم از ايشان باز دارد از خود و عمال خود ، و راهها ايمن دارد ، و قوافل راهها را حمايت كند و دزدان و راهزنان را سياست كند و مظلومان را انصاف دهد ، و درويشان را يارى دهد و از ايشان حجاب نكند و جهود و ترسا را بر سرايشان عمل ندهد ، و امر به معروف را قوت كند و قاضى و محتسب را تقويت كند و غربا را نيكو دارد . » « 3 »\r\n\r\nآئين سياست و مملكتدارى در دوران بعد از اسلام\r\nقبل از آن‌كه از سازمان ادارى و تشكيلات ديوان‌ها يا وزارتخانه‌هاى قرون‌وسطا سخنى به ميان آيد با استفاده از مدارك و اسناد تاريخى موجود ، اصول و مبانى سياست « و راه و رسم اداره كشور را در نظر سياستمداران آن دوران » مورد مطالعه قرار مىدهيم :\r\nمناسبات شاه با مردم : از كتب و آثارى كه در دورهء تمدن اسلامى به يادگار مانده است گه‌گاه به تعاليم سياسى و مطالبى برمىخوريم كه ظاهرا نمودار راه و رسم مملكتدارى و اصول و عقايد سياسى انديشمندان و زمامداران كهن ، يعنى شهرياران قبل از اسلام است . مورخان و سياستمدارانى كه حسن‌نيت داشتند ، براى اين‌كه خلفا ، امرا و زمامداران جهان اسلامى را به وظايف و تكاليف سياسى و اجتماعى و اقتصادى خود واقف گردانند ، يا خود به تدوين كتب و رسالات سياسى مىپرداختند و يا تعاليم متفكران ، شهرياران ، و وزرا و حكمرانان كهن را از متون\r\n\r\n\r\n","description":"","footnote":"\r\n( 1 ) . تاريخ الفى ، به نقل از ( در پيرامون تاريخ بيهقى ، ج 2 ، ص 861 به بعد ) .\r\n( 2 ) . سياستنامه ، پيشين ، ص 151\r\n( 3 ) . بحر الفوايد ، به اهتمام دانش‌پژوه ، ص 173\r\n","page_name":" 16 ","page_number":16},
  {"content":"\r\n\r\nپهلوى به زبان عربى ترجمه مىكردند و در اختيار سياستمداران و عامه مردم قرارمىدادند تا از اين راه مسئولان امور مملكتى و عامه مردم را به حقوق و وظايف خطير خود آشنا و مأنوس گردانند . اين‌گونه كتب سياسى معمولا به نام آئين‌نامك منتشر مىشد . در دايرة المعارف فارسى در وصف اين سياستنامه‌ها چنين آمده است :\r\nآئين‌نامك : عنوان كتابى - و شايد كتابهائى تاريخى و قانونى و اجتماعى - از دوره ساسانيان است . مسعودى دربارهء آن گويد كتابى است در رسوم ، عظيم و در هزارها ورق ، و كامل آن جز نزد موبدان و بزرگان به دست نيايد ، ثعالبى در ( غرر اخبار ملوك الفرس ) و ابن قتيبه ( در عيون الاخبار ) و حمزهء اصفهانى در ( تاريخ سنى ملوك الارض و الانبياء ) و جاحظ ( در كتاب التاج ) صراحتا از آن نام برده‌اند و نقل نموده ، و بعضى مثل ابن البلخى ( در فارسنامه ) در جاهائى كه در آئين دربار و غيره سخن مىگويد به احتمال قوى بدان نظر داشته ، ابن المقفع كتابى بدين نام از پهلوى به عربى ترجمه كرده است كه بدبختانه از ميان رفته است و نامش در الفهرست و عيون الاخبار و غيره مانده است . » « 1 »\r\nمنابع كهن تاريخى نشان مىدهد كه ايرانيان از ديرباز به استقرار « عدل و داد » علاقه و دلبستگى داشتند « چنان كه از داستان هوشنگ پيشدادى ، آن‌گونه كه مآخذ و افسانه‌ها نشان مىدهد ، مورخ استنباط مىكند كه سلطنت اولين پادشاه ، چيزى از نوع قضاوت در دعاوى و تأمين عدالت بوده است و حمزهء اصفهانى خاطرنشان مىكند كه او را مىبايست به همين سبب پيشداد خوانده باشند ، ( هرچند اين وجه اشتقاق در باب كلمهء پيشداد . . . درست نيست ) . اما اصل اين تصور درباره مفهوم اولين سلطنت ايران يك نوع تصور قديم و ريشه‌دار است چرا كه درباره « ديااكو » مؤسس سلطنت ماد هم هرودوت از مأخذ خويش نقل مىكند كه مردم او را به اين سبب به سلطنت برگزيدند كه تا در بين آنها قضاوت كند و تعديات و اجحافات را رفع نمايد . » « 2 »\r\nهمچنين در تاريخ باستانى ايران ، روش توأم با گذشت ، و تسامح كوروش ، مىتوانست براى شهرياران ايران ، چه در دوران قبل از اسلام و چه در دوره بعد از اسلام درسى آموزنده باشد به قول دكتر زرين‌كوب « . . . يك همچو امپراتورى كه اقوام و فرهنگهايى گونه‌گون نامتجانس را در برداشته است ، فقط وقتى ممكن بوده است بپايد و دوام بياورد كه يك مبناى سياسى خاص خويش داشته باشد ، و از شيوهء معقولى پيروى كند ، كه در آن كهنه و نو در كنار هم باقى بماند و مانع عمده‌اى براى همزيستى عقايد و اديان مختلف وجود نداشته باشد ، ظاهرا به خاطر همين نكته بود كه كوروش تقريبا هرجا كشورى را مىگشود خويشتن را يا گزيدهء خداى آنجا مىخواند يا وارث واقعى فرمانروايى محلى ، حتى در سارد كه هيچ‌يك از اين دو بهانه در كار نبود با\r\n\r\n\r\n","description":"","footnote":"\r\n( 1 ) . دايرة المعارف فارسى ، از پيشين ، انتشارات فرانكلين ، ص 335 ( به اختصار ) .\r\n( 2 ) . از گذشتهء باستانى ايران چه مىتوان آموخت ، به نقل از نه شرقى ، نه غربى ، انسانى ، دكتر عبد الحسين زرين‌كوب ص 4\r\n","page_name":" 17 ","page_number":17},
  {"content":"\r\n\r\nجلوگيرى از غارت شهر ، چنان از مردم دلجويى كرد كه بىسابقه بود و در همه‌جا اقوام تابع ، وى را پادشاه خود و حامى خود مىشناختند . . . در نظر كوروش آسان‌گيرى در عقايد و بىتعصبى نسبت به آنچه موضوع ستيزه‌ها و كشمكشهاى عمدهء آن روزگاران بوده است تقريبا به منزلهء يك اصل كشوردارى محسوب مىشده است . . . » « 1 » متأسفانه اين فكر و انديشه بشردوستانه چنان كه بايد از طرف جانشينان كوروش دنبال نشد . در عهد اشكانيان و ساسانيان نيز گاه پيروان اديان و مذاهب آزاد بودند و زمانى تحت تأثير عوامل سياسى و اقتصادى زير فشار مأمورين حكومت قرار مىگرفتند و در حقيقت روش زمامداران ، با اسلوب فرمانروائى كوروش اختلاف فراوان داشت .\r\n\r\nتواريخ و سياستنامه‌هاى كهن\r\nاحمد امين ضمن بحث در اوضاع اجتماعى و سياسى ايران بعد از اسلام مىنويسد : عبد إله بن مقفع ( خداينامه ) را ترجمه كرده بود و آن عبارت بود از تاريخ پادشاهان ايران از روز نخست تا زمان انقراض سلطنت آنها و آن را تاريخ ملوك الفرس خوانند ، گمان مىكنم كه طبرى در تاريخ پادشاهان ايران ، بر همان كتاب اعتماد كرده بود .\r\nابن مقفع كتاب آئين‌نامه را كه شامل نظامات و عادات و رسوم ايران بود ترجمه كرد . به قول مسعودى اين كتاب بزرگ چندين هزار صفحه بود . علاوه بر آن كليله و دمنه و كتاب مزدك به همت او ترجمه شده است . حمزه اصفهانى مىگويد : هشت كتاب از كتب پارسى كه عبارت از تاريخ ايران است بدست آورده‌ايم كه نام آنها از اين قرار است :\r\n« سير ملوك الفرس » ترجمهء محمد بن جهم برمكى ، تاريخ ملوك الفرس ترجمهء زادويه بن شاهويه اصفهانى ، سير ملوك الفرس تأليف محمد بن بهرام بن طيار اصفهانى ، تاريخ ملوك بنى ساسان ، به تصحيح و اصلاح بهرام بن مردان شاه - موبد بلوك شاپور در ايالت فارس گويد . . . چون كتب هشتگانه به دستم رسيد همه را باهم تطبيق كرده تاريخ خود را از آن اقتباس نمودم .\r\nمسعودى مىگويد : « در شهر استخر از ايالت فارس در سنه 303 نزد يكى از خاندانهاى بزرگ ايرانى يك كتاب بسيار بزرگ و مهم و عظيم ديدم كه شامل بسيارى از علوم و اخبار و تواريخ و ذكر عمارات و آباديها و كاخها و شرح سياست و احوال پادشاهان ايران است ، كه نظير آن را در هيچ‌يك از كتب پارسى مانند « خداىنامه » يا « آئين‌نامه » يا « كهنامه » نديده بودم و نيز در آن كتاب بيست و هفت تصوير از پادشاهان ساسانى كه بيست و پنج نفر آنها مرد و زن بودند ، ديدم .\r\nجبلة بن سالم ، كتاب « رستم و اسفنديار » و كتاب « بهرام شوس » را كه هردو از تواريخ ايران است ترجمه كرده بود همو كتاب « اوستا » كه نامه دينى زرتشت است با شرح و تفسير آن ترجمه نمود ، حمزهء اصفهانى از آن كتاب نقل و اقتباس كرده است .\r\n\r\n\r\n","description":"","footnote":"\r\n( 1 ) . همان ، ص 13 به بعد\r\n","page_name":" 18 ","page_number":18},
  {"content":"\r\n\r\nمسعودى مىگويد : چنين روايت مىكنند كه در سيستان در قرن سوم مردى بود كه كتاب اوستا را تماما حفظ داشت . از جمله كتب ادبى كه ترجمه شده است « كليله و دمنه » و « اليتيمه » و « الادب الكبير و الصغير » و نيز كتاب هزار افسانه كه اصل تأليف « الف ليله و ليله » است همچنين نامه‌هاى ديگر مانند كتاب « بوسفاس » و كتاب « افسانه و گردش يا تفريح و تنزه » و كتاب خرس و روباه و كتاب روزبه يتيم و كتاب نمرود و بسيارى از كتب ادبى ديگر و نيز عهد و وصيت و پند اردشير كه به عربى ترجمه شده و تاكنون در عربى معروف است ، همچنين نامه موبد موبدان و كتاب اردشير در سياست و تدبير و دستورهاى خسرو و كتب آداب و رسوم و نظامات جنگ و سپاهيان . . . » « 1 »\r\n\r\nحقوق اساسى و وظايف سياسى و اجتماعى شاه و مردم\r\nبراى آنكه خوانندگان با طرز فكر و انديشه‌هاى سياسى زمامداران كهن آشنا شوند ، تعاليم سياسى منوچهر را به شهرياران ، كه حاوى نكات مهمى است نقل مىكنيم :\r\nدر ترجمهء تاريخ طبرى ، در ذكر خطبهء منوچهر ، پس از مقدمه‌يى از خصال و خصوصيات اخلاقى پادشاه سخن مىگويد و مىنويسد كه ملك بايد داراى سه خصلت باشد :\r\n« يكى راستگويى كه دروغ نگويد و ديگر كه سخى باشد و بخيلى نكند ، و ديگر كه خشم نگيرد ، زيرا كه خلق همه زير دست اويند ، دست او برايشان دراز است . هرچه خواهد با ايشان تواند كردن . نبايد كه خشم را به خويشتن راه دهد . . . بايد كه هرچيزى كه ملك را بود از نعمت و خواسته و فراخى ، رعيت را همچنان بدهد . . . مگر آنچه كه ملك را باشد خاص ، و رعيت را آن به كار نيايد . . . اما آن چيزى كه همه خلق را به كار آيد ، نبايد كه خاص خويش دارد و خلق را از آن باز دارد . چنان كه گويد فلان طعام مخوريد ، تا من خورم ! يا فلان شراب مخوريد يا فلان گل را مبوئيد يا فلان جامه مپوشيد تا خاص مرا بود ! و ايدون بايد كه هميشه ملك عفو كند ، عفوش از عقوبت بيش بود . . . اگر كسى از رعيت پيش ملك تظلم كند از كاردارى كه بر وى ستم كرده بود ، ملك بايد . . . آن ظالم را با متظلم حاضر آورد اگر ستمگار بود ملك آن ستم از وى بردارد و اگر چيزى ستده باشد به قهر بفرمايد تا بازدهد . اگر آن عمل‌دار ، ندارد ملك از خاصه خود بدهد و آن عامل را ادب كند ، تا چنان نكند . . . اگر كسى به عمدا كسى را بكشد ملك بايد كه آن قاتل را به هيچ حال ابقا نكند و عفو نكند . . . »\r\nدر جاى ديگر به كارداران و اولياى امور مىگويد : « شما كاردارانيد بر اين رعيت ، داد كنيد و ستم مكنيد كه اين رعيت سبب خورش و طعام و شراب من است و شما هرگاه كه داد كنيد ، اين\r\n\r\n\r\n","description":"","footnote":"\r\n( 1 ) . پرتو اسلام ، ص 227 به بعد\r\n","page_name":" 19 ","page_number":19},
  {"content":"\r\n\r\nرعيت ، جهان آبادان دارند و خراج من زودتر حاصل شود و روزيها بيشتر به سپاه رسد ، و هرگاه كه بيدادى و ستم كنيد رعيت دست از آبادانى بدارند و جهان ويران شود و خراج من ناچيز شود ، زينهار اين رعيت را نگاه داريد و هرآنجا كه اندر جهانى آبادانى بايد كردن ، از آن چيزها ، نفقه از بيت المال زود بدهيد و آبادان كنيد پيش از آنكه خرابى افزون شود . و آنچه عايد گشت افزون شود و آنچه خرد است بزرگ شود ، هرچيز كه بر رعيت است از نفقه از ايشان بخواهيد و از آن آبادانى كنيد و اگر ندادند از بيت المال من ، ايشان را وام دهيد تا آن آبادانى كرده شود ، به وقت غلّه آن وام از غله‌ها ستانيد و اگر آن وام يك سال نتواند داد به دو سال و سه سال بازستانيد . هرسال چهار يكى تا سه يكى يا نيمى چنان كه برايشان بديد نيايد و حال ايشان تباه نشود . . . » « 1 » همين مطالب اندكى مشروحتر در تاريخ الرسل و الملوك ( يعنى در اصل كتاب طبرى ) موجود است .\r\nدر اين كتاب گرانقدر طبرى ، پس از مقدمه‌اى از قول منوچهر چنين مىخوانيم « . . . بدانيد كه پادشاه را بر مردم حقوقى است ، همچنان‌كه مردم مملكت را هم بر او حقوقى است ، حق پادشاه بر مردم كشور آن است كه او را اطاعت كنند و نصيحت نمايند ، و با دشمنش نبرد كنند و حقوق مردم بر شهريار آن است كه ارزاقشان را در موقع لازم برساند ، زيرا مردم به كسى جز او نمىتوانند متكى باشند ، و حق رعيت بر پادشاه آن است كه درباره ايشان مهربانى كند ، و امور آنان را به عدالت تمشيت دهد . و آنان را به كارى كه طاقت ندارند وادار نسازد و هرگاه دچار بلاى آسمانى يا زمينى شوند كه موجب نقصان غله و كمى حاصل گردد ، خراجى را كه از آنان مىگرفته تخفيف يا تقليل بدهد و يا به كلى ببخشد ، و هروقت به مصيبتى گرفتار آيند كه موجب ويرانى آباديها و از بين رفتن ثروتشان گردد ، آنچه از دستشان رفته است تفويض كند و خسارتشان را جبران نمايد ، و پس از آن به ميزانى كه باعث اجحاف نگردد در خلال يك سال يا دو سال از آن دريافت دارد . » سپس مىگويد كه پادشاه بايد راستگو ، سخى و خويشتن‌دار باشد . هنگام خشم ، خود را نگاه دارد و از عفو و اغماض خوددارى نكند « . . . همانا عفو بىجا بهتر از عقوبت بىجاست . . . در فرمان قتل تأمل كند . . . اگر يكى از عمالش گزارشى كه مستلزم عقوبت باشد به عرض رسانيد ، بايد ظالم و متظلم را جمع كند ، حق مظلوم را به او بازگرداند ، اگر ناتوان باشد پادشاه از خود چيزى به او بدهد و او را به جايگاه خود بازگرداند و مكلف به اصلاح خرابى نمايد ، بدانيد كه هركس خونى به ناحق ريخت يا دست به ناحق بريد ، من از او نمىگذرم ، مگر اينكه صاحب حق گذشت نمايد . . . هرخلافى كه به ما گزارش دهند ما آن را از گزارش‌دهنده نمىپذيريم ، مگر پس از آنكه به صحت آن يقين كنيم . . . بدانيد كه اين مملكت جز با استقامت و حسن طاعت ، و پراكندن دشمن ، و صيانت مرزها و عدل بر رعيت و انصاف در حق ستمديدگان ، پايدار نمىماند . . . نظر به حال رعيت كنيد كه طعام و شراب شما از اوست ، و هروقت با رعيت به عدالت رفتار\r\n\r\n\r\n","description":"","footnote":"\r\n( 1 ) . ابو الفضل بلعمى ، ترجمهء تاريخ طبرى ، به اهتمام دكتر مشكور ، تهران 1337 ، ص 39 به بعد .\r\n","page_name":" 20 ","page_number":20},
  {"content":"\r\n\r\nكنيد شوق آنان به آبادانى بيشتر مىشود و در نتيجه خراج و درآمد شما بيشتر و روزىتان فراختر مىشود و هرچه به رعيت ستم كنيد ، آنها به آبادانى بيشتر بخل مىورزند و قسمت اعظم زمين را بىحاصل مىگذارند و اين امر باعث نقصان خراج و درآمد شما مىگردد . هرگاه رعيت قادر به عمران نيست ، از بيت المال به او وام بدهيد و به تدريج وام را پس بگيريد تا به سختى نيفتد . » « 1 »\r\nاندرزنامه اردشير : اردشير براى آنكه بازماندگانش از شيوهء كشوردارى او آگاه شوند و كشور را به سوى سعادت رهنمون گردند ، در اندرزنامه خود مطالبى مىگويد كه ذكر شمه‌اى از آنها بىفايده نيست .\r\nاردشير به شهرياران و اداره‌كنندگان مملكت اندرز مىدهد كه اطرافيان و پيرامونيان بد را از حوزهء قدرت خود دور كنيد . زيرا اين گروه به جاى آنكه فكر كشور و پادشاه باشند ، همواره گرد منافع خود مىگردند .\r\nاردشير از پيوستگى ميان دين و شاهى سخن مىگويد و معتقد است « پادشاهى و دين دو برادر همزادند كه همگام و مددكار يكديگرند » در عين حال اردشير از اينكه پيشوايان مذهبى به مبارزه با سلطان برخيزند بيمناك است و مىگويد پيشواى دين « هميشه نيرومندترين دشمن شهريارى است و همان است كه مىتواند نيروى شاه را از دست او بگيرد . » سپس اردشير اندرز مىدهد كه شاه بايد همواره خود را هواخواه جدى دين معرفى كند و كسانى را كه به نام دين عليه سلطنت برمىخيزند ، مىتوان به نام « بدعت‌گذار » و « منحرف » از ميدان به در كرد .\r\nديگر از چيزهائى كه كشور را تهديد مىكند خطر بيرونى و خطر درونى است به نظر اردشير خطر درونى چيزى جز تباه و پست شدن اخلاق سررشته‌داران و مردم نيست . به نظر او بزرگترين چيزى كه انبوه رعيت را به فساد مىكشاند بيكارگى و بىتكليفى است . « بيكارى مردم را در خرده‌گيرى بر حكومت و باريك شدن در كارهاى آن و آگاه شدن بر عيبهاى نهفته دلير مىسازد . . . بيكارى به نظر اردشير يك بيمارى است كه به شاه و مردم هردو آسيب مىرساند . . . زيرا تباهى شهريارى در بيكار ماندن پادشاهان است و تباهى كشور در بيكار ماندن رعيت . . . » اردشير از جابه‌جا شدن افراد از طبقه‌اى به طبقهء ديگر سخت بيمناك است و در بند 13 اندرزنامه خود مىنويسد :\r\n« . . . پس هيچ چيز بيم‌آورتر از آن نيست كه سرى بن گردد و بنى سر ، يا دست مشغول به كارى بيكار ماند . » به نظر اردشير ، تنها راه ، براى جلوگيرى از بد گفتن و عيبجوئى مردم از شاه و دولت مشغول كردن مردم به كار و مبارزه با بيكارى است .\r\nاردشير ، از كسانى كه در لباس دين به جنگ پادشاه برمىخيزند سخت بيمناك است و معتقد است ، براى رسوا ساختن آن گروه بايد روشى محيلانه پيش گرفت و براى بدنام كردن آنان\r\n\r\n\r\n","description":"","footnote":"\r\n( 1 ) . جرير طبرى ، تاريخ الرسل و الملوك ، ترجمهء نشأت ، ص 52 ( به اختصار )\r\n","page_name":" 21 ","page_number":21},
  {"content":"\r\n\r\n« سيل مال و كالاى اين جهانى را به سوى ايشان روان ساخت . . . چون به مال دنيا آسوده شدند بديهايشان آشكار خواهد شد . » اردشير « كشتن را پس از رسوا شدن ايشان ، بهترين راه براى رها شدن از گزند آنان مىداند . »\r\nاردشير براى آنكه بين شاه و وليعهد دشمنى پديد نيايد ، پيشنهاد مىكند كه نام وليعهد در نامه‌اى چند نوشته شود و نزد چهار تن از برگزيدگان ، مكتوم بماند و پس از مرگ شاه اين نامه‌ها گشوده شود « اردشير در برگزيدن جانشين شاه هيچ‌گونه اشاره‌اى به شور و رايزنى نكرده است و برگزيدن جانشين شاه را به اختيار شاه وامىگذارد » ، چنان كه گفته است : فرمانروا در برگزيدن جانشين بايد خدا و رعيت خود را در نظر گيرد . ( اندرزنامه بند 17 )\r\n« اردشير سختگيرى را به هنگام نياز ، راهى از راههاى نيكى به رعيت مىداند » . فرمانروا چون به زيردستان خود دلسوز است گاهى بر آنان سخت مىگيرد و از دلبستگى به ايشان ، گاهى برخى را مىكشد . ( اندرزنامه بند 10 )\r\nاردشير همواره به توده مردم بدگمان است . « بدانيد كه از خوىهاى تودهء مردم دل‌آزردگى از فرمانروايان و رشك بردن به آنان است زيرا در ميان تودهء مردم كسانى كتك‌خورده و يا كسانى كه خويشاوندى كيفرديده دارند ، بسيار است ، همه اينان دشمن فرمانروا خواهند بود . ( اندرزنامه بند 12 )\r\nبه نظر اردشير پادشاهى كه شهريارى آماده را بىرنج به ارث برده است و چنين مىپندارد كه به پرداختن به عيش و نوش فرصت يافته است از هرشهريار ديگر بيمناكتر است . از چنين راهى است كه درهاى بلا باز مىشود و سستى در دولت پديد مىآيد .\r\nشاه بايد عيبهاى درونى خود را پيوسته جستجو كند و در بهبود آنها بكوشد . شاه نبايد دروغگو و چشم‌تنگ و تندخو و بيكاره باشد ، نبايد در دل او بيم راه يابد ، بر اوست كه زمان كار و كوشش و زمان بيكارى و آسودن را بر هم نزند . . . و راز خود را از خويشاوندان كوچك و خدمتگزاران ، نهان دارد . بزرگترين خوى پادشاه آن است كه خرد را بر هوش چيره بدارد .\r\n( اندرزنامه بند 31 « 1 » )\r\nسخنهاى گوناگون سياسى و اقتصادى از اردشير : اردشير پور بابك نامه‌اى به ملت خود نوشته كه رونوشت آن چنين است : از اردشير ، درخشنده موبد ، شاه شاهان ، جانشين بزرگان ، به فقيهان كه بار دين را بر دوش دارند و اسواران كه نگهدارى كشور با ايشان است ، و دبيران كه آرايهء دولت‌اند ، و كشاورزان كه آبادكننده روستاهايند ، درود بر شما باد ! خدا را سپاس كه ما تندرست‌ايم و از روى نيكخواهى باجى را كه به رعيت بود برداشته ، اينك اندرزهائى را برايتان مىنويسم :\r\n\r\n\r\n","description":"","footnote":"\r\n( 1 ) . احسان عباس ، عهد اردشير ، ترجمه محمد على امام شوشترى ، ص 45 - 34 ( به اختصار )\r\n","page_name":" 22 ","page_number":22},
  {"content":"\r\n\r\n« كينه‌جوئى مكنيد تا دشمن بر شما چيره نشود ، انباردارى نكنيد تا گرانى به شما روى نياورد ، در خويشان زناشوئى كنيد كه تبار را بهتر نگه دارد و خويشاوندى را نزديكتر سازد ، اين جهان را به چيزى مگيريد كه بر كسى پايدار نيست و از آن پاك‌دل مكنيد كه به خوشبختى جهان ديگر ، جز به اين جهان نتوان رسيدن . »\r\n\r\nچند اندرز پراكنده :\r\nاردشير به دست مردى كه بالا سرش مىايستاد كاغذى سپرده بود و به او گفته بود : هر زمان خشم مرا فراگرفت آن را به دستم ده و در آن كاغذ چنين نوشته شده بود « خويشتن را نگه‌دار ، تو خدا نيستى ، تنى هستى كه هرپاره آن زود پاره ديگر را خواهد خورد و چه زود كه كرم و خاك شود . » « 1 »\r\n« بهترين خويها خرسندى است و بالش خرد از آموختن است . . . « 2 » براى پادشاه هيچ‌چيز زيانمندتر از همنشينى با بيخردان و سخنگوئى با فرومايگان نيست . »\r\nارزش سياسى سفرا : « چه خونها كه فرستادگان ( مقصود سفر است ) به ناروا ريخته‌اند و چه سپاهيان كه به كشتن داده و چه لشكرها كه دچار شكست كرده و چه ناموسها كه به باد داده‌اند ، چه مالها كه از دغلى و دروغزنىهاى فرستاده به تاراج رفته و پيمانها كه شكسته است . » « 3 »\r\nاردشير اندرز مىدهد كه همواره به دنبال سفير ، فرستاده‌هاى ديگرى بايد گسيل داشت تا مراقب اعمال و رفتار او باشند . » « 4 »\r\nاردشير دادگسترى و آباد كردن سرزمينها و مهربانى با بندگان را مىستايد و به پادشاهان اندرز مىدهد كه در انتخاب نديم هوشمند ، عاقل و نكته‌سنج غفلت نورزند ، اردشير چهار تكليف بر عهدهء هرانسانى مىداند .\r\nاول ، تكليف در حق خدا ، دوم تكليف در حق پادشاه ، سوم تكليف ما در حق خود است بايد آنچه را براى خودمان سودمند است به خود رسانيم و آنچه را زيانمند است از خود دور سازيم ، چهارم تكليف ما در حق مردم است ، پنجم ، بايد به همه نيكى نمائيم و مهر ورزيم ، به همه يارى كنيم و نيكخواهى نمائيم . نيرو جز با سپاه پديد نيايد و سپاه جز با مال ، و مال جز با آبادانى و آبادانى جز به دادگرى پديدار نگردد . « آنجا كه پادشاه ستم كند . آبادى پديد نيايد شهريار دادگر ، به از پربارانى است . شير درنده از شاه ستمگر بهتر است و شاه ستم‌پيشه از آشوبى كه دوام يابد بهتر ، بدترين پادشاه كسى است كه بيگناه از او بترسد . » « 5 »\r\nبدانيد ، من و شما مانند يك تنيم ، در شما ، گروهى مانند سراند كه پيوستگىها را نگه مىدارند ، گروهى مانند دستهايند كه گزندها را دور كنند ، و سودها را فراهم آرند ، گروهى مانند دل‌اند كه بينديشند و چاره‌گرى كنند ، گروهى چون اندامهاى فرودين‌اند كه تن را در رسيدن به\r\n\r\n\r\n","description":"","footnote":"\r\n( 1 و 2 ) . ابن قتيبهء دينورى ، عيون الاخبار ، مصر ، ص 274 و 39\r\n( 3 و 4 ) . عمر بن جاحظ ، كتاب التاج ، ص 24 و 122\r\n( 5 ) . از كتاب غرر السير ، ص 482 به بعد\r\n","page_name":" 23 ","page_number":23},
  {"content":"\r\n\r\nبرخى نيازمندىهايش يارى مىدهند ، بايد به حكم آن روال در دلهايتان همدستى و نيكخواهى پديد آيد . » « 1 » خراج ستون كشور است كه با داد افزايش گيرد و از ستم كاهش . » « 2 » مردم استخر از نيامدن باران شكايتى به دست اردشير دادند ، زير آن نوشت ، اگر آسمان از باريدن بخل ورزيده ابرها خواهد باريد فرمان داديم شكست شما را جبران و بىنوايانتان را با برگ و نوا كنند . » « 3 »\r\nهر زمان شاه از دادگرى سرپيچد ، مردم از فرمانبرى او سرپيچند . » « 4 »\r\nبه اردشير گفتند ، كيست كه از هيچ‌كس نترسد ؟ گفت كسى است كه در فرمانروائى داد كند و از ستم دست نگه دارد و حق را يارى دهد ، مردم او را فرمان برند و بر دلها پادشاه باشد و از كشاكشها ايمن ، نخستين گام در دادگرى آن است كه آدمى ، داد را از خود آغاز كند و هرخوى نيك و رفتار پسنديده را به خود آموزاند » « 5 » ششم بيمناكتر از آن‌كه توده مردم نترسند ، آن است كه وزيران نترسند زياده‌روى در شهوت‌ها از بزرگترين آفتهاست ، دادگر رستگار است و زورگو ، در راه نابودى ، هر زمان اردشير كارگزارى را به يكسو از كشور مىفرستاد به او مىگفت ، گوهر كسان را براى مال ناپايدار مفروش جز بهبود بخشيدن و بسامان كردن كارها چيزى به ديده مگير ، از فساد و حرص دورى كن ، هيچ‌كس را از فرزندان خويشانت همراه مبر و كسانى كه براى ياريت به همراهت مىفرستيم ترا بسنده‌اند . . . » « 6 »\r\nدر كتب عرب آمده است كه بعد از انقراض ساسانيان بزرگمهر به طبرستان رفت از او پرسيدند كه موجب انقراض ساسانيان چه بود ؟ پاسخ داد : « كارهاى بزرگ را به مردم خرد سپردند و كارهاى خرد را به مردم بزرگ ، بزرگان به كار كوچك دل ننهادند و خردان از عهده كار بزرگ بر نيامدند ، ناچار هردو كار تباه گشت . » « 7 »\r\nدر ميان متفكرين عالم اسلام ابن مقفع و ابو نصر فارابى ، بيش از ديگران به مسائل و امور اجتماعى توجه كرده و در پيرامون انواع اجتماعات و نحوهء اداره كشور و خصوصيات يك رهبر سياسى خوب ، سخن گفته‌اند .\r\nنظريات سياسى و اجتماعى ابن مقفع : ابن مقفع يك ايرانى و پارسى اصيل ( از يكى از دهات فارس بود ) و سالها به كار دبيرى و نويسندگى اشتغال داشت و در ادبيات عرب استاد بود . به نظر احمد امين مصرى « ابن مقفع بزرگترين و بهترين و قوىترين شخصى بود كه در ادب عرب تأثير مهمى داشت ، او در اخلاق و فزونى علم و اطلاع و فصاحت لسان و بلاغت ، بسيار قوى و مسلط بود ، اخلاق او عبارت از شرف و نجابت و شهامت و گذشت و نهايت بزرگوارى\r\n\r\n\r\n","description":"","footnote":"\r\n( 1 ) . همان كتاب ، ص 484\r\n( 2 ) . عهد اردشير ، پژوهش استاد احسان عباس ، ترجمهء محمد على امام شوشترى ، ص 103 به بعد .\r\n( 3 ) . غرر السير ، ص 484\r\n( 4 ) . التمثل و المحاضره ، ص 136\r\n( 5 ) . التمثل . . . ، ص 136\r\n( 6 ) . مأخوذ از سخنان اردشير ، از كتاب عهد اردشير ، از ص 114 تا 124\r\n( 7 ) . محمد تقى ملك الشعرا بهار ، ترجمهء چند متن پهلوى ، تهران 1347 ، ص 22\r\n","page_name":" 24 ","page_number":24},
  {"content":"\r\n\r\nبود . . . » « 1 » ما در اينجا بدون آنكه از نظريات فلسفى و ارزش ادبى او سخنى گوئيم چكيده‌اى از نظريات سياسى و اجتماعى او را ذكر مىكنيم :\r\nابن مقفع چون مردى فيلسوف‌منش و آزادانديش بود ، در عين حال ، كه از لزوم نظم و انضباط در سپاه سخن مىگفت ، با اطاعت كوركورانه موافق نبود ، وى در رسالة الصحابه مىگويد ، اوامر خليفه ، در صورتى مطاع است كه مبناى عملى و منطقى داشته باشد ، به نظر او « بعضى از فرمانهاى امير المؤمنين مطاع و قابل قبول و اجراست و برخى غير قابل تحمل است و نبايد آنها را اطاعت كرد . . . »\r\nاگر امرا و اولياء امور ، اصلاح جامعه را در بعضى مسائل ضرورى تشخيص دادند و تغيير اوضاع اجتماع را از روى عقل و صلاح ، مقتضى بدانند بايد اوامر آنها را اطاعت كرد ، مردم در اين قبيل فرمانهائى كه ناشى از اصلاح است حق عصيان يا مداخله ندارند فقط مىتوانند مورد مشورت قرار گيرند .\r\nابن مقفع در حدود 13 قرن پيش مىگفت :\r\n« 1 - عموم مردم حق رأى و پند و نصيحت دارند و مىتوانند رأى و عقيده خود را در اصلاح امور و مقتضيات ديگر اظهار كنند و اگر نقص و خطا و عيبى ببينند اولياء امور را بدان متوجه نمايند ولى نبايد از امر دولت تخلف كنند . » « 2 »\r\n2 - يكى ديگر از تعاليم سياسى ابن مقفع تفكيك مسئوليت وزارت جنگ از وزارت دارائى است . به اين معنى كه فرمانده سپاه نبايد اداره « استيفا » را عهده‌دار شود . در آن زمان سران سپاه خود مستوفى بودند يعين قائد فلان لشكر ، پيشكار ماليه مصر يا خراسان نيز بود و مستقيما ماليات را از مردم دريافت مىكرد و به والى محل صورت‌حساب مىداد .\r\nابن مقفع به نقص و عيب اين كار توجه كرد و گفت « مداخله سپاه در ماليه ، باعث فساد روح جنگجوئى مىشود ، اين فكر و عقيده ، مقرون به صواب است زيرا اغلب سران سپاه به واسطه داشتن نيروى نظامى به مردم ستم مىكردند و چون آنها را به حساب دعوت مىكردند آنچه از ماليه دولت در دست آنها بود به خود اختصاص مىدادند و از تحويل آن خوددارى مىكردند ، و با نيروئى كه داشتند مقاومت و عصيان و گاه دعوى استقلال مىكردند و از اين راه براى دولت مشكلات بزرگى ايجاد مىگرديد . »\r\n3 - رعايت كفايت و لياقت اشخاص نيز مورد توجه ابن مقفع بود ، به نظر او « بايستى خليفه به مردان آزموده و رؤساى لايق توجه كند ، بسيارى از سران سپاه كه زيردست هستند از زبردستان خود بهتر و شايسته‌تر مىباشند ، تعليم و تربيت سپاه و آشنا كردن آنها به خواندن و نوشتن و فراگرفتن علوم ، و توجه به مبانى اخلاقى و عادت دادن آنها به عفت و نجابت و امانت ،\r\n\r\n\r\n","description":"","footnote":"\r\n( 1 ) . پرتو اسلام ، ص 248\r\n( 2 ) . پرتو اسلام ، ص 259 به بعد\r\n","page_name":" 25 ","page_number":25},
  {"content":"\r\n\r\nو دور نگه داشتن سربازان از خودآرائى و استعمال عطر و پوشيدن لباس نرم و ظريف و تن‌پرورى و آسايش و تنعم و امثال اينها ، لازم و ضرورى است . »\r\n4 - براى پرداخت حقوق و ارزاق بايد وقت معينى را در نظر گرفت تا سپاهيان نگران فرداى خود نباشند بايد حالات و روحيات سپاهيان مورد بازرسى دقيق قرار گيرد و كسانى كه متصدى آن امور مىشوند بايد از هرحيث طرف اطمينان و مورد وثوق باشند و حقيقت را با اخلاص و راستى بر خليفه بگويند و هيچ چيز را مخفى و مكتوم ننمايند ، اتخاذ اين سياست هر چند متضمن مخارج گزاف باشد براى جلوگيرى از فتنه و فساد و شورش ، ضرورى است .\r\n5 - يكى ديگر از نظريات جالب اين ايرانى پاك نهاد ، دعوت خليفه به تنظيم قوانين و نظامات ثابت در سراسر حوزهء قدرت مسلمانان است . به نظر او هرج‌ومرج قضائى آن روزگار ( عهد منصور خليفه عباسى ) مولود نبودن قوانين و رويهء قضائى مشخص در بلاد مختلف اسلامى است ، به همين علت احكام متناقض در يك شهر صادر مىشود و مال و جان و ناموس مردم در يك محل مباح و در ديگرى حرام مىشود اينها همه ناشى از فساد احكام قضات است و تمام آن مفاسد به مسلمين تحميل و اجرا مىشود . به نظر ابن مقفع براى پايان دادن به اين آشفتگى ، يگانه راه اين است كه خليفه هيأتى از افراد ذيصلاحيت را معين كند تا آراء صادره را مورد بازرسى و تفتيش قرار دهند تا صلاح و فساد را تعيين كنند و حكم سنت را از حكم اجتهاد تفكيك و به موجب حق و عدل عمل نمايند ، آنگاه از احكام نهائى كه از اين مرجع عالى صادر مىشود نسخه‌هاى متعدد به تمام شهرها فرستاده شود تا بر اين احكام صحيح كه به منزلهء استيناف و پژوهش است اعتماد و قياس كنند . نكتهء بسيار جالبى كه ابن مقفع به آن توجه مىكند اين است كه قواعد و قوانين اجتماعى بايد برحسب شرايط و اوضاع در حال تغيير و تحول باشد . او 13 قرن پيش با قوانين ثابت و تغييرناپذير « دگم » موافق نبود و معتقد بود كه عدالت بر حسب زمان و مكان و مقتضيات اجتماعى و اقتصادى فرق مىكند بنابراين سنتها و قوانين پيشينيان براى هميشه قابل قبول نيست ابن مقفع مىگويد : « اولياء امور بايد عدل و مصلحت مردم را در نظر بگيرند . . . احكام مختلف اگر مبنى بر سنت باشد ، قابل نقض است زيرا صحت و سقم و مستند آن مقبول عموم مردم نمىباشد از اين گذشته در تفسير و تعبير سنت نيز اشكالات بسيار حاصل مىشود ، بنابراين بايد به عدالت رجوع كرد كه بهتر است اگر اختلاف هم ناشى از قياس باشد ، بايد تحت دقت درآورد و به مقتضيات عمل نمود زيرا هميشه نمىتوان نتيجه خوبى از قياس گرفت .\r\nابن مقفع قياسى كه علما را دچار مشكلات كرده است مورد استهزاء قرار مىدهد اگر شما از علماء فقيه سؤال كنيد كه آيا ما هميشه بايد راست بگوئيم خواهند گفت آرى نبايد دروغ گوئيد ، آنگاه مىگويد اگر ظالمى قصد كشتن مظلوم و بيچاره‌اى را داشته باشد و او در محلى كه شما مىدانيد پنهان شده باشد و آن ظالم از شما بپرسد كه آيا فلان شخص اينجاست چه خواهيد\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nگفت ؟ اگر در نظر بگيريد كه هميشه بايد راست بگوئيد و آن ستمگر خونخوار را به كشتن مظلومى راهنمائى كنيد ، بر خلاف عدالت قدم برداشته‌ايد بنابراين فساد قياس ظاهر مىشود مجملا عقيدهء ابن مقفع در عدالت و قضا ، عبارت از لزوم وضع يك قانون رسمى مىباشد ، كه تمام ممالك اسلامى به رعايت و اجراى آن ملزم باشند ، قانون مزبور بايستى مبتنى بر عقل باشد و به سوى عدالت رهنما شود . » « 1 »\r\nمتأسفانه افكار و انديشه‌هاى قضائى و فلسفى ابن مقفع كه كمابيش با نظريات اجتماعى متفكرين و آزادانديشان اروپا در قرن 18 هماهنگى و موافقت دارد در عهد منصور و سفاح به علت عدم آمادگى محيط اجتماعى و سوءنيت زمامداران صورت عمل نگرفت . ابن مقفع در زمينهء امور مالى و راه صحيح اخذ خراج و اصلاح ديون استيفاء نظريات جالبى دارد كه به جاى خود از آن سخن خواهيم گفت ، ابن مقفع با دوشيدن تمام شهرها و استانها به نفع « مركز خلافت » مخالف است بلكه مىگويد به استانها و نقاطى كه از لحاظ منابع طبيعى و درآمد ضعيف هستند بايد كمك مالى هم رسانيد « نبايد از حجاز توقع مازاد داشته باشد بلكه اگر بتواند بايد از مركز خلافت كمى به آنجا برساند » ابن مقفع براى حسن‌نيت و صحت عمل زمامداران ارزش فراوان قايل است و مىنويسد : « اگر خليفه خود پاك و باتقوى باشد حالت رعيت اصلاح‌پذير مىشود زيرا اول طبقات خاصه و رجال دولت بايد صالح و پاكدامن باشند تا بتوانند جامعه را اصلاح كنند ، رجال و كاركنان دولت هم صالح و عفيف نمىشوند مگر آنكه امام آنها پاك و پرهيزگار باشد ، اصلاح امور ، مانند زنجير است كه بهم پيوسته ، چون يكى از حلقه‌ها گسيخته شود زندگى عموم مختل مىگردد . . . » « 2 »\r\nابن مقفع ، متفكرى دانشمند و مردى آزادانديش بود و افكار و نظريات اصلاحى او در حدود 1250 سال پيش خريدارى نداشت . ظاهرا همين انديشه‌ها و نظريات انتقادى او سبب گرديد در چهل سالگى به فرمان منصور به اتهام كفر و زندقه او را بكشند ، چون ابن مقفع نمىتوانست چنان كه مىخواست ، آزادانه افكار خود را در رسالة الصحابه بيان كند بر آن شد كه كتاب كليله و دمنه را ترجمه كند و از اين راه به بيدارى اذهان و افكار عمومى كمك نمايد .\r\n\r\nخلاصهء تعاليم سياسى ابن مقفع\r\n« . . . فرمانروايى گرفتارى بزرگى است « ولاية الناس بلاء عظيم » همه مردم را راضى نتوان كرد « رضى جميع الناس لا يدرك » پس در جلب رضاى نيكوكاران و خردمندان بايد كوشا بود . بر والى است كه چهار خصلت را مدنظر داشته باشد ، زيرا كه آن چهار ، ستونهاى حكومت است :\r\n1 - دقت در انتخاب وزراء و كارمندان\r\n2 - تسلط بر همهء امور از راه نطارت پيوسته و مؤثر\r\n\r\n\r\n","description":"","footnote":"\r\n( 1 ) . تلخيص از همان كتاب ، از ص 262 به بعد\r\n( 2 ) . همان ص 268\r\n","page_name":" 27 ","page_number":27},
  {"content":"\r\n\r\n3 - به كيفر رسانيدن خطاكاران و تشويق خدمتگزاران\r\n4 - . . . بر فرمانرواست كه با گماردن جاسوسان مطمئن از كارهاى مأموران دولت ، همواره آگاه باشد . . .\r\nدر باب سلطان در ادب الكبير مىگويد . . . حكمران بايد از علما يارى جويد و بديشان پناه برد ، مسئوليت سلطنت خطير است . ازاين‌رو حكمران بايد كه از ساعات خواب و آسايش خود بكاهد تا به كارهايش برسد . فرمانروايان دو دسته‌اند :\r\n1 - آنان كه از فرمانروائى خويش خشنودند و بدان دل بسته‌اند 2 - آنها كه از روى اكراه و اجبار فرمانروائى مىكنند . حكمران مجبور ، يا از جانب خداوند مأموريت فرمانروائى دارد و يا از جانب پادشاه و در هردو حال ، رضايت هردو را بايد فراهم كرد . حكمران نشايد كه كارهاى مهم مملكتى را به ديگران واگذارد . . . همنشين حكمران ، آن به كه اهل تقوى و از خردمندان باشد ، در مجازات و تشويق هرگز نبايد شتاب كرد . . . قدرت بايد با محبوبيت قرين باشد ، تنها در آن صورت است كه مىتوان از رعيت انتظار تسليم و اطاعت داشت ، تنها پادشاهان دادگر درخور اطاعتند . . . ابن المقفع در پيرامون خطر تملق و چاپلوسى چنين مىنويسد : « زنهار از چاپلوسى و تملق اطرافيان ، آن‌كس كه خريدار مدح و ستايش ديگران است بدان مىماند كه خود ستايشگر كارهاى خويش باشد . اگر اطرافيان از اين نقص فرمانروا آگاه شوند ، از همين كوره راه دژ وجود او را تسخير مىكنند و در خفا بر او مىخندند . » « 1 »\r\n\r\nجامعه‌شناسى فارابى\r\n« با اينكه فارابى در ميان فلاسفه و متفكرين عالم اسلام وسيعتر از ديگران به مسائل اجتماعى نگريسته . ( مىگوئيم وسيعتر از ديگران زيرا در مسائل حكومت عملى كه « سياست مدن » در كنار « اخلاق » و « تدبير منزل » يكى از اجراى سه‌گانه آن است ) فلاسفه ، بويژه ابن سينا سخنان اندكى نگفته‌اند ، بعلاوه از سنن كهن ايرانى بحث دربارهء حكمت عملى است . و لذا متفكرين و نويسندگان ما ، به صورت رسالات ادبى و اخلاقى ، مطالب متعددى دربارهء سياسيات و اجتماعيات نگاشته‌اند .\r\nنكته تازه در نزد فارابى آن است كه وى با دقت بيشترى نظريات افلاطون را در اين باره نقل مىكند . معروف است كه فارابى كه پس از فيلسوف عرب ، الكندى از مهمترين شارحان ارسطو و افلاطون است زبان يونانى را مىدانسته است ، زندگى متمادى فارابى در شام ، احتمال اين مسأله را تقويت مىكند ، يا لااقل اين احتمال را كه وى به تراجم سريانى آراء ارسطو و افلاطون مستقيما دست داشته است ، تقويت مىنمايد .\r\nنكات عمدهء جامعه‌شناسى فارابى ، براساس رسالهء « آراء اهل المدينه » به قرار زيرين است :\r\n\r\n\r\n","description":"","footnote":"\r\n( 1 ) . تلخيص از : دكتر رسائى ، حكومت اسلامى از نظر ابن خلدون ، تهران ، 1348 ، ص 123 به بعد\r\n","page_name":" 28 ","page_number":28},
  {"content":"\r\n\r\n1 - زندگى بالاجتماع براى افراد بشر امرى است ضرور ، زيرا بشر به تنهائى و انفرادى قادر به زندگى نيست و زندگى جمعى كارش را تسهيل و هستىاش را غنى مىكند .\r\n2 - اجتماع بشرى را به سه نوع مىتوان تقسيم كرد : جماعت عظمى كه امم مختلف را در برمىگيرد و آن حاوى تمام معموره ارض است ، و جماعت وسطى كه يك ايالت را در بر مىگيرد و جماعت صغرى كه اهالى يك شهر يا كوى يا يك خانه را در برمىگيرد .\r\n3 - جامعه شبيه به بدن انسان است كه در آن اعضاى رئيسه ( مانند قلب ) وجود دارد و اعضائى كه خود خادم عضو ديگرند ، ولى اعضائى هم به آنها خدمت مىكنند مانند معده ، و جوارح و اعضاى ديگر كه فقط خادمند ، مانند مثانه ، و غيره ، منتها در جماعت انسانى ، سير امور ارادى است - و حال آنكه در بدن انسانى امور طبيعى و تكوينى است .\r\n4 - جامعه را فارابى « مدينه » نام مىگذارد ، كه ترجمه  « Polis »  يونانى است و آن را بر دو نوع تقسيم مىكند : مدينهء فاضله و مدينهء نازله يا مدينهء جاهله . مدينهء فاضله جامعه‌اى است كه در آن قدرت رهبرى و هدايت دارد . مدينهء فاضله عينا مانند پيكر انسان ، سالم است ، مرشد و راهبر اين جامعه بايد داراى جسم و جانى نيرومند ، هوش و زيركى و قدرت بيان باشد ، دانش دوست ، كم‌شهوت ، عارى از هوس ، بزرگ‌منش ، بىاعتنا به امور دنيوى ، دوستدار عدالت ، متنفر از ظلم ، شجاع و مدافع حق باشد . در جامعه و مدينه‌اى كه تحت رياست چنين مدير و مدبرى است ، نظم و ترتيب و تعاون بين افراد برقرار است و منافع مردم تأمين مىگردد ، و مضرات از آنان دفع مىشود .\r\nبراى آنكه رئيسى بتواند به مقام رئيس على الاطلاق برسد ، كه معموره ارضى را اداره كند ، بايد به مرتبت عقل بالمستفاد ( كه مقام كسب همه دانشها اعم از نظرى و اكتسابى است ) برسد و بر عقل فعال ( كه خود از نور محض است ولى در آن ، صورت كليه اشيا منعكس است و نفوس بشرى را از قوه به فعل منتقل مىكند ) اتصال يابد و حقايق ، مانند پيمبران به او وحى شود .\r\n5 - اما مدينهء نازله يا جاهله را فارابى به انواع مدينه‌ها تقسيم كرده است ، از آن جمله است مدينه بذاله كه در آن هدف به دست آوردن ثروت است و مدينهء تغلب يا مدينهء جلادين كه در آن هدف ستمگرىست ، و مدينهء خست يا مدينهء سياده كه در آن هدف نيل به لذت است و مدينه جماعيه ، كه در آن هرج‌ومرج حكمروا و هركس خود را مساوى ديگرى مىشمرد ، و مدينهء ضاره يا مدينهء جاهله كه در آن گمراهى و عوام‌فريبى و دروغ حكمفرماست و مدينهء ضرورى كه هدف آن است كه حداقل ضروريات زندگى تأمين شود و مدينهء نذالت كه هدف جمع زر و سيم است ، و مدينهء كرامت كه هدف كسب برترى و شهرت‌پرستى است .\r\nدر بين مدينهء فاضله و مدينهء نازله يعنى جامعهء عالى و فاسد ، مدينه مبدله‌يى قرار دارد كه در آن تركيبى از آراء نيك و بد مشاهده مىشود .\r\nاصطلاحات فارابى ترجمهء درهمى از اصطلاحات افلاطون است و فارابى با الهام از او\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nتقسيم‌بندى خاصى كرده است ، و تقسيم‌بندى فارابى نشان مىدهد كه وى نه تنها از مدينهء نذالت و بذاله كه مبتنى بر اصل سودورزى است ، متنفر است ، بلكه از مدينهء جماعيه كه ظاهرا مبتنى بر عدالت و در آن تساوى حقوق همگان حكمرواست ، نيز ، خوشش نمىآيد . و مدينهء فاضله را عبارت از مدينه‌يى مىداند ، كه در آن شاه ، يا اميرى عادل برطبق قواعد حكمت حكمروائى كند .\r\nاين پنداريا  « Utopie »  فارابى شبيه به پندار افلاتون و همانند پندارى است كه البته با مقدارى تغيير بعدها در قرن 18 - 19 از جانب جمعى از پنداربافان ( اوتوپيست‌ها ) تكرار شده است . قاعدتا فارابى اميرانى چون سيف الدوله را نمونهء كامل رهبران مدينهء فاضله مىشمرد ولى در اين مطلب تصريحى ندارد . » « 1 »\r\nناگفته نگذاريم ، با اينكه فارابى حدود 14 قرن پس از افلاتون در جامعهء شكوفان تمدن اسلامى از مدينهء فاضله سخن گفته است - اگر نظريات جامع افلاتون ( 427 - 347 ق . م ) را با آراء محدود فارابى مقايسه كنيم به عظمت انديشه افلاطون و وسعت نظر وى پى مىبريم . در كتاب جمهوريت او در ( 24 قرن پيش ) مسائلى مطرح شده كه كمابيش رنگ و بوى زمان ما را دارد از قبيل طرفدارى از حقوق زنان ، تحديد تناسل و تزكيه نسل ، و تبليغ اصول مساوات و برابرى و توجه به فن تربيت ، سياست و هنر و جز اينها ، در حالى كه فارابى با اين قبيل انديشه‌ها اصولا آشنائى و توافق نداشته است ( براى اطلاع از افكار افلاتون نگاه كنيد به جلد اول اين كتاب از صفحهء 330 به بعد )\r\nدر ميان كتب تاريخى و اجتماعى بعد از اسلام نظير مروج الذهب مسعودى ، كتاب تاج اثر جاحظ ، احكام السلطانيه اثر ماوردى ، آثار متنوع غزالى ، مقدمه ابن خلدون ، سياستنامهء خواجه نظام الملك و ديگر آثار ، با تعاليم سياسى و اجتماعى گرانقدرى مواجه مىشويم ، كه ذكر خلاصه‌يى از آن‌ها خالى از فايده نيست .\r\n\r\n[ عقايد سياسى ماوردى 
  ]\r\n- يكى از صاحبنظران عالم اسلام ماوردى است ، وى نخست در عهد خلافت قائم و در دوران وزارت ابن مسلمه ( 437 ) به كارهاى سياسى و ديوانى وارد شد و در صف ياران ديگر وزير ، چون قاضى حنبلى ، خطيب بغدادى ( مورخ ) و عده‌يى ديگر قرار گرفت ، در نتيجه ماوردى ، به مسائل سياسى و ديوانى عصر خود از نزديك آشنا شد به نظر هانرى لائوست اثر معروف او احكام السلطانيه « كتابى است كه از مسأله قدرت سخن مىگويد و به هيچ وجه جنبهء اندرزنامه ندارد و اصولا هدف از نوشتن آن ، نه پرده‌بردارى از اجحافات بوده است و نه يادآورى اصلاحات . . . در مقام اصولى ، بيشك ماوردى ، منابع حقوق را ، به شيوه‌اى كه بنيانگذار مكتبش ، امام شافعى ( متوفى بسال 204 ) تعيين نمود . مورد استفاده قرار داده است . اين منابع عبارتند از قرآن ، سنت ، اجماع و قياس . در عين حال ، ماوردى به نام مصلحت عمومى به منابع\r\n\r\n\r\n","description":"","footnote":"\r\n( 1 ) . ويژگيها و دگرگونيهاى جامعه ايران در پويهء تاريخ ، از ص 180 به بعد ( به اختصار )\r\n","page_name":" 30 ","page_number":30},
  {"content":"\r\n\r\nديگر از قبيل عرف ، رويه ادارى ( عمل ) به گونه‌اى كه در احاديث و نيز در بايگانى دستگاه خلافت موجود بوده رجوع كرده است . همچنين اصل توجه به مقتضيات و شرايط زمان ( حكم الوقت ) را كه تطبيق اصول شرع را با شرايط جديد ميسر مىسازد به عنوان منبع حقوق شناخته است . بدين ترتيب مىتوان گفت كه ماوردى موجد و مؤسس نوعى سياست حقوقى است كه مشروعيت خلافت را توجيه و از آن دفاع مىكند . » « 1 » پطروشفسكى نيز راجع به نظريات سياسى ماوردى در مورد امام و « خليفه » مطالب جالبى مىنويسد : ماوردى در عصرى كه عملا خلفا قدرت و نيروى سياسى خود را از دست داده و آلت دست سلسله‌هاى فئودالى محلى نظير آل بويه ، غزنويان و سلجوقيان بودند ، سعى مىكند به يارى دين ، خلفاى عباسى را به اريكه قدرت بنشاند .\r\n« ماوردى خلافت را اساسى مىداند كه خداوند مقرر داشته تا حافظ دين باشد و حكومت عدل را بر جهان تضمين كند . . . بنابراين كمال مطلوب اين است كه دولت واحد اسلامى بايد وجود داشته باشد ، كه دير يا زود پس از آنكه همهء « كفار » را به زير سلطهء اسلام درآورد ، به دولتى جهانى مبدل شود . . . بنا به گفتهء ماوردى ، خليفه بايد واجد صفات زير باشد : از لحاظ اخلاقى بايد خرده‌اى بر او گرفته نشود ، داراى اطلاعات لازمه در الهيات و فقه باشد ، نقص عضوى نداشته باشد ، يعنى از لحاظ شنوائى و بينائى و گويائى و اعضاى بدن بىنقص باشد ، واجد عقل درست براى اداره و حكومت در امور دولتى باشد ، دلير و بىباك باشد ، تا بتواند از « سرزمين اسلام » دفاع كند ، و با كفار به حرب پردازد اصلا از قبيله قريش - كه پيامبر نيز از همان قبيله برخاسته بوده ، باشد . ماوردى براى تعيين جانشين مقام خليفه دو طريق مىشناسد يكى انتخاب جانشين از طرف مردم ( اين طريق را مطلوب‌تر مىشمارد ) و ديگر تعيين جانشين توسط خليفه حاكم ، در زمان حيات خويش ، به گفتهء ماوردى براى انتخاب خليفه بايد دو گروه از مسلمانان گرد آيند اول آنان كه حق انتخاب كردن دارند و ثانيا كسانى كه از ميان ايشان مىتوان خليفه را برگزيد ( يعنى كسانى كه اصلا قريشى باشند ) . انتخاب‌كنندگان بايد واجد سه شرط باشند : مسلمان باشند و شهرت نيك داشته باشند ، و اطلاعات لازم را واجد باشند تا بتوانند در مورد اينكه كداميك از نامزدان بيشتر حق خليفه شدن دارد تصميم بگيرند . و داراى چنان استعداد عقلى باشند كه بهترين انتخاب را به عمل آورند . . . انتخاب‌كنندگان خليفه بايد در جامعهء اسلامى صاحب نفوذ مسموع الكلمه بوده قدرت « حل و عقد » داشته باشند به ديگر سخن اينان بايد مجتهدان و مأموران عاليمقام باشند . . . انتخاب‌كنندگان بايد در مسجد جامع مقر خلافت گرد آمده ، در شايستگى نامزدان احتمالى مقام خلافت بحث كنند و آن‌كس را كه لايق‌تر و شايسته‌تر تشخيص داده شود برگزينند ، در ضمن بايد شرايط زمان را در نظر بگيرند : مثلا اگر انتخابات در زمان جنگ و يا آشوب صورت گيرد ، بايد يكى از افراد قريش را كه خصايص سردارى سپاه وى\r\n\r\n\r\n","description":"","footnote":"\r\n( 1 ) . سياست و غزالى ، ترجمهء مهدى مظفرى ، ص 18 به بعد\r\n","page_name":" 31 ","page_number":31},
  {"content":"\r\n\r\nمشهور باشد انتخاب كنند و در زمان آرامش و صلح كامل كسى را بگزينند كه در امور ادارى آزموده‌تر باشد .\r\nدر مورد حداقل قانونى عدهء انتخاب‌كنندگان عقايد فقيهان مسلمان مختلف است ، برخى از آنان انتخاباتى را كه حتى از طرف پنج نفر انتخاب‌كننده صورت گرفته باشد قانونى مىدانند و استناد بدان مىكنند كه عمر در حال نزع هيأتى مركب از پنج نفر از صحابه را براى انتخاب جانشين تعيين كرد كه عبارت بودند از على ( ع ) ، عثمان سعد و عبد الرحمن بن عوف ، و اين هيأت عثمان را به خلافت برگزيد . . . طريقهء ديگر حل امر جانشينى ( خليفه - امام ) عبارتست از تعيين خليفهء آينده ، توسط خليفه حاكم و اين طريقه را « اجماع » مجتهدين سنى صواب دانستند و اين تصويب را بر سابقهء تعيين عمر از طرف ابو بكر مبتنى دانستند . . . معهذا فقيهان عقيده داشتند كه چون خليفه حى ( زنده ) جانشين خويش را معين كند ، آن جانشين را بايد مجتهدان زمان و جماعت مسلمان « مردم » كه در مسجد جامع پايتخت گرد آيند به رسميت بشناسند و مؤمنان با وى بيعت كنند ، ترتيب انتخاب خليفه كه « ماوردى » شرح داده است و اكثريت فقيهان قبول داشته‌اند هرگز عملا به كار بسته نشد ، در زمان امويان خلافت عملا موروثى بود و در زمان عباسيان نيز چنين بود . فقط ترتيب معينى نداشته يعنى شاغلان مقام خلافت حتما وارثان درجه اول نبوده‌اند ، گذشته از اين از آغاز قرن نهم ميلادى ( سوم هجرى ) خلفاى عباسى بدون يارى نيروهاى نظامى و به‌ويژه سواران نگهبان ، كه از غلامان ترك مركب بودند قادر نبودند بر تخت خلافت مستقر و استوار گردند و قدرت واقعى در دست فرماندهان نگهبانان مذكور بود . . . از ميان خلفاى اموى و عباسى فقط عدهء معدودى واجد صفاتى كه به عقيدهء ماوردى از لوازم خلافت است بوده‌اند ، و گرچه هرگز انتخابات حقيقى صورت نمىگرفته . . . معهذا على الرسم به ظاهر سازى پرداخته ، جلوس هرخليفهء جديد را به تصويب مجلس مجتهدان و فقيهان و مأموران عالىمقام كه در مسجد جامع مقر خلافت گرد مىآمدند مىرسانيدند . نظرهاى خوارج و شيعيان در مورد قوانين جانشينى خليفه با نظر فقيهان سنى اختلاف فاحش دارد . . . بنا به گفته ماوردى وظيفهء مردم است كه از خليفهء منتخب اطاعت كنند و در امور ، وى را يارى و مساعدت نمايند و اگر خليفه ظلم كند ، و وظايفى را كه به عهده دارد . . . ايفا ننمايد طبق نظريهء ماوردى ، مردم مىتوانند وى را خلع و سرنگون سازند . خلع خليفه ظالم يا ناقابل ، مىبايست به تصويب مجلس ( مردم ) كه در مسجد جامع گرد مىآيند برسد يعنى يكى از رجال متنفذ يا مجتهدان ، ادعا نامه‌اى عليه خليفه ايراد كند و خلع او را بخواهد مدعى مىبايست ادعاى خويش را با عملى ايهامى توأم سازد ، به اين معنى كه انگشترى را از انگشت بيرون كند ، و يا موزه از پا خارج سازد و به زمين افكند و بگويد همچنان‌كه اين انگشترى را به دور افكندم فلان را از سمت\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nخلافت طرد مىكنم ، حاضران بايد موافقت خود را به همان ترتيب اعلام دارند . . . » « 1 » چنان كه در جلد دوم ضمن مطالعهء تاريخ سياسى آن ايام ديديم عملا نظريات ماوردى از طرف زمامداران وقت رعايت نمىشد و هميشه خلافت نصيب كسانى مىگرديد كه به نيروى نظامى قوىترى متكى بودند و يا مورد حمايت قدرتهاى حاكم عصر قرار مىگرفتند .\r\nشيعيان ، در مورد خلافت معتقد بودند : كه امام و خليفه مسلمين ، بايستى از سلالهء پاك على ( ع ) و اولاد او باشند با شرايط و ويژگيهاى خاص ، تا از هرجهت مراعى اسلام و حكومت حق و عدالت باشند .\r\n\r\n[ نظريات سياسى غزالى 
  ]\r\n- امام محمد غزالى مانند ماوردى تنها يك مرد روحانى ، مجتهد و مدرس نبود بلكه وى در دوران حيات خود ، در فعاليتهاى گوناگون سياسى و اجتماعى شركت مؤثر داشته و غالبا از مقتدرترين جناحهاى حاكم زمان ، كه آنها را شايسته‌تر مىدانست حمايت و جانبدارى مىكرد . و با تمام قدرت و توانائى خود سعى مىكرده است كه زمامداران را به جانب حق و عدالت سوق دهد . عده‌يى از صاحبنظران از جمله « ابن تيميه » معتقد است كه مطالعهء رسايل اخوان الصفا و كتب ابن سينا و ابو حيان توحيدى و فارابى در انديشه‌هاى سياسى و فلسفى اين مرد مؤثر افتاده است . هانرى لائوست در كتاب سياست و غزالى مىنويسد : « آشنائى غزالى با ميراث فلسفى يونان و شاخه « نوافلاتونيان » كه مورد توجه محافل روشنفكران زمان بوده ، بطور عميقى بر روى خلاقيت بعدى وى اثر گذاشته است ، نتيجهء اين آشنائى آن شد كه غزالى به موازات وابستگى عقيدتى به تسنن ، به ساختن نوعى فلسفهء دينى بپردازد و نشان دهد كه پيوستگى به اصول اعتقادات اسلامى و آشنائى با دانستنىهاى نظرى و علمى ، چنان كه فلسفه آنها را در خود جمع دارد ، كاملا به يكديگر مطابقت دارند . » « 2 » - غزالى در كتاب « ميزان العقل » به توصيف سياست و ارزش آن مىپردازد : « به اعتقاد غزالى ، سياست فنى است كه رويه‌هاى مطلوب را در موقعيت‌هاى عينى حيات ، تعيين مىكند ، هر انسانى در رابطه با موقعيتش صاحب سياست است ، اعم از آنكه حوزه و قلمرو اجراى آن به مسائل شخصى و فردى منحصر باشد و يا به رهبرى دولت و حكومت - دين و سياست حكم دو همزاد را دارند دين اساس است و قدرت ، نگهبان آن است . باز در نظريهء مربوط به مشاغل و حرف كه غزالى در اين‌جا طرح و در كتاب احياء نيز بدان اشارت مىكند ، وى سياست را جزو لازم‌ترين مشاغل حيات و جامعه مىشناسد و حتى شريفترين آنها مىداند ولى سياستى كه مورد نظر اوست ، سياستى است براساس عدالت و در اين مورد واقع‌بينى علمى ، غزالى را وادار مىكند ، كه در « ميزان » تصريح كند كه انطباق سياست بر عدالت بيشتر يك آرزوست تا يك واقعيت . » « 3 »\r\nبه نظر هانرى لائوست : « امر ديگرى كه موجب تعهد عميق سياسى غزالى گرديده ،\r\n\r\n\r\n","description":"","footnote":"\r\n( 1 ) . اسلام در ايران ، پطروشفسكى ، ترجمهء كريم كشاورز ، از ص 159 به بعد\r\n( 2 ) . غزالى ، ترجمهء مظفرى ، ص 95 به بعد\r\n( 3 ) . همان كتاب ، ص 102 به بعد\r\n","page_name":" 33 ","page_number":33},
  {"content":"\r\n\r\nموقعيت اجتماعى او بوده است ، در مقام مدرسى نظاميه ، مشهورترين مدرسه بغداد ، و به مناسبت اعتمادى كه باشخصيت‌ترين وزراء عصر ، ( نظام الملك ) به وى داشته و نيز به لحاظ مشورت‌هايى كه در مواقع خطير با وى انجام مىداده غزالى در عمق سياست غوطه‌ور بوده است . » « 1 »\r\nغزالى در نگارش كتاب مستظهرى ضمن تأييد و تجليل از مستظهر خليفهء عباسى او را به وظايف سياسى و حكومتى خود آشنا مىكند « مستظهرى كتابى است در رفتار سياسى كه در آن به طور جدى بيشتر بر روى تكاليف رئيس جامعه انگشت گذاشته شده تا بر روى اعضاى جامعه . . . مستظهرى نه تنها به رئيس جامعه محتوى و پايهء نظرى قدرتش را يادآور مىشود بلكه كيفيت و جزئيات خصال اخلاقى و قواعد عملى كردار را به وى خاطرنشان مىسازد و تأكيد مىكند كه عدم اجراى آن قواعد خواه و ناخواه به هلاكت او و انهدام مملكتش مىانجامد ، خلاصه آنكه گرچه واقع‌بينى بخش بزرگى از سياست را تشكيل مىدهد ، اما سياست نبايد خارج از محدوده دستورهاى اساسى دين و اخلاق انجام و اعمال شود . . . » « 2 »\r\nدر رسالهء قدسيه نيز غزالى به مسائل سياسى توجه مىكند . به نظر او « براى نيل به مقام خلافت ، علاوه بر اسلام و تكليف ، پنج شرط ديگر لازم است : رجليت ، ورع ، علم ، كفايت و تعلق به قريش . وقتى داوطلبان متعددى داراى شرايط فوق باشند از ميان آنان كسى به خلافت برگزيده مىشود كه مسلمين با او بيعت كرده باشند و هركس عليه رأى اكثريت برخيزد طاغى شناخته مىشود و در صورت لزوم براى اخذ بيعت او مىتوان به زور توسل جست . . . اما همه‌كس واجد همگى اين شرايط نيست و بايد جنبهء عملى مسأله را نيز در نظر داشت ، مثلا وقتى كه داوطلب خلافت ، ورع يا علم لازم را ندارد ، ولى كنار گذاشتن او موجب بروز حوادث ناگوارى مىشود در اين صورت بايد مشروعيت خلافتش را به رسميت شناخت ، خسارتى كه تعويض او به بار مىآورد ، بيش از خساراتى است كه از ابقاى او حاصل مىشود . . . » « 3 » غزالى در كتاب احياء نيز مسألهء سياست را به عنوان مسألهء اصلى و مركزى مورد مطالعه قرار مىدهد و قواعد حكومت را مشخص مىكند ، لازم به تذكر است كه غزالى با وجود فاصله گرفتن از قدرت ، هيچ‌گاه به طور كامل از آن نبريده است . وقتى براساس كتاب احياء در صدد يافتن علل جدا شدن غزالى از قدرت و حكومت بوديم ، ديديم كه يكى از مسائلى كه مورد انتقاد شديد غزالى قرار گرفته ، مسألهء سياست مالى دستگاه حاكم است ، وى به اين نتيجه مىرسد كه قسمت اعظم اموال دولت ، اموالى هستند كه با زور تحصيل شده‌اند و به طور غير عادلانه تقسيم مىشوند ، اما غزالى از اين پيش‌تر نمىرود و به رغم تجزيه و تحليل عالمانه‌اى كه از منابع درآمد دولت و مصارف آن مىكند ، چنين نتيجه مىگيرد كه به‌هرحال ، رعايت دستورهاى دولت و اطاعت از او ، امرى است\r\n\r\n\r\n","description":"","footnote":"\r\n( 1 ) . همان كتاب ، ص 105 به بعد\r\n( 2 ) . همان كتاب ، ص 115\r\n( 3 ) . همان كتاب ، ص 167 به بعد\r\n","page_name":" 34 ","page_number":34},
  {"content":"\r\n\r\nضرورى ، خلع پادشاه ستمگرى كه بر نيروى نظامى قدرتمند متكى است كار آسانى نيست ، اقدام به اين كار ، موجب فتنه و جنگ داخلى مىشود و بىنظمىهاى حاصله از آن ، بيشتر به مصالح جامعه زيان مىرساند تا بر سركار ماندن پادشاه ستمگر . . . ما در كتاب مستظهرى با استفاده از استدلالاتى كه باقلانى در كتابش كشف الاسرار آورده است ، به رد نظريه باطنيان پرداختيم و گفتيم مصالح عاليه ، حفظ و نگهدارى نظام حاضر را توجيه مىكند . درست است كه صاحب قدرت و عمال او بايد واجد شرايط لازم و مقرر باشند ، اما در اين‌باره مصالح عاليه دين و جامعه نيز بايد در نظر گرفته شود ، چون اگر امروز حكم بر عدم صلاحيت تمام عمال ولايات صادر كنيم . با اين عمل ، نظم جامعه را بر هم زده‌ايم و مصالح عاليه مسلمين را ناديده انگاشته‌ايم . . .\r\nوفادارى غزالى نسبت به نظام سياسى ، مانع از آن نشده كه نظام مذكور را مورد انتقاد و نكوهش قرار دهد : « غزالى به علما و روحانيان تأكيد مىكند كه اگر به ملاقات امير ظالمى تن دادند ، او را امر به معروف كنند و از مظالمى كه توسط او و عمالش به مردم وارد مىشود آگاه سازند و اگر سلطان يا اميرى به ديدن عالمى بيايد وى نبايد از پذيرفتنش سر باز زند ، بايد به او سلام گويد و حتى مجاز است كه به علامت احترام پيش پاى او برخيزد چون نفس عمل وى احترام به دين و علم بوده است . از اين فرصت بايد براى نصيحت گفتن به او استفاده كند ، غزالى تنها سلاطين ستمگر را مورد انتقاد قرار نمىدهد بلكه علما و صوفيان و فلاسفه و تعليميان را نيز بباد انتقاد مىگيرد او با صراحت مىنويسد كه : « يكى از علماى عصر ، نماز نمىخواند يكى ديگر شراب مىنوشد سومى مال اوقاف و ايتام را بالا مىكشد و چهارمى در اموال عمومى اسراف و تبذير مىكند و در قضا و شهادت ، هديه و تعارف مىپذيرد . » « 1 » غزالى يكى از اركان حكومت را « وزير » مىداند و معتقد است كه پادشاه عاقل بايد وزيرى كاردان برگزيند و او را تقويت كند اگر از او خطائى ديد در كيفر او شتاب نكند و چون توانگر شود ، در مال وى طمع نكند و چون حاجتى خواهد روا كند ، به او اجازه ملاقات و گفتگو بدهد و سخن بدگويان و دشمنان او را نشنود و اسرار سياسى را از او پنهان ندارد به نظر غزالى وزير كاردان و عاقل معضلات سياسى را به سرپنجه تدبير حل‌وفصل ، و حتىالامكان از جنگ اجتناب مىكند . » « 2 »\r\nمسعودى ، از قول اردشير مىنويسد : « شاه بايد داد بسيار كند كه داد ، مايهء همه خوبيهاست و مانع زوال و پراكندگى ملك است و نخستين آثار زوال ملك اين است كه داد نماند . . . » « 3 »\r\nمسعودى مىنويسد : « اردشير به يكى از عمال خود نوشته بود : « شنيده‌ام كه تو ملايمت را بر خشونت و محبت را بر مهابت و ترس را بر شجاعت ترجيح مىدهى . ولى بايد در آغاز كار خشن ، و در آخر ملايم باشى . هيچ‌كس را از مهابت خود بىنصيب نگذارى و از محبت مأيوس نكنى و اين سخن را كه به تو مىگويم مستبعد ندانى كه آن دو قرين يكديگرند . » « 4 »\r\n\r\n\r\n","description":"","footnote":"\r\n( 1 ) . همان ، ص 195 به بعد\r\n( 2 ) . همان ، ص 195 به بعد\r\n( 3 ) . مسعودى ، مروج الذهب ، ج 1 ، ص 239\r\n( 4 ) . همان ، ص 243\r\n","page_name":" 35 ","page_number":35},
  {"content":"\r\n\r\n« پادشاه روم به شاپور پسر اردشير نوشته بود : از روش تو در كار سپاه و نظم امور مملكت و آسايش اهل آن ملك كه از تدبير توست ، چيزها شنيده‌ام كه دوست دارم در اين‌باره طريقهء تو گيرم و به رسم تو روم . »\r\nشاپور در جواب او نوشت :\r\n« اين توفيق را به هشت صفت يافته‌ام ، هرگز در كار امر و نهى مزاح نگفتم و هرگز خلاف وعده و وعيد نكردم و جنگ براى تحصيل ثروت كردم نه هوس ، جلب قلوب به اميد و بيم كردم نه به زور و خصومت ، و مجازات از روى گناه دارم نه از روى خشم . معاش همه را فراهم كردم و چيزهاى بىهوده را از ميان بردم . » گويند شاپور به يكى از حكام خود نوشت : « وقتى از مردى كفايت خواهى ، مقررى كافى به او بده و به وسيله ياران لايق كمكش كن و در تدبير امور آزادش نه كه چون مقرريش كافى باشد ، طمع ببرد و چون به كمك ياران نيرو گيرد ، در مقابل دشمنان تسخير نشود . و چون در تدبير امور آزادى عمل داشته باشد ، در عواقب كار خود بينديشد . آنگاه وى را از كارى كه برايش در نظر گرفته‌اى ، واقف كن تا از پيش آماده آن شود و خاطر بدان مشغول دارد . اگر چنان كرد كه انتظار مىرفت مقصود خويش با وى در ميان گذار و پيش بردن او را وظيفه خود شمار ، پس اگر كردار او ، موافق دستور تو بود ، انجام مقصود خود را به او گذار و انعام بيشتر او را وظيفه خود شمار و اگر از كار تو بگشت تهمت بر او نه و دست به مجازاتش گشاى و درود بر تو باد . » « 1 »\r\nهرمز بن شاهپور در دوران زمامدارى به يكى از حكام خود نوشته بود : « نگهدارى در بندها و سردارى سپاه و تدبير امور و اداره ولايات تنها از كسى ساخته است كه پنج صفت باهم داشته باشد ، باريك‌بينى تا از حقيقت امورى كه رخ مىدهد آگاه تواند شد ، و دانايى تا جز به فرصت مناسب ، خويشتن را به مشكلات نيفكند ، و دليرى تا از مشكلات مكرر نهراسد و درستى در وعده و وعيد تا به وفاى او اعتماد كنند و بلندنظرى تا خرج مال را در راه حق آسان شمارد . » « 2 »\r\nچون نوبت حكومت به پسر بهرام رسيد ، وضع مملكت رو به خرابى نهاد . وى به خدمتگزاران و اطرافيان خود تيولها داد ، و در نتيجه املاك از آبادكنندگان تهى شد . روزى مؤبدى از سر خيرخواهى به شاه گفت : « . . . اى شاه ، تو املاك را از صاحبان و آبادكنندگانش كه خراجگزار و ماليات بده بودند ، گرفتى و به اطرافيان و خدمه و مردم بيكار و ديگران دادى كه به سود آنى چشم دوختند و منفعت زود خواستند و آبادى و مآل‌بينى را كه مايه اصلاح املاك بود از نظر دور داشتند و به سبب تقرب پادشاه ، در كار وصول ماليات ايشان ، سهل‌انگارى شد و بار ديگر به ماليات‌دهندگان و آبادكنان املاك ، ستم روا داشتند تا جائى كه املاك را رها كردند و از ديار خويش برفتند و در املاك اهل نفوذ سكونت گرفتند و آبادى كم شد و املاك خرابى گرفت و\r\n\r\n\r\n","description":"","footnote":"\r\n( 1 ) . همان ، ص 244\r\n( 2 ) . همان ، ص 245\r\n","page_name":" 36 ","page_number":36},
  {"content":"\r\n\r\nماليات كاهش يافت و سپاه و رعيت تباه شد و ملوك و اقوام اطراف طمع در ملك ايران بستند . . .\r\nچون شاه سخن مؤبدان بشنيد سه روز در همانجا كه بود ، مقام گرفت و وزيران و دبيران و ديوانداران را احضار كرد كه دفترها را بياورند و املاك را از خاصان بگرفتند . و به صاحبانش پس دادند ، رسوم سابق را معمول داشتند و آبادى آغاز كردند . . . زمين آماده شد و ولايت حاصل فراوان داد و مال بسيار به نزد خراجگيران فراهم آمد و سپاه قوت گرفت . . . و ملك به نظام آمد . . . » « 1 »\r\nچون نوبت حكومت به يزدگرد پسر بهرام رسيد ، يكى از حكيمان مملكت را فراخواند و به او گفت : « اى حكيم دانشمند سامان ملك به چيست ؟ گفت : « با رعيت مدارا كردن و از ايشان بىزحمت گرفتن و مطابق عدالت با ايشان مهربانى كردن و راهها را امن داشتن و انتقام مظلوم را از ظالم گرفتن . » گفت مايه صلاح پادشاه چيست ؟ گفت : « وزيران و دستياران وى كه اگر به صلاح آيند كار ملك به صلاح گرايد و اگر تباهى كنند به تباهى رود . . . يزدگرد گفت : فتنه از چه زايد و سربلند كند ، و چيست كه آن را آرام كند ؟ گفت : فتنه از كينه‌ها آيد و از جسارت عوام زايد كه از تحقير خواص پديد آمده باشد . . . و آنچه فتنه را خواباند علاج واقعه پيش از وقوع كردن است و جايى كه هزل شيرين باشد ، جدى شدن و به هنگام خشم و رضا ، مآل‌انديش بودن . » « 2 » مسعودى مىنويسد : روزى انوشيروان حكيمان را گفت ، مرا به حكمتى رهبرى كنيد كه هم براى من و هم براى رعيت سودمند باشد هريك رأى خويش بگفتند چون نوبت به بزرگمهر رسيد گفت : « اى پادشاه من همه مطلب را در 12 جمله براى تو خلاصه مىكنم . » گفت بگو ، گفت : « نخست ترس از خدا در شهوت و خشم و هوس . . . دوم راستى در گفتار و كردار و وفاى به وعده و شرط و عهد و پيمان سوم مشورت با علما در حادثات امور . چهارم احترام علما و اشراف و مرزداران و سرداران و دبيران و بندگان . هريك به قدر مراتبشان ، پنجم مراقبت قضات و تفتيش كار عمال ، به اقتضاى عدالت ، و پاداش درست‌كار و كيفر بدكار ، ششم مراقبت زندانيان كه روزها در كارشان بنگرى و از وضع بدكار مطمئن شوى و بيگناه را رها كنى . هفتم مراقبت راهها و بازارها و نرخها و داد و ستدها ، هشتم حسن تأديب رعاياى مجرم و اجراى مجازاتها ، نهم فراهم آوردن سلاحها و لوازم جنگ ، دهم احترام فرزندان و كسان و خويشاوندان و تأمل در مصالح آنها ، يازدهم گماشتن مراقبان به دربندها تا حوادث بيم‌انگيز را پيش‌بينى كنند كه پيش از وقوع علاج آن توان كرد ، دوازدهم مراقبت وزيران و بندگان و تعويض آنها كه نادرست يا ناتوانند . »\r\nانوشيروان فرمان داد تا اين سخنان را با طلا نوشتند و گفت : « همه تدبير و سياستهاى شاهان در اين گفتار جمع است . » « 3 »\r\nانوشيروان مىگفت : « پادشاهى به سپاه است ، و سپاه بمال ، و مال به خراج و خراج به\r\n\r\n\r\n","description":"","footnote":"\r\n( 1 ) . همان ، ص 248\r\n( 2 ) . همان ، ص 57\r\n( 3 ) . همان ، ص 263\r\n","page_name":" 37 ","page_number":37},
  {"content":"\r\n\r\nآبادانى و آبادانى به عدل و عدالت و اصلاح عمال است . و اصلاح عمال به درستكارى وزيران است . و سر همه اين است كه شاه مالك نفس خويش باشد و آن را تأديب كند كه مالك نه مملوك آن باشد . » « 1 » و هم او مىگفت : « اصلاح كار رعيت ، از فزونى سپاه ، در كار فيروزى مؤثرتر است و عدالت شاه ، از حاصلخيزى سال سودمندتر است . » « 2 »\r\nمسعودى مىنويسد : هنگاميكه رشيد به نزديك « هر قله » فرود آمد و آن را گشود ، سنگى ديد كه روى آن در ، به يونانى مطالبى نوشته شده بود كه چند جمله آن اين است : « . . . اى آدميزاد فرصت را همين كه بدست آمد ، غنيمت شمار و امور را به صاحب آن واگذار ، فرط خوشحالى ترا به گناه واندارد و غم روزى كه نيامده به خود تحميل مكن . . . به جمع مال مغرور مباش ، چه بسيار كس كه ديدم ، مال براى شوهر زن خود مىاندوخت و چه بسيار كس كه خويشتن به مضيقه داشت و براى خزانهء ديگران صرفه‌جوئى مىكرد . » و تاريخ اين نوشته در آن روز بيشتر از دو هزار سال بود .\r\nمسعودى مىنويسد : وقتى اسكندر بمرد ، حكيمان يونان و ايران و هند و ديگر علماى اقوام كه همراه وى بودند به دورش فراهم شدند . . . بزرگ و سرحكيمان گفت : « هريك از شما سخنى گويد كه تسليت خواص و نصيحت عوام باشد . و به‌پاخاست و دست بر تابوت نهاد و گفت آنكه اسيران مىگرفت خود اسير شد . . . »\r\nآنگاه حكيم دوم به‌پاخاست ، گفت : « اين همان اسكندر است كه طلا نهان مىكرد و اكنون طلا او را نهان كرده است . . . » پنجمى گفت : « اى كه اجل را پشت سر و آرزو را پيش‌رو داشتى ، چرا از اجلت دور نشدى تا به بعضى آرزوهايت برسى . . . » ششمى گفت : « اى كوشاى غاصب چيزها فراهم آوردى كه به كارت بخورد و گناه آن بر تو بماند و فوايد آن به تو نرسيد ، ديگران از آن بهره بردند و وبالش از آن تست . . . » هفتمى گفت : « تو پندآموز ما بودى ولى هيچ پندى به ما نياموختى كه از مرگت بليغ‌تر باشد ، هركه عقل دارد بفهمد و هركه عبرت‌آموز باشد عبرت گيرد . . . » دهمى گفت : « اين شخص بسيار كسان را بىجان كرد كه نميرد و عاقبت بمرد . . . » چهاردهمى گفت : « اى كه طول و عرض زمين برايت تنگ بود ، كاش مىدانستم در اين تابوت كه ترا ببرگرفته چونى ؟ » پانزدهمى گفت : « عجبا كسى كه راهش اين است ، چگونه به فراهم كردن خرده پاره‌اى فانى و چيزهاى تباه‌شدنى حريص بود ! » هجدهمى كه از حكيمان هند بود گفت : « اى كه خشمت مايه مرگ بود چرا به مرگ خشم نكردى ؟ » بيست و هفتمى گفت : « از اين دنيا پهن و دراز به هفت وجب جا خزيده‌اى ، اگر اين را به يقين دانسته بودى ، زحمت اين همه دوندگى تحمل نكرده بودى » « 3 » مسعودى با ذكر اين داستان ، آزمندى ، افزون‌طلبى و خودخواهى انسانها را به باد انتقاد گرفته است . همچنين مسعودى گويد : « يكى از اهل روايت و تحقيق گويد كه بر در نوبهار بلخ به فارسى نوشته بود ، كه بوداسف گويد دربار پادشاهان به سه چيز نيازمند است : عقل ، صبر و مال .\r\n\r\n\r\n","description":"","footnote":"\r\n( 1 ) . همان ، ص 264 به بعد\r\n( 2 ) . همان ، ص 324\r\n( 3 ) . همان ، ص 283 به بعد\r\n","page_name":" 38 ","page_number":38},
  {"content":"\r\n\r\nو زير آن به عربى نوشته بود . بوداسف نادرست گفته است ، مرد آزاده اگر يكى از اين سه چيز را داشته باشد ، مىبايد ملازم دربار سلطان نشود . » « 1 »\r\nجاحظ در اثر گرانقدر خود « تاج » به روش سياسى شهرياران ايران در دوران قبل از اسلام اشاره مىكند و به خلفا و پادشاهان اندرز مىدهد كه از سنن و راه و رسم مملكتدارى آنان پيروى كنند .\r\n\r\nسياست سلاطين در تشويق از خدمتگزاران\r\nجاحظ مىنويسد كه سياست سلاطين ايران چنان بود كه اگر نسبت به شاه خدمتى انجام مىدادند ، « پادشاه در برابر خواص و نزديكان خود ، خدمتگزار را خلعت مىبخشيد و مهربانى مىفرمود و اگر آنكس دربارهء كشور خدمتى مىكرد ، آئين پادشاهى بر اين بود كه پادشاه بارعام دهد و آن مرد خدمتگزار را در برابر چشم مردم به خلعت و نواختن گرامى دارد تا خدمت او به ياد همه كس بماند . . . ديگران نيز آن خدمت را پيروى كنند و پايه مملكت و اركان دولت با فزونى خدمتگزاران بيش از پيش محكم و استوار گردد . » « 2 »\r\nجاحظ در جاى ديگر از كتاب خود مىگويد كه اردشير دو نفر جوان هوشمند را مأمور كرده بود كه در شب‌نشينىها ، گفته‌هاى شاه را به هنگام مستى و ميگسارى در دفترى بنويسند .\r\nبامدادان خسرو وقايع‌نگاران را به حضور مىطلبيد و اگر رامشگرى فرمان خطاى سلطان را به كار نبسته بود ، تشويق مىشد و شاه خود را كيفر مىداد و مىگفت : « جزاى من اين است كه امروز از هر خوراكى نيكو ممنوع باشم و جز نان جو و پنير چيزى نخورم . » « 3 »\r\nجاحظ براى دوام سلطنت و فرمانروايى ، انجام چهار شرط را ضرورى مىداند : 1 - آنچه بر خود روا نبيند بر مردم نيز نپسندد . 2 - به كارى دست نيازد كه از فرجام آن بيمناك باشد . 3 - كسى را بجانشينى برگزيند كه مردم خواهند نه آن را كه خود خواهد . 4 - توجه او به عامهء مردم به مادرى ماند كه كودك شيرخوار خود را به خوابگاه نگرد .\r\nسپس در سيره پادشاهان عاقل مىنويسد كه چون خطرى آنان را تهديد كند ، از عيش و نوش يكباره كناره گيرند و به كارى جز چاره دشمن ، نينديشند و جز با مؤبد مؤبدان و دبير بد و رئيس سپاه همخوراك نشوند و با غذاى ساده يعنى نان و نمك و سركه و سبزى قناعت كنند . « 4 »\r\nبعضى از سلاطين ايران بنا به نوشته « جهشيارى » براى وزراء و مشاورين سياسى ، ارزش و احترام بسيار قائل بودند .\r\n\r\nقدرت و اختيارات و ارزش سياسى يك وزير\r\nشاپور فرزند اردشير از سر خيرخواهى به فرزند خود وصيت مىكند ، كه : « وزير تو بايد كلامش نزد تو پذيرفته شود و مقامش پيش تو ارجمند باشد ، موقعيت و اهميت مقام و منزلت او نزد تو و ميزان اعتمادش به تو ، به اندازه‌يى باشد كه او را از خشوع يا تضرع و زارى\r\n\r\n\r\n","description":"","footnote":"\r\n( 1 ) . همان ، ص 59\r\n( 2 ) . عمر بن بحر جاحظ ، كتاب التاج ، ص 216\r\n( 3 ) . همان ، ص 26\r\n( 4 ) . همان ، ص 216 به بعد\r\n","page_name":" 39 ","page_number":39},
  {"content":"\r\n\r\nو يا از تملق ديگرى ، براى چيزى كه در اختيار اوست بازدارد . اعتماد او به تو تا آنجا باشد كه بتواند به تو پند بدهد ، و كسى را كه بخواهد تو را فريب دهد و از حق تو بكاهد از تو دور سازد . اگر چيزى بر خلاف نظر تو گفت و آن را صحيح نپنداشتى او را از روى بدگمانى ننگرى ، و با ترشروئى به او پاسخ ندهى ، تا از يارى تو باز نماند و اين وضع سبب خوددارى او از دادن رأى صواب به تو نگردد ، بلكه آنچه را كه از رأى او پسنديدى بپذير ، و نسبت به آنچه زيان‌آور ديدى و نپسنديدى ، او را از نظر خود آگاه كن تا در آنچه كه بايد نظر بدهد از رأى اديبانه تو استفاده نمايد . . . » « 1 »\r\nهمچنين در كتاب الوزراى جهشيارى چنين آمده است ايرانيان مىگفتند : پادشاه براى وزير و ارباب براى دبير خود بايد سه خصلت از خود نشان بدهند ، برداشتن حجاب و مانع از پيش روى وزير و دبير ، متهم ساختن كسانى كه عليه ايشان سعايت مىكنند ، فاش كردن راز خود به ايشان . » « 2 »\r\nاندرزى ديگر به زمامداران - جهشيارى مىنويسد « هنگامى كه « حجاج » كارهاى فلوجتين را به عبيد اللّه المخارب واگذار كرد چون او به آن محل رفت پرسيد ، آيا در اينجا دهقانى هست كه كمك فكرى از او خواسته شود ؟ گفتند : جميل . . . او را خواست و با وى مشورت نمود .\r\nجميل گفت : آيا براى رضاى خدا يا بخاطر رضاى كسى كه ترا مأمور ساخته است يا براى خوشنودى خودت به اينجا آمده‌اى ؟ گفت براى خشنودى و رضايت همه ، نظر تو را خواسته‌ام به او گفت : روشهاى زير را از من بياموز و بدان عمل كن : در بردبارى خويش درباره رعيت تبعيض روا مدار و با بزرگ و كوچك به طور يكسان بردبار باش ، دربار براى خود مگزين تا كسانى كه با تو كار دارند با اطمينان به اينكه به تو دسترسى خواهند داشت نزد تو بيايند ، براى كار ارباب رجوع بسيار بنشين تا كاركنان تو از تو حساب ببرند ، و هديه قبول مكن ، زيرا هديه‌دهنده در مقابل به سى برابر آن هم رضايت نمىدهد . . . گفت به پند او عمل نمودم و در نتيجه هجده هزار درهم ماليات و خراج از آن‌جا وصول كردم . » « 3 » از گفتار جهشيارى مىتوان به موقعيت و ارزش سياسى « دهقانان » در قرون اوليه اسلامى پى برد . دهقانان يا خرده مالكين از صدر اسلام تا چند قرن موقعيت اجتماعى ممتازى داشتند و به مسائل سياسى ، اقتصادى و مالى مملكت به خوبى آشنا بودند . مردم هرناحيه را مىشناختند و از امكانات مالى و اقتصادى آنها آگاه بودند و به همين مناسبت زمامداران عرب از تجارب و اطلاعات وسيع آنان براى ادارهء امور سياسى و نظامى و مالى كشور استفاده‌ها كردند ، با گذشت زمان ارزش آنان كاهش يافت و سرانجام پس از حمله مغول به صورت كشاورز ساده درآمدند .\r\n\r\n\r\n","description":"","footnote":"\r\n( 1 ) . محمد بن عبدوس جهشيارى ، كتاب الوزراء و الكتاب ، ترجمهء ابو الفضل طباطبائى ، تهران 1348 ، ص 32 و 33\r\n( 2 ) . همان ، كتاب ، ص 70\r\n( 3 ) . همان كتاب ، ص 70\r\n","page_name":" 40 ","page_number":40},
  {"content":"\r\n\r\n\r\nچند سند پرارزش تاريخى در تشريح اصول سياست و حكمرانى در دورهء قرون‌وسطا\r\nنامهء طاهر بن حسين ، سردار مأمون به پسرش عبد إله - « بسم إله الرحمن الرحيم ، اما بعد ، پرهيزگارى يزدان يكتا و بىهمتا را بر خويش واجب شمار ، شب و روز در نگهبانى رعيت خويش بكوش . . . ايزد فرمانروائى گروهى از بندگانش را به تو سپرده است ، بر تست كه مهر خويش را از بندگان خدا دريغ مدارى و در ميان آنان به عدل و داد پردازى . . . و از جان و ناموس و سرزمين آنان دفاع كنى و نگذارى كه خون كسى به هدر رود و در امنيت راههاى ايشان بكوشى و آسايش مردم را تأمين كنى ، چه ترا براى واجباتى كه بر عهدهء توست بازخواست مىكنند و در پيشگاه عدالت قرار مىگيرى و از تو پرسش مىكنند و پاداش و كيفر تو ، وابسته به دير يا زود انجام دادن اين تكليف است ، پس براى گزاردن آنها فهم و خرد و بينائى خويش را به كار بر ، و مبادا هيچ مايه غفلت و سرگرمى ديگر ، ترا از انجام دادن واجبات غافل دارد . . . هرگز در كارها از جادهء عدالت منحرف مشو ، خواه آن كار را دوست بدارى يا بر وفق دلخواه تو نباشد ، و چه مربوط به كسانى باشد كه از بزرگان و خويشاوندان تواند ، يا دربارهء كسانى باشد كه نسبت به تو بيگانه مىباشند و بر تست كه در همهء كارها ميانه‌روى پيش‌گيرى . چه سود آن از همه چيز آشكارتر مىباشد . . . به هيچ‌يك از كسانى كه به كار مىگمارى بيش از آنكه حقيقت حال آنان بر تو آشكار شود تهمت مبند . زيرا تهمت زدن و بدگمانى به مردم بيگناه ، از بدترين گناهان بشمار مىرود . . .\r\nولى حسن‌ظن به ياران و همراهان و مهربانى نسبت به رعيت ، نبايد ترا از جستجو در كارها ، باز دارد و منافى آن نيست كه در طرز كار خدمتگزاران و همراهانت به تن خويش مراقبت كنى ، هنگام خشم خويشتن‌دار باش و وقار و بردبارى برگزين ، از تندخوئى و سبكسرى و غرور در كارى كه بر عهده‌دارى بپرهيز . . . و آزمندى را از خود دور كن . چه بايد گنجينه‌ها و اندوخته‌هاى تو نيكى و پرهيزگارى و اصلاح حال رعيت و آبادان ساختن شهرها و رسيدگى به امور مردم و حفظ جان خلق و داورى ستم‌ديدگان باشد و بدانكه هرگاه ثروت را در گنجينه‌ها بيندوزند بهره و سود نمىبخشد ولى اگر آن را در راه صلاح حال رعيت و اعطاى حقوق آنان به كار برند و به وسيلهء آن بار رنج و مشقت را از دوش خلق بردارند ، فزونى مىيابد و مايهء فراوانى نعمت مىشود و عامهء مردم بدان رستگار مىشوند . . . پس بايد كار گنجينه و خزانهء تو ، پراكندن ثروت در راه آبادانى اسلام و مسلمانان باشد . . . هيچ‌گاه گناه را كوچك مشمار و حسود را يارى مكن و بر بدكار رحمت ميار و به ناسپاس انعام مكن و با دشمن به چرب‌زبانى مپرداز و گفتار سخن‌چين را راست مينگار ، و بر بىوفا اطمينان مكن و به دوستى فاسق مگراى و از گمراه پيروى مكن ، و رياكار را مستاى و هرگز آدمى را تحقير مكن و خواهندهء بىنوا را نوميد بازمگردان ، و به باطل پاسخ مده ، پيمان‌شكن مباش و به گفتهء خنده‌آور درمنگر ، و بدانكه اگر آزمند و طمع‌كار باشى . . .\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nكار تو به استقامت نخواهد گرائيد . زيرا رعيت تنها ازاين‌رو به مهر تو دل مىبندد كه به ثروت آنان دست‌درازى نكنى و ستمگرى را فروگزارى و سپاهيان را مورد تفقد قرار داده و به دفاتر آنان درنگر و پايه آنان را رسيدگى كن و بر روزى ايشان بيفزاى . و بدان كه پايگاه قضا و داورى در پيشگاه خدا از همه كارها برتر است . . . و با اجراى برابرى در امر قضا ، روزگار رعيت به اصلاح مىگرايد و راهها ، امن مىشود و ستمديده داد خويش را از ستمگر مىستاند . . . هنگام شبهه درنگ پيش‌گير و صحت دليل كسان را به دقت رسيدگى كن و نبايد دربارهء هيچ‌يك از رعاياى خود زير تأثير حب و بغض واقع شوى و جانب بىطرفى را رها كنى . . . هرگز در ريختن خون كسى شتاب مورز . . . و به كار مهم خراج ، نيك عنايت كن . . . به هيچ‌رو روانيست بيش از توانايى مردم از آنان خراج گرفت و ايشان را به كارى مكلف ساخت كه مايهء تجاوز به حق آنان گردد و به ستمگرى منجر شود . . . بايد خراج را از آن قسمت ثروت ايشان بگيرى كه زايد بر مخارج آنان باشد . . . و بايد آن خراج را در راه استوارى و بهبود زندگى و اصلاح نابسامانيها و ناهمواريهاى امور مردم صرف كرد . . . و به هريك از استانهايى كه زير فرمان تست ، كسان امين گسيل كن تا اخبار مربوط به كارگزارانت را به تو خبر دهند و روش كار و طرز رفتار آنها را براى تو بفرستند . . .\r\nو هرگاه بخواهى كارگزاران خود را به كارى فرمان دهى ، در فرجام دستورى كه مىخواهى صادر كنى نيك بينديش ، به كسانى مراجعه كن كه در آن بينائى و آگاهى دارند . . . تا ميتوانى اجازه بده كه مردم بيشتر نزد تو آيند و خود را از آنان پنهان مكن و همهء حواس خود را به گفته‌ها و شكايتهاى آنان متوجه ساز و به آنان فروتنى كن ، و بايد گرامىترين همزبان و خواص تو كسانى باشند كه هرگاه عيبى در تو بينند ، بىآنكه از شكوه تو بهراسند در نهان يا آشكارا به تو گوشزد كنند و نقص تو را بازگويند ، زيرا چنين كسانى خيرخواه‌ترين ياران و دوستان و بهترين پشتيبان تو باشند . به كارگزاران و كاهنان درگاه خويش عنايت كن و براى هريك از كاتبان در هرروز ، وقت معين اختصاص ده تا نزد تو آيند و نامه‌ها و امورى كه بايد مورد مشاوره قرار گيرد مطرح كنند و نيازمنديهاى كارگزاران و امور استانى را كه در قلمرو فرمانروايى تست و وضع حال رعيت را به تو بازگويند . آنگاه بايد با دقت كافى گوش و ديده و فهم خود را به مسائلى كه مطرح مىشود متوجه سازى و هريك را چندين بار مورد بررسى قرار دهى و دربارهء آنها نيك بينديشى . و آنچه را با حق و حقيقت و دورانديشى و خرد موافق باشد بپذيرى و دستور اجراى آن را صادر كنى . . . در مطالبى كه مخالف حق و دورانديشى باشد تأمل و درنگ كن و آنها را از اهل بصيرت بپرس .\r\nبر رعيت خود و ديگر كسان ، به خاطر احسان يا كار نيكى كه انجام مىدهى منت منه و از هيچ‌كس جز وفادارى و استقامت و ياريگرى به امور مسلمانان چيز ديگرى مپذير و جز در برابر اين گونه صفات به كسى احسان مكن ؛ اين نامه را نيك درياب و به دقت در آن بينديش و آن را به كار بند . »\r\nمورخان گويند ، چون اين نامه شيوع يافت مايه شگفتى مردم گرديد و خبر آن به مأمون\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nرسيد و چون مأمون آن را خواند گفت « ابو الطيب ( يعنى طاهر ) هيچ‌يك از امور دنيا و دين و تدبير رأى و سياست و صلاح كشور و رعيت و حفظ سلطان و طاعت خلفا و تحكيم خلافت را فرونگذاشته ، مگر آنكه همه را به خوبى و استوارى بيان كرده و دربارهء هريك اندرزهاى وافى داده است . سپس فرمان داد تا آن را در نسخه‌هاى بسيار استنساخ كنند و به سوى همهء كارگزاران ايران و نواحى گوناگون بفرستند تا از آن پيروى كنند و دستورها و پندهاى آن را به كار بندند . و اين نيكوترين دستورى است كه دربارهء سياست اجتماع بشرى بر آن دست يافتم . . . » « 1 »\r\n- عنصر المعالى در باب چهل و دوم قابوسنامه در آئين پادشاهى چنين نوشته است : « اى پسر اگر روزى پادشاه باشى ، پارسا باش و چشم‌داشت از حرم مسلمانان دور دار . . . در هركارى رأى خود را فرمانبردار خرد كن . . . كه وزير الوزراى پادشاه خرد است . . . شتاب‌زدگى مكن . تا آخر نبينى ، اول مبين . . . در همهء كارها مدارا نگاه‌دار . . . همهء كارها و سخنها را به چشم دادبين . . .\r\nهميشه راستگوى باش و ليكن كم گوى و كم‌خنده باش . . . با بىرحمان رحمت مكن و ليكن با سياست باش . خاصه با وزير خويش . . . هر سخن كه وزير گويد در باب كسى ، بشنو ، اما در وقت اجابت مكن . بگو تا بنگرم آنگاه چنان كه بايد بفرمائيم . . . خويشان و پيوستگان وزير را هيچ عمل مفرماى كه دنبه به يك بار به گربه نتوان سپرد . . . كه وى به هيچ حال حساب پيوستگان خويش به حق نكند . . . بر دزد رحمت نكن و خونى ( قاتل ) را عفو مدار . . . كسى كه مستحق شغل نباشد وى را مفرماى . . . كار را به كاردان ده تا از دردسر رسته باشى . . . اگر ترا در حق كسى عنايت باشد . . .\r\nبىعمل او را نعمت و حشمت توانى دادن ، تا بر نادانى خويش گواهى نداده باشى . . . مگذار كه فرمان ترا كسى خوار دارد . . . فرمانروايى جز به سياست نباشد . . . بايد سپاهى را بر سر رعيت مسلط نكند كه مملكت آبادان نگردد . . . بيدادى را در دل راه مده . . . داد آبادانى بود و بيداد ويرانى . . . و حكيمان گفته‌اند : چشمهء عمارت و خرمى ، اندر عالم ، پادشاه عادل است و چشمهء ويرانى و دژمى عالم ، پادشاه ظالم است . . . در نيكو داشتن لشكر و رعيت تقصير مكن . . . جهد كن تا از شراب پادشاهى مست نشوى و در نگاه داشتن شش خصلت تقصير مكن . هيبت و داد و دهش و حفاظ و وقار و راستگوئى . » « 2 »\r\nپندنامهء امير سبكتكين به فرزندش امير محمود - اين پندنامه را امير سبكتكين املاء كرد و ابو الفتح بستى به خط خود بنوشت و امير محمود ، بعد از پدر آن را غلاف گرفته بود و هر روز مطالعه كردى تا كارش به سلطنت رسيدى . سبكتكين شمه‌يى از اعمال و رفتار پدر خود و ماجراهاى زندگى خويش را براى فرزند بيان مىكند . آنگاه مىنويسد : « . . . اكنون آگاه باش كه اگر خداى تعالى ترا همچون من اميرى روزى گرداند حكم بر بندگان خداى كردن كوچك كارى\r\n\r\n\r\n","description":"","footnote":"\r\n( 1 ) . مقدمه ابن خلدون ، ترجمهء محمد پروين گنابادى ، ج 1 ، ص 609 ( به اختصار )\r\n( 2 ) . عنصر المعالى قابوس بن وشمگير ، قابوسنامه ، به تصحيح دكتر غلامحسين يوسفى ، بنگاه ترجمه و نشر كتاب ، ص 226 ( به اختصار )\r\n","page_name":" 43 ","page_number":43},
  {"content":"\r\n\r\nنيست و پادشاهى كارى با خطر است و در دنيا خطر جان است و در آخرت خطر دين « 1 » ، بايد از خداى بترسى ، چون از خداى ترسان باشى و بندگان خداى نيز از تو بترسند بايد كه پارسا باشى كه ملك ناپارسا را حرمت نباشد و اول كارى آن كنى كه خزانه را و بيت المال را آبادان‌دارى كه ملك به مال توان نگاه داشتن و اگر ترا زر و مال و نعمت نباشد هيچ‌كس فرمان تو نبرد و مال حاصل نشود الا به عمارت و تدبير و عقل ، و عمارت حاصل نشود الا به عدالت و راستى و جهد كن تا همهء مردمان را مشفق خودگردانى ، بدان كه دل ايشان به احسان و بذل مال به دست آرى ، و هيچ چون خودى مطيع نشود ، الان بدان كه او نباشد ، و تو بدهى و بايد كه بلندهمت باشى و همت در آدمى همچون آتش است كه بلندى جويد . » بايد جمع‌المال از وجهى باشد كه جميل باشد . و من ترا نمىگويم كه مال از رعايا نستان ، كه هركسى مال بىوجه از رعايا بستاند مال عنقريب و بال او باشد و رعايا گنج پادشاه‌اند . چون گنج تهى باشد ، گنج به چه كار آيد ؟ و نيز نمىگويم كه چنان نرم شو كه مال حق را از رعايا نستانى ، بايد كه حق خداى پيش هيچ آفريده‌يى نگذارى و هركه را حقى در جيب باشد به لطف از وى بستانى ، بدان مصرف كه خداى و رسول ( ص ) فرموده است و بايد كه سياست و حدهايى كه خداى تعالى فرموده است نگاه دارى و جايى كه شمشير فرود بايد زد به تازيانه‌كار نفرمايى ، و نيز جايى كه تازيانه باشد شمشير نزنى . و غافل مباش از كسانى كه سالهاى سال عاملى كرده باشند و مالهايى كه به مدتها توفير كرده باشند ، نواب و كسان تو خرج كنند ، تا ايشان را باز به عمل فرستى ، پس بايد كه عاملى كه در دو سه سال در موضعى يا شهرى يا ديهى بوده باشد از حال او باخبر باشى و حساب او برگيرى . و اگر محقق شود كه غيرراستى از كسى چيزى ستده باشد ، آن مال را بازستانى و او را ادب كرده باشى ، باز سركار خود فرستى . و اگر مردى عاقل است درين يك نوبت بيدار شود و من بعد خيانت نكند و اگر ديگر بار خيانت كند معزول كن ، و مهم‌تر كار آن است كه از لشكر و مواجب و روزىهاى ايشان باخبر باشى و بايد كه مال ايشان چنان معلوم باشد ، كه هرروز همچون   « قُلْ هُوَ اللَّهُ »   مىخوانى ، و ايشان را چنان آماده و مطيع دارى كه اگر كارى افتد . . . همه لشكر با تو با جملگى سلاح و برعدت تو برنشسته باشد ، و مردمان مستعد را نيكودار . . . نگوى كه : فلان پسر فلان است و از براى پدرى ، مال خداى ضايع مكن و حق به مستحق ده ، مثلا كسى را اقطاعى بوده باشد و آنكس مرده باشد و او را پسر ناخلف مانده باشد ، يا مال خود دارد و يا محتاج اقطاعى سلطان است . و اگر دهى ، مال خداى ضايع كرده باشى ، و مال بدان كسى دهى كه هميشه از براى ملك تو كار كند . و راهها ايمن دارد پيوسته مشغول اين باش و اگر عياذ باللّه كالاى بازرگانى در راه ببرند ، تو چنان دانى كه مال از خزانهء تو برده‌اند و چنان سعى كنى كه دزد را بگيرى و مال بستانى و حد خداى تعالى ، ترا بترساند ، و بايد كه كريم باشى و رحيم و عفو تو از خشم تو زيادت باشد\r\n\r\n\r\n","description":"","footnote":"\r\n( 1 ) . تلخيص از : سعيد نفيسى ، در پيرامون تاريخ بيهقى ، ص 34 - 29\r\n","page_name":" 44 ","page_number":44},
  {"content":"\r\n\r\nتا مردمان به تو رغبت كنند . و اما دزد و گناهكار را هرگز عفو نكنى ، يكى آنكه در ملكت شركت جويد و يكى به مال مسلمانان دست‌دراز كند اين دو قوم را زنده نگذارى و باقى گناهكاران را هر كس به حسب گناه تأديب و عفو كنى . و سخى باشى اما مسرف و متلف نباش و مردمان لاف و گزاف‌زن پيش خود راه مده . و زنهار به سخن ايشان التفات مكنى كه بيشترين اسرار پادشاه از مردمان هزال بيرون رود و دشمنان بر اسرار ملك واقف شوند . و از آن فتنه‌هاى قوى خيزد . و كار هركس پديد كنى ، كه كار وزارت استربان را نبايد . . . و هرگز در اين كار تقصير مكن . . . و بايد دوست و دشمن خود بشناسى . . . و بدان كه دشمن بزرگ پادشاه خودرأيىست و استبداد ، بايد كه در هركارى با مردمان مشفق كه دوستى ايشان آزموده باشى مشورت كنى و به عقل خود در آن تصرف مكنى . و با دشمنان كه ايشان با تو در يك رتبه باشند لطف و مدارا كنى و اگر از آن مرتبه بگذرد جز شمشير زدن چاره نباشد . و در حربها و كارزارها بسيار تأمل نمايى ، كه كار جنگ همچون بازرگانى است و بايد كه اول انديشه كنى تا صلاح‌پذير باشد . . . با ايشان حاضر و بيدار بايد بودن و پيوسته ايشان را دلتنگ نبايد داشت . . . بايد كه خويشان و اقربا را دوست دارى و با كهتران شفقت دارى و با مهتران حرمت نگه دارى الا با كسى كه در ملك تو طمع كند ، او را مجازات و شكسته و ناليده دارى و بايد جاسوسان برگمارى تا احوال مكمنها و لشگرهاى بيگانه از شهرهاى دور ، به تو آرند و در شهر خود و مملكت خود صاحب بريدان امين دارى تا ترا از كار رعيت و انصاف عمال ، خبر دهند و بايد كه هرروز چون خفتن كرده باشى ، مجموع احوال ممالك خود معلوم كرده باشى تا كار ترا ، رونقى باشد . و بايد از خرج و دخل مملكت واقف باشى و از دبيران و وزيران غافل نباشى ، كه وقت باشد كه دبيران خائن شوند و با عالم راست شوند و مال تو برند و گاه‌گاه بر سر ايشان زمام‌دارى ، و بايد اين سخنان كه من ترا گفتم همه ياددارى و بر دل نقش كنى تا از روزبهان باشى ، اين است نصيحت و وصيت من بر تو و من از گردن خود بيرون كردم و اللّه اعلم . » « 1 »\r\nبار تولد ضمن گفتگو از دوران سامانيان و آل بويه مىنويسد : « ايرانيان غايت مقصود دولت‌دارى را در اين مىدانستند كه سلطان پيش از همه چيز « كدخدا » ى خوبى براى مملكت خويش بوده دائم در انديشهء عمران ظاهرى آن باشد و به حفر نهرها و احداث قنوات و ساختن پلها بر رودهاى بزرگ و آبادى روستاها و ترقى زراعت و بناى استحكامات و احداث شهرهاى تازه و تزيين بلاد و ابنيهء بلند و زيبا و برپا كردن رباطها در شاهراهها و غيره پردازد . . . » « 2 »\r\n\r\nآئين مملكتدارى به نظر خيام\r\nحكيم عمر خيام نيشابورى در نوروزنامه مىنويسد : « . . . آيين ملوك عجم اندر داد دادن و عمارت كردن و دانش آموختن و حكمت ورزيدن و دانايان را گرامى داشتن ، همتى عظيم بوده است ، و ديگر ،\r\n\r\n\r\n","description":"","footnote":"\r\n( 1 ) . مقدمهء ابن خلدون ، ترجمهء محمد پروين گنابادى ، ج 1 ، ص 609 ( به اختصار )\r\n( 2 ) . و . و . بارتولد ، تركستان‌نامه ، ترجمهء كريم كشاورز ، انتشارات بنياد فرهنگ ايران ، تهران 1352 ، ج 1 ، ص 488\r\n","page_name":" 45 ","page_number":45},
  {"content":"\r\n\r\nصاحب‌خبران را در مملكت ، به هرشهرى و ولايتى گماشته بودندى تا هرخبر كه ميان حادث گشتى پادشاه را خبر كردندى ، تا آن پادشاه بر موجب آن فرمان دادى . و چون حال چنين بودى ، و دستهاى تطاول ، كوتاه بودى و عمال بر هيچكس ستم نيارستندى كردن و يك درم از كس به ناحق نتوانستندى ستدن . و غلامان بيرون از قانون قرار و قاعده ، هيچ از رعايا نيارستندى خواست . و خواسته و زن و فرزند مردمان در امن و حفظ بودى . و هركس به كار و كسب خويش مشغول بودندى از بيم پادشاه .\r\nو ديگر نان‌پاره ( حقوق ) كه حشم را ارزانى داشتندى ، ازو بازنگرفتندى . و به وقت خويش ، به عادت معهود مال به دو مىرسانيدندى و اگر كسى درگذشتى و فرزندى داشتى كه همان كار و خدمت توانستى كردن ، نان پدر او را ارزانى داشتندى و ديگر به كار عمارت ، عظيم ، حريص و راغب بودندى و هرپادشاه كه بر تخت مملكت بنشستى ، شب و روز در آن انديشه بودى كه كجا آب و هواى خوش است ، تا آنجا شهرى بنا كردن تا ذكر او ، در آبادان كردن مملكت در جهان بماندى .\r\nو عادت ملوك عجم و ترك و روم كه از نژاد آفريدون‌اند ، چنان بوده است كه اگر پادشاهى سرايى مرتفع بنا افكندى ، يا شهرى يا ديهى يا رباطى يا قلعه‌يى يا رودى براندى و آن بنا در روزگار او تمام نشدى ، پس او و آن‌كس كه به جاى او بنشستى بر تخت مملكت ، چون كار جهان به روى راست گشتى ، بر هيچ چيز چنان جد ننمودى كه آن بناى نيم‌كردهء آن پادشاه تمام كردى .\r\nيعنى تا آن جهانيان بدانند كه ما نيز بر آبادان كردن جهان ، و مملكت ، همچنان راغبيم . . . و اگر به دست او تمام نشدى ، ديگر كه به جاى او نشستى تمام كردى . . . و گفتندى هركه راز مملكت نگاه ندارد اعتماد ازو برخاست و هركس يزدان را ناسزا گفت ، كافر گشت . و هركه فرمان پادشاه را كار نبندد ، با پادشاه برابرى كرد و مخالف شد اين هرسه را در وقت سياست فرمودندى . . . و ديگر در بيابانها و منزلها رباط فرمودندى و چاههاى آب كندندى ، و راهها از دزدان و مفسدان ايمن داشتندى . . . و اگر كسى از عمال چيزى بر ولايتى يا ديهى بيرون از قرار قانون ، در افزودى ، آن عمل به دو ندادندى ملك او را مالش دادندى و هركه از خدمتكاران خدمتى شايسته به واجب بكردى انعام فرمودندى . . . » « 1 »\r\nابو الفضل بيهقى مورخ نامدار ما به اهميت و ارزش شخصيت سلاطين و نقش و مسئوليت خطير آنان در اداره كشور توجه مىكند و مىنويسد :\r\n« بزرگا و بارفعتا كه كار امارت است اگر به دست پادشاه كامكار و كاردان محتشم افتد ، به وجهى به سر برد و از عهدهء آن‌چنان برآيد كه دين و دنيا او را به دست آيد و اگر به دست عاجزى افتد ، او بر خود درماند و خلق به روى . . . » « 2 » ، بيهقى چنان كه بايد ، به مقام و ارزش خلق توجه\r\n\r\n\r\n","description":"","footnote":"\r\n( 1 ) . عمر خيام نيشابورى ، نوروزنامه به تصحيح مجتبى مينوى ، ص 17 به بعد\r\n( 2 ) . ابو الفضل بيهقى ، تاريخ بيهقى ، تهران 1324 ، ص 379\r\n","page_name":" 46 ","page_number":46},
  {"content":"\r\n\r\nنمىكند و دربارهء رفتار مردم با سلاطين و مسئوليت و وظيفه سلاطين ، فكر ثابتى ندارد . يك جا مىگويد « فرق ميان پادشاهان مؤيد و موفق و ميان خارجى متغلب آن است كه پادشاهان را چون دادگر و نيكوكردار و نيكوسيرت و نيكو آثار باشند ، طاعت بايد داشت و گماشته به حق بايد دانست و متغلبان را كه ستمكار و بدكردار باشند خارجى بايد گفت و با ايشان جهاد بايد كرد . . . » « 1 » ولى در مورد مسعود ، مخدوم خود با آنكه بر بسيارى از كارهاى نارواى او ايرادهاى منطقى دارد ، راه اغماض و گذشت پيش مىگيرد ، و ظاهرا خطاب به معترضين زمان خود مىگويد : « . . . جهان بر سلاطين گردد و هركسى را كه بركشيدند نرسد كسى را كه گويد چرا چنين است كه مأمون گفته است در اين باب ، نحن الدنيا من رفعنا ارتفع و من وضعناه اتضع مائيم روزگار ، آن را كه برداشتيم ، بلندى گرفت و آن را كه بنهاديم خوار شد - معاويه گويد : « نحن الزمان ان صلحنا صلح الزمان و ان فسدنا فسد الزمان . » « 2 » دريغا كه مورخ فحل و نامدار و حقيقت‌گوئى چون بيهقى به جاى آنكه افكار و آراء و نيروى كار خلق را اساس و مدار همه قدرتها به شمار آورد به گفتار معاويه ( بنيان‌گذار ظلم و تبعيض ) و مأمون خليفهء عباسى استناد مىجويد و همه چيز را منبعث از ارادهء خلفا و شهرياران مىداند و افكار و تمايلات عمومى را به چيزى نمىگيرد .\r\n\r\nنگرانى سلطان محمود غزنوى\r\nروزى سلطان محمود « در آينه نگاه كرد ، چهره خود بديد تبسم كرد ، و احمد حسن را گفت : دانى كه اين زمان در دل من چه مىگردد ؟\r\nگفت : خداوند بهتر داند . گفت : مىترسم كه مردمان مرا دوست ندارند از آنكه روى من نه نيكوست و مردمان به عادت پادشاه نيكوروى دوست‌تر دارند .\r\nاحمد حسن گفت : اى خداوند يك كار كن كه ترا از زن و فرزند و جان خويش دوست‌تر دارند و به فرمان تو در آب و آتش روند . گفت : چه كنم ؟ گفت : زر را دشمن گير تا مردمان ترا دوست گيرند ، محمود را خوش آمد و گفت هزار معنى و فايده در زير اين يك سخن است . . . » « 3 » در صورتى كه حكايت سابق الذكر مقرون به حقيقت باشد ، بار ديگر عدم توجه محمود به « حقايق » و استبداد و خودخواهى او روشن مىشود زيرا به شهادت تاريخ براى او جز « زر » محبوبى نبود و مالياتهاى سنگينى كه از مردم مىگرفت و لشكركشيهاى او به هندوستان براى زراندوزى بود نه گسترش اسلام .\r\n\r\nبه نظر محمود فرمان سلطان صحيح يا غلط لازم الاجراست\r\n« زنى از نيشابور به تظلم به غزنين رفت و پيش محمود گله كرد و گفت : عامل نيشابور ضياعى از من بستده است و در تصرف خويش آورده ، نامه‌اى داد كه : اين زن را ضياع وى بازده ، اين عامل مگر آن ضياع را ، حجتى داشت ؟ گفت : اين ضياع او نيست ، حالش به درگاه باز نمايم ، بار ديگر آن زن به تظلم رفت ، غلامى فرستادند و عامل را از نيشابور به غزنين بردند چون به درگاه سلطان رسيد ، بفرمود كه او را هزار چوب بر در\r\n\r\n\r\n","description":"","footnote":"\r\n( 1 ) . همان ، ص 100\r\n( 2 ) . همان ، ص 39\r\n( 3 ) . همان ، ص 185\r\n","page_name":" 47 ","page_number":47},
  {"content":"\r\n\r\nسراى بزنند ، عامل حجت عرض كرد و پانصد شفيع آورد و آن هزار چوب با هزار دينار نيشابورى و به شفاعت بزرگ مىخريد ، هيچ فايده نداشت تا هزار چوب بخورد ، گفت : اگرچه آن ضياع ترا درست است چرا بر حكم فرمان رفتى و بعد از آن حال باز ننمودى ؟ تا آنچه واجب بود مىفرمودندى . . . » « 1 »\r\n\r\nشاه ، امير ، صاحبقران و سلطان\r\nبارتولد مىنويسد : در عهد محمود غزنوى « . . . لقب « سلطان » - لااقل در محيط زندگى دربارى - متداول و معمول گشت پيش از او او « شاه » ، « امير » ، « خدات » و « خداوند » استعمال مىشده است .\r\nمورخان و شاعران دربارى ، محمود را سلطان مىخواندند . و محتملا نويسندگان اسناد رسمى نيز ، وى را در اسناد چنين ملقب مىساخته‌اند ، ولى عوام در محاورهء روزانه ، محمود و جانشينان وى را به‌طور اعم ، كماكان امير مىخواندند . در تأليف بيهقى اشخاص ، در مكالمه مسعود را به نام « امير » خطاب مىكنند گرديزى تقريبا كلمهء « سلطان » را به كار نمىبرد و اين واژه در سكه‌هاى دوران پادشاهى نخستين اميران غزنوى نيز ديده نمىشود . . . » « 2 »\r\nصاحبقران : در دورهء قرون‌وسطا « صاحبقران » به كسى گفته مىشده است كه در عصر خود به جهتى از جهات بر ساير هم‌سلكان خود تفوقى حاصل كرده و در حقيقت در حرفه خود ممتاز و مشار اليه بالبنان شده باشد چه اين شخص سلطان باشد چه شاعر و وزير . نظامى عروضى در باب رودكى گويد :\r\n اى آنكه طعن كردى در شعر رودكى * اين طعن كردن تو ز جهل و ز كودكى است\r\nكان كس كه شعر داند ، داند كه در جهان * صاحبقران شاعرى استاد رودكى است \r\nغير از شعرا ، وزراى بزرگ را مخصوصا در عهد مغول به اين لقب مىخواندند . » « 3 »\r\nشرط مصاحبت و نزديكى با سلاطين : غزالى در كيمياى سعادت ، مردم متقى را عموما و علما و دانشمندان را خصوصا از معاشرت و نزديكى با سلاطين و توانگران بازداشته ، مىنويسد : در محضر سلاطين و بزرگان هيچ عملى جز سلام پسنديده نيست او سرفرود آوردن ، دست بوسيدن ، و پشت دو تا كردن را ، عمل زشت و ناصواب مىخواند . و مىنويسد :\r\nهشام بن عبد الملك خليفه ، چون به مدينه رسيد ، يكى از صحابه را نزد خود خواند و چون همه مرده بودند ، گفت يكى از تابعين را طلب كنيد « طاووس را نزديك وى آوردند ، چون در شد نعلين بيرون كرد ، و گفت السلام عليك يا هشام ! چگونه‌اى اى هشام ؟ پس هشام خشمگين شد قصد آن كرد كه او را هلاك كند ، گفتند كه اين حرم رسول است ( ع ) و اين مرد ، از بزرگان علماست ، اين نتوان كرد . پس گفت : اى طاووس ! اين به چه دليرى كردى ؟ گفت چه كردم ؟ خشم وى زياد شد ، گفت چهار ترك ادب كردى يكى نعلين بر كنار بساط من بيرون كردى و اين نزديك ايشان زشت\r\n\r\n\r\n","description":"","footnote":"\r\n( 1 ) . همان كتاب ، ص 192\r\n( 2 ) . تركستان‌نامه ، پيشين ، ص 576\r\n( 3 ) . ر . ك . مجلهء يادگار ، سال 3 ، شمارهء 5 ، ص 81\r\n","page_name":" 48 ","page_number":48},
  {"content":"\r\n\r\nبود ، كه پيش ايشان با موزه و نعلين به هم بايد نشست و تاكنون در سراى خلفا رسم چنين بود ، و ديگر آن‌كه مرا امير المؤمنين نگفتى و ديگر آن‌كه در پيش من نشستى و بىدستورى و دست من بوسه ندادى . طاووس گفت : اما آنكه نعلين بيرون كردم پيش تو ، هر روز پنج بار پيش رب العزه كه خداوند همه است بيرون كنم و بر من خشم نگيرد . و اما آنكه امير المؤمنين نگفتم ، نه آن بود كه همهء مردان به اميرى تو راضى نه‌اند ، ترسيدم كه دروغى گفته باشم و اما آنكه تو را به نام خواندم به كنيت نخواندم ، خداى تعالى دوستان خود را به نام خوانده است ، گفت يا داوود يا يحيى يا عيسى و دشمن خود را به كنيت خوانده . اما آنكه دست بوسه ندادم ، از امير المؤمنين على رضى الله عنه شنيدم كه گفت : روا نيست دست هيچكس را بوسه دادن مگر دست زن خويش به شهوت و دست فرزند به رحمت . اما آنكه پيش تو نشستم ، از امير المؤمنين رضى الله عنه شنيدم گفت : هركه خواهد كه مردى را بيند از اهل دوزخ ؛ گو در مردى نگر كه نشسته باشد و در پيش وى قومى به پاى ايستاده ، هشام را خوش آمد . . . » « 1 »\r\nگفتگوى شجاعانه طاووس در برابر خليفهء سبك‌مغز و خودخواهى چون هشام ، گفتار منيع و پرارزش « گيبون » مورخ معروف انگليسى را به ياد مىآورد كه مىگويد « شهرياران قسطنطنيه حدود عظمت خويش را از روى اطاعت بنده‌وار اتباع خويش قياس مىگرفتند ، امپراتوران مزبور نمىدانستند كه اين‌گونه فرمانبردارى و بنده‌صفتى كليهء نيروهاى دماغى انسان را از خاصيت مىاندازد و منحط مىكند . . . » « 2 »\r\nگيبون در جاى ديگر از كتاب خود ، كبر و غرور پادشاهان مستبد را به باد انتقاد مىگيرد و ادامهء اين سنن ناپسند را موجب هتك حيثيت انسانى مىشمارد ، به نظر او : « عناوين فوق العاده منيع و باشكوه و فروتنى بىاندازه مانند سر به خاك سودن ، كه آدميزاده به حكم اخلاص از براى قادر متعادل اختصاص داده بود ، طى قرون بر اثر چاپلوسى و ترس از موجوداتى كه هم طبع ما هستند ، رو به فزونى نهاد ، اين طرز ستايش كه عبارت از افتادن بر روى خاك و بوسيدن پاى امپراتور بود ، نخستين بار در عهد ديوكلسين رواج گرفت و وى آن شيوه را از عادات جاريهء دربار ايران اقتباس كرد ، اما آن عادت پايدار ماند و تا آخرين عصر مونارشى يونانى با شدت هرچه تمامتر رواج داشت ، بجز روزهاى يكشنبه كه از نظر غرور دينى ، اين حرمت رعيت خواركن موقوف بود ، در تمام اوقات ساير روزهاى هفته هركس به بارگاه امپراتور راه مىيافت ، اعم از ملوكى كه ديهيم پادشاهى بر سر و جبهء شهريارى بر تن داشتند از سفيران و فرستادگان پادشاهان مستقل روى زمين . . . همه كس مىبايد سر بر پايهء سرير وى سايد و بر خاك افتد . . . خرافات و موهوم‌پرستى زنجيرهاى بندگى را محكم‌تر مىكرد . امپراتور زير نظر بطريق در كليساى سن سوفى طى شعاير و تشريفات خاصى تاجگذارى مىكرد ، و مردم در پايين محراب كليسا سوگند\r\n\r\n\r\n","description":"","footnote":"\r\n( 1 ) . امام محمد غزالى : كيمياى سعادت ، به اهتمام احمد آرام ، ص 303\r\n( 2 ) . ادوارد گيبون ، انحطاط و سقوط امپراتورى روم ، ترجمهء ابو القاسم طاهرى ، تهران 1348 ، ص 552\r\n","page_name":" 49 ","page_number":49},
  {"content":"\r\n\r\nمىخوردند كه نسبت به شاه و خانوادهء وى فرمانبردار محض باشند و اوامرش را بدون چون و چرا اطاعت كنند ، امپراتور به نوبهء خود متعهد مىشد كه تا اعلا درجهء امكان از صدور فرمان اعدام و قطع اندامها خوددارى كند . » « 1 »\r\nناصرخسرو علوى شاعر مبارز و آزادانديش ايران ( كه چند قرن پيش از گيبون مىزيسته ) منشأ مداهنه و چاپلوسى را ، حرص ، آزمندى ، و جاه‌طلبى مردم مىشمارد و معتقد است اگر كسى به آرزوهاى نامحدود خود ، لگام زند ، محكوم به تملق‌گوئى به اين و آن نخواهد شد .\r\n گر نخواهى اى پسر تا خويشتن مجنون كنى * پشت پيش اين و آن ، پس چون همى چون نون كنى ؟\r\nدلت خانهء آرزو گشتست و زهر است آرزو * زهر قاتل را چرا با دل همى معجون كنى ؟\r\nخم زنون پشت تو هم در زمان بيرون شود * گر تو خم آرزو را از شكم بيرون كنى\r\n. . . ده تن از توزرد روى و بىنوا خسبد همى * تا به گلگون مى همى تو روى خود گلگون كنى\r\nزر همى خواهى كه پاشى ، مىخورى با حوريان * سر ز رعنايى گهى ايدون و گاه ايدون كنى\r\n. . . دست بر پرهيزدار و خوب گوى و علم جوى * تا به اندك روزگارى خويشتن قارون كنى \r\nتاريخ زندگى ناصرخسرو نشان مىدهد كه به آنچه گفته است عمل كرده و بر همين مناسبت مطرود درگاه اميران و زورمندان زمان بوده است ، وى در تأييد اين معنى مىگويد :\r\n اگر بر تن خويش سالار و ميرم * ملامت همى چون كنى خير خيرم\r\n. . . اسيرم نكرد ، اين ستمگار ، گيتى * چو اين آرزو جوى تن ، گشت اسيرم\r\nچو من پادشاه تن خويش گشتم * اگر چند لشگر ندارم ، اميرم\r\nبه تاج و سريرند شاهان مشّهر * مرا علم و دينست تاج و سريرم\r\nچو مر جاهلان را ، سوى خود نخواند * نه بوى نبيذ و نه آواى زيرم\r\nچه كارست پيش اميرم چو دانم * كه گر مير پيشم نخواند نميرم !\r\nبه چشمم ندارد خطر سفله گيتى * به چشم خردمند ازيرا خطيرم\r\nحقير است اگر اردشير است زى من * اميرى كه من بر دل او حقيرم\r\nبه نزديك من نيست جز ريگ و شوره * اگر نزد او من نه مشكين عبيرم\r\nبه گاه درشتى درشتم چو سوهان * به هنگام نرمى به نرمى حريرم\r\nچو ، من دست خويش از طمع پاك شستم * فزونى از اين و از آن چون پذيرم\r\nبه جان خردمند خويش‌ست فخرم * شناسند مردان صغير و كبيرم\r\n. . . تن پاك فرزند آزادگانم * نگفتم كه شاپور بن اردشيرم \r\nخاقانى نيز در شمار شعرا و مردانيست كه آزادگى و استقلال را بر نوكرى و دبيرى بر درگاه سلاطين ترجيح مىدهد :\r\n\r\n\r\n","description":"","footnote":"\r\n( 1 ) . همان ، ص 570\r\n","page_name":" 50 ","page_number":50},
  {"content":"\r\n\r\n همه درگاه خسروان درياست * يك صدف نى و صد هزار نهنگ\r\nكشتى آرزو در اين دريا * نفكند هيچ صاحب فرهنگ\r\nيك گهر ندهد و به جان ستدن * هر زمان باشدش هزار آهنگ\r\nدر پناه خردنشين كه خرد * گردن آز راست پالاهنگ\r\nتو و كنجى نه صدر و نه ايوان * تو و نانى نه مير و نه سرهنگ\r\nخليفه گويد خاقانيا دبيرى كن * كه پايگاه تو را بر فلك گذارم سر\r\nدبيرم آرى سحر آفرين گه انشا * وليك زحمت اين شغل را ندارم سر\r\nچو آفتاب ضميرم عطاردى چه كنم ؟ * كلاه عاريتى را چرا سپارم سر \r\nدر جاى ديگر خاقانى آزادگى و وارستگى و استقلال فكر را بر خدمت ارباب قدرت ترجيح مىدهد :\r\n . . . همچو ماهى سر خويش از پى نان * بر سر سوزن طفلان چكنم\r\nگوئيم نان ز در سلطان جوى * آب رخ ريزد بر نان چكنم\r\nلب خويش از پى نان چو دونان * بوسه زن بر در سلطان چكنم\r\nهمچو زنبور دكان قصاب * بر سر كار دهان جان چكنم\r\nتاج خرسنديم استغنا داد * با چنين مملكه طغيان چكنم\r\nنعمتى بهتر از آزادى نيست * بر چنين مائده كفران چكنم\r\nمادر بخت فسرده رحم است * خشك دارد سر پستان چكنم\r\nهمتم بر سر كيهان خورد آب * ننگ خشك و تر كيهان چكنم\r\nكاوه‌ام پتك زنم بر سر ديو * در دكان كوره و سندان چكنم\r\nخادمانند و زنان دولتيار * چون مرا آن نشد آسان چكنم\r\nدولت از خادم و زن چون طلبم * كاملم ميل به نقصان چكنم\r\nهمه ناكامى دل كام منست * گرد كام اينهمه جولان چكنم \r\nدر ميان متفكران و آزادانديشان عالم اسلام پيشوايان راستين تصوف بيش از ديگران در برابر خلفا و شهرياران بىپرده و بدون مجامله سخن گفته‌اند .\r\n\r\nگفتگوى فضيل با هرون الرشيد\r\nسفيان بن عينه گويد هرون ما را بخواند و فضيل با ما بود روى به خليفه كرد و گفت اى خوب‌چهر ، تويى كه كار اين امت به دست دارى . بزرگا تعهد و تقلدى كه به گردن گرفته‌اى ! خليفه را از اين گستاخى و صراحت ، گريه افتاد و هريك ما را بدره‌اى آورد ، و همه بپذيرفتند جز فضيل كه رد كرد . خليفه گفت : يا ابا على ، اگر اين مال حلال ندانى ، به وامدارى ده تا دين خود ادا كند يا گرسنه‌اى را سير كن و برهنه‌اى را بپوشان فضيل گفت نتوان و بيرون شديم . و من به ابى على گفتم خطا كردى زر مىستدى ، و در ابواب به مصرف مىكردى . فضيل دست فراريش من برد و\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nمحاسن من بگرفت : اى ابا محمد تو فقيه اين شهر و منظور نظر مردمانى ، آيا سزد كه در چنين غلطى افتى . گفت : « گر ، اين مال بر ديگران حلال بودى ، بر من نيز حلال بودى . . . » « 1 »\r\nاخلاق پادشاهان : « . . . معاويه ، ابو جهم عدوى را گفت من بزرگترم يا تو ؟ ابو جهم گفت :\r\nمن در عروسى مادرت شيرينى خورده‌ام ، معاويه گفت در زناشوئى او با كدام شوهرش ؟ ابو جهم گفت با حفص بن مغيره ، معاويه گفت : در برابر پادشاهان تا اين اندازه جسور مباش ، چون پادشاهان ، مانند كودكان ، زود خشمگين مىشوند و مانند شيران چابك از هم مىدرند . » ابن عبدربه ( ص 12 ) . « 2 »\r\nغزالى مىنويسد : « . . . هيچ شهيد از آن فاضل‌تر نيست كه بر سلطان ظالم حسبت كند و وى را بكشند . ( مقصود از حسبت امر به معروف است ) .\r\nغزالى در كتاب نصيحة الملوك مىنويسد : رسول خدا گفت : « عدل يك روز از سلطان عادل ، فاضل‌تر از عبادت شصت سال بر دوام . . . و دوست‌تر كس نزد خداى تعالى سلطان عادل است و دشمن‌ترين و خوارتر نزد حق‌تعالى سلطان ظالم است . . . سه كس‌اند كه خداى تعالى به ايشان ننگرد در روز قيامت ، سلطان دروغ‌زن و پيرزانيه و درويش متكبر و لاف‌زن . » در جاى ديگر مىنويسد : « . . . نيكو چيزى است ولايت و فرمان دادن كسى را ، كه به حق قيام كند ، و بد چيز است ولايت و فرمان دادن كسى را كه در حق آن تقصير كند . . . » عمر رضى إله عنه پرسيد از مسلمانى كه چه شنيدى از احوال من ؟ . . . گفت : شنيدم كه دو نان‌خورش برخوان نهادى و دو پيراهن دارى يكى براى شب و ديگرى براى روز . گفت : جز اين هست ؟ گفت نه ! گفت : بالله اين هر دو نيز نيست .\r\nباز غزالى در نصيحة الملوك از قول حكيمى گويد : « واى بر آنكس كه مبتلا شود به خدمت سلطان كه ايشان را نه دوست باشد و نه خويش و نه فرزند و نه حرمت و نه آزرم و كس را آزرم ندارند و گرامى نكنند مگر آن‌كس را كه به دو حاجتمند باشند از روى دانش يا از مردانگى ، و چون حاجت خويش از ايشان يافتند ، نه دوستى ماند و نه وفا و نه شرم . و كار ايشان بيشتر ريا باشد . گناه خود را خرد دارند و اندك گناهى كه از كسى صادر شود به خلاف هواى ايشان ، عظيم بزرگ دارند . » سفيان سورى گويد : « با سلطان صحبت مكن ، اگر مطيع باشى ترا رنجه دارند و اگر خلاف كنى ، ترا بكشند . » در جاى ديگر مىنويسد « . . . سلطانى كه توانايى آن ندارد كه خاص خويش را ( يعنى بستگان خود را ) به صلاح آورد ، ببايد دانست كه عام خويش ، به صلاح نتواند آورد . »\r\nهمو در جاى ديگر مىنويسد : « هرگاه رعيت دانست كه پادشاه آسان حجاب است ( يعنى ملاقات او آسان است ) عمال ، ستم نتوانند كرد بر رعيت . و نه رعيت بر يكديگر و به آسانى\r\n\r\n\r\n","description":"","footnote":"\r\n( 1 ) . على اكبر دهخدا ، لغت‌نامه ، ص 676 ( به اختصار )\r\n( 2 ) . جاحظ ، پيشين ، ذيل ص 118\r\n","page_name":" 52 ","page_number":52},
  {"content":"\r\n\r\nحجاب نيز از همهء كارها آگاه بود . » غزالى در جاى ديگر علل سقوط حكومتها را چنين توجيه مىكند : « ملكى را پرسيدند . . . كه چه بود كه دولت روى از تو بگردانيد ، گفت غره شدن به دولت و نيروى خويش و بسنده كردن به دانش خويش و غافل بودن از مشورت كردن و به پاى كردن مردمان دون به شغلها ، و ضايع كردن حيلت به جاى خويش و چاره‌كار ناساختن اندر وقت حاجت به وى ، و آهستگى و درنگ و وقت آنك شتاب بايد كرد و روا نكردن حاجت‌هاى مردمان . . . » « 1 »\r\nغزالى در كيمياى سعادت مىگويد : « خلافت ، حق است در زمين چون بر سبيل عدل بود ، و چون از عدل و شفقت خالى بود خلافت ابليس ( شيطان ) بود لعنة الله ، كه هيچ سبب فساد ، عظيم‌تر از ظلم والى نيست - و اصل ولايت داشتن علم و عمل است . . . والى بايد بداند كه او را به دين عالم براى چه آورده‌اند و قرارگاه او چيست و دنيا منزلگاه اوست نه قرارگاه او . و او به صورت مسافرى است كه رحم مادر بدايت منزل اوست و لحد گور نهايت او . هر سالى و هر ماهى و روزى كه مىگذرد از عمر او چون مرحله‌اى است كه بدان نزديك مىشود به قرارگاه خود . . . و عاقل آن بود كه در منزل دنيا . . . به قدر ضرورت و حاجت قناعت كند . و هرچه بيش از آن بود ، همه زهر قاتل بود . . . و وقت مرگ ، جان كندن با او سخت‌تر . » سپس مىگويد : والى و اميرى كه تقوى و ورع را پيشه خود ساخته ، براى اجراى حق و عدالت بايد به اصول زيرين توجه كند .\r\n1 ) « در هرواقعه و پيش‌آمدى چنين انگارد كه او رعيت و ديگرى والى است » هرچه خود را نپسندد ، هيچ مسلمان را نپسندد . »\r\n2 ) « ارباب حاجات را بر درگاه خود منتظر نگذارد و « تا مسلمانى را حاجتى مىبايد به هيچ نافله مشغول نشود . »\r\n3 ) « به شهوت‌راندن ، جامهء نيك پوشيدن و طعام خوش خوردن عادت نكند و در همه چيز قناعت كند كه بىقناعت عدل ممكن نشود . »\r\n4 ) « بناى همه كارها تا تواند به رفق نهد نه به عنف » پيشواى اسلام مىگويد : « نيكو چيزى است ولايت ، كسى را كه به حق آن قيام كند و بد چيزى است ولايت كسى را كه در آن تقصير كند . »\r\n5 ) « جهد كند تا همهء رعيت ازو خشنود باشند . . . بايد والى بدان غره نشود كه هركه به دو رسد برو ثنا گويد ، پندارد كه ازو خشنودند كه آن هم از بيم بود ، بلكه بايد معتمدان را فراكند تا تجسس مىكنند و احوال او از خلق مىپرسند : كه عيب خود از زبان مردمان توان دانست . »\r\n6 ) « بداند كه خطر ولايت داشتن صعب است و كار خلق خداى نيك كردن عظيم است ، و هركه توفيق يابد كه بدان قيام نمايد ، سعادتى يافت كه وراء آن هيچ سعادتى نبود و اگر تقصير\r\n\r\n\r\n","description":"","footnote":"\r\n( 1 ) . نصيحة الملوك ، ص 147\r\n","page_name":" 53 ","page_number":53},
  {"content":"\r\n\r\nكند ، شقاوتى يافت كه كس مثل آن نبيند . . .\r\n7 ) « تشنه باشد به ديدار علماء دين . و حريص بود بر شنيدن نصيحت ايشان و حذر كند هميشه از علماء حريص بر دينار ، كه وى را عشوه دهند و بر وى ثنا گويند ، و خشنودى وى طلب كنند تا از آن مردار حرام ، كه در دست وى است چيزى به مكر و حيله به دست آرند . . . »\r\n8 ) « آنكه بدان قناعت نكند كه خود از ظلم دست بدارد ، ليكن عاملان و نايبان و چاكران خويش را مهذب كند و به ظلم ايشان رضا ندهد . . . هر ظلم كه از عامل سلطان برود و خاموش باشد ، اين ظلم وى كرده باشد . . . » « 1 »\r\nو عالم دين‌دار آن بود كه به دو طمع ندارد و انصاف وى بدهد ، چنان كه شفيق بلخى نزديك هارون الرشيد شد ، هارون او را گفت شفيق زاهد تويى گفت شفيق منم ، اما زاهد نه ، گفت مرا پندى ده ، گفت : خداى تعالى ترا به جاى صديق ( ابو بكر ) بنشانده است و از تو صدق درخواهد چنان كه از وى ، و به جاى فاروق ( عمر ) بنشانده است و از تو فرق درخواهد ميان حق و باطل چنان كه از وى ، و به جاى ذو النورين ( عثمان ) نشانده است و از تو شرم و كرم درخواهد چنان كه از وى و به جاى على ابن ابيطالب نشانده است و از تو علم و عدل درخواهد چنان كه از وى و گفت بيفزاى در پند : گفت آرى خداى تعالى را سرايى است كه آن را دوزخ گويند و ترا دربان او ساخته است و سه چيز به تو داده است بيت المال و شمشير و تازيانه و گفته است كه بدين سه چيز خلق را از دوزخ بازدار و هرحاجتمندى كه به نزديك تو آيد اين مال از وى بازمگير و هركه كسى را بناحق بكشد وى را بازكش به دستورى ولى مقتول كه اگر اين نكنى پيش رو اهل دوزخ تو باشى و ديگران بر پى تو آيند ، گفت زيادت كن و پند ده ، گفت چشمه تويى و ديگر عمال ، جوى . اگر چشمه روشن بود تيرگى جويها زيان ندارد و اگر چشمه تيره بود روشنى ديگر جويها سود ندارد . » « 2 » غزالى ضمن بحث در پيرامون عدل و سياست ملوك مىنويسد : سلطان به حقيقت آن است كه عدل كند ، در ميان بندگان و فساد و جور نكند كه سلطان جاير شوم بود و بقا نبودش . . . كه الملك يبقى مع الكفر و لا يبقى مع الظلم .\r\nو اندر تاريخ‌ها چنين است كه چهار هزار سال اين عالم را مغان داشتند و مملكت اندر خاندان ايشان بود و از بهر آن بماند كه ميان رعيت عدل كردندى و رعيت را نگاه داشتندى و اندر كيش خويش ظلم و ستم روا نداشتندى و جهان به داد و عدل آبادان كردند . . . « 3 » واجبست بر مردم كه تخم نيكى كارد و از عيب و زشتى دور بود خاصه ملوك را تا از پس ايشان نام نيكو بماند و مردمان او را به بدى ياد نكنند . . . » « 4 »\r\nغزالى پس از برشمردن دوران شهريارى پادشاهان كهن مىنويسد : « همهء همت ايشان آن\r\n\r\n\r\n","description":"","footnote":"\r\n( 1 ) . امام محمد غزالى ، كيمياى سعادت ، پيشين ، ص 409 به بعد\r\n( 2 ) . نصيحة الملوك ، به اهتمام همان ، ص 27 به بعد\r\n( 3 ) . همين كتاب ، ص 82\r\n( 4 ) . همان كتاب ، ص 96 به بعد\r\n","page_name":" 54 ","page_number":54},
  {"content":"\r\n\r\nبوده است كه جهان آبادان كردندى و با رعيت داد فرمودندى كردن و حشم را به سياست نگاه داشتندى . . . » و نهرها ساختند و كاريزها كندند و آب چشمه‌ها كه ناپديد ببودى بيرون آوردندى . . . از بهر آنكه دانستند كه هرچه آبادانى بيشتر ولايت ايشان بيشتر و رعيت به انبوه‌تر ، و نيز دانستند كه حكيمان جهان راست گفته‌اند كه دين به پادشاهى و پادشاهى به سپاه و سپاه به خواسته و خواسته به آبادانى و آبادانى به عدل استوار است . و به جور و ستم كردن همداستان نبودندى و از كسان خويش بيداد كردن روا نداشتندى از آنكه دانستندى كه مردمان با جور و ستم پاى ندارند و شهرها و جايها ويران شود و مردگان بگريزند و به ولايت دگر شوند تا آبادان ويران شود . و پادشاهى به نقصان اوفتد و دخل كم شود و گنج تهى شود و عيش بر مردمان تلخ و بيمزه گردد . . .\r\nغزالى رفتار سلاطين را باشخصيت و اخلاق مردم كشور مرتبط و هم‌آهنگ مىداند و مىگويد « امروز بدين روزگار آنچه بر دست و زبان اميران ما مىرود اندر خور ماست و همچنان كه ما بدكرداريم و با خيانت و ناراستى و ناايمنى ، ايشان نيز ستمكار و ظالمند و كما تكونون يولى عليكم درست ببود بدين سخن كه كردار خلق با كردار پادشاهان مىگردد . » « 1 » قرنها بعد منتسكيو نيز گفت : « هر ملتى شايستهء حكومتى است كه دارد »\r\nبه نظر غزالى « ويرانى زمين از دو چيز بود . يكى از عجز پادشاه و ديگر از جور وى در آن روزگار ، پادشاهان بر يكديگر حسد بردندى تا ولايت كه آبادان‌تر است . » « 2 » غزالى ضمن حكايتى شرايط سلطنت و فرمانروائى را به شهرياران جهان ، از قول « يونان دستور » چنين مىآموزد :\r\n« انوشيروان عادل ، يونان دستور را گفت مرا از سيرت پيشينگان خبرى ده ، يونان دستور گفت به چند چيز خواهى كه ايشان را بستايم ، به سه چيز يا به دو چيز يا به يك چيز ؟\r\nنوشيروان گفت به سه چيز ، يونان گفت ايشان را به هيچ كار در ناراستى نديدم ، و به هيچ كار در نادانى نديدم و به هيچ كار در خشمگين نديدم ، گفت به دو چيزشان بستاى ، گفت هميشه اندر كار نيك شتاب‌زده بودندى و اندر كار بد پرهيزگار بودندى .\r\nنوشيروان گفت به يك چيز بستاى يونان دستور گفت پادشاهى ايشان و چيرگى ايشان بر تن خويش بيش از آن بود ، كه بر مردمان « 3 » » . سپس غزالى با قلم حقگوى خود مىنويسد :\r\n« بدبخت‌ترين كس آنست كه به پادشاهى خويش غره شود و جهان آبادان نكند و زندگى نداند كردن . . . » « 4 »\r\nبه نظر غزالى عدل از كمال عقل خيزد و كمال عقل آن بود كه به حقيقت باطن كارها دريابد و به ظاهر آن غره نشود . . . اما عاقل كامل آنست كه بداند كه اين چاكران كه خدمت او مىكنند خدمت شكم و فرج و شهوت خود مىكنند ، خدمت وى نمىكنند دليل بر اين آن‌كه\r\n\r\n\r\n","description":"","footnote":"\r\n( 1 ) . همان كتاب ، ص 99 به بعد\r\n( 2 ) . همان كتاب ، ص 109\r\n( 3 ) . همان كتاب ، ص 111\r\n( 4 ) . همان كتاب ، ص 112\r\n","page_name":" 55 ","page_number":55},
  {"content":"\r\n\r\nچون بشنوند كه ولايت به ديگرى مىافتد ، از وى اعراض كنند زود ، و بدان ديگر تقرب نمايند و از هركجا دانند كه نفعى حاصل مىشود ايشان خدمت آن را بر وى اختيار كنند . . . عاقل آن بود كه از كارها حقيقت بيند نه صورت . . . هركه عاقل نيست عادل نيست . « 1 »\r\nعوفى ، در جوامع الحكايات مىنويسد : « . . . وقتى عضد الدوله ، قصد دشمنى كرد ، و براى رفع او لشكرى عظيم مرتب مىگردانيد ، با صاحب عباد مشورت كرد . صاحب گفت : پادشاه عاقل كامل آن بود ، كه خصم را بر چهار چيز دفع كند ، اول زرق ( يعنى مكر و حيله ) دوم زن ، سوم زر چهارم زور . »\r\nاندرزى به سلاطين : « شنيدم كه چون سلطان طغرل بك به همدان آمد ، از اولياء سه پير بودند . . . بر آنجا ايستاده بودند ، نظر سلطان بر ايشان آمد ، كوكبه لشكر بداشت و پياده شد با وزير ابو نصر الكندرى پيش ايشان آمد و دست‌هاشان ببوسيد ، باباطاهر پاره‌اى شيفته‌گونه بودى . او را گفت اى ترك با خلق خدا چه خواهى كرد ؟ سلطان گفت : آنچه فرمايى ، بابا گفت : آن كن كه خدا مىفرمايد . ان اللّه يأمركم بالعدل و الاحسان سلطان بگريست و گفت : چنين كنم . . . » « 2 »\r\nآمدن طغرل به نيشابور - پس از آن‌كه بر اثر مظالم « سورى » فرمانرواى غور و غزنين ، و سوء سياست و بىتدبيرى و خودسرى مسعود ، پاى تركان سلجوقى به خراسان باز شد ، ابراهيم ينال ، نخست به خطه خراسان آمد و زمينه را براى ورود طغرل فراهم نمود . چون طغرل به نيشابور رسيد ، در باغ شادياخ حسنكى نزول نمود ، به گفتهء بيهقى « همهء اعيان به استقبال رفته بودند ، مگر قاضى صاعد ، و با سوارى سه هزارى بيشتر زره‌پوش . . . » روز ديگر قاضى صاعد به ملاقات طغرل مىرود ، چون سخنان نصيحت‌آميز قاضى جالب توجه است عين تقريرات او را از تاريخ بيهقى نقل مىكنم :\r\n\r\nاندرزهاى قاضى صاعد به طغرل بيك سلجوقى\r\n« . . . روز ديگر قاضى صاعد كه در نيشابور به جاى امام بود ، با فرزندان و شاگردان و نقيبان به ديدن طغرل بيك آمد . و چون قاضى صاعد نمايان شد ، طغرل بيك براى تعظيم برخاست و در پاى تخت فرمود تا بالشى نهادند و قاضى صاعد را بر آن بالش نشانيد و قاضى بعد از اداى مراسم تهنيت و مباركبادى سلطنت ، در مقام نصيحت آمده سخنان خوب بيان فرمود .\r\nنصايح دلپذير به زبان فصيح و بليغ ادا مىفرمود . طغرل بيك از تخت فرود آمده در برابر قاضى صاعد به دو زانوى ادب نشست و آن نصايح در كتب سيرملوك مشهور به نصايح صاعديه است . . . اول سخن اين بود : زندگى امير دراز باد . اين تخت مسعود است كه بر آنجا نشسته‌اى . . . اى امير ، هشيار باش و از خداى سبحانه و تعالى . . . بترس و داد ده و سخن مظلوم را به گوش هوش بشنو . . .\r\nاى امير بايد كه ازين مغرور نشوى كه ظلمه بسيارست كه ظلم مىكنند و به ايشان بالفعل آسيبى نمىرسد ، چه يكى از حكم الهى اهمال و فرصت ظالمان است . . . بدان كه ثبات دولت و دوام\r\n\r\n\r\n","description":"","footnote":"\r\n( 1 ) . همان كتاب ، ص 314\r\n( 2 ) . نجم الدين راوندى ، راحة الصدور ، ص 98 به بعد\r\n","page_name":" 56 ","page_number":56},
  {"content":"\r\n\r\nسلطنت منوط و مربوط است به دو چيز ، يكى اشاعهء عدل ، دوم رفع ظلم ، و ظلم نه ستم ناكردن است به رعيت و بس بلكه ظلم عبارت است از وضع شىء در غير مجلس . پس سلاطين ما بايد كه هركس را به كار مىدارند كه او از عهده آن بيرون تواند آمد . چه زوال بسى دولتهاى عظيم به سبب اين بود كه ايشان كارهاى بزرگ را به مردم اراذل و ادانى مىفرمودند . . . لاجرم جميع امور ايشان مختل و پريشان شد . پس ازين جا معلوم شد كه عدل در حقيقت عبارتست از آنكه هر كسى را به آنچه استعداد مكنت آن دارد مأمور سازند . . . چون قاضى صاعد از تقرير نصايح دلپذير . . . فارغ گشت ، گفت : اى امير من حق ترا بدين آمدن بگزاردم و ديگر نيايم كه به علم مشغولم و كار ديگر بر علم نمىگزينم و اين پند كه دادم ترا كفايت خواهد بود . و طغرل بيك گفت : رنج قاضى پس از اين به آمدن نخواهم داد و اگر مهم باشد ، پيغام گفته آيد و پذيرفتم كه به آنچه گفتى كار كنم .\r\nبعد از آن فرمود كه اى قاضى مردمان غريبيم و در صحرا برآمده و رسوم بزرگان نمىدانيم قاضى بايد كه نصيحت از ما بازنگيرد قاضى گفت چنين كنم . . . » « 1 »\r\n\r\nروش نخستين سلاطين سلجوقى\r\nبارتولد با خوشبينى بسيار از قول ادريسى ، در وصف سلاطين و تركان سلجوقى چنين مىنويسد : « اميران ايشان جنگجو و عاقبت - انديش و استوار و عادل بوده و به صفات حميده ممتازند . » به نظر بارتولد : « نخستين سلاطين سلجوقى به مراتب از مسعود و محمود مسلمانتر بودند ، از نوشيدن شراب امتناع مىورزيدند » و صادقانه ميل داشتند آرمان سلطان عادل را عملى سازند و پادشاهى دادگستر باشند . . .\r\nپيشواى قوم صحرانشين كه از لحاظ وضع ظاهر و پوشاك به زحمت لشكريان خويش مشخص و در همهء رنجهاى ايشان شريك بود ، نمىتوانست به صورت سلطان مستبدى همچون محمود و يا مسعود درآيد ، شايستهء توجه بسيار است كه شغل منفور امير حرس در زمان سلجوقيان بالكل فاقد اهميت گرديد . . . نظر ايرانيان دربارهء سلطنت مطلقه ، يعنى پادشاهى واحد كه آمر و ناهى مطلق در امور ملك و دولت باشد نيز براى صحرانشينان بيگانه بود ، و از لحاظ ايشان امپراتورى ملك همهء خاندان خان بوده است . اين حقيقت كه در آغاز كار سلجوقيان در آن واحد در برخى از بلاد خراسان به نام طغرل خطبه خوانده مىشده و در بعضى شهرهاى ديگر به نام برادر او داود ، خود نشان مىدهد كه سلجوقيان در به دو امر تا چه حد با فكر وجود سلطان واحد و مطلق ، بيگانه بوده‌اند . اساس فئودالى و جنگهاى خانگى كه مولود اجتناب‌ناپذير آن اساس بود در دولت سلجوقيان و قراخانيان بسط و توسعهء فراوان داشت . . . در امپراتورى سلجوقى ، دادن اقطاع ، عملى عادى و مرسوم بود . ولى اين پديده منجر به برقرارى حقوق تقيد\r\n\r\n\r\n","description":"","footnote":"\r\n( 1 ) . در پيرامون تاريخ بيهقى ، پيشين ، ج 2 ، ص 904\r\n","page_name":" 57 ","page_number":57},
  {"content":"\r\n\r\nروستائيان به زمين نگشت . . . نظام الملك به دارندگان اقطاع يادآور مىشود كه نسبت به كشاورزان ستم نكنند ، زيرا در نتيجه بسط اقطاع و مظالمى كه از اين رهگذر به كشاورزان روا مىداشتند رعايا تن به كار نمىدادند ، در نتيجه قيمت زمين نقصان كلى يافت . . . زمينى كه در زمان سامانيان به جفتى چهار هزار درهم فروخته مىشد ، كسى به رايگان نمىخواسته و اگر هم خريدارى پيدا مىشد ، مع هذا زمين به حالت غير مزروع باقى مىمانده « به سبب بىرحمى ( اميران ) و ظلم به رعايا . » « 1 »\r\nبه اين ترتيب مىبينيم كه سياست اقتصادى سلجوقيان مخصوصا نسبت به كشاورزان بسيار خطرناك بود و رسم اقطاع و اختيارات نامحدود دارندگان اقطاع به زيان كشاورزان پايان يافت . بر خلاف سلاطين سلجوقى قراخانيان كه از فرهنگ و تمدن بيشترى برخوردار بودند نسبت به طبقه كشاورزان ، روشى عاقلانه پيش گرفتند .\r\nبنا به گفتهء ابن اثير ، طمغاج خان ابراهيم پادشاهى عادل پرهيزگار و مراعى خلق بود . هرگز ماليات ظالمانه‌اى بر مردم و به خصوص به كشاورزان تحميل نمىكرد .\r\nبارتولد سپس مىنويسد : طمغاج خان ابراهيم نخست به استقرار نظم و امنيت كامل در قلمرو دولت خويش توجه كرد . هرگونه تجاوز به حقوق مالكيت اشخاص ، بيرحمانه مجازات مىشد . روزى راهزنان ، بر دروازهء قلعهء سمرقند نوشتند « ما همچون پيازيم هرقدر سر ما را بزنند بيشتر مىروئيم . » خان فرمود تا زير آن كلمات چنين نويسند : « من اينجا همچون باغبانم و هر قدر شما بروئيد من هم شما را از بيخ مىكنم . » وى روزى زيركانه از كشتن اين دزدان دلير اظهار ندامت كرد ، و به وسيلهء يكى از گماشتگان خود افراد پراكنده اين قوم را گرد آورد و مورد مرحمت خود قرار داد . چون تعداد آن به سيصد رسيد ، يكايك را به نوبت وارد اطاق كرد و به سياست رسانيد . » « 2 » و با اين تدبير دزدى و راهزنى از سمرقند برافتاد وى نه تنها از منافع طبقات زحمتكش دفاع مىكرد ، بلكه از ستمگرى بازرگانان و سوداگران و پيشه‌وران نيز جلوگيرى مىنمود .\r\n\r\nمشورت پادشاه با دانايان\r\nنظام الملك در فصل هجدهم كتاب خود ، سلاطين را به مشورت و رأىزنى فرامىخواند و مىنويسد : « مشورت كردن در كارها از قوى رأيى مردم باشد و از تمام عقلى و پيش‌بينى . چه هركسى را دانشى باشد ، و هريكى داند يكى بيشتر ، يكى كمتر . . . » دانايان گفته‌اند : « تدبير يك تنه چون زور يك مرده باشد و تدبير ده تنه چون زور ده مرده باشد » سپس مىنويسد : پيغمبر با همهء فضايل چون مهمى پيش مىآمد ، به امر خدا  « وَ شاوِرْهُمْ فِي الْأَمْرِ »  با ياران خود مشورت و تدبير مىكرد « چون او را مشورت فرمود كردن و او از مشورت بىنياز نبود . . . پس چنان واجب كند كه چون پادشاه كارى خواهد كرد يا او را مهمى پيش آيد ، با پيران و هواخواهان مشورت كند ، تا هركسى\r\n\r\n\r\n","description":"","footnote":"\r\n( 1 ) . تركستان‌نامه ، پيشين ، ص 47 - 643 ( به اختصار )\r\n( 2 ) . همان ، ص 55 - 654 ( به اختصار )\r\n","page_name":" 58 ","page_number":58},
  {"content":"\r\n\r\nرا در آن معنى آنچه فراز آيد بگويد و آنچه رأى پادشاه ديده باشد با گفتار هريكى مقابله كند و هر يكى چون گفتار و رأى يكديگر بشنوند و براندازند ، رأى صواب از آن ميان پديد آيد . و رأى صواب آن بود كه همه بر آن متفق باشند كه البته چنين مىبايد كرد و مشورت ناكردن در كارها از ضعيف رأيى باشد . و چنين كس را خودكامه خوانند . و چنان كه هيچ كار بىمرد آن نتوان كرد ، همچنين هيچ شغلى بىمشورت نيكو نيايد . . . » « 1 »\r\nنظام الملك در فصل چهلم بار ديگر سلاطين بيداردل را به مشورت و رأىزنى با مطلعين و كارشناسان دعوت مىكند و مىگويد : « عادت پادشاهان بيدار چنان بوده است كه ، پيران و جهان ديدگان را حرمت داشته‌اند . و كاردانان و رزم آزمودگان را نگاه داشته و هريكى را محلى و مرتبتى نهاده و چون مهمى بايستى در مصلحت مملكت كردن ، و با كسى وصلت كردن ، و احوال پادشاهى بدانستن ، و از كار دين بر رسيدن ، و مانند اين همه تدبيرها با دانايان و جهان‌ديدگان كرده‌اند . . . و باز چون خصمى و كارزارى پيش آمده است همهء تدبير با رزم‌ديدگان و كاردانان كرده‌اند تا آن كار بر مراد آمده است . . . » « 2 »\r\nبا اينكه سران عالم اسلام و بسيارى از زمام‌داران جهان اسلامى نظير نظام الملك با مداخلهء زنان در امور سياسى مخالف بودند ، در تمام دوران بعد از اسلام ، كمابيش زنان در مسائل سياسى و مملكتى و بطور مستقيم و غير مستقيم در كارها دخل و تصرف مىكردند .\r\n\r\nنمونه‌اى چند از مداخلهء زنان در فعاليت‌هاى سياسى\r\nبا اينكه در عهد غزنويان به علت تعصب مذهبى و عوام‌فريبى امرا و نفوذ غلامان ماهرو ، در دل آنان ، زنان موقعيت سياسى و اجتماعى خود را بيش از پيش از كف داده بودند مع ذالك مىبينيم كه بلافاصله پس از مرگ محمود ، حره ختلى خواهر سلطان محمود ، براى روى كار آمدن مسعود دست به يك سلسله فعاليتهاى سياسى مىزند از جمله در نامه زيرين او را براى احراز مقام سلطنت به غزنين فرامىخواند :\r\n« خداوند ما سلطان محمود ، نماز ديگر روز پنجشنبه هفت روز مانده بود ، از ربيع الاخر گذشته شد . . . پس از دفن ، سواران مسرع رفتند . هم در شب به گوزگانان تا برادر محمد به زودى اينجا آيد ، و بر تخت ملك نشيند ، و عمت به حكم شفقت كه دارد بر امير فرزند ، هم در اين شب به خط خويش ملطفه نبشت ، فرمود تا سبكتر ، دو ركابدار را كه آمده‌اند پيش از اين نامزد كنند . . .\r\nتا پوشيده با اين ملطفه ، از غزنين بروند و به زودى به جايگاه رسند و امير داند كه از برادر اين كار بزرگ برنيايد و اين خاندان را دشمنان بسيارند ، و ماعورات و خزائن به صحرا افتاديم بايد اين كار به زودى سرگيرد كه ولىعهد پدر است و مشغول شود بدان ولايت كه گرفته است ، ديگر ولايت بتوان گرفت كه كارها كه تاكنون مىرفت بيشتر به حشمت پدر بود . و چون خبر مرگ وى آشكار گردد ، كارها ازلونى ديگر گردد ، و اصل غزنين است و آنگاه خراسان و ديگر همه فرع است ،\r\n\r\n\r\n","description":"","footnote":"\r\n( 1 ) . خواجه نظام الملك ، سياست‌نامه ، به اهتمام هيوبرت ، ص 116\r\n( 2 ) . همان ، ص 188\r\n","page_name":" 59 ","page_number":59},
  {"content":"\r\n\r\nآنچه نبشتم نيكو انديشه كند ، سخت به تعجيل بسيج آمدن كند ، تا اين تخت ملك و ما ضايع نمانيم . و به زودى قاصدان را بازگرداند ، كه عمت چشم به راه دارد . و هرچه به اينجا رود بسوى وى نبشته مىآيد . » « 1 » مادر مسعود نيز زنى متنفذ و باشخصيت بود و در كار به سلطنت رسانيدن پسرش نقش مهمى بر عهده داشته است .\r\nبه همراه نامه ديگرى كه بزرگان و طرفداران مسعود به وى نوشته و او را دعوت به سلطنت كرده بودند ، مادر مسعود و حره ختلى نيز طى نامه‌هائى جداگانه مفادنامه‌هاى بزرگان را تأييد كرده و وى را آگاه گردانيده بودند كه براى برانداختن محمد و به سلطنت رسيدن مسعود ، زمينه آماده است . ( تاريخ بيهقى ، ص 18 ) .\r\nدر اين دوره با زنانى كه در توطئه‌ها شركت داشته‌اند و يا بالعكس به زنانى كه از لحاظ با سوادى ، پارسائى خانه‌دارى و خدمت به دستگاه غزنويان معروفيتى كسب كرده‌اند نيز بر مىخوريم به عنوان نمونه همسر بايتكين نخستين غلام محمود را ذكر مىكنيم كه اين غلام مورد توجه بسيار سلطان بوده و در زمان مسعود والى زمين دلاور از ولايات بست بوده است . بيهقى مىگويد : « او زنى داشت سخت به كار آمده و پارسا و در اين روزگار كه مسعود به تخت ملك رسيد ، اين زن را سخت نيكو داشته ، به حرمت خدمتهاى گذشته ( ص 113 ) .\r\nپيوسته در مجالسى كه اين زن حضور داشت ، سلطان از وى مىخواست ، حكاياتى را كه از دوران پدرش محمود به ياد دارد بازگو كند . . . حرمسراى شاهان و شاهزادگان پر از زنان عقدى و غير عقدى ، نجيب‌زاده و كدبانو بود ، اين حرمسراها خود ، دستگاهى مستقل و مفصل داشته كه كارگزاران مختلف در آن به خدمت مشغول بودند و قسمتى از عايدات خزانه را به خود اختصاص مىداده است .\r\nدر دورهء غزنويان زنان حرمسراها هيچ‌گاه نمىتوانسته‌اند ، با غلامان زيبا و با هنرى كه در نزد شوهران آنان قرب و منزلتى فراوان داشته‌اند رقابت و برابرى كنند ، ازاين‌رو زنانى كه نقشهاى سياسى ايفا كرده‌اند ، بسيار نادرند ( نگاه كنيد به زن در تاريخ بيهقى از دكتر شيرين‌بيانى يادنامه ابو الفضل بيهقى از صفحهء 71 به بعد ) .\r\nدر دورهء سلجوقيان ( 429 - 590 ) به علت نقصان تعصب مذهبى و نفوذ سنن قبيله‌يى زنان كمابيش در كارهاى سياسى مداخله كرده‌اند . « با وجود اينكه منابع ايرانى و مسلمان ما ، با بىميلى و خشكى و خست فوق العاده از زنان اين دوره ياد كرده‌اند و بسرعت و اجمال از ذكر وقايع مربوط به آنان گذشته‌اند ( نظير آن را در راحة الصدور مىيابيم ) ، مع هذا در لابلاى همين جملات كوتاه و خشك آمارى از نفوذ فوق العادهء آنان در دورهء مورد بحث مىيابيم كه مؤلف و مورخ ناگزير از ذكر آن مختصر بوده است ( راحة الصدور راوندى به تصحيح اقبال و مينوى ص\r\n\r\n\r\n","description":"","footnote":"\r\n( 1 ) . تاريخ بيهقى ، پيشين ، ص 13 به بعد\r\n","page_name":" 60 ","page_number":60},
  {"content":"\r\n\r\n159 - 160 - 251 - 256 - 336 - 337 - 367 - 396 و غيره ) . « 1 »\r\nاز زنان معروف اين عصر يكى تركان خاتون ، همسر ملكشاه است ( 465 - 485 ) كه در كار سلطنت شوهر دخالت مستقيم داشته و در نتيجه اختلافى كه بر سر جانشينى سلطان بين خواجه نظام الملك و آن زن وجود داشت تركان خاتون با استفاده از شرايط مساعدى كه وجود داشت موجبات طرد نظام الملك و روى كار آمدن بركيارق را فراهم كرد ، از زندگى اين زن پس از فرمان‌روائى بركيارق اطلاعى در دست نيست .\r\nپس از آن به شخصيتى ديگر چون مادر سلطان ارسلان برمىخوريم كه در راحة الصدور درباره‌اش مىخوانيم : « . . . پندارى كه نظام آن دولت و قوام آن مملكت بدان خاتون سعيده بود كه ديندار و نيكوكار و ترس كار بود و تربيت علما ، و صدقات صلات به زهاد فرستادن ، پيشه و سيرت او بود » ( ص 299 ) .\r\nپس از تجزيهء حكومت سلجوقى نفوذ و قدرت زنان در دستگاههاى حكومتى فزونى يافت . در كرمان قتلغ تركان ، ابتدا همسر براق حاجب ( 619 - 632 ) حاكم اين ايالت خاتون 15 سال يعنى تا سال 681 با كفايت و سياست و عدالت به حكومت مشغول بود ، در تاريخ وصاف اين خاتون چنين توصيف شده است :\r\n« . . . به پنج گز مقنعه كه بر تاج سلاطين رجحان داشت چهار سوى كشورى كه دبدبهء نوبت سه‌گانه‌اش گوش آفاق را مطمئن داشته بود ، محفوظ و محروس گردانيد . » « 2 »\r\nدر فارس نيز معاصر با حكومت قتلغ خاتون ، تركان خاتون مادر اتابك محمد بن سعد بن ابى بكر ( 658 - 660 ) و خواهر سلغرشاه ، اتابك يزد ، حكومت مىكرد . كه با هلاكو روابط نيكو داشت و از جانب او پشتيبانى مىشد . اين خاتون « زنى رأىزن ، با فطنت و فن بود . به نظم مملكت و مصالح پادشاهى قيام نمود و رعايت رعيت را در كنف راحت و رفاهيت بداشت . » « 3 »\r\nديگر از زنان معروف اين دوره ، پادشاه خاتون ، دختر قتلغ تركان سابق الذكر مىباشد كه او نيز بر كرمان فرمان رانده است ( 691 - 694 ) از لحاظ اهميت و اصالتى كه داشت 15 سال همسر اباقاخان و سپس مدتى همسر برادر او كيخاتو بوده و در مجمع الانساب شبانكاره‌اى ، در اوصاف او چنين مىخوانيم : « پادشاه خاتون زن عالمه عادله‌اى بود و در نقش او بسى خاصيتها بود و هنرى تمام داشت ، و خط خوب نوشتى و شعر نيكو گفتى و با دانشمندان و اهل فضل به غايت به عنايت بودى ، و درگاه از مجمع فضلا و بلغاء عالم شد و شعر در عهد او رونقى تمام گرفت و راتبه معاش اهل فضل را معين فرمود ، و نقد از خزانه فرمودى و مدارس علم را معمور گردانيد ، بسيار عمارت را از نو فرمود ، و بر آن اوقاف بسيار نهاد و پيوسته در بارگاه او حديث و بحث فضل و دانش و شعر رفتى و خود شاعرى نيك بود و از شعر او دو سه بيت اينجا بنوشتم تا جهان\r\n\r\n\r\n","description":"","footnote":"\r\n( 1 ) . زن در تاريخ بيهقى ، يادنامه ابو الفضل بيهقى ، دكتر شيرين‌بيانى ، از ص 71 به بعد .\r\n( 2 ) . تاريخ وصاف ، به اهتمام محمد مهدى اصفهانى ، ج 2 ، ص 391\r\n( 3 ) . همين كتاب ، ص 181\r\n","page_name":" 61 ","page_number":61},
  {"content":"\r\n\r\nرا فضل او معلوم شود :\r\n من آن زنم كه همه كار من نكوكاريست * به زير مقنعه من بسى كله داريست\r\nبهر كه مقنعه بخشم ، از سرم گويد * چه جاى مقنعه ، تاج هزار ديناريست « 1 » \r\nاين زن در اثر نشيب و فرازهاى سياسى در سال 694 به زندان افتاد . در تاريخ وصاف دربارهء قتل او چنين آمده است :\r\n« پارسال بر گوشهء تخت رفعت بخش از مذهبات و مرصعات ساخته فرش ، و امروز در خاك رفته بىتابوت نعش . روزگار از چنان پادشاهى . . . بعد از وفات كفنى چون هربيوه‌زنى دريغ داشت . » « 2 »\r\nديگر از زنان نابكار و جاه‌طلب اين دوران كه قبل از ظهور ماكياولى از مكتب او پيروى مىكرده است ملكه خاتون دختر سلطان طغرل سوم و همسر اتابك ازبك ( 607 - 622 ) است كه در كار ملك با شوهر خود شريك بود . پس از آنكه جلال الدين منكبرنى به آذربايجان لشكر كشيد با او كنار آمد و حكومت خوى را از او گرفت و بعد به دروغ به او پيغام داد كه از شوهرش طلاق گرفته و آمادهء زناشوئى است اين كار خير در خوى صورت گرفت و به عنوان هديه عروسى علاوه بر خوى دو شهر سلماس و اروميه را با مضافات آن به آن ملكه بود ، بعدها نيز از جانب هلاكو نايب السلطنهء كرمان شد تا فرزندش به سن رشد رسيد اين پيشكش كرد چون اتابك ازبك دريافت كه ملكه خاتون بدون اينكه از جانب جلال الدين تحت فشار قرار گيرد دست به چنين كارى زده است « سر بر بالش نهاد و هم در وقت وى را ، تب گرفت و پس از چند روز درگذشت . » « 3 »\r\nدر جهانگشاى جوينى پس از شرح اين واقعه در بىوفائى زن اين بيت آمده است :\r\n ان النساء و عهد هن هبا * ربح الصباء و عهد هن سواء « 4 » \r\nديگر از زنان مشهور دورهء خوارزمشاهى ( 490 - 628 ) تركان خاتون همسر سلطان تكش و مادر سلطان محمد خوارزمشاه است . اين زن به اتكاء تركان و رؤساى دشت قبچاق با نهايت قدرت حكومت مىكرد . جوينى اين تركان قنقلى را چنين توصيف مىكند :\r\n« از دلهاى ايشان رأفت و رحمت دور بودى . . . و مهر ايشان به هركجا افتادى آن ولايت خراب شدى و رعايا بر حصن‌ها ، تحصن كردندى . . . » « 5 »\r\nتركان خاتون در كار سلطنت شريك تكش بود و يك بار چون به علاقهء سلطان به كنيزكى وقوف يافت او را در حمام گرم حبس كرد چنان كه اگر امراء نرسيده بودند و او را نجات نمىدادند جان مىسپرد . قدرت اين زن فاسد و جاه‌طلب در عهد سلطان محمد كه مردى بىكفايت بود ، فزونى گرفت ، چنان كه در قلمرو خوارزمشاهى هنگامى كه از جانب وى و سلطان دو فرمان\r\n\r\n\r\n","description":"","footnote":"\r\n( 1 ) . نسخهء خطى ، كتابخانهء مركزى ، دانشگاه تهران\r\n( 2 ) . تاريخ وصاف ، ج 3 ، ص 295\r\n( 3 ) . سيره جلال الدين ، ص 166 - 176\r\n( 4 ) . ج 2 ، ص 94 به بعد\r\n( 5 ) . تاريخ جهانگشا ، ج 2 ، ص 117\r\n","page_name":" 62 ","page_number":62},
  {"content":"\r\n\r\nمختلف در يك قضيه مىرسيد تنها تاريخ فرمان را نگاه مىكردند . اين زن خود دربار و دستگاهى مستقل داشت . غير از وزير مخصوص 7 تن از دانشمندان مشهور در ديوان انشاى او به كار مشغول بودند و طرفه اينكه طغراى فرامين اين زن عياش و خون‌آشام « عصمة الدنيا و الدين الغ تركان ملكة النساء العالمين » و علامت آن « اعتصمت باللّه وحده » بود . هنگامى كه فرزندش ناحيه يا ايالتى را مىگشود حاكم آن منطقه را مىخواند و شبانه به رودخانه مىافكند و به هركس سوءظنى پيدا مىكرد بىدرنگ از ميان برمىداشت و ظاهرا اين فجايع را براى اين مرتكب مىشد كه فرزند نالايقش بىرقيب زندگى كند .\r\nاو در زندگى ، عياش و خوش‌گذران بود و پيوسته در خفا مجالس انس و طرب برپا مىكرد . سلطان محمد از قدرت و مداخلات مادر ، در كارها رنج مىبرد ولى چون مادرش به تركان متكى بود و او در بين مردم محبوبيت و نقطهء اتكائى نداشت ناچار بود از نظريات ناصواب مادر پيروى كند . چنان كه تركان خاتون سلطان را بر آن داشت كه وزير خود را عزل كند و ناصر الدين محمد بن صالح را كه غلام مادر و شايد معشوق او بود به وزارت برگزيند . در وصف او در سيره جلال الدين مىخوانيم كه « . . . وى به رشوت گرفتن شره داشت و بدين سبب مصالح امور را به عهده تعويق و تعطيل مىگذاشت . » « 1 »\r\nديگر از زنان نامدار در اين دوران ، خان سلطان دختر سلطان محمد خوارزمشاه است كه ابتدا به زوجيت سلطان عثمان درآمد و پس از چندى در اثر بىمهرى عثمان به عيال خود ، بين سلطان محمد و سلطان عثمان جنگ درگرفت و عثمان به قتل رسيد . اين زن پس از چندى در نتيجه فتوحات مغول به همسرى جغتاى درآمد . اين خاتون در وضع تازه خود ، همواره مىكوشيد ، تا شايد بتواند ، خدمتى به حكومت نيمه‌جان و نيمه بر باد رفته پدرش انجام دهد از اين‌رو همواره برادر خود جلال الدين را از راه دور و توسط رسولان مخفى از احوال مغول آگاه مىگردانيد .\r\nهنگامى كه جلال الدين اخلاط را محاصره كرد ، به نزد او رسولى با نشانه‌اى كه عبارت بود از يكى از انگشترىهاى پدرش كه در آن نگينى فيروزه با نام محمد نشانيده بودند ، فرستاد و چنين پيغام داد كه « چنگيز از دليرى و شوكت و قدرت و وسعت عرصه مملكت تو آگاهى يافته است و اينك با تو عزم مصابرت و مصالحت دارد ، به شرط آنكه ملك از حد جيحون تقسيم گردد و از اين جانب تو را و آنسوى رود او را باشد . اكنون اگر تو آن توان در خويش بينى كه با تاتار برآئى و از ايشان كيفر ستانى ، و بجنگى و پيروز شوى ، هرچه خواهى كن و گرنه مسالمت را به هنگام ميل و رغبت دشمن مغتنم شمار . »\r\nشهريار جواب صواب نداد و در آشتى نگشاد و از گفتار خواهر تغافل كرد ، و همچنان\r\n\r\n\r\n","description":"","footnote":"\r\n( 1 ) . سيره جلال الدين ، ص 39\r\n","page_name":" 63 ","page_number":63},
  {"content":"\r\n\r\nمحاصرت اخلاط را پيش نهاد . » « 1 »\r\n\r\nازدواجهائى كه انگيزه اقتصادى و سياسى داشت\r\n« ازدواجهاى سلاطين و طبقات ممتاز با دختران حكام و خوانين ، اغلب انگيزه سياسى و مادى داشته . و به منظور نزديكى با سلطانى و يا تحكيم مراتب دوستى با وى و يا به منظور دست‌اندازى بر سرزمينى كه از طريق لشكركشى تصرف آن مقدور نبوده صورت مىگرفته است .\r\nيكى ديگر از جهات وصلتهاى آن دوران افزودن بر ثروت يا گرفتن جهيز و هداياى سنگين از خانوادهء دختر بود . . . سلطان مسعود براى آنكه از جانب همسايه شمال‌شرقى خود آسوده‌خاطر باشد ، دختر قدرخان ( 404 - 423 ) خاقان ترك را براى خود ، و دختر بغراتكين ، پسر وى را براى مودود پسر و وليعهد خويش يك جا خواستگارى مىكند .\r\nاز جهت اهميتى كه براى ايشان قايل بود ، مهرى كه براى اين ازدواجها معين مىكند ، مقدار پنجهزار دينار هريوه « منسوب به هرات » براى همسر خود ، و سى هزار دينار هريوه براى همسر مودود بوده است . « 2 »\r\nبيهقى مقدار هدايايى را كه از جانب دامادها به نزد پدران عروسها فرستاده شده بود ، چنين شرح مىدهد : « و آن دو جام زرين مرصع به جواهر بود با هارهاى ( نوعى گردن‌بند ) مرواريد جامه‌هاى به زر ، و جامه‌هاى ديگر از هردستى ، روسى ، بغدادى و سپاهانى و نيشابورى و تختهاى قصب ، گونه‌گون و شاره و مشك و عود و عنبر و دو عقد گوهر كه يك دانه گويند . . . و خازنى نامزد شد با شاگردان و حمالان خزانه تا با رسولان برند . » ( تاريخ بيهقى ، صفحه 220 )\r\nاين دوستى و و داد بين تركان ايلك خانيه و غزنويان از زمان سلطان محمود آغاز گشته بود و بدين منظور همسر بغراتكين هرساله يك كنيز و غلام براى محمود مىفرستاد و سلطان نيز در عوض هدايايى گرانبها چون جواهرات و ديباى روسى و پارچه‌هاى زربفت و غيره براى اين خاتون مىفرستاد . ( تاريخ بيهقى ، صفحهء 252 ) .\r\nديگر از اين مواصلتها ، ازدواج شاهزاده خانمهاى غزنوى با حكام خوارزم ( خوارزمشاهيان ) مىباشد كه معروفترين آنان يكى حرهء كالجى دختر سبكتيكين خواهر سلطان محمود است كه به همسرى ابو العباس خوارزمشاه درآمد . سرانجام غزنويان به بهانه حقى كه از خويشى داشتن با حكام خوارزمى براى خود قائل بودند خوارزم را به تصرف درآوردند .\r\n. . . از مواصلت‌هائى كه براى دست يافتن به ثروتهاى خانواده‌اى انجام گرفته است يكى ازدواج مردان شاه ، پسر مسعود با دختر سالار بكتغدى است كه يكى از شخصيتهاى دورهء غزنوى و حاجب سلطان مسعود و سپهسالار وى در چند جنگ و مردى متنفذ و بسيار ثروتمند بود .\r\n\r\n\r\n","description":"","footnote":"\r\n( 1 ) . تلخيص از كتاب زن در ايران عصر مغول ، از ص 8 به بعد\r\n( 2 ) . تاريخ بيهقى ، ص 274\r\n","page_name":" 64 ","page_number":64},
  {"content":"\r\n\r\nبيهقى در توصيف اين عروسى چنين مىگويد : « عقد نكاحى بستند كه در اين حضرت ، من ماننده آن نديده بودم » ( تاريخ بيهقى ، صفحهء 525 ) . به هنگام مراسم عقد كه در قصر بكتغدى انجام گرفت او « امير مردانشاه » را قباى ديباى سياه پوشانيد موشح به مرواريد ، و كلاهى چهار پر ، زر بر سرش نهاد مرصع به جواهر و كمر بر ميان او بست همه مكمل به جواهر و اسبى بود سخت قيمتى نعل زر زده و زين در زر گرفته و ده غلام ترك با اسب و ساز خادمى ، و ده هزار دينار و صد پاره جامه قيمتى از هررنگى .\r\nآنگاه بيهقى شرح جهيز و هدايايى را كه بكتغدى داده و خرجهائى كه كرده مىشمارد كه شگفت‌انگيز است و ما به عنوان نمونه قسمتى از آن را نقل مىكنيم :\r\nو از ابو منصور مستوفى شنودم گفت : چندين روز با چندين شاگرد مشغول بودم تا جهاز را نسخت كردند ده بار هزار ، هزار درم بود ، و من كه ابو الفضلم پس از مرگ سلطان مسعود و امير مردانشاه رضى اللّه عنها آن نسخت ديدم متعجب ماندم كه خود كى آن تواند ساخت ، يك دو چيز بگويم : چهار تاج زرين مرصع به جواهر ، و بيست طبق زرين ، ميوه آن انواع جواهر و بيست دوكدان زرين ، جواهر درو نشانده ، و جاروب زرين ، ريشهاى مرواريد بسته ، از اين چيزى چند باز نمودم و از هزار يكى گفتم ، كفايت باشد و بتوان دانست از اين معنى كه چيزهائى ديگر چه بوده است . « 1 » ( تاريخ بيهقى ، صفحهء 526 ) .\r\nغير از منابعى كه ذكر كرديم كتاب سياستنامه يا سير الملوك خواجه نظام الملك حاوى تعاليم و اندرزهايى است كه اين وزير به سلاطين زمان داده است ، مشهور است كه ملكشاه ، در پايان سلطنت خود از تنى چند از وزيران و مشاوران خود خواست كه دربارهء بهترين شيوه كشوردارى و تدبير امور دين و دنيا ، كتابى تأليف نمايند تا آن را كه از همه بهتر است دستور زندگى سياسى و اجتماعى و مذهبى خود سازد . و چنان كه از پايان اين نسخه برمىآيد در آخرين سفرى كه خواجه با ملكشاه عازم بغداد بود ، جزوات سياست‌نامه را به نويسندهء كتابهاى مخصوص سلطنتى « محمد مغربى » سپرد تا آنها را پاكنويس نمايد و هرگاه خواجه را اتفاقى پيش آيد ، نسخه مرتب را به پيشگاه شهريار تقديم دارد .\r\nدر فصول مختلف اين كتاب ، مطالبى در پيرامون سياست و راه و رسم مملكتدارى نوشته شده است ، ولى در فصل سوم ، دهم ، يازدهم ، دوازدهم ، سيزدهم ، هفدهم ، هجدهم ، سى و سوم ، سى و ششم ، سى و هشتم و چهلم ، مخصوصا خواجه سعى كرده است پادشاهان را به وظايف خطيرى كه بر عهده دارند واقف سازد . از جمله در فصل دهم مىنويسد : « واجب است پادشاه را از احوال رعيت و لشكر و دور و نزديك خويش پرسيدن و اندك و بسيار آنچ روا دانستن . و اگرنه چنين كند ، عيب باشد و بر غفلت و ستمكارى حمل نهند و گويند فسادى و\r\n\r\n\r\n","description":"","footnote":"\r\n( 1 ) . تلخيص از كتاب زن در ايران عصر مغول ، تأليف دكتر شيرين‌بيانى ، از ص 2 به بعد\r\n","page_name":" 65 ","page_number":65},
  {"content":"\r\n\r\nدست‌درازى كه در مملكت مىرود يا پادشاه مىداند يا نمىداند ، اگر مىداند و آن را تدارك و منع نمىكند ، آنست كه همچو ايشان ظالم است و به ظلم رضا داده است ، و اگر نمىداند پس غافلست و كم دادن و آن هردو معنى نه نيكست لابد به صاحب بريد حاجت آيد و همهء پادشاهان در جاهليت و اسلام به صاحب بريد خبر تازه داشته‌اند تا آنچه مىرفت خير و شر از آن باخبر بوده‌اند . . . » « 1 »\r\n\r\nحكومت اسلامى پس از خلفاى راشدين\r\nچنان كه ديديم پس از پايان زمامدارى خلفاى راشدين و استقرار حكومت بنى اميه روز بروز بر قدرت خلفا افزوده ، و از اختيارات و مداخلات مردم در امور سياسى و اجتماعى كاسته گرديد . آزادى بحث و گفتگو و سؤال و جواب نسبت به مسائل مهم اجتماعى كه در صدر اسلام ، امرى عادى بود ، با روى كار آمدن بنى اميه و بنى عباس جاى خود را به حكومت فردى سپرد و تشكيلات و سازمانهاى ادارى روزبروز توسعه و افزايش يافت . معاويه كه بلافاصله پس از خلفاى راشدين به قدرت رسيده ، در امور سياسى و مذهبى روشى خدعه‌آميز و مكارانه داشت ، به قول بروكلمان مسيحيان « در محل و مركز خود به نشر دين و اشاعه تعاليم مذهب خود مىپرداختند و سرجون بن منصور مسيحى ، در دربار معاويه مستشار مالى بود و احترام زيادى داشت ، عيسويها به شكرانه خوشرفتارى معاويه ، نسبت به وى و خاندانش ، وفادارى زياد ابراز داشتند . . . معاويه در حكومت بر ايشان بسبك شيوخ و بزرگان عرب عمل مىكرد نه مانند امراى مستبد و خودرأى مشرق ، وى عادت داشت كه تصميمات سياسى خود را پس از نماز جمعه بر فراز منبر طرح كند و منبر براى وى بمنزله تريبون بود . در قصر خويش مرتبا از شيوخ عرب مجامعى تشكيل مىداد و راجع به مطالب مهم مملكت با ايشان مشورت مىنمود و شخصا نمايندگان ولايات را پذيرفته به شكاياتى كه در خصوص روابط بين قبايل و طوايف داشتند رسيدگى مىكرد . . . » « 2 » با اين حال معاويه به دلايل گوناگون تاريخى بعد از عثمان ، بنيانگذار ظلم و تبعيض بود و براى دست يافتن به هدفهاى سياسى ، به هرعملى دست مىزد ، در ميان خلفاى بنى اميه تنها عمر دوم فرزند عبد العزيزى سخت شيفتهء عدالت بود ، پس از آنكه وليد وى را به حكومت مدينه برگزيد « شورائى با شركت ده نفر از روحانيون مطلع تشكيل داد و از ايشان درخواست نمود كه اعمال وى را با سنن پيغمبر تطبيق دهند . چون به خلافت رسيد از پيشروى سپاه اسلام در خاورميانه جلوگيرى كرد تا با خاطرى آسوده به اصلاحات داخلى بپردازد ( شايد اصولا او با اشاعه اسلام به زور شمشير و با روش تعبدى مخالف بود ) توهين به على را منع كرد و فدك را به آل على مسترد نمود ، با عيسويان ملاطفت و مهربانى نمود ، از ميزان جزيه و خراج\r\n\r\n\r\n","description":"","footnote":"\r\n( 1 ) . سياستنامه ، به اهتمام قزوينى ، ص 66\r\n( 2 ) . تاريخ ملل و دول اسلامى ، از بروكلمان ، ترجمهء دكتر جزايرى ، ص 104\r\n","page_name":" 66 ","page_number":66},
  {"content":"\r\n\r\nمسيحيان كاست ، حقوق قضائى جديد الاسلامها يا « موالى » را با اعراب يكسان نمود ، سربازان اين دسته را از ماليات معاف كرد و به ايشان حقوق پرداخت » « 1 » نيات اصلاح‌طلبانه عمر دوم از طرف جانشينان وى دنبال نشد از جمله هشام « مملكت را جز وسيله درآمد چيز ديگرى نمىدانست وى بوسيله مأمورين خود ، مردم را در مضيقه و آزار گذاشت . در دوران خلافت ، وى بر خراج قبرس افزود ماليات اسكندريه را دو برابر كرد . در اثر بيدادگرى ، عدم رضايت بربرهاى افريقا ، ايرانيان و تركان ماوراء النهر را برانگيخت و زمينه را براى پيشرفت تبليغات عباسيان فراهم كرد . در دوره عباسيان سياست كلى خلفا دگرگون گرديد ، بقول « بروكلمان » : « از همان آغاز كار ، وضع و محيط « بغداد » با « دمشق » فرق كلى پيدا كرد . در دربار منصور نيز اعراب آمد و رفت داشتند ، ولى مانند زمان عبد الملك با خليفه همچون يكى از اقران خود رفتار نمىكردند و خليفه بغداد ديگر يكى از شيوخ عرب محسوب نمىشد . بلكه جانشين سلاطين عظيم الشأن ايران بود . بعدها حتى كتب تشريفاتى دربار ساسانيان را گرفته ، سعى نمودند دستور و مقررات آن را اتخاذ و اجرا نمايند .\r\nمقامات دولتى و دربارى ديگر موروثى نبود . بلكه به ميل و تشخيص خليفه اعطا مىشد و خلعت كه در دوران بنى اميه وجود نداشت در اين دوره علامت التفات خليفه شد . بنى اميه براى تنظيم آمد و شد نزد خليفه فقط مأمورى به نام حاجب داشتند ولى خلفاى بنى عباس بوسيله عدهء روزافزونى از مأمورين و درباريان خود را از مردم دور ساختند . خليفه از رسيدگى به امور مملكت ، اجتناب مىنمود و اين كار را به عهدهء وزيران مىگذاشت ، ولى ابقاء و اعدام اشخاص حق منحصر وى بود و جلاد كه در زندگى عرب عنوانى نداشت كنار خليفه عباسى همواره ايستاده بود و نطع يا سفره چرمين كه سرهاى بريده بر آن مىغلطيد در برابر تخت پيوسته گسترده بود . . . خليفه در هريك از تقسيمات كشور ، حاكم كارآمد و مجربى مىگماشت در اين قسمت اقوام و بستگان خود را همواره در نظر مىگرفت و در اعطاى مناصب و مقامات عاليه به دوستان و مريدان و حتى بندگان آزادشدهء خويش ترديد نمىنمود . . . منصور شبكه بازرسى و ارتباطات پستى دوران بنى اميه را توسعه داد و بدين ترتيب وسيلهء نظارت كامل بر اوضاع ادارى كشور را فراهم نمود ، اين مأمورين وظيفه داشتند خليفه را از تمام امور مخصوصا عمل حكام ولايات مطلع سازند . اين گزارشهاى منظم و دقيق ، براى اوضاع عمومى كشور نيز نفع بسيار داشت ، زيرا اطلاعاتى كه مثلا دربارهء زراعت و ميزان محصول مىدادند ، براى اتخاذ تصميمات لازم و جلوگيرى از مضيقه و قحطى به كار دولت مىخورد . . . منصور دائما مراقب امنيت راهها بود ، با اينحال در خراسان كه يكى از سرحدات كشور اسلام بود و اين دين با اديان ديگر مانند بودائى و شمنى و مذهب ملى ايرانيان قديم روبرو مىشد ، اغلب اوقات خطر دسته‌بندى و فرقه\r\n\r\n\r\n","description":"","footnote":"\r\n( 1 ) . همان كتاب ، ص 126\r\n","page_name":" 67 ","page_number":67},
  {"content":"\r\n\r\nسازى ، اساس قدرت بنى عباس را تهديد مىكرد تا آنكه منصور شخصا ابو مسلم را از ميان برداشت . » « 1 » با اينحال مقنع ، سنباد و استادسيس و خوارج دائما قدرت خلافت را تهديد مىكردند ؛ گويى روش و تعاليم اسلام ، مورد قبول و تأييد اقليتى در جهان اسلامى نبود .\r\nدستگاه خلافت : « . . . دستگاه خليفه بسيار مجلل و باشكوه بود و ساختمانهاى مفصل تودرتويى در پى داشت ، و عدهء كثيرى لشكريان ، هميشه پاسبان آن بودند ، مردم را اجازهء ورود به آن نبود و كسانى كه مىخواستند ، نزد خليفه بروند ، مىبايست اجازهء مخصوص داشته باشند و از چندين‌سرا و حياط پىدرپى بگذرند تا به مجلس خليفه برسند ، و گردتاگرد او را هميشه پرده‌داران و حاجبان گرفته بودند و رئيس آنها را كه حكم وزير دربار داشت حاجب الحجاب ، يا « حاجب خاص » مىگفتند .\r\nخلفا با آن‌كه خود را جانشين پيامبر مىدانستند ، از هيچگونه لهو و لعب و حتى فسق و فجور و حرامخوارى و كارهاى ناروا خوددارى نداشتند و از باده‌خوارى و مستى و نشست و برخاست با زنان هرجائى و كنيزكها و سازندگان و نوازندگان و مسخره‌ها ، روىگردان نبودند ، و هميشه زنان بسيار در حرمسراى خود داشتند . و خواجه‌سرايان در كارهاى كشورى و لشكرى دخالتهاى ناروا مىكردند . در بالاى نامه‌هايى كه از سوى خليفه در موارد مهمى مىنوشتند ، مهر زرين مىزدند و نام خليفه را به خط مخصوصى كه يك نوع نقاشى بود ، در بالاى فرمان مىنوشتند و به آن طغرا مىگفتند . علامت خلافت سه چيز بوده :\r\nنخست ردايى كه به آن « برده » مىگفتند و مدعى بودند كه از پيامبر به ايشان رسيده است .\r\nدوم مهرى كه هرخليفه در جلوس خود به نام خويش مىساخت . و بيشتر سجع آن مهر ، جمله‌اى بود كه در آن اشاره به نام خليفه بود .\r\nسوم عصايى كه هرخليفه براى خود در آغاز كار درست مىكرد .\r\nحكمرانان نواحى و پادشاهان دست‌نشانده ، به فرمان خليفه عزل و نصب مىشدند و در آغاز كار يا هنگامى كه خليفهء ديگرى بر تخت مىنشست ، براى او بيرق مخصوصى به نام لوا و فرمانى به نام عهد مىفرستادند . حكمرانان مكلف بودند در سكه‌هاى خود نام خليفه را بر نام خويش مقدم بدارند . و در روزهاى جمعه ، در مراسم مذهبى مسجد جامع شهر ، به نام او خطبه بخوانند .\r\nبه كسى كه مأمور اين كار بود و از كارگزاران مهم ديوان به شمار مىرفت ، خطيب مىگفتند . و مىبايست وى با جامهء سياه بر منبر بالا رود و شمشير خود را از نيام بكشد و روى زانو بگذارد و به بانگ بلند و غرا خطبه را به نام خليفهء زمان بخواند . كارگزاران ديوانى درجه اول را به صلاحديد خليفه انتخاب مىكردند و كارگزاران درجات بعد را وزيران برمىگزيدند .\r\n\r\n\r\n","description":"","footnote":"\r\n( 1 ) . تاريخ ملل و دول اسلامى ، از ص 152 به بعد\r\n","page_name":" 68 ","page_number":68},
  {"content":"\r\n\r\nلباس رسمى دربار خلفاى بنى العباس جامهء سياه بود و در مراسم و تشريفات همه سياه مىپوشيدند ، حتى خطيب در خطبه خواندن مىبايست سياه بپوشد و آن را شعار مىگفتند .\r\nخراج‌ها و عوارض و مالياتى را كه از نواحى مختلف مىگرفتند ، بيشتر به نزديكان دربار خلافت و كارگزاران درجه اول ، مقاطعه مىدادند و گاهى ناحيه بزرگى را به مقاطعه واگذار مىكردند و آن را « ايغار » مىگفتند . و بيشتر به كارگزاران مهم ، حقوق مرتب از ديوان نمىدادند و عايدات ناحيه‌اى را در برابر مخارج آن ناحيه و حقوق ديوانى وى به او واگذار مىكردند و آن را « اقطاع » مىگفتند .\r\nعايداتى را كه از خراجها و عوارضها مىگرفتند ، به حسابهاى مختلف و در صندوقهاى مختلف مىگذاشتند و هريك از اين صندوقها را به فارسى خزانه و به زبان تازى خزينه مىگفتند . و در ايران 5 خزينهء مختلف بود ، بدين‌گونه : خزينهء سلاح ، خزينه صلات ، خزينهء مال ، خزينه مال خاص ، خزينهء مال صدقات و گزيه .\r\nپيداست مراد از خزينه سلاح آن است كه حقوق لشكريان را به آن مىپرداختند و خزينه صلات ، براى پرداخت حقوق كارگزاران كشور بود . خزينهء مال ، براى پرداخت مخارج عمومى ، خزينهء مال خاص براى پرداخت مخارج شخصى امير يا عمران ، خزينه صدقات و گزيه براى دريافت جزيه از ملل غير مسلمان و دستگيرى از بينوايان و تهيدستان بود . » « 1 »\r\n\r\nمبارزهء خلفا و سلاطين دست‌نشاندهء آنها با افكار نو و اصلاحات اجتماعى\r\nآقاى مهدى محقق ضمن بحث در پيرامون اسماعيليه و ذكر پاره‌اى از مظالم و بيدادگريهاى خلفا مىنويسد « . . . نه تنها خلفا . . . بلكه نمايندگان آنان كه امرا و حكام بودند ، هريك براى جلب منافع و تأمين وسايل عيش و نوش خود ، از هيچ عملى فروگذار نمىكردند .\r\nو اگر كسى به اعمال زشت آنان خرده مىگرفت و يا مانع مقاصد شوم آنان مىشد ، او را به بىدينى و الحاد متهم ساخته و نابودش مىكردند . و سپس براى ارضاى خاطر عوام وانمود مىساختند كه براى احياء دين و ابقاء شريعت سيد المرسلين چنين عملى را انجام داده‌اند .\r\nاين امرا و حكام ، نخست خود را مولاى امير المؤمنين ، يعنى بردهء خليفهء وقت مىخواندند و سپس زيردستان خود را بنده و بردهء خود ساخته و هرگونه ستم و تعدى را بر آنان روا مىداشتند . به گفتهء ناصرخسرو :\r\n شكار يكى گشتى از بهر آنك * مگر ديگرى را بگيرى شكار ! \r\nاينان به طرق مختلف و نامهاى گوناگون ، مردم را استثمار مىكردند و پس از برداشت بهرهء خود ، بازمانده را به دار الخلافه مىفرستادند . اگر امير يا حاكمى تحف و هداياى قابل‌توجهى از مركز حكومت خود ، به مركز خلافت نمىفرستاد و يا آن‌كه در اين امر مسامحه مىكرد ، او را\r\n\r\n\r\n","description":"","footnote":"\r\n( 1 ) . سعيد نفيسى ، خاندان طاهرى\r\n","page_name":" 69 ","page_number":69},
  {"content":"\r\n\r\nنالايق خوانده و از كار بركنارش مىكردند . چنان كه فضل بن يحيى برمكى كه مدتى ، امارت خراسان و رى و جبال خوارزم و سيستان و ماوراء النهر به دو واگذار شده بود ، در مدت امارت خود براى هارون چيز قابل‌توجهى نفرستاد . هارون او را معزول كرد و على بن عيسى بن ماهان را بدان كار گماشت . و او مردى جبار و ستمكار بود و مال به افراط از مردم مىگرفت .\r\nچنان‌كه بيهقى گويد : « على خراسان و ماوراء النهر و رى و جبال و گرگان و طبرستان و كرمان و سپاهان و خوارزم و نيمروز سيستان بكند و بسوخت و آن ستد كه از حد و شمار بگذشت پس از آن مال هديه ساخت رشيد را كه پيش از وى كس نساخته بود و نه از پس وى بساختند . »\r\n. . . بزرگان دين و دانش كه با اين‌گونه اعمال مخالفت مىورزيدند ، هميشه مطعون و مطرود بودند . و مردانى متملق و چاپلوس ، خلفا و امرا را احاطه كرده بودند كه اعمال زشت آنان را مىستودند و در نتيجه خود به مدارج عاليه مىرسيدند و صاحب مال و منال فراوان مىشدند .\r\nولى مردان حق براى عيش و نوش موقت ، خود را حقير و پست نمىساختند و هميشه از حق و حقيقت دفاع مىكردند . و چون روش آنان به نظر صاحبان زور و زر خوش نمىآمد ، ناچار براى از بيرن بردن آنان به حربهء تكفير متوسل مىشدند . سلاح تكفير از ديرگاه عمل خود را انجام داده و در هرزمانى به شكلى خاص جلوه كرده است . اما حقيقت مطلب اين بوده كه صاحبان قدرت بدينوسيله مىخواسته‌اند جلوى انديشه‌هاى نو را بگيرند و مخالفان خود را نابود سازند تا آنكه زشتكاريها و تبه كاريهايشان پوشيده و پنهان بماند زيرا اگر ايشان كه دانشمندان را تكفير مىكردند درد دين داشتند ، بيت المال مسلمين را كه مىبايد صرف آسايش مردمان بيچاره و يتيمان و بيوه‌زنان شود ، در پاى مطرب و مى تباه نمىكردند ، از اين گذشته ما مىبينيم آنان كه تملق و نادرستى را پيشه مىكردند و امرا و حكام را به حد خدايى مىستودند ، به هرمذهب و دينى كه بوده‌اند ، مورد لطف بزرگان خود بودند و در عيش و نوش با آنان شريك مىشدند . در زمان خلفاى عباسى ، مدتى تكفير به عنوان مانوى ، مزدكى و زنديق صورت مىگرفت پس از چندى معتزلى ، قرمطى ، رافضى جاى آن را مىگرفت و تدريجا اهل فلسفه و منطق هم جزو زنديقان ، و ملحدان به شمار آمدند . ناصرخسرو مىگويد :\r\n نام نهى اهل علم و حكمت را * رافضى و قرمطى و معتزلى \r\nناگفته نماند كه در صدر اسلام هم كلمات تكفيرآميز وجود داشته است . كفار قريش پيغمبر اسلام را متهم كردند كه عليه دين قيام كرده و به خدايان ناسزا مىگويد ، و از اين جهة او را به دين صابيان منسوب داشتند . عمر پيش از آن‌كه اسلام بياورد ، روزى دنبال پيغمبر مىگشت و مىگفت كجاست اين مرد صابى كه قريش را پراكنده و بر دين آنان خرده گرفته و خدايانشان را دشنام داده است ، اگر او را بيابم زنده‌اش نمىگذارم ، و ياران وفادار و باايمان او را كه بيشتر مردمان محروم و ستمديده و درستكار بودند ، درويش و گدا و بىكس مىخواندند ، شك نيست\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nكه پيغمبر اسلام از ميان همين‌گونه مردم كه به ظاهر درويش مىنمودند ، ولى در باطن جهانى از بزرگوارى و انسانيت بودند ، برخاسته بود . او كاملا درك كرده بود كه چگونه صاحبان قدرت به زيردستان خود ستم مىكنند و از دسترنج آنان وسائل عيش و نوش خود را آماده مىسازند . او از همين جهت ، از مردمان مال‌اندوز و جاه‌طلب نفرت داشت . در حديثى فرموده است « بدترين از ميان امت من آنانند كه در ناز و نعمت پرورده شده‌اند ، خورشهاى رنگارنگ مىخورند و جامه‌هاى گوناگون مىپوشند ، بر مركبهاى متعدد سوار مىشوند و با مردم به درشتى سخن مىگويند . » « 1 »\r\nدر پايان اين بحث جمله‌اى چند از سخنان پرمغز و طنزآميز عبيد زاكانى را در وصف خداوندان قدرت نقل مىكنيم .\r\nابراهيم نام ديوانه در بغداد بود ، روزى وزير خليفه او را به دعوت برده بود . ابراهيم خود را در آن خانه انداخت . قرص جوى به دست ابراهيم افتاد بخورد . زمانى بگذشت ، گفتند يك ياقوتى سه مثقالى گم شده است ، مردم را برهنه كردند ، نيافتند . ابراهيم و جمعى ديگر كه در خانه كردند ، گفتند شما به حلق فروبرده باشيد . سه روز در اين خانه مىبايد بود تا از شما جدا شود . روز سوم خليفه از زير آن خانه مىگذشت ، ابراهيم بانگ زد كه اى خليفه من در اين خانه قرص جوى خوردم سه روز محبوسم كرده‌اند كه ياقوتى سه مثقالى بردى ، تو كه آن همه نعمتهاى الوان خوردى و به زيان بردى با تو چه‌ها كنند . » « 2 »\r\n« اعرابى را پيش خليفه بردند او را ديد بر تخت نشسته و ديگران در زير ايستاده . گفت السلام عليك يا اللّه ؟ گفت : من اللّه نيستم . گفت : يا جبرئيل ! گفت : من جبرئيل نيستم . گفت اللّه نيستى ، جبرئيل نيستى ، پس چرا بر آن بالا رفته تنها نشسته‌يى تو نيز در زير آى و در ميان مردم بنشين . »\r\n« گرد در پادشاهان نگرديد و اعطاى ايشان به لقاى دربانان بخشيد . »\r\n« طمع از خير كسان ببريد تا به ريش مردم توانيد خنديد . »\r\n\r\nتملق و چاپلوسى\r\nسلطان محمود را در حالت گرسنگى بادنجانى بورانى پيش آوردند ، خوشش آمد ، گفت : بادنجان طعامىست خوش . نديمى در مدح بادنجان فصلى پرداخت . چون سير شد . گفت : بادنجان سخت مضر چيزىست . نديم باز در مضرات بادنجان مبالغتى تمام كرد . سلطان گفت : اى مردك ! نه اين زمان مدحش مىگفتى ؟ گفت : « من نديم توام نه نديم بادنجان ، مرا چيزى مىبايد گفت كه تو را خوش آيد نه بادنجان را ! » نديمان گاه سخنان نيش‌دار و پرمغز هم مىگفتند : « از بهر روز عيد ، سلطان محمود خلعت هركسى تعيين\r\n\r\n\r\n","description":"","footnote":"\r\n( 1 ) . مجلهء يغما ، شهريور 1337 ، مقالهء ششم ، ص 272 ( تلخيص از مقالهء مهدى محقق ، استاد دانشگاه )\r\n( 2 ) . عبيد زاكانى ، كليات عبيد زاكانى ، به تصحيح عباس اقبال ، زوار ، تهران 1324 ، ص 301\r\n","page_name":" 71 ","page_number":71},
  {"content":"\r\n\r\nمىكرد . چون به طلحك رسيد ، فرمود كه پالانى بياوريد و به دو دهيد . چنان كردند . چون مردم خلعت پوشيدند ، طلحك آن پالان در دوش گرفت و به مجلس سلطان آمد . گفت : اى بزرگان ! عنايت سلطان در حق بنده از اينجا معلوم كنيد كه شما همه را خلعت از خزانه فرمود دادن و جامهء خاص از تن خود بركند و در من پوشانيد . » « 1 »\r\n\r\nرفتار مردان متقى با خلفا و سلاطين\r\nبا تمام قدرت و استبداد كه خلفا و سلاطين داشتند ، مردان مبارز و مجاهدى بودند كه كوچكترين انتظارى از دستگاه پرجبروت سلاطين نداشتند و در هرفرصتى كه دست مىداد روش ظالمانهء آنها را به باد انتقاد مىگرفتند .\r\nشيخ عطار در تذكرة الاوليا در شرح حالات شيخ ابو الحسن خرقانى مىنويسد : « نقلست كه وقتى سلطان محمود . . . به زيارت شيخ ( مقصود شيخ ابو الحسن خرقانى است ) آمد ، رسول فرستاد كه شيخ را بگويند كه سلطانى ، براى تو از غزنين بدينجا آمد ، تو نيز براى او از خانقاه به خيمه او درآى ، و رسول را گفت : اگر نيامد اين آيت برخوان ، قوله تعالى  أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  . رسول پيغام بگذارد شيخ گفت : مرا معذور داريد ، اين آيت برو خواندند ، شيخ گفت محمود را بگوييد كه چنان در اطيعو اللّه مستغرقم كه در اطيعو الرسول خجالتها دارم تا به اولى الامر چه رسد . رسول بيامد و به محمود بازگفت . محمود را رقّت آمد و گفت برخيزيد كه او نه از آن مردانست كه ما گمان برده بوديم . » « 2 »\r\n\r\nگفتگوى دو زاهد با هارون الرشيد\r\nبه طورى كه بيهقى در تاريخ خود آورده است ، ابن سماك و عبد العزيز دو مرد پارسا بودند كه هرگز نزد سلاطين نمىرفتند . هارون براى وقوف بر احوال و افكار آنان تصميم مىگيرد به همراهى فضل ربيع از آنها ديدن كند .\r\nنخست به منزل عبد العزيز آمدند ، چون وى از نماز فارغ شد ، به آنان سلام داد و از حال و غرض آنان پرسيد . فضل گفت : « امير المؤمنين است و براى تبريك به ديدار تو آمده است . » زاهد گفت : « مرا بايست خواند . تا بيامدى كه در طاعت و فرمان اويم . » سپس هارون مىگويد كه ما را اندرزى ده . زاهد او را به عدالت و دادگسترى ترغيب مىكند . هارون در پايان سخن يك كيسه زر به وى مىدهد ، زاهد مىگويد : چهار دختر دارم و اگر غم ايشان نيستى نپذيرفتمى . . . هارون برخاست و عبد العزيز تا در سراى بيامد . هنگام بازگشت هارون به فضل گفت : اين زاهد مردى قوى است ولى درم و دينار در وى كارگر است . سپس به منزل ابن سماك رفتند . پس از چندى ، ابن سماك نزد آنان آمد و از علت آمدن ايشان پرسيد . فضل گفت : امير به زيارت تو آمده است . زاهد گفت : « بدون اجازهء من چرا آمديد ، از من دستورى بايست به آمدن و اگر دادمى آنگاه بيامدى كه روا نيست مردمان را از حالت خويش درهم كردن . » فضل در جواب مىگويد كه هارون خليفهء\r\n\r\n\r\n","description":"","footnote":"\r\n( 1 ) . همان كتاب ، ص 301\r\n( 2 ) . تذكرة الاولياء ، با مقدمهء قزوينى ، باب 79 ، ص 175\r\n","page_name":" 72 ","page_number":72},
  {"content":"\r\n\r\nپيغمبر است و طاعت وى بر مردم فرض است . ابن سماك مىگويد : « آيا اين خليفه به راه شيخين مىرود و از راه و رسم ابو بكر و عمر پيروى مىكند تا فرمان او برابر فرمان پيغمبر باشد ؟ » فضل گفت : آرى ! زاهد جواب داد كه من اثر عدل او را در مكه نديدم ، در ديگر نقاط خود روشن است .\r\nهارون چون بشنيد گفت : مرا پندى ده كه براى شنيدن پند تو آمده‌ام . زاهد پس از مقدمه‌اى گفت :\r\n« داد ده و به مردم نيكويى كن . » چون كيسه زر را پيش او نهادند گفت : من امير المؤمنين را به خويشتن‌دارى اندرز مىدهم و شما مىخواهيد مرا به آتش دوزخ اندازيد هيهات هيهات برداريد اين آتش را از پيشم كه هم‌اكنون ما و سراى و محلت سوخته شويم . و برخاست و بر بام بيرون شد . كنيزك بدويد و گفت « بازگرديد اى آزاد مردان كه اين پير بيچاره را امشب بسيار به درد بداشتيد . » هارون در حال بازگشت به فضل گفت : « مرد اين است . » « 1 »\r\nنامهء شيخ احمد صاحب‌مقامات ژنده‌پيل به سلطان سنجر :\r\nپس از آنكه مقطع ايالت جام به زور ، چوبهاى خانقاه شيخ احمد را براى بارگاه خود ربود ، شيخ او را به كشتن داد . سنجر پس از وقوف بر اين معنى ، در مقام مجازات اهالى جام بر مىآيد كه جملگى به شيخ متوسل مىشوند . شيخ براى دفاع مردم و اعلام جرم مقطع جام ، نامهء زير را به سلطان سنجر مىنويسد : « اگر بنده‌اى از بندگان خاص پادشاه عصر ، به شهرى از شهرهاى ممالك پادشاه رود و متصرفى از متصرفان آن شهر با آن بندهء خاص پادشاه بلاموجب استخفاف كند و به اهانت در وى نگرد و نظر كند ، چون پادشاه از آن حال خبر يابد ، تدارك آن به تعريك ( يعنى گوشمالى دادن ) هرچه تمام‌تر بر خود واجب و لازم بيند . . . بىادبى از راه بىادبى خيانتى كند ، و پس خواهد كه سخن بنده‌اى از بندگان خاص حق‌تعالى در تهى افكند ( يعنى به حساب نياوردن ) و دروغ كند حق عز شانه‌كى روا دارد كه تدارك آن نكند ؟ حق . . . از غيب سوارى چند فرستاد تا تعريك آن بىادب فاسق چنانچ لازم بود كردند اهل جام را درين چه جرم تواند بود ؟ . . .\r\nزنهار كه هيچ‌كس را بيرون آن فاسق بىادب جرمى نداند و هذه النصيحه . » « 2 »\r\nچون نامه شيخ الاسلام به سلطان سنجر رسيد و از حقيقت امر آگاه شد ، از تصميم خود عدول كرد و به مردم جام نوازشها نمود . در طول تاريخ بين شهرياران نيز گه‌گاه مردانى مصلح و بشردوست ظهور كرده‌اند ، چنان كه در دورهء بنى اميه ، يعنى در عصرى كه فساد و نفع‌پرستى جهان اسلامى را فراگرفته بود ، عمر بن عبد العزيز به خلافت رسيد اين مرد خيرخواه بدون توجه به محيط فاسد و آلودهء اطراف خود ، و بدون اينكه براى اجراى نقشه‌هاى خود عده‌يى همفكر ، و سپاهى صميمى ، و جاسوسانى راستگو تدارك كند دست به كار اصلاحات زد ، وى از آغاز خلافت ، آنچه بنى اميه از مردم به ستم گرفته بودند ، تسليم ايشان كرد . خواص او گفتند : يا امير از رنجش قوم خود نمىترسى ؟ گفت : « من از روز قيامت خوف دارم . » در ديوان مظالم بر زمين\r\n\r\n\r\n","description":"","footnote":"\r\n( 1 ) . تاريخ بيهقى ، به تصحيح فياض ، پيشين ، ص 78 - 672\r\n( 2 ) . مقامان ژنده‌پيل ، از محمد غزنوى ، به كوشش دكتر حشمت إله مؤيد سنندجى ، ص 60\r\n","page_name":" 73 ","page_number":73},
  {"content":"\r\n\r\nنشست ، چون خليفه شد ، تجملات خود و عيال خويش را ضميمهء بيت المال نمود و به عيال و بستگان خود گفت : « اگر با فقر و درويشى با من معاش مىكنيد فبها ، و الا رخصت مىدهم شما را كه بهرجا كه خواهيد ، برويد . ايشان در گريه شدند و گفتند كه ما مفارقت تو اختيار نمىكنيم . » « 1 » او روزى دو درهم بابت مخارج اهل بيت از بيت المال مىگرفت و بيش از يك پيراهن و يك اسب نداشت .\r\nعمر بن عبد العزيز بعد از ابو بكر و عمر و على تنها خليفه‌اى است كه از روى صفا و صميميت به عدالت گرائيد ولى چون او مانند خلفاى راشدين به حزب و دسته‌اى متشكل و با ايمان متكى نبود ، نتوانست مدتى دراز برنامه‌هاى اصلاحى خود را عملى كند و پس از چندى به دست مخالفان خود مسموم شد . در حالى كه اگر به جمعيت يا حزبى متكى بود و مردم صميمانه از سياست اقتصادى و اجتماعى اين خليفه حمايت مىكردند ، دشمنان جرأت نمىكردند به مبارزه با او برخيزند .\r\n« حسن بصرى از پيامبر ( ص ) نقل كرد كه گفت : « برترين شهيدان امت من كسى است كه به مخالفت پيشواى جابر برخيزد و او را امر به معروف و نهى از منكر كند و به دست وى كشته شود كه شهيد است . و جايگاه او در بهشت ميان حمزه و جعفر است . » « 2 »\r\nبا اين حال مردم از « اولى الامر » ها كه اكثرا بيدادگر بودند ، اطاعت مىكردند و حاضر نبودند كه در اين جهاد مقدس شركت جويند ، تا هميشه مردانى چون عمر بن عبد العزيز بر مسند خلافت و امارت جلوس كنند .\r\n\r\nسياست و ناجوانمردى\r\nفضل بن سهل در دوران قدرت خود سعى مىكرد كه خلافت را از عباسيان به خاندان علويان منتقل كند و براى اجراى اين نقشه ، مأمون را بر آن داشت كه حضرت رضا را به وليعهدى برگزيند وى چنين كرد و جمعى كثير با امام رضا بيعت كردند . مخالفان حضرت نيز ساكت ننشستند ، مأمون را از خلافت خلع و با مهدى عم او بيعت كردند . پس از آنكه حضرت رضا حقيقت اوضاع را بر مأمون آشكار كرد و به وى گفت :\r\n« . . . مردم با امير المؤمنين به سبب من و فضل بن سهل متغيرند رأى آن است كه امير المؤمنين ما هر دو را از خود دور كند . جهان بيارامد و فتنه‌ها ساكن شود » « 3 » مأمون در نهان تصميم به قتل اين دو گرفت . يك روز كه فضل به سهل به حمام رفته بود « در وقت بيرون آمدن از گرمابه ، اسود مسعودى و قسطنطين رومى و فرح ديلمى و موفق صفدى انتها از فرصت نموده فضل را كشتند . . . مأمون اظهار اضطراب كرده گفت كه ده هزار دينار به آن‌كس مىدهم كه قاتلان فضل را به دست\r\n\r\n\r\n","description":"","footnote":"\r\n( 1 ) . روضة الصفا ، پيشين ، ج 3 ، ص 322\r\n( 2 ) . ر . ك ابن اخوه ، آئين شهردارى ، ترجمهء جعفر شعار ، از انتشارات بنياد فرهنگ ، 1347 ، ص 24\r\n( 3 ) . تجارب السلف ، پيشين ، ص 158\r\n","page_name":" 74 ","page_number":74},
  {"content":"\r\n\r\nآورد ، ابو العباس دينورى ايشان را پيدا كرده پيش مأمون برد . » « 1 » مأمون از ايشان پرسيد كه به چه سبب اين امر شنيع از شما صادر شد ؟ ايشان مىگفتند كه تو ما را فرمودى كه او را بكشيم ، اكنون از ما قصاص مىخواهى ؟ گفت شما را به اقرار شما كه او را كشته‌ايد ، بكشم . و بدين دعوى كه من شما را فرموده‌ام از شما بينه و دليل مىخواهم ؛ پس به فرمود تا همه را بكشتند . « 2 »\r\n« مأمون مىگفت : اين بتر كه مرا دروغ مىبندند ؟ و فضل مرا دست راست بود ، و كسى دست راست نبرد . » « 3 »\r\nاما معلوم بود كه اين تظاهرات جنبهء ديگر دارد و شايد هم از ترس طرفداران فضل ، ايرانيان و برادرش حسن بود و صاحب مجمل التواريخ هم گفته است « اين‌همه در جهت برادرش مىكرد ، حسن كه او امير عراقين بود به واسط . » « 4 »\r\n« بعد از مراسم تعزيت فضل ، مأمون طبل رحيل فروكوفته از سرخس به طوس رفت و در آن سرزمين امام رضا از دارفنا به بقا رفت و مأمون در سنه اربع و مائين 20 هجرى به بغداد درآمد . » « 5 »\r\nنمونهء ديگر : پس از مرگ الب‌ارسلان ، برادر او و عم ملك يعنى قاورد دعوى استقلال كرد و كرمان و فارس و اصفهان را بگرفت ، در جنگى كه بين دو حريف درگرفت ، سرانجام ملكشاه فاتح شد ، در پايان جنگ از لشگريان به وسيله خواجه نظام الملك حقوق و مزاياى بيشترى طلب كردند ، و خواجه به حكم سياست قبول كرد كه در اين باب با سلطان سخن گويد .\r\n« شب رمزى ازين معنى با سلطان بگفت و صلاح و فساد كار را روشن كرد . » « 6 » در واقع خواجه محترمانه به ملكشاه گفته بود درست كه قاورد عموى شاه است . ولى به‌هرحال اگر سلطنت خواهد ، بايد از قوم و خويشى چشم بپوشد كه « سياست پدر و مادر ندارد . و به صلاحديد خواجه همان شب « قاورد را زهر چشانيدند و هردو چشم پسرش را ميل كشيدند . » « 7 » يا قاورد را شربت دادند . . . فردا صبح كه لشكر به تقاضاى جواب بازآمدند ، خواجه گفت : دوش از اين معنى چيزى با سلطان نيارستم گفت ، كه متفكر بود و تنگدل و مجال سخن نماند . به سبب آنكه قاورد دوش از سر ضجرت ، زهر از نگين انگشترى در مكيده بود سلطان بسيار از پادزهر هندى و ترياق به وى داد . اما چون در اعضاء و امعاء پراكنده بود و اجل رسيده نافع نبود ، جان بداد . » « 8 » بعد ازين پاسخ عجيب ! « لشكريان جملگى دم دركشيدند و كس ديگر حديث نان‌پاره نكرد ( راحة الصدور ) » از ديرباز بعضى از صاحبنظران شرق و غرب معتقد بودند كه تفويض\r\n\r\n\r\n","description":"","footnote":"\r\n( 1 ) . روضة الصفا ، پيشين ، ج 3 ، ص 460 ( به تصرف )\r\n( 2 ) . تجارب السلف ، ص 159\r\n( 3 و 4 ) . مجمل التواريخ و القصص ، ص 352\r\n( 5 ) . روضة الصفا ، همان ج 3 ، ص 61 - 460 به نقل از آسياى هفت‌سنگ ، باستانى پاريزى ، ص 284\r\n( 6 و 7 ) . سلجوقنامهء ظهيرى ، ص 30\r\n( 8 ) . آسياى هفت‌سنگ ، دكتر باستانى پاريزى ، ص 304\r\n","page_name":" 75 ","page_number":75},
  {"content":"\r\n\r\nاختيارات نامحدود به شخص واحد و عدم بازرسى و بازپرسى و استيضاح از او ، براى جامعه و شخص ديكتاتور ، زيان‌بخش است زيرا كمتر شخص متقدرى با اختيارات نامحدود ديده شده است كه از اختيارات و قدرت فراوان خود سوء استفاده نكند و مصالح اكثريت را بر منافع فرد يا افراد معينى كه مورد علاقه او هستند مرجح شمارد . با اين حال مورخ نامدار انگليسى گيبون ، ضمن توصيف دوران امپراتورى ژوليان ( 360 ميلادى به بعد ) در روم از خصال و ملكات فاضلهء او سخن مىگويد و مىنويسد : پس از آنكه ژوليان به اصرار لژيون‌هاى گل ، مقام امپراتورى را پذيرفت ، هرگز از راه عدل و داد منحرف نشد و وظايف و تكاليف شهريار مردم دوست را با دقت تمام انجام داد « يك‌بار غفلتا يا عمدا بنده‌اى را در حضور كنسول آزاد كرد ، به مجردى كه به او تذكر دادند كه پا را از حدود صلاحيت خود ، فراتر نهاده به حيطه اختيارات صاحبمنصب ديگرى تخطى كرده است ژوليان فورا با پرداخت جريمه‌اى معادل چهار كيلو و نيم طلا ، خطاى خود را مردود شمرد و در برابر تمامى مردم ، اعلام داشت كه او هم مثل سايرين تابع قوانين و رسوم جمهورى است . . . « 1 » » سپس گيبون مىنويسد : « 120 سال بعد از مرگ الكساندر سوروس روميان به چشم خويش امپراتورى را مىديدند . . . كه نهايت درجه مىكوشيد تا تنگدستى و درماندگى رعايا را درمان كند . » اين شهريار فيلسوف‌منش مىگفت « . . . كه اعمال اصول حكومت خودكامه را فاسد و تباهىآور مىدانستم و از آن شيوه متنفر بودم و غايت مقصود حكومت را سعادت خلق مىشمردم . » « 2 »\r\nاگر ژوليان يا عمر بن عبد العزيز و چند شهريار ديگر ، تحت شرايط معينى از ظلم و ستم خوددارى كرده‌اند ، مواردى استثنائى است . و معمولا قدرتمندان هميشه از قدرت خود سوء استفاده كرده‌اند ، عاملى كه در كشور ما به حكومتهاى استبدادى و ارتجاعى پر و بال داده ، غير از آنچه گفتيم ، ابتدائى بودن طرز توليد ، پراكنده بودن مردم و فقدان اتحاد و هم‌آهنگى بين طبقات مشترك المنافع جامعه و هم‌كارى و همفكرى هيأت حاكمه با ستمگران ، و چاپلوسى و تملق‌گويى آنان از هرپادشاه ظالم و ستمگرى است كه بالفعل زمام امور را به قوهء قهريه به دست گرفته است .\r\nشك نيست كه اگر مردم در برابر زورگويان متحد مىشدند و صف واحدى تشكيل مىدادند و راه و رسم ناپسند تسليم و رضا و تملق و مداهنه را پيش نمىگرفتند و آيين مقدس فضيلت و تقوى را به دست فراموشى نمىسپردند ، اين‌همه ظلم و جور و حيف و بيداد در طول تاريخ به مردم ايران وارد نمىشد .\r\nاز ديرباز صاحبنظران شرق ، مىدانستند كه حكومت فردى و استبدادى ، و عدم توجه به آراء و نظريات عقلا و اهل اطلاع ، براى پادشاهان و تودهء مردم خسارات جبران‌ناپذيرى به بار\r\n\r\n\r\n","description":"","footnote":"\r\n( 1 ) . تاريخ گيبون ، ترجمهء ابو القاسم طاهرى ، ص 343 به بعد\r\n( 2 ) . همان كتاب ، ص 343 به بعد\r\n","page_name":" 76 ","page_number":76},
  {"content":"\r\n\r\nخواهد آورد . 8 قرن پيش ، نصراله منشى با استادى تمام اعلام خطر مىكند و به مردم روزگار خود مىگويد : « . . . هركه بر پشت كرهء خاك دست خويش مطلق ديد ، دل او چون سر چوگان بر همگنان كره شود و بر اطلاق فرق مردمى و مروت را زير قدم بسپرد و روى وفا و آزرم را خراشيده گرداند . . . » قرن‌ها بعد ، همين معنى را آلن با عبارتى ساده‌تر بيان نمود و گفت قدرت نامحدود منشأ فساد است .\r\nدر كتاب مرزبان نامه اثر مرزبان بن رستم از آثار اواخر قرن چهارم هجرى كه بعدها به همت سعد الدين وراوينى به زبان درى برگردانيده شده است نيز جسته‌جسته از زبان حيوانات از لزوم عدالت اجتماعى سخن به ميان آمده است . از جمله ضمن داستان روباه با خروس مىخوانيم « . . . هيچكس مباد كه بر كس بيداد كند يا انديشه جور و ستم در دل بگذراند . تا از اقويا بر ضعفا دست تطاول دراز نبود و جز به تطول و احسان با يكديگر زندگى نكنند . چنان كه كبوتر هم‌آشيان عقاب باشد و ميش همخوابهء ذئاب ، شير در بيشه به تعرض شغال مشغول نشود و يوز دندان طمع از آهو بركند . و سگ در پوستين روباه نيفتد و باز كلاه خروس نربايد . . . » « 1 »\r\n\r\nتأمين اجتماعى در عهد عباسيان\r\nاحمد امين ضمن توصيف اوضاع اجتماعى عهد عباسيان مىنويسد :\r\n« ثروت در آن زمان در يك لحظه پديد مىآمد . و در همان لحظه به باد مىرفت . زيرا موهبت و بخشش خلفا و امراء و سرداران در آن عصر ، حد و حساب و اندازه نداشت .\r\nهمچنين مصادره و غارت اموال كسانى كه مورد خشم و غضب قرار گرفته بودند ، امرى عادى بود . گاه سلاطين و امرا با يك كلمهء تملق‌آميز هزارها درهم و دينار مىبخشيدند و چون بر كسى خشم مىگرفتند ، خون او را مىريختند و دارائى او را به يغما مىدادند عتابى وضع آن عصر را چنين تصوير مىكند : من آنها را ( يعنى ارباب قدرت را ) چنين مىبينم كه ده هزار درهم بدون جهت مىبخشند و بدون جهت هم شخصى را از بالاى كاخ سرنگون مىكنند . . . مفضل ضبى از طرف مهدى احضار شده بود ، او بيم آن را داشت كه مفسدين براى ريختن خون او سعايت كرده باشند ، فورا غسل كرد و كفن خود را آماده نمود و نزد خليفه رفت . . . خليفه از او پرسيد بهترين اشعار عرب از جهت تفاخر كدام است ؟ سپس چيزهاى ديگرى هم از او پرسيد و مورد عنايت او قرار گرفت . . . طبرى مىنويسد : « در آن دوره ( آغاز قرن سوم هجرى ) عده‌اى از سربازان و درباريان مرتكب فسق و فجور مىشدند ، مردم را آزار مىدادند زنها را از شارع مىربودند پسران خوبروى را با عنف به فساد مىكشانيدند ، راه و معبر را بر مردم مىبستند ، و به يغما و غارت مىپرداختند و كسى قادر به جلوگيرى نبود . . . زيرا آنها سپاه خليفه بودند . . . و كسى را ياراى مخالفت با آنان نبود . » « 2 »\r\n\r\n\r\n","description":"","footnote":"\r\n( 1 ) . مرزبان‌نامه ، طبع ليدن ، ص 172\r\n( 2 ) . پرتو اسلام ، پيشين ، ج 2 ، ص 179\r\n","page_name":" 77 ","page_number":77},
  {"content":"\r\n\r\nحكومت مأمون : مسعودى مىنويسد : يك نفر نزد مأمون رفت و از او اجازهء سخن خواست ، مأمون گفت : « هرچه مايه رضاى خداست بگو . » گفت : « به من بگو اينجا كه نشسته‌اى به اجماع و رضاى مسلمانان نشسته‌اى يا به زور نشسته‌اى ؟ » گفت : « نه به اجماع مسلمانان نشسته‌ام نه به زور ، پيش از من سلطانى بود كه كار مسلمانان را به عهده داشت و مسلمانان خواه و ناخواه به او تسليم شده بودند و او وليعهدى را از پس خويش به من و يكى ديگر داد و از حاجيانى كه در بيت اللّه الحرام بودند براى من و يكى ديگر بيعت گرفت كه آنها نيز خواه يا ناخواه بيعت كردند .\r\nكسى كه همراه من براى او بيعت گرفته بودند به راهى كه مىرفت رفت . و چون نوبت به من رسيد . . . براى حفظ مسلمانان و جهاد با دشمنان اسلام و حفظ و دستگيرى اهل اسلام اين كار را به عهده گرفتم تا مسلمانان دربارهء يكى كه مورد رضايت همه باشد اتفاق كنند . . . » « 1 »\r\nهمچنين در حبيب السير آمده است : « در آن ايام كه عبد الله مطيع به فرمان ابن زبير به كوفه رسيد ، مردم را در مسجد جامع گرد آورد و خطبه خواند و در اثناى سخن بر زبان راند كه من در ميان شما به سيرت عمر بن خطاب و عثمان بن عفان سلوك خواهم كرد . در آن انجمن صايب بن مالك اسفرى به اشارت مختار كه يكى از حضار بود ، گفت : ايها الامير در سيرت عمر و عثمان سخنى نيست مگر خير . لكن مطلوب آن است كه در ميان ما به سنن سنيه امير المؤمنين على ( ع ) زندگى كنى ، و عامهء خلايق زبان به تحسين صايب گشودند و گفتند ، بر سخن او مزيد نيست ، عبد إله بن مطيع گفت : خاطر جمع داريد كه بر وفق رضاى شما معاش خواهم كرد ، و از منبر فرود آمد . . . » « 2 »\r\nمتأسفانه اين سخنان ضمانت اجرا نداشت و اكثريت مردم اعمال فرمانروايان را مورد مطالعه و انتقاد قرار نمىدادند .\r\nبا اينكه در دوران قبل از اسلام ، و پس از حملهء اعراب همواره متفكرين و صاحب‌نظران ايرانى ، سلاطين و امراى زمان را به بحث و مشاوره و راىزنى دعوت كرده‌اند ، كمتر امير و پادشاهى ديده شده كه براى حل و فصل مشكلات مملكتى ، از افكار و تجارب فرزانگان و كارشناسان استمداد جويد و نظر اكثريت را بر رأى نارساى خود مرجح شمارد .\r\nدر كتاب التوسل بغدادى به لزوم مشورت با ارباب اطلاع در مهمات مملكتى اشاره شده است :\r\n« . . . 13 - و فرموديم تا در مهمات كه سانح شود و ملمّات كه واقع گردد با بزرگان حشم و مقدمان خدم و معتمدان و ثقات و كارديدگان و دهات ، كه عقل كامل ايشان گره‌گشاى بند نوايت باشد . . . بر قضيت  وَ شاوِرْهُمْ فِي الْأَمْرِ  رود و به استبداد رأى خويش دربند استعداد دفع آن نشود . . . و كارها بعد از تدبير وافى و تفكر كافى بامضا رساند و حزم و احتياط را ديدبان سيادت و\r\n\r\n\r\n","description":"","footnote":"\r\n( 1 ) . مروج الذهب ، پيشين ، ج 2 ، ص 434 ( به اختصار )\r\n( 2 ) . حبيب السير ، جز دوم ، از جلد دوم ، ص 50\r\n","page_name":" 78 ","page_number":78},
  {"content":"\r\n\r\nعنوان سعادت داند . . . و رأى مشورت را بر جنگ و مخاصمت تقديم دهد . . .\r\n14 - و فرموديم تا در عقود و عهود مخالفان و موافقان نقض و خلف روا ندارد . . . » « 1 » با وجود اين تعاليم ، قدرتمندان تن به مشورت و راىزنى نميدادند .\r\nاى كاش مردم مستبد و خودخواهى كه تحمل مشورت و ياراى شنيدن بحث و انتقاد ديگران را ندارند ، راه و رسم حلم و بردبارى را از ابو السوار مىآموختند : « . . . گويند مردى او را دشنام برشمرد و او گفت كه اگر چنين است ، بدمردى كه منم . » « 2 »\r\nچند اندرز : در شهرى مقام مكنيد كه درو حاكمى عادل و پادشاهى قاهر نباشد ( ابو الفضل بيهقى ) .\r\nهمه‌كس به خدمت پادشاهان بزرگ شود ، و پادشاهان به صحبت اهل علم ( عقد العلى ) .\r\nپادشاهان به نصيحت خردمند محتاج‌ترند تا خردمندان به نصيحت پادشاهان ( سعدى ) .\r\nبا تمام اين اندرزها ، كمتر پادشاهى به طوع و رغبت به مشورت با ارباب اطلاع تن داده است .\r\n\r\nقدرت و اختيارات امرا و سلاطين بعد از اسلام\r\nپس از استقرار حكومتهاى محلى در ايران ، مجددا به اقتضاى رژيم فئودالى ، همان مظالم سلسله‌هاى باستانى و بيدادگريهاى خلفاى اموى و عباسى ، به صورت ديگر به دست امراء و سلاطين محلى تجديد گرديد . پادشاهان اين دوره نيز در اعمال خود كاملا مختار بودند و هيچ نيروى ملى و اجتماعى سد و مانعى در برابر خودسريها و مظالم آنها ايجاد نمىكرد .\r\nبعضى روحانيان كه بايد مدافع حق و حقيقت و حامى مظلومان باشند ، گاه به اقتضاى منافع دنيوى خود در صف زورمندان وارد مىشدند و چنان كه بايد از محرومان حمايت نمىكردند .\r\nبا اين حال و با تمام اين خصوصيات در تمام دورهء قرون‌وسطا و عصر فئوداليته قدرت سلطنت عامل ترقى و پيشرفت بود ، مادام كه سلاطين مقتدر و توانا زمام امور را در دست داشتند ، امنيت و آرامش نسبى برقرار بود . فئودالها ، و اشرار ، جرأت تعدى نداشتند و در سايهء امنيت نسبى ، فعاليتهاى اقتصادى كمابيش امكان‌پذير و زمينه براى پيشرفت فرهنگ و تمدن تا حدى فراهم بود . ولى همين‌كه بنيان قدرت سلطان سستى مىگرفت ، مظاهر آشفتگى فئودالى بيش از پيش آشكار مىشد و فعاليتهاى كشاورزى و تجارى ، در نتيجهء فقدان امنيت ، متوقف\r\n\r\n\r\n","description":"","footnote":"\r\n( 1 ) . التوسل الى الترسل ، به تصحيح بهمنيار ، ص 19 به بعد\r\n( 2 ) . لغت‌نامه ، ص 528 ، به نقل از صفوة الصفا ، ص 153\r\n","page_name":" 79 ","page_number":79},
  {"content":"\r\n\r\nمىشد . غالبا سلاطين اوليهء هرسلسله در راه استقرار تمركز و امنيت كوشا بودند . ولى سلاطين بعدى در تعيشات دربارى غوطه‌ور مىشدند . و به اين ترتيب ميدان براى چپاول و غارت ياغيان و فئودالها و سوءاستفاده وزرا و درباريان فراهم مىشد سرجان ملكم در مورد سلاطين ايران مىنويسد : « در ايران پادشاهان در اعمال خود آزاد بودند ، هرچه مىخواستند مىكردند ، در عزل و نصب وزارت و قضات و صاحب‌منصبان از هرقبيل ، و ضبط اموال و سلب آزادى رعايا مختار بودند . سلاطين به خاندان خود نيز هرچه بخواهند مىكنند گاه به فرزندان خود خدمتى رجوع مىكنند . گاه آنان را در حرم خود نگاه مىدارند و زمانى از بيم طغيان به كشتن آنها اقدام مىكنند . و گاه براى اين‌كه از خطر وجود آنها بكاهند ، بكندن چشمهاى آنان اقدام مىكنند . بعضى از سلاطين ايران در حرم نشسته و كمتر به امور كشورى رسيدگى مىكردند و برخى بالعكس ، با دقت امور لشكرى و كشورى را مورد مطالعه و رسيدگى قرار مىدهند ، و براى وقوف به اوضاع كشورى از وزرا ، مستوفيان و ساير مأمورين عاليرتبه ، اطلاعات لازم را كسب مىكنند . وزراء اعظم يا صدراعظمها ، در صورتى كه مردان لايقى باشند و بتوانند اعتماد شاه را به خود جلب كنند ، مىتوانند مانند شاه به رتق و فتق بسيارى از امور مهمه مبادرت ورزند . سلاطينى كه بيشتر در حرم به سر مىبرند ، غالبا تحت تأثير القائات خواجه‌سرايان قرار مىگيرند . . . گاه نفوذ كلام آنها بيشتر از تأثير گفتار وزير است .\r\nكاردانى و حسن‌نيت وزراء و نزديكان شاه در طرز عمل و رفتار او ، تأثيرى بسزا دارد . . .\r\nبطور كلى در ايران به قدرى زندگى سلاطين با ظلم و شقاوت توأم بوده است كه عامهء مردم ، مخصوصا قبل از ظهور مشروطيت ، سلطنت را از ظلم و بيدادگرى جدا نمىدانستند . چنان كه به هر شخص بيدادگرى مىگفتند : « پادشاهى مىكند . » يكى از مورخين فرهنگ مىنويسد كه اگر كسى با مردم ايران وضع ممالكى را كه در آنجا جان و مال ايشان محفوظ است بيان نمايد ، به دقت گوش مىدهند مثل اينكه كسى براى مردم از لذتهاى آخرت گفتگو كند . » « 1 »\r\n\r\nتشكيلات و كارمندان دربار\r\nدربار سلاطين ايران از دورهء سامانيان ، به تدريج بر تجمل و تشريفات خود افزود . در دورهء غزنويان تجملات دربارى و سازمان ادارى فزونى گرفت و در عصر سلاجقه به حد كمال خود رسيد . گردلفسكى دربار سلاجقه آسياى صغير را چنين توصيف مىكند .\r\n« در محوطه دربار معمولا چهار يا پنجهزار نفر سرباز مسلح « خاصه عسكرى » حاضر و آماده دفاع بودند و از ميان يك عدهء دويست نفرى از سربازان زيبا ، بلندقد و جوان براى مراقبت شخص شاه گماشته مىشدند و با اين حال شاه ، زندگى خود را همواره در وحشت و سوءظن به\r\n\r\n\r\n","description":"","footnote":"\r\n( 1 ) . سرجان ملكم ، تاريخ ايران ، ترجمهء ميرزا حيرت ، ص 150 و ص 226 و . . .\r\n","page_name":" 80 ","page_number":80},
  {"content":"\r\n\r\nسر مىبرد و در انتظار تحريكات فئودالها و بستگان خود بود .\r\nهنگام حركت سلطان يك عده 120 نفرى مسلح ، با شمشيرهاى زرين پيشاپيش او حركت مىكردند و فرياد مىكردند كنار برويد ، كنار برويد .\r\nموقعى كه سلطان وارد شهر مىشد شراب سالار به جلو مىآمد و دهنهء اسب سلطان را مىگرفت . و در داخل قصر چاوشها و دورباشها با چماقهاى مخصوصى مراقب بودند . موقعى كه شاه به تخت مىنشست ، « تاج كيانى » بر سر مىگذاشت .\r\nشاه معمولا بوسيلهء پرده‌هائى ، از درباريان جدا مىشد . بعضى شاه را مظهر قدرت خدا مىدانستند و ديدار روى سلطان را توفيقى عظيم مىشمردند .\r\nشاه به اتباع خود به نظر غلامى مىنگريست و همواره قراولان ، نگهبانان ، اسلحه‌داران ، جانب‌داران ، فدائيان و مستحفظين شاه ، با تبرها و سپرهاى مطلا و گرزهاى مخصوصى آماده بودند تا دشمنان شاه را از پا درآورند . دولت‌خانه ، بارگاه ايوان ، جبه‌خانه و جامه‌دارخانه ، توسط عده‌اى مسئول اداره مىشد . در جامه‌دارخانه ، لباسهاى شاه محافظت مىشد و از اين‌جا به مردم خلعت مىدادند . طشت‌خانه محل روشوئى شاه بود . علاوه بر اين ، اصطبل ، ركيب‌خانه ، شكارخانه و انبار ، توسط شخصيتهاى معينى اداره مىشد . به طورى كه افلاكى مىنويسد ، از اواخر قرن هفتم نگهدارى شاهين و داشتن باز نيز معمول شد ، مناصب و مقامات دربارى زياد بود .\r\nدر عهد سلاجقهء روم در رأس دربار امير دربار قرار داشت اين مرد هنگام مهمانى به مهمانان جا نشان مىداد . خانسالار سفره را تزيين مىكرد ، شرابسالار مأمور تنظيم و تقسيم مشروبات بود . . . » « 1 »\r\nبطورى كه « تالبوت رايس » در تاريخ سلاجقهء روم مىنويسد : همانطور كه فرانسويان امروز به كيفيت شراب در سر ميز اهميت مىدهند ، در عصر سلاجقه ، كيفيت آب مورد توجه شاه ، درباريان و طبقات بالاى اجتماع بود ، به همين مناسبت ، يكى از شخصيتهاى مهم و مورد اعتماد به نام رئيس آب كه همرديف رئيس تشريفات بود ، مكلف بود كه بهترين و گواراترين آبها را براى شاه و اطرافيان او فراهم كند : به علت دسائس و سوءظن شديدى كه در محيط دربار حكومت مىكرد ، آب و غذاى شاه قبلا از طرف يكى از معتمدين مورد آزمايش قرار مىگرفت . » « 2 »\r\nكسانى كه در مجالس مهمانى مشغول پذيرائى بودند ، ضمن انجام وظيفه مانند يك جاسوس زبردست به حرف مهمانان گوش مىدادند و مطالبى كه به سود و زيان اشخاص گفته مىشد محرمانه به اطلاع اشخاص ذىنفع مىرسانيدند . و در مقابل پول مىگرفتند ، ديگر از حاشيه‌نشينان دربار منجمين ، شعرا ، نديمان و دلقكهاى دربارى را مىتوان نام برد . نظر به ارزش سياسى فراوانى كه نديمان شاه داشتند در منابع مختلف از صفات و خصوصيات اخلاقى و\r\n\r\n\r\n","description":"","footnote":"\r\n( 1 ) . تاريخ سلاجقهء آسياى صغير ، اثر گردلفسكى ، ترجمهء على اصغر چارلاقى ( قبل از انتشار )\r\n( 2 ) . تامارا تالبوت رايس ، تاريخ سلاجقهء روم ، ترجمهء على اكبر بزرگزاد ( قبل از انتشار )\r\n","page_name":" 81 ","page_number":81},
  {"content":"\r\n\r\nوظايفى كه بر عهدهء آنان بود سخن رفته است .\r\n\r\nآداب نديمى ملوك\r\nعنصر المعالى در باب سى و هشتم قابوسنامه از : « آداب نديمى كردن » سخن مىگويد و به طريق اندرز به فرزند خود مىگويد كه نديم بايد از جهت حواس خمسه كاملا سالم ، و خوش‌لقا يعنى خوش‌صورت باشد . در فن دبيرى معروف و در زبانهاى تازى و پارسى استاد باشد و از اشعار معروف اين دو زبان ، برخى به ياد داشته باشد . از علم طب و نجوم بىاطلاع و بىبهره نباشد و از ملاهى و مطربى و داستانسرائى و شوخى و مسخرگى و نرد و شطرنج‌بازى و تفسير و فقه و علوم دينى بىخبر نباشد تا به قول عنصر المعالى : « اگر در مجلس پادشاه ازين معانى سخنى رود ، جواب بدانى دادن و به طلب قاضى و فقيه نبايد شدن . و نيز بايد سير الملوك بسيار خوانده باشى . . . بايد در تو ، هم جد باشد و هم هزل ( يعنى هم سخن جدى گوئى و هم شوخى ) . . . به وقت جد هزل نگوئى و به وقت هزل ، جد نگوئى . . . هرگز از خداوند خويش غافل مباش و در مجلس پادشاه در بندگان او منگر . . . و خويشتن نگاه‌دار تا خيانت نيفتد . . . » « 1 »\r\nدر دورهء آل بويه پس از آنكه ابى عبد اللّه طبرى به منادمت عضد الدوله برگزيده شد ، ابن عميد از سر خيرخواهى نامه‌اى به او نوشت و دربارهء راه و رسم نديمى به او تذكراتى داد و از جمله گفت : « مواظب باش اين وظيفهء خطير را به خوبى انجام دهى و بدانكه اگر ترا از دور چند بار بخوانند ، بهتر از اين است كه يك بار از نزديك برانند ، سخنى كه در پاسخ مىگوئى از فساد دور باشد ، دراز و خسته‌كننده هم نباشد . . . » « 2 »\r\nمسعودى در مروج الذهب مىنويسد : « هيچ‌كس از مصاحبان و معاشران ملوك به اندازهء نديم ، محتاج داشتن اخلاق خوب و ادب كامل و دانستن نكات ظريف و لطايف جالب نيست . تا آنجا كه نديم مىبايست شرف ملوك ، تواضع غلامان و عفت متعبدان ، ابتذال وقيحان و وقار پيران و بذله‌گوئى جوانان داشته باشد ، هريك از اين صفات را به ناچار مىبايدش داشت . . . نديم مىبايد به سرعت ادراك چنان باشد كه از راه تجربه ، اخلاق بزرگ‌مردى را كه همدم اوست دريابد . . . و به دلالت نگاه و اشارهء وى تمايلش را ادراك كند . . . » « 3 »\r\nجاحظ در كتاب تاج به انواع و اقسام مختلف نديمان شاهى اشاره مىكند و مىنويسد :\r\n« پادشاهان را به هنگام عيش و نوش ، نديمانى بايد بذله‌گو و ظريف . . . بگاه مصلحت‌انديشى افرادى دانا و حكيم و به وقت موعظت به پرهيزگارانى زاهد و باتقوى و به سورها ، ايشان را رامشگرانى بايد نوازنده ، و به شورها ، محققينى برازنده . . . هريك از نديمان را وظيفه آن است كه\r\n\r\n\r\n","description":"","footnote":"\r\n( 1 ) . قابوسنامه ، پيشين ، ص 198 به بعد\r\n( 2 ) . على اصغر فقيهى ، شاهنشاهى عضد الدوله ، تهران 1347 ، ص 298 ( به نقل از جمع الجواهى از آثار قرن پنجم ) ، ص 12\r\n( 3 ) . مروج الذهب ، پيشين ، ج 1 ، ص 240\r\n","page_name":" 82 ","page_number":82},
  {"content":"\r\n\r\nبه هنگام لزوم احضار مىشوند و پادشاه را از بطالت به جهان تفكر و تعمق مىكشانند . . . » « 1 »\r\n\r\nروش نديمان شاه\r\nدر دورهء قرون‌وسطا ، نديمان شاه به حكم نزديكى و گستاخى كه داشتند مىتوانستند در مواقع مقتضى ، با زبان طعن و طنز و شوخى ، معايب شاه و اعمال بىرويه و ظالمانه او را يادآور شوند و از اين راه از سركشى و مظالم و بىعدالتيهاى او اندكى بكاهند . نظام الملك مىنويسد : « پادشاه را چاره نيست از نديمان شايسته داشتن و با ايشان گشاده و گستاخ درآمدن . . . عامل بايد كه هميشه از پادشاه ترسان باشد ، و نديم بايد كه گستاخ باشد . و اگر عامل گستاخ باشد ، رعيت را خواهد رنجانيد و چون نديم گستاخ نباشد ، پادشاه از او حلاوت نيابد و طبع پادشاه گشاده نشود . . . نديم بايد كه گوهرى فاضل و تازه‌روى و پاك‌دين و رازدار و پاكيزه لباس بود و سمرها و قصص نوادر از هزل و جد بسيار ياد دارد و نيكو روايت كند و همواره نيكوگوى و نيكوپيوند باشد و نرد و شطرنج داند باخت و اگر رودى زد و سلاحى كار تواند بست ، بهتر باشد . و بايد كه موافق پادشاه باشد و هرچه پادشاه گويد و كند زه و احسنت بر زبان راند و معلمى نكند كه اين بكن و آن بكن كه پادشاه را دشوار آيد و بكراهت كشد . . . بعضى از پادشاهان طبيب و منجم را نديم كرده‌اند تا بدانند كه تدبير هريكى او را چيست و او را چه سازد و چه نسازد طبيب مزاج او را نگاه مىدارد و منجم از سعد و نحس آگاهى مىدهد و وقت و ساعت نگاه مىدارد . . . اما اگر نديم جهان‌ديده و به هر جاى رسيده باشد و بزرگان را خدمت كرده ، بهتر باشد . . . » « 2 »\r\nبه نظر نويسندهء راحة الصدور « . . . نديم بيان عقل و برهان فضل پادشاه باشد . . . گفته‌اند نديمى را كسى بايد ، كه ذوات را بشايد . بزرگى مهذب الاخلاق ، آراسته به انواع علوم و از هرفن ، او را معلوم تاريخ ملوك خوانده و شعرها ياد گرفته و آداب پادشاهى از بزم و رزم و بار و شكار دانسته ، تا هروقت نكته‌ها با ياد پادشاه دهد ، و او را رسم و راه آموزد . . . »\r\nسپس راجع به خصال نديم ، مىنويسد : « نخست رفق و علم ، دوم صيانت ذات و خويشتن‌شناسى سوم طاعت پادشاهان در تحرى رضا و طلب فراخ ، چهارم محرميت دولت بشناختن و جاى راز انداختن ، پنجم در كتمان راز خود و مردم ، به غايت برسد و ششم رضاى مردم جستن و چاپلوسى نمودن بر درگاه سلاطين ، و اصحاب مناصب را به دست آوردن ، هفتم قدرت بر زبان و حفظ لسان ، و سخن به قدر حاجت گفتن ، هشتم در محافل ، خاموشى شعار خود ساختن . . . » « 3 »\r\nشجاع نويسندهء انيس الناس بيست صفحه از كتاب خود را به آداب نديمى و شروط آن اختصاص داده و از جمله نوشته است كه « نديم بايد مجموع حواس او به سلامت باشد و كريه اللقا نباشد . . . در تازى و فارسى و تركى . . . و از مقدمات علمى بهره‌اى داشته باشد . و\r\n\r\n\r\n","description":"","footnote":"\r\n( 1 ) . كتاب تاج ، پيشين ، ص 27\r\n( 2 ) . خواجه نظام الملك ، سياستنامه ، به اهتمام هيوبرت ، ص 113\r\n( 3 ) . راحة الصدور ، پيشين ص 405\r\n","page_name":" 83 ","page_number":83},
  {"content":"\r\n\r\nموسيقى بداند . . . اصول‌دان و مقام‌شناس بود و نرد و شطرنج نيكو داند ، ليكن نه چنان كه به قماربازى شهرت يابد و سير الملوك را مستحضر باشد و اگر شعر نتواند گفت ، شعرشناس باشد و لطيفه‌گوى بود . . . » « 1 »\r\nبطوريكه عوفى در جوامع الحكايات متذكر شده است « نديم بايد پاكيزه‌سخن و نيكولباس و خوش‌محاوره و لطيف‌طبع باشد و قصص و تواريخ بسيار داند . . . و نيز ملاعبت نرد و شطرنج . . . و از علم موسيقى و شناختن پرده‌ها و معرفت آوازها باخبر باشد . و پيش از اين نديمان به اين مثابت بوده‌اند . اما امروزه . . . رواج فضل و مزاج هنر ، رو به كسادى نهاد . . . » « 2 » دهقان على شطرنجى درين معنى لطيفه گفته است :\r\n چه بايد بهر آداب نديمى * دگر بر جان و دل زحمت نهادن\r\nزبان خود به نظم و نثر جارى * ز خاطر نكته‌هاى بكردادن\r\nكه بازآمد همه كار نديمى * به سيلى خوردن و دشنام دادن \r\nچنان كه گفتيم « بعضى از پادشاهان ، منجمين و اطباء را به عنوان نديم انتخاب مىكردند .\r\nاين دو جماعت در احوال شاه تأثير فراوانى داشتند ، مخصوصا منجمين ، سعد و نحس ايام و بروز حوادث نيك و بد را اطلاع مىدادند ، با اين‌كه در حديث آمده كه : المنجمين الكذاب ، مع ذلك پادشاه و درباريان او براى گفته‌هاى منجمين ، ارزش بسيار قائل بودند ، هنگام بيمارى پادشاه ، عده‌اى از بهترين پزشكان به مشاوره مىپرداختند و فئودالهاى بزرگ ، براى اعلام وفادارى ، شخصا دامن خدمت بر كمر مىزدند . ابن بطوطه در سفرنامه خود ، با تعجب از يك پزشك يهودى در دربار سلاجقه نام مىبرد كه كليهء علما و روحانيان در برابر او به احترام بلند مىشدند ، و وى همواره پهلوى تخت شاه مىنشست ، در دربار غير از نوبت‌چيها ، پرده‌دارها و دربانها ، عده‌اى از پسران و دختران زيبا ، به كار ساقيگرى مشغول بودند . فئودالهاى بزرگ با چكمه‌هاى مخصوص و عده‌اى قراول مسلح داخل قصر شاهى مىشدند و در مواقع رسمى هر كسى در محل خود قرار مىگرفت و شاه در جايگاه خود مىنشست . سالن شاه از شمعدانهاى نقره‌اى روشن مىشد ، در مجالس مهمانى انواع اغذيه وجود داشت و از شراب و انواع شربتها استفاده مىكردند . رامشگران با كلاه و لباس مخصوص خود ، به نواختن موسيقى مشغول بودند .\r\nآلات موسيقى عبارت بود از كوس ، نقاره ، نفيرزرنا ، رباب ، طبل و غيره . پسران و دختران زيبا با لباسهاى فاخر دايره مىزدند و آواز مىخواندند . غير از موسيقى و رقص ، مسخرگى و شعبده‌بازى نيز در ميان درباريان خريدار داشت . در آن دوره نيز شعبده‌بازان ماهر و زبردست ، به كارهاى خارق العاده دست مىزدند . و بعضى از هنرمندان ، عمليات اكروباتيك انجام مىدادند و\r\n\r\n\r\n","description":"","footnote":"\r\n( 1 ) . انيس الناس ، به كوشش ايرج افشار ، بنگاه ترجمه و نشر كتاب ، ص 390\r\n( 2 ) . عوفى ، جوامع الكايات ، به اهتمام رمضانى ، ص 293\r\n","page_name":" 84 ","page_number":84},
  {"content":"\r\n\r\nگاه ضمن نمايش ، دشمنان حكومت را به باد طعن و تحقير مىگرفتند . » « 1 »\r\n\r\nدلقكها\r\nدر دربار سلاطين مستبد ، تنها دلقكها آزاد بودند كه به زبانى طنزآميز هرچه در دل دارند بگويند . چنان كه طلحك دلقك سلطان محمود ، با بذله‌گوئيها و مسخره‌گيهاى نمكين خود ، هم شاه را شادمان مىكرد و هم نگفتنىها را بر زبان مىراند « كل عنايت » يا عنايت كچل در دستگاه شاه عباس و كريم شيره‌اى در دربار ناصر الدين شاه ، همين موقعيت را داشتند .\r\nپنج نوبت : قبل از سلطان سنجر سه نوبت بر در پادشاهان مىزدند ولى از عهد سلطان سنجر مقرر گرديد به جاى سه نوبت پنج نوبت دهل و نقاره بنوازند . در اين مواقع از دهل ، دمامه ، طنبك ، ناى و تاس استفاده مىكردند .\r\nبراى اعلام جنگ نيز از دهل و دمامه و طبل و سنج و دف استفاده مىشد . . . » « 2 »\r\nشادروان دهخدا در امثال و حكم خود در پيرامون پنج نوبت زدن مىنويسد : نواختن كوس و نقاره و امثال آن بر دربار پادشاهان است كه در هرروز پنج هنگام مىنواخته‌اند و از آن اقتدار و سرورى اراده مىكردند .\r\n نوبت ملك پنج كن كه شده است * دشمن تو چو مهر در ششدر \r\n( انورى )\r\n اى زيمن اثر طالع فرخندهء تو * پنج نوبت زده در هفت ولايت بهرام \r\n( سلمان ساوجى )\r\n« . . . فردا كه او پنج نوبت اركان شريعت بزند و چتر دولت او سايه بر . . . »\r\n( مرزبان‌نامه )\r\n\r\nرابطهء سلاطين با فئودالها و اطرافيان خود\r\nبه طورى كه از مندرجات كتب تاريخى برمىآيد ، در تمام دورهء قرون وسطا ، سلاطين با تمام قدرت ظاهرى ، وضعى ناپايدار و متزلزل داشتند ، و همواره از دسايس فرزندان و برادران و فئودالهاى بزرگ بيمناك بودند ، گاه براى راحتى خيال خود ، برادران و فرزندان خود را به مأموريتهاى دور مىفرستادند و به وسيلهء جاسوسان و خبرنگاران مخفى ، زندگى آنها را تحت نظر مىگرفتند تا از تحريكات و هرنوع فعاليت آنها باخبر باشند .\r\nپادشاه ناچار بود منافع طبقاتى كسانى را كه سبب پادشاهى او شده‌اند مرعى دارد با اين كه سرنوشت جنگ و صلح با شاه بود ، در موارد حساس و مهم شاه ناچار بود قبل از اعلام تصميم نهائى در يك جلسهء مشورتى موافقت سران و فئودالهاى بزرگ را جلب كند ، در مواردى\r\n\r\n\r\n","description":"","footnote":"\r\n( 1 ) . گردلفسكى ، تاريخ سلاجقهء آسياى صغير ، پيشين\r\n( 2 ) . محمد معين ، فرهنگ معين ، اميركبير ، تهران 1342 ، ج 1 ، مادهء پنج نوبت ( به اختصار )\r\n","page_name":" 85 ","page_number":85},
  {"content":"\r\n\r\nكه شاه بدون جلب موافقت فئودالهاى بزرگ به جنگ مبادرت مىكرد ، با كارشكنى و مخالفت آنها روبرو مىشد .\r\nپس از مرگ شاه ، براى جلوگيرى از جنبشهاى اعتراضى و قيام فئودال‌هاى بزرگ مدتى مرگ او را مخفى مىداشتند پس از آنكه سلطان جديد به تخت مىنشست فئودالها و متنفذين توسط خواجهء بزرگ ( نخست‌وزير ) به شاه معرفى مىشدند ، و هريك پس از انجام تشريفات ، قسم وفادارى ياد مىكردند . شاه جديد معمولا مناصب امرا و فئودالهاى بزرگ را با دستخطى تأييد مىكرد و مالكيت و منصب آنها را تصديق مىنمود و البته اين كار وقتى صورت مىگرفت كه فئودالها گردن از اطاعت شاه نپيچند و فرمان او را اجرا كنند .\r\nكوتوله و دلقك دربارى ، از كتاب « شاهكارهاى هنر ايران » ترجمهء دكتر خانلرى\r\n\r\nسياست كلى فئودالهاى بزرگ و اشراف\r\nدر دوران بعد از اسلام در غالب بلاد و استانهاى كشور ، اشراف و فئودالهائى بودند كه با ايجاد تمركز ، مخالف بودند و سعى مىكردند كه در منطقهء قدرت خود با استقلال فرمانروائى كنند ، « در اصفهان قدرت و رياست غالبا در دست آل خجند بود كه بعضى از مشاهير آنها حتى ممدوح شاعران و مورد توجه پادشاهان وقت بودند ، در بخارا آل برهان به سبب وصلت با سلاجقه وضع ممتازى به دست آورده بودند و داستان ثروت و مكنت آنها حتى در كتابهاى ادب و عرفان مثل جوامع الحكايات و مثنوى مولوى نيز آمده است و از جمله بزرگان آنها امام برهان الدين محمد بود معروف به صدر جهان كه در عهد سلطان محمد حكومت واقعى بخارا در دست او بود و در\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nسال 603 كه به حج رفت چنان با تفرعن و تعدى با حجاج رفتار كرد كه حجاج وى را صدر جهنم خواندند و در خوارزم شهاب الدين خيوفى چنان قدرت و مكانت داشت كه سلطان محمد در كارهاى مهم ، غالبا با وى مشورت مىكرد و ملوك اطراف بر در خانهء وى صف مىكشيدند بعدها از خوارزم به نسا رفت و در 618 هجرى كه شهر نسا به دست لشكريان مغول افتاد چندان از وى زر گرفتند كه طلا چون پشته‌اى بين او و سردار مغول حايل شد با اين همه مغول خود او و پسرش تاج الدين را كشتند .\r\nدر غالب شهرهاى ديگر نيز خانواده‌هاى بزرگ وجود داشت قدرت و نفوذ آنها غالبا بستگى داشت با درجه ارتباط با سلطان و قدرت يا ضعف سلطان ، در انساب سمعانى نام تعداد زيادى از اين خانواده‌هاى معروف هست . . . » « 1 »\r\nبعضى از سلاطين براى راحتى خيال خود ، امرا و فئودالهائى را كه در تحكيم سلطنت آنها كوشش كرده بودند ، به وسايل مختلف از بين مىبردند . در هنگام جنگ ، اگر فئودالها به نظر شاه تسليم نمىشدند ، شاه ناگزير بود از نظريهء آنان پيروى كند . فئودالها هروقت شاه را سد راه خود مىديدند ، به كودتا دست مىزدند . شاه گاهى براى حفظ موقعيت خود در مقابل فئودالهاى بزرگ به فئودالهاى درجه دوم نزديك مىشد . علاء الدين كيقباد اول ( پادشاه سلجوقى روم ) مىگفت :\r\n« بايد درختهاى كهن را از ريشه كند و به جاى آن درختهاى تازه نشاند . » منظور او از اين جمله اين بود كه بايد نفوذ فئودالهاى قديمى را ريشه‌كن نمود .\r\nولى فئودالهاى قديمى نيز غافل نبودند . آنها در دربار و در حرم شاه جاسوس داشتند و از خدمه دربارى ، غلامان و كنيزان و شعبده‌بازان و دلقكها ، براى كسب اطلاع از تصميمات شاه ، استفاده مىكردند .\r\nشاه هرجا مسافرت مىكرد ، از طرف فئودالها ، وسايل آسايش او فراهم مىشد و عده‌اى كنيز ، غلام بچه و جواهرات و اشياء گرانبها در اختيار او مىگذاشتند . فئودالها ، براى ترميم ولخرجيهاى خود ، تحميلات گوناگونى به دهقانان و ساير زحمتكشان و مردم كوى و برزن روا مىداشتند و خسارات و مخارج خود را از اين راه جبران مىكردند . به همين علت دهقانان ، از مالكين بزرگ نفرت داشتند و فئودالها كاملا متوجهء اين موضوع بودند و گاه از شركت در جنگها خوددارى مىكردند . زيرا از عقب جبهه مطمئن نبودند و فكر مىكردند ممكن است دهقانان ناراضى سر به شورش بردارند .\r\nدهقانان غارت شده ، گاه به عصيان دست زده كاروانسراها و مراكز ثروت فئودالها را غارت مىكردند . . . » « 2 »\r\nهيأت حاكمهء وقت و اطرافيان آنها ، همواره مردم را به اطاعت از شاه و زورمندان دعوت\r\n\r\n\r\n","description":"","footnote":"\r\n( 1 ) . نه شرقى ، نه غربى ، انسانى ، بررسى چند كتاب تاريخ ، دكتر زرين‌كوب ، ص 424\r\n( 2 ) . گردلفسكى ، تاريخ سلاجقهء آسياى صغير ، پيشين\r\n","page_name":" 87 ","page_number":87},
  {"content":"\r\n\r\nو تبليغ مىكردند .\r\nنظام الملك مىنويسد : « ايزد تعالى پادشاه را زبردست همهء مردمان آفريده است و جهانيان همه زيردست او باشند و نان‌پاره و بزرگى از او دارند ، بايد كه ايشان را چنان دارند كه حلقهء بندگى از گوش بيرون نكنند و كمر طاعت از ميان نگشايند . . . »\r\nنظام الملك كه مظهر ايدئولوژى طبقهء حاكمهء وقت بود ، همواره به صورت ظاهر ، سلاطين و حكمرانان را به رعايت حال مردم دعوت مىكرد و خطاب به آنها مىگفت : زر را دشمن گيريد تا مردمان شما را دوست گيرند . ولى نصايح او را نه تنها سلاطين و امرا گوش نمىدادند ، بلكه خود او و فرزندانش نيز به رعايت عدل و انصاف پابند نبودند .\r\nدربار غالبا مركز فساد و توطئه و عياشى و ولخرجى شاه و اطرافيان او بود ، پولهائى كه به قيمت خرابى دهات و شهرها جمع‌آورى مىشد ، در راه عيش و عشرت سلاطين و اطرافيان آنها و بذل و بخششهاى بيهوده به مصرف مىرسيد . به طورى كه بيهقى در تاريخ خود نوشته ، هنگام عروسى يكى از فرزندان سلطان مسعود ، بونصر مستوفى و چند تن ديگر روزهاى متوالى مشغول شمارش جهازيهء او بودند و قيمت آن ده بار هزار هزار درم بود . سپس بيهقى مىنويسد :\r\n« من كه بوالفضلم آن نسخت ديدم ، به تعجب ماندم . . . و از آن يك دو چيز بگويم ، چهار تاج زرين مرصع به جواهر و بيست طبق زرين . . . و از هزار يكى گفتم و كفايت باشد و مىتوان دانست از اين معنى كه چيزهاى ديگر چه بوده است . . . » « 1 »\r\nشاه در ايامى كه خوشنود و مسرور بود ، مجلس عيش و سور برپا مىكرد و به غلامان و كنيزان و شعرا و دلقكهاى دربارى مهربانى مىكرد و در سينيهاى طلائى به آنان خلعت مىداد .\r\n« . . . زن شاه داراى خزانهء مخصوصى بود كه توسط خزانه‌داران زن اداره مىشد . در دورهء سلاجقهء روم موقعى كه عده‌يى از دراويش و روحانيان تصميم گرفتند دختر فقيرى را شوهر دهند ، او را نزد گرجى خاتون فرستادند و وى جهيز مفصلى كه عبارت بود از مقدارى پارچهء لباس ، گوشواره ، انگشتر ، النگو ، ملافه و اثاثهء منزل بود ، براى او تهيه نمود . دختران شاه توسط زنى به اسم ( استاد خاتون ) كه روحانى و باسواد بود تحت تعليم و تربيت قرار مىگرفتند . » « 2 »\r\nشعراى دربارى به نسبت هنرمندى و چاپلوسى ، از عطاياى شاه برخوردار مىشدند ، بعضى از شعرا و گويندگان ، در وصف سلاطين راه افراط و اغراق مىرفتند ، ظهير فارابى در مدح قزل ارسلان گفت :\r\n نه كرسى فلك نهد انديشه زير پاى * تا بوسه بر ركاب قزل ارسلان زند \r\nسعدى محافظه‌كار ، برآشفت و زبان به اعتراض گشود و گفت :\r\n چه حاجت كه نه كرسى آسمان * نهى زير پاى قزل ارسلان \r\n\r\n\r\n","description":"","footnote":"\r\n( 1 ) . تاريخ بيهقى ، فياض ، ص 690 به بعد\r\n( 2 ) . گردلفسكى ، پيشين ، ( قبل از انتشار )\r\n","page_name":" 88 ","page_number":88},
  {"content":"\r\n\r\nبندرت بعضى از شعراى با شخصيت ، دربار سلاطين و امرا را همچنان‌كه بوده توصيف كرده‌اند ، چنان كه ناصرخسرو مىگويد :\r\n چه ناخوبست ديدار بزرگان * شدن چون يوسف اندر چنگ گرگان\r\nهمه خود بدتر از فرعون مغرور * چو نمرود از پر يك پشه رنجور\r\nملك چون خواست حاضر گشت بر در * گروهى ديو بيند در برابر\r\nيكى چون افعيان سرشكسته * يكى چون عقرب دم بر شكسته\r\nكه گر اصحاب كهف آيد بريشان * نمايد كمتر از سگ در نظرشان\r\nسلامش را جواب از ناز ندهند * وگر گويد جوابش ، باز ندهند\r\nبياويزند عيسى را به خوارى * سم خر را خرند از خاكسارى \r\nچنان‌كه گفتيم ، نظر به قدرت و اختيارات نامحدودى كه سلاطين داشتند ، همواره بر مردم خيرخواه و نيك‌انديش و متفكرين و فلاسفهء زمان ، سعى كرده‌اند از راه پند و اندرز ، آنان را به راه راست هدايت و از سياست تجاوزكارانه و ظلم و بيدادگرى آنان جلوگيرى كنند .\r\nبا تمام اين تعاليم و اندرزها ، اكثريت مردم ايران و ديگر ممالك شرق نزديك ، از روزگار قديم ، از سه نعمت بزرگ امنيت ، آزادى و عدالت اجتماعى بىنصيب بودند . ماليات يعنى حاصل كار و كوشش اكثريت مردم ، بيشتر به مصارف غير ضرورى مىرسيد .\r\nشاه از بيت المال مردم و جواهراتى كه از راه غارتگرى به كف آورده بود ، به شعراى متملق و اطرافيان خود بذل و بخشش مىكرد . داستان ولخرجيهاى سلطان محمود را به شعراى چاپلوس دربارى ، همه مىدانند . بيهقى در مورد فرزند او ، سلطان مسعود مىنويسد : « . . . و آنچه شعرا را بخشيدى خود اندازه نبود . چنان‌كه در يك شب علوى زينبى را كه شاعر بود ، يك پيلوار درم بخشيد و هزار هزار درم ، چنان‌كه عيارش در ده درم نقره نه و نيم آمدى . و فرمود تا آن صله‌گران را در پيل نهادند و به خانه علوى بردند و هزار دينار و پانصد و ده هزار درم كم‌وبيش را خود اندازه نبود . . . » « 1 »\r\nبيهقى مسافرت مسعود را در ربيع الاول 422 به كرانه جيحون ، توصيف مىكند « . . . امير در كشتى نشست و غلامان و مطربان در كشتيهاى ديگر نشسته بودند همچنان براندند تا پاى قلعه . . . كوتوال و جمله سرهنگان زمين بوسه دادند و نثار كردند و پيادگان نيز به زمين افتادند و از قلعه بوقها بدميدند و طبلها بزدند و نعره‌ها برآوردند و خوانها برسم غزنين روان شد ، از بردگان و نخجير و ماهى و آچارها و نانهاى پخته . و امير را از آن سخت خوش آمد . و مىخوردند و شراب روان شد و آواز مطربان از كشتى برآمد . و بر لب آب مطربان ترمذ و زمان پايكوب و طبل‌زن ، افزون از سيصد تن دست به كار بردند . و پاى مىكوفتند و بازى مىكردند و از اين باب چندان‌كه\r\n\r\n\r\n","description":"","footnote":"\r\n( 1 ) . تاريخ بيهقى ، به تصحيح فياض ، پيشين ، ص 157 ( به اختصار )\r\n","page_name":" 89 ","page_number":89},
  {"content":"\r\n\r\nدر ترمذ ديدم كم جايى ديديم . » « 1 »\r\nدر هنگام جشن نوروز و مهرگان نيز بساط شادى گسترده مىشد « امير به جشن نوروز نشست و هديه‌ها بسيار آورده بودند و تكليف بسيار رفت و شعر شنود از شعرا كه شادكام بود در اين روزگار . . . و فرمود . . . و مسعود شاعر را شفاعت كردند سه صد دينار صله فرمود . . . » « 2 »\r\n\r\nپذيرايى محمود از قدرخان\r\nبراى آنكه خوانندگان بيشتر به تجملات دربارى آن روزگار آشنا شوند ، سطرى چند از زين الاخبار گرديزى را كه نمودار طرز پذيرايى سلطان محمود از قدرخان است در اينجا نقل مىكنيم :\r\n« و چون قدرخان بيامد ، بفرمود تا خوانى بياراستند هرچه نيكوتر . و امير محمود با وى به هم در يك خوان نان خوردند . و چون از خوان فارغ شدند ، به مجلس طرب آمدند . و مجلس آراسته بود سخت بديع از سپرغمهاى غريب و ميوه‌هاى لذيذ و جواهر گرانمايه . . . و جامهاى زرين و بلور و آينه‌هاى بديع و نوادر ، چنان‌كه قدر خان اندر آن خيره ماند . و زمانى نشستند و قدر خان شراب نخورد ، از آنچه ملوك ماوراء النهر را رسم نيست شراب خورند . . . و زمانى سماع شنيدند و برخاستند . پس امير محمود رحمه إله بفرمود تا نثارى را كه بايست حاضر كردند و از اوانهاى زرين و سيمين و گوهرهاى گرانمايه و ظرايفهاى بغدادى و جامهاى نيكو و سلاحهاى بيش بها و اسبان گرانبها باستامهاى ( يعنى دهنه‌ها ) زرين . و مرقدر خان را با اعزاز و اكرام باز گردانيدند . » سپس قدر خان در مقابل ، اين هدايا را براى محمود مىفرستد :\r\n« . . . پس بفرمود خزينه‌دار را تا در خزينه بگشاد و مال بسيار بيرون آورد و به نزديك امير محمود فرستاد با چيزها كه از تركستان خيزد ، از اسبان نيك با نثار و آلت زرين و غلامان ترك با كمر و كيش زر ، و باز و شاهين و مويهاى سمور و سنجاب و قاقم و روباه . . . و هردو ملك از يكديگر جدا شدند و به رضا و صلح و نيكوى . . . » « 3 »\r\nمجالس پذيرائى : سلطان محمود براى آنكه قدرت خود را به ايلك خان و برادرش طغان خان نشان بدهد و آنان را به همكارى و و داد فراخواند ، دستور داد تا مجلسى باشكوه ترتيب دهند و در آن محفل مجلل ، رسولان دو برادر را به حضور خود پذيرفت و آنان را به ترك نزاع و جدال دعوت كرد . اينك شرح آن محفل از كتاب روضة الصفا « . . . فرمان داد تا محفلى آراستند كه در هيچ قرنى قريب آن‌كس نشان نداده بود . . . در موضعى كه تختگاه سلطان بود به موجب فرمان دو هزار غلام از مماليك خاص نزديك مجلس بايستادند با قباهاى ملون و ملطفهاى زر در برابر هم‌صف كشيدند . و دو هزار ديگر از قبايل ترك با قباهاى رومى كه مرصع بود به جواهر و زواهر و شمشيرهاى هندى در غلافها . زره بر دوش نهاده و چهل مربط فيل كوه\r\n\r\n\r\n","description":"","footnote":"\r\n( 1 ) . همان ، ص 211 ، ( به اختصار )\r\n( 2 ) . تاريخ بيهقى ، ص 789\r\n( 3 ) . عبد الحى گرديزى ، زين الاخبار ، به تصحيح عبد الحى حبيبى ، انتشارات بنياد فرهنگ ايران ، 1340 ، ص 188 ( به اختصار )\r\n","page_name":" 90 ","page_number":90},
  {"content":"\r\n\r\nپيكر در برابر مجلس او بداشتند ، باغواشى از ديباهاى رومى و عصابات زربفت ، و هفتصد پيل بيستون شكل ، باغواشى منصوره و اسلحه نفيس و انواع آرايش ديگر . . . عامهء لشكر همه زرههاى داودى پوشيده و خودهاى فرنگى بر سر نهاده و رجاله سپاه در پيش ايشان سپرها درو آورده و تيغها كشيده سنان راست كرده و پيش سلطان جمعى حجاب چون ماه و آفتاب ايستاده است ، به قبضهء شمشير يازيده و چشم و گوش به اشارت ياز بسته . در آن محفل ، رسولان را بار دادند . از هيبت آن مقام با تشوير تمام به خدمت تخت رسيده ، شرايط زمين‌بوسى و عبوديت به جاى آوردند و بعد از آن ، ايلچيان را بر سر خوان ضيافت برده بنشاندند . بهشتى ديدند آراسته باطباق زرين و سيمين و مشحون به صحنهاء مرصع و فرشهاى رومى و ابريشمين گسترده و در صدر منقلى نهاده و حواشى آن به خوانهاى مربع و مسدس و مثمن و مدور منقسم كرده . و هرخوانى را به نوعى از جواهر تزئين داده . . . بينندگان به اتفاق گفتند كه در هيچ عهد اكاسره عجم و قياصره روم و حكام عرب و رايان هند را مثل اين نفايس دست نداده ، و در حوالى مجلس حلقه‌اى زرين نهاده بودند ، مشحون به مشك ازفر ، و عنبر اشهب و كافور ابيض و عود قمارى و اترنجهاى مصبوغ . و انواع فواكه و اثمار از زر سرخ ساخته بودند . و جمعى از پريچهرگان خاص ، مانند لؤلؤ مكنون و در محزون ، شراب لعل‌فام را كاسه‌هاى بلورين ريخته به دست حاضران دادند . و رسولان از آرايش بزم و پيرايش آن مجلس متحير و مدهوش ماندند و اجازهء مراجعت خواسته با تشريفهاء پادشاهانه بازگشتند . »\r\nسرير سلطنت : سرير يا منبر و تخت و كرسى ، عبارت از تخته‌هاى بلند يا اريكه‌هاى چهارپايه است كه بر آن مىنشينند تا از ديگران بلندتر و كاملا مشخص باشند . و اين روش بين دولتهاى غيرعرب پيش از اسلام ، كاملا متداول بود . چنان‌كه مىگويند سليمان بن داود ، سريرى از عاج داشت كه زراندود شده بود . پس از ظهور نهضت اسلامى و منحرف ساختن آن به وسيله بنى اميه و رسوخ تجمل در آن ، استفاده از سرير بين خلفاى اموى و عباسى معمول شد .\r\nابن خلدون مىنويسد : نخستين كسى كه سرير را در اسلام به كار برد ، معاويه است كه از مردم در اين‌باره كسب اجازه كرد . او گفت من فربه شده‌ام . چون به او اجازه دادند به سرير نشست . بعد از او ساير پادشاهان اسلامى از او پيروى كردند .\r\nمحفل رجال : در محافل رجال و بزرگان ، غلامى مجمر به دست با بوى بخور ( عود و كافور ) مجلس را معطر مىساخت . و غلامى ديگر به كمك مگس‌پران ، دائما مگسهاى مزاحم را مىراند و غلام ديگر دستار دبيقى را به گلاب تر مىكرد . آلات خوان مجلس بزرگان بيشتر از زر و نقره و چينى و بلور بود . در هنگام شراب و صبوحى ، مطربان به خواندن اشعار و نواختن انواع موسيقى مشغول مىشدند و غلامان خوبروى به مجلسيان شراب مىدادند .\r\nهرگاه كسى مورد عنايت سلطان قرار مىگرفت ، به دريافت خلعت فراوان توفيق مىيافت .\r\nپس از آنكه ملك غياث الدين سوگند خورد كه با اولجايتو از در دوستى درآيد مورد\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nعنايت وى قرار گرفت و منطقهء وسيعى از حد جيحون تا اقصاى افغانستان به او مفوّض شد . و سلطان خلعت فراوان به وى بخشيد كه از جمله « چند سر اسب تازى ، طاقهاى جامه قيمتى و قباهاى زربفت و كلاه مرصع و كمرهاى زر و اسلحه مصرى و شادروانهاى رومى و پنج پاتيزهء زرين و هشت علم اژدهاپيكر و هفت خروار نقاره و سه گوركه ، با ديگر مصالح ، و ادوات توپخانه ( از نفير و گاودم و سفيد مهره ( گاودم يعنى نفير و كرنا ) مع التمغا كه ملوك غور و خراسان نداشته‌اند . . . ارزانى داشت . » ( از كتاب روضات الجنات )\r\nناگفته نماند كه در قرون‌وسطا ، براى اعلام اوقات نماز يا رسانيدن اخبار مهم به مردم غير از اذان به « نوبت‌زدن » يا نقاره زدن نيز مبادرت مىكرده‌اند سعدى مىگويد :\r\n تا نشنوى به مسجد آدينه بانگ صبح * يا از در سراى اتابك غريو كوس \r\nچنان كه گفتيم بر در پادشاهان بزرگ چون سلاجقه پنج نوبت مىزدند . ولى امراى بزرگ مانند اتابكان فارس فقط سه نوبت مىزدند ، بوق زدن و كوس دميدن و نقاره زدن نيز ، نشانه قدرت‌نمائى بود ، اين سنت كهن تا اواخر عهد قاجاريه كم‌وبيش معمول بود ولى با ظهور تمدن جديد و استقرار حكومت پهلوى ، اين سنت قرون وسطايى رو به فراموشى رفت .\r\nموكب خلفا و سلاطين : چنان‌كه گفتيم ، در صدر اسلام از تشريفات دربارى اثرى نبود ، ابو بكر در آغاز خلافت ، هر روز صبح پياده به مدينه مىآمد و پياده برمىگشت ، در بازار خريد و فروش مىكرد و چه بسا كه تنها در كوچه و بازار راه مىرفت . عمر نيز پيرو او بود وى چهار بار سواره به شام رفت . در يكى از اين سفرها به اميران و مأموران پيام داد كه تا ( جابيه ) پيشواز بياييد . يزيد بن ابو سفيان و عده‌اى ديگر با جامه‌هاى حرير سوار بر اسبان تازى به پيشواز آمدند . خليفه خرسوار كه آنان را با اين تجملات ديد ، از الاغ پياده شد و اميران و سرداران خود را براى تجمل‌پرستى سنگباران كرد .\r\nبا گذشت زمان و استقرار حكومت بنى اميه ، آميزش اعراب با ايرانيان و روميان فزونى گرفت و به حكم تاريخ اعراب كه از لحاظ سطح تمدن و فرهنگ ، از ملل تابع خود عقب‌تر بودند در تمام شئون مدنى و اجتماعى و اقتصادى از آنان پيروى كردند « پس از اين‌كه برك بن عبد الله به معاويه سوءقصد كرد ، معاويه عده‌اى سرباز استخدام كرد كه با شمشير بالاى مسجد كشيك بدهند تا معاويه نماز خود را تمام كند . عمال و واليان معاويه هم از او تقليد كردند . و بعضى از آنها ، مانند زياد بن ابيه ، از خود معاويه هم تندتر رفت و هروقت كه سوار مىشد ، عده‌اى با چماق و گرز آهن و حربه ( نيزه‌هاى كوتاه و پهن ) پياده در اطرافش راه مىافتادند . كم‌كم اين نوع تشريفات جزو لوازم دستگاه خلافت درآمد ، سپس وليعهدها هم حربه‌دار پيدا كردند . در زمان عباسيان چنين رسم بود كه مردى سوار بر اسب ، حربه به دست مىگرفت و پيشاپيش خليفه يا والى حركت مىكرد . پس از چندى خلفا ، به جاى اسب‌سوارى در تخت روان و محمل و قبه حركت مىكردند و مردم را پياده به دنبال خود مىكشانيدند . هادى خليفه هنگام حركت عده‌اى را با\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nشمشير و گرز آهن و تير و كمان به دنبال خود راه مىانداخت . هارون از اين حد تجاوز كرد و غلام بچه‌هايى را به نام « گروه مورچه » براى مركب خويش استخدام نمود كه در دو طرف معبر او راه مىافتادند و به مردم سنگريزه مىزدند كه كسى جرأت آمدن نكند . خلفاى فاطمى مصر غير از آنچه گفتيم ، دسته‌اى چتردار هم داشتند كه موقع حركت خلفا بالاى سرشان چتر مىافراشتند ، پادشاهان سلجوقى با طبل و بوق و چتر و علم سوار مىشدند و چتر پادشاهان سلجوقى به شكل گنبد و از پارچه‌هاى ابريشمى زربفت بود و آن را با نيزه بالاى سر سلطان مىافراشتند كه از آفتاب محفوظ بماند » « 1 » به اين ترتيب اندك‌اندك تشريفات فزونى گرفت .\r\nتشريفات حركت خلفا و امرا از ديرباز مورد انتقاد صاحبدلان و آزادانديشان قرار گرفته است در تاريخ طبرستان و رويان مرعشى مىخوانيم كه « . . . هارون الرشيد به حج رفته بود ، چون به اداى مناسك مشغول شد در ميان صفا و مروه هودج او را مىكشيدند ، و بر عادت سلاطين ، چاوشان مردم را مىراندند ! قضا را شيخ بهلول مجنون ، عليه الرحمه در آن مقام حاضر شد و آواز برآورد و گفت :\r\n« اى جبار ! اگر به فرمان بردن خدا آمده‌اى و مىخواهى كه طاعت به جاى آرى از سيرت و سنت مصطفى تجاوز مكن . » هارون جواب داد كه : سيرت مصطفى چه بود ؟ و سنتش در اين مقام چيست ؟ بهلول فرمود كه . . . در اين مقام حضرت رسول ( ع ) به قدم مبارك خود سعى مىكرد ، و اعراب دوش‌به‌دوش او مىزدند آنجا طردى و دورباش و زجرى نبود . » « 2 »\r\nخلعت : جامه يا چيزى ديگرى است كه پادشاه يا اميرى به يكى از عمال خود بپوشاند ، خلعت يا « پايزه » عبارتست از دستار ، جامه و كمربند ، جمع خلعت را خلاع گويند .\r\n دليرانت را خلعت و باره ساز * كسانى كه باشند گردنفراز \r\n( فردوسى )\r\n شادمانى بدان ، كت از سلطان * خلعتى فاخر آمد و منشور \r\n( ناصرخسرو )\r\nدر تاريخ بيهقى مىخوانيم : « روز شنبه بيستم محرم رسول را بياوردند و خلعتى دادند سخت فاخر « سلطان او را با تشريف لايق و خلعت گرانمايه گسيل كرد » ترجمهء يمينى . « 3 »\r\nمراسم استقبال : هر وقت امير يا شخصيت بزرگى به شهر مىآمد ، مردم و دولتيان از او استقبال مىكردند ، بيهقى در وصف استقبال مردم شهر غزنين ، از مسعود ، چنين مىگويد : « ديگر روز امير سوى حضرت دار الملك راند با تعبيهء سخت نيكو و مردم شهر غزنين مرد و زن و كودك\r\n\r\n\r\n","description":"","footnote":"\r\n( 1 ) . جرجى زيدان ، تاريخ تمدن اسلام ، پيشين ، ج 5 ، ص 201 - 200 ( به اختصار )\r\n( 2 ) . تاريخ طبرستان و رويان مرعشى ، به اهتمام محمد حسين تسبيحى ص 104\r\n( 3 ) . تلخيص از لغت‌نامهء دهخدا ، ص 688\r\n","page_name":" 93 ","page_number":93},
  {"content":"\r\n\r\nبرجوشيده و بيرون آمدند و بر خلقانى چند قبه‌هاى با تكف زده بودند كه پيران مىگفتند بر آن جمله ياد ندارند و نثارها كردند از اندازه گذشته ، و زحمتى بود چنان‌كه سخت رنج مىرسيد بر آن خوازه‌ها گذشتن . . . و امير نزديك نماز پيشين به كوشك محمود رسيد به سعادت و همايونى فرود آمد » « 1 »\r\nهديه ، صله و انعام - « در جشنها و اعياد و عروسيها به عنوان هديه و پيشكش درم و دينار و لباس و جامه و كنيز و غلام و چهارپا و اشياء زينتى و تجملى نثار مىكردند و به رسولان و شاعران و مطربان و نامه‌رسان‌ها صله و انعام مىدادند ، در ايام بيمارى و هنگامى كه واقعه‌يى صعب اتفاق مىافتاد به شكرانه سلامتى و بهروزى ، صدقه مىدادند ، هريك از اعيان و رجال كه به مقامى ارزنده مىرسيدند . . . مناسب حال خود به سلطان هديه تقديم مىكردند و سلطان هم در عوض هديه‌يى به آنان مىداد . چون كسى به مقامى شامخ مىرسيد همهء اولياء و اعيان براى تهنيت و تقديم هدايا به خانه او مىرفتند ، در اين موقع ، مرسوم بود كه شخص مزبور همهء هدايا را به خزانه سلطان مىفرستاد و گاه سلطان مقدارى از هدايا را بوى مىبخشيد . . . » « 2 »\r\nتجليل از حسن ميمندى : چون احمد حسن ميمندى بار ديگر به زمامدارى رسيد ، بلكاتين كه مقدم حاجبان بود وى را به جامه خانه برد « . . . تا نزديك چاشتگاه همى ماند و همه اولياء و حشم بازگشته چه نشسته و چه بر پاى و خواجه خلعت بپوشيد . . . قباى سقلاطون بغدادى بود سپيدى سپيد ، سخت خرد نقش پيدا و عمامه قصب بزرگ ، اما به غايت باريك و مرتفع و طرازى سخت باريك و رنجيره بزرگ و كمرى از هزار مثقال ، پيروزه‌ها درنشانده . حاجب پلكاتين بر در جامه خانه بود نشسته ، چون خواجه بيرون آمد بر پاى خاست و تهنيت كرد و دينارى و دستارچه بادو پيروزه ، نگين سخت بزرگ بر انگشترى نشانده به دست خواجه داد و برفت در پيش خواجه . . . چون به ميان سراى رسيد . . . او را پيش امير بردند بنشاندند امير گفت خواجه را مبارك‌باد ، خواجه بر پاى خاست و زمين بوسه داد و پيش تخت رفت و عقدى گوهر به دست امير داد . و گفتند دو هزار دينار قيمت آن بود امير مسعود انگشترى پيروزه ، بر آن نگين نام امير بر آنجا نبشته به دست خواجه داد و گفت انگشترى ملك ماست و به تو داديم تا مقرر گردد كه پس از فرمان ما ، مثالهاى خواجه است و خواجه بستد و دست امير و زمين بوسه داد و بازگشت بسوى خانه و با وى كوكبه بود كه كس چنان ياد نداشت . . . » « 3 »\r\nسپهسالاران ، كدخدايان ، حاجبان ، نديمان و ديگر رجال هريك بفراخور شغل و مقامى\r\n\r\n\r\n","description":"","footnote":"\r\n( 1 ) . تاريخ بيهقى ، ص 255\r\n( 2 ) . نگاه كنيد به يادنامه‌هاى ابو الفضل بيهقى ، آداب و رسوم ، به قلم گيتى فلاح رستگار ، ص 458\r\n( 3 ) . تاريخ بيهقى ، ص 155\r\n","page_name":" 94 ","page_number":94},
  {"content":"\r\n\r\nكه داشتند خلعت مىپوشيدند چنان كه احمد ينالتكين را « به جامه‌خانه بردند و خلعت پوشاندند و كوس بر اشتران و علامتها بر در سراى بداشته بودند و منجوق غلامان و بدره‌هاى سيم و تخته‌هاى جامه در ميان باغ بداشته بودند و پيش آمد با خلعت قباى سياه و كلاه دو شاخ و ساختش هم هزارگانى بود . » « 1 »\r\nبيهقى در مورد حاجب بلكاتين مىنويسد : « . . . بلكاتين را به جامه خانه بردند و خلعت پوشاندند و كوس بر اشتران و علامتها بر در سراى بودند و منجوق غلامان و بدره‌هاى سيم و تخته‌هاى جامه در ميان باغ بداشته بودند و پيش آمد با خلعت قباى سياه و كلاه دو شاخ و كمر زر . . . » « 2 »\r\nهمين‌كه كسى به اميرى و يا سپهسالارى يا مقام مهم ديگرى ارتقا مىيافت غير از خلعت ، وى را اسبى نيز مىدادند چنان كه ، مسعود به احمد ينالتكين گفت : « . . . هشيار باش ، قدر اين نعمت را بشناس . . . جواب داد آنچه واجب است از بندگى بجاى آرد و خدمت كرد و اسب سالار هندوستان بخواستند و برنشست و برفت . » « 3 »\r\n\r\nخطبه و سكه و طراز\r\nيكى از مسائلى كه در دورهء قرون‌وسطا مورد توجه امرا و سلاطين بود خطبه خواندن به نام فلان يا به همان سلطان يا خليفه بود و گاه تخلف از اين سنت موجب بروز اختلاف يا جنگ مىشد به عنوان نمونه يادآور مىشويم كه :\r\nآتسز خوارزمشاه فرزند قطب الدين محمد ، و نوشتكين غلام يكى از سرداران سلجوقى بود كه به واسطه شجاعت و كاردانى مورد توجه سنجر قرار گرفت و حكمرانى و خوارزم به او واگذار شد ، پس از فوت او فرزندش اتسز به فرمانروائى رسيد و از بركت شجاعت و كاردانى فتوحات و موفقيتهايى نصيب او شد بعدها در اثر اختلافاتى كه بين او و سرداران سنجر پديد آمد ، راه عصيان پيش گرفت تا جائى كه سنجر با قواى بسيار به جنگ او شتافت در اين جنگ آتسز شكست خورد ، پس از چندى وى از خان ختاى كمك طلبيد و بار ديگر به جنگ سنجر شتافت ، اين‌بار سنجر در « قطوان » شكست سختى خورد و كليه ماوراء النهر از دست سنجر بيرون شد ، آتسز پس از قتل و غارت ، در مرو ، راه نيشابور پيش گرفت ، و در آنجا طى نامه‌يى از شكست سنجر و عدم لياقت او سخن گفت « بزرگان شهر بيرون شدند و التماس كردند كه به مردم شهر تعرض نرساند آتسز قبول كرد به اين شرط كه خطبه و سكه و طراز را به نام او كنند . . . در روز اول ذى القعده سال 536 در مسجد جامع نيشابور خطيب نام سلطان سنجر را از خطبه بينداخت و بنام آتسز خوارزمشاه خطبه خواند ، اما مردم نيشابور تحمل نياوردند و بخطيب پرخاش و اعتراض كردند و نزديك بود فتنه‌اى برپا شود ، بزرگان در ميان افتادند و به هرشكلى بود مردم را آرام كردند . . . » « 4 »\r\n\r\n\r\n","description":"","footnote":"\r\n( 1 ) . همين كتاب ، ص 268\r\n( 2 ) . همين كتاب ، ص 160\r\n( 3 ) . همين كتاب ، ص 271\r\n( 4 ) . همين كتاب ، ص 271\r\n","page_name":" 95 ","page_number":95},
  {"content":"\r\n\r\n\r\nتشريفات به تخت نشستن سلطان مسعود غزنوى\r\nتخت زرين : از تخت زرين و « تخت سلطنت » در منابع تاريخى مكرر سخن به ميان آمده است . بيهقى در مجلد 9 تاريخ خود از تخت زرينى كه به فرمان سلطان مسعود قريب هزار سال پيش‌ساخته و هنرمندان سه سال در راه تهيه و تدارك آن صرف وقت كرده بودند سخن مىگويد و مىنويسد كه به فرمان امير اين تخت زيبا را در صفهء بزرگ سراى نو نهادند « تخت همه از زر سرخ بود و تمثالها و صورتها چون شاخهاى نبات از وى برانگيخته و بسيار جواهر درو نشانده ، همه قيمتى و دارافزينها بركشيده ، همه مكلل به انواع گوهر و شادروانكى ديباى رومى به روى تخت پوشيده و چهار بالش از شوشه زر بافته و ابريشم آكنده ، مصلى و بالشت ، پس پشت و چهار بالش دوبرين دست و دوبر آن دست و زنجيرى زراندود از آسمان خانه صفه آويخته تا نزديك صفه تاج و تخت و تاج را در او بسته و چهار صورت رويين ساخته بر مثال مردم و ايشان را بر عمودهاى انگيخته از تخت استوار كرده چنان كه دستها را بيازيده و تاج را نگاه مىداشتند و از تاج بر سر رنجى نبود كه سلسله‌ها و عمودها آن را استوار مىداشت و بر زير كلاه پادشاه بود ، و اين صفه را به قاليها و ديباهاى رومى بزر و بوقلمون بياراسته بودند و سيصد و هشتاد ياره مجلس خانه زرينه نهاده ، هر ياره يك گز درازى و گزى خشكتر پهنا ، بر آن شمامه‌ها كافور و نافه‌هاى مشك و پاره‌هاى عود و عنبر ، و در پيش تخت اعلى پانزده ياره ياقوت رمانى و بدخشى و زمرد و مرواريد و پيروزه در آن بهارى خانه خوانى ساخته بودند و به ميان خوان كوشكى از حلوا تا باسمان‌خانه و بر او بسيار بره .\r\nامير رضى اللّه عنه از باغ محمودى بدين كوشك نوباز آمد و درين صفه بر تخت زرين بنشست روز سه‌شنبه بيست و يكم شعبان ( 429 ه ) و تاج بر زير كلاهش بود ، بداشته و قبا پوشيده ديباى لعل بزر چنان كه جامه اندكى پيدا بود و گرد بر گرد دارافزينها غلامان خاصگى بودند با جامه‌هاى سقلاطون و بغدادى و سپاهانى و كلاههاى دو شاخ و كمرهاى زر و معاليق و عمودهاى از زر بدست . و درون صفه بر دست راست و چپ تخت ده غلام بود كلاهاى چهار پر بر سر نهاده و كمرهاى گران همه مرصع به جواهر و شمشيرهاى حمايل مرصع ، و در ميان سراى دو رسته غلام بود يك رسته نزديك ديوار ايستاده با كلاههاى چهار پر و تير به دست و شمشير و شقا و نيم‌لنگ ، و يك رسته در ميان سراى فرود داشته با كلاههاى دو شاخ و كمرهاى گران به سيم و معاليق و عمودهاى سيمين به دست ، و اين غلامان دو رسته همه با قباهاى ديباى ششترى و اسبان ، ده بساخت مرصع به جواهر و بيست به زر ساده و پنجاه سپر زر ديلمان داشتند ، از آن ، ده مرصع به جواهر و مرتبه‌داران ايستاده و بيرون سراى پرده ، بسيار درگاهى ايستاده و حشر همه با سلاح و بار دادند و اركان دولت و اولياء حشم پيش آمدند و بىاندازه نثار كردند ، و اعيان ولايتداران و بزرگان را بدان صفه بزرگ بنشاندند و امير تا چاشتگاه بنشست و بر تخت بود تا نديمان بيامدند و خدمت و نثار كردند ، بس برخاست و برنشست و سوى باغ رفت و جامه\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nبگردانيد و سوار بازآمد و در خانه بهارى به خوان نشست و بزرگان و اركان دولت را به خوان آوردند . و سماطهاى ديگر كشيده بودند بيرون خانه برين جانب‌سراى ، سرهنگان و خيلتاشان و اصناف لشكر را بر آن خوان بنشاندند و نان خوردن گرفتند و مطربان مىزدند و شراب روان شد چون آب جوى چنان‌كه مستان از خوانها بازگشتند و امير به شادكامى از خوان برخاست و برنشست و به باغ آمد و آنجا هم‌چنين مجلسى با تكلف ساخته بودند و نديمان بيامدند و تا نزديك نماز ديگر شراب خوردند پس بازگشتند . » « 1 »\r\n\r\nتشريفات ورود به حضور خلفا و پادشاهان\r\n« وزيران ، اميران كه به حضور خليفه مىرسيدند ، خليفه دست خود را كه در داخل آستين بود ، دراز مىكرد ، تا آنان ببوسند . و اين امر افتخارى بود كه خليفه به آنان داده بود ، دست خليفه به اين جهت در آستين بود كه مبادا دهان يا لب افراد با دست او تماس پيدا كند ، سپس اين رسم تغيير كرد و به جاى بوسيدن دست ، زمين را بوسيدند . از اين رسم ( روح‌كش و تحقيرآميز ) همه طبقات پيروى مىكردند جز وليعهدان ، قاضيان ، فقيهان ، زاهدان و قاريان قرآن كه دست و زمين را نمىبوسيدند ، بلكه به اداء سلام اكتفا مىكردند . افراد سپاه و مردم عوام ، حق زمين بوسيدن را نداشتند زيرا لياقت داشتن چنين افتخارى در آنان نبود ! » « 2 »\r\nبزرگان نيز به هركسى اجازه نمىدادند كه به آنان احترام بكند . ابو حيان توحيدى در مثالب الوزيرين ، صفحهء 141 گويد : من در گوشه‌اى از ديوانخانه منزل صاحب بن عباد نشسته بودم و چيزى مىنوشتم ، ناگهان صاحب را برابر خودم ديدم به احترام او از جا جستم ، صاحب نعره زد كه بنشين . وارقان ( يعنى نسخه‌برداران از روى كتابها ) پست‌تر از آنند كه به احترام ما قيام كنند ، همين برخوردهاى زننده بود كه ابو حيان را به نوشتن كتاب مثالب الوزيرين دربارهء صاحب و ابن عميد وادار نمود .\r\nوزيران و كسان ديگرى كه هم طبقهء آنان بودند ، هنگام ورود به دربار خليفه ، بايد از هر لحاظ نظيف و باوقار باشند ، بوى خوش زده باشند . . . تا پادشاه چيزى نپرسد ، لب به سخن نگشايند . . . صدا را زياد بلند نكنند ، موقع سخن گفتن جز به شخص سلطان نگاه نكنند ، دست و ديگر اعضاء را تكان ندهند ، در مجلس سلطان با كسى سربگوشى سخن نگويند ، هيچگاه نخندند ، عطسه و سرفه نكنند ، آب بينى و اخلاط گلو را بيرون نيندازند ، در حضور سلطان كسى را به كنيه نخوانند . » از ديرباز صاحبنظران و مردان واقع‌بين سعى مىكردند كه زورمندان و زمامداران را به وظايف انسانى خود آشنا كنند و آنان را از خودستايى و عادات و سنن بىمعنى برحذر دارند .\r\nحركت سلاطين : سلاطين و شهرياران ايران نيز كمتر ، بىتكلف و ساده در ميان مردم\r\n\r\n\r\n","description":"","footnote":"\r\n( 1 ) . تاريخ بيهقى ، فياض ، ص 713 ، به بعد\r\n( 2 ) . از شاهنشاهى عضد الدوله ، پيشين ، ص 216 ، به نقل از هلال صابى ، رسوم دار الخلافه ، ( از ص 31 به بعد )\r\n","page_name":" 97 ","page_number":97},
  {"content":"\r\n\r\nظاهر مىشدند ، حركت آنان معمولا با كوكبه و تشريفات بسيار توأم بود .\r\nبيهقى حركت مسعود را به دشت شابهار ، چنين توصيف مىكند : « روز پنجشنبه پنجم شوال ( 422 ه ) امير مسعود رضى إله عنه برنشست و در مهد پيل بود به دشت شابهار آمد با تكليف سخت عظيم از پيلان و جنيبتان چنان كه سى اسب با ساختها بود مرصع به جواهر و پيروزه و يشم و طرايف ديگر و غلامى سيصد در زر و سيم غرق ، همه با قباهاى سقلاطون و ديباى رومى و جنيبتى ديگر با ساخت زر ، و همه غلامان سرايى جمله با تير و كمان و عمودهاى زر و سيم پياده در پيش برفتند و سپركشان ، و پياده سه هزار سكزى و غرينجى و هريوه و بلخى و سرخسى و لشكر بسيار و اعيان و اوليا و اركان ملك ، و من كه بو الفضلم به نظاره رفته بودم و سوار ايستاده - امير بر آن دكان فرمود تا پيل و مهد را بداشتند و خواجه احمد حسن و عارض و خواجه بونصر مشكان نزديك پيل بودند مظالم كرد و قصه‌ها بخواستند و سخن متظلمان بشنيدند و بازگردانيدند . . . » « 1 »\r\nبا قدرت نامحدودى كه سلاطين و امرا داشتند متفكرين و صاحبنظرانى چون غزالى در هر فرصتى اعمال غير انسانى و ظالمانه آنها را به باد انتقاد مىگرفتند .\r\n\r\nاموال و دارائى فرمانروايان\r\nغزالى با توجه به مبانى شرعى مىنويسد : « هرچه در دست سلاطين است از خراج مسلمانان يا از مصادره ( ضبط مال مردم ) و يا رشوت به دست آمده و همه حرام است . آنچه حلال است سه مال است يكى مالى كه به غنيمت از كافران گيرند ، دوم جزيه‌اى كه از اهل ذمه مىگيرند و سوم مالى كه از اموات بلاوارث به چنگ مىآورند ، بنابراين چون بيشتر اموال سلاطين از راه نامشروع تحصيل مىشود ، بايد مفتى ، قاضى ، متولى و طبيب و طلاب علوم دينى و مخصوصا اهل علم و روحانيان حتى الامكان جيره‌خوار آنها نباشند و با سلاطين در كارهاى ناصواب موافقت نكنند و اعمال نارواى آنان را تزكيه و تحسين ننمايند نزديك ايشان نروند . و اگر روحانيان نزد سلاطين روند و بر ايشان سلام گويند ، عملى مذموم كرده‌اند . » سپس از قول پيغمبر اسلام مىنويسد « دشمن‌ترين علما نزد خداى تعالى علماءاند كه به نزديك امرا شوند » و گفت « بهترين امرا آنانند كه به نزديك علما شوند . و بدترين علما آنانند كه نزديك اميران شوند » و گفت : « علما امانت‌داران پيغمبرانند تا با امرا مخالطت نكنند ، چون كردند ، خيانت كردند در امانت ، از ايشان حذر كنيد و دور باشيد . » و وهب بن منبه مىگويد كه : « اين علما كه به نزديك سلطان مىشوند ، ضرر ايشان بر مسلمانان بيش از ضرر مقامران ( قماربازان ) است » و محمد بن سلمه مىگويد كه : « مگس برنجاست آدمى ، نكوتر از آن‌كه عالم بر درگاه سلطان . »\r\nدر ايران مردانى چون غزالى ، زكرياى رازى ، ابن سينا و ناصرخسرو و مولوى و جز اينها\r\n\r\n\r\n","description":"","footnote":"\r\n( 1 ) . تاريخ بيهقى ، ص 372\r\n","page_name":" 98 ","page_number":98},
  {"content":"\r\n\r\nهمواره براى حيثيت فردى و اجتماعى مردم ارزش و احترام قايل بودند . آنها مىخواستند در كشورى زندگى كنند كه افراد آن باشخصيت و مقاوم باشند و در برابر هرزورگو و ستمگرى سر تعظيم فرود نياورند و خود را تا حد « غلام و چاكر » تنزل ندهند . متجاوز از هشت قرن پيش يعنى در دورانى كه ظلم و استبداد قرون وسطايى سراسر گيتى را فراگرفته بود ، غزالى مىنويسد كه « بر سلاطين و توانگران جز سلام روا نبود ، اما دست بوسيدن و پشت دوتا كردن و سر فرود آوردن اين‌همه نشايد . . . بعضى از سلف مبالغت كرده‌اند و جواب سلام ظالمان ، نداده‌اند تا استخفاف كرده باشند بر ايشان به سبب ظلم . . . » غزالى از آن دسته دانشمندانى ، كه زبان به مدح ستمگران مىگشايند به زشتى ياد مىكند و مىگويد هركسى از سلطان عملى ناروا ديد بايد زبان به نصيحت او بگشايد و او را از كارهاى ناصواب بازدارد و هرگاه كسى نزد سلطان رفت ، بايد « دروغ نگويد ، ثنا نگويد و نصيحت درشت بازنگيرد و اگر ترسد نصيحت به تلطف بازنگيرد . . . » « 1 »\r\n\r\nرفتار بعضى از سلاطين با مردم\r\nچنان كه ديديم در دوران بعد از اسلام نيز رفتار سلاطين با مردم ، مقرون به عدل و انصاف نبود . بىاحترامى به حيثيت و مقام انسانى و تجاوز به حقوق فردى و اجتماعى از طرف كليه زورمندان به طبقات محروم و بىپناه اجتماعى امرى عادى و معمولى بود . با وجود قدرت نامحدود و استبداد مطلق اكثر سلاطين ، گاه مردان مصمم و بشردوستى پيدا مىشدند كه از سر خيرخواهى به اعمال نارواى آنان خرده مىگرفتند . و خداوندان قدرت را از عواقب شوم بيدادگرى برحذر مىداشتند و ما نمونه‌يى چند از آراء و عقايد اين رادمردان را در اين كتاب آورده‌ايم . اكنون براى اطلاع خوانندگان از اوضاع سياسى و اجتماع آن روزگار و مظالم نامحدود بعضى از سلاطين ، مطلبى چند از منابع مختلف تاريخى عينا يا به اختصار نقل مىكنيم :\r\nمؤلف روضة الصفا مىنويسد كه : محمد بشير مردى معتبر بود ، روزى عمرو ( برادر يعقوب ليث ) او را مخاطب ساخت و گفت : « جرايم تو بسيار است » و آغاز تعداد آن كرد . محمد بشير به فراست دريافت و گفت : « زياده از پنجاه بدره زر ندارم و آن را به خزينه خواهم سپرد احتياج نيست كه مرا بجرايم ناكرده منسوب سازى . . . » « 2 »\r\nعمرو خشنود شد و مراتب عقل و كياست او را تأييد كرد !\r\nمؤلف تذكرة الشعرا ضمن گفتگو از جريان قتل قابوس بن وشمگير ، از مظالم اين پادشاه ستمگر سخن مىگويد ، « چون فخر الدوله وفات يافت قابوس قصد جرجان و مملكت موروث خود كرد و به دست آورد و در آن حين به دست حاجبان خود با سعى فرزندش منوچهر در قلعه « جناشك » كه از اعمال بسطام است شهيد شد . و سبب قتل امير قابوس آن بود كه مردى به غايت متكبر و بدخو و بيشتر اكابر بر دست او هلاك شدند و او در ريختن خون حرص تمام داشت .\r\n\r\n\r\n","description":"","footnote":"\r\n( 1 ) . كيمياى سعادت ، پيشين ، ص 299 به بعد ( به اختصار )\r\n( 2 ) . روضة الصفا ، پيشين ، ج 4 ، ص 19\r\n","page_name":" 99 ","page_number":99},
  {"content":"\r\n\r\nعاقبت اركان دولت از وى متنفر شدند و منوچهر را به روى بيرون آوردند تا او را گرفته محبوس ساختند . و در اثناى حبس به قتل وى رضا داد . گويند در وقتى كه منوچهر ، قابوس را گرفت و به عبد إله جماز سپرد كه او را در قلعه ماران جرجان محبوس سازد ، در راه قلعه امير قابوس از عبد إله سؤال كرد كه آخر شمايان را چه برين داشت كه بر آزار من جرأت نموديد ؟ عبد إله گفت اى امير تو مردم را بسيار كشتى ، از اين جهت تو را حبس كردند . امير قابوس گفت كه خلاف اين است ، من مردم را كمتر مىكشتم از اين جهت به اين بلا گرفتار شدم اگر مردم را بسيار مىكشتمى ، اول ترا مىكشتم . و امروز بدين خوارى به دست تو گرفتار نمىشدم . »\r\nابو الفوارس حاكم كرمان كه يكى از فرزندان بهاء الدوله بود با مردم با ظلم و ستم رفتار مىكرد و هروقت مست بود جمعى بىگناه را به كشتن مىداد و اين روش ظالمانه را در حق اعيان مملكت و طبقات ممتاز نيز اعمال مىنمود . در روضة الصفا آمده « ابو الفوارس چون شراب خوردى ، اصحاب و ندماء مجلس را به ضرب تأديب نمودى . نوبتى در سرمستى فرمان داد كه وزير را دويست تازيانه زدند و چون هشيار شد ، به طلاق سوگند داد كه با كسى نگويد . . . »\r\n\r\nانتظارات مردم از سلاطين\r\nمردم در قبال پرداخت ماليات ، از سلاطين و مأموران و حكام او ، انتظار امنيت ، عدالت و دادگسترى داشتند . و چون از تمام مقامات مسئوول مأيوس مىشدند ، با تحمل مشقات فراوان به پايتخت مىآمدند و از شخص پادشاه استمداد مىجستند . « عامل نسا و ابيورد خانهء پيرزنى به عصب بگرفت ، پيرزن به غزنين آمد و از وى به سلطان شكايت كرد ، محمود فرمود فرمانى به عامل نسا نوشتند كه از املاك وى دست بدارد . زن نامه بستد و شادان نزد عامل بازگشت و فرمان به دو بنمود . وى بدان فرمان اعتنائى نكرد . پيرزن ديگر بار ، راه غزنين پيش گرفت و قصه به سلطان بازگفت . محمود در آن زمان به كارى مشغول بود ، در خشم شد و گفت بر ما بود كه گوش به تظلم تو دهيم و فرمان بر دفع ظالم بنگاريم . اگر وى نامه نخواند ، برو خاك بر سر كن . پيرزن گفت تو را فرمان نبرند . من چرا خاك بر سر كنم ؟ خاك بر سر آن پادشاه بايد كرد كه حكم وى را در زمانه نخوانند . چون محمود اين سخن از زن بشنيد از گفتار خود پشيمان شد و گفت آرى خاك بر سر مرا بايد كرد نه ترا . . . » « 1 » در تاريخ يزد ضمن گفتگو از اتابكان يزد ، از سلطان قطب الدين و فعاليتهاى عمرانى او سخن مىگويد و مىنويسد : « از راويان ثقاة شنيدم كه كاروانى از جانب خراسان به يزد آمد و در ريگ فيروزى فرود آمدند . شب ، عيارى به آن كاروان در رفت و يك بسته ابريشم بدزديد ، روز ديگر صاحبش نزد سلطان آمد و قضيه خود بازگفت . سلطان فرمود چرا به خواب رفتى كه دزد ابريشم برد ؟ او در جواب گفت كه من پنداشتم كه تو بيدارى . » « 2 »\r\n\r\n\r\n","description":"","footnote":"\r\n( 1 ) . معين الدين اسفزارى ، روضات الجنات\r\n( 2 ) . جعفرى ، تاريخ يزد ، به اهتمام ايرج افشار ، ص 70\r\n","page_name":" 100 ","page_number":100},
  {"content":"\r\n\r\n\r\nرفتار نصر بن احمد سامانى\r\nبيهقى در كتاب خود به سلاطين اندرز مىدهد كه تنها در معالجهء امراض جسمى خود كوشا نباشند ، بلكه روح و فكر خود را نيز با داروى خرد و انديشه درمان بخشند . و سپس مىنويسد « . . . چنان خواندم در اخبار سامانيان كه نصر احمد سامانى هشت ساله بود كه از پدر بماند ، كه احمد را به شكارگاه بكشتند . و ديگر روز آن كودك را بر تخت ملك بنشاندند به جاى پدر . آن شيربچه ، ملك‌زاده‌يى سخت نيكو برآمد و بر همه آداب ملوك سوار شد و بىهمتا آمد . اما در وى شرارتى و زعارتى و سطوتى و حشمتى به افراط بود و فرمانهاى عظيم مىداد از سر خشم ، تا مردم از وى در رميدند . و با اين‌همه به خرد رجوع كردى و مىدانست كه آن اخلاق سخت ناپسنديده است .\r\nيك روز خلوتى كرد با بلعمى كه بزرگتر وزير وى بود و بوطيب مصعبى صاحب‌ديوان رسالت . و هردو يگانه بودند . در همه ادوات فضل ، و حال خويشتن بتمامى با ايشان راند و گفت : من مىدانم كه اين كه از من مىرود خطايى بزرگ است . و ليكن با خشم خويش برنيايم و چون آتش خشم بنشست پشيمان مىشوم . و چه سود دارد كه گردنها زده باشند و خانمانها بكنده و چوب بىاندازه به كار برده تدبير اين چيست ؟ ايشان گفتند : مگر صواب آن است كه خداوند ، نديمان خردمند ايستاداند نزد خويش ، كه در ايشان با خرد تمام كه دارند رحمت و رأفت و حلم باشد . . . نصر احمد را اين اشارت سخت خوش آمد . . . و گفت : من چيزى ديگر برين پيوندم تا كار تمام شود . . . كه هرچه من در خشم فرمان دهم ، تا سه روز آن را امضا نكنند تا در اين مدت آتش خشم من سرد شده باشد و شفيعان را سخن به جايگاه افتد . . . عقوبت به مقتضاى شريعت باشد چنان‌كه قضات حكم كنند و برانند . بلعمى گفت و بوطيب ، كه هيچ نماند و اين كار به صلاح باز آمد . » « 1 »\r\nبيهقى در تاريخ خود ضمن شرح حال محمود ، يكى از بوالهوسيهاى او را توصيف مىكند و مىنويسد : كه اياز تركى بود از غلامان او كه محبوب و معشوق او بود . در ايام رنجورى همواره حال اياز به اطلاع سلطان محمود مىرسيد . روزى نديم اياز نامه‌اى براى سلطان آورد كه در آن نوشته بود كه حال اياز بهتر است ، تب او قطع شده ، حمام كرده و به دستور پزشك شوربا خورده و يك دست شطرنج‌بازى كرده و گاه استراحت نمود و « روى به سوى ديوار كرد و آهى سرد بركشيد . » محمود گفت : « آنكه نامه نوشته و آن‌كه انشا كرده هريك را پانصد چوب بزنيد . . . » زيرا ننوشته‌اند كه آه اياز از چه سبب بود . . .\r\n\r\nنتيجه استبداد سلطان مسعود\r\nبيهقى ضمن شرح حوادث سال 431 مىنويسد هنگامى كه امير بدون توجه به مشكلات راه و قحطى و بىآبى ، عزم مسافرت به مرو نمود ، تمام بزرگان و سپهسالاران نگران و ناراحت شدند زيرا كه مىدانستند در خط سير امير در اثر قحط و غلا و خشك شدن قنوات و چشمه‌ها ، چيزى براى\r\n\r\n\r\n","description":"","footnote":"\r\n( 1 ) . تاريخ بيهقى ، پيشين ، ص 106\r\n","page_name":" 101 ","page_number":101},
  {"content":"\r\n\r\nسد جوع پيدا نمىشود و اداره لشكر و چهارپايان در چنين شرايطى ، بسيار دشوار است .\r\nپس از آنكه اعيان از مذاكره با امير مأيوس شدند ، به وسيلهء دو تن از نزديكان ، بار ديگر مشكلات كار را به او گوشزد كردند . ولى اندرز هيچ‌يك از بزرگان در وى مؤثر نيفتاد و دشنام داد و گفت شما همه قوادان زبان در دهان يكديگر كرده‌ايد و نمىخواهيد تا اين كار برآيد تا من درين رنج مىباشم و شما دزدى مىكنيد ، من شما را جايى خواهم برد كه همگان در چاه افتيد و هلاك شويد تا من از شما و از خيانات شما بر هم و شما نيز از ما برهيد ، ديگر بار كس به سوى من در اين باب پيغام نيارد كه گردن زدن فرمايم . بالاخره امير ، علىرغم اندرز بزرگان ، راه مرو پيش گرفت . و در اين سفر ، خودسرانه ، رنجها و خسارات بسيار ديد . تعداد كثيرى از سربازان و ستور در اثر گرسنگى و تشنگى جان سپردند و غالبا بين سران سپاه بر سر نان و آب و علف جنگ و جدال در مىگرفت . و خود او در معرض خطر افتاد يكى از سرداران با من گفت : « ما را شرم آيد از خداوند كه بگويم مردم ما گرسنه است و اسبان سست كه چهار روز است تا كسى آرد و جو نيافته است از ما . و هرچند چنين است تا جان بزنيم و هيچ تقصير نكنيم . » بالاخره در طى نبردها ، عده كثيرى جان دادند و 370 غلام راه خيانت سپردند و به تركمانان پيوستند « يكديگر را گرفتند و آواز دادند كه يار يار ! و حمله كردند به نيرو . » پس از اين جريان ، نظام جنگى به هم خورد . بسيارى از سپاهيان امير رو به هزيمت نهادند و با آن‌كه مسعود خود دليرانه مىجنگيد ، به علت پراكنده شدن ميمنه و ميسره سپاه چاره‌اى جز فرار نديد و براى اولين بار طعم تلخ استبداد و خودسرى را چشيد .\r\nبه طورى كه ابو الفضل بيهقى نوشته ، پس از شكست بزرگ امير مسعود از تركمانان ، بنا به پيشنهاد بيهقى ، بوحنيفه اسكافى قصيدهء انتباهى زير را براى امير فرستاد كه بيتى چند از آن نقل مىشود :\r\n شاه چو دل بركند ز بزم و گلستان * آسان آرد به چنگ مملكت ، آسان !\r\nوحشى چيزىست ملك و ، دانم از آن ، اين * كو نشود هيچگونه بسته به آنسان\r\nبندش عدل است ، چون به عدل ببنديش * انسى گيرد همه ، دگر شودش سان\r\nشاه چه داند كه چيست خوردن و خفتن ؟ * اين همه دانند كودكان دبستان\r\nشاه چو در كار خويش باشد بيدار * بسته عدو را برد ز باغ به زندان\r\nمار بود دشمن و به كندن دندانش * زو مشو ايمن اگرت بايد دندان\r\nاز عدو آنگاه حذر كه ، شود دوست * و زمغ ترس آن زمان كه ، گشت مسلمان\r\nشاه چو بر خود عباى عُجب كند راست * خصم بدردش تا ببند گريبان\r\nغره نگردد به غز و پيل و عمارى * هر كه بديده است ذل اشتر و پالان\r\nمرد هنرپيشه خود نباشد ساكن * كز پى كارى شده است گردون گردان \r\n\r\n","description":"","footnote":"","page_name":" 102 ","page_number":102},
  {"content":"\r\n\r\n شاه چو بر خز و بز نشيند و خسبد * بر تن او بس گران نمايد خفتان\r\nملكى كانرا به تيغ گيرى و زوبين * دادش نتوان به آب حوض و به ريحان\r\nچون دل لشكر ملك نگاه ندارد * درگه ايوان چنان كه درگه ميدان\r\nكار چو پيش آيدش به ميدان ناگه * خوارى بيند ز خوار كردهء ايوان\r\nدل چو كنى راست با سپاه و رعيت * آيدت از يك رهى دو رستم دستان\r\nشعر نگويم چو نگويم ايدون گويم * كرده مضمن همه به حكمت لقمان\r\nپيدا باشد كه خود نگويم در شعر * از خط و از خال و زلف و چشمك خوبان\r\nهمتكى هست هم درين سر چون گوى * زان به جوانى شده است پشتم چوگان \r\nابو نصر مشكان كه از شخصيتهاى ممتاز دربار سلطان محمود بود ، پس از چندى در اثر سعايت دشمنان مورد غضب مسعود قرار مىگيرد و از ادامه خدمت در دستگاه سلاطين ، اظهار نفرت مىنمايد و خطاب به ابو الفضل بيهقى مىگويد : « خاك بر سر آن خاكسار كه خدمت پادشاه كند . » همچنين مسعود رازى كه روزى از سر خيرخواهى در طى قصيده‌اى به مسعود گفته بود :\r\n مخالفان تو موران بدند و مار شدند * برآر ، از سر موران مار گشته دمار \r\nمورد خشم و غضب مسعود قرار گرفت و سالها زندانى بود . به گفته بيهقى : « و اين مسكين سخت نيكو نصيحتى كرد ، هرچند فضول بود و شعرا را با ملوكان اين نرسد . » « 1 »\r\nرفتار طغانشاه : پسر الب‌ارسلان طغانشاه ، آنقدر خودخواه و سبك‌مغز بود كه در بازى نرد با احمد بديهى ، وقتى مىديد مهره‌ها به نفع حريف مىنشيند ، ناراحت و در خشم مىشد و « دست به تيغ مىكرد ، و نديمان چون برگ همى لرزيدند كه پادشاه بود و كودك بود . »\r\nنمونه ديگر - گويند چون سلطان طغرل بيك ، عبد الملك كندرى را خصى كرد ، حجام ، او را گفت اجرت من بده كه تو را خصى كردم ، عبد الملك با آن‌كه در آن حال بود ، ظرافت فرو نگذاشت و گفت : در مملكت خويش ذكرى و دو خصيه داشتم خصيه‌ها را قطع كردى ذكر مانده است ، آن را بستان و جهت عيال خويش ببر كه ايشان را به كار آيد . حجام خواست كه او را برنجاند ، تركان مانع شدند . و سخن به سلطان رسيد ، بخنديد و بر او رحمت آورد . و بفرمود تا او را مداوا كردند تا درست شد . » « 2 »\r\nافضل كرمانى - كه به قول دكتر باستانى پاريزى ، بيهقى كرمان است ، ضمن توصيف وقايع تاريخى ، هيچگاه از ذكر واقعيتها خوددارى نكرده است : با اين‌كه خود در خدمت ملك ارسلان بن طغرل بود ، دربارهء او گويد : « به شرب شراب مشغول بود . . . از كارهاى نامعلوم كه بر دست او رفت ، آن بود ، كه زن پدر خود خاتون ركنى ، مادر تورانشاه و بهرامشاه را ، ميل كشيدى و آن عورت غريزه را مثله كرد . . . و دلش موافق زبان كمتر بودى و ميان قول و عمل او مسافتى دور\r\n\r\n\r\n","description":"","footnote":"\r\n( 1 ) . بيهقى ، پيشين ، ص 790\r\n( 2 ) . تجارب السلف ، ص 82\r\n","page_name":" 103 ","page_number":103},
  {"content":"\r\n\r\nبود . » « 1 »\r\nافضل از ندما و برآوردگان اتابك قطب الدين محمد بود و ضمن تعريف از محاسن او ، اين نكته را بيان مىكرد : « از اخلاق ناپسنديدهء او آن مىدانستم كه در پردهء ظلام بدره‌هاى زر ريخته و تخته‌هاى نقره‌فام به در سراى امراء و غلامان مؤيدى مىفرستاد و بامداد در وضع خوانى و اطعام نانى مضايقت مىفرمود . و درين باب به تصريح و تعريض مىگفتم و اثر نمىكرد . » « 2 »\r\nيعنى حتى عيب امرا را در حضور آنان بازگو مىكرده است . دربارهء ملك دينار نيز كه باز از ممدوحين او بوده است ، از ذكر معايب خوددارى نكرده و مثلا گويد : « اگر بدره زر در پيشانى مادر خود بديدى ، آن را بشكافتى و زر بيرون آوردى . »\r\nسختيها و مرارتهاى مردم و قحطيها و اثرات اقتصادى جنگهاى دوران بيست ساله فترت سلاجقه كرمان كه عصر زندگى افضل بوده است به دقت و صحت و شيوائى ضبط شده و چنان داستان آن بازمىگويد كه گويى ايشان در زمان او زندگى مىكنند و وقايع را به چشم مىبينند ، وقتى كه لشكريان اتابك يزد به كرمان روى مىآورند و محصول مردم را ضبط مىكنند گويد : « در آخر خرداد به در بردسير خيمه زدند و بر سر غلهء توده ، و جو دروده ، فرود آمدند . . . هر سال رعيت بيچاره وام مىكردند يا خان و امان مىفروختند و تخم غله از طبس و ديگر جانب مىخريدند و مىكاشتند و ديگرى مىدرود و ديگرى مىخورد . » « 3 »\r\n\r\nحدود آزادى انتقاد\r\nسلطان محمود در بلخ باغى بسيار زيبا براى تفريح شخصى پديد آورد و گاه در آن به شراب و عيش مشغول مىشد . يك روز به اطرافيان خود گفت : نمىدانم چرا در اين باغ لذتى چنان كه بايد دست نمىدهد .\r\nابو نصر مىگويد كه : « عرضه داشتم كه : سبب آن مرا به خاطر آمد اما مىترسم كه بگويم ، سلطان گفت : بگوى . گفتم : به آن سبب كه جمله اهل بلخ از مؤنت بيگار اين باغ غمگين‌اند و هر سال مبالغى تخصيص مىكنند ، از براى غم‌خوردن اين باغ ، بدان سبب نشاطى به خاطر سلطان نمىرسد ، سلطان را اين سخن سخت آمد و با ابو نصر بد شد و چند روز سخن نكرد ناگه در گذرى مىگذشت جمعى داد خواسته تظلم نمودند ، هم از رهگذر عمارت باغ ، سلطان فرمود كه شما را ابو نصر انگيخته باشد . ابو نصر گفت : من شنيدم كه سلطان اين سخن گفت و من از قضيهء تظلم ايشان خبر نداشتم اما مجال جواب گفتن نبود . بعد از آن رئيس بلخ را طلبيد و فرمود : در فلان تاريخ كه لشكر ايلخانيان ببلخ آمد و ما در ملتان بوديم ، از آنجا تاختن كرديم و ايشان را برانديم .\r\nچه مقدار اهل بلخ را رسيده باشد ؟ رئيس گفت : نقصان آن را حدود و اندازه نيست . شهرى را به يكباره خراب كردند و مدتهاى مديد بايد تا بدان حال رسد يا نرسد . پس سلطان گفت : ما هم\r\n\r\n\r\n","description":"","footnote":"\r\n( 1 ) . تلخيص از : تاريخ كرمان ، به اهتمام باستانى پاريزى ، تهران ، ابن سينا 1352 ، ص 14 - 113 ، و بدايع الزمان ص 32\r\n( 2 ) . تاريخ سلاجقهء كرمان ، ص 42\r\n( 3 ) . همان كتاب ، ص 98 ، و با بدايع الزمان ، همان ، ص 81\r\n","page_name":" 104 ","page_number":104},
  {"content":"\r\n\r\nچنين زحمتها از اهل شهر دفع مىكنيم . ايشان از مؤنت يك باغ من بتنگ مىآيند . رئيس عذرخواهى مىنمود و گفت آن شخص ما را نديده است و اين تظلم بىعلم صلحا و اعيان بوده است . بعد از اين حديث ، چهار ماه بگذشت و سلطان محمود به جانب غزنين مىرفت . در راه ابو نصر را بخواند و گفت : حكمى بنويس كه : اهل بلخ را از مؤنت آن باغ معاف دارند و از مال جهودان عمارت كنند ، چون نشان نوشته شد گفت : به سرهنگى بده تا ببرد و از ايشان بسيار توقع نكند و پانصد درم زيادت نگيرد . » « 1 »\r\nاندرز ابو الفضل بيهقى به زمامداران زمان : بيهقى در تاريخ معروف خود سلاطين و زمامداران را به عبرت‌اندوزى از كار جهان فرامىخواند و خطاب به آنان مىگويد : « تواريخ ، خزاين اسرار امور است ، چنان‌كه اطباء از بيماريهاى گذشته كه افتاده است و اطباى بزرگ آن را علاج كرده ، دستور سازند ، و بدان اقتدا كنند و آن را امام دانند - همچنين وقايعى كه افتاده باشد و سعاداتى كه در عهد گذشته مساعدت نمود ، اسباب آن بدانند . و از آنچه احتراز بايد كرد احتراز كنند . . . هركه در تاريخ تأمل كند ، در هرواقعه كه او را پيش آيد ، نتيجهء عقل جمله عقلاى عالم به وى رسيده باشد و دست غوغا و لشكر وقايع و حوادث از تاراج ذخاير فكرت او بسته باشد . . . »\r\nدر آغاز سلطنت مسعود غزنوى نيز مىبينيم كه اين سلطان جوان و مال‌پرست علىرغم اندرز دوستان حقيقى خود ، دست به اقداماتى مىزد ، كه حاصل آن خسران و بىآبروئى بود .\r\nآزمندى مسعود : پس از آنكه مسعود برادر كهتر خود « امير محمد » را از اريكهء سلطنت به زير افكند و در اثر تحريك و اغواى بوسهل زوزنى بر آن شد كه تمام پولها و مالهايى را كه برادرش براى دلجوئى مردم به « تركان و تازيكان و اصناف لشكر » و ديگر قشرهاى اجتماعى داده است از آنان پس بگيرند ، براى اجراى اين نقشه ، از خازنان نسخهء اموال اهدايى را طلبيدند . و بوسهل زوزنى كه مردى خبيث و بدنهاد بود ، مأمور وصول اين مالها گرديد . و اميدوار بود كه هفتاد و هشتاد هزار هزار درهم وصول كند . هرچند خواجه بزرگ و ابو نصر مشكان و ديگر رجال و شخصيتها معتقد بودند كه از اين اقدام « زشت‌نامى بزرگ حاصل آيد و از اين مال بسيار بشكند ( حيف و ميل شود ) كه ممكن نگردد كه بازتوان ستد . . . »\r\nسلطان مسعود و زوزنى و همكاران او كه دل به اين مال بسته بودند سخت پافشارى مىكردند ، بونصر مشكان براى حفظ شخصيت خود معتمدى به نزد خازنان فرستاد و از آنان خواست كه صورتى از آنچه در روزگار امير محمد به او داده‌اند بفرستند . و آنها با مراجعه به دفاتر ، فرستادند . و او بىدرنگ هرچه گرفته بود پس داد . سلطان مسعود از اين خبر شادمان شد « كه بوسهل زوزنى و ديگران گفته بودند كه از آن همگان همچنين باشد . و در آن دو سه روز بونصر مستوفى را و خازنان و مشرفان و دبيران خزانه بنشاندند و نسخت صلات و خلعتها بكردند مالى\r\n\r\n\r\n","description":"","footnote":"\r\n( 1 ) . در پيرامون تاريخ بيهقى ، پيشين ، ج 2 ، ص 668\r\n","page_name":" 105 ","page_number":105},
  {"content":"\r\n\r\nسخت بىمنتها و عظيم بود . . . » ولى بطورى كه در تاريخ بيهقى آمده است ، در وصول اين عطايا با مشكلات گوناگون روبرو شدند . فرياد اعتراض مردم بلند شد « . . . عنفها و تشديدها رفت . . . و بيكبار دلها سرد شد . . . » بوسهل بدنام و بىآبرو و پشيمان شد . به قول ابو الفضل بيهقى : « او نخست ببريد و اندازه نگرفت ، پس بدوخت ، تا موزه و قبا تنگ و بىاندام آمد . » « 1 » يعنى در اين كار بىمطالعه اقدام كرد و زيان آن را ديد ، با اين همه سلاطين مستبد متنبه نمىشوند و به مشورت و بحث و گفتگو در مسائل اجتماعى و سياسى تن نمىدهند ، غالبا دستورهاى ناصواب مىدهند و از اين راه به مصالح مردم و منافع خودشان خيانت مىكنند .\r\n\r\nنظرى كلى به وضع اجتماعى مردم\r\nپس از روى كار آمدن حكومت سامانيان ، مدت يك قرن امنيت و آرامش نسبى در ايران زمين برقرار بود و از بركت همين تمركز و امنيت ، در زمينه‌هاى مختلف اقتصادى و اجتماعى و فرهنگى موفقيتهايى نصيب مردم شد . در دورهء حكومت غزنويان نيز مادام كه مسعود از سلاجقه شكست نخورده بود ، كمابيش مردم از نعمت امنيت و سكون برخوردار بودند . ولى پس از آنكه بين شاهزادگان غزنوى اختلاف افتاد و غزنويان و غوريان به جان هم افتادند ، مناطق شرقى ايران دستخوش ناامنى و عدم ثبات گرديد . در دورهء سلاجقه نيز مادام كه طغرل بنيان حكومت خود را استوار نكرده بود امراى ترك بدون بيم و هراس بر جان و مال مردم تعدى و تجاوز مىكردند . در دورهء قدرت طغرل و ملكشاه ، مردم تا حدى در امنيت مىزيستند . ولى پس از آن‌كه ملكشاه وفات يافت ، در نتيجه اختلافى كه بين فرزندان او درگرفت ، بار ديگر بازار تجاوز و زورگوئى ، در مناطق مختلف ايران رونق گرفت . مخصوصا پس از شكست سنجر ، از تركان غز آتش ناامنى زبانه كشيد . غالبا شهرها از دست متجاوزى به دست زورگوئى ديگر مىافتاد و مال و جان و ناموس مردم در اين ميانه ، مورد تعدى و تجاوز قرار مىگرفت . اين اوضاع دلخراش نه تنها در اشعار و آثار منظوم اين دوران به چشم مىخورد ، بلكه مورخان حقيقت‌گويى چون راوندى نويسندهء راحة الصدور و عماد الدين اصفهانى نويسندهء تاريخ دولت آل سلجوق و عده‌اى ديگر از محققان و مورخان اين عصر تا حدى پرده از روى مظالم و ستمگريهاى زورمندان زمان خود برداشته‌اند . به قول استاد ذبيح الله صفا « در اين دوره معمولا كسانى بر مردم فرمانروايى و بر مال و جان مسلمانان حكومت داشته‌اند كه هريك چندى نزد امير و سلطانى به غلامى گذرانده باشند ، و آن ديگران نيز كه به همراهى قبايل زردپوست بر ايران مىتاختند و حكومتى به دست مىآورده‌اند ، عادتا مردمى بيابانگرد و وحشى بوده‌اند كه جز شمشير زدن و كشتار و غارتگرى ، كار ديگرى نمىدانستند . فرمانبردارى از اين قبيل مردم كه يا با سوابق زشت يا از راه چپاول و قتل\r\n\r\n\r\n","description":"","footnote":"\r\n( 1 ) . تاريخ بيهقى ، از ص 337 تا 340 ( به اختصار )\r\n","page_name":" 106 ","page_number":106},
  {"content":"\r\n\r\nو غارت زمام حكومت را به دست مىگرفته و بر گردن ايرانيان سوار مىشده‌اند ، اندك‌اندك ارزش ملكات اخلاقى را از ميان برد و مردم را به اصول انسانيت بىاعتنا كرد .\r\nاين است كه در اشعار اين دوره به وفور صحبت از منسوخ شدن مروت و معدوم گشتن وفا و متروك ماندن علوم و آداب مىبينيم .\r\n. . . احترام و اعتمادى كه مردم ايران نسبت به خاندان سامانى يا خاندانهاى مشابه ، آن در قرن چهارم داشتند ، در اين دوره وجود نداشت . و علت هم آن بود كه مردم به جبر طاعت كسانى را گردن مىنهادند كه چندى پيش از امارت ، به غلامى سراى اين و آن مىگذرانده و يا غلامزادگانى بوده‌اند كه پدرانشان غالبا با سوابق زشت زمام امور را در دست مىگرفتند طبعا اطاعت از چنين مردمى بدسابقه و آدمىكش به جان و دل صورت نمىگرفت و خراج و مالياتى كه مردم براى مصارف عيش و نوش آنان مىدادند بكره و ناخشنودى پرداخته مىشد . . . و با وجود اين اوضاع ، نبايد فراموش كرد كه در همين دوره بيداد هم ، گاهى دوره‌هاى سكون و آرامش بخصوص عهد سلاجقهء بزرگ وجود داشت . و هم بعد از آن تاريخ در قسمتهايى از ايران مانند فارس در حيطه اطاعت اتابكان سلغرى ، نواحى شمالى آذربايجان واران ، مازندران ، قلمرو سلطنت غزنويان ، در هندوستان و قلمرو حكومت سلاجقهء آسياى صغير جايهاى امن و كم آشوبى يافته مىشود كه اگرچه بر اثر آشفتگى اوضاع زمان گاه دستخوش آشوب و فتنه بود ، ليكن آرامش نسبى اوضاع آنها سبب تجمّع ارباب هنر در آن نواحى مىگرديد ، در حقيقت همين رجال و خاندانهاى رياست هستند كه توانستند بازمانده نظام اجتماعى را در اواخر قرن ششم و اوايل قرن هفتم نگاهبانى كنند و مرده ريگ نياكان را آسان از چنگ ندهند . . . غالبا سلاطين و امرا و افراد خاندانهاى حكومتى اين دوره ، مردم ديوخوى ستمكاره‌اى بوده‌اند ، مثلا سنجر با آنهمه شهرت خود در تاريخ ، كارهاى وحشيانه مىكرد و عادات عجيب داشت . و از جمله اعمال اوست رفتارهايى كه با غلامان خاصهء خود مىكرد و بعد از تمتع از آنها ايشان را به شكلهاى فجيع از ميان مىبرد .\r\nقزل ارسلان كه فاريابى براى بوسيدن ركاب او 9 كرسى فلك را زير پاى انديشه مىگذاشت ، مردى غلامباره بود . چنان كه با زن خود قتيبه خاتون ، بيش از يكشب نخفت .\r\nخوارزمشاهيان آل آتسز در ستمكارگى داستانها دارند كه ما به بعضى از آنها اشاره كرده‌ايم . حتى در ميان زنان اين سلسله نيز افراد سفاك بىباكى چون تركان خاتون مادر سلطان محمد خوارزمشاه ديده مىشوند . وى از تركان قنقلى بود « . . . جانب تركان رعايت نمودى و در عهد او مستولى بودند و ايشان را اعجميان خواندندى ، از دلهاى ايشان رحمت و رأفت دور بودى و ممرايشان بر هركجا افتادى آن ولايت خراب شدى و رعايا به حصنها تحصن كردندى . . . و تركان خاتون را درگاه حضرت و اركان دولت و مواجب و اقطاعات جدا بودى و مع هذا حكم او بر سلطان و\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nاموال و اعيان و اركان او نافذ . . . » « 1 »\r\nو عجيب در آن است كه اين پيرزال براى خود مجالس عشرت و نشاط داشت و در آن مجالس به فساد سرگرم بود و بر دست همين زن ، بيدادگريهاى عجيب مىرفت و از تركان سفاك قنقلى براى كشتارهاى بىامان استفاده مىكرد . « . . . و چون ملكى يا ناحيتى مسلم شدى ، صاحب آن ملك را بر سبيل ارتهان به خوارزم آوردندى ، تمامت را در شب به دجله انداختى . . . » « 2 »\r\nو اين جنايت يعنى غرقه ساختن مردم بىگناه در آب جيحون ، در ميان سلاطين خوارزم ، امرى معتاد بود و همين كار را آتسز با اديب صابر ، شاعر عهد خود نيز كرده بود . « 3 »\r\nوجود همين تركان خاتون خود از علل بزرگ انقراض دولت خوارزمشاهيان بود و او به سبب اطاعت يا عدم اطاعت زنان سلطان محمد ، با فرزندان آنان دوستى يا دشمنى مىورزيد و مخالفت او با جلال الدين منكبرنى از اين بابت بود .\r\nجلال الدين منكبرنى كه شجاعت و شهامت و جنگاورى و ايستادگى او در برابر مغول ، به واقع قابل‌تحسين مىتواند بود ، اخلاقا مردى خشن و سفاك و شرابخواره و غلام‌باره بود . . . از اين گونه مردان غلام‌بارهء فاسد و شرابخواره و خونريز و غارتگر در دوره‌اى كه مطالعه مىكنيم كمياب نيستند و به وفور مىتوان از آنان يافت . و مطالعهء مختصر در احوال اين افراد ، اين نكته را به خوبى بر ما روشن مىكند . و عجب در آن است كه بسيارى از همين غلامان وثاق ، بعد از رشد ، تبديل به سرداران و امراى زمان مىشدند و بر دوش مردم بدبخت سوار مىگشتند .\r\nاين فسادها و تباهكاريها و تظاهرات به فسق ، تنها به اواخر دوره‌اى كه مورد مطالعه ماست اختصاص نداشت بلكه هم از اواسط عهد سلاجقهء بزرگ شروع شد . و اينك توصيفى را كه عماد الدين محمد بن حامد اصفهانى از وضع دولت بركيارق كرده است ، براى نمونه مىآوريم :\r\n« وزارت بركيارق بعد از غلبه او بر اصفهان با عز الملك ابو عبد الله حسين بن نظام الملك بود و او مردى بسيار شرابخواره بود . رأى صواب و تدبير نيكو نداشت از كفايت دور و به گمراهى نزديك و معروف به قصور و عجز و سستى بود . چون اختلال كار مملكت بعد از نظام الملك بسيار شد ، تصور كردند كه نظام آن با يكى از اولاد آن وزير بازخواهد گشت .\r\nبه همين سبب او را وزارت دادند و عزت و مكانت نهادند . . . و استاد على بن ابو على قمى\r\n\r\n\r\n","description":"","footnote":"\r\n( 1 ) . جهانگشاى جوينى ، ج 2 ، ص 198\r\n( 2 ) . جهانگشاى جوينى ، ج 2 ، ص 198\r\n( 3 ) . همان كتاب ، ص 8\r\n","page_name":" 108 ","page_number":108},
  {"content":"\r\n\r\nوزير گمشتكين مربى و اتابك بركيارق امور ديوان استيفا را در دست گرفت . در ايام دولت اينان امور شنيع و زشتى رخ داد . و اگر كارى به صواب مىرفت ، بر دست ابو على قمى بود كه انديشه‌اى تيز و رايى درست داشت . و باقى چون بتهاى بىنفع و ضرر بودند ، و مادر سلطان نيز افسار از سرهشته و با گمشتكين در زشتيها و منكرات و شرابخوارى همداستان شده بوده و سلطان بركيارق خود با عده‌اى از كودكان سرگرم عيش و عشرت بود . و وزير نيز با گروهى از مردم فرومايه و بىهنر ، در شرابخوارگى روزگار مىگذرانيد .\r\nاين است آنچه بعد از فوت ملكشاه و نظام الملك مىبينيم و اين ، هنوز مقدمهء انقلاب حال و آشفتگى اوضاع بود . و بعد از آن به نظائر اين حال بسيار بازمىخوريم .\r\n. . . اثر بارز اين اوضاع ، در شعر و ادب فارسى قرن ششم كاملا آشكار است ، كمتر شاعرى است كه در اين عهد از انتقادات سخت اجتماعى بر كنار مانده و از اهل زمانه شكايتهاى جانگذار نكرده و يا از آنان به زشتى نام نبرده باشد . اين شكايتها همه انعكاسى از افكار عمومى است . و در آنها همهء خلق از امرا و وزرا و رجال سياست و دين گرفته تا مردم عادى ، به باد انتقاد گرفته شده‌اند . و ما براى آن‌كه صحت بحث خود و نتايج آن را بهتر آشكار كرده باشيم ، به نقل پاره‌اى از آنها مىپردازيم :\r\n گفتم چو رشوه بود و ريا مال و زهدشان * اى كردگار باز ، به چه مبتلا شدم\r\nاز شاه زى فقيه چنان بود رفتنم * كاز بيم مار ، در دهن اژدها شدم ! \r\n( ناصرخسرو )\r\n گردون زبراى هرخردمند * صد شربت جان‌گزا درآميخت !\r\n. . . بر اهل هنر جفا كند چرخ * نتوان ز جفاى چرخ ، بگريخت\r\nچون دست زمانه سفله‌پرور ؟ * كى دست زمانه بر توان بيخت ؟\r\nچون كون خران همه سرانند * دست از دم خر ببايد آويخت \r\n( ابو الفرج رونى )\r\n منسوخ شد مروت و معدوم شد وفا * زين هردو نام ماند چو سيمرغ و كيميا\r\nشد راستى خيانت و شد زيركى سفه ، * شد دوستى عداوت و شد مردمى جفا !\r\nگشته است باژگونه همه رسمهاى خلق * زين علم نبهره و گردون بىوفا\r\nهر عاقلى به زاويه‌اى مانده ممتحن ، * هر فاضلى به داهيه‌اى گشته مبتلا . . . \r\n( عبد الواسع جبلى )\r\n . . . رئيسان و سران دين و دنيا را يكى بنگر * كه تا بينى يكى لنگى و ديگر بادپيمايى\r\nمدارا كن ، مده گردن خسان را ، همچو آزادان * كه از ننگى كشيدن به بسى كردن مدارايى \r\n\r\n","description":"","footnote":"","page_name":" 109 ","page_number":109},
  {"content":"\r\n\r\n نبينى برگه شاهى مگر غدار و بىباكى * نيابى بر سر منبر مگر زراق كانايى\r\nيجوز لا يجوزستش همه فقه از جهان ليكن * سرايكسر ز مال وقف گشتستش چو جوزايى\r\nتهى تردانش از دانش از آن كز مغز ترب ارچه * به منبر بر همى بينش قسطايى و لوقايى\r\nحصارى به ز خرسندى « 1 » نديدم خويشتن دامن * حصارى جز همين نگرفت ازين پيش ايج گندايى « 2 » \r\n( ناصرخسرو )\r\n روبهى مىدويد در غم جان ، * روبهى ديگرش بديد چنان\r\nگفت خير است ، بازگوى خبر * گفت خرگيرى مىكند سلطان !\r\nگفت : تو خر نه‌اى چه مىترسى ؟ * گفت آرى وليك آدميان\r\nمىندانند و فرق مى نكنند * خر و روباهشان بود يكسان !\r\nزان همى ترسم اى برادر من * كه چو خر بر نهندمان پالان !\r\nخر و روباه مىبنشناسند * اينت كون خران بىخبران \r\n( انورى )\r\n در ساحت زمانه ز راحت نشان مخواه * تركيب عافيت ز مزاج جهان مخواه\r\nدر داغ دل بسوز و ز مرهم اثر مجوى * با خويشتن بساز و ز همدم نشان مخواه \r\n( خاقانى )\r\n خواجگان را نگر براى خدا * كاندرين شهر مقتدا باشند\r\nهمه عامى و آنگه از پى فضل * لاف‌پيما و ژاژخا باشند\r\nهر يكى در ولايت و ده خويش * كفش دزد و كله ربا باشند \r\n( جمال الدين اصفهانى )\r\n بنگريد اين چرخ و استيلاى او * بنگريد اين دهر و استيلاى او !\r\nمىدهد ملكى به كمتر جاهلى * هست با من جمله استقصاى او\r\nهركه او را هست معنى كمترك * بيش بينم لاف ما و ماى او\r\nرو بخر طبلى و بشكن اين قلم * نه عطار درست و نه جوزاى او . . . \r\n( جمال الدين اصفهانى )\r\n دست دست توست ، اناالحق مىزن اى خواجه وليك * چون به پاى دارت آرد مرگ ، آنگه پاى دار !\r\nاز تو مىگويند هرروزى دريغا ظلم دى * وز تو مىگويند هرسالى عفى إله جورپار\r\nظلم صورت مىنبندد در قيامت ، ورنه من * گفتمى اينك قيامت نقد و دوزخ آشكار \r\n\r\n\r\n","description":"","footnote":"\r\n( 1 ) . خرسندى ، قناعت\r\n( 2 ) . گندا ، دانا\r\n","page_name":" 110 ","page_number":110},
  {"content":"\r\n\r\n آخر اندر عهد تو اين قاعدت شد مستمر ، * در مساجد زخم چوب و در مدارس گيرودار\r\nدين چو راى تو ضعيف و ظلم چون دستت قوى * امن چون نانت عزيز و ، دل چون عرض تو خوار\r\nجمله آن كن تا درين ده روز ملك از بهر نام * صد هزاران لعنت از تو بازماند يادگار\r\nگه ز مال طفل مىزن لوتهاى معتبر * گه ز سيم بيوه مىخر ، جامه‌هاى نامدار\r\nتو همى سوزى ضعيفان را كه هين جامه بكن * تو همى سوزى يتيمان را كه هان اقچه بيار\r\nوجه مخمورى تو ، از بورياى مسجد است * و ز مسلمانى خويش آنگه نگردى شرمسار\r\nاطلس معلم خرى از ريسمان بيوه زن * وانگهى نايد ترا از خواجگى خويش عار « 1 » \r\n( جمال الدين اصفهانى )\r\nدلايل و قراين تاريخى نشان مىدهد كه پس از نظام الملك نظم امور مختل شد ، اين بىنظمى و آشفتگى مخصوصا در دوران حكومت سنجر و جانشينان او به اوج خود رسيد . استاد زرين‌كوب در وصف اين روزگار تيره‌وتار مىگويد : « سنجر كه ملك شرق خوانده مىشد ، خود كودكى نابالغ بود ، خراسان را در دست غلامان ، وزيران و تركان خويش واگذاشته بود ، و خود در مرو ، مستغرق شرابخواريها ، بچه‌بازيها و كامجوييهاى كودكانه بود . شاعران خراسان ، امير معزى و يك اردو از قافيه سنجان مفتخور و بيكارهء او . . . از دنياى سنجر ، بهشتى خيالى مىساختند .\r\nوزارت حتى وقتى در دست فرزندان نظام الملك بود ، نيز نمىتوانست جهت دفع اين بىداديها نظمى درست كند . « مسلمانان را كارد به استخوان رسيد و مستأصل گشتند ( مكاتيب ، ص 59 ) » و اين تصويرى بود كه غزالى مىتوانست در يك نامهء خويش ، از اوضاع طوس براى وزير وقت ، نامش مجير الدوله ، ترسيم كند ، در نامهء ديگرى كه به فخر الملك پسر نظام الملك مىنويسد از بىكفايتى اين وزير . . . پرده برمىدارد كه « اين شهر از قحط و ظلم ويران شد و تا خبر تو از اسفراين و دامغان بود همه مىترسيدند و دهقانان محصولات مىفروختند و ظالمان از مظلومان عذر مىخواستند ، اكنون كه اينجا رسيدى همه هراس و خوف برخاست و دهقانان و خبازان بند بر غله و دكان نهادند ، و ظالمان دلير گشته و دست فرادزدى و مكابره بردند و به شب قصد چند سرا ، و دكان كردند » ( مكاتيب غزالى ، ص 31 )\r\nاين بىرسميها درين زمان در تمام قلمرو سنجر صداى ضعيفان ، مظلومان و درماندگان را در سينه‌ها خفه مىكرد ، فقط قوىدستان بودند كه هروقت دلشان مىخواست ولايت را امن مىكردند و هروقت مصلحت ديگر در بين بود آن را به باد خرابى مىدادند ، در غالب شهرها ، دعوائى جزئى كه بين نوكرهاى دو محتشم روى مىداد ، منتهى مىشد به غارتها و خون‌ريزيهاى پايان‌ناپذير - يك سيد اجل كه در خراسان آن روز وجود كم‌نظيرى هم نبود ، اگر در راه از جوانان\r\n\r\n\r\n","description":"","footnote":"\r\n( 1 ) . دكتر ذبيح الله صفا ، تاريخ ادبيات در ايران ، تهران دانشگاه تهران 1351 ، ج 2 ، ص 30 - 120 ( به اختصار )\r\n","page_name":" 111 ","page_number":111},
  {"content":"\r\n\r\nيك قصبه تعظيم و كرنش كافى نمىديد ، ممكن بود كه رجاله را جمع كند و تمام قصبه را به باد غارت گيرد و كار منتهى شود به شهر جنگ . ( تاريخ بيهقى ، ص 269 ) .\r\nدر واقع بين محله‌ها و قصبه‌ها به اندك بهانه‌اى ممكن بود شهر جنگ روى دهد و بسا كه از هردو طرف خلق بسيار كشته مىشد ، حكومت كه از خلق خراج مىگرفت ، تا وقتى كه اين ناامنى قدرت و غلبه او را تهديد نمىكرد در رفع آن علاقه‌اى نشان نمىداد . درين ماجراها آسيب واقعى فقط به ضعيفان مىرسيد كه غارت مىشدند و البته نمىتوانستند دست به غارت بگشايند .\r\nحكام ولايت هم ، كه خود در رفع اين گونه تعديها چندان سعى نمىكردند اگر لازم مىشد ، بيش از يك‌بار از ولايت مطالبه خراج مىكردند . « البته از همين ضعيفان بىدفاع ، حتى موكب ملك مشرق سنجر . . . در ولايات هرجا مىرسيد ، غالبا حاصلى جز غارت و تعدى نداشت ، يك بار در سال 494 كه محمد در جنگ با بركيارق حاجت به پول پيدا كرد كس نزد سنجر فرستاد و از وى مطالبه مال و رخت كرد ، سنجر هم آنچه را كه محمد از وى مطالبه داشت بين رعايا سرشكن كرد و در نيشابور همه خلق از بزرگ و كوچك در زحمت افتادند ، حتى از حمامها و خانات نيز مطالبه عوارض شد ، چيزى كه در آن روزها ، بىسابقه به نظر مىرسيد .\r\nوقتى سنجر كه در اين هنگام تازه 15 سال بيش نداشت به محمد پيوست و برادر ديگرشان بركيارق را دنبال كردند در تمام بلاد بين خراسان و عراق ، هرجا موكب شاهزادگان مىگذشت ، حاصل ويرانى بود و قحطى ، چنان‌كه در دامغان خرابى بسيار به بار آمد و در آن اطراف چنان گرانى شد كه شخصى در مسجد جامع شهر ، سگ بريان‌كرده‌اى را بدندان مىكشيد و يك‌بار مردى را توقيف كردند ، كه دست كودكى را به گردنش آويخته بودند و او آن كودك را كشته و خورده بود ( تاريخ بيهقى ، ص 268 ) - نابسامانيها و بيداديهائى كه در فرمانروايى سلطان نابالغ مايه شكايت بود نوعى هرج‌ومرج را هم به نارواييهاى ديرينه دولت تركمانان افزوده بود .\r\nهمين نكته بود كه خراسان آغاز عهد سنجرى را با خراسان پايان دوران ملكشاه متفاوت جلوه مىداد . » « 1 »\r\n« ورنه ، حتى وقتى در سالهاى جوانى و نامجوئى خويش غزالى ولايت طوس را ترك مىكرد آن را آكنده از انواع بيدادى و بىرسمى مىيافت ، اما اكنون تجاوزگران هم به هوس خويش ضعيفان را غارت مىكردند ، هم به نام و فرمان ملك ، ملك شرق .\r\nخود سنجر در 495 تنها در ناحيهء سبزوار نزديك 20 هزار دينار با زور و فشار و به دست غلامان و گماشتگان سختگير و بىگذشت ، از مردم خرده‌پا و زبون بيرون آورد . احوال طوس و نيشابور نيز با اين تفاوت نداشت و آنچه هيچ جا به حساب نمىآمد پاس شريعت بود و عدالت\r\n\r\n\r\n","description":"","footnote":"\r\n( 1 ) . فرار از مدرسه ، ( دربارهء زندگى و انديشهء ابو حامد غزالى ) از دكتر زرين‌كوب ، ص 234 به بعد\r\n","page_name":" 112 ","page_number":112},
  {"content":"\r\n\r\n. . . در نامه‌هايى كه ابو حامد در اين اوقات به برخى آشنايان و دوستان مىنوشت از زندگى سخت و نافرجام روستائيان نيز پرده برمىداشت . . . » « 1 »\r\n\r\nاندرزهاى سياسى شعرا\r\nدر ميان شعراى بعد از اسلام ، آنان كه افكار و انديشه‌هاى فلسفى سياسى و اجتماعى داشتند ، همواره سلاطين و زمامداران را به مسئوليتها و وظايف سنگينى كه به عهده دارند آشنا كرده‌اند . از جمله فردوسى مىگويد :\r\n نگر تا نيازى به بيداد دست * كه آباد گردد ز بيداد ، پست\r\nكسى كو بجويد همى دستگاه * خرد بايد و گنج و رأى و سپاه\r\nهر آن‌كس كه بر تخت شاهى نشست * ميان بسته بايد ، گشاده دو دست\r\nاگر شاه بيداد جويد همه * پراكنده از گرگ گردد رمه \r\nفردوسى طوسى مكرر عقل و خرد را ستوده و همواره آرزو كرده است كه سلاطين خردمند و آزموده زمام امور را در كف گيرند ، تا به حكم عقل و دانش نيكخواه مردم باشند :\r\n خردمند بايد جهاندار شاه * كجا هركسى را بود نيكخواه\r\nخردگير ، كارايش جان بود * نگهدار گفتار و پيمان بود\r\nخرد افسر شهرياران بود * خرد زيور نامداران بود\r\nخرد زندهء جاودانىشناس * خرد مايهء زندگانىشناس\r\nخرد رهنماى و خرد دلگشاى * خرد دست گيرد به هردو سراى\r\nازو شادمانى و زو مردميست * ازويت فزونى و زويت كمى است\r\nهميشه خرد را تو دستور دار * به دو جانت از ناسزا دور دار \r\nو در نتايج ظلم پادشاهان چنين مىگويد :\r\n چنين گفت زن كى گرانمايه شوى * مرا بيهده نيست اين گفتگوى\r\nچو بيدادگر شد ، جهاندار شاه * به گردون نتابد ببايست ماه\r\nبه پستانها در شود شير ، خشك * نباشد به نافه درون ، بوى مشك\r\nزنا و ريا آشكارا شود * دل‌نرم چون سنگ خارا شود\r\nبدشت اندرون گرگ مردم خورد * خردمند بگريزد از بىخرد\r\nشود خايه در زير مرغان تباه * هر آنگه كه بيدادگر گشت شاه\r\nاگر دادگر باشى اى شهريار * نمانى و نامت بود يادگار\r\nاگر كشور آباد دارى به داد * بمانى تو آباد و از داد شاد\r\nمنش هست و فرهنگ و رأى و هنر * ندارد هنر شاه بيدادگر\r\nكه بيداد و كژى ز بيچارگىست * به بيدادگر بر ، ببايد گريست \r\n\r\n\r\n","description":"","footnote":"\r\n( 1 ) . همان ، ص 236\r\n","page_name":" 113 ","page_number":113},
  {"content":"\r\n\r\n چو خسرو به بيداد كارد درخت * بگردد از او پادشاهى و بخت\r\nاگر داد دادن بود كار تو * بيفزايد اى شاه ، مقدار تو\r\nنگر تا نيازى به بيداد دست * نگردانى ايران آباد پست\r\nستم نامهء عزل شاهان بود * چو درد دل بىگناهان بود\r\nخرد افسر شهرياران بود * خرد زيور نامداران بود\r\nكسى كو خرد را ندارد ز پيش * دلش گردد از كردهء خويش ريش \r\n( فردوسى )\r\nابو شكور بلخى كه در قرن چهارم هجرى مىزيسته در مقام اندرز به سلاطين چنين مىگويد :\r\n شنيدم كه بر شاه فرخ بود * كه دستور پاكيزه پاسخ بود\r\nنيايدش دستور نادان به كار * دبيران نادان نااستوار\r\nبود پادشه مستحق‌تر كسى * كه دارد نگه چيز و دارد بسى\r\nاگر عام دارد بسى خواسته * بدان تا بود كارش آراسته\r\nپس اين شاه را به كه دارد نگاه * كه بر عام بر چون شبانست شاه\r\nچو خسرو ندارد ، چو خواهند ازو * حق مردمان چون گزارد بگو ؟\r\nخردمند گويد كه بر عدل و داد * بود پادشاهى و دين را نهاد\r\nشنيدم كه آتش بود پادشاه * به نزديك آتش كه جويد پناه\r\nتو دانى كه بر درگه شهريار * بود خويشتن داشتن سخت كار\r\n. . . به كژى و ناراستى كم گراى * جهان از پى راستى شد به پاى\r\nيك آهو كه از يك دروغ آيدا * به صد راست گفتن نه پيرايدا\r\nدروغ آب و آزرم كمتر كند * و گر راست گويى كه باور كند ؟\r\nشتاب آورد زشت ، نيكو به چشم * نه نيكو بود پادشا زود خشم\r\nشكيبائى اندر همه كارها * به از شوشهء زر به خروارها\r\nسگالش ببايد به هركار جست * سخن بىسگالش نيايد درست\r\nبه كارى كه تدبير بايد دروى * نشايد گزاف اندرو كرد روى . . . » « 1 » \r\nبه نظر ابو حنيفهء اسكافى ،\r\n دلى كه رامش جويد نيابد او دانش * سرى كه بالش جويد ، نيابد او افسر\r\nز زود خفتن و از دير خاستن هرگز * نه ملك يابد مرد و نه بر ملوك ظفر \r\n\r\n\r\n","description":"","footnote":"\r\n( 1 ) . دهخدا ، لغت‌نامه ، ص 544\r\n","page_name":" 114 ","page_number":114},
  {"content":"\r\n\r\n كار خواهى به كام دل بادت * صبر كن بر هواى دل تقديم\r\nپادشا را فتوح كم نايد * چون زند سهو راميان به دو نيم \r\n\r\nنظريات سياسى ابو العلاء معرى\r\nشاعر آزادانديش عرب ابو العلا ، هزار سال پيش حكومت ستمگران را مورد نكوهش قرار مىدهد ، و مختصات يك جامعهء طبقاتى را ، در قرون‌وسطا ، كه اقليتى ناچيز بر اكثريت مردم فرمان مىرانند چنين تصوير مىكند :\r\n« اميرشان با خيانت به امارت رسيده و زاهدشان با نماز شكار مىكند .\r\nپادشاهان را مىبينم كه به ملت توجهى ندارند ، پس براى چه ماليات و عوارض مىگيرند ؟ » « 1 »\r\nبه رعيت ستم كردند و فريب او را مباح دانستند ، مصالح مردم را ناديده گرفتند در حالى كه اجير آنها بودند . علت تنفر ابو العلاء از رجال دولت به سبب آنست كه او در روزگارى پريشان و آشفته به سر مىبرد ، و رياست‌طلبان معمولا از راه غير مشروع به هدف خود مىرسيدند . آنها چون بر مسند رياست تكيه مىزدند ، خواسته‌هاى مردم را از ياد مىبردند ، به كارهاى خود مىپرداختند و از جاه و مال بهره مىگرفتند و بر مردم ستم‌كرده با آنها مستبدانه رفتار مىكردند . . . » « 2 »\r\nشيطانها بر مردم امير شده‌اند ، و در هرشهرى شيطانى فرمانروائى مىكند .\r\nامير كسى است كه بر گرسنگى مردم توجه نمىكند ، تمام شب را به عيش و نوش مىگذراند .\r\nبه مردمى سياستمدار مىگويند كه كارها را نابخردانه انجام مىدهند ، و خودسرانه عمل مىكنند .\r\nواى بر زندگى و واى بر من و بر روزگارى كه ارازل و اوباش بر آن رياست مىكنند .\r\nبدترين مردم فرمانروايى است كه از رعيت مىخواهد او را سجده كنند .\r\nزندگى خسته‌كننده است ، تا كى با مردمى معاشرت كنم كه اميرشان بر خلاف مصالح‌شان رفتار مىكند .\r\nكار اميرانشان موسيقى و شراب است و كار حكام آنها باج و خراج گرفتن ، پيشوايان در چپاول ثروت مردم و تجاوز به ناموس آنها كوشش مىكنند .\r\nگرچه مملكت به هوش و خرد اميران نيازمند است ولى اميران فقط از كودنى مردم\r\n\r\n\r\n","description":"","footnote":"\r\n( 1 ) . عمر فروخ ، عقايد ابو العلاء ، فيلسوف معره ، ترجمهء خديوجم ، ص 90\r\n( 2 ) . همان ، ص 195 به بعد\r\n","page_name":" 115 ","page_number":115},
  {"content":"\r\n\r\nسوءاستفاده مىكنند . . . « 1 » سنائى غزنوى ، شاعر صوفى مسلك ايرانى ، سلطان واقعى كسى را مىداند كه بر تمايلات نفسانى خويش حاكم باشد و بتواند بر خشم و شهوت و آرزوهاى نامحدود لگام بزند .\r\n اى سنايى ، بىكله شو ، گرت بايد سرورى * زانك نزد بخردان تا با كلاهى ، بىسرى !\r\nاندرين ره هزار ابليس آدم‌روى هست * تا هرآدم‌روى را ، زنهار كادم نشمرى\r\nهرگز اندر طبع يك شاعر نبينى حذق و صدق * جز گدايى و دروغ و منكرى و منكرى « 2 »\r\nحرص و شهوت خواجگان را شاه و ما را بنده‌اند * بنگر اندر ما و ايشان گرت نايد باورى\r\nپس تو گوئى اين گُرُه را چاكرى كن چون كنند ؟ * بندگان بندگان را پادشاهان چاكرى ؟\r\nعدل سلطان به از فراخى سال * عدل بازوى شه قوى دارد\r\nقامت ملك مستوى دارد * عدل شمعى بود جهان‌افروز\r\nظلم شد آتش ممالك سوز * تو همى لافى كه : هى من پادشاه كشورم\r\nپادشاه خود نه‌اى ، چون پادشاه كشورى ؟ * در سرى كانجا خرد بايد ، همه كبر است و ظلم\r\nبا چنين سر ، مرد افسارى نه مرد افسرى ! * هفت كشور دارد او ، من يكدرى از عافيت\r\nهفت كشور گو تو را ، بگذار با من يكدرى * اى دريده يوسفان را پوستين از راه ظلم\r\nباش تا گرگى شوى و پوستين خود درى * تا به خشم و شهوتى بر منبر اندر ، گوى دين\r\nبر سر دارى ، اگرچه سوى خود بر منبرى * تو اى سلطان كه سلطان است ، خشم و آرزو بر تو\r\nسوى سلطان سلطانان ، ندارى اسم سلطانى * بدين ده روزه دهقانى ، مشو غره كه ناگاهان\r\nچو اين پيمانه پر گردد ، نه ده ماند نه دهقانى * تو مانى و بد و نيكت چو زين عالم برون رفتى\r\nنيايد با تو در خاكت نه فغفورى نه خاقانى * فسانهء خوب شو آخر ، چو ميدانى كه پيش از تو\r\nفسانهء نيك و بد گشتند ساسانى و سامانى * سر پرغرور از تحمل تهى\r\nحرامش بود تاج شاهنشهى * تحمل كند هركرا عقل هست\r\nنه عقلى كه خشمش كند زيردست * اى غره شده به پادشاهى\r\nبهتر بنگر كه خود كجايى * تو سوى خرد ز بندگانى\r\nزيرا كه به زير بندهايى \r\n\r\n\r\n","description":"","footnote":"\r\n( 1 ) . همان ، ص 195 به بعد\r\n( 2 ) . سنايى ، ديوان ، اميركبير ، تهران 1336 ، ص 337 و . . .\r\n","page_name":" 116 ","page_number":116},
  {"content":"\r\n\r\n آنكس كه به بند بسته باشد * هرگز كه دهدش پادشاهى ؟\r\nگر شاه تويى ، ببخش و مستان * چيز از شهرى و روستايى\r\nزيرا كه ز خلق خواستن چيز * شاهى نبود ، بود گدايى\r\nيا باز شه است يا تو بازى * زيرا كه چو باز مىربائى\r\nملك ويران و گنج آبادان * نبود جز طريق بيدادان\r\nعدل ، شمعى بود جهان‌افروز * ظلم شد ، آتشى ممالك سوز\r\nرخنه در پادشاهى آرد ظلم ، * در ممالك تباهى آرد ظلم\r\nشه چو بنشست بر دريچهء هزل * ملك بيرون برد ز روزن عزل\r\nشه چو ظالم بود نپايد دير ، * زود گردد بر او مخالف چيز\r\nشه چو عادل بود ، ز قحط منال * عدل سلطان به از فراخى سال\r\nشه چو غوّاص و ملك چون درياست * خفتنش در ميان آب خطاست\r\nعقل رامشگرى است روح‌افزاى * عدل مشاطه‌اى است ملك آراى\r\nشرع را ، عقل قهرمان باشد * ملك را عدل پاسبان باشد\r\nهركجا عدل ، روى بنموده است * نعمت اندر جهان بيفزودست\r\nهركجا ظلم ، رخت افكنده است * مملكت را ز بيخ بركنده است\r\nهركه انصاف ازو جدا باشد * در بود ، در ، نه پادشا باشد \r\n( سنايى )\r\n گوئيم نان ز در سلطان جوى * آب رو ، ريزد دربان ؛ چكنم ؟\r\nلب خويش از پى نان ، چو دونان * بوسه زن بر در سلطان ، چكنم ؟\r\nتاج خرسنديم استغنا داد * با چنين مملكه طغيان چكنم ؟\r\nنعمتى بهتر از آزادى نيست * بر چنين مانده‌يى ، كفران چكنم ؟ « 1 » \r\n( خاقانى شيروانى )\r\n\r\n\r\n","description":"","footnote":"\r\n( 1 ) . خاقانى ، ديوان ، به كوشش حسين نخعى ، اميركبير ، تهران 1336\r\n","page_name":" 117 ","page_number":117},
  {"content":"\r\n\r\nاسدى طوسى اصول سياست و مملكتدارى را به زمامداران مىآموزد :\r\n نگه كن كه چو كرد بايد شهى * بياموز آيين و راه مهى\r\nچهار است آهوى شه را شكار * كه شه را نباشد بتر زين چهار\r\nيكى خيره رايى ، دگر بددلى * سوم زفتى و چارمين كاهلى\r\nخرد شاه را برترين افسر است * هش و دانشش نيكتر لشكر است\r\nبهين گنج او هست داننده مرد * نكوتر سليحش ، يلان نبرد\r\nدگر نيك‌تر دوستداران او * كديور مهين پايكاران او\r\n. . . شه از داد و بخشش بود نيكبخت * كزو بخشش و داد ، نيكوست سخت\r\nكهن دار ، دستور و فرزانه راى * به هركار ، يكتا دل و رهنماى\r\nخردمند كن حاجب خوب كار * طرازندهء درگه و بزم و بار\r\nنكو خط و داننده بايد دبير * شمارنده چابك دل و يادگير\r\nچو اين هرسه زين گونه آرى به دست * سپه‌ساز و گردان خسروپرست\r\n. . . دروغ و گزافه مران در سخن * بهر تندىيى هرچه خواهى مكن\r\nبه كشت و به ورز كشاورزيان * چنان كن كه نايد به كشور زيان\r\nهمه راهى از رهزنان پاك‌دار * مدار از در دزد ، جز تيغ و دار\r\nز جفت كسان چشم خود را بپوش * بترس از خداى ، آن جهان را بكوش\r\nدر داد ، بر دادخواهان مبند * ز سوگند مگذر ، نگهدار بند\r\nمده نزد خود راه بدگوى را * نه مرد سخن‌چين دو روى را\r\nكسى را نگردان چنان سرفراز * كه نتوانى آورد از آن پايه باز \r\n( اسدى )\r\nاسدى طوسى به سلاطين و فرمانروايان اندرز مىدهد كه افراد شايسته را اندك‌اندك به مقامات بزرگ ارتقاء دهند :\r\n چو خواهى كسى را همى كرد مه * بزرگيش جز پايه پايه مده\r\nكه چون از گزافش بزرگى دهى * نه ارج تو داند نه آن مهى\r\nگرگ درنده گرچه كشتنى است * بهتر از مردم ستمكار است\r\nاز بد گرگ رستن آسان است * وز ستمكاره سخت دشوار است\r\nچون داد كنى خود عمر تو باشى * هرچند كه نامت عمر نباشد \r\n( ناصرخسرو )\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nرشيد الدين وطواط در مقام اندرز به خداوندان قدرت در ضمن قصيده‌اى گويد :\r\n گرت بايد كه ندروى جز حمد * همه جز تخم مكرمات مكار\r\n. . . نام نيكو طلب ، كه گنج ثنا * بهتر از گنج خواسته ، صد بار\r\nيك ثنا ، به كه سيم صد خرمن * يك دعا ، به كه مال صد خروار \r\nدر جاى ديگر ، اين نويسنده و شاعر خوش‌قريحه خطاب به اتسز خوارزمشاه گويد :\r\n نيكويى كن شها كه در عالم * نام شاهان به نيكويى سمر است\r\n. . . ناصحى كان ترا بد آموزد * نيست ناصح كه از عدو بتر است\r\nاندرين فرجهء سپهر و زمين * دل چه بندى ؟ نه جاى مستقر است\r\nگنج و رنج توانگر و درويش * هرچه در عالم است ، درگذر است\r\nهركه هستند از وضيع و شريف * همه را خوف مرگ آبخور است\r\nداد كن داد كن ، كه دار الخلد * منزل خسروان دادگر است\r\nهمه در كار نيك باش كز آن * نيكى كار آخرت ثمر است\r\nيك صحيفه ز نام نيك ترا * بهتر از صد خزانهء گهر است \r\nشيخ عطار از گفتگوى ديوانه با شاه و خطر آزمندى سخن مىگويد :\r\n سؤالى كرد آن ديوانه ، شه را * كه تو زر دوست دارى يا گنه را\r\nشهش گفتا كسى كز زر خبر داشت * شكى نبود كه زر را دوست‌تر داشت\r\nبه شه گفتا چرا گر عقل دارى * گناهت مىبرى ، زر مىگذارى\r\nگنه با خويشتن در گور بردى * همه زرها رها كردى و مردى\r\nاگر كم گردد از عمر تو ده سال * غمت نبود گر افزونت شود مال\r\nترا مالت ز عمر و جان فزونست * ندانم كاين چه سودا ، و جنون است\r\n. . . ز آدم حرص ميراث است ما را * درازا ، امحنتا ، آشفته كارا\r\nحريصى بر سرت كرده فسارى * ترا حرص است و ، اشتر را مهارى\r\nبه حيلت گرگ نفست را زبون كن * برآى از چاه ، او را سرنگون كن \r\n( اسرارنامه عطار )\r\nحكيم نظامى براى آنكه مظالم زورمندان عصر خويش را مجسم كند ، از عدالتخواهى هرمز و سياستى كه او در حق فرزندش روا داشته سخن مىگويد :\r\n\r\n","description":"","footnote":"","page_name":" 119 ","page_number":119},
  {"content":"\r\n\r\n قضا را از قضا ، يك روز شادان * به صحرا رفت خسرو بامدادان\r\n. . . مگر از تو سنانش بدلگامى * دهن بر سبزه‌اى زد صبح نامى\r\nوزين غورى غلامى نيز چون قند ، * ز غوره كرده غارت خوشه‌اى چند\r\nسحرگه ، كافتاب عالم‌افروز * سر شب را جدا كرد از تن روز\r\nتنى چند از گرانجانان كه دانى * خبر بردند پيش شه نهانى !\r\n. . . ملك فرمود تا خنجر كشيدند * تكاور مركبش را پى بريدند\r\nغلامش را به صاحب غوزه دادند * گلابى را به آب شوره دادند\r\nدر آن خانه كه آن شب بود رختش * به صاحبخانه بخشيدند تختش\r\nسياست بين كه مىكردند از اين پيش * نه با بيگانه ، با دردانهء خويش\r\nكنون گر خون صد مسكين بريزند * ز بند يك قراضه برنخيزند\r\nجهان ز آتش‌پرستى شد چنان گرم * كه بادا زين مسلمانى تو را شرم\r\nمسلمانيم ما ، او گبر تام است * گر آن گبرى ، مسلمانى كدامست ؟ \r\nنظامى گنجوى در مخزن الاسرار خطاب به امرا و سلاطين و زورمندان مىگويد :\r\n راحت مردم طلب ، آزار چيست ؟ * جز خجلى حاصل اين كار چيست ؟\r\nملك ضعيفان به كف آورده گير * مال يتيمان به ستم خورده گير\r\n. . . رسم ستم نيست جهان يافتن * ملك به انصاف توان يافتن\r\nهرچه نه عدلست چه دادت دهد ؟ * و آنچه نه انصاف به بادت دهد\r\nمملكت از عدل شود پايدار * كار تو از عدل تو گيرد قرار « 1 » \r\nنظامى كه در نتيجهء انديشه‌هاى پيشتاز و مترقى خود به بلندترين قلهء تفكر انسان در زمان خويش رسيده بود ، با تواضع بيكران خود و بىاعتنايى به مال و ثروت جهان مكرر در مكرر به زورگويان اندرز مىدهد و فجايع آنان را براى انتباه ديگران تصوير مىكند . حكيم نظامى بزرگترين شاعر اين زمان است كه توجه به كار و تلاش انسانها را در راه سعادتبار كردن حيات و مبارزه ستمديدگان را به خاطر از ميان برداشتن ستمگرىها و خودكامگىها با دقتى موشكافانه وارد ادبيات مىكند . شاعر در همهء آثارش به ويژه در « مخزن الاسرار » به روشن كردن نقش شعر و شاعر در زندگى مىپردازد . « 2 »\r\n پادشهى بود رعيت شكن * وز سر حجت شده حجاج فن\r\nهرچه به تاريك شب از صبح‌زاد * بر در او درج شدى بامداد\r\nرفت يكى پيش ملك صبحگاه * راز گشاينده‌تر از صبح و ماه\r\nگفت فلان پير تو را در نهفت * خيره‌كش و ظالم و خونريز گفت \r\n\r\n\r\n","description":"","footnote":"\r\n( 1 ) . نظامى گنجوى ، كليات خمسهء حكيم نظامى ، چاپ اميركبير ، 1351 ، ص 55\r\n( 2 ) . از مقالهء آقاى صديق در پيرامون حكيم نظامى گنجوى ، ( قبل از انتشار )\r\n","page_name":" 120 ","page_number":120},
  {"content":"\r\n\r\n شد ملك از گفتن او خشمناك * گفت هم‌اكنون كنم او را هلاك\r\nنطع بگسترد و بر او ريگ ريخت * ديو ، ز ديوانگيش مىگريخت\r\nشد به بر پير ، جوانى چو باد * گفت : ملك بر تو جنايت نهاد\r\n. . . پير وضو كرد و كفن برگرفت * پيش ملك رفت و سخن درگرفت\r\nدست به هم سود شه تيزراى * وز سر كين ديد سوى پشت پاى\r\nگفت شنيدم كه سخن رانده‌اى * كينه‌كش و خيره‌كشم خوانده‌اى\r\nآگهى از ملك سليمانيم * ديو ستمكار چرا خوانيم ؟\r\nپير به دو گفت نه من خفته‌ام * ز آنچه تو گفتى ، بترت گفته‌ام\r\nپير و جوان بر خطر از كار تو * شهر و ده آزرده ز پيكار تو\r\nمن كه چنين عيب شمار توام * در بد و نيك آينه‌دار توام\r\nآينه چون نقش تو بنمود راست * خودشكن ، آيينه شكستن خطاست \r\nنظامى در ليلى و مجنون ، مردم را به ترك خدمت پادشاهان تبليغ مىكند و مىگويد :\r\n . . . بگذار معاش پادشاهى * كاوارگى آورد تباهى\r\nاز صحبت پادشه بپرهيز * چون پنبهء خشك از آتش تيز !\r\nز آن آتش اگرچه پر ز نور است * ايمن بود آن كسى كه دور است \r\n( مخزن الاسرار )\r\nدر حكايت « نوشيروان با وزير خود » بيشتر به افشاى چهرهء واقعى ستمگران مىپردازد :\r\n صيدكنان مركب نوشيروان * دور شد از كوكبهء خسروان\r\nمونس خسرو شده دستور و بس * خسرو و دستور دگر هيچ‌كس\r\nشاه در آن ناحيت صيد ياب * ديد دهى چون دل دشمن خراب\r\nتنگ دو مرغ آمده در يكديگر * وز دل شه قافيه‌شان تنگ‌تر\r\nگفت به دستور چه دم مىزنند * چىست صفيرى كه به هم مىزنند ؟\r\nگفت وزير : اى ملك روزگار * گويم اگر شه بود آموزگار\r\nاين دو نوا ، نز پى رامشگرىست * خطبه‌اى از بهر زنا شوهرىست\r\nدخترى اين مرغ بدان مرغ داد * شيربها خواهد از او بامداد\r\nكاين ده ويران بگذارى به ما ؟ * نيز چنين چند سپارى ، به ما ؟\r\nآن دگرش گفت كزين درگذر * جور ملك بين و برو غم مخور\r\nگر ملك اين است ، و اين روزگار * زين ده ويران دهمت صد هزار \r\nانورى در اشعار زير مظالم اجتماعى و اختلاف طبقاتى را در عصر خود ، توصيف مىكند :\r\n آن شنيدستى كه روزى زيركى با ابلهى * گفت اين والى شهر ما گدايى بىحياست \r\n\r\n","description":"","footnote":"","page_name":" 121 ","page_number":121},
  {"content":"\r\n\r\n گفت : چون باشد گدا ، آن كز كلاهش تكمه‌اى * صد چو ما را روزها ، نى سالها برگ و نواست\r\nگفت : اى مسكين ، غلط اينك از اينجا كرده‌اى * كانهمه برگ و نوا دانى كه آنجا از كجاست ؟\r\nدُرّ و مرواريد طوقش اشك طفلان من است * لعل و ياقوت ستامش خون ايتام شماست\r\nاو كه تا آب سبو پيوسته از ما خواسته است * گر بدانى تا به مغز استخوانش زان ماست\r\nخواستن كديه است ، خواهى عشر خوان خواهى خراج * ز آنكه گر ده نام باشد يك حقيقت را رواست\r\nچون گدايى ، چيز ديگر نيست جز خواهندگى * هركه خواهد ، گر سليمانست و گر قارون ، گداست \r\n( انورى )\r\n قانعى ژنده‌پوش ، ناگاهى * درمى يافت در سر راهى\r\nرفت و بنهاد شاه را در پيش ، * گفت : « بستان » به شاه ، آن درويش\r\nخرج كن اين‌كه حاليا دارم * آنچه يابم دگر برت آرم\r\nزين سخن پادشاه صاحب مال * خنده‌اى كرد و گفت : اى ابدال !\r\nمملكت دارم و خزينه و ساز * كى بدين يك درم مراست نياز ؟\r\nگفت درويش : من نخواهم نيز * مىتوانم گياه خوردن نيز\r\nتو فرستى به چار سوى ، حشر * كه گدايى كنند بهر تو زر\r\nچون منم قانع و تويى ، باخواست ، * بىنيازى مرا و فقر تراست \r\n\r\nمبانى حكومت در جهان اسلامى\r\nدر اصول و مبانى حكومت در ايران بعد از اسلام ، تغييرات اساسى پديد آمد ، از استبداد و خودكامگى سلاطين تا حدى كاسته شد . اعراب پس از استقرار نهضت اسلامى ، همچنان از مزاياى دموكراسى قبيله‌اى برخوردار بودند ؛ بين خلفاى راشدين و مردم از لحاظ اقتصادى و اجتماعى اختلاف چندانى نبود ، ولى هنوز سى سال از نهضت جديد و دموكراسى صدر اسلام نگذشته بود كه تمدن و فرهنگ ايران و روم در بين اعراب راه يافت و از دورهء بنى اميه ، تعاليم عاليه اسلامى رو به فراموشى رفت .\r\nاعراب در اثر وحدتى كه از بركت اسلام نصيب آنها شده بود ، به كشورگشايى پرداختند و با تسخير ممالك غنى و پرثروت ، نظير : عراق ، ايران ، شام و مصر ، ثروت كلانى به دست آوردند و به اين ترتيب ، زندگى قبيله‌اى ساده اعراب در مدتى كوتاه دگرگون گرديد و اختلافات مادى در بين آنها پديد آمد و دموكراسى صدر اسلام ، پس از خلفاى راشدين تبديل به سلطنت موروثى گرديد .\r\nپس از آنكه در دورهء بنى عباس جنبشهاى استقلال‌طلبانه ، در ايران و ديگر كشورهاى خاورميانه آغاز گرديد حكومتهاى جديد ، سعى مىكردند از روى همان گرده و اصول عهد ساسانى ، بنيان حكومت خود را استوار كنند . مطالعه كتاب مروج الذهب مسعودى و تاج اثر جاحظ و ديگر آثار گرانقدرى كه از دوران بعد از اسلام به يادگار مانده ، به خوبى نشان مىدهد كه\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nتا چه حد تمدن و فرهنگ و سازمان سياسى ايران باستان از بركت تعاليم اسلام جنبه‌هاى خشك و استبدادى خود را از دست داده و به حقيقت عدالت نزديك شده است . البته ، سوابق دينى و اطلاعات سياسى ادارى ايرانيان تا حدى در پيشرفت كار حكومت بنى اميه و بنى عباس مؤثر افتاده است . چنان كه سليمان بن عبد الملك ، خليفه اموى ، دوازده قرن پيش گفت : « ايرانيان ، هزار سال ملك راندند و يك لحظه محتاج اعراب نشدند و اعراب صد سال حكومت نرانده‌اند و يك ساعت از ايرانيان بىنياز نبوده‌اند . » « 1 »\r\nجاحظ مىنويسد : « . . . ما از قوانين مملكتدارى و تدابير كشورى و آداب پادشاهى و سياست مدن و ملت‌پرورى و برخوردارى هرطبقه از طبقات مردم ، از حقوق خويش و حفظ منافع آنها ، آنچه آموخته‌ايم ، سراسر از ايرانيان فراگرفته و از آداب ايشان برخوردار شديم . » « 2 »\r\nاسلام ، چنان كه قبلا اشاره كرديم ، حدود و قيود طبقاتى را درهم شكست ، انتقال از طبقه پايين به طبقه بالا را امكان‌پذير نمود و به هرفرد از افراد اجتماع امكان داد كه بدون توجه به اصل و نسب و خانواده ، در راه مطلوب سياسى و اقتصادى خود قدم بردارد ؛ ولى از دورهء بنى اميه ، موانعى در اين راه ايجاد شد . ايرانيان ، كه براى رهايى از مظالم آخرين سلاطين ساسانى ، به آغوش اسلام روى آورده و مسلمان شده بودند ، سعى مىكردند كه دولتهاى اسلامى را براساس روح اسلام به سوى دموكراسى و عدالت پيش ببرند . چنان كه در جلد دوم ، ضمن مطالعه تاريخ سياسى ايران بعد از اسلام گفتيم ، معتزله ، خوارج ، زيديه و گروهى از مرجئه معتقد بودند ، كه اگر خليفه و زمامدار مسلمين به وظايف انسانى و اسلامى خود عمل نكند و از راه عدل و انصاف منحرف گردد ، مردم حق دارند ، او را به زور شمشير از كار بر كنار كنند و به جاى او خليفه و رهبرى كه مسلمان واقعى و عادل باشد ، انتخاب نمايند ، در حالى كه اهل سنت و جماعت با استناد به آيهء  « أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ »  سعى مىكردند كه مردم را به اطاعت سلطان « اولى الامر » خواه عادل و خواه ظالم محكوم كنند .\r\nشيعه 12 امامى و اسماعيليه كه بيشتر ايرانى و قايل به تفسير بودند ، مىگفتند : با توجه به روح تعاليم و آموزشهاى عاليه اسلامى محال است كه خدا ، مردم را به اطاعت از امام يا پيشوا و سلطانى ستمگر تبليغ نمايد . مخصوصا اهل تشيع مىگفتند : كه رهبر و امام مسلمانان بايد « معصوم » باشد و مردى كه ستمگرى و ظلم را پيشهء خود سازد ، معصوم نيست و بنابراين حق امامت و پيشوايى مردم را ندارد .\r\nبه طور كلى ، روشنفكران و آزادانديشان قرون اوليه اسلامى ، مصرانه معتقد بودند كه مردم فقط مىتوانند از امير و سلطان و فرمانروايى اطاعت كنند كه به زيور عدل و انصاف آراسته باشد ، و الا گردن نهادن به حكومت و فرمان هرظالم و فاسقى نه تنها خلاف شرع و عرف است ،\r\n\r\n\r\n","description":"","footnote":"\r\n( 1 ) . اخبار آل سلجوقى ، ص 54\r\n( 2 ) . كتاب تاج ، ص 29\r\n","page_name":" 123 ","page_number":123},
  {"content":"\r\n\r\nبلكه به مقام و حيثيت انسانى لطمه‌اى جبران‌ناپذير وارد مىسازد .\r\nبعد از رحلت پيغمبر ( ص ) با اينكه على ( ع ) اولى و انسب براى جانشينى بود ، خليفه اول ، به انتخاب اكثريت صحابه ، و خليفه دوم با وصيت خليفه اول و خليفه سوم با شوراى شش نفرى كه اعضاء و آيين‌نامهء آن را خليفه دوم تعيين كرده بود مستقر شد . و رويهمرفته سياست سه خليفه ، كه 25 سال خلافت كردند در اداره امور ، اين بود كه قوانين اسلامى برطبق اجتهاد و مصلحت وقت ، كه مقام خلافت تشخيص دهد ، در جامعه اجرا شود ، و نظرشان در مورد معارف اسلامى اين بود كه تنها قرآن ، بىآن كه تفسير شود ، يا مورد كنجكاوى قرار گيرد ، خوانده شود . و بيانات پيغمبر ( حديث ) بىآن كه روى كاغذ آيد ، روايت گردد و از حدود زبان و گوش تجاوز نكند . كتابت ، به قرآن كريم انحصار داشت و در حديث ممنوع بود . » « 1 »\r\nشرايط خلافت و امامت : ابن خلدون ضمن بحث مفصلى در پيرامون مسألهء خلافت مىنويسد : كسى كه به مقام امامت يا خلافت برگزيده مىشود ، بايد داراى چهار شرط باشد :\r\nعلم ، عدالت ، كفايت ، سلامت حواس و اعضاء و در شرط پنجم كه نسب قريشى است اختلاف است .\r\nامام و خليفه نه تنها بايد عالم باشد ، بلكه علم او بايد به مرحلهء اجتهاد برسد ، زيرا اگر مجتهد نباشد ناچار بايد تقليد كند ، و تقليد در امام نقص است ، و در مورد شرط عدالت و كفايت چون اين دو شرط براى هركار مهمى ضرورت دارد ، به طريق اولى كسى كه به مقام شامخ امامت برگزيده مىشود ، بايد به زيور عدالت و كفايت و كاردانى آراسته باشد .\r\nبعضى از مسلمانان با توجه به تصريح پيغمبر اسلام ( ص ) بر اينكه « ائمه از قريش است » معتقدند كه نسب بايد در جانشينى و خلافت مراعات شود و در ميان صحابه و ياران پيغمبر ( ص ) حضرت امير ( ع ) از جهت سبقت در اسلام و انتساب به حضرت بر ديگران رجحان و برترى دارد .\r\nامامت : « كلمهء امام در زبان عربى به معنى كسى است كه مردم به او بگرايند و از او تبعيت و اخذ دستور كنند . . . در باب اين‌كه چه كسانى استحقاق امامت دارند و امام به چه ترتيب بايد تعيين شود و اين‌كه آيا امامت واجب است يا نه و در آن واحد يك امام كافى است يا ائمه متعدد ، بين فرق مختلف اسلامى اختلاف است . . . جميع فرق شيعه و اهل سنت و بعضى از فرق معتزله و اكثريت مرجئه ، امامت را در غير قبيله قريش صحيح نمىدانند ولى تمام خوارج و اكثريت معتزله و بعضى از مرجئه مىگويند ، هركس به اقامه احكام قرآن و سنت پيغمبر قيام كرد ، خواه قريشى باشد خواه از ساير قبايل عرب ، و خواه از بنده‌زادگان ، مىتواند به مقام امامت برسد . ولى شيعه بالاخص امامت را حق بنى هاشم مىشمارد ، راونديه يعنى شيعه آل عباس به\r\n\r\n\r\n","description":"","footnote":"\r\n( 1 ) . محمد حسين طباطبايى ، شيعه در اسلام ، ص 10 نگاه كنيد به اسلام در ايران پطروشفسكى ، ترجمهء كريم كشاورز ، ص 158 به بعد\r\n","page_name":" 124 ","page_number":124},
  {"content":"\r\n\r\nامامت فرزندان عباس بن عبد المطلب ، عم حضرت رسول ، و علويه به امامت اولاد على قايلند . . .\r\nعده‌اى وجود بيشتر از يك امام را در يك زمان صحيح نمىدانستند ، جمعى ديگر مىگفتند بايد در آن واحد دو امام باشد امام ناطق و امام صامت ، و چون امام ناطق وفات كرد ، امام صامت جاى او را بگيرد ، در باب ترتيب تعيين امام ، جماعتى مىگفتند كه هركس كه عموم مسلمين يا جمعيت معتبرى به امامت او اتفاق كنند ، او را به اجماع به اين مقام اختيار كنند ، امام شناخته مىشود . اين عده را اهل اجماع مىخوانند . فرقه ديگرى مىگويند كه امامت از مهم‌ترين مسائل دينى است و حضرت رسول پسرعم خود ، على را در حيات خود صريحا به اين مقام منصوص كرده است . . . خوارج ، در هرزمان يكى از خود را به اجماع به امامت برمىگزيدند و با او شرط مىكردند كه بر وفق عقايد ايشان و راه و رسم عدالت برود ، و اگر از اين طريقه سر مىپيچيد ، او را خلع مىكردند ، و گاهى نيز مىكشتند . . . يكى از شرايط امامت به عقيدهء فرقه اماميه اين است ، كه امام بايد فاضلترين مردم زمان خود باشد . ولى زيديه و بيشتر معتزله ، با اين عقيده همراه نيستند و مىگويند همانطور كه ممكن است در ميان رعيت پادشاهى ، كسى پيدا شود ، كه از او اوليتر و فاضلتر باشد در ميان اتباع امام هم ، وجود همين كيفيت امكان دارد ، به همين جهت امامت مفضول اشكالى ندارد ، چنان كه عده‌اى از معتزله مخصوصا معتزلهء بغداد ، با اين‌كه حضرت على ( ع ) را از ابو بكر افضل مىدانستند ، باز امامت ابو بكر را كه به اصطلاح نسبت به على ( ع ) مفضول محسوب مىشد ، صحيح مىشمردند ، به طور خلاصه فرقه اماميه اثنى عشريه ، در مورد امام معتقد بودند كه :\r\n1 - امام بايد معصوم باشد ، هيچ داعيه‌اى از دواعى براى ترك اطاعت و ارتكاب معصيت عمدا يا سهوا در او موجود نباشد و در اين قول ، اسماعيليه نيز با اماميه شريكند .\r\n2 - امام بايد افضل مردم زمان باشد .\r\n3 - امام بر حق ، بعد از حضرت رسول به نص صريح حضرت على ( ع ) و بعد از آن حضرت ، يازده فرزند او هستند كه همه معصوم و در عهد خود افضل خلايق بودند به عبارت ديگر ، فرقه اماميه مىگفتند كه امام بايد منصوص عليه باشد . و تنصيص بايد از جانب خدا ، يا پيغمبر يا امام سابق صورت گيرد . » « 1 »\r\nامام و خليفه : پس از پايان حكومت خلفاى راشدين ، بين فقها و صاحبنظران عالم اسلام راجع به وظايف و حدود اختيارات امام و خليفه ، اختلاف نظرهائى پديد آمد . تفتازانى بين خليفه و امام اختلاف اساسى قايل است و مىگويد : « . . . شيعه معتقدند كه امامت اخص از خلافت است ، به عبارت ديگر كاملتر ، لذا كسى را مىتوان امام خواند كه به حق ، صاحب اين عنوان باشد . . . اما خليفه كسى است كه عملا سلطهء خلافت را در دست دارد . و اى بسا كه صاحب\r\n\r\n\r\n","description":"","footnote":"\r\n( 1 ) . خاندان نوبختى ، اقبال آشتيانى ، ص 54 به بعد ( به اختصار )\r\n","page_name":" 125 ","page_number":125},
  {"content":"\r\n\r\nحق نيست . . . ماوردى مىگفت ، امارت و حكومت دو نوع است امارت استكفا ، و امارت استيلا ، نوع اول امارتى است كه والى يا امير از طرف خليفه انتخاب مىشد ، و مطيع دار الخلافه بود ، ولايتهاى دورهء اموى و اولين دورهء عباسى ، تمام از اين نوع بود . نوع دوم يا امارت استيلا ، امارتى بود كه امير به زور و علىرغم ارادهء خليفه ، به امارت همراه با تعدادى لقب براى او مىفرستد ، اين امير متقابلا نام خليفه را در خطبه‌ها ياد مىكرد . و ساليانه مبلغى پول به دار الخلافه روانه مىساخت . » « 1 » با گذشت زمان ، جمعى از فقها و صاحبنظران براى حفظ وحدت اسلام و برخوردارى از نعمت امنيت و جلوگيرى از جنگهاى فئودالى و خونريزى ، گفتند هركه فاتح است ، امام است . و از عدالتخواهى و اهليت امام و خليفه بحثى جدى به ميان نياوردند .\r\nماوردى مىگفت : امام بايد با صلاحديد و مشورت با اهل الحل و العقد انتخاب شود و اين جماعت بايد عادل ، عالم و صاحب رأى و تدبير باشند ، و بر اوضاع و احوال اجتماع و سياست روز آشنا باشند .\r\nولى چنان كه ديديم ، در دوران بعد از اسلام ، چون اعراب و جامعهء اسلامى رشد و بلوغ فكرى نداشتند ، هرگز خلفا و زمامداران عالم اسلام ، به نحوى آزاد و دموكراتيك و با مراجعه به آراء عمومى و يا لااقل با جلب موافقت « اهل الحل و العقد » برگزيده نشدند . بلكه خلافت يا از طريق ارث به اشخاص مىرسيد يا خليفه به وسيلهء هيأت حاكمه و فرماندهان نظامى به اين مقام منصوب مىشد و فقها و حجج اسلام نيز ، مردم را به اطاعت خليفه تبليغ و تحريض مىكردند و اميدوار بودند كه خليفه ضمن حفظ و حمايت دين ، اختلافات مسلمانان را حل ، و ماليات را به نحوى عادلانه وصول كند . صاحبنظران اهل سنت و جماعت در جواب اين سؤال كه اگر خليفهء مسلمين يا امام ، وظايف شرعى و عرفى خود را انجام ندهد مىتوان او را عزل كرد يا خير ، اكثرا سكوت كرده‌اند و بعضى چون ابن حنبل مىگويد ، اگر خليفه روبراه نبود ، نبايد او را عزل كرد و از او به بدى ياد نمود و صريحا مىگويد « فتجب طاعة الامام و لو جائرا . » بيشتر مستشرقين با توجه به اين‌گونه اظهارنظرها ، امامت را نوعى حكومت استبدادى و مطلقه خوانده‌اند ، مرگوليوث « 2 » مىنويسد : امامت حكومتى است مطلقه ، امام در مقابل كسى مسئول نيست حتى اگر مرتكب قتل شود ارنولد مىنويسد : « خلافت حكومتى است ظالمانه و استبدادى ، و خليفه از اختيارات نامحدود برخوردار است . در اين حكومت وظيفه مردم ، تنها اطاعت كردن است . »\r\nالبته پاره‌اى از علماى سنى ، فتوا به عزل امام جاير داده‌اند چون الماوردى ، و ابن حزم و غزالى . ولى همين عده با دليل و اصرار ، امت را دعوت به صبر در برابر حكمرانان ناصالح مىكنند . و در واقع از طرفى حكم عزل او را مىدهند ، و از طرفى ديگر اطاعت از او را واجب مىدانند . به نظر اين عده ، بهتر است اين گونه فرمانروايان با اندرز و راهنمايى و امر به معروف ، به\r\n\r\n\r\n","description":"","footnote":"\r\n( 1 ) . حكومت اسلامى از نظر ابن خلدون ، ص 79 به بعد\r\n( 2 ) .  Margoliouth \r\n","page_name":" 126 ","page_number":126},
  {"content":"\r\n\r\nراه راست هدايت شوند . شورش يا به قول فقها فتنه در هيچ شرايطى جايز نيست ، و به اين مثل استناد مىجويند كه شصت سال ظلم به از يك سال فتنه است . غزالى جزو كسانى است كه معتقدند ، كه خلع خليفه در صورتى كه موجب خونريزى و فتنه نگردد ، جايز بوده و گماردن ديگرى به جاى او منعى ندارد . . . معتزله ، خوارج ، زيديه و گروهى از مرجئه مىگويند كه بايد خليفه جاير را به زور شمشير بر كنار كرد ، به عقيدهء اين فرقه‌ها اگر خليفه به مسئوليتهاى خود عمل نكرد ، قيام مسلحانه امرى واجب است .\r\n. . . خوارج نظرشان در اين باره از همه روشنتر است . « . . . اگر امام تغيير روش داد و به ظلم گرائيد بايد او را عزل كرد و به قتل رسانيد . » زيديه مىگويند پاسخ ستمگران شمشير است وظيفهء هر مسلمانى است كه در قيام مسلحانه عليه امام ظالم همكارى كند ، زيديه بر آن بودند كه هر وقت شمارهء داوطلبان قيام مسلحانه به شمارهء جنگجويان غزوهء بدر رسيد ، قيام عليه پيشوايان ظالم واجب مىشود ، عده‌اى ديگر بر آنند كه هرگاه شمارهء طرفداران حق ، به نصف طرفداران اهل جور رسيد ، قيام واجب است . اما دربارهء قتل يا ترور ، تنها خوارج اين كار را صحه گذاشتند .\r\nمسألهء اطاعت و حدود آن : . . . آيا هركسى كه بر مسند قدرت است ، واجب الاطاعه است ؟ پاسخ فقهاى سنى مثبت است . . . شايد دليل آن در رد شورش عليه ستمگران ، خاطرات تلخى است كه از شورش خوارج و پاره‌اى از فرقه‌هاى شيعه در تمام مدت خلافت بنى اميه و اوايل خلافت عباسيان داشتند . اين استدلال نيز قابل بحث است .\r\nهمه فقهاى سنى اطاعت از كارهاى خلاف شرع را تجويز نكرده‌اند ، غزالى مىگويد : « ان طاعة الامام لا تجب على الخلق الا اذا دعاهم الى موافقه الشرع ( الرد على الباطنيه ، ص 108 ) در مورد فرمانروايان ستمگر ، غزالى معتقد است كه بهتر است از ايشان كناره‌گيرى كرد و با آنان رفت و آمد نداشت .\r\nبه نظر شيعه اثنى عشرى و اسماعيليه ، امام بايد معصوم باشد ، اگر امام جايز الخطا باشد ، در آن صورت امكان سركشى و عدم اطاعت از او پيش مىآيد . و اين مخالف فرمان اطاعت است ، كه در آيه  أَطِيعُوا اللَّهَ وَ أَطِيعُوا الرَّسُولَ  آمده است . . . » « 1 »\r\nاگر معصيتى از امام سر زد ، مرتبه او از عوام نيز پست‌تر است و امامت كسى كه از رعيتش دون‌تر باشد ، قطعا باطل است .\r\n« خوارج در مورد امام ، نظر خاصى دارند ، به نظر ايشان هركس از هرقبيله و نسب و موقعيت اجتماعى ، مىتواند امام شود . لذا خوارج خلافت قريش را قبول نكردند . حتى معتقد بودند ، بهتر است خليفه غير قريش باشد تا بتوان در صورت لزوم او را عزل كرد ، يا به قتل\r\n\r\n\r\n","description":"","footnote":"\r\n( 1 ) . احياء علوم الدين ، محمد غزالى ، ج 2 ، ص 112\r\n","page_name":" 127 ","page_number":127},
  {"content":"\r\n\r\nرسانيد ، به نظر آنها امامت امام ، تا زمانى معتبر است كه از جاده عدل خارج نشود . در صورت ظلم يا تخطى از احكام شرع ، بايد او را كشت يا بر كنار كرد . . . » « 1 »\r\nبه نظر غزالى ولايت داشتن كار بزرگست و خلافت حق است در زمين چون بر سبيل عدل بود . و چون از عدل و شفقت خالى بود خلافت ابليس است ، هيچ سبب فساد ، عظيم‌تر از ظلم والى نيست و اصل ولايت داشتن علم و عدل است . . . والى بايد « در واقعه‌اى كه او را پيش آيد تقدير كند كه او رعيت است و ديگرى والى ، هرچه خود را نپسندد هيچ مسلمان را نپسندد . . .\r\nانتظار ارباب حاجات بر درگاه خود ، خوار ندارد . . . تا مسلمانى را حاجتى پيش آيد ، به هيچ عبادت نافله مشغول نشود . . . در همهء چيزها بايد قناعت نگاه دارد كه بىقناعت ، عدل ممكن نشود . . . هر آنكسى را كه بر مسلمانان ولايت دادند بايد ايشان را چنان نگاه دارد كه اهل بيت خويش را . . . حاكم بايد بدان قناعت نكند كه خود از ظلم دست بدارد ، ليكن عاملان و نايبان و چاكران خويش را مهذب كند ، و به ظلم ايشان رضا ندهد . . . بدان كه عدل از كمال عقل خيزد و كمال آن بود كه كارها چنان كه هست بيند و حقيقت و باطن آن را دريابد و به ظاهر آن غره نشود . » « 2 »\r\nاستاد همائى در مقدمهء نصيحة الملوك غزالى مىنويسد : « . . . جمهور شيعه وجوب اطاعت را مقصور بر سلطان عادل يعنى پادشاه دادگر و دادگستر مىدانند . . . در خصوص روايات و متون اقوال فقهاى شيعى نيز اكثر در تحت عنوان « اولى الامر » سلطان عادل را مفترض الطاعه شمرده‌اند نه مطلق « سلطان » را . . . » « 3 » غزالى در حدود هشت قرن پيش در بحبوحه ظلم و استبداد به سلاطين بيداردلى كه در منجلاب آز و استبداد غوطه‌ور نشده‌اند چنين مىگويد : « بدان اى سلطان عالم ، كه دنيا منزلگاهست نه قرارگاه و آدمى در دنيا به صورت مسافريست كه رحم مادر اول منزل اوست و گور و لحد آخر منزل اوست و وطن و قرارگاه پس از آنست ، و هرسالى كه از عمر مىگذرد چون مرحله‌ايست . . . عاقل آن بود كه در منزلگاه دنيا جز به زاد راه مشغول نشود و از دنيا به قدر حاجت كفايت كند و هرچه بيش از حاجت جمع كند زهر قاتل بود . . . پس هر چند كه جمع بيش كند ، نصيب او از پوشيدن و خوردن بيش نبود و باقى همه حسرت و غم بود كه بوقت مرگ ، جان كندن به روى دشخوار ( دشوار ) . . . مثال دنيا چون سايه‌ايست كه دروى نگرى ساكن نمايد ، و خود بر دوام مىرود . . . و هرلحظتى كمتر مىشود ، مانند دنيا كه از تو مىگريزد و ترا وداع مىكند و تو از آن غافل و بىخبر . » « 4 »\r\n\r\n\r\n","description":"","footnote":"\r\n( 1 ) . حكومت اسلامى از نظر ابن خلدون ، ص 98 به بعد ( به اختصار )\r\n( 2 ) . تلخيص از : كيمياى سعادت ، ص 409\r\n( 3 ) . نصيحة الملوك ، مقدمه ، ص 13\r\n( 4 ) . همين كتاب ، ص 52\r\n","page_name":" 128 ","page_number":128},
  {"content":"\r\n\r\n\r\nنقش افكار عمومى در قرون‌وسطا\r\n\r\nاز دموكراسى قبيله تا استبداد مطلق\r\nچنان كه اشاره شد در دورهء خلفاى راشدين افكار عمومى و نظريات خيرانديشان تا حدى مورد توجه قرار مىگرفت . ولى از عهد عثمان دموكراسى اسلامى رو به فراموشى رفت . و تلاش و كوشش على ( ع ) در راه استقرار يك حكومت مبتنى بر عدالت و تقوى ، در نتيجه انحراف سران عالم اسلام بسوى ماديات و نبودن رشد اقتصادى و اجتماعى ، به جائى نرسيد . پس از روى كار آمدن بنى اميه ، روش عثمان دنبال گرديد . و خلفا با تهديد و تطميع ، مخالفان خود را رام مىكردند .\r\nجرجى زيدان مىنويسد : « سياست آن روزها ، چنان بود كه زبان و قلم و قدم مخالفان را با پول به نفع خود برمىگردانيدند ، چه كه عده‌اى از علويان و خوارج و مانند آنها ، پيوسته از گوشه و كنار به مخالفت برمىخاستند . و مانند هميشه كسانى بودند كه به مقام خلافت حسد مىورزيدند و منتظر فرصت مىشدند تا حمله خود را آغاز كنند در آن دوره رجزخوانى و خطابه سرايى بيش از مطبوعات امروز ، در افكار عمومى مؤثر بود . و خلفاى خردمند اين مدعيان را با مستمرىهاى سالانه و ماهانه و جايزه‌هاى موقت ، خاموش مىكردند . چنان كه پادشاهان و سياستمداران امروز با نامه‌نگاران همين معامله را مجرى مىدارند و با پرداخت مقررى سالانه ، آنها را آرام و خاموش مىكنند و يا آنان را وادار مىسازند كه به وسيلهء نگارش ، افكار عمومى را برانگيزند و دسته‌هاى مختلف را متحد سازند ، شاعران و خطيبان آن روز ، مانند ، نامه‌نگاران امروز بودند و از آن‌رو عجب نيست كه خلفا براى جلب رضايت آنان پول خرج كنند .\r\nنخستين كسى كه در اسلام اين رسم را معمول داشت ، معاويه بود كه فحش و ناسزا را به گوش خود مىشنيد و كيفر آن را پول مىداد . . . خلفاى بعد از معاويه نيز اين روش را تعقيب كردند و براى سران خاندان بنى هاشم و ابو طالب مقررى تعيين نمودند و از كسانى كه بيم داشتند ، بيشتر ملاحظه مىكردند و پولهاى بيشترى مىدادند و غالب بخششهاى خلفا به شعراء و اشخاصى كه به ديدن آنها مىرفتند ، روى همين نظرها بوده است ، بعضى اوقات به اشخاص با نفوذ پولهائى مىدادند تا آنان نفوذ خود را براى يارى خليفه و مخالفت با رقيبان خليفه به كار برند . مثلا در سال 381 على بن حسين مغربى كه مردى بانفوذ بود ، از بغداد از پيش خلفاى عباسى به مصر نزد عزيز فاطمى آمد ، خليفه سالى شش هزار دينار براى او مستمرى برقرار كرد و او را جزء شيوخ مملكت معرفى نمود . » « 1 »\r\nخلفاى بنى عباس هم براى انحراف افكار عمومى ، از شعر و خطابه استفاده مىكردند .\r\nمنصور در آغاز حكومت خود ، به شعرا ميدان نمىداد و با جايزهء مختصرى ، آنان را مرخص مىكرد در نتيجه ، شاعران به علويان كه رقيب عباسيان بودند روى آوردند و در مدح\r\n\r\n\r\n","description":"","footnote":"\r\n( 1 ) . جرجى زيدان ، تاريخ تمدن اسلام ، پيشين ، ج 2 ، ص 85 - 184 به بعد ( به اختصار )\r\n","page_name":" 129 ","page_number":129},
  {"content":"\r\n\r\nمحمد بن عبد إله علوى ، در مدينه شعرها سرودند . منصور براى درهم شكستن نفوذ معنوى رقيب خود تلاش بسيار كرد و سرانجام با شعرا يعنى دستگاه تبليغاتى آن دوران از در دوستى درآمد و جانشينانش نيز از روش او پيروى كردند . شعرا نيز كه مردمى ابن الوقت و از ديرباز غلام پول و زور بودند براى خوش‌آمد عباسيان به هجو علويان پرداختند « هارون بيش از ساير خلفاى عباسى به هجو علويان علاقه‌مند بود و مروان بن ابى حفصه فقط به هجو اهل بيت ، خود را نزد هارون مقرب ساخت . وزيران عباسى مانند خلفاى عباسى ، شاعر را عزيز و مكرم مىداشتند .\r\nجعفر برمكى وزير هارون شاعران را زوار لقب داد و پيش از وى شاعران را سائل ( گدا ) مىخواندند . . .\r\n« دعبل خزاعى در هجو مأمون مىگويد :\r\nآيا مأمون مرا ناديده مىانگارد ، مگر يادش رفته كه ديروز سر برادرش بالاى نيزه رفت ؟\r\nمأمون بداند كه قوم من برادر او را كشتند و او را به خلافت رسانيدند .\r\nقوم من مأمون را از پستى برآورده نام نيك دادند و بلندمرتبه ساختند و مأمون با صبر و شكيبائى تحمل مىكند . » « 1 »\r\n« علاوه بر مستمريها ، عدهء زيادى كه شمارهء آنان به چند هزار مىرسيد ، به نام اطرافيان و هواخواهان و ( ارادتمندان ) گرد خليفه و اميران و وزيران و بزرگان جمع مىشدند و مقرريهاى گزافى از آنان مىگرفتند كه البته محل پرداخت آن از بودجه دولتى بوده است . » « 2 » بذل و بخشش‌هاى نامحدود و بيحساب خلفا و وزراى آنان ، موجب عدم تعادل بودجه گرديد به طورى كه آخرين خلفاى عباسى ، قادر نبودند مقرريهايى كه براى شخصيتهاى مختلف و خاندانها معين شده بود ، بپردازند ، ابتدا براى تعديل بودجه روزهاى ماه را از سى روز به چهل يا نود يا صد و بيست روز افزايش دادند يعنى اگر سابقا به شخصى پس از سى روز ، هزار دينار مىدادند در دوران ورشكستگى ، پس از چهل يا پنجاه يا نود روز ، همان مبلغ را مىپرداختند . و گاه براى پرداخت همان مبلغ هم پول نبود . و سپاهيان و مردم سر به شورش برمىداشتند . » « 3 »\r\nبراى بيعت گرفتن نيز از دورهء بنى اميه به بعد ، مردم صاحب قدرت و ذىنفوذ را مىخريدند . در دورهء نخستين خلفاى عباسى ، براى تحكيم اساس بيعت ، نظر موافق اهالى مكه و مدينه را جلب مىكردند . پس از معتصم ، بيعت به كلى رنگ دادوستد به خود گرفت و جنبه‌هاى دموكراتيك و ملى خود را از دست داد . يعنى هركس پول داشت و سپاهيان از او حمايت مىكردند ، خليفه مىشد . براى آنكه خوانندگان به طرز بيعت گرفتن و حدود مداخلهء مردم در انتخاب خليفه آشنا شوند سياست ناجوانمردانه مأمون را با امام رضا ذكر مىكنيم :\r\n\r\n\r\n","description":"","footnote":"\r\n( 1 ) . جرجى زيدان ، تاريخ تمدن اسلام ، پيشين ، ج 3 ، ص 160 ( به اختصار )\r\n( 2 ) . همان كتاب ، پيشين ، ص 185 ( به اختصار )\r\n( 3 ) . همان ، ص 187 ( به اختصار )\r\n","page_name":" 130 ","page_number":130},
  {"content":"\r\n\r\n\r\nبيعت طاهر با امام رضا\r\nذو اليمينين : پس از آنكه مأمون تصميم گرفت كه امام رضا را به وليعهدى خود برگزيند و با اين اقدام خلافت را از عباسيان به علويان منتقل كند مأمون نامه‌اى نوشت و با معتمدى نزد طاهر فرستاد ، با اين‌كه حضرت رضا از قبول اين پيشنهاد كراهت داشت سرانجام به امر خليفه پذيرفت . بيهقى در پيرامون اين واقعه مىنويسد : « در شب طاهر نزديك وى آمد سخت پوشيده و خدمت كرد نيكو و بسيار تواضع نمود و آن نامه به خط مأمون بر وى عرضه كرد و گفت نخست كسى منم كه به فرمان امير المؤمنين خداوندم ، ترا بيعت خواهم كرد و چون من اين بيعت بكردم با من صد هزار سوار و پياده است ، همگان بيعت كرده باشند ، رضا دست راست را بيرون كرد تا بيعت كند چنان كه رسم است ، طاهر دست چپ پيش داشت ، رضا گفت اين چيست ، گفت راستم مشغول است به بيعت خداوندم مأمون و دست چپ فارغ است از اين پيش داشتم ، رضا از آنچه او بكرد او را بپسنديد و بيعت كردند . » « 1 »\r\nچون رضا ( ع ) را به مرو آوردند « مأمون خليفه در شب بديدار وى آمد و فضل سهل با وى بود و يكديگر را گرم ببوسيدند و رضا از طاهر بسيار شكر كرد و آن نكته دست چپ و « بيعت » بازگفت ، مأمون را سخت خوش آمد . . . گفت اى امام ، آن نخست دستى بود كه به دست مبارك تو رسيد و آن چپ را راست نام كردم و طاهر را ذو اليمينين خوانند سبب اين است . » « 2 »\r\nچنان كه ديديم بيعت ، يعنى موافقت مسلمانان با زمامدار و خليفه جديد ، چه در صدر اسلام و چه در دورهء خلفاى بنى اميه و بنى عباس بطور طبيعى ، دموكراتيك و آگاهانه و با مراجعه به افكار عمومى ، صورت نمىگرفت ، بلكه گروههاى رقيب يعنى اشراف و زعماى عرب ، بدون توجه به مصالح اكثريت براى به كرسى نشاندن شخص موردنظر ، تلاش مىكردند ، و در اين ميان كسانى كه نيروى نظامى و اقتصادى بيشترى داشتند در ميدان رقابت پيروز مىشدند . مركز تجمع مردم مساجد ، بازارها ، تكيه‌ها و كاروانسراها بود ، هدايت افكار عمومى به علت اختلافات مذهبى ، بىخبرى و فقدان رشد اجتماعى كار آسانى نبود نه تنها بين شيعه و سنى بلكه بين چهار فرقه اساسى اهل سنت و جماعت نيز غالبا جنگ و نزاع بود ، حنبلىها با شافعىها و شافعىها با اشعرىها بر سر اصول و فروع مذهبى جنگ و جدال مىكردند و گروههاى مختلف سياسى كه براى حكومت و فرمانروائى تلاش مىكردند غالبا از اين اختلافات براى دست يافتن به هدف سياسى خود استفاده مىكردند .\r\n\r\nتجلى افكار عمومى جنگها و تظاهرات اجتماعى و مذهبى در بغداد بين سالهاى 450 تا 484\r\nهانرى لائوست در كتاب سياست و غزالى به آشوبهاى اجتماعى و مذهبى نيمهء دوم قرن پنجم اشاره مىكند و مىنويسد : « در سى سال اول حيات غزالى ، دنياى علما نيز به پرآشوبى دنياى امراء بود . اين آشوبها تنها از كشمكش ميان رهبران مذهبى نتيجه نمىشد ، بلكه مقامات سياسى نيز ، در آن دست داشتند ، گاهى تحريك مىكردند و غالب اوقات براى آرام كردن متنازعان وارد صحنه مىشدند ، ولى\r\n\r\n\r\n","description":"","footnote":"\r\n( 1 ) . بيهقى ، ص 171 ، به بعد\r\n( 2 ) . همان كتاب ، همان صفحه\r\n","page_name":" 131 ","page_number":131},
  {"content":"\r\n\r\nنبايد از خاطر برد كه مردم نيز در اين آشوبها سهم داشتند و شركت مىكردند . »\r\nدر عصر آل بويه ، سنيان و شيعيان كه هركدام در محله‌هاى خاص خود و جدا از يكديگر زندگى مىكردند ، به طور مداوم باهم در حال نزاع و زدوخورد بودند ، سپس اين نزاع ، جاى خود را به نزاع ميان مذاهب مختلف تسنن بخشيد . مثلا حنبليه كه مذهب غالب بود . . . و از جانب گروههاى مختلف فعال نظير اصحاب عبد الصمد حمايت مىشد ، به سختى مىتوانست در مقابل سياست نظام الملك كه مىكوشيد شافعيه و اشعريه را مذهب و مسلك رسمى دولت سازد ساكت بماند . از سوى ديگر حنفيه كه در عصر قادر و قايم بر سر تسخير دولت با شافعيه در كشمكش شديدى بود نميتوانست شاهد توسعه نظاميه و توفيق مذهب رقيب باشد و عكس العملى از خود نشان ندهد ، به همين سبب در همان سالى كه نظاميه افتتاح شد ، يكى از « اغنياى حنفى به نام ابو سعيد مصطفوى بنايى بر قبر ابو حنيفه بنيان نهاد ، در مقابل آن مدرسه‌اى براى تعليم فقه حنفى ساخت ، در عصر غزالى اين مدرسه ، مهمترين مدرسه حنفى بغداد بوده است . » « 1 »\r\nسپس نويسنده از تظاهرات دسته‌جمعى حنبليان و حركت آنان به سوى مقر خلافت سخن مىگويد و مىنويسد : « شديدترين تظاهرات در سال 414 صورت گرفت . در اين تظاهرات حنبليان و شافعيان شركت داشتند و مانند دفعه قبل رهبرى آنان با شريف ابو جعفر بود ولى ابو اسحق شيرازى مدرس نظاميه نيز صلاح ديد كه در تظاهرات شركت جويد . اهم خواسته‌هاى تظاهركنندگان عبارت بود از مجازات شراب‌فروشان ، بستن عياش‌خانه‌ها و جمع‌آورى سكه‌هاى تقلبى . خليفه كه در تنگنا قرار گرفته بود اظهار داشت كه با اصل خواسته‌هاى متظاهرين موافق است ولى نمىتواند بدون مراجعه به مقامات سلجوقى ، تصميمى در اين‌باره اتخاذ نمايد . » بطور كلى در عهد سلاجقه در جهان اسلامى و بخصوص در بغداد نمونه‌هاى گوناگونى از تجلى افكار عمومى به چشم مىخورد . در نيمهء دوم قرن پنجم غالبا بين اشعريان و حاميان نظام الملك با حنبليان و شيعيان بر سر مسائل مذهبى ، سياسى و اقتصادى اختلافاتى بروز مىكرد و منتهى به تظاهرات و جنگهاى موضعى مىشد « اشعريان ، خليفه را به حمايت از حنبلىها متهم مىكردند و شيعيان در اين زمان از خليفه فاطمى مستنصر جانبدارى مىنمودند . » « 2 » در اين جريانات خليفه از قدرت نظامى و شخصيت سياسى كافى برخوردار نبود سياستى اعتدالى پيش گرفته بود . در سال 470 « در حالى كه گمان مىرفت پس از عزيمت قشيرى نظم و آرامش برقرار خواهد شد يكى از طلاب نظاميه به نام « اسكندرانى » در پيشاپيش گروهى از رفقايش در كوچه‌هاى شهر بغداد به راه افتاد و حنبليان را به كفر متهم كرد . خليفه براى جلوگيرى از اختلال نظم ، دستور اخراج دانشجو را صادر نمود . در جريان فتنه قشيرى ، دستگاه خلافت وعاظ را از\r\n\r\n\r\n","description":"","footnote":"\r\n( 1 ) . سياست و غزالى ، ترجمهء مهدى مظهرى ، ص 64 به بعد\r\n( 2 ) . همان ، ص 67\r\n","page_name":" 132 ","page_number":132},
  {"content":"\r\n\r\nايراد وعظ ممنوع كرده بود . در سال 473 اين ممنوعيت با قيد شرايطى لغو شد ، و همه چيز حالت عادى خود را پيدا كرده بود كه ناگهان شخصى به نام « بكرى » به بغداد آمد و با كسب اجازه از نظام الملك در نظاميه به وعظ و تعليم مكتب اشعرى پرداخت ، اين امر موجب بروز سه حادثه مهم شد كه از خلال آنها مىتوان به استمرار منازعه ميان اشعريان و حنبليان پى برد و انعكاس آن را بر روى اهالى بغداد دريافت : حادثه اول بدين نحو شروع شد كه مردى حنبلى كه نامش مجهول ماند ، در ضمن خطبه‌اى شديدا به نظاميه حمله كرد و گفت : « مدرسه‌اى كه اين مرد طوسى ( نظام الملك ) بنا كرده هدفش از بين بردن دين و تطميع بىدينانست » سپس حاضران را تهييج كرد كه نظاميه را درهم بكوبند .\r\nسخنران را نزد ابن عقيل يافتند ، از آنجا بيرون كشيدند ، شلاقش زدند و حبسش كردند . در شوال سال 475 ، حادثه ديگرى بوقوع پيوست . هواداران بكرى به خانه قاضى ابو الحسين متوفى به سال ( 526 ) مورخ حنبلى مذهب و فرزند قاضى ابويعلى حمله‌ور شدند ، كتابخانه او را غارت كردند . . . در همان ماه شوال و چند روز پس از حادثه اخير ، بكرى تحت حفاظت شحنه در مسجد المنصور به منبر رفت و حنبليان را كافر اعلام كرد و در عوض از پايه‌گذار مذهب حنبلى ستايش نمود ، خليفه بالاخره بكرى را نفى بلد كرد . » « 1 »\r\n\r\nاختلافات فرقه‌يى :\r\nشيعه با استفاده از اختلافات داخلى اهل سنت مجددا سربرداشت . قبلا در سال 471 شحنه خليفه در بغداد سازمان نيمه نظامى جوانان « فتيان » را كه توسط شخصى بنام عبد القادر هاشمى و نيز ابن رسول رهبرى مىشد سركوب كرده بود . فتيان كه در مسجد شيعى « براثاء » اجتماع كرده بودند ، متهم به همكارى با فاطميان مصر شده بودند . بايد گفت كه منازعات ميان سنيان و شيعيان اماميه ، هيچگاه آرامش كامل نيافته بود و اين‌بار با چنان شدتى بروز كرد كه بحرانىترين روزهاى عصر آل بويه را به خاطر مىآورد . در سالهاى 478 - 481 برخوردهاى خونينى ميان دو فرقه به وقوع پيوست . در سال 482 وضعيت باز هم وخيمتر شد و زدوخوردهائى كه از 29 صفر 482 آغاز شده بود تا جمادى الاول همان سال ادامه يافت - در جريان زدوخوردهاى سال 482 قسمتى از كرخ ، محل شيعيان غارت شد و به نظر مىرسيد مهاجمان مىخواسته‌اند شيعيان را وادار به قبول تسنن كنند . در اين حوادث ، عده زيادى كشته شدند . خليفه مقتدى براى خاتمه دادن به حوادث و آرام كردن شورشيان مجبور شد از صدقهء امير حله كه به داشتن تمايلات شيعى معروف بود كمك بخواهد . عصبانيت محافل سنى به درجه‌اى رسيد كه عليه سياست خليفه و وزيرش ابو شجاع تظاهرات شديدى ترتيب دادند .\r\nتظاهركنندگان ، خليفه و وزير را به حمايت از شيعه متهم مىكردند . و در كوچه‌هاى بغداد فرياد\r\n\r\n\r\n","description":"","footnote":"\r\n( 1 ) . همان ، ص 69 به بعد\r\n","page_name":" 133 ","page_number":133},
  {"content":"\r\n\r\nمىكردند « دين واقعى مرد ، سنت از بين رفت . بدعت جاى آن را گرفت . خدا هم به رافضيان كمك مىكند ! ترك اسلام كنيم ! دستگاه خلافت براى برقرارى نظم نه تنها بر قوهء قهريه متوسل شد ، بلكه از علماى شرع نيز كمك طلبيد كه با وعظ و خطابه ، متظاهرين را آرام كنند . قسمتهايى از خطبه‌اى كه ابن عقيل به مناسبت وقوع اين حوادث ، در مسجد المنصور ايراد كرد ، به ما رسيده است ، اين خطبه به خوبى نقش مذهبى و سياسى علما را برجسته مىكند و نشان مىدهد كه علما بنا به تقاضاى دستگاه خلافت و يا سلطنت به طور مداوم در امور جامعه شركت مىجسته‌اند . . . ابن عقيل به اين نكته تكيه مىكند خداوند نعمت و كرم خود را به همگان و حتى به كسانى كه تظاهر و اعتراض مىكنند ارزانى داشته است ، خداوند سطح هزينه زندگى را تنزل داد و به ملك امنيت عطا فرموده است براى خلق رئيسى ( مقصود خليفه است ) برگزيده رحيم و نيكوكار و وزيرى كه در هرامر خطيرى به فقها رجوع مىكند و براى هرمسألهء دينى از اجتماع پيروى مىنمايد وزيرى كه در خانه خود را ، نبسته و غرور را بدان راه نداده است ، در خانه وزير به روى هرفقيرى گشوده است . « 1 »\r\n\r\nطرز حكومت و رژيم سياسى در ايران و ممالك همجوار\r\n\r\nنظرى به دوران قبل از اسلام\r\nراجع به سياست و راه و رسم مملكتدارى و حقوق و آزاديهاى افراد جامعه ، از ديرباز عقايد و افكارى از طرف متفكرين و صاحبنظران اظهار شده است . از جمله افلاطون فيلسوف نامدار يونانى در كتاب جمهوريت در قرن چهارم ق . م براى نخستين بار از زندگى اشتراكى سخن گفته و براى اصلاح زندگى اجتماعى پيشنهاد كرده است كه عموم مردم تحت تربيت قرار گيرند و ثروت و زنان از انحصار عده‌اى معدود خارج شود . چه حكومت براى برآوردن نيازمنديهاى مردم به وجود مىآيد . فرد براى ادامه زندگى خود به ديگران نياز دارد . تمام افراد از روز تولد ، با خصايص و استعدادهاى مختلف به وجود مىآيند ، دولت بايد با در نظر گرفتن اين خصوصيات كارها را ميان اهالى شهر تقسيم كند . افلاطون از مساوات اقتصادى سخن مىگفت و پيشنهاد مىكرد كه همه بايد بر سر يك ميز باهم غذا بخورند و باهم بدون تكلف زندگى نمايند همانطور كه ثروت بايد بين مردم مشترك باشد ، زنان و بچه‌ها نيز مال همه‌اند با اين حال افلاطون با مساوات سياسى موافق نبود ، وى طرفدار حكومت اشراف بود . به نظر او زمامداران در حكم سر و سپاهيان و قواى تأمينيه به منزلهء سينه ، و پيشه‌وران و كشاورزان مانند شكم مىباشند .\r\nارسطو يا معلم اول 384 - 322 انسان را حيوانى سياسى مىشمرد و چون بين بردگان و صاحبان برده اختلاف اصولى قايل بود ، اين تباين را امرى ضرورى مىشمرد ، ارسطو حكومت\r\n\r\n\r\n","description":"","footnote":"\r\n( 1 ) . همان ، از ص 70 به بعد\r\n","page_name":" 134 ","page_number":134},
  {"content":"\r\n\r\nجمهورى را به معنى اخص ، اختلاطى از اوليگارشى و دموكراسى مىداند ، و مىگويد حكومتهايى را جمهورى مىخوانند كه تمايل به دموكراسى دارند ، و حكومتهايى اشرافى هستند كه بيشتر به طرف اوليگارشى متمايلند .\r\nارسطو با حكومت جباران و مستبدان مخالف است و اعمال شخص جبار را بدين نحو توصيف مىكند : سركوب كردن گردانفرازان ، راندن مردان قويدل ، جلوگيرى از تشكيل اجتماعات ، مبارزه با آموزش و بيدارى افكار .\r\n. . . ارسطو علت اساسى كليهء انقلابات اجتماعى را در اختلاف در زندگى مادى مردم مىدانست . و مىگفت در محيط اجتماع ، عده‌اى در رفاهيت ، و جمعى در بدبختى به سر مىبرند .\r\nو همين منشأ اختلاف و مبارزات اجتماعى و سبب اصلى تغيير دولتهاست . در كتاب سياست خود ، ارسطو براى نخستين بار از اصل تفكيك قوا سخن مىگويد . به نظر او : « حكومت داراى سه قدرت است ، و قانونگزار خردمند ، بايد حدود هريك از اين سه قدرت را بازشناسد . اگر اين سه قدرت به درستى سازمان يابد ، كار حكومت يك رويه است ( يعنى روشن است ) اختلاف در شيوه تنظيم اين قدرتهاست كه مايهء اختلاف در سازمان حكومتها مىشود .\r\nنخستين اين سه قدرت ، هيأتى است كه كارش بحث و مشورت دربارهء مصالح عام است .\r\nدومين آنها به فرمانروايان و مشخصات و حدود صلاحيت و شيوهء انتخاب آنها مربوط مىشود .\r\nسومين قدرت ، كارهاى دادرسى را دربرمىگيرد . » « 1 »\r\nمتأسفانه اين نظريهء عالى كه به وسيله ارسطو در چهار قرن قبل از ميلاد ابراز گرديد ، به مرور زمان رشد و تكامل پيدا نكرد .\r\nدر ميان مكاتب فلسفى و سياسى يونان قديم ، بعضى از رواقيون ، سخت انسانى و مترقى فكر مىكردند : زنون « 2 » ( 310 ق . م ) از يك جمهوريت جهانى بر پايه برابرى و مساوات سخن مىگفت . به نظر عده‌اى از افراد اين مكتب رژيم بردگى بايد از بين برود ، نبايد بين غلام و آزاد اختلافى وجود داشته باشد . بايد كارى كرد كه كليه اقوام و ملل عالم از هرطبقه و نژاد ، از حقوق و مزاياى اجتماعى ، به طور يكسان برخوردار شوند . به اين ترتيب رواقيون برغم ارسطو ، به جاى حمايت از دموكراسى طبقات ممتاز ، موافقت خود را با دموكراسى و آزادى عموم افراد بشر اعلام كردند ، و در راه اشاعه و اجراى مقاصد اجتماعى خود ، تا حد امكان ، سرسختى و پافشارى نشان دادند .\r\n\r\nجمهوريت در روم قديم\r\nبا اين‌كه كلمهء رپوبليك « 3 » يا جمهورى به معنى امور عامه يا امور جمهور است ، در روم قديم ، مانند آتن ، هميشه اغنيا و شريف‌زادگان تشكيلات سياسى و اقتصادى مملكت را به دست نمايندگان خصوصى\r\n\r\n\r\n","description":"","footnote":"\r\n( 1 ) . ارسطو ، سياست ، ترجمهء دكتر حميد عنايت ، ص 188\r\n( 2 ) .  Zenon \r\n( 3 ) .  Repoblique \r\n","page_name":" 135 ","page_number":135},
  {"content":"\r\n\r\nخود مىسپردند . در روم قديم پس از سقوط رژيم سلطنتى ، شريف‌زادگان ، مناصب مهم مملكتى را كه عبارت از مقام كنسولى و سنا و مجمع بود ، به دست نمايندگان خود سپردند . دو نفر كنسول ، براى مدت يك سال به عنوان رؤساى قوه مجريه خدمت مىكردند ، هريك از دو كنسول مىتوانست اقدامات كنسول ديگر را به استفاده از حق « و تو » متوقف سازد . بنابراين اجراى سياستى كه مورد موافقت هردو كنسول نبود ، امكان نداشت . تعداد نمايندگان سنا ، سيصد نفر بود و كنسول‌ها به نظر سنا ، احترام مىگذاشتند .\r\nمجلس سنا مظهر دموكراسى اشرافى در روم قديم بود . كنسولها مكلف بودند در امور مهم سياسى و اجتماعى با آنان مشورت كنند . مهم‌ترين كارهاى اين مجلس عبارت بود ، از تعيين تاريخ انتخابات ، رفع اختلافات بزرگان ، پذيرفتن سفراى خارجى و اعزام نماينده به خارجه ، تصويب جنگ و عقد صلح - ( در مجلس سنا نخست رئيس مجلس ، موضوع مذاكره را بيان مىكرد ، سپس نظر نمايندگان را كه در يمين و يسار او نشسته بودند استعلام مىكرد ) . كرسى خطابه معمول نبود ، بلكه هريك از نمايندگان به پاخاسته ، جواب مىدادند و مىتوانستند هر قدر مىخواهند ، صحبت كنند . و رئيس نمىتوانست مانع نطق سناتورها بشود . در پايان مذاكره رأى مىدادند .\r\nطرز انتخابات : اشخاص صاحب حقوق ، يعنى اقليتى كه از كار و زحمت مداوم اكثريت زندگى مىكردند و خود را به ناحق ملت روم مىخواندند ، همه ساله در ماه ژويه در ميدانى مجتمع مىشدند و در امور مهم ، نظير عقد صلح ، اعلان جنگ ، تعيين نمايندگان و حكام و قضات و غيره نظر خود را اظهار مىكردند . در اين دوره نيز داوطلبان نمايندگى ، از راه رشوه ، دروغ و رياكارى مردم را فريب مىدادند . مبارزات طبقاتى در روم قديم مانند مبارزات كنونى اجتماعات بشرى ، ريشهء اقتصادى داشت . طبقه خواص ( پاتريسينها ) از كليهء حقوق اجتماعى برخوردار بودند ، در حالى كه عوام ( يا ، پلبينها ) از هرگونه حق اجتماعى بىنصيب بودند .\r\nدر نتيجه يك رشته مبارزات دامنه‌دار ، « پلبينها حقوق و امتيازاتى به دست آوردند كه شرح آنها در اين مقدمه امكانپذير نيست . » « 1 »\r\nاز آنچه گذشت ، منظره عمومى رژيمهاى سياسى در بعضى از كشورهاى جهان متمدن قديم با رعايت كمال اختصار مورد بررسى قرار گرفت اكنون طرز حكومت در ايران باستان نيز اجمالا مورد مطالعه قرار مىگيرد .\r\nاگر گفتهء هرودوت را مقرون به حقيقت بدانيم ، بايد قبول كنيم در ايران در آغاز حكومت داريوش بين نجيب‌زادگان راجع به رژيم حكومتى بحث مفصل و جالبى درگرفت . ( 522 - 486 ق . م ) .\r\n\r\n\r\n","description":"","footnote":"\r\n( 1 ) . ر . ك . مرتضى راوندى ، تاريخ اجتماعى ايران ، ج 1 ، ص 57 - 331\r\n","page_name":" 136 ","page_number":136},
  {"content":"\r\n\r\n« اوتانوس ، طرفدار دموكراسى بود ، او نجباى فارس را تشويق كرد تا قدرت حكومت را در اختيار عموم مردم گذارند ، وى اظهار داشت : به نظر من بعد از اين نبايد اداره كشور را به يك فرد واحد تفويض نمود ، سلطنت مطلقه نه خوشايند و نه دلپذير است .\r\nو بر شما معلوم است كه كمبوجيه تا چه حد گستاخ شده بود ، و نيز گستاخى گئوماتاى غاصب ( برديا ) را خودتان آزموديد ، چگونه مىتوان سلطنت مطلقه را يك حكومت خوب دانست .\r\nسلطان مستبد هرچه مىخواهد مىكند ، بدون اين‌كه دربارهء اعمال خود به هيچ مقامى گزارش بدهد ، با تقوىترين مردم اگر به اين مقام عالى برسد ، به زودى تمام صفات حسنه خود را از دست خواهد داد . . . امتيازاتى كه پادشاه مستبد از آن برخوردار است ، او را به گستاخى مىكشاند . . . او فقط با پست‌ترين افراد ، روابط حسنه دارد . پست‌ترين تملق‌گوئيها را مىپسندد . . . قوانين كشور را لگدمال مىكند ، و به شرافت زنان تجاوز مىنمايد ، بدون رعايت هيچ مقرراتى ، هركس را كه مىخواهد تسليم دژخيم مىكند ، ولى در حكومت دموكراتيك چنين نيست . . . قاضى در اين حكومت به حكم قرعه انتخاب مىشود ، سازمانهاى ادارى بايد حساب پس بدهند ، همه محاكمات بنحو علنى صورت مىگيرد . بنابراين من پيشنهاد مىكنم كه حكومت دموكراتيك را برقرار نمائيم ، زيرا همه چيز از مردم ناشى است .\r\nپس از پايان سخنرانى اوتانوس « مكابيز » آغاز سخن نمود و از حكومت اوليگارشى ستايش كرد . او گفت : من نيز با حكومت استبدادى مخالفم .\r\nولى با حكومت مردم نيز موافقت ندارم ، هيچ چيز زيانبخش‌تر از اين نيست كه زمام كارها را به دست مردمى مخرب بسپاريم . چگونه ممكن است كارها را به دست مردمى كه نه تعليماتى ديده و نه داراى قوه تميز هستند بسپاريم . . . پس بيائيد با تقوىترين افراد را انتخاب كنيم و حكومت را به آنان بسپاريم .\r\nبه نظر من ، خود ما ، در زمره اين قبيل افراد هستيم ، مطمئنا مردمان خردمند و روشن‌بين رأى مشورتى و اندرزهاى عالى خواهند داد .\r\nپس از پايان سخن مكابيز « داريوش » آغاز سخن كرد و چنين گفت :\r\nنظرياتى كه مكابيز بر ضد دموكراسى بيان كرد ، به نظر من درست و پرمعنى است ولى نظرياتى كه بر له حكومت اوليگارشى بيان نمود درست نيست به نظر من حكومت فرد واحد ، اگر آن فرد صالح و خيرانديش باشد ، بر ديگر انواع حكومت رجحان دارد . داريوش در پايان سخن خود گفت از شما\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nمىپرسم ، آزادى ما از كجا آمده است ؟ اين آزادى را از چه كسى گرفته‌ايم ؟ از مردم ، از اوليگارشى يا از سلطان .\r\nبنابراين چون واضح است كه فرد واحد ، ما را از اسارت نجات داده ، به عقيده من بايد حكومت فرد واحد را بپذيريم . ساير نجبا پس از داريوش سخنى نگفتند به اين ترتيب حكومت فردى به تصويب اشراف رسيد . . . » « 1 »\r\nاز طرز حكومت ايران ، در دوران اسكندر و جانشينان او و احترام و ارزشى كه سلوكيان براى اكثريت مردم و طبقهء نجبا و اشراف ايرانى قايل بودند اطلاع كافى نداريم به نظر دكتر گريشمن ايرانشناس فرانسوى و امستد محقق امريكائى پس از حملهء اسكندر به ايران ، شمشهاى طلا و ذخائرى كه بدون كمترين حاصلى ، در گنجينه‌ها انبار شده بود ، به جريان افتاد فعاليتهاى گوناگون اقتصادى در زمينهء كشاورزى و صنعت و تجارت رو به وسعت نهاد و از فشار ماليات تا حدى كاسته شد ، و زندگى اقتصادى ملل تابع امپراتورى اندكى بهبود يافت .\r\nظاهرا در اين دوره اكثريت قاطع مردم در امور سياسى مداخله‌اى نداشتند ، ولى « گروه ايرانيانى كه با يونانيان كار مىكردند ، و در اداره امور شركت داشتند ، مانند اشراف مالك ايرانى ، داراى مزايائى بودند ، سكنه شهرها مانند يونانيان تحت حمايت يك قانون ، و بخشى از روستائيان نيز داراى آزادى بودند كه بعدها در زمان پارتيان و ساسانيان فاقد آن گرديدند . » « 2 »\r\nاز مختصات سياسى و اجتماعى حكومت اشكانيان كه قريب پانصد سال در ايران حكومت و فرمانروائى كردند ، اطلاع كافى نداريم . آنچه مسلم است ، در اين دوره طولانى ، هرگز شهرياران خودكامه و مقتدرى نظير داريوش و خشايارشا ظهور نكردند به نظر گريشمن « . . . اشكانيان ، پادشاهان كوچك و امرا را عزل نكردند ، بلكه بدين قانع شدند كه سلطنت خود را به آنان بقبولانند ، و اتباع جديد خويش را وادار به اجارى احترامات و تأديه خراج كنند . » « 3 » 2 - « با اين حال ، حكام اين نواحى گاه و بيگاه عليه پارتيان يعنى سلطان متبوع خود قيام مىكردند . » نويسندگان باستانى از هجده مملكت تابع پارتيان نام مىبرند كه يازده‌تاى آنها ممالك « برتر » محسوب مىشدند ، و هفت‌تاى ديگر ممالك « فروتر » .\r\n. . . بعضى از اين پادشاهيها مانند پارس ، مسكوكاتى ضرب مىكردند . و بنابراين اختلاف چندانى بين تشكيلات آنان با تشكيلات سلسله‌هاى كوچك نبود . . . وضع فئودالى پادشاهى پارت ، كه به وضع فئودالى اروپا در قرون‌وسطا بسيار شبيه و مبتنى بر هفت خانواده بزرگ از جمله اشكانيان بود ، يادگار سنن هخامنشى مىباشد . پس از اين خانواده‌ها و فئودالهاى بزرگ ، نجباى كوچك‌تر يا فارسان و در طبقه سفلى ، روستائيان و رعايا قرار داشتند .\r\n\r\n\r\n","description":"","footnote":"\r\n( 1 ) . از تاريخ هرودوت ، ترجمهء محمد حسين تمدن ( استاد دانشگاه ) به اختصار\r\n( 2 ) . گريشمن ، ايران از آغاز تا اسلام ، ترجمهء دكتر م . معين ، بنگاه ترجمه و نشر كتاب ، ص 239\r\n( 3 ) . همان ، ص 663\r\n","page_name":" 138 ","page_number":138},
  {"content":"\r\n\r\nروابط بين مخدومان بزرگ و اتباع كوچك آنان محكمتر از روابط نجبا با پادشاه بوده است . سلطنت پارت لزوما از پدر به پسر منتقل نمىشد .\r\nرأى اشراف كه توسط شورا يا « سنا » اظهار مىشد ، بسيار ارزش داشت . شوراى مزبور قدرت سلطنتى را محدود مىكرد .\r\nمجمع ديگر عبارت از مجمع فرزانگان و مغان بود كه فقط به منزله هيأت مشاور پادشاه ، به شمار مىرفت . نجباى بزرگ ، كه در آغاز ، نيروى پادشاهان پارت را تشكيل مىدادند به مرور ، موجب سقوط اين سلسله شدند . تشكيلات فئودالى ، بدعت پارتيان نبود ، اينان آن را از هخامنشيان به ارث بردند و به سامانيان منتقل ساختند ، اين وضع مدتى دراز در عهد اسلامى به شكلى كاملتر حفظ شد . به‌هرحال نجباى فئودال با ضعف شاهان اشكانى ، در دست خود قدرتى را متمركز كردند كه اوضاع را ديگرگون ساخت و روابط شاه را با رعايا به خطر انداخت .\r\nدر سراسر تاريخ پارت ، نجبا ، گاهى با وسايل خصوصى خود و گاه با اتكاء به خارجيان ( غالبا روم ) شاهان را عزل و نصب مىكردند .\r\nهربار كه پادشاهى در صدد تثبيت قدرت خود برمىآمد ، به عنوان ستمگرى معزول مىگرديد . تقريبا در زمان تغيير هرپادشاه ، جنگى داخلى ايجاد مىشد و بسيارى از مدعيان ، خود را شاه مىخواندند ، بدون اين‌كه مردم بدانند حق با كيست .\r\nشاهانى كه از تاج و تخت محروم مىشدند ، گاه به بدويان پناه مىبردند و گاه به روميان ، كه در موقع مقتضى با لژيونهاى خود ، ايشان را يارى مىكردند . . . پارتيان ارزش تمدن يونانى را مىدانستند ، و آن را به عنوان بخشى از جامعه ايرانى ، تقدير مىكردند و ارج مىنهادند . بر هم زدن نظم موجود و بازگشت به وضع پيش از اسكندر ، يا ايجاد وضعى جديد ، بر خلاف منافع دولت بود . بنابراين پارتيان ، اين شهرها و مدينه‌هاى يونانى را - كه به شكل سنگرهاى ثروت و سعادت مخدومان جديد درآمده بودند ، به وضع خود باقى گذاشتند .\r\n. . . حكام از افراد خاندانهاى محلى ، و از جانب شاه يا مدينه انتخاب مىشدند ، و شهربان ( والى ) به كارهاى او نظارت مىكرد . قضاة از ميان همين خاندانها برگزيده مىشدند ، شهرها ، اجتماعات خود را حفظ مىكردند . . . گاه تضادهائى بين اشرافيت بازرگانى يونانى و سكنه ايرانى و سامى ، كه در طرفدارى يا مخالفت با سلطنت فلان و به همان باهم موافقت نداشتند ، روى مىداد . . . رفتار خيرخواهانهء پارتيان نسبت به ميراث يونانيت در ايران ، اهميتى عظيم در مقدرات و توسعه تمدن ايرانى داشته است . اين امر باعث شد كه كشور از واژگونى و تحولات شديد بر كنار بماند ، و در حالى كه مملكت را به راه كمال تدريجى سوق داد ، موجب گرديد كه به مرور زمان و به تدريج و تأنى عنصر خارجى مستهلك شود ، و در نتيجه فرهنگى ملى كه جلوه عالى\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nآن در تمدن ساسانى مشهود است ، پديد آيد . » « 1 »\r\nشواهد و قراين تاريخى نشان مىدهد كه زندگى مردم در دوران حكومت پانصد ساله اشكانيان به مراتب از وضع مردم در اواخر عهد هخامنشيان ( از دوره خشايارشاه به بعد ) بهتر بود .\r\nيعنى مردم از آزادى بيشترى برخوردار بودند . ظلم و تعدى و سنگينى بار ماليات بر دوش مردم ، به مراتب كمتر از سابق بوده است . حكومت اشكانى چون به صورت اوليگارشى اداره مىشده و مجلس اعيان در كار پادشاه نظارت و مداخله مىكرده است پادشاهان پارت نمىتوانستند دربار و ديوان پرخرج و پرشكوهى براى خود ترتيب دهند و مخارج سنگين آن را بر دوش كشاورزان تحميل كنند . در نتيجه كشاورزان و پيشه‌وران و بازرگانان كمابيش به فعاليتهاى مختلف اقتصادى دست مىزدند . ايران مانند گذشته در تجارت جهانى نقش ميانجى را ايفا مىكرد و دولت با دقت مراقب امنيت راهها بود . ولى آخرين پادشاهان اشكانى نتوانستند اين وضع معتدل و مناسب را حفظ كنند .\r\n« پنج قرن و نيم پس از سقوط هخامنشيان ، بار ديگر يكى از فرزندان رشيد پارس ، سلسلهء ساسانى را بنيان نهاد ، هرگاه حكومت ساسانيان را از لحاظ رژيم سياسى و طرز فرمانروائى نسبت به طبقات مختلف ، مورد مطالعه قرار دهيم ، به اين نتيجه مىرسيم كه زمامداران اين سلسله به قدرت فئودالها و اشراف فتنه‌جو ، پايان دادند ، و ملوك الطوايف را بر جاى خود نشاندند و با ايجاد قشون و سازمان ادارى منظم به هرج و مرجى كه در اواخر عهد اشكانى پديد آمده بود ، خاتمه داده‌اند . و با اين اقدامات مفيد و مثبت ، به نفع ملل تابع امپراتورى ، قدمهائى برداشتند .\r\nولى سياست آنها چنان كه قبلا ياد كرديم ، در مورد تقسيم كردن افراد جامعه به طبقات مختلف و محدود و مشخص كردن ميزان قدرت و اختيارات هريك از طبقات ، سياستى ارتجاعى و زيان‌بخش بود ، با مطالعهء نامه تنسر مىتوان به وحشت طبقات ممتاز ، از انتقال مردم از طبقه‌اى به طبقهء ديگر پى برد . » « 2 »\r\nدر قوانين مملكت ، مواد و مقرراتى وجود داشت كه خون خاندانهاى بزرگ با خون خاندانهاى پست درهم نياميزد ، و اموال غير منقول همواره در خاندانهاى كهن باقى بماند ، در حالى كه در دوران حكومت پانصد سالهء اشكانيان ، حدود و قيودى به اين شدت وجود نداشت .\r\nاكثريت مردم ، بخصوص كشاورزان و پيشه‌وران جزء در شرايط مساعدترى زندگى مىكردند . در عهد ساسانيان سرنوشت دهقانان و مالكين كوچك نيز بدتر شده بود ، كشاورزان وابسته به زمين بودند و با زمين به اين و آن منتقل مىشدند . از خوراك و پوشاك كافى و مسكنى شايستهء زندگى ، بىنصيب بودند ، از تعليم و تربيت ، اكثريت قريب به اتفاق مردم محروم بودند . نه تنها كشاورزان\r\n\r\n\r\n","description":"","footnote":"\r\n( 1 ) . همان ، ص 664 به بعد\r\n( 2 ) . نگاه كنيد به نامهء تنسر ، تصحيح مينوى ، ص 56 به بعد\r\n","page_name":" 140 ","page_number":140},
  {"content":"\r\n\r\nعادى ، بلكه مالكين كوچك براى آن‌كه از ظلم و ستمگرى فئودالها و مامورين دولت در امان باشند ، ناچار خود و مايملك خويش را در اختيار مالكان بزرگ قرار مىدادند .\r\nجنگ با دولتهاى خارجى و توسعهء روزافزون سازمانهاى دولتى و تجمل‌طلبى طبقات ممتاز ، دولت ساسانى را وادار مىكرد كه بر سنگينى بار ماليات بيفزايد . جنبش مزدكى نشانهء بارزى بود از ظلم و بىعدالتى طبقه حاكم كه به منافع و مصالح اكثريت مردم نمىانديشيد .\r\nاز لحاظ رژيم حكومتى ، حكومت ساسانيان نسبت به حكومت اشكانيان متمركز و مترقيتر ، ولى از نظر محدويت طبقاتى روش آنان ارتجاعى بود . از نظارت اعيان و روحانيان بزرگ در كار حكومت و بحث و مشاوره در مسائل مهم مملكتى ، كمتر در منابع آن دوره سخنى به ميان آمده است .\r\nدر تاريخ حماسى ايران مخصوصا در شاهنامهء فردوسى علاقه و دلبستگى مردم اين سرزمين به فرمانروايان عادل و دادگستر به چشم مىخورد . شك نيست كه دولت يا حاكم و فرمانروا ، يا راهبر جامعه ، به پاداش خدمات و كوششهاى جسمى و دماغى ، پايه تختش بر دوش مردم جاى مىگيرد و تا زمانى كه نيرو و عنايتش به سوى مردم و در خدمت مردم است ، عزيز است ، و از بزرگداشت همه افراد برخوردار . اما همين‌كه فريب نفس سركش خود را بخورد و از صف مردم جدا شود و مردم را براى خود بخواهد ، نه خود را براى مردم ، ناچار حس احترام و بزرگداشت مردم از او برمىخيزد . يعنى آن فرهء ايزدى يا نيروى معنوى كه انگيزهء مهر و گرايش مردم است ازو مىگسلد « 1 » چنان كه جمشيد به حكايت شاهنامه ، پس از آن همه خدمت ، چون راه استبداد سپرد ، مردم از او روى گردانيدند و به تيغ انتقام خلق گرفتار آمد :\r\n منى كرد آن شاه يزدان‌شناس * ز يزدان بپيچيد و شد ناسپاس\r\nگرانمايگان را ز لشكر بخواند * چه مايه سخن پيش ايشان براند\r\nچنين گفت با سالخورده مهان * كه جز خويشتن را ندانم جهان\r\nسخن در جهان از من آمد پديد * چو من تاجور تخت شاهى نديد\r\nشما را ز من هوش و جان در تنست * به من نگرود هركه اهريمن است\r\nگرايدون كه دانيد من كردم اين * مرا خواند بايد جهان‌آفرين\r\nهمه موبدان سرفكنده نگون * چرا ، كس نيارست گفتن نه چون\r\nچو اين گفته شد ، فريزدان ازوى * گسست و جهان شد پر از گفتگوى \r\nاز اين گفتار فردوسى به خوبى پيداست كه خودكامگى و استبداد جمشيد ، بنيان حكومت اعيان و نجبا يا اساس اريستوكراسى قديم آنان را متزلزل كرده بود و نجبا و موبدان در برابر شهريار ، حق بحث و چون و چرا نداشتند همين خودخواهى و استبداد جمشيد به مرگ او پايان يافت .\r\n\r\n\r\n","description":"","footnote":"\r\n( 1 ) . دكتر محمود بختيارى ، زمينهء فرهنگ و تمدن ايران ، ص 276 به بعد\r\n","page_name":" 141 ","page_number":141},
  {"content":"\r\n\r\nدر شاهنامه ، رستم ، تنها يك پهلوان زورمند نيست ، بلكه مظهر تمايلات و آرزوهاى مردم ايران است . به قول يكى از دانشمندان معاصر « . . . پاكدلى ، انسان‌دوستى ، ايران‌دوستى ، بزرگ‌منشى ، بلندنظرى او ، صفات عاليه ايرانيان باستانى را مجسم مىكند . . . » در شاهنامه ، بزرگان ايران داراى شخصيت‌اند ، دروغ نمىگويند ، سرشكستگى به بار نمىآورند ، فرمان بيدادگرانه‌اى را نمىپذيرند . . . ما براى نشان دادن اخلاقى كه شاهنامه معرف آن است چند مثال مىآوريم :\r\nهنگامى كه كاووس با رستم به درشتى سخن مىگويد ، رستم كه مظهر ملت ايران است ، سر تسليم فرود نمىآورد . كارى مىكند كه كاووس از در پوزش و معذرت‌خواهى درآيد :\r\n تهمتن برآشفت با شهريار * كه چندين مدار آتش اندر كنار\r\nمن آن رستم زال نام‌آورم * كه از چون توشه ، خم نگيرد سرم\r\nچو خشم آورم شاه كاووس كيست * چرا دست يازد به من طوس كيست ؟\r\nچرا دارم از خشم كاووس باك ؟ * چه كاووس پيشم چه يك مشت خاك \r\nپس از آن‌كه بزرگان كاووس را از كرده نادم مىبينند ، بار ديگر رستم را نزد كاووس مىبرند در اين‌باره شاه چنين مىگويد :\r\n چه آزرده گشتى تو اى پيلتن * پشيمان شدم خاكم اندر دهن \r\nدر جاى ديگر فردوسى مقاومت رستم را در مقابل اسفنديار و شخصيت اخلاقى او روشن مىكند :\r\n جهانديده گفت اين نه جاى من است * به جايى نشينم كه رأى منست\r\nزمين را همه سربسر گشته‌ام * بسى شاه بيدادگر كشته‌ام\r\nنياكانت را پادشاهى ز ماست * و گرنه كسى نام ايشان نخواست\r\nمن از كودكى تا شدستم كهن * بدينگونه از كس نبردم سخن\r\nكه گفتت برو دست رستم ببند ؟ * نبندد مرا دست چرخ بلند !\r\nمرا سر شود گر نهان زير سنگ * از آن به كه نامم برآيد به ننگ \r\n\r\nكاوهء آهنگر\r\nبه طورى كه از داستان ضحاك و كوشش انتقامجويانهء فريدون و قيام دلاورانهء كاوهء آهنگر برمىآيد ، مردم ايران از ديرباز دست به جنبشهاى اعتراضى عليه بيدادگران عصر زده‌اند ، چنان كه كاوهء آهنگر پس از آنكه مأمورين ظلم و جور ، هفده تن از فرزندان او را براى سير كردن مارهاى ضحاك به ديار نيستى فرستادند ، كاوه براى آن‌كه هجدهمين فرزند خود را از كف ندهد ، بانگ اعتراض خود را بلند كرد و خطاب به ضحاك بيدادگر چنين گفت :\r\n خروشيد و زد دست بر سر ز شاه * كه شاها منم كاوهء دادخواه\r\nز تو بر من آمد ستم بيشتر * زند هرزمان بر دلم نيشتر \r\n\r\n","description":"","footnote":"","page_name":" 142 ","page_number":142},
  {"content":"\r\n\r\n شها ، من چه كردم ؟ يكى بازگوى ! * وگر بيگناهم ، بهانه مجوى !\r\nمرا بوده هژده پسر در جهان * از ايشان يكى مانده است اين زمان !\r\nجوانى نمانده است و فرزند نيست * به گيتى چو فرزند پيوند نيست\r\nبهانه چه دارى تو بر من ؟ بيار ! * كه بر من سگالى بد روزگار\r\nيكى بىزيان مرد آهنگرم * ز شاه آتش آيد همى بر سرم ! \r\nضحاك ستمگر ، كه از عاقبت كار خويش نگران بود ، بر آن شد كه سندى حاكى از عدالتخواهى خود به دست اعوان ظالم خويش تنظيم كند . ولى فرياد و دادخواهى كاوه امان نداد .\r\nمعترضانه با فرزند خود محضر ضحاك را ترك گفت و چرم پاره‌هاى خود را بر سر چوب نصب كرد ، و مردم ناراضى را به قيام عليه ضحاك بيدادگر فراخواند .\r\nچرم پارهء كاوهء آهنگر كه بعدها به صورت درفش كاويانى درمىآيد - در مردم ناراضى شور و هيجانى ايجاد مىكند ، و سرانجام كاوه به كمك فريدون ، به دوران ظلم و ستم ضحاك پايان مىبخشد .\r\n تو شاهى و گر اژدهاپيكرى * ببايد بر اين داستان داورى\r\nبفرمود پس كاوه را پادشاه * كه باشد بدان محضر اندر گواه\r\nخروشيد كاى پايمردان ديو ، * بريده دل از مهر كيهان خديو\r\nخروشيد و برجست لرزان ز جاى * نه هرگز برانديشم از پادشاى\r\nاز آن جرم كاهنگران پشت پاى * بپوشند هنگام زخم دراى\r\nهمان كاوه ، آن بر سر نيزه كرد * همانگه ز بازار برخاست گرد\r\nخروشان همى رفت نيزه به دست * كه اى نامداران يزدان‌پرست !\r\nبپوئيد كاين مهتر اهريمن است * جهان‌آفرين را به دل دشمن است\r\nاز آن پس ، هر آنكس كه بگرفت گاه * به شاهى به سر برنهادى كلاه\r\nبر آن بىبها چرم آهنگران * به آويختى نو به نو گوهران\r\nز ديباى پرمايه و پرنيان * بر آن‌گونه گشت اختر كاويان\r\nكه اندر شب تيره خورشيد بود * جهان را از او دل پراميد بود \r\nبطورى كه از اشعار شاهنامه برمىآيد ، از ديرباز ، در ايران ، افكار عمومى نقش مهمى داشتند و در نبردهاى عدالتخواهانه ، تمام قشرهاى خلق ايران از دل و جان شركت مىجستند و از ديوار و بام منازل به كمك خشت و سنگ با عمال ظلم و جور مبارزه مىكردند . اين مبارزات از بسيارى جهات جنگهاى ملى ( پارتيزانى ) دوران اخير را به ياد مورخ مىآورد . اينك وصف قيام خلق را از زبان فردوسى بشنويم :\r\n همه در هواى فريدون بدند * كه از جور ضحاك پرخون بدند\r\nز ديوارها خشت ، از بام سنگ * به كوى اندرون تيغ و تير خدنگ \r\n\r\n","description":"","footnote":"","page_name":" 143 ","page_number":143},
  {"content":"\r\n\r\n بباريد چون ژاله ز ابر سياه * كسى را نبد بر زمين جايگاه\r\nبه شهر اندرون هركه برنا بدند * چو پيران كه در جنگ دانا بدند\r\nسوى لشكر آفريدون شدند * ز نيرنگ ضحاك بيرون شدند\r\nهمه پير و برناش فرمانبريم * يكايك ز گفتار او بگذريم\r\nنخواهيم بر گاه ، ضحاك را * مرآن اژدها دوش ناپاك را \r\nفردوسى از سر خيرخواهى به مردم مىگويد كه زمام كارهاى كشور را به دست مردان مستبد و بدخواه نسپارند :\r\n بيا تا جهان را به بد نسپريم * به كوشش همه دست نيكى بريم\r\nنباشد همى نيك و بد پايدار * همان به كه نيكى بود يادگار\r\nهمان گنج و دينار و كاخ بلند * نخواهد بدن مر تو را سودمند\r\nفريدون فرخ فرشته نبود * به مشك و به عنبر سرشته نبود\r\nبه داد و دهش يافت آن نيكوئى * تو داد و دهش كن فريدون توئى\r\nمكن بد كه بينى به فرجام بد * ز بد گردد اندر جهان نام بد \r\nبلعمى در ترجمهء تاريخ طبرى ضمن توصيف نوروز باستانى ، از روش آزادمنشانه و دموكراتيك يكى از شهرياران ايران « جمشيد » سخن مىگويد : « علما را گرد كرد و از ايشان پرسيد چيست كه اين پادشاهى بر من باقى و پاينده دارد ؟ گفتند داد كردن و در ميان خلق نيكى ، پس او داد بگسترد و علما را بفرمود كه روز مظالم ، من بنشينم ، شما نزد من آييد تا هرچه رود داد باشد .\r\nمرا بنمائيد تا من آن كنم و نخستين روز كه به مظالم بنشست روز هرمز بود . »\r\nپس از سقوط ساسانيان با اين‌كه از قرن سوم هجرى به بعد ، بسيارى از كتب علمى و آثار فلسفى دانشمندان يونانى و ديگر ملل ، به زبان عربى ترجمه گرديد و در دسترس دانشمندان و علماى شرق قرار گرفت ، معذالك فكر بديع و تازه‌اى در زمينه سياست از طرف علما و جامعه‌شناسان جهان شرق در اختيار مردم قرار نگرفت و هيچيك از محققان در زمينهء تفكيك قوا كه قرنها پيش ، ارسطو از آن سخن گفته بود بحثى نكردند و سخنى نگفتند و براى مبارزه با ظلم و استبداد و حفظ حقوق مردم ( رعيت ) كه ودايع الهى محسوب مىشدند ، راهى شايسته نشان ندادند . بلكه اكثر علما و اهل نظر كوشيدند با اندرز و نصيحت ، سلاطين و ستمگران زمان را به راه راست و احترام به حقوق فردى و اجتماعى مردم وادار و تبليغ نمايند .\r\nو ما در صفحات قبل نظريات سياسى و اجتماعى مردانى چون ابن مقفع ، فارابى ، امام محمد غزالى و ديگر صاحبنظران را اجمالا بيان كرديم . آنها به اقتضاى شرايط اقتصادى و اجتماعى عصر خود بر خلاف روح تعاليم اسلام به مبارزهء سياسى و ايستادگى و مقاومت جدى در برابر ستمگران معتقد نبودند غافل از اين‌كه ، مادام ، در مقابل قدرت حاكم ، قدرت جديد و محدودكننده‌اى وجود نداشته باشد ، حكومت مستقر و حاكم ، سر تمكين فرود نخواهد آورد . و\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nبه نفع اكثريت عقب‌نشينى نخواهد كرد . براى تحديد قدرت ستمگران فهم سياسى لازم است و جوامع قرون وسطائى رشد فكرى و سياسى نداشتند اكنون ببينيم اصولا سياست يعنى چه ؟\r\nفرهنگ آكادمى فرانسه مىگويد : « سياست ، معرفت به كليهء چيزهايى است كه به فن حكومت كردن يك دولت ، و رهبرى روابط آن با ساير دولتها ارتباط دارد . . . بينش جديدترى ، در ميان تعداد بيشترى از سياست‌شناسان ، هوادار دارد ، بينشى كه جامعه‌شناسى سياسى را ، به مثابه علم قدرت ، و فرماندهى ، در كليهء جوامع انسانى و نه تنها در جامعه ملى مىشناسد . اين بينش به آنچه كه لئون‌دوگى نام آن را تميز ميان فرمانروايان و فرمانبران ناميده است ، مربوط مىشود . دوگى چنين مىانديشد كه در هرگروه انسانى ، از كوچكترين آن گرفته تا بزرگترين ، از گذراترين تا ثابت‌ترين آن ، هستند كسانى كه فرمان مىرانند و كسانى كه اطاعت مىكنند ، كسانى كه دستور مىدهند ، و كسانى كه بدان گردن مىنهند ، كسانى كه تصميم مىگيرند و كسانى كه تصميم درباره آنان گرفته مىشود . . . بايستى اين مفهوم « قدرت » را كه بسيار وسيع و بسيار مهم است روشن نمود . تمايزى را كه توسط دوگى ، ميان « فرمانروايان » و « فرمانبرداران » انجام گرفت . آن‌گونه كه در بادى امر به نظر مىرسد ، روشن نيست . » « 1 »\r\nارسطو قرنها پيش گفته بود كه : « دوران ظلم و جور كوتاه است ، بعلاوه بايد در نظر داشت كه با تعليم و تربيت و نصيحت و اندرز ، نمىتوان به اندازهء كافى از حس قدرت‌طلبى كاست . » منتسكيو مىگويد :\r\n« . . . تجربيات . . . نشان داده است كه هرفردى كه قدرتى حاصل كند ، بدون شك در استفاده از قدرت سوءاستفاده خواهد نمود ، و پا را از حد خويش فراتر خواهد نهاد . هرچند اين موضوع خيلى عجيب به نظر مىآيد ، ولى حقيقتى است . براى جلوگيرى از سوءاستفاده از قدرت ، چاره‌اى نيست جز اين‌كه جلو تجاوزات قدرت را با قدرت گرفت ، بدين ترتيب ديده مىشود كه طبق گفتهء منتسكيو چاره‌اى جز اعمال قدرت در برابر قدرت نيست .\r\nوقتى كه براى جلوگيرى از تجاوز ، قدرت ديگرى در مقابل آن قرار مىدهيم ، دو قدرت متقابل توازن پيدا مىكنند . يعنى هيچ كدام توانائى پيروزى به يكديگر را ندارند . به عبارت ديگر ، هر دو قدرت در يك حالت و وضع مشتركى قرار مىگيرند . در اين وضع كه قواى آنها در حال توازن است ، هيچ‌يك از آن دو نمىخواهند و نمىتوانند كه به ديگرى اعمال قدرت نمايند . و بدين ترتيب در چنين وضعى منطق و قانون نمودار مىشود . . . »\r\nدر فرانسه تا قبل از انقلاب بورژوازى 1789 حكومت فردى ، مردم فرانسه را رنج مىداد .\r\n\r\n\r\n","description":"","footnote":"\r\n( 1 ) . موريس دوورژه ، جامعه‌شناسى سياسى ، ترجمهء دكتر ابو الفضل قاضى ( استاد دانشگاه )\r\n","page_name":" 145 ","page_number":145},
  {"content":"\r\n\r\nهولباك - ( 1789 - 1723 ) فيلسوف و متفكر مادى فرانسه در قرن هجدهم ميلادى ، در مورد سلاطين آن دوران چنين داورى مىكند : « ما در روى زمين فقط پادشاهان و فرمانروايان نالايق و ظالمى را مىبينيم كه خوش‌گذرانى و عياشى و تجمل در آنها ، ايجاد يك نوع رخوت و سستى نموده ، تملق و چاپلوسى اطرافيان آنها را گرفتار فساد و تباهى ساخته و به قدرى از آزادى سوءاستفاده نموده‌اند و كسى آنها را مورد عتاب و مجازات قرار نداده كه جز تشديد تباهى و فساد ، نتيجهء ديگرى عايد آنان نشده است ، به طور كلى ، اين فرمانروايان و سلاطين داراى استعداد ، اخلاق و خصايص حسنه نمىباشند . »\r\nمنتسكيو مىگويد : هنگامى كه در يك شخص يا در مجموعه‌اى از مقامات ، قوهء مقننه يا قوهء مجريه جمع شود ، آزادى ديگر وجود نخواهد داشت . زيرا بيم آن است كه سلطان يا سنا ، قوانين خودكامه‌اى وضع كنند و با خودكامگى به موقع اجرا گذارند ، يا اين‌كه اگر قوه قضاوت كردن از قوه مقننه و مجريه جدا نباشد ، آزادى به هيچوجه وجود نخواهد داشت . . . اگر يك فرد يا مجموعه‌اى از خواص و نجبا ، يا تعدادى از مردم هرسه قوه را دارا باشند ، همه چيز به خطر خواهد افتاد . « 1 »\r\nدر كشورهايى كه با اصول دموكراسى اداره مىشوند ، تفكيك قوا ، كمابيش محسوس است . به اين معنى كه رئيس مملكت و پادشاه يا رئيس‌جمهور غير مسئول است ، و يك رئيس حكومت ( نخست‌وزير يا رئيس الوزراء ) كه كليه مسئوليتهاى سياسى را همراه با كابينه وزراء به عهده دارد مجلس يا مجلسين حق دارند ، كليه اقدامات و عمليات حكومت را مهار كنند ، از اين مهم‌تر ، آن‌كه ، با رأى عدم اعتماد خود ، حكومت را واژگون نمايند . و حكومت جديدى موافق با تمايل اكثريت نمايندگان بر مسند قدرت بنشانند .\r\nحكومت نيز وسايل متعددى براى تأثير بر قوه مقننه در اختيار دارد . . .\r\n« حق پيشنهاد لايحه قانونى به پارلمان و طلب تصويب آن ، حق وضع تصويب‌نامه . . . و شركت در قانونگزارى ، حق توشيح قوانين مصوب ، حق ورود در مجلس يا مجلسين و شركت در مذاكرات . » اگر دموكراسى انگلستان را در طى قرون مورد مطالعه قرار دهيم مىبينيم كه دموكراسى انگلستان در حقيقت محصول تحولات تاريخى اين كشور و سير حكومت از نظام پادشاهى مطلق به سوى نظام پادشاهى پارلمانى است .\r\nكابينهء وزرا دنبالهء شوراى خصوصى پادشاه است ، كه از قرن هفدهم به بعد ، تعدادى از اين مشاوران جدا از پادشاه تشكيل جلسه دادند و كم‌كم قدرت تصميم‌گيرى واقعى را مختص خود ساختند .\r\nنخست‌وزير ، از طرف ملكه انتخاب مىشود ، ولى اين انتخاب نيز در وضع كنونى ، عملا\r\n\r\n\r\n","description":"","footnote":"\r\n( 1 ) . روح القوانين ، منتسكيو ، فصل ششم ، كتاب يازدهم ، از ص 163 به بعد ، نگاه كنيد به حقوق اساسى دكتر جعفر بوشهرى ، ص 63\r\n","page_name":" 146 ","page_number":146},
  {"content":"\r\n\r\nوجود ندارند . زيرا دو حزب معروف محافظه‌كار و كارگر ، هركدام تحت نظر يك رهبر مبارزه مىكند ، و ملكه بايد الزاما رهبر حزب اكثريت را براى تشكيل كابينه برگزيند . وزرا توسط نخست‌وزير ، از ميان اعضاى پارلمان انتخاب مىشوند ، پارلمان از دو مجلس تشكيل مىشود ، مجلس مبعوثان و مجلس لردها . . . « 1 »\r\nدوورژه ، در كتاب اصول علم سياست مىنويسد : « سياست اساسا يك مبارزه و يك پيكار است . قدرت به افراد يا گروههائى كه آن را به دست دارند ، امكان مىدهد تا سلطه خود را بر جامعه استوار كنند ، و از اين امر سود ببرند . به نظر برخى ديگر ، سياست كوششى است به منظور نظم و عدالت . . . اشخاص و طبقات ستمديده ، ناراضى ، تهيدست و بدبخت ، نمىتوانند بپذيرند كه قدرت نظمى واقعى را تأمين مىكند ، بلكه به نظر آنان شبه نظمى را پديد مىآورد كه تسلط صاحبان امتياز در پشت آن پنهان مىگردد . » « 2 »\r\nتا پايان قرن نوزدهم صاحبنظران ضمن گفتگو از انواع رژيمهاى سياسى ، از سه نظام ، پادشاهى ، اريستوكراسى و دموكراسى سخن مىگفتند . نظام پادشاهى « 3 » يا حكومت فردى ، حكومت متنفذان يا فرمانروايى چند تن « 4 » و دموكراسى يا حكومت همه اين نوع طبقه‌بندى كه از يونان به ارث برده شده است ، تا زمان منتسكيو و حتى بعد از آن مورد بحث و گفتگوى سياست‌مداران قرار مىگرفت .\r\nبعقيدهء بدن « دولت پادشاهى كه در آن حاكميت در دست يك پادشاه است مىتواند داراى حكومتى دموكراتيك باشد . در صورتى كه همه شهروندان به طور تساوى بتوانند به مشاغل دولتى راه داشته باشند . اگر اين مشاغل ، در انحصار بزرگزادگان و توانگران باشد ، دولت پادشاهى آريستوكراتيك يعنى اشرافى است . » منتسكيو مىنويسد : « سه قسم حكومت وجود دارد ، جمهورى ، پادشاهى و استبدادى ، ولى بلافاصله دموكراسى و اريستوكراسى را از جمهورى متمايز مىكند . . . استبداد صورت فاسد نظام پادشاهى است . . . پادشاه از راه توارث به قدرت مىرسد و ديكتاتور از راه زور . . . شكل پادشاهى با تفكيك قوا ، سلطنت محدود است ، كه در آن مجلس شورا ، كه از صلاحيتهاى مالى و قانونگزارى برخوردار است ، اختيارات پادشاه را محدود مىكند . »\r\n. . . تحول نظام پادشاهى بريتانياى كبير ، در سه مرحله صورت گرفته است : نظام پادشاهى مطلق ، نظام پادشاهى محدود ، نظام پادشاهى مشروطه ، پيدايش مجلس شورا ، در برابر پادشاه يا بهتر بگوئيم گسترش اختيارات اين مجلس شورا ، كه جانشين مجالس دست‌نشاندگان فئوداليته بود ، موجب شد كه نظام پادشاهى از مرحله نخست ، به مرحله دوم برسد . توسعه افكار\r\n\r\n\r\n","description":"","footnote":"\r\n( 1 ) . دكتر ابو الفضل قاضى ، شأن نزول تعادل قوا . . . « نشريهء دانشكدهء حقوق و علوم سياسى » بهار 1350 ، ص 76 به بعد\r\n( 2 ) . موريس دوورژه ، اصول علم سياست ، پيشين ، ص 7\r\n( 3 ) .  Monarchie \r\n( 4 ) .  Oligarchie \r\n","page_name":" 147 ","page_number":147},
  {"content":"\r\n\r\nآزاديخواهانه ، سلطان را واداشت تا بيش از پيش اراده پارلمان را به حساب آورد . وزرا كه در آغاز دبيرانى ساده براى پادشاه بودند ، به تدريج اجبار يافتند تا اعتماد پارلمان را نيز براى اعمال قدرت به دست آورند ، اين مرحله ، ديرى نپائيد و پس از آن ، اعتماد نمايندگان تنها ضابطه دوام حكومت شد ، اكنون ، همه قدرتهاى لازم براى حكومت در دست هيأت وزيران متمركز است و پادشاه را فقط نقشى تشريفاتى مانده است « شاه سلطنت مىكند ، نه حكومت . »\r\nدر سال 1875 كشور فرانسه اين نظام پارلمانى را در چهارچوب جمهورى قرار داد و پس از آن رژيم اين كشور توسط دولتهاى بيشمارى مورد تقليد قرار گرفت . اختلاف واقعى ميان جمهوريهاى پارلمانى و سلطنت مشروطه ، بسيار كم است ، زيرا كه رئيس دولت چه پادشاه باشد و چه رئيس‌جمهور ، عملا قدرتى ندارد . . . در رژيمهاى استبدادى ، مبارزه سياسى به صورت رسمى وجود ندارد . پادشاه و رژيم نمىتوانند مورد اعتراض قرار گيرند در حالى كه در دموكراسيها ، حتى قدرت عالى نيز در فواصل منظم ، هر چهار يا پنج سال ، از طريق انتخابات عمومى موضوع رقابت قرار مىگيرد . . . و ايشان مانند اجاره‌نشينان ، در انقضاى مدت اجاره حقوقشان از مورد اجاره سلب مىشود ، بدين معنى كه يا بايد قرارداد اجاره را تمديد كنند ( يعنى بار ديگر به مقام رياست‌جمهورى انتخاب شوند ) و يا در غير آن صورت محل را ( يعنى كاخ رياست‌جمهورى ) را ترك گويند .\r\nحكومتهاى استبدادى ميانه‌رو ، تا حدى مخالفتها را مىپذيرند ، و استبداد همه‌گير « 1 » ، هر گونه مخالفتى را درهم مىكوبند و مخالفان را وادار به مبارزه‌هاى زيرزمينى مىكنند . . . » « 2 »\r\nبه نظر دوورژه ، كشورهايى كه در شرايط اقتصادى و فرهنگى منحط و عقب‌مانده‌اى زندگى مىكنند و با توسعه فنى جديد آشنايى ندارند ، نمىتوانند چنان كه بايد از نعمت دموكراسى برخوردار باشند ، حكومت مردم بر مردم در ميان مللى كه بخش بزرگى از جمعيت آنان قحطىزده ، بىفرهنگ و بيسوادند ، عملا ناممكن است . . . » « 3 » مردم فقط در صورتى مىتوانند واقعا حقوق خود را اعمال كنند كه تنها در چهار يا پنجسال يك بار به رأى دادن اكتفا نكنند . و واقعا و به طور مستمر در اداره دولت مشاركت كنند . مردم چنين كارى را به كمك سازمان جديد احزاب انجام مىدهند .\r\nدوورژه مىنويسد : « قدرت فاسدكننده است ، زيرا به فرمانروايان امكان مىدهد كه شهوات و آرزوهاى خود را به زيان فرمانبران ارضا كنند . قدرت فاسد مىكند . همان‌گونه كه آلن مىگويد : در جهان آدمى نيست كه قدرت هركارى را بدون محدوديت داشته باشد ، و عدالت را فداى شهوات خود نكند ، از سوى ديگر در جامعه‌اى كه اموال موجود از نيازهاى ارضاء شدنى كمتر است ، هركس\r\n\r\n\r\n","description":"","footnote":"\r\n( 1 ) .  Totalitaire \r\n( 2 ) . همان كتاب ، ص 119\r\n( 3 ) . همان كتاب ، ص 131\r\n","page_name":" 148 ","page_number":148},
  {"content":"\r\n\r\nمىكوشد كه حداكثر مزايا را براى خود نسبت به ديگران به چنگ آورد . داشتن قدرت وسيله‌اى مؤثر براى موفقيت در اين امر است . » « 1 »\r\n« . . . در حكومت استبدادى مبارزه با رژيم مطلقا ممنوع است هيچكس نمىتواند آشكارا در باب نهادهاى موجود شك و ترديدى روا دارد .\r\n. . . در دموكراسى ، وضع جز اين است ، ماهيت دموكراسى و عظمت آن در اين است كه به مخالفان خود اجازه مىدهد تا عقايد خود را بيان كنند ، و در نتيجه مبارزه با رژيم را مىپذيرد ، آيا دموكراسى با اين كار ، خود را خلع سلاح مىكند ؟ « 2 »\r\n. . . دموكراسى در صورتى به مخالفان خود اجازه مىدهد تا عقايد خود را بيان كنند كه اين كار را در چهارچوب روشهاى دموكراتيك انجام دهند . احترام گذاشتن به عقيده ديگران در صورتى كه اين عقيده بخواهد به زور تحميل شود ، عملى نيست . . . اگر برعكس ، مخالفان رژيم بپذيرند كه قواعد دموكراسى را محترم شمارند و اگر در چهارچوب نهادها پيكار كنند ، اصول دموكراتيك اقتضا مىكند كه ايشان را در بيان عقايد خود آزاد بگذارند .\r\n. . . دموكراسى بر آن است كه مباحثه را جانشين نبرد ، گفتگو را جانشين تفنگ ، استدلال را جانشين مشت ، و نتيجه انتخابات را جانشين زور بازو و يا سلاح كند ، قانون اكثريت ، شكل متمدنتر و ملايمتر قانون قويتر است . . . در شيوه‌هاى دموكراتيك با مذاكرات پارلمانى به هرحزبى امكان مىدهند تا در عين حال نظر خود را بيان كند ، عقده‌هاى دل را بگشايد و قدرت‌آزمائى كند . و در باب توافقهاى لازم با ساير احزاب بحث كند ، كميسيونها ، نظرجوئيها ، مشاورات ، ميزهاى گردهم همين معنى را دارند . در جوامع جديد ، بحث علنى در مطبوعات ، راديو و تلويزيون ، خود شيوه‌اى براى سازش ، پيش از تصميم دولت است . . . » « 3 »\r\nدوورژه مختصات دولت را در حكومتهاى قرون وسطائى و دولتهاى ارتجاعى عصر حاضر چنين توصيف مىكند : « دولت اعلام مىكند كه مظهر منافع عمومى است و خود را ما فوق جريانهاى عادى و داورى مستقل از طرفين دعوا قلمداد مىكند ، همهء اينها جز دروغپردازى و افسانه‌سازى نيست . در واقع دولت در دست بعضى از افراد و بعضى از دسته‌هاى اجتماعى است كه از آن ، اساسا به سود خصوصى خود استفاده مىكنند . دولت در داخل جريان و در كنار\r\n\r\n\r\n","description":"","footnote":"\r\n( 1 ) . همان كتاب ، ص 14\r\n( 2 ) . همان كتاب ، ص 200\r\n( 3 ) . همان كتاب ، ص 224\r\n","page_name":" 149 ","page_number":149},
  {"content":"\r\n\r\nيكى از طرفين مبارزه عليه ديگران پيكار مىكند و تسلط يك اقليت ممتاز را بر تودهء استثمار شده برقرار مىدارد . فرمانروايان ، كارمندان ، قضات ، اعضاى شهربانى ، نظاميان و دژخيمان ، براى استقرار دولت ، نظم و همبستگى به سود همه خلايق ، يعنى براى تحقق يك همگونگى اجتماعى اصيل ، كار نمىكنند ، بلكه براى حفظ وضعى فعاليت مىكنند كه به نفع ايشان و به نفع انتخاب‌كنندگان ايشان است . نظمى كه بر آن نام نظم نهاده‌اند و در واقع به اصطلاح زيباى مونيه بىنظمى مستقر مىباشد . « 1 »\r\nآناتول فرانس مىگفت : « بد حكومت كردن را به جمهورى مىبخشم زيرا كم حكومت مىكند . . . در جوامع جديد بر خلاف جوامع كهن ، كليه شهروندان در قسمت بزرگى از زندگى خود به دولت بستگى دارند . روابط به قدرت چندين برابر مىشود و در نتيجه امكان شلاق‌خوردن از قدرتهاى استبدادى چندين برابر مىشود . . . پيشرفت فنى و افزايش يافتن وسايل ، امكان سوءاستفاده از اين وسايل را بيشتر كرده است . . . و ديكتاتورهاى امروزى چنان بر ملت مسلطاند كه سلطهء ايشان با سلطه خودكامگان باستانى قابل قياس نيست . هنگامى كه اين خودكامگان غير قابل تحمل مىشدند ، احتمال قوى داشت كه سرنگون گردند .\r\nامروز ، قدرت ، سلاحهاى نيرومندى در اختيار دارد كه مقاومت شهروندان را دشوارتر مىكند ، هنگامى كه نظاميان و پاسبانان مسلح به شمشير و نيزه بودند ، طغيان توده‌ها آسان بود ، در برابر تانكها ، مسلسلها ، هواپيماها ، زره‌پوشها ، مردم كارى از پيش نمىبرند . در جنگ اسپانيا اين امر ديده شد . اكنون كه از بحث كلى فارغ شديم بار ديگر طرز حكومت در ايران را مورد مطالعه قرار مىدهيم .\r\nلاكهارت ، ضمن بحث در پيرامون حكومت صفويه ، مطالبى مىنويسد كه تمايل زمامداران را به حكومت فردى نشان مىدهد . به نظر او « حكومت صفوى اگرچه در آغاز براساس مذهب استوار بود ، ولى اندك‌اندك همچنان‌كه در مشرق مرسوم بود به صورت سلطنت استبدادى درآمد . اصولا اختيارات در دست شاه بود ، ولى اگر او طبعى ضعيف داشت ، يا به امور كشور علاقه‌اى نشان نمىداد ، كاملا به دلخواه وزرا و مشاوران و دست پروردگان خود رفتار مىكرد .\r\nلرد كرزن . . . دربارهء حكومت ايران مىنويسد : حكومت در ايران عبارتست از اعمال اجبارى قدرت توسط چند واحد كه به ترتيب از پادشاه شروع و به كدخدا ختم مىشود . تعريف تئودور پاركر از حكومت ملى و آزادى به عنوان « حكومت تمام مردم توسط تمام مردم براى تمام\r\n\r\n\r\n","description":"","footnote":"\r\n( 1 ) . همان كتاب ، ص 239\r\n","page_name":" 150 ","page_number":150},
  {"content":"\r\n\r\nمردم » ، اگر در دربار صفوى شنيده مىشد مفهومى نداشت . در سلطنت مطلقه‌اى كه در ايران آن عهد مرسوم بود ، اخلاق پادشاه طبعا كمال اهميت را داشت اگر مثل شاه عباس كبير مقتدر و با اراده بود ، كشور در موقع بحرانى با خطرى روبرو نمىشد ، ولى اگر ضعيف النفس و بىكفايت بود مسلما نتيجه معكوس بود . . . » « 1 »\r\n\r\nنتايج حكومت فردى در شرق\r\nدر تمام دوران بعد از اسلام ، اكثر سلاطين و فرمان‌روايان ، به منافع آنى خود مىانديشيدند و مانند خلفاى متجاوز و فاسد بنى اميه به مردم تكيه نمىكردند و در مسائل و مشكلات اجتماعى با خبرگان و اهل اطلاع مشورت نمىنمودند و از افكار و تمايلات خلق الهام نمىگرفتند ، به همين علت بنيان حكومت آنان متزلزل بود . اگر آنها كمابيش به منافع و مصالح مردم توجه مىكردند و براى حسن ادارهء كشور و تثبيت موقعيت خود و جانشينان ، سازمان ادارى و لشكرى صحيحى بوجود مىآوردند ، پس از مرگ آنها ، همچنان چرخهاى امور سياسى و اقتصادى كشور به حركت خود ادامه مىداد و بنيان آرامش عمومى درهم نمىريخت .\r\nدر تاريخ بخارا مىخوانيم ، همين‌كه امير رشيد عبد الملك پادشاه سامانى در شوال 350 ضمن چوگان‌بازى از اسب به زير افتاد و هلاك شد ، « در شب ، غلامان به سرا اندر آمدند و به غارت مشغول شدند . خاصگان و كنيزان منازعت كردند و سراى را آتش زدند ، تا همه سوخت و درونش هرچه ظرايف بود از زرينه و سيمينه همه ناچيز شد و چنان شد كه از بناها اثرى نماند . » « 2 »\r\nاين جريان و كليهء حوادثى كه در پايان حكومت غزنويان و سلجوقيان و خوارزمشاهيان و ديگر سلسله‌ها به وقوع پيوست ، جملگى نشان مىدهد كه در ايران ، حكومتها به مردم متكى نبودند و از افكار عمومى الهام نمىگرفتند و سازمان و تشكيلات پابرجا و استوارى نداشتند ، در نتيجه هنگام بروز حوادث ناگوار ، مردم نيز از آنها پشتيبانى نمىكردند . شك نيست كه ، در جامعه‌اى كه با اصول فئوداليسم اداره مىشود ، در اثر پراكندگى خلق ، و تضاد منافع طبقاتى و ابتدائى بودن وسايل توليدى ، نمىتوان انتظار داشت كه سطح فرهنگ و دانش عمومى به پايه‌اى برسد كه در مقام دفاع از منافع فردى و اجتماعى خود برآيند ، و در پرتو تشكيلات صحيح ، حكومتها را مجبور كنند كه ( مردم ) را به حساب آورند . با اين حال و با تمام اين نارسايىها ، چنان‌كه در جلد دوم ، ضمن تاريخ سياسى ايران ديديم ، بارها مردم ايران و ديگر ملل خاورميانه براى تأمين آسايش نسبى و مبارزه به پاخاسته و با سرسختى مبارزه كرده‌اند منتها چون متحد و متشكل نبودند كمتر نتيجه گرفته‌اند .\r\nبطور كلى اكثر سلاطين مستبد شرق ، نظير سلطان محمود غزنوى ، امير تيمور گوركانى ،\r\n\r\n\r\n","description":"","footnote":"\r\n( 1 ) . لاكهارت ، تاريخ صفويه ، ص 15 به بعد\r\n( 2 ) . تاريخ بخارا ، به تصحيح مدرس رضوى ، بنياد فرهنگ ، 1351 ، ص 37\r\n","page_name":" 151 ","page_number":151},
  {"content":"\r\n\r\nنادرشاه و ديگران براى مردم و شخصيت انسانى آنان ارزش و مقامى قائل نبودند ، اگر اكثريت خلق ، براى حفظ حقوق خود عليه متجاوز ستمگر ، يا مأمور ظالم غاصبى قيام مىكردند ، به جاى اينكه مورد تأييد و تقويت حكومت وقت قرار گيرند ، مورد تنبيه و توبيخ واقع مىشدند بارتولد محقق شوروى مىنويسد :\r\nمحمود ، اهالى كشور را به دو دسته تقسيم كرده بود ، نيروهاى مسلح و اهالى محل ، او به سپاهيان حقوق مىداد و از آنها انتظار داشت كه بدون چون و چرا ، تمام قوانين او را اجرا كنند . و از مردم معمولى ، به نام اينكه آنها را از تعرض دشمنان مصون مىدارد ، توقع و انتظار داشت كه تمام عوارض و مالياتهاى تحميلى را بپردازند .\r\nبا اين حال نبايد تصور كرد محمود خود را مسئول تأمين آسايش مردم مىپنداشت براى آشنا شدن با طرز فكر محمود ، واقعه تاريخى زير جالب توجه است :\r\nزمانى كه سلطان محمود در هندوستان بود ، قراختائيان به خراسان و بلخ حمله بردند چون مردم در مقابل مهاجمين پايدارى كردند ، قراختائيان نيز پس از فتح شهر ، شروع به غارتگرى كردند ، محمود به جاى آن‌كه مقاومت مردم را مورد تأييد و تشويق قرار دهد ، برعكس آنها را توبيخ كرد و گفت مردم حق مقاومت و مداخله در امور جنگى ندارند . محمود به مردم گفت :\r\nقراختائيان براى آن شهر را خراب كردند و آتش زدند كه شما در مقابل آنها مقاومت كرديد ، من بايد بهاى تمام اين خسارتها را از شما بگيرم . ولى شما را مىبخشم ، به شرط آن‌كه اين عمل تكرار نشود . سلطان از شما ماليات ، هدايا و سهميه مىخواهد تا شما را در پناه قدرت خود گيرد .\r\nاينك عبارت بيهقى : « مردمان رعيت را با جنگ كردن چه كارى باشد ؟ لاجرم شهرستان ويران شد و مستغلى بدين بزرگى از من بسوختند . . . پس از اين‌چنين مكنيد كه هرپادشاهى كه قوىتر باشد و از شما خراج خواهد و شما را نگاه دارد خراج ببايد داد و خود را نگاه داشت . » « 1 » به اين ترتيب مىبينيم كه سلطان محمود نه تنها با آزادانديشى و تجلى هرنوع فكر فلسفى و اجتماعى مخالف بود بلكه با قيام مردم عليه دشمنان كشور نيز مخالفت مىنمود . به قول بارتولد « محمود به همه اتباع خود همچون نيروى پرداخت‌كننده ماليات و عوارض و غيره مىنگريست و هرگونه تجلى مراتب ميهن‌پرستى را از طرف آنان بىجا مىدانست . » « 2 »\r\nگيبون مورخ نامدار انگليسى بر خلاف محمود مىگويد : « مسلما مردمانى كه حاضر به برداشتن اسلحه در راه دفاع از جان فرزندان و اموال خويش نباشند بهترين و فعالترين نيروى طبيعى خويش را از كف داده‌اند . » « 3 »\r\nهمچنين چند قرن بعد در سال 1789 هجرى موقعى كه سپاه تيمور براى سركوبى سلطان زين العابدين ، پسر و جانشين شاه شجاع حركت كردند و از راه همدان و گلپايگان به\r\n\r\n\r\n","description":"","footnote":"\r\n( 1 ) . تاريخ بيهقى ، 551\r\n( 2 ) . بارتولد ، تركستان‌نامه ، ج 2 ، ص 614\r\n( 3 ) . گيبون ، انحطاط و سقوط امپراتورى روم ، ترجمهء طاهرى ، ص 582\r\n","page_name":" 152 ","page_number":152},
  {"content":"\r\n\r\nاصفهان رسيدند ، علما و روحانيون اصفهان از تيمور امان خواستند و موافقت كردند كه مالى به عنوان ( نعل‌بها ) تسليم تيمور كنند ولى مأمورين تيمور به جاى آن‌كه طبق قرارداد « نعل‌بها » از مردم اصفهان مطالبه كنند به مال و عرض و ناموس مردم تجاوز كردند . در چنين احوالى ، تحت رهبرى « على كچه‌پا » قيام كردند ، عده‌اى از مأمورين و سربازان تيمورى را كشتند - تيمور به جاى آن‌كه به موضوع رسيدگى كند و اين عمل طبيعى و انسانى را تأييد و تصويب نمايد ، فرمان قتل عام اهالى را صادر كرد و دستور داد هفتاد هزار سر از كشتگان به او تحويل دهند ، به قول مؤلف كتاب ظفرنامه « . . . ادارهء مخصوصى جهت ضبط و ثبت سرها مقرر شد . محافظت محله سادات و كوچه موالى تركه و خانه خواجه امام الدين واعظ و اشخاصى كه لشكريان تيمور را پناه داده بودند ، به عهدهء دسته‌اى از سپاهيان تيمور واگذار شد و از بقيه هركس ديگر را كه يافتند ، كشتند و كسانى كه شخصا نمىخواستند قتل نمايند سربريده مىخريدند و تحويل مىدادند ، قيمت هر سر كه در آغاز كشتار بيست دينار بود ، در اواخر كار ، به نيم دينار رسيد و از سرها مناره‌ها ساختند . . . » « 1 »\r\nبا اين‌كه اكثريت قريب به اتفاق مورخان ايران بعد از اسلام ، دست‌پروردهء دولت وقت و وابسته به زمامداران بودند و از قيامها و اعتراضات خلق سخنى به ميان نياورده‌اند ، با اين حال ، در تاريخ بعد از اسلام ، مكرر به مواردى برمىخوريم كه حاكى از تظاهرات خلق و اعتراض مردم بر اعمال نارواى فرمانروايان است . فى المثل در تاريخ سيستان مىبينيم كه « عشان بن نصر » كه « مردى اصيل و از سيستان بود . » « 2 » عليه فرمانرواى « بست » به پاخاست . احمد از طرف ابراهيم قوسى مأمور سركوبى او شد و بالاخره سرعشان را به دار آويختند ، مردم شهر از طبقات مختلف بر اين عمل اعتراض كردند مخصوصا « عياران و مردان مرد بسيار بر او جمع شدند ، چه از بست و چه از سيستان » « 3 » ناچار ابراهيم قوسى از در مسالمت درآمد ، احمد را از بست فراخواند و مرد ملايمى را به جاى او گماشت . « او مردمان را بنواخت و به دو آرام گرفتند . » اين وقايع كه در نيمهء اول قرن سوم هجرى به وقوع پيوست ، به خوبى نشان مىدهد كه در ايران از ديرباز افكار عمومى وجود داشته و در روش عملى و سياسى فرمانروايان كمابيش اثر مىگذاشته است .\r\nتظاهرات مصنوعى : گاه زمامداران براى تسكين اغراض شخصى عده‌اى را با تهديد و تطميع به تظاهر عليه دشمنان خود برمىانگيختند - در تاريخ سامانيان مىخوانيم پس از آن‌كه ابو العباس تاش از ابو الحسن سيمجور شكست خورد عده‌اى از ديالمه و خراسانيان را كه اسير شده بودند با رسوايى تمام به بخارا گسيل داشتند . در شهر ، « مخنثان بادف و امثال آن از آلات ملاهى به استقبال شتافته دوكهاى زنان در دست آن جماعت نهادند و زبان به سخريه و استهزاء\r\n\r\n\r\n","description":"","footnote":"\r\n( 1 ) . على يزدى ، ظفرنامه ، به تصحيح محمدلوى عباسى اميركبير ، تهران 1336 ، ج 1 ، ص 312\r\n( 2 و 3 ) . تاريخ سيستان ، ص 191 ( تلخيص از : يعقوب ليث ، دكتر باستانى پاريزى ، ص 2 به بعد )\r\n","page_name":" 153 ","page_number":153},
  {"content":"\r\n\r\nگشادند پس همگان را در قلعه قهندز محبوس گردانيدند . . . » « 1 »\r\nهمچنين در سلجوقنامهء ظهير الدين نيشابورى مىبينيم كه در دوران ملكشاه پس از آن‌كه احمد بن عبد الملك عطاش را به امان از قلعه به زير آوردند او را « . . . دست بسته بر شترى نشاندند و در اصفهان آوردند و افزون از صد هزار مرد و زن و كودك بيرون آمدند با انواع نثار از خاشاك و سرگين و پشكل و خاكستر ، با دهل و طبل و دف و مخنثان در پيش ، حراره و بذله‌گويان ، شخصى در اين حالت از وى پرسيد كه تو دعوى علم نجوم كنى ، در طالع خويش اين درنيافتى ؟\r\nجواب داد كه در احكام طالع خود ، ديده بودم كه به جلالى در اصفهان روم كه هيچ پادشاهى نرفته باشد . . . او را به نكالى هرچه تمام‌تر بكشتند و بسوختند و قلعه خراب فرمود . . . » « 2 »\r\n\r\nتجلى افكار عمومى و مخالفت مردم با عمل دولتيان\r\nدر تاريخ بيهقى مىبينيم كه در ماجراى به دار آويختن حسنك وزير ، عمال بوسهل ، به او دشنامهاى سخت دادند ، از جمله او را مواجز ( يعنى مزدور ) خواندند ، و مردم را تحريص و تحريك كردند كه او را سنگباران كنند . سپس به قصد اهانت به او تكليف دويدن كردند ، ولى او اعتنا نكرد . مردم به جاى پيروى از تمايلات دولتيان ، زبان به اعتراض گشودند و نزديك بود كه غوغائى بزرگ برپا شود . « كه سواران سوى عامه تاختند و آن شور بنشاندند . و حسنك را سوى دار بردند و به جايگاه رسانيدند آواز دادند سنگ زنيد ، هيچ‌كس دست به سنگ نمىكرد و همه زار مىگريستند ، خاصه نيشابوريان ، پس مشتى را زر دادند كه سنگ زنند ، و مرد خود مرده بود كه جلادش رسن به گلو افكنده بود و خفه كرد . . . چون از اين فارغ شدند ، بوسهل و قوم از پاى دار بازگشتند و حسنك تنها ماند ، چنان كه تنها آمده بود از شكم مادر . » « 3 »\r\nدسته‌بنديهاى سياسى در قرون‌وسطا : در دورهء قرون‌وسطا ، احزاب و اجتماعات به معنى امروزى وجود نداشت . ولى بين قدرتمندان و فئودالهاى بزرگ از يك طرف و بين پادشاه و وليعهد او از سوى ديگر غالبا اختلافات و مبارزاتى نهانى وجود داشت . و هردسته كه قدرت مىيافتند ، مخالفان خود را از پاى در مىآوردند . چنان‌كه سلطان مسعود چون به قدرت رسيد « . . . دست در نواب پدر كرد و يك‌يك فرومىگرفت و بند مىكرد و يا مىكشت و مىگفت تدبير آنست كه اين گرگان پير را از دست برداريم تا تشويش و فتنه نشود . اما حسنك را بفرموديم تا به دار كشيدند . . . و دويم بفرمود تا حاجب على را فروگرفتند و او را به قلعه بفرستادند و بند كرد و دربند بمرد و سوم عم خود امير يوسف را فروگرفت كه مردى بيگناه بود . . . و جوانان و نوخاستگان در كار آمدند و نصايح و اندرزهاى بونصر مشكان و ديگر خيرخواهان در مسعود مؤثر نيفتاد و كرد آنچه كرد . »\r\nمسعود با اينكه مردى مستبد و خودخواه بود در نخستين سالهاى امارت گاه با اعيان و\r\n\r\n\r\n","description":"","footnote":"\r\n( 1 ) . روضة الصفا ، پيشين ، ج 4 ، ص 57\r\n( 2 ) . سلجوقنامه ، پيشين ، ص 42\r\n( 3 ) . تاريخ بيهقى ، پيشين ، ص 35 - 234 ( به اختصار )\r\n","page_name":" 154 ","page_number":154},
  {"content":"\r\n\r\nرجال مملكت مشورت مىكرد : « فاما از مشورت كردن چاره نيست ، خيز كسان فرست و سپاه سالار تاش را والتون تاش حاجب بزرگ را و ديگر اعيان و مقدمان را بخوانيد ، تا با ايشان نيز بگوئيم و سخن ايشان بشنويم ، آنگاه آنچه قرار گيرد ، بر آن كار كنيم . » ما به طور دقيق از طرز اداره كشور ، و حدود مداخله و تأثير وزرا و رجال كشور در نقشه‌ها و تصميمات شاه ، آگاهى و اطلاع كافى نداريم ، تنها منبع گرانبهائى كه به طور تفصيل وقايع و روىدادهاى سياسى ايران را روزانه به رشته تحرير كشيده و حاصل مشاورات و گفتگوهاى رجال مملكت را در اختيار ما گذاشته است تاريخ ابو الفضل بيهقى است ، از اين منبع مىتوان به حدود اختيارات وزرا و رجال سياسى و به دايره محدود بحث و انتقاد در مسائل كشورى آشنا گرديد .\r\nبدون ترديد براى تأمين منافع مردم راهى جز گفتگو و مشورت با خود مردم يا نمايندگان آنها وجود ندارد ، ولى به حكايت تاريخ ، سلاطين مستبد ، قدرت تحمل بحث و مشاوره و شنيدن آراء مخالفان را نداشته‌اند ، و اگر به حكم اتفاق تن به مشورت مىدادند ، خود را ملزم به تبعيت از نظر خيرانديشان نمىدانستند .\r\n\r\nمشورت سلطان محمود با رجال دربارى خود\r\nبعد از عزل احمد بن حسن ميمندى ، سلطان محمود با ابو نصر مشكان راجع به جانشين او مشورت كرد ، بونصر از سر خيرخواهى گفت :\r\n« اين كار خرد نيست ، و در يك مجلس راست نيايد » و پيشنهاد كرد كه جماعتى از رجال و محتشمان را فراخوانند و در اين باب رأى زنند و كسانى را كه شايسته مىدانند بنويسند و به عرض برسانند تا آنكه شايسته است انتخاب شود و بالاخره جلسهء مشورتى با حضور ارسلان جاذب ، على خويشاوند ، بلكاتگين و بكتغدى تشكيل مىشود . پس از بحث و گفتگوى بسيار ، عده‌اى چون طاهر مستوفى ، ابو الحسن سيارى ، ابو الحسين عقيلى ، حسنك و احمد عبد الصمد نامزد مقام وزارت مىشوند . محمود پس از ملاحظهء اسامى چنين مىگويد ، « ابو الحسن سيارى نيكست و كافيست ، اما ردا و عمامهء او را دوست ندارم ، و طاهر مستوفى مردى امينست و معتمد ، اما بسند كارست و من شتاب‌زده‌ام و كارى زود خواهم و ابو الحسين عقيلى مردى يك‌لخت و روستايى طبعست و احوال و عادات ما را نيك دانسته . . . و او را دوست مىدارم ، و حسنك بس جوانست . . . در هيچ ديوان شاگردى نكرده است چگونه باشد كه اين شغل به او داده شود ؟ . . . مردمان چه مىگويند ؟ كه محمود را چندين خدمتگاران پير كسى شايسته نبود تا كار به جوان مىبايست داد . . . و متحير مانده‌ام . . . ديگر روز حسنك را بخواند و آنچه كردنى بود ، بكرد و او را خلعتى پوشانيد كه در هيچ روزگار به هيچ وزير نپوشانيده بودند و وزارت به دو ارزانى داشت » « 1 » و پس از چندى از اين كار پشيمان شد .\r\nمشورت در مسائل كشورى : مشورت و رايزنى با رجال دولت در تمام دوران بعد از\r\n\r\n\r\n","description":"","footnote":"\r\n( 1 ) . در پيرامون تاريخ بيهقى ، ج 1 ، ص 133\r\n","page_name":" 155 ","page_number":155},
  {"content":"\r\n\r\nاسلام كمابيش معمول بود و سلاطين و شهرياران غالبا در مهمات سياسى و رزمى ، نظر ارباب اطلاع را مىپرسيدند ، بيهقى مىنويسد : « از خواجه بونصر مشكان شنيدم گفت : چون بازگشته بودم امير ( سلطان مسعود ) مرا بخواند تنها و با من خلوتى كرد و گفت درين بابها هيچ سخن نگفتى ، گفتم زندگى خداوند دراز باد ، مجلسى دراز برفت و هركسى آنچه دانست گفت ، بنده را شغل دبير است . . . گفت آرى ، ديرى است تا تو در ميان مهمات ملكى ، و بر من پوشيده نيست كه پدرم ( سلطان محمود غزنوى ) هرچه بكردى و راى زدى چون همگان بگفته بودند و باز گشته ، با تو مطارحه كردى ، كه رأى تو روشن است و شفقت تو ديگر ، و غرضت همه صلاح ملك . » « 1 »\r\nپس از امير مهمترين شخصيت سياسى مملكت ، نخست‌وزير يا « خواجه بزرگ » بود در دورهء غزنويان و مخصوصا در دوران قدرت سلطان محمود و سلطان مسعود كسانى كه به نام خواجه بزرگ مسئول امور بودند از استبداد محمود و مسعود رنج فراوان مىبردند ، خواجه احمد حسن ميمندى و جانشين او احمد عبد الصمد از استبداد و خودسرى سلطان ، سخت ناراحت بودند ، با اين حال به حكم خيرخواهى در هرفرصتى شاه را از انجام نقشه‌هاى غلط و زيان‌بخش بازمىداشتند ، خواجه احمد عبد الصمد پس از آنكه از فتنه‌انگيزى عراق باخبر شد براى آنكه شاه را از اين كار خطا بازدارد از خواجه بونصر مشكان كه سردبير رسايل و محرم اسرار بود استمداد جست و گفت من طى نامه مشكلات كار را گوشزد خواهم كرد و تو اين نامه را به امير برسان بونصر مشكان گفت : « چنين كنم ، اما پندارم كه سود ندارد » خواجه ( احمد عبد الصمد ) گفت : « آنچه بر من است بكنم ، تا فردا روز كه از اين رفتن پشيمان شود و و اللّه كه شود ، و به طمع محال و استبداد درين كار پيچيده است - نتواند گفت كه كسى نبود كه ما را بازنمودى خطا و ناصوابى اين رفتن ، و بر دست تو ، از آن مىخواهم تا تو گواه من باشى و دانم كه سخت ناخوشش آيد و متهم مىدارد ، متهم‌تر گردم ، و سقط گويد ، اما روا دارم و به هيچ حال نصيحت بازنگيرم » گفتم :\r\n« خداوند سخت نيكو مىگويد ، كه دين و اعتقاد و حق و نعمت شناختن اين است . . . » « 2 »\r\nبحكايت تاريخ بيهقى سلطان مسعود در آغاز زمامدارى و قبل از آنكه در اثر افراط در ميگسارى ، و تلقينات درباريان مغرض و فاسد ، تعادل مزاجى و اخلاقى خود را از كف بدهد در كليه مهمات مملكتى با ارباب اطلاع مشورت مىكرد : چنان‌كه در تاريخ بيهقى مىخوانيم : « امير رضى إله عنه ، برين نامه‌ها كه رسيد سخت قوىدل شد و مجلس كرد و اعيان قوم خويش را بخواند و اين حالها با ايشان بازراند و گفت كارها بر اين جمله باشد ، تدبير چيست ؟ »\r\nپس از آنكه سلطان مسعود به كلى از تركمانان و سلجوقيان مرعوب شد بدون مشورت با سران كشور ، آهنگ هندوستان كرد ، چون خواجه بزرگ و ديگر رجال دولت مسعودى از تصميم\r\n\r\n\r\n","description":"","footnote":"\r\n( 1 ) . تاريخ بيهقى ، فياض ، ص 577\r\n( 2 ) . همان كتاب ص 578\r\n","page_name":" 156 ","page_number":156},
  {"content":"\r\n\r\nنابخردانه شاه آگاهى يافتند ، متحير شدند اميد همگان به خواجه بزرگ بود « تا اين تدبير خطا را دريابد و پوست بازكرده بنويسد . »\r\nخواجه احمد عبد الصمد با شجاعتى كم‌نظير ضمن نامه‌يى از سوء تدبير شاه پرده برداشت و آشكارا گفت : « اگر خداوند ، حركت از آن مىكند كه خصمان به در بلخ جنگ مىكنند ايشان را آن زهره نبوده است كه فراشهر شوند . . .\r\nخداوند را به هندوستان چرا بايد بود ؟ اين زمستان در غزنى بباشد كه به حمد الله هيچ عجز نيست . . . و يقين نداند كه اگر خداوند به هندوستان رود و حرم و خزائين آنجا برد و اين خبرها منتشر گردد و به دوست و دشمن برسد آب اين دولت بزرگوار ريخته شود ، چنان كه همه‌كس را طمع زيادت گردد ، و نيز بر هندوان اعتماد نيست كه چندين حرم و خزائن به زمين ايشان بايد برد ، سخت نيكوكار نبوده باشيم و بر هندوان ، و ديگر غلامان چه اعتماد است كه خداوند را خزائين در صحرا بديشان بايد نمود ؟ و خداوند تا اين غايت چندان استبداد كرد و عاقبت آن ديد و اين رأى و استبداد كردن بر همه بگذشت .\r\nو اگر خداوند برود ، بندگان دل‌شكسته شوند و بنده اين نصيحت بكرد و حق نعمت خداوند بگزارد و از گردن خود بيفكند و رأى رأى خداوند است . »\r\nاز فحواى اين نامه به خوبى پيداست كه رجال سياسى ايران در حدود هزار سال پيش آن قدر شهامت و شخصيت داشتند كه واقعيات سياسى را بدون بيم و هراس بر زبان آورند و شاه را ، مردى « مستبد » بخوانند و بر اشتباهاتى كه كرده واقف گردانند . البته سلطان مسعود كه مردى عياش و شرابخوار بود و به اندرز مشفقانهء وزير باتدبير خود وقعى ننهاد و در پاسخ او گفت :\r\n« صواب اين است كه ما ديده‌ايم و خواجه به حكم شفقت آنچه ديد بازنمود منتظر فرمان بايد بود تا آنچه رأى واجب كند فرموده آيد كه آنچه من مىبينم شما نتوانيد ديد . جواب نبشته آمد و همگان اين بدانستند و نوميد شدند . » « 1 »\r\n\r\nمقايسهء سياست سلطان محمود با سلطان مسعود ( فرزندش )\r\nبيهقى در تاريخ خود « مجلد هشتم » ضمن محكوم كردن و برشمردن معايب استبداد ، اخلاق محمود را با فرزندش مقايسه مىكند : « . . . خواجه بزرگ و من درين باب بسيار بگفتيم و عاقبت كار بازنموديم سود نداشت ، كه اين خداوند بهمت و جگر به خلاف پدر است ، پدرش مردى بود حرون و دورانديش ، اگر گفتى چيزى ناصواب را كه من چنين خواهم كرد از سر جبارى و پادشاهى خويش گفتى ، و اگر كس صواب و خطاى آن باز نمودى در خشم شدى و مشغله كردى و دشنام دادى ، باز چون انديشه را بر آن گماشتى بسر راه راست بازآمدى و طبع اين خداوند « مسعود » ديگر است كه استبدادى مىكند ناانديشيده ، ندانم تا عاقبت اين كارها چون باشد . » « 2 » بيهقى يك بار از سطوت و استبداد محمود چنين ياد مىكند : « . . .\r\n\r\n\r\n","description":"","footnote":"\r\n( 1 ) . تاريخ بيهقى ، ص 896\r\n( 2 ) . همان كتاب ، ص 514\r\n","page_name":" 157 ","page_number":157},
  {"content":"\r\n\r\nچون بر آن واقف گشتم گفتى طشتى بر سر من ريختند پر ز آتش و نيك ترسيدم از سطوت محمودى . »\r\nدر دوران بعد از اسلام چنان‌كه ديديم گاه در مواقع بحرانى و هنگام ظهور حوادث ناگوار ، سلاطين با سران قوم مشورت مىكردند و نظر آنها را مىشنيدند . ولى هيچ‌گاه خود را ملزم به انجام آراء خيرخواهان نمىشمردند . چنان كه يك بار مسعود غزنوى با رجال دولت خود از در مشورت درآمد و به آنان گفت : « . . . بر دلم مىگردد غزوى ( يعنى جنگى ) كنيم به جانب هندوستان . . . تا سنت پدران را تازه كرده باشيم . . . در هندوستان بدانند كه اگر پدر ما گذشته شد ، ما ايشان را نخواهيم گذاشت كه خواب بينند و تن‌آسان باشند ، خواجه گفت خداوند ، اين سخن نيكوست ، اما اين مسئلتى است و چون سخن در مشورت افكنده‌ايد بنده آنچه داند بگويد و خداوند نيكو بشنود تا صواب هست يا نه آنگاه آنچه خوشتر آيد مىبايد كرد ، على تكين ما دردم كنده است ( يعنى دشمن است ) و . . . با قدرخان سخن عقد و عهد گفته است و رسولان رفته‌اند و در مناظره‌اند اگر رايت عالى قصد هندوستان كنيد اين كارها همه فرومانده باشد كه بپيچيد . . . كه سلجوقيان با وى يكى شده‌اند . بنده را صواب بر آن مىنمايد كه خداوند اين زمستان به بلخ نرود . . . » ولى مسعود بدون توجه به رأى و نظر ناصحان عازم هندوستان شد سران قوم گفتند :\r\n« اين خداوند را استبدادى است از حد و اندازه گذشته » يكى ديگر از معتمدان گفت : « . . . ندانم آخر اين كار چون بود و من بارى خون جگر مىخورم و كاشكى زنده نيستمى كه اين خللها نمىتوانم ديد » پس از شكست سختى كه در اثر استبداد رأى ، نصيب مسعود شد يكى از بزرگان ضمن نامه‌اى به شاه نوشت : « اين خللها پديد آمد از رفتن دوبار به هندوستان و يك بار به طبرستان و كار مخالفان امروز به منزلتى رسيده است كه به هيچ سالار ، شغل ايشان كفايت نتوان كرد . . . دست از ملاهى ببايد كشيد و لشكر پيش خويش عرض كرد ، و اين حديث توفير برانداخت . » « 1 » شاه پس از شكستهاى مكرر ناچار به خطاى خود اعتراف كرد . بيهقى در تاريخ خود ، پس از آنكه به اشتباهات گوناگون سياسى و اجتماعى سلطان مسعود اشاره مىكند ، پيروزى سلجوقيان را نتيجه و محصول سياست غير انسانى سلطان مسعود و استبداد و ميگسارى و عدم توجه او به مصالح مردم مىداند و تلويحا مىنويسد كه اگر مسعود تحت تأثير مأمورين فاسد و مغرض چون بوسهل زوزنى و ابو الحسن عراقى و ديگران قرار نمىگرفت و بر مال و جان مردم طمع نمىكرد و از مردم آمل و طبرستان هزار هزار دينار و جامه‌هاى رومى طلب نمىكرد بين دولت و ملت جدائى نمىافتاد و كار رسوائى حكومت غزنوى به اينجا نمىكشيد ، سپس اين جمله پرمغز و طلائى را مىنويسد كه : دولت و ملت دو برادرند بهم بروند و از يكديگر جدا نباشند . « 2 »\r\n\r\n\r\n","description":"","footnote":"\r\n( 1 ) . تاريخ بيهقى ، به تصحيح دكتر فياض ، ص 724\r\n( 2 ) . همان كتاب ، ص 772\r\n","page_name":" 158 ","page_number":158},
  {"content":"\r\n\r\n\r\nنتيجهء استبداد سلاطين\r\nابو نصر مشكان كه سالها در دستگاه محمود و مسعود غزنوى به خدمات ديوانى اشتغال داشت ، چون مردى نيك‌نهاد و مشفق و راستگو بود ، مورد بىمهرى سلطان مسعود قرار گرفت ، روزى اين سياستمدار پير با تأسف بسيار گرفت : « خاك بر سر آن خاكسار كه خدمت پادشاهان كند ، كه با ايشان وفا و حرمت و رحمت نيست ، و من دل بر همه بلادها خوش كردم . . . » « 1 » يك‌بار سلطان مسعود ضمن نامه‌اى كه به ارسلان خان مىنويسد به خودسرى و استبداد رأى خود اشاره مىكند و مىگويد علىرغم اندرزهاى ياران ، من به جاى آنكه به هرات روم با لشكر فراوان به مرو رفتم كه از آب و علف اثرى نبود « صلاح آن بود كه گفتند ، اما ما را لجاجى و ستيزه‌اى گرفته بود از آن جهت كه كار با نوخاستگان ( يعنى سلجوقيان ) پيچيده مىماند خواستيم سوى مرو رويم تا كار برگزارده آيد . . . سوى مرو رفتيم و دلها گواهى مىداد كه خطاى محض است . . . از بىآبى و بىعلفى . . . » « 2 »\r\nبا اين بيان مسعود به استبداد خود و زيانهاى جبران‌ناپذيرى كه به مردم و لشكريان وارد آمده است اقرار مىكند . نسفى در مقدمهء كشف الحقايق از تأثير روش و رفتار سلاطين در حال عامهء مردم سخن مىگويد و مىنويسد : « در هرعصر و زمانى اگر پادشاه عادل باشد بيشتر اهل شهر عادل باشند . اگر ظالم باشد ، ظالم شوند . و اگر زاهد ، زاهد شوند و اگر حنفى مذهب باشد ، حنفى شوند . و اگر شافعى ، شافعى ، از جهت آن‌كه همه كس قرب پادشاه را طالب باشند و همه كس مريد ارادت و محبت پادشاه باشند . هركس كه بينى از پادشاه خوف و انديشه دارد . - پس به اين سبب جمله در مناسبت كوشند و خود را به مشابهت منسوب كنند . » « 3 »\r\nرئيس شهر : در دورهء قرون‌وسطا رئيس شهر به صورت ظاهر ، مدافع منافع مردم بود و اخلاقا موظف بود از تعدى مأموران ديوانى به مردم جلوگيرى كند . بارتولد مىنويسد :\r\n« شغل رئيس ( رئيس شهر و حومه ) كه در دوران پيش از مغول ، هنوز جنبهء پليسى كنونى خود را نداشته ، به ارث از پدر به پسر مىرسيده ، رئيس اول شخص شهر و نماينده منافع آن شمرده مىشده و پادشاه به توسط وى ، ارادهء خود را به ساكنان شهر اعلام و ابلاغ مىكرده ، به احتمال قوى رئيسان از ميان افراد معروفترين خاندانهاى محلى منصوب مىشدند . و لااقل در آغاز چنين بوده است » « 4 »\r\nولى ظاهرا هيچوقت منتخب واقعى مردم نبودند .\r\nحافظابرو ، به نقل از قسمت مفقود تاريخ بيهقى مىنويسد : « يك‌بار مردم بلخ ، محمود را در يكى از خيابانهاى شهر متوقف كردند و شكوائيه‌اى عليه عوارض سنگينى كه براى نگهدارى\r\n\r\n\r\n","description":"","footnote":"\r\n( 1 ) . تاريخ بيهقى ، پيشين ، ص 792\r\n( 2 ) . تاريخ بيهقى ، پيشين ، ص 848\r\n( 3 ) . كشف الحقايق ، ص 8 ( مقدمه )\r\n( 4 ) . تركستان‌نامه ، ص 503\r\n","page_name":" 159 ","page_number":159},
  {"content":"\r\n\r\nباغ بلخ سلطان ، از آنها مىگيرند به محمود تسليم كردند . محمود در اين‌باره با رئيس بلخ به گفتگو پرداخت . » « 1 » و از مردم گله‌ها كرد .\r\nبا اينكه نخستين شهرياران سلجوقى با مقايسه با ديگر پادشاهان ، مردمى ساده‌دل بودند و روشى آزادمنشانه داشتند ، با اين حال آنان نيز اسير آز و نياز و شهوت بودند و آنجا كه پاى مقام ، ثروت و شهوت به ميان مىآمد به هيچ اصل اخلاقى و انسانى پاىبند نبودند .\r\nبقول دكتر زرين‌كوب : « درست است كه ملكشاه ( خواجه نظام الملك ) را همچون پدر احترام مىكرد و از سلطنت تقريبا به تخت و شكار قانع بود ، اما باز وقتى پاى ثروت يا شهوت در ميان مىآمد نه رعايت خواجه را لازم مىديد نه رعايت شريعت را ، به همين سبب بود كه پارسايان واقعى از همكارى با دستگاه آنها غالبا ابا مىكردند . . . يك هوس عجيب وى « ملكشاه » شكار بود كه تنها از سم و شاخ آهوهانئى كه به يك بار شكار مىكرد ، در ماورء النهر و در كوفه مناره‌هائى ساخت گاه غير از آنچه شكار مىكرد ، و يك بار شماره آنها را تا ده هزار يافت ، عده بسيارى از غزالان صحرا را داغ مىكرد ، چنان كه سالها بعد از مرگ او هنوز در بين غزالانى كه پسرش محمد در اطراف كوفه صيد مىكرد ، بودند آهوهائى كه داغ ملكشاه داشتند .\r\nجايى هم كه پاىمال در ميان بود ، سلطان پرواى هيچ‌كس نداشت ، حتى پرواى خواجه را ، يك‌بار نزديك بود نظام الملك را به داماد و رقيب وى ابن ابى الرضا كه پيشنهاد كرده بود هزار هزار دينار با شكنجه و تهديد از وى بيرون آورد ، واگذار كند و تازه وقتى نظام الملك توانست خود را از اين دام هلاك ، خلاص كند سلطان را چنان برين رقيب بدگمان كرد كه داد چشمهايش را با كارد بيرون آورند و بيندازند جلو سگها . با اينهمه پسر همين نظام الملك را هم كه دلقك سلطان را كشته بود ، با نامردى زهر دادند و سلطان خود خبر مرگش را به پدر داد و او را تسليت گفت : اين خلق و خوى سلطان را كه معجونى از هوس ، قساوت و احساسات سركش بود ، خواجه مىبايست تحت نظارت داشته باشد و آن را با شريعت و آداب و رسوم انسانى آشتى دهد ، كفايتى كه شاعران و ستايشگران در وجود خواجه مىستودند همين قدرت وى بود در تسخير سلطان .\r\nمع هذا بسيار بودند زاهدان و فقيهانى كه پنهان و آشكارا خواجه را مىنكوهيدند و كفايتش را به چيزى نمىشمردند نه تسلط او و فرزندانش را بر اموال مردم مىپسنديدند نه لشكركشيهايى را كه سلطان به اشارت او در ماوراء النهر و ديگر بلاد اسلام مىكرد . . . » « 2 »\r\n\r\nنگرانى از حكومت فردى\r\nنه تنها در منابع تاريخى ، بلكه در كتب داستانى و اجتماعى آثار نگرانى از استبداد ديده مىشود . در كتاب كليله و دمنه ( باب پادشاه و برهمان ) به قدرت نامحدود سلاطين و خطرات نزديكى به پادشاهان مستبد اشاره شده است : « . . . چه فرمانهاى ملوك بر دما و فروج و املاك و اموال جهانيان\r\n\r\n\r\n","description":"","footnote":"\r\n( 1 ) . همان‌جا ، ص 610 ( تلخيص )\r\n( 2 ) . فرار از مدرسه ، دربارهء زندگى و انديشهء ابو حامد غزالى ، ص 92 به بعد\r\n","page_name":" 160 ","page_number":160},
  {"content":"\r\n\r\nروا باشد . . . اگر اخلاق خود را به حلم و ديانت آراسته نگردانند به يك درشت‌خوئى جهان خراب شود و خلق آزرده و نفور گردند و بسى جانها و مالها ، در معرض هلاك و تفرقه افتد و اصل حلم مشاورت است با اهل خرد . . . و تجنب از خائن غافل و جاهل موذى . . . » « 1 »\r\nو در جاى ديگر از كتاب كليله و دمنه باب شير و گاو در مذمت استبداد چنين آمده است . . . علما گويند كه « در قعر دريا با بند غوطه خوردن و در مستى لب مار دم‌بريده مكيدن ، خطر است . و از آن هليك‌تر ، و مخوف‌تر ، خدمت و قربت سلاطين . . . »\r\nو در همين باب مىنويسد : « . . . حكما گويند بر سه كار اقدام ننمايد ، مگر نادان : صحبت سلطان ، و چشيدن زهر به گمان ، و سر گفتن با زنان و علما ، پادشاه را به كوه بلند تشبيه كنند كه در او انواع ثمار و اصناف معادن باشد لكن مسكن شير و مار و ديگر موذيات كه بر رفتن در وى دشوار است و مقام كردن ميان آن طايفه مخوف . . . » « 2 »\r\n« . . . عاجزتر ملوك آن است كه از عواقب كارها غافل باشد و مهمات ملك را خوار دارد و هرگاه كه حادثهء بزرگ افتد و كار دشوار پيش آيد ، موضع حزم و احتياط را مهمل گذارد ، و چون فرصت ساقط گشت و خصم استيلا يافت ، نزديكان خود را متهم گرداند و به هريك حوالت كردن گيرد . . . چه مال بىتجارت و علم بىمذاكرت و ملك بىسياست پايدار نباشد . . . » « 3 »\r\nدر جاى ديگر از اين كتاب محيط دربارهاى قرون‌وسطا و اطرافيان سلاطين ، چنين توصيف شده‌اند :\r\n« كار نزديكان ملوك حسد و منازعت و بدسگالى و مناقشت است ، و روز و شب در پى يكديگر باشند ، و گرد اين معانى برآيند ، و هركه هنر بيش دارد ، در حق او قصد زيادت رود و او را بدخواه و حسود بيش يافته شود . »\r\n« هر كه بنلاد خدمت سلطان به نصيحت و امانت و عفت و ديانت مؤكد گرداند و اطراف آن را از ريا و سمعه و ريب و خيانت مصون و منزه دارد ، كار او را استقامتى نبندد و مدت عمل او را دوامى و ثباتى ممكن نگردد . هم دوستان سپر معادات و مناقشت در وى كشند و هم دشمنان از جان او نشانهء تير بلا سازند . . . » « 4 »\r\n\r\nامير واقعى به نظر نسفى\r\nنسفى در مقدمهء كشف الحقايق مىنويسد : « . . . پس هركرا اعضاء و جوارح در فرمانست ، او امير است و امير لقب اوست . و هركرا اعضاء و جوارح در فرمان نيست ، اسير است و اسير لقب اوست\r\n\r\n\r\n","description":"","footnote":"\r\n( 1 ) . نصر اللّه منشى ، ترجمهء كليله و دمنه ، به تصحيح مجتبى مينوى ، چاپ دانشگاه تهران ، ص 348\r\n( 2 ) . همان ، ص 67\r\n( 3 ) . همان ، ص 96\r\n( 4 ) . همان ، ص 315\r\n","page_name":" 161 ","page_number":161},
  {"content":"\r\n\r\nاسير دست و زبان و بندهء فرج و شكم است . » « 1 »\r\n\r\nنظر مشورتى و تدبير يحيى برمكى\r\nمىگويند رشيد پس از دستگيرى برمكيان ، كس نزد يحيى فرستاد و دربارهء ويران كردن ايوان كسرى مشورت كرد ، وى گفت : « هرگز به اين كار اقدام مكن . » رشيد به حاضران گفت « يحيى هنوز به آثار مجوس دلبستگى دارد » و خرابى ايوان را آغاز كرد ، در جريان اين كار ديد كه ويران كردن ايوان جز با مخارج بسيار ممكن نيست . ناچار از اين كار دست كشيد و حال را به او خبر داد ، اين‌بار يحيى گفت : « هرچه بايسته است خرج كند و اين كار را ادامه دهد . » رشيد از اختلاف گفتار اول و آخرش در عجب شد و كس فرستاد و حال پرسيد : گفت : اين‌كه اول گفته بودم : مىخواستم آوازه بلند و نيك‌نامى ملت اسلام برقرار ماند و اقوامى كه بروزگاران بعد آيند ، بر اين بناى بنگرند و گويند قومى كه سازنده اين بنا را مغلوب كرده و رسوم آن برانداخته و ملكش بگرفته ، قومى بزرگ و دلير و گردانفراز بوده است . اما در خصوص جواب دوم چون خبر يافتم كه ويرانى ايوان را آغاز كرده و در اين كار فرومانده ، خواستم ناتوانى از ملت اسلام دور كرده باشم تا كسانى كه به روزگار آيند ، نگويند اين قوم از ويران كردن بنايى كه ايرانيان ساخته بودند ناتوان بود . » « 2 » نظامى عروضى مىنويسد : « بعد از پيغامبرى هيچ حملى گران‌تر از پادشاهى و هيچ عملى قوىتر از ملك نيست پس نزديكان او كسى بايد كه حل و عقد عالم و صلاح و فساد بندگان خداى به مشورت و رأى و تدبير ايشان بازبسته بود . و بايد كه هريكى از ايشان افضل و اكمل وقت باشند . . . » « 3 »\r\n\r\nدعوت به بحث و مشاوره\r\nمتفكرين و خيرانديشان ، همواره سلاطين و قدرتمندان را به انتخاب وزرا و مشاورين صالح و كاردان ترغيب كرده‌اند . بهاء الدين محمد - بن مؤيد بغدادى مؤلف كتاب التوسل الى الترسل در يكى از نامه‌هاى خود ، براى انتباه سلاطين و تبليغ آنان به مشاوره و مطالعه و استمداد فكرى از مطلعين و صاحبنظران مىنويسد ، كه انبيا و پيامبران « طلبكار وزير و حاجتمند مشير بوده‌اند تا چه رسد به سلاطين كه به زور شمشير به منصب و مقامى رسيده‌اند . اينك جمله‌اى چند از آن نامه « محافظت مصالح بلاد و عباد . . . و تقويت ضعفا و زيردستان . . . جز به وزيرى نبود كه در انواع فضايل متفق عليه و مشيرى در فنون هنر مشار اليه كه به نظر حقيقت . . . عواقب امور بيند و در تيره شب حوادث به نور رأى روشن جاده مصلحت بازيابد . . . و بدين سبب است كه انبيا عليهم السلام به استظهار تأييد ربانى . . .\r\nطلبكار وزير و حاجتمند مشير بوده‌اند گاه التماس و اجعل لى وزيرا من اهلى هرون كرده‌اند ، و گاه خطاب و شاورهم فى الامر يافته . . . » « 4 »\r\n\r\n\r\n","description":"","footnote":"\r\n( 1 ) . نسفى ، كشف الحقايق ، به اهتمام دكتر احمد مهدوى دامغانى ، مقدمه\r\n( 2 ) . مروج الذهب ، پيشين ، ج 1 ، ص 254\r\n( 3 ) . نظامى عروضى ، چهار مقاله ، به اهتمام محمد قزوينى ، ص 12\r\n( 4 ) . التوسل الى الترسل ، ص 76\r\n","page_name":" 162 ","page_number":162},
  {"content":"\r\n\r\nدر جاى ديگر مىنويسد : « . . . از راه قياس شناخته‌ايم و به وجه تجربت معلوم كرده كه استقرار قواعد جهاندارى . . . به منصب وزارت و اصحاب اقلام مفوض و مؤكد است . . . رستگارى تيغ را دستيارى قلم از لوازم است و پايدارى ملك را پايمردى رأى از فرايض . . . وزيرى ، كه پادشاه خزانهء اسرار ملك پيش رويت او بگشايد و دل در هدايت و مناصحت او بندد و مفاتح ابواب و مصالح ، در دست كفايت او نهد . . . » « 1 »\r\nهرگاه آثار منظوم و منثور فارسى را از نظرگاه سياسى مورد مطالعه قرار دهيم ، مىبينيم كه زمامداران به رعايت افكار عمومى و مشورت با خبرگان كمتر توجه كرده‌اند :\r\nنظامى در داستان اسكندر و دارا اجمالا از يك جلسه مشورتى كه « دارا » با بزرگان ايران تشكيل داده سخن مىگويد :\r\n چو داراى دريادل آگاه گشت * كه موج سكندر ز دريا گذشت\r\nز پيران روشندل راى زن * برآراست پنهان يكى انجمن\r\nز هركاردانى به راى درست * در آن داورى چاره‌اى بازجست\r\nكه بدخواه را چون در آرد شكست ؟ * بد چرخ را چون كند بازپست ؟ « 2 » \r\n( نظامى )\r\nمولوى نيز با استبداد و خودكامگى مخالفت كرده است :\r\n مشورت ادراك و هشيارى دهد * عقلها را عقلها يارى دهد\r\nامر شاورهم براى آن بود * كز تشاور سهو و كژ كمتر شود\r\nعقل را با عقل ديگر يار كن * امر شورى بينهم را كار كن \r\n( مولوى )\r\nدانا ، هم داند ، هم پرسد ، نادان ، نه داند ، و نه پرسد و مولوى فرمايد : بيست مصباح از يكى روشنتر است .\r\n( مولوى )\r\n عقل قوت گيرد از عقل دگر \r\n( مولوى )\r\n با دو عاقل ، هوا نياميزد * يك هوا از دو عقل بگريزد\r\nبا بهان راى زن ز بهر بهى * كز دو عقل از عقيله‌يى برهى \r\n( سنايى )\r\n اوفتد بر گردن آن كانديشهء تنها كند \r\n( فرخى )\r\nنصيحت خواجه شمسن الدين جوينى به پسرش :\r\n يك نصيحت بشنو از من كاندر آن نبود غرض * چون كنى عزم مهمى ، مشورت از پيش كن \r\n\r\n\r\n","description":"","footnote":"\r\n( 1 ) . همان ، ص 79\r\n( 2 ) . نظامى ، پيشين ، ص 930\r\n","page_name":" 163 ","page_number":163},
  {"content":"\r\n\r\n كار تو دايم تواضع باد با خرد و بزرگ * منصبت چون بيشتر گشته است اكنون بيش كن\r\nگر كسى درد دلى گويد ترا ، از جان خويش * گوش با درد دل آن عاجز دل ريش كن\r\nآب در حلق ضعيفان از كرم چون نوش ريز * موى بر اندام خصم از بيم همچون نيش كن\r\nگر تكبر مىكنى ، با خواجگان سفله كن * ور تواضع مىكنى ، با مردم درويش كن\r\nمصلحت از قول دينداران كامل عقل جوى * مشورت با رأى درويشان دورانديش كن « 1 » \r\nبه نظر استوارت ميل : « پادشاهان مستبد يا كسان ديگرى كه عادت نكرده‌اند كوچكترين حرف مخالفى از دهان اطرافيان خود بشنوند ، معمولا از صحت عقايد خود دربارهء هرموضوعى اطمينان كامل دارند ، اما مردمى كه توفيق و سعادتشان از اين گونه پادشاهان بيشتر است و گاهى حرفها و عقايد مخالفين را به گوش خود مىشنوند و نيز تا حدى عادت كرده‌اند به اين‌كه عقايدشان وقتى كاملا درست نيست اصلاح پذيرد ، اينان نيز بدبختانه اطمينان نامحدودى به قضاوت مردم پيرامون خود دارند و فقط عقايدى را كه اين گروه مىپذيرند صحيح مىدانند . » دومين سخنور بزرگ عهد باستان يعنى سيسرون ، بزرگترين خطيب روم قديم ( 106 - 43 ق . م ) هميشه سخن و ادعاى حريف را با دقتى تمام بررسى مىكرد تمام كسانى كه موضوعى را به قصد كشف حقيقت بررسى مىكنند ، بهتر است از روشى كه اين خطيب بزرگ در دادگاه‌ها به كار مىبرد ، تقليد كنند . كسى كه تنها بر فكر و نظر خود آشنا باشد چنته‌اش تهى است ، قرنها گذشت و ميليونها از نفوس بشرى در نتيجهء فقدان آزادى بحث و انتقاد جان دادند تا سرانجام نهال آزادى در غرب ريشه دوانيد و مردى بنام جان استوارت ميل در كتاب تحقيق در باب آزادى اين جملات گرانقدر را به رشته تحرير كشيد :\r\n« اگر تمام نوع بشر به استثناى تنها يك نفر داراى عقيده‌اى باشد و فقط همان يك نفر عقيده‌اى داشته باشد كه با عقيده نوع بشر مخالف است ، همانقدر كه آن يك نفر حق ندارد در صورت امكان ، عقيده خود را به نوع بشر تحميل نمايد نوع بشر نيز به همان درجه حق ندارد كه عقيدهء خود را به آن يك نفر تحميل سازد . » « 2 »\r\nراوندى در راحة الصدور در ستايش عدل و روش صحيح كشوردارى مىنويسد : « . . . عدل يك ساعته ، بهتر است از عبادت هفتاد ساله . . . هركه عدل به كار دارد ، حصار ملكش شود ، و هركه ظلم پيش آرد ، شتاب هلاكش بود . . . بايد كه در فراخى و تنگدستى راستى نگاه دارد و حق مردم گزاردن ، نه در وقت دست تنگى از حق كم كند ، و نه در فراخ‌دستى زيادت دهد . و از آن‌كس ستاند كه ستدن روا بود نه به هواى دل كند . و نه بر مراد نفس رود . . . بهترين عدل آنست كه به مسلمانان آن خواهد كه به خود پسندد و هرچ نپسندد كه ديگرى با وى كنند ،\r\n\r\n\r\n","description":"","footnote":"\r\n( 1 ) . يادگار ، ( مجله ) سال 2 ، ش 4 ، ص 6\r\n( 2 ) . آزادى و حيثيت انسانى ، جمالزاده ص 73 - 75\r\n","page_name":" 164 ","page_number":164},
  {"content":"\r\n\r\nبايد او با ديگران نكند ، يكى از بنى اميه پرسيد كه زوال ملك شما به چه بود ؟\r\nگفت ما به لذتها مشغول شديم . اعتماد بر وزيران كرديم و ايشان منفعت خويش را بر ما و رعيت اختيار كردند و كارها از ما پنهان داشتند ، به رعيت ظلم كردند و ايشان را از انصاف ما نااميد كردند . . . طول معدلت از زوال سلطنت امان دهد ، خراج سنگين بر ديه‌ها نهادند ، تا روستائى ديه بگذاشت و ضياعها خراب شد و خزانه كم گشت و لشكر بازافتاد و دلشان از ما برميد . . . » « 1 »\r\n\r\nاندرز به سلاطين\r\nدر كتاب مسامرة الاخبار و مسايرة الاخيار ضمن توصيف آمدن سلطان علاء الدين بن فرامرز ، نوبت دوم به سلطنت روم ، به بعضى از مظالم و بىعدالتيهاى آن روزگار اشاره مىكند و مىگويد :\r\n« سلطان ستمگر . . . خاك بر دنبال اقبال خود مىكند ، و آب روى حشمت مىبرد و آتش سخط مىافروزد : رعيت را مدارا نمودن ظلم و معصيت ، وقتى ميسر شود كه قدم پادشاه بر جاده عدل و عبادت مستقيم باشد . چون پادشاه از غايت ظلم و معصيت ظالم ، از مظلوم فرق نكند ، و روز عزيز و شب قدر از هفتم شوال بازنداند و به جهت يك ساعته لذت كه به مذاق او رسد حرارت و وخامت عاقبت آن انديشه نكند از اتباع او چه توقع توان داشتن . . . » « 2 »\r\nدر كتب و آثار تاريخى ما ، مكرر به امرا و زورمندان تأكيد شده است كه از راه حق و عدالت منحرف نشوند . ولى چون مردم متحد نبودند و به زور شمشير از حقوق فردى و اجتماعى خويش دفاع نمىكردند ، هميشه مستبدين و ستمگران از بىخبرى و سستى مردم سوءاستفاده كرده‌اند . اينك نمونه‌اى از تعاليم دانشمندان : شهرها را ، به عدل محكم كنيد . . . و آن ، باروئيست كه آب آن را نريزاند و آتش نسوزاند و منجنيق بر وى كار نكند . « عقد العلى » سستى بر پادشاه حرام است ، چه او نگهبان ملك است و زشت باشد كه نگهبان را به نگهبانى حاجت افتد .\r\n( شاهد صادق ) - براى سلاطين و شهرياران دروغگو و عوامفريب و براى كسانى كه تظاهر به مردم‌دوستى و خدمت‌گزارى مىكنند ولى عملا در راه منافع و مصالح خويش تلاش مىكنند ، هيچ چيز وحشتناك‌تر از آزادى گفتار نيست ، كنستانس آكسالوف « 3 » مىگويد :\r\n« تنها گفتار آزاد براى دروغ خطرناكست . هرگز به يارى سران و اميرانى كه اقتدارشان بر پايهء بندگى ملت است برنخيزد . . . » « 4 »\r\nسلاطين به نظر ابو على دقاق : ابو على دقاق نيشابورى ، از صوفيان بنام ، در مقام اندرز\r\n\r\n\r\n","description":"","footnote":"\r\n( 1 ) . راوندى ، راحة الصدور ، پيشين ، ص 69 به بعد\r\n( 2 ) . اخبار سلاجقهء روم ، به اهتمام دكتر محمد جواد مشكور ، ص 483 ( نقل از مسامرة الاخبار )\r\n( 3 ) .  Constans Axalof \r\n( 4 ) . جمالزاده ، آزادى و حيثيت انسانى\r\n","page_name":" 165 ","page_number":165},
  {"content":"\r\n\r\nمىگويد : « . . . حذر كنيد از صحبت سلاطين كه ايشان را رأى چون رأى كودكان بود و صولت چون صولت شيران ، و گفت شيوهء سلاطين آنست كه از ايشان صبر و با ايشان طاقت نيست . . . » « 1 »\r\nاين‌كه سعدى مىگويد : « عمل پادشاهان دو طرف دارد اميد نان و بيم جان ، خلاف رأى خردمندانست بدان اميد در اين بيم افتادن » ، خود نمودارى است از قدرت مطلق و بىچون و چراى سلاطين قرون‌وسطا .\r\nدر آثار الوزراء از قول بزرگمهر آمده است كه از او پرسيدند چه چيز است كه كار مردم پارسا تباه كند ؟\r\nگفت : « ستودن ستمكاران »\r\nجنگ و غارتگرى : بعضى از شهرياران و سپهسالاران نزديك‌بين و مال‌اندوز به جاى جهاندارى به جهانخوارى و تجاوز به حقوق عمومى سخت راغب بودند سلطان مسعود و پدرش سلطان محمود از غزنويان - و سلطان جلال الدين منكبرنى از خوارزمشاهيان و بسيارى ديگر از شهرياران ، كمتر در فكر رعيت‌پرورى و اصلاح امور اجتماعى بودند ، پس از آنكه سپاه جلال الدين به بلاد گرج راه يافتند به اشاره سلطان دست به تعدى و تجاوز دراز كردند شهاب الدين نسوى نويسندهء سيرت جلال الدين منكبرنى از قول حسام الدين خضر ، دوست خود مىنويسد : « . . . ميان گرج سه ماه اقامت كرديم ، پيوسته به غارت و تخريب عمارات و ابتلاء اهالى . . . مشغول بوديم و غلام و بردهء گرجى چنان ارزان شده يك نفر غلام گرجى به دو دينار فروخته مىشد ، آنها كه مواشى را از دربندها مىگذرانيدند از چنگ عدو آمن نبودند . . . لشكر از غايت استيلا دلير شده بودند به سخن ما التفات نمىكردند . . . » « 2 » در ميان رجال و سپهسالاران نيز بعضى متجاوز و خون‌آشام بودند ، در همين كتاب در شرح درازدستى شرف الملك در بلاد آذربايجان مىخوانيم : « چون شرف الملك به شهر خوى درآمد دست مصادرات بگشود و تمامت مردم را بدوشيد ، آنگه به غلام خود ناصر الدين بوغا داد ، و از آنجا به مرند رفت و آن را از خوى عظيم‌تر بدوشيد ، و نخجوان را نيز همچنان ، بلكه عامهء بلاد آذربايجان را جاروب كرد ، چنان كه در هيچ يمين ، يسار نگذاشت . . . » « 3 » جلال الدين منكبرنى دست كمى از او نداشت ، اين مرد مانند پدر بىتدبيرش سلطان محمد خوارزمشاه ، مطلقا نقشه و برنامه‌يى براى اداره مملكت نداشت جلال الدين با اينكه مستمرا مورد تعقيب مغولان بود ، هرگز دست دوستى به سوى مردم ايران دراز نكرد و از چپاول و غارتگرى روى نگردانيد .\r\nبدون اينكه به عاقبت كارها بينديشد « همواره به نوشيدن مى و شنيدن دف و نى مشغول بود ، شب مست به خواب مىرفت و صبح در خمارى برمىخاست ، لشكر او هرروز كمتر و كار او هرساعت مشوش‌تر مىشد و او از آن خبردار نبود و بدان التفات نمىنمود » تا شاعر او\r\n\r\n\r\n","description":"","footnote":"\r\n( 1 ) . على اكبر دهخدا ، لغت‌نامه ، ص 664\r\n( 2 ) . سيرت جلال الدين متكبرنى ، به اهتمام استاد مينوى ، ص 146 .\r\n( 3 ) . همان ، ص 189\r\n","page_name":" 166 ","page_number":166},
  {"content":"\r\n\r\nخطاب به او گفت :\r\n شاها زمى گران چه برخواهد خاست * وز مستى بيكران چه برخواهد خاست\r\nشه مست و جهان خراب و دشمن پس و پيش * پيداست كزين ميان چه برخواهد خاست \r\nبه قول استاد مينوى : « به نظر مىرسد كه تصميمات او برحسب مقتضيات لحظه و ساعت بود و نقشه و انديشه و پيش‌بينى در كارهاى او كمتر دخالت داشته است از براى « آن » و « روز » زندگى مىكرد بگير و بخور به بخش و چيزى منه - هيچ فكر نمىكرد كه اين مملكت يا آن شهر از آن اوست و اين مردم رعاياى او . . . » « 1 »\r\nجهانگيرى و جهاندارى : « تعرضى ، به احوال و اعمال جلال الدين خوارزمشاه در جامع التواريخ بخواجه نصير الدين طوسى منسوبست ، مىگويد : « خواجه نصير الدين ( به خدمت هولاكو ) عرضه داشت كه سلطان جلال الدين خوارزمشاه از استيلا و غلبه مغول منهزم گشته به تبريز رسيد و لشكريان او بر رعايا تطاول مىكردند ، آن حال بر راى او عرضه كردند ، فرمود كه : ما اين زمان جهانگيريم نه جهاندار و در جهانگيرى مراعات رعيت شرط نيست ، چون جهاندار شويم فريادخواه را داد دهيم . هولاكو فرمود كه : به حمد الله تعالى هم جهانگير و هم جهانداريم ، با ياغى جهانگيريم و با ايل جهاندار ، نه چون جلال الدين بضعف و بعجز مبتلا . » « 2 » چنان كه در جلد دوم ضمن تاريخ مغول يادآور شديم جلال الدين منكبرنى با تمام شجاعت و قهرمانى كه داشت از نعمت عقل سليم بىنصيب بود و در فكر سعادت و نيكبختى مردم نبود او و پدرش سلطان محمد خوارزمشاه خود را از حمايت خلق بىنياز مىشمردند ، جلال الدين در نتيجه همين سياست غلط و افراط در ميگسارى نه تنها از مبارزات شجاعانه خود طرفى نبست بلكه آخرين روزهاى عمر خود را در شرايطى نكبت‌بار گذرانيد . نويسنده سيرت جلال الدين منكبرنى در شرح احوال پدرش سلطان محمد مىنويسد : سلطان . . . همى گريست و مىگفت از چندين زمينهاى اقاليم كه ملك خود گرفتم ، امروز دو گز زمين يافت نخواهد شدن كه در آنجا گورى بكاوند و اين بدن بلاديده را دفن كنند . . . چون انفاس معدود بر سلطان آخر آمد و هنگام رحلت از اين جهان رسيد . . . مهتر مهتران كه مقدم فراشان بود مباشرت غسل او كردند و چادرى كه او را در آن بگور نهند دست نداد . . . بضرورت كفن او را از پيراهن ساخت و در اين جزيره دفن كردند . » « 3 » اين شهريار در دوران قدرت و عنفوان شباب سخت خودخواه و متكبر بود ، چون شيخ شهاب الدين سهروردى به عنوان سفير خليفه به خيمهء او راه يافت ، سلام كرد ولى جوابى نشنيد و سلطان اجازهء نشستن به وى نداد . چون اظهارات سهروردى در فضيلت خليفه و زهد و تقواى خلفاى عباسى پايان يافت اين نوجوان در پاسخ رسول گفت : « اين كس كه تو او را وصف مىكنى در بغداد نيست من مىآيم و كسى را به خلافت مىنشانم كه بدين اوصاف باشد . » « 4 » با اين بيان\r\n\r\n\r\n","description":"","footnote":"\r\n( 1 ) . سيرت جلال الدين منكبرنى ، پيشين ، ص ف\r\n( 2 ) . همان كتاب ، ص فه و فو\r\n( 3 ) . سيرت جلال الدين منكبرنى ، باهتمام مينوى ، ص 68 به بعد\r\n( 4 ) . همين كتاب ، ص 302\r\n","page_name":" 167 ","page_number":167},
  {"content":"\r\n\r\nسلطان از فساد خليفه سخن گفت در حالى كه خود و مادرش در فساد و تباهى و ناچيز شمردن حقوق مردم دست كمى از خليفهء وقت نداشتند . جلابى در كشف المحجوب مىنويسد :\r\n« دوريشى را با ملكى ملاقات افتاد ، ملك گفت حاجتى بخواه گفت من از بنده بندگان خود حاجت نخواهم . گفت اين چگونه باشد ؟ گفت مرا دو بنده‌اند كه هردو خداوندان تواند ، يكى حرص و ديگرى طول امل . . . »\r\nعلت دوام حكومت فردى : ويل دورانت ضمن گفتگو از حكومت معاويه مىنويسد :\r\n« حكومت سلطنتى فردى از دوران كورش تا روزگار ما دوام يافته و ظاهرا اين روش براى فرمانروايى اقوام نادان و استثمار آنها مناسب است . » « 1 »\r\nبه اين ترتيب ، مادام كه افراد اجتماع در مكتب احزاب سياسى دموكراتيك و مترقى ، تعليم و آموزش كافى نبينند و از راه تعليم و تربيت به حقوق فردى و اجتماعى خود پى نبرند و براى كسب و حفظ آن حقوق مبارزه نكنند ، از ثمرات آزادى برخوردار نخواهند شد .\r\n\r\nفقدان آزادى بحث و انتقاد\r\nدر ايران قبل و بعد از اسلام ، به حكايت آثارى كه در دست است ، آزادى بحث و انتقاد حتى به صورت ناقصى كه در يونان و روم قديم بود وجود نداشت . و خيرخواهان و رجال قوم نمىتوانستند بدون بيم و هراس آنچه مصلحت دولت و مردم است بر زبان آورند .\r\nچنان كه ديديم اگر جلساتى به منظور مشاوره و تحقيق تشكيل مىشد ، بيشتر جنبه تفنن و تظاهر داشت و كسى نمىتوانست خلاف نظر و ميل سلطان وقت سخنى گويد . سعدى با استادى تمام ضمن حكايتى مختصات يكى از جلسات مشورتى را در آن ايام توصيف مىكند :\r\n« وزراى نوشيروان در مهمى از مصالح مملكت انديشه همى كردند و هريك از ايشان دگرگونه رايى همى زدند و ملك همچنين تدبيرى انديشه كرد . بوذرجمهر را رأى ملك اختيار آمد وزيران در نهانش گفتند : « رأى ملك را چه مزيتى ديدى بر فكر چندين حكيم ؟ » گفت : به موجب آن‌كه انجام كار معلوم نيست و رأى همگان در مشيت است كه صواب آيد يا خطا . پس رأى پادشاه اختيار كردم ، تا اگر خلاف صواب آيد ، به علت متابعت او از معاقبت ايمن باشم . »\r\n خلاف راى سلطان راى جستن * به خون خويش باشد دست شستن\r\nاگر خود روز را گويد شب است اين * ببايد گفت ، اينك ماه و پروين ! \r\n( از باب اول گلستان )\r\nالبته اين حكايت مطلقا صحت و ارزش تاريخى ندارد ، و سعدى براى نشان دادن مختصات حكومت فردى به جعل چنين حكايتى پرداخته است .\r\nسعدى در جاى ديگر مىگويد : « به آواز خوش كودكان و محبت پادشاهان اعتماد نبايد\r\n\r\n\r\n","description":"","footnote":"\r\n( 1 ) . ويل دورانت ، تمدن اسلامى ، پيشين ، ص 65\r\n","page_name":" 168 ","page_number":168},
  {"content":"\r\n\r\nكرد كه آن به خوابى و اين به خيالى مبدل شود . »\r\nقرائن زير نشان مىدهد كه نزديكان و خيرخواهان شاه يا وزير اگر حقيقت و واقعيتى را به شاه يا وزير تذكر مىدادند ؛ موجب خشم و ناراحتى آنها مىشد .\r\nانوشيروان و بزرگمهر : از ديرباز سلاطين مستبد شرق به وزرا و مشاورينى علاقه داشتند كه تسليم صرف اراده و نظريات آنها باشند حتى انوشيروان عادل ! نيز حاضر نبود كه به گفتار صريح وزيرى چون بزرگمهر گوش فرادهد و سخن او را با صبر و شكيبائى بشنود ، به حكايت شاهنامه ، يك بار انوشيروان در اثر سوءتفاهمى ، بر وزير باتدبير خود بزرگمهر خشم مىگيرد و او را زندانى مىكند . پس از چندى از حال وزير خود جويا مىشود . وى در جواب مىگويد كه جاى من از جاى شهريار بهتر است شاه كه منتظر چنين جوابى نبود ، فرمان مىدهد كه او را در چاه تاريكى دربند كنند . پس از چندى ديگر پيغام مىفرستد كه جايش چون است .\r\nبزرگمهر پاسخ مىدهد كه روز من از روز شهريار بهتر است . انوشيروان در حالى كه خشم و غضب بر او چيره شده بود دستور مىدهد كه او را در تنور آهنين تنگ و تاريكى افكنند و اطرافش سيخ و پيكان گذارند تا از حركت و جنبش بازماند . در چنين وضعى ، بار ديگر شهريار جوياى حال بزرگمهر مىشود . انوشيروان اين‌بار در برابر مردانگى ، و استقامت اين مرد به زانو در مىآيد و يكى از بستگان خود را همراه با دژخيمى نزد او مىفرستد تا از راز پرده بردارد . در اين حال بزرگمهر مىگويد :\r\n بدان پاكدل گفت بوذرجمهر * كه ننمود هرگز به ما بخت چهر\r\nنه اين پاى دارد به گردش نه آن * سرآيد همه نيك و بد بىگمان\r\nچه با گنج و بخت و چه با رنج سخت * ببنديم هرگونه ناكام رخت\r\nز سختى گذر كردن آسان بود * دل تاجداران هراسان بود \r\nشاه پس از شنيدن اين سخنان ، دستور رهايى او را مىدهد و پس از مدتى بزرگمهر شرح واقعه را به اطلاع انوشيروان مىرساند و شاه به بىگناهى او پى مىبرد .\r\nنه تنها سلاطين ، بلكه وزرا و حكمرانان ديگر نيز به كسى اجازه بحث و انتقاد نمىدادند با اين حال صاحب‌نظران از ارشاد آنان غفلت نمىكردند .\r\nدر كتاب تحفه از آثار قرن هشتم كه نويسندهء آن معلوم نيست چنين مىخوانيم :\r\n« هيچ مرتبت از منزلت سلطان عادل برتر نيست مگر مرتبه نبوت . پس واجب كند كه سلطان حق اين نعمت . . . به واجبى بداند . . . و از عهدهء عهد « كلكم راع و كلكم مسئول عن رعيته » برآيد . . . و چنان‌كه هيچ مرتبتى از درجه ملوك عادل برتر نيست ، هيچ مرتبت از منزلت ملك جابر زيرتر نباشد . . . چنان‌كه وجود سلطان عادل ، صلاح عباد و بلادست . . . وجود سلطان جابر ، فساد عباد و\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nبلاد است . . . اگر سلطان از نهج عدل عدول نمايد هرآينه خدم قدم بر بساط انبساط نهند و دست تعدى بر ارواح و ازواج خلق دراز كنند ، ضياع در معرض ضياع افتد ، و بضاعت مناهى و ملاهى رواج يابد ، و چون خير و صلاح مغلوب گردد ، مسئله مقلوب شود ، موازين و مكاييل نقصانى پذيرند ، برو بركت از ميان كنار گيرد . . . خلايق دست از صدقات و زكات بازدارند و روى از احسان و اجمال برتابند ، حرص و آز و شره و نياز و فكر و حيلت و زور و خديعت دستخوش اهل روزگار شود . » « 1 »\r\nو در كتاب بحر الفوائد در تأييد اين معنى چنين آمده است : « در جهان از مرگ پادشاه عادل بتر نيست و در جهان از مرگ پادشاه ظالم بهتر نيست . . . » « 2 »\r\n\r\nعقيدهء افضل الدين كاشانى\r\nدر ميان آثار انتقادى گذشتگان ، نظريات كاشانى در پيرامون شخصيت شهرياران قابل‌توجه و شايان نقل است :\r\nبابا افضل كاشانى در يكى از آثار خود در طى سه گفتار در پيرامون ، پادشاهان و راه و رسم فرمانروايى و كاركنان و نايبان شاه ، مطالبى مىنويسد و به امرا و زورمندان زمان اندرزهايى مىدهد و در پايان با صراحتى تمام مىگويد : « . . . جمعى از پادشاهان كه به نام پادشاهى خرسند باشند . . . چندان‌كه خاصيت و هنر پادشاهى در ايشان بيشتر جسته شد ، كمتر يافته آمد ، بلكه پادشاه را چنان ديدم كه ميل او به شهوت‌راندن از همه اشخاص رعيت يا از بيشتر ايشان افزون بود ، غلبه غضبش بر خرد از غلبه رعيت بر خردشان زيادت آمد و حرص و شره براندوختن و نهادن ذخيره‌هاى ناپايدار بر حرص و شره رعيت به رجحان داشت و از داشتن مكارم اخلاق و از خرد اصلى كه بدان دانشهاى يقينى بود و آگهى از عاقبت كار و بازگشت ، از رعيت بىخبرتر و غافل‌تر بود و كوشش و جدش در سير كردن آز و خوشنود كردن خشم بود ، و سير كردن آز را به گرد كردن مالهاى گذرنده ديد ، به هرطريق كه زودتر برآيد اگر غارت بود و اگر خواستن به الحاح و ستدن به قهر . . . كارش خوردن به افراط و جمع اسباب‌بازى و غفلت و خنده و بيهده گفتار ناسزا يافتم ، و اين احوال . . . همه بر خلاف شرايط سرورى و آيين جهاندارى ديدم . . . از اين جهت آهنگ بنبشتن اين نامه كردم تا چند خصلت از خصال پادشاه در آن ياد كرده آيد . . . هرچه شاهان نيكبختى شناسند ، لشكر فراوان است و سلاح بسيار و خزينه آبادان و تجمل بىاندازه از لباس و پيرايه و فرمان‌بردارى رعيت و ساز و اسباب نشاط و لهو و مانند اين ، و چنين چيزها كه دل با وى آميزد و الفت گيرد و بستهء آن شود ، سبب گرفتارى و اسيرى دل بود نه سبب آزادگى و رستگارى كه اگر به عدد اين چيزها كه اسباب و علامات اقبال و نيكبختى همى پندارند ، از سلاح و سپاه و\r\n\r\n\r\n","description":"","footnote":"\r\n( 1 ) . تحفه ، پيشين ، ص 11 به بعد\r\n( 2 ) . بحر الفوايد ، پيشين ، ص 57\r\n","page_name":" 170 ","page_number":170},
  {"content":"\r\n\r\nچهارپاى و زر و سيم و گوهر و آلات و سراى و بارگاه و باغ و قصور و همه به زنجير و ريسمانها در تن يك شخص بندند چنان‌كه از وى به دشخوارى بازتوان كرد ، آن تن در غايت گرفتارى و بدبختى باشد . . . چنين زشتيها را خوب ديدن از خلل بينائى دانستم و چون بيننده بىخلل و آفت بود . . . اين نامه يار بصيرت پادشاه شود . . . » « 1 »\r\n\r\nشرايط حكومت و زمامدارى\r\n\r\nخصوصيات اخلاقى يك سلطان يا فرمانروا\r\nدر تاريخ فخرى ، ضمن بحث در پيرامون امور سلطنت و سياست ملكدارى مىنويسد : « براى حسن جريان امور كشور ، بايد نخست پادشاه عاقل باشد . زيرا با عقل است كه دولتها و بلكه ملتها با تدبير اداره مىشوند . . . ديگر عدل است كه با به كار بردن آن ، اموال فراوان به دست مىآيد و سرزمينها آبادن مىگردد و مردان صلاح و شايستگى مىپذيرند . »\r\nدر سال 656 هنگامى كه هلاكو بغداد را فتح كرد ، فرمان داد كه از علما استفتا شود كه كدام يك افضل‌اند : سلطان كافر عادل يا سلطان مسلمان ستمكار ؟ « چون هنگام فتوا رسيد علما از پاسخ خوددارى كردند . سرانجام رضى الدين على بن طاووس كه مردى محترم و مقدم بر ايشان بود ، قلم برگرفت ، و رأى خود را مبنى بر برترى سلطان كافر عادل بر سلطان مسلمان ستمكار نوشت سپس ديگران رأى خود را در اين‌باره نوشتند . . . » « 2 »\r\nديگر آنكه ، « پادشاه بايد از دانش بىنصيب نباشد ، تا از لغزش مصون باشد .\r\nچهارم ترس از خدا ، « پادشاه هرگاه از خدا بترسد ، بندگان خدا از جانب وى ايمن‌اند . »\r\nپنجم ، عفو از گناهان و بخشيدن لغزشهاست .\r\nششم ، شاه بايد از كينه‌توزى و عناد با مردم خوددارى كند و كرم و جوانمردى پيشه سازد .\r\nهفتم ، شاه بايد هيبت و قدرت خود را به مردم نشان دهد تا آزمندان بر ضعيفان ستم روا ندارند .\r\nهشتم ، سياست و وفاى به عهد ، سرمايه سلطنت و وسيله جلوگيرى از خونريزيست .\r\nنهم ، پادشاه بايد به مشكلات امور كشور واقف باشد ، نيكوكار را به خاطر نيكوكاريش پاداش ، و تجاوزكار را براى تجاوزش كيفر دهد و هواى نفس را ترك كند . بزرگمهر حكيم گفته است : « سزاوار است كه پادشاه در شكيبائى و كتمان سرّ ، مانند زمين و براى اهل فساد ، مانند آتش ، و در نرمى به كسى كه با وى نرمى كند ، مانند آب باشد . نيز شايسته است كه پادشاه شنواتر از اسب و بيناتر از عقاب و آگاه‌تر از سنگخوار و پرهيزجوتر از كلاغ و دليرتر از شير و نيرومندتر از يوز باشد . و نيز بر پادشاه است كه مستبد به رأى نباشد ، و در پيش‌آمدهاى سخت ، با\r\n\r\n\r\n","description":"","footnote":"\r\n( 1 ) . رسايل بابا افضل كاشانى ، نسخهء خطى كتابخانهء ملك ، شمارهء 4193 ، ص 40 به بعد ( به اختصار )\r\n( 2 ) . ابن طفطقى تاريخ فخرى ، ترجمهء محمد وحيد گلپايگانى ، از ص 18 به بعد\r\n","page_name":" 171 ","page_number":171},
  {"content":"\r\n\r\nخردمندان و خواص مردم و با هركس كه در او هوش و عقل و رأى پسنديده ، و تميز درست و شناسايى به امور مشاهده كرد ، مشورت نمايد . و نبايد حشمت پادشاهى ، وى را از مأنوس كردن مستشار به خود و جرأت دادن به او و به دست آوردن دل او بازدارد تا مستشار از راه خلوص اداى وظيفه كند . زيرا هيچ‌كس با زور خيرانديشى نمىكند و جز با ميل و رغبت به دوستى نمىگرايد . »\r\nچنان‌كه در واقعهء بدر پيغمبر ( ص ) در جايى فرود آمد كه آب نبود ، يكى از ياران گفت صواب آن است كه از اينجا كوچ كنيم و كنار آبى رحل اقامت افكنيم حضرت به نظر او ارج نهاد و از آنجا حركت كردند و كنار آبى فرود آمدند . گفته‌اند : « خطاى با مشورت بهتر از صواب با استبداد و خودكامگى است . صاحب كليله و دمنه گفته است : پادشاه ناچار از داشتن مستشارى مورد اطمينان است كه همواره سرّ خويش با او در ميان نهد و در رأيش معاون او باشد ، زيرا طالب مشورت هرچند خود از مستشار افضل و اعقل ، و در صحت رأى به او مقدم باشد . ولى گاه است كه همو به رأى طالب مشورت چيزى مىافزايد . . . » « 1 »\r\nفخرى در جاى ديگر از كتاب خود ، مىنويسد كه سلاطين بايد براى هريك از طبقات ، سياست خاصى در پيش گيرند . با فضلا و دانشمندان طريق لطف‌آميز پيش گيرد « و مردم متوسط را با دوستى آميخته به ترس » و مردم عوام را با ترس و بيم از كيفر ، از انحراف بازدارد .\r\n« بدان كه پادشاه براى رعيت خود ، همچون طبيب براى بيمار است . . . سزاوار نيست كسى را كه در تأديبش تهديد كفايت مىكند ، او را به زندان افكند ، همچنان‌كه سزاوار نيست كسى را كه در ادب نمودنش زندان كفايت مىكند ، بزند . و كسى را كه با چوب بايد زد با شمشير به قتل رساند . » « 2 »\r\nالفخرى سلاطين را از انجام كيفرهاى شديد نظير قتل و مثله برحذر مىدارد و تأكيد مىكند كه مجازات بايد متناسب با جرم باشد .\r\nفخرى در جاى ديگر مىنويسد كه سلاطين و بزرگان بايد خود ، جوهر و شخصيت داشته باشند و « عظامى » نباشند . يعنى به استخوان پوسيده اجداد و نياكان خود افتخار نكنند .\r\n« گفته‌اند سياست پنج گونه است . هر آن‌كس كه سياستش در خانه درست بود ، در ديه نيز درست است و هركس سياستش در ديه صحيح بود ، در شهر نيز صحيح است و هركس سياستش در شهر خوب بود ، در ادارهء لشكر نيز خوب است و هركس سياستش در ادارهء لشكر پسنديده بود ، در كشوردارى نيز پسنديده است . »\r\nفخرى با اين گفته‌ها همداستان نيست و مىنويسد : « چه بسا پادشاهى كه سياست ملكداريش خوب است ولى سياستش در ادارهء منزل خوب نيست . » « 3 »\r\nبه نظر او كشور با شمشير و قلم اداره مىشود ، و هيچ يك از ديگرى بىنياز نيست .\r\n\r\n\r\n","description":"","footnote":"\r\n( 1 ) . همان ، ص 30\r\n( 2 ) . همان ، ص 50\r\n( 3 ) . همان ، ص 66\r\n","page_name":" 172 ","page_number":172},
  {"content":"\r\n\r\nفخرى مىنويسد : « باهوش‌ترين پادشاهان كسى است كه جد را جانشين هزل كند و ميل را مقهور خرد سازد . . . پادشاه با احتياط ، كسى است كه بر نفس خويش ديدبان بگمارد تا مردم به عيب او بيش از خود وى آگاه نباشند . . . گفته‌اند باهوش‌ترين پادشاهان كسى است كه پيش‌آمد بزرگ و مهم را قبل از وقوعش تدارك نمايد . » « 1 » فخرى پادشاه ستمكار و قدرتمند را بر پادشاهان ضعيف و آلت فعل ترجيح مىدهد « . . . پادشاه نيرومند ستمكار از حرص و آز رعيت جلوگيرى مىكند ، و جانب ايشان را با نيروى خود در مقابل ديگران نگاه مىدارد . . . رعيت را از شر دشمن حفظ مىكند . . . اما پادشاه ضعيف رعيت را به حال خود وامىگذارد . در نتيجه هركس مىرسد بر ايشان تسلط مىيابد . و آنان در زير هرپائى كوفته و پايمال مىشوند و در حقيقت به منزله كسانى هستند كه از شريك نفر در امان ، ولى به شر گروهى گرفتارند . » « 2 »\r\nبا اين بيان ، فخرى نشان مىدهد ، كه تمركز ناشى از قدرت يك پادشاه بر اصول فئوداليسم و حكومت عشيره‌اى رجحان دارد . زيرا در رژيم سلطنتى در صورتى كه تمام قدرتها ناشى از شخص شاه باشد ، مردم ناگزيرند فرامين فرد واحدى را گردن نهند ، در حالىكه در رژيم خان‌خانى ، هر روز قلدرى گردن‌فرازى مىكند و بر مال و جان مردم تجاوز مىنمايد . فخرى با اين استدلال ، ( قرنها قبل از ماركس ) حكومت متمركز سلطنتى را به حكومت قدرتها ترجيح مىدهد .\r\nدر كتاب تحفة الملوك در آداب كه بين ربع اول قرن هفتم و ربع آخر قرن هشتم تأليف شده است و نويسندهء آن معلوم نيست ، در باب دهم - « در خدمت پادشاهان » مىنويسد : « پوشيده نيست كه خدمت پادشاهان كردن كارى بزرگ است و هركس كه خود را ملازم خدمت پادشاه گرداند ، همچنان‌كه در صدد خطر بزرگى بود ، در معرض خشم پادشاه باشد . و خطر مؤاخذت همچنان بود ، و از اين‌جاست كه رسول عليه السلام فرموده است من اقترب من ابواب السلاطين افتتن . يعنى هركس به درگاه پادشاه نزديك شد ، در فتنه و امتحان قرار مىگيرد . و عرب گفته است كه من شرب كاس الملوك احترقت شفتاه . و مراد اين است كه هركس از كوزه پادشاهان آب خورد هر دو لب او بسوزد .\r\n شنيدم كه آتش بود پادشاه * به نزديك آتش كه جويد پناه ؟ \r\n. . . سندباد حكيم گويد پرستش پادشاهان و تجارت دريا و با شير خشم‌آلود كوشيدن و با مار گزنده بازى كردن ، سهمناك و پر بيم كارى است . . . »\r\n\r\nاندرزهاى سياسى و اقتصادى خواجه نصير الدين طوسى به پادشاه\r\nدر عهد ايلخانان مغول پادشاه وقت ( اباقاآن ) از خواجه نصير الدين طوسى متفكر و سياستمدار معروف ايران مىخواهد كه راه و رسم شهرياران قديم را كه موجب آبادانى مملكت و رفاه و آسايش رعيت مىشده است ، تقرير و به رشته تحرير درآورد ، تا مورد استفاده قرار گيرد . خواجه با خواهش سلطان عمل مىكند و ضمن نصايح و\r\n\r\n\r\n","description":"","footnote":"\r\n( 1 ) . همان ، ص 77\r\n( 2 ) . همان ، ص 89\r\n","page_name":" 173 ","page_number":173},
  {"content":"\r\n\r\nاندرزهاى سياسى ، بسيارى از خصوصيات زندگى اجتماعى آن ايام را توصيف و بيان مىنمايد .\r\nبه همين مناسبت ، براى استفاده خوانندگان عين اين نامه پرمطلب و ارزنده را نقل مىكنيم :\r\n« اما آنچه پادشاهان قديم و دانايان ولايتها گفته‌اند و رسم ايشان بوده ، اينست كه نوشته مىشود ، گفته‌اند كه بنياد پادشاهى بر دو چيز است : يكى شمشير و ديگر قلم ، و شمشير در دست سپاهيان باشد و قلم در دست نويسندگان و مردم سپاهى را چهار شرط باشد ، اول آن‌كه با يكديگر متفق باشند ، دوم با پادشاه يكدل . سوم آنكه جز به فرمان پادشاه كار نكنند ، چهارم آن كه مردان كار باشند ، و ادب سلاح آموخته و هركس كه در او اين چهار شرط نبود لشكر را نشايد . و اگر در ميان لشكر درآيد ، لشكر را به فساد آورد ، و پادشاه بايد كه با لشكر چهار شرط رعايت كند . اول آن‌كه ايشان را به علوفه ، جامه و سلاح و چهارپاى ، بازماندگى نباشد دوم آن‌كه بزرگان را به جاى بزرگ ، خردان را به جاى خرد بدارد ، سوم آن‌كه بهادران را كه خدمت بهتر كنند ، به زندگانى بهتر دارد . و پس از مردن ، فرزندان ايشان را غمخوارگى نمايد . چهارم غنيمت كه از ياغى گيرند ، براستى به ايشان دهند ، چنان‌كه بعد از اين گفته شود ، و فايدهء لشكر چهار چيز است ، اول قوت و هيبت و شكوه پادشاه ، دوم دفع ياغيان ، سوم ايمن داشتن رعايا ، چهارم پاك داشتن راهها از دزدان ، و علفخوارها از جانوران درنده . و چون پادشاهى را ياغى باشد ، بايد رعايت چهار چيز كند : اول آن‌كه اگر قوت جنگ ندارد صلح كند و طلب صلح اولى . دوم آنكه اگر جنگ كند ، تدبير حرب ، و مردمان و جاى و وقت موافق تعبيه نيكو كند . سوم آن‌كه انديشه بد نكند تا نيك پيش آيد . و اگر ياغى غلبه كند ، انديشه تدارك آن كرده باشد . و احتياط زن و فرزند خود و لشكر و خزانه و بنه و رعيت به جا آورده باشد . چهارم آن‌كه بر ياغى غلبه كند ، مغرور نشود ، تعجيل نكند و از سر احتياط و عقل و عدل و فكر و رؤيت ، كارها تمام كند . و اگر پادشاهى را ياغى نباشد ، چهار چيز نگاه دارد اول آن‌كه لشكرها همچنان ساخته مىدارد كه هنگام جنگ ، دوم آنكه از پديد آمدن ياغى ناگهان غافل نباشد ، سوم آن‌كه دشمن خود را خرد ندارد ، چهارم آن‌كه اطراف ملك را از مرد و سلاح خالى نگذارد ، اين‌همه سخنها تعلق شمشير دارد .\r\nو اما قلم در دست چهار قوم باشد : اول اهل دين ، دوم اهل علمهاى باريك چون حكمت و نجوم و طب ، سوم كسانى كه كارهاى بزرگ مىسازند .\r\nچون وزيران و يارغوچيان و نويسندگان كه سخن پادشاه به ايل و ياغى رسانند و نويسند ، چهارم كسانى كه حاصل دخل و خرج نگاه دارند . و فايدهء قلم چهار است : اول راه خداى تعالى در ميان خلق نگاه دارد تا ديگرگون نشود ، دوم\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nخبرهاى پوشيده را آشكار كند . سوم سخنهايى را ياد دهد تا فراموش نشود .\r\nچهارم آن كه راستى در ميان مردم نگاه دارد .\r\nو دخل پادشاه از چهار موضوع بود : اول از ميراث گذشتگان ، دوم از مال رعيت ، سوم از كفايت خود ، چهارم از عطاى خداى تبارك و تعالى . و مال پادشاه دو نوع بود : اول خاصهء او ، دوم مال مصالح پادشاهى . اما آنچه از گذشتگان بود مثل پدران و برادران ، كه به او رسد ، خاصه پادشاه بود . اما آنچه از رعيت ستاند ، از چهار قوم باشد . اهل زراعت ، و اهل تجارت ، و چهارپاىداران ، از طيارات : و آنچه از مملكت پادشاهان يابد ، مال پادشاه بود . و اما آنچه از رعيت ستاند ، اگر اهل زراعت بود ، يا توانگر باشد يا درويش . و آنجا كه كشت كنند ، يا باغ باشد يا آب و زمين نيكو بود . بايد كه اگر توانگر و جاى نيك باشد از ده يكى بدهد . »\r\nآن را عشر گويند . و اگر جاى بد مىشود و مرد درويش ، از بيست يكى . و نصف عشر گويند .\r\nدرويشان را علوفه و خرج از سر بنهد . آنچه بر سر آمد از ده يكى يا از بيست يكى بدهند ، و اگر بر سر نيايد هيچ ندهند . و رسم قديم آن بوده است .\r\nبعد از آن چون ولايتها بسيار شده است قسمت دشوار شده . و بايد رعيت را آنچه بوده است تا ده يك بيرون نكنند ، تصرف نتوانند كرد . پادشاهان عادل منصف فرموده‌اند تا دخل زمينها و باغها را حساب برگرفته‌اند ، در سالى بهتر و در سالى ميانه و در سالى بد ، كه چند باشد .\r\nو ده يك يا بيست يك چه رسد و بهاى آن نه گران ، نه ارزان ، چند حصه هرسال باز كرده‌اند به راستى معين و بدان زمينها و باغها نوشته‌اند و از آن خراج خواهند . اگر زمين هرسال نكارند ، و باغ هرسال ميوه ندهد ، خراج آن نستانند و به حكم « ليس على الخراب خراج » و به هر چند سال ، زمينها و باغها بازبينند . اگر آبادان خراب شده باشد خراج بيفكنند و اگر خراب معمور باشد ، بر دو قسم است : خراب قديم كه يك قرن كه عبارت از سى سال باشد ، سه سال مرفوع القلم دانند و چيزى نستانند . بعد از آن نصفى خراج تا ده سال مقرر دانند تا در آبادانى مستمر باشند و به رغبت مردم باشد . و اگر در آن نزديك خراب بوده باشد ، عمارت كنند ، ملاحظه در واجب خراج او كنند . و اگر زمين باغ شود و باغ زمين به قدر آن طلبند ، به راستى نه كم و نه بيش . و زمينها و باغها كه پادشاهان قديم خراج ننهاده‌اند به سببى از اسباب آن را حر خوانند و بهاى آن زمين گران‌تر بود . و كسانى باشند كه خراج ايشان بيفكنده باشند ، و آن را بعضى بلاد اسقاط خوانند و بعضى موضوع . و كسانى باشند كه زرى معين ايشان را ادرار كرده باشند ، و در وجه خراج ايشان دانند يا جهت معيشت به ايشان دهند . و اين هرسه ، يعنى حر و اسقاط و ادرار ، به ميراث برفته باشند و به يكديگر فروخته باشند و از حساب مال و دستگاه مردم باشند ، آن را به هيچ‌وقت باطل نكنند . و ياساى بزرگ چنگيز خان همچنانست كه آن را مقرر دانند ، تا مال مردم گم نشود . و خارج ولايتها را قانونها باشد در هرولايتى كه بدان كار كنند و به هرموضع نوعى باشد\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nكه لايق آن ولايت باشد . و اين مال جهت مصالح پادشاهى شناسند و اما اهل مال و تجارت در بيشتر اوقات از ايشان چيزى نخواسته‌اند ، الا آن‌كه گفته‌اند از اصل مال چيزى به پادشاه بدهند .\r\nچنان‌كه از دويست و چهل دينار ، يك دينار گرفته و آن را مال تمغا مقرر كرده‌اند . و بعد از زمان چنگيز خان به تمغا مشهور شده و اما از چهارپاى و از آن هم در قديم چيزى نگرفته‌اند ، بعد از هر چهارپاى كه زاينده بود و به صحرا چرانند ، از صد يكى گرفته‌اند . و از آنچه كمتر بود زر گرفته‌اند به همان نسبت ، و آن را مراعى خوانند :\r\nو بعد از آن از پنجاه يكى گرفته‌اند و به هرموضعى و جائى ، نوعى ديگر گرفته‌اند . همه جهات مال پادشاهى را . و اما طيارات چهار قسم است : اول مالى كه او را هيچ ميراث‌خوار نبود ، دوم كسى كه مال پادشاه خورده باشد ، سوم « بلارغو » و چيزهاى گم شده ، چهارم غايبانه كسى كه مرگ و زيست آن شخص معلوم نباشد و او را وارث نبود . و آن هردو ، چون خداوند مال بازآيد ، عوض مال او بازدهند و اين همه مصالح پادشاهى باشد ، و اما آنچه از ياغيان و دشمنان ملك باشد ، دو نوع باشد : نوع اول آنكه لشكر گرد كند از اسير و چهارپاى و سلاح و مال ، از آنچه بهادران به بهادرى گرفته باشند به ايشان دهند ، از باقى ، پنج يك از آن پادشاه جهان حاجت بردارد ، باقى به لشكر قسمت كند . سوار را دو دهد و پياده را يكى . دوم آنچه لشكر يافته باشد ، مانند آب و زمين و چهارپاى و مال كه در ولايت باشد . و آن از حساب مال پادشاهى بود . و اما آنچه از كفايت حاصل كند ، چهار نوع باشد : اول از مالكان بدهند . دوم آنچه از كانهاى زر و سيم و مرواريد و آهن و ديگر كانها برآيد . سوم آنچه از كارخانه‌ها و « احران ؟ » و ارتاقان و ملكهاى زر خريده حاصل شود . چهارم آنچه از صيد دريا و بيابان به پادشاه رسيده باشد . اين جمله خاصهء پادشاه باشد ، و اين جمله رسم پادشاهان گذشته است . و در اين روزگار ، نزديك ، بعضى مالهاى ديگر افزوده بودند . و آن هم چهار قسمت : قسم اول فرعهايى كه از مالهاى ده ، يازده و دوازده مىستده‌اند از جهت مرسوم كاركنان . قسم دوم مالى كه از اوزان يا از خراباتها مىستدند قسم سوم مالى كه از قباله‌داران بعضى حرفتها ، زيادت مىكردند . قسم چهارم مالى كه از ميراث كسانى كه خويشان دور داشته ، مىگرفتند . و آن معنى ، پادشاه جهان چنگيز خان واروغ او پسنديده نداشته‌اند . و پادشاهان بزرگ از چهار مال ننگ داشته‌اند ، اول از گرفتن باج و بدرقه راهها و كشتيها . دوم آنچه از تباه كردن زر و سيم حاصل كنند ، سوم خريدن آنچه مردم بدان محتاج باشند و بازفروخت كردن . چهارم آن‌كه مالى كه به سبب گناهها از مردم ستانند ، چون كشتن و زدن و خمر خوردن . و از مردم بر سرهاى ايشان چيزى نگرفتند . و اين در مسلمانى\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nگرفته‌اند و در پيش ، از آنان نگرفته‌اند . و آن قوبجور كه اكنون به حكم ياساى بزرگ مىستانند ، نستندى . و اكنون هم به حكم ياسق از پنج كس نمىگيرند . اول از مردم طرخان كه پادشاه ايشان را طرخان كرده باشد چون دانشمندان و اركان .\r\nدوم از پيران ، سوم از رنجوران و معلولان ، چهارم از درويشان ، پنجم از كودكان ، و در قديم مردمانى كه برزيگرى و بازرگانى و اوانى و كار ديگر نكردندى ، چون جلد و جوان بودندى ، بىكار نگذاشتندى . و اما آن‌كه مال كه از بخت و روزى يابند چهار بود : اول آنچه اول رسيده است ، از كسانى كه مال خويش به پادشاهان بخشيده باشند ، دوم گنجهايى باشد كه ناگاه يابند . سوم پيشكش و تحفه و هديه باشد كه به خدمتى آورند ، چهارم آنچه پادشاهى ديگر فرستد .\r\nسخن در خرج پادشاه : پادشاه را از دو گونه خرج باشد : اول خرج خاصهء خود . و آن از مال خاصهء خود كند كه آن را جدا دارد و با مال پادشاهى درنياميزد . و آن ميراث پدران باشد و پنج يك غنيمتها . و آنچه به كفايت به دست آيد و يا به بخت و روزى به او رسد يا به نوعى ديگر خاص به او . و آن در چهار وجه صرف كند ، اول خرج خاصهء خود و فرزندان . دوم عطا و بخشش كسانى كه او را خدمتى كنند . سوم ساختن تجملها و زمينها ، چهارم عمارتها كه ضرورت بود از آرزوهايى كه دل او و مصالح پادشاهى در چهار وجه صرف كنند ، اول خرج لشكر و كسانى كه كار پادشاه كنند ، چون نويسندگان و يارغوچيان و نائبان ، تا در مال پادشاه تصرف نكنند و رشوت نستانند و روى ذل نبينند ، و از مردم چيزى نخواهند ، و بر مال پادشاه به شفقت باشند . دوم خرج ايلچيان و آيندگان و شوندگان . سوم خرج بازماندگان و درويشان و كودكان بىپدر و زنان بىشوهر و مصلحت شهرها و ولايتها . چهارم نهادن يام . و در قديم بريد بوده است ، در راهها بر هرچهار فرسنگ ايستاده تا كيسه بر زمين ننهد . شب را و روز را بكوبند تا به جايگاه برسانند . و مردم بسيار كه از جايى به جايى شدندى تا به حضرت پادشاهى بر چهارپايان از مال پادشاهى شدندى كه به هرشهر و محله آماده بودى و رعيت را زحمت الاغ نبودى ، و پادشاه در چهار مال تصرف نكردى : اول معيشتهاى اهل خير كه ديگر پادشاهان داده بودندى . دوم مال يتيمان . سوم مال ياغيان كه اميد مراجعت ايشان باشد و امانتهاى مردم . چهارم مال وقف ، وقف جهت خيرات كرده‌اند . پادشاهان آن را به فال نيك نداشتندى و فرمودندى تا از آن معتمدى برخبر باشد تا چنانچه وقف كرده‌اند در آن خيرات صرف كنند ، و به موجب شرط واقف به مصرف استحقاق رسانند . و آنچه مصرف باطل يا كم شده بودى ، و به آن رسانيدن ممكن نه . در وجه درويشان و بازماندگان يا چيزهاى\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nديگر مثل بول و رباط و علاج رنجوران و ديگر مصلحتها صرف كنند . و نگذاشتندى كه هركس بىراه تصرف كند تا ثواب آن ايشان را مدخر باشد .\r\nاينست خرجها . و شرح هريك به تطويل مىانجامد . اگر فرمان شود ، آن شرح نيز نموده گردد . و پيش از اين پادشاهان برين قاعده مىرفته‌اند . لاجرم مردم ايشان از رعيت و لشكر مرفه و معمور بوده است و نام نيكو از ايشان مانده ، و خرج و دخل از دخل كمتر مقرر مىكرده‌اند و خزانه‌هاى پر مال و گنجها جهت ذخيره روزگار و دفع دشمن مىنهادند . ايزد تعالى ايام سلطنت پادشاه پردوام دارد و بندگان در ظل او مرفه گرداند . « 1 »\r\n\r\nنصيحت‌نامهء خواجه نصير الدين به اباقا خان\r\nاباقا خان در سال 663 هجرى ، تاج شاهى بر سر نهاد ، و به جاى پدر خود هلاكو زمام امور را در دست گرفت ، در روز تاجگذارى خواجه - نصير الدين طوسى ، خطابه‌يى پندآميز ايراد كرد كه خلاصهء آن اين است :\r\n« . . . در بندگى عرضه مىافتد كه امسال از حكم نجوم سالى پريشانست و كارهاى بيمناك در پيش ، و ياغيان از جوانب منتظر و مترصد . وقت آسايش نيست ، و اگر اكنون آسايش طلبند ، بعد از اين رنج بسيار روى نمايد . و اگر حالا رنج بر خود گيرند و كارسازى كنند ، در عقب آن آسايش فراوان بينند . غرض آن كه در نشستن به جاى پدر ، تعجيل واجب است ، كه اگر يك سرور معين نشود ، اهل بغى دلير شوند و ايل والوس شكسته‌دل گردند ، اول آن‌كه برادران و خويشان را بنوازد و كارهاى ايشان نيكو سازد و نسبت به آن جماعت اقتدا به پدر نمايد و نوينيان و كاردانان را سيور غاميشى ( يعنى نوازش ) فرمايد . و هركس كه فاضل‌تر و معتمدتر و هوادارتر باشد ، او را به خود نزديك‌تر گرداند ، تا رأىهاى نيكو زنند و انديشه‌هاى پسنديده كنند . ديگر آن‌كه اميران لشكر را استمالت دهد . . . و هرلشكر را به سلاح و برگ و چارپاى و علوفه دل خوش دارد . ديگر آن‌كه ملوك و اكابر ولايت را به لطف خويش اميدوار كند و يرليغها به اطراف روانه گرداند كه فلان كران از رعايا تخفيف كنند . و كسانى كه به حكم ياسا بزرگ ترخان بوده‌اند ، بر حال خود باشند تا همه دلخوش شوند . . . ديگران كه فرمايد تا درويشان و بازماندگان را از كودكان بىپدر و زنان بىشوهر صدقه دهند و كسانى كه به بلا و محن گرفتار باشند ، رهانند . و آنگاه كسانى كه نافرمانى كنند و ياسا نگاه ندارند ، مالش دهند و بترسانند . ديگر آن‌كه در امور ملكى احتياط عظيم\r\n\r\n\r\n","description":"","footnote":"\r\n( 1 ) . به نقل از : رسالهء خواجه نصير الدين ، از ص 755 تا 790\r\n Bulletin The School Of Oriental And African Studies university Of London \r\n","page_name":" 178 ","page_number":178},
  {"content":"\r\n\r\nفرمايد ، تا جاسوسان به دشمنان خبرها نبرند و بر حالها واقف نشوند . ديگر آن كه زود ملول نشود و همه سخنها بشنود و صبر و تأنى به كار دارد و خويش را سبك ندارد . . . و زود خشم نگيرد تا از سر عقل آنچه واجب باشد بفرمايد و پشيمان نشود .\r\nديگر آن‌كه با عقلا و ارباب دانش در امور مشورت كند . . . تا دولت سلطنت روزبه‌روز در تزايد باشد . . . ديگر آن‌كه به ياساى پدر عمل كند . . . لشكر آراسته دارد تا از ياغيان نترسد ، ديگر آن‌كه عدل كند و كار ايشان به زودى و راستى بسازد . ديگر آن‌كه فرمانبرداران را سيور غاميشى فرمايد ، و سركشان را سركوفته دارد . . . ديگر آنكه كم‌آزارى پيشه كند و نيكان و بىگناهان را نرنجاند ، در آبادانى سعى كند ، تا مال بسيار بىظلم و رنج مردم حاصل آيد ديگران آن كه از ايل و ياغى باخبر باشد و بيدار و هشيار ، تا خللى روى ننمايد . ديگر آن‌كه دشمن كوچك و كار اندك ، خرد نشمارد . تا در انديشه بزرگ بيفتد . . . در اين وقت هرك مشوقى به خدمت آورد و اين بنده كلمه‌اى چند از حكمت در سلك بيان كشيد ، مأمول آن‌كه قبول افتد . » « 1 »\r\nخواجه نصير الدين طوسى در فصل نهم از كتاب اخلاق ناصرى از قول حكيمى مىنويسد : « ملوك محتاج‌ترين خلقتند به مقتنيات ( اندوخته‌ها ) و اموال . پس درويش‌ترين خلق ايشان باشند ، و يكى از خلفا گفته است « اشقى الناس فى الدنيا و الاخرة الملوك . » و بعد از آن صفت ملوك كرده و گفته كه هركه به درجهء پادشاهى رسد ، خداى تعالى رغبت او از آنچه در تصرف او بود ، صرف كند تا بر طلب آنچه در تصرف ديگران بود حريص گردد و اسباب انقطاع حيات او بسيار شود . . . بر اندك حسد برد ، و از بسيار در خشم شود و از سلامت سامت بماند و از ادراك لذتها محروم ماند . نه از چيزى اعتبار گيرد و نه بر كس اعتماد كند . . . به ظاهر شادىنما و در باطن اندوه‌فزا باشد ، و چون دولت او به آخر رسد ، و مادهء عمر منقطع شود ، خداى تعالى به مقتضاى عدالت با او در حساب مناقضه كند و در عفو مضايقه . الا ان الملوك هم المرحومون .\r\nتا اينجا سخن اوست ، والحق ، در صفت احوال ملوك تير بر هدف صواب زده است . . .\r\n« كسانى كه در ظاهر احوال ملوك نگرند و زينت و مسند و سرير و مفرش و ملبس و غلامان و بندگان و نواب و حجاب و خدم و حشم و مراكب و جنايب ( يعنى اسب يدك ) و كوكبه و ديده به ايشان بينند ، گمان برند ايشان را ابتهاج و مسرت و تمتع لذتى بىنهايت باشد . . . اگر كسى ناگاه برياستى رسد يا به پادشاهى ، روزى چند در ابتدا از آن التذاذى يابد . و چون چشمش بر مشاهده آن اسباب بنشيند ، بعد از آن ، آن را چون ديگر امور طبيعى شمرد و القاى بصر بر چيزهايى كند كه\r\n\r\n\r\n","description":"","footnote":"\r\n( 1 ) . سرگذشت و عقايد فلسفى خواجه نصير الدين طوسى ، به اهتمام محمد مدرسى زنجانى\r\n","page_name":" 179 ","page_number":179},
  {"content":"\r\n\r\nاز دايرهء تصرف او خارج افتد . . . تا اگر فى المثل دنيا و آنچه در دنياست به دو دهند تمناى وجود عالمى ديگر كند . . . » « 1 »\r\n\r\nنظر خواجه نصير الدين در آيين سياست و مملكتدارى\r\nبه نظر خواجه ، سياست ملوك از دو نوع بيرون نيست « اول سياست فاضله باشد كه آن را امامت خوانند . و غرض از آن ، تكميل خلق بود و لازمش نيل سعادت . دوم سياست ناقصه بود كه آن را تغلب خوانند و غرض از آن ، استعباد ( يعنى طلب بندگى ) خلق بود و لازمش نيل شقاوت و ندمت . » به نظر خواجه ، آنان كه در رأس حكومت فاضله قرار دارند ، راه عدالت پيش مىگيرند و با مردم و رعيت چون ياران و اصدقاء رفتار مىكنند . و در سراسر شهر ، سكون و مودت و عدل و عفاف را گسترش مىدهند . در حالى كه پيروان سياست ناقصه ، ظلم پيش مىگيرند . چه رعيت را چون بنده و برده خود مىپندارند . در چنين شهرى جز اضطراب و تنازع و جور و عنف و غدر و جنايت ، چيزى حاكم نيست . به نظر خواجه اگر سلاطين ، راه ظلم پيش گيرند ، مردم از آنان پيروى مىكنند . و اگر راه عدل برگزينند ، باز قاطبه مردم از آنان تبعيت كنند « الناس على دين ملوكهم و الناس بزمانهم اشبه منهم بآبائهم » يعنى مردم بر دين و راه سلاطين خود هستند و از اين نظر به سلاطين شبيه‌ترند تا به پدران خود ، يكى از ملوك گويد : « نحن الزمان من رفعناه ارتفع و من وضعناه اتضع » يعنى ما به منزلهء زمان هستيم ، رفعت هركه را اراده كنيم ، رفيع خواهد شد . و آن را كه تحقير كنيم ، پست خواهد گرديد . طالب ملك بايد هفت خصلت داشته باشد اول ابوت تا در پرتو آن به استمالت دلها كوشد و هيبت او در چشمها باشد . دوم علو همت ، كه بعد از تهذيب قواى نفسانى و تعديل غضب و قمع شهوت حاصل آيد . سوم متانت رأى ، كه آن را جودت و بحث بسيار و فكر صحيح و تجربه‌اندوزى از حال گذشتگان حاصل شود ، چهارم عزم صحيح و تصميم درست ، كه خود حاصل رأى سالم و كسب فضيلت است ، پنجم صبر بر شدايد ديگر اعوان صالح ، سپس خواجه مىنويسد اگر زمامداران بر مردم تكيه كنند و « سيرت ايشان را نظامى بود و اعتبار عدالتى كنند ، دولت ايشان بماند . و الا به زودى متلاشى شود . »\r\nاگر همكاران و عمال حكومتى متحد و متفق باشند ، غلبه خصم بر آنان به سهولت امكان‌پذير نيست سپس مىنويسد : « تدبير حفظ دولت به دو چيز بود : يكى تألف اولياء و ديگر تنازع اعداد . » « 2 »\r\nسپس مىنويسد : « اسكندر پس از غلبه بر ايران ، ملوك طوايف را به جان هم انداخت . و از مخالفت آنان با يكديگر براى تثبيت موقعيت خود استفاده كرد ، به نظر خواجه براى دوام حكومت زمامداران ، بايد اصول عدالت را در مورد عموم طبقات و گروههاى مهم اجتماع مرعى دارند .\r\n\r\n\r\n","description":"","footnote":"\r\n( 1 ) . اخلاق ناصرى ، باهتمام اديب تهرانى ، ص 130 به بعد\r\n( 2 ) . همان‌جا\r\n","page_name":" 180 ","page_number":180},
  {"content":"\r\n\r\nبه نظر خواجه ، مراعات حال چهار صنف ضرورى است :\r\nاول - « اهل قلم مانند ارباب علوم و معارف و فقها و قضات و كتاب حساب ، و مهندسان و منجمان و اطباء و شعرا كه قوام دين و دنيا به وجود ايشان بود و ايشان به مثابه آبند در طبايع .\r\nدوم - اهل شمشير ، مانند مقاتلان و مجاهدان و مطوعه ( فرمانبرداران ) و غازيان ( جنگجويان ) و اهل ثغور و ارباب پاس و شجاعت و اعوان باب ملك و حارسان دولت كه نظام عالم به توسط ايشان بود . . .\r\nسوم - اهل معامله چون تجار كه بضاعات از طرفى به طرفى برند و چون محترفه و ارباب صناعات . . . كه معيشت نوع ، بىتعاون ايشان ممتنع بود .\r\nچهارم - اهل مزارعت ، چون برزگران و دهقانان و اهل حرث و فلاحت كه اقوات همه جماعات مرتب دارند و بقاى اشخاص بىمدد ايشان محال بود . »\r\nو چنان‌كه از غلبه يك عنصر بر ديگر عناصر انحراف مزاج از اعتدال . . . لازم آيد از غلبه يك صنف از اين اصناف بر سه صنف ديگر انحراف امور اجتماع از اعتدال و فساد نوع لازم آيد ، و از الفاظ حكما در اين معنى آمده است كه : « فضيلة الفلاحين هو التعاون بالاعمال و فضيلة التجار هو التعاون بالاموال ، و فضيلة الملوك هو التعاون بالاراء و السياسه و فضيلة الالهين هو التعاون بالحكم الحقيقه ، هم جميعا يتعاونون على عمارة المدن بالخيرات و الفضايل . » يعنى برترى كشاورزان به كمك كردن از راه كوشش و همكارى است و فضيلت بازرگانان كمك از راه ثروت است و فضيلت پادشاهان كمكى است كه از راه مشورت و سياست به منصه ظهور مىرسانند . و برترى حكماى الهى يارى و كمكى است كه اين جماعت از راه صدور احكام به مردم مىكنند . و مجموع اين طبقات و گروهها از راه همكارى و هم‌آهنگى مشترك ، سازمان اجتماع را به سوى نيكيها و فضايل رهبرى مىكنند . » شرط دوم در معدلت ، آن بود كه در احوال و افعال اهل مدينه نظر كند ، و مرتبه هريكى برابر قدر استحقاق و استعداد تعيين نمايد . سپس خواجه ، مردم را از لحاظ موقعيت اجتماعى و منافع و زيانهائى كه ممكن است به مردم برسانند به پنج گروه تقسيم مىكند و در مورد عناصر شرير و مزاحم مىگويد : « اگر شر ايشان عام و شامل نبود ، با ايشان بايد مدارا كرد . و اگر شر ايشان عام باشد ، بايد از راه حبس ، قيد ، نفى ، و بالاخره اگر ضرر آنان بسيار باشد از راه قتل به زيان مستمر آنان پايان داد . »\r\nولى خواجه نصير الدين تأكيد مىكند كه در اجراى حكم قتل ، بايد تأمل و مطالعهء فراوان كرد و در راه اصلاح حال تبهكار ، بايد تلاش فراوان نمود .\r\nبه طور كلى خواجه در اين فصل ، مكرر هيأت حاكمه و زمامداران را به رعايت عدالت و تأمين مصالح عمومى تبليغ مىكند و مانند خواجه نظام الملك ، به كسانى كه مسئوليت ادارى كشورى را به عهده گرفته‌اند مىگويد :\r\n« بايد كه اصحاب حاجات را از خود محجوب ندارد و سعايت ساعيان بىبنيه نشنود و\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nابواب رجاء و خوف بر خلق مسدود نگرداند ، و در دفع متعديان و امن راهها و حفظ ثغور و اكرام اهل پاس و شجاعت ، تقصير جايز ندارد ، و مجالست و مخالطت با اهل فضل و رأى كند ، و به لذاتى كه خاص بنفس او تعلق دارد التفات ننمايد . . . و فكر از تدبير امور ملك يك لحظه معطل نگرداند . چه قوت فكر ملوك در حراست ملك ، بليغ‌تر از قوت لشكرهائى عظيم باشد . و جهل به مبادى ، موجب وخامت عواقب بود . . . و اين جمله تبعه سوءتدبير يك تن باشد . و بر جمله بايد كه با خود انديشه نكند كه چون زمام حل و عقد عالم دريد تصرف من آمده است بايد كه در ساعات راحت و فراغت من بيفزايد كه اين تباه‌ترين اسباب فساد رأى ملوك باشد ، بلكه سبيل او آن بود ، كه از ساعات سهو و راحت ، بل از ساعات امور ضرورى مانند طعام و شراب خوردن و خواب كردن و معاشرت با اهل و ولد كاهد و در ساعات عمل و تعب و فكر و تدبير افزايد . و بايد كه اسرار خود پوشيده دارد احتياج به مشاورت و استمداد عقول ، آن بود كه مشاورت با اصحاب همت و عزت و تدبير كند . . . و با ضعفاى عقول مانند زنان و كودكان البته نگويد . . . و بايد كه دايما منهيان و متجسسان به تفحص از امور پوشيده و خصوصا احوال دشمنان مشغول باشند و از احوال دشمنان رأيهاى ايشان معلوم كند . . . در استمالت اعداء و طلب موافقت از ايشان با قصى الغايه بكوشد . و تا ممكن بود چنان سازد كه به مقابله و محاربه محتاج نگردد . . .\r\nبعد از آن شرايط حزم و سوءظن به تقديم رساند و بر محاربه اقدام نكند مگر بعد از وثوق به ظفر تا بتدبير و حيله تفريق اعداء و استقبال ايشان ميسر شود ، استعمال آلت حرب از حزم دور بود . . .\r\nو بايد آخر همه تدبيرها و استقبال ايشان ميسر شود ، استعمال آلت حرب از حزم دور بود . . . و بايد آخر همه تدبيرها محاربه بود . . . در تفرقه اعداء تمسك به انواع حيل و تزويرات و نامه‌ها به دروغ ! مذموم نباشد . . . مهمترين شرايط حرب تيقظ ( بيدارى ) و استعمال جاسوس و طلابه بود . . . از احتياط و حزم چيزى كم نكند و تا ممكن بود كسى را كه بنده اسير توان گرفت ، نكشد . . .\r\nبعد از ظفر البته قتل نفرمايد و عداوت و تعصب استعمال نكند . . . » « 1 »\r\nدر مناهج الطالبين فى معارف الصادقين تأليف على بن الحسن بن على المشتهر به علاء القزوينى الهلالى ( مؤلف در سالهاى 788 - 779 ) چنين آمده است : از ارسطو پرسيدند كه به غير از حق سبحانه و تعالى سزاوار است ، كه او را پادشاه خوانند ؟ گفت : « آنك او را علم و عدل و نصفت و شجاعت و سخاوت و حلم و ترحم و عفو و كرم و آنچ مناسب آن باشد از خصال حميده و مكارم اخلاق ، به درجهء كمال رسيده باشد . چه پادشاهان به « فرايزدى » و روشنى جان و پاكى تن و بزرگى اصل و دولت . . . پادشاهى توانند كرد و فرايزدى را چند معنى گفته‌اند ، عقل و علم و عدل ، و تيزفهمى و ادراك هرچيز . . . و فرهنگ و شجاعت و سوارى و مردانگى و دليرى و آهستگى و خوش‌خويى و داد مظلوم از ظالم ستدن و دوستى ملك و رعيت و سرورى و\r\n\r\n\r\n","description":"","footnote":"\r\n( 1 ) . اخلاق‌نامه ، ص 277 به بعد\r\n","page_name":" 182 ","page_number":182},
  {"content":"\r\n\r\nسردارى و تحمل و مدارا و بردبارى و تدبير اندر كارها و خواندن اخبار ملوك ماضيه و سيرت ايشان دانستن و از حال و كار و قضيهء ايشان تفحص نمودن . زيرا كه اين جهان بقيه دولت پيشينگان است كه پادشاهى كرده‌اند و هريكى نام و نشان و سيرت خود را به يادگار گذاشته و هيچ يادگارى بهتر از نام نيك در جهان نيست . » « 1 »\r\nدر كتاب بحر الفوائد كه نويسنده آن معلوم نيست ، راجع به « ادب پادشاهى » مطالبى نوشته كه به چند جمله از آن اكتفا مىكنيم : « بدان كه اگر دين پادشاهى به شرط شرع بود سعادتى است . و اگر بخواست طبع و موافقت نفس بود ، شقاوتى است كه آن را نهايت نيست . پادشاه را گفته‌اند از حق‌ها گير و در حق خرج كن و اين‌كه تواند كردن و نيكبخت بنده‌اى بود كه حلال خورد . . . » ديگر از آداب پادشاهى اين‌كه « سلطان هرروز كه برخيزد ، نيت كند كه امروز عدل چنين كنم و خيرات چنين كنم . . . حجاب بردارد و بنشيند و اصحاب حوايج را شغلها مىگزارد . . . با رعيت به رفق زندگى كند نه به عنف كه اگر به هرگناهى شمشير بر دست گيرد ، پس رغبت بنمايد . . . جهد كند تا جمله رعيت را خشنود تواند كردن . . . عدل كند و عدل فرمايد تا نجات يابد . . .\r\nمجالست با علما كند تا او را نصيحت كنند . . . ظالمان را دست كوتاه دارد . و البته غلامان را نگذارد كه ظلم كنند كه روز قيامت وى را از ظلم ايشان بپرسند كه از او باز خواهند در تورات است كه : هر پادشاهى كه به ظلم نايبان خود راضى باشد در آن ظلم شريك باشد . . . » « 2 »\r\nنويسندهء بحر الفوائد در جاى ديگر مىگويد كه سلاطين بايد سنتهاى نيكو از خود به يادگار گذارند ، با علما دوستى كنند و با رعايا بىحجاب گفتگو كنند ، تا از درددل آنان آگاهى يابند .\r\nو از ساختن شهرها ، راهها ، رباطها و مسجدها و قضاى حاجت مردم غفلت نورزند . ولى پادشاهان پندها مىشنوند ولى به كار نمىبندند حق مىدانند ولى به كار نمىبندند . زيرا مهر بر دلهاى ايشان نهاده‌اند و چنان مست جاه و مال و شهوت و لهو و لعب هستند كه تا صيت ملك الموت نبينند ، به هوش نيايند . » « 3 » در جاى ديگر خطاب به سلاطين مىنويسد : « عدل و راستى كنيد ، حق گوئيد و حق فرمائيد و حق گفتن و حق كار بستن صعب است . . . حق‌ها گيريد و به حق خرج كنيد . . . اگر سلطان به صلاح باشد ، همهء خلق به صلاح باشند . . . مثل پادشاهان چون مثال چشمه است . هر وقت كه چشمه صافى بود ، جويها همه صافى بود » « 4 »\r\nدر ميان شعرا ، سعدى براى اراده و افكار عمومى ارزش فراوان قائل است . او سبب پيروزى فريدون را حمايت و تقويت مردم مىداند . و مىنويسد : « خلقى به تعصب بر وى گرد آمدند و تقويت كردند تا پادشاهى يافت در جاى ديگر از گلستان ، از قول وزير به پادشاه ستمگرى چنين اندرز مىدهد : « اى ملك چون گرد آمدن خلق موجب پادشاهى است ، تو چرا خلق را\r\n\r\n\r\n","description":"","footnote":"\r\n( 1 ) . دكتر محمد معين ، مزديسنا و ادب پارسى ، ص 416\r\n( 2 ) . بحر الفوايد ، باهتمام دانش‌پژوه ، بنگاه ترجمه و نشر كتاب ، ص 118\r\n( 3 ) . همان ، ص 322\r\n( 4 ) . همان ، ص 314\r\n","page_name":" 183 ","page_number":183},
  {"content":"\r\n\r\nپريشان مىكنى ، مگر سر پادشاهى ندارى ؟ »\r\nهمچنين سعدى در يكى از قصايد معروف خود به اين مطلع :\r\n بسى صورت بگرديده است عالم * وزين صورت بگردد عاقبت هم \r\nسلاطين بيدادگر را از قيام و عصيان خلق بيم مىدهد و مىگويد :\r\n به نقل از پادشاهان ياد دارم * كه شاهان عجم كيخسرو جم\r\nز سوز سينهء فرياد خواهان * چنان پرهيز كردندى كه از سم\r\nكه مردان چون بگرد آيند بسيار * به تنگ آيد روان ، در خلق ضيغم « 1 »\r\nحرامش باد ملك و پادشاهى * كه پيشش مدح گويند از قفا ذم \r\nغالبا در مواردى كه بين سلاطين ، امرا و خان‌ها ، براى در دست گرفتن قدرت اختلاف مىافتاد امير ياخانى كه زيرك بود ، از افكار و تمايلات عمومى پيروى مىكرد و از قدرت خلق استمداد مىجست . فى المثل در اختلافى كه بين شاهرخ و خليل سلطان ( در عهد بازماندگان تيمور ) پديد آمده بود « شاهرخ با مخالفان و دشمنان خليل سلطان روابط محرمانه برقرار كرد و در خفا براى به دست آوردن ماورء النهر زمينه‌سازى مىكرد ، شاهرخ محرمانه به نارضايتى مردم سمرقند و افسران و افراد اردوى خليل سلطان دامن مىزد ، و آنان را بر ضد شاه جوان تحريك مىنمود . نارضايتى مردم سمرقند ، از عدم توجه خليل ، به وضع پريشان آنان و قحط و غلاى شديد سرچشمه مىگرفت ، عين همان فلاكت و بدبختى بسال 1407 ميلادى در خراسان هم رخ داد ليكن شاهرخ مسلط به اوضاع بود و با اقدامات مجدانه خود ، از مرگ‌ومير اهالى جلوگيرى كرد و مردم را بيش از پيش به سوى خود جلب نمود . » در حالى كه خليل سلطان و شاه ملك ، معشوقه او ، خزانه مملكت را بىهوده خرج مىكردند . اشخاص نالايق را به كارهاى مهم مىگماشتند . مردم كه ديدند مقدرات آنها به دست زنان دربارى و عناصر متملق و نالايق افتاده است ، بكمك عمال و ايادى شاهرخ پرداختند و راه را براى پيشرفت قواى شاهرخ به سوى ماوراء النهر هموار كردند . » « 2 »\r\n\r\nعلت دشمنى مردم با احمد قابض\r\n« احمد قابض ( خواجه درويش ) ، يكى از شقىترين و بدنام‌ترين مردان روزگار است ، به طورى كه خواند مير در دستور الوزرا ( ص 453 ) آورده ، اين مرد مدت‌ها در مقام صاحب‌جمعى و قابضى بوده و بعدا امير تومان دار السلطنه هرات شد . در سنه احدى عشر و تسعمائه ( 911 ) كه صاين الدين على در دوران پادشاهى سلطان حسين ميرزا به قدرت رسيد ، اين مرد بدنهاد را از كار بر كنار و زندانى كرد . ولى پس از چندى كه امير محمد ولىبيك به زمامدارى رسيد ، صاين الدين به زندان رفت و احمد قابض بر مسند صاين الدين على تكيه زد و به مردم‌آزارى مشغول شد . « 3 » « . . .\r\n\r\n\r\n","description":"","footnote":"\r\n( 1 ) . يعنى شير\r\n( 2 ) . الغ بيك و زمان وى ، ص 118 به بعد\r\n( 3 ) . نقل از دهخدا ، لغت‌نامه ، ص 1459\r\n","page_name":" 184 ","page_number":184},
  {"content":"\r\n\r\nاز صبح تا شام در فكر آن بود كه آيا كدام بيچاره را در قيد بلا اندازد . . . اگرچه بر سبيل رشوت مبلغها از مردم گرفتى ، اما به ساختن مهم ايشان نپرداختى . . . به واسطه شرارت آن سرخيل ارباب خباثت ، دود از دودمانها برآمد . . . » عاقبت شبى در حالى كه مست و مخمور بود ، به دست جوانمردى كشته شد . چون خبر مرگ او به گوشها رسيد ، مردم سخت شادمان شدند . « هر دو كس كه يك‌ديگر را مىديدند ، مانند ايام عيد ، مراسم تهنيت و مباركباد به جاى مىآوردند .\r\n به لعنت كسى را سزاوار دان * كه زحمت رساند به خلق جهان \r\nو چون توهم آن بود كه اگر چشم عوام بر جنازه او افتد ، هجوم و ازدحام نموده ، به زخم سنگ جسد آن بىفرهنگ را متلاشى سازند ، سه روز در طويله امير يوسف على ماند و در آن ايام . . . مردمى كه مىخواستند كه به نظر عبرت در آن كم سعادت نگرند ، يك‌يك يا دودو به رسم رونما چيزى مىدادند و مبلغى كلى ازين ممر به حصول پيوست و بالاخره شبى جسد متعفن آن مدبر را از شهر بيرون بردند ، در مغاك انداخته و از وهم مردم گورش را ظاهر نساختند » « 1 »\r\nبا وجود استقرار حكومتهاى فردى در شرق ، زمامداران و شهرياران ناگزير بودند كمابيش به افكار عمومى توجه كنند و گاه در برابر اعتراض و مقاومت مردم ، عقب‌نشينى نمايند چنان‌كه يك بار ، پس از حملهء مغول به ايران به علت بىكفايتى و عياشى و ولخرجى كيخاتو خان و وزير بىتدبيرش صدر جهان ، خزانه ، از پول تهى گرديد و كار افلاس به جائى رسيد كه گاهى براى خريد يك گوسفند جهت مطبخ ايلخان ، پولى در خزانه نبود ، در چنين شرايطى يك نفر يهودى ، به نام عز الدين براى حل مشكل بىپولى ، پيشنهاد كرد كه به جاى زر و سيم رايج ، پول كاغذى « چاو » را در ممالك ايلخانى رايج كنند و به بحران موجود ، با اين تدبير پايان بخشند .\r\nطرح عز الدين مورد موافقت صدر جهان و كيخاتو قرار گرفت ، با وجود مخالفت افكار عمومى ، با صرف مبلغى گزاف ، دستگاهى به نام چاوخانه ايجاد كردند و پس از تهيه و آماده شدن اوراق بهادار ، مردم را به زور به قبول آن واداشتند و مقرر گرديد هركس از قبول آن خوددارى كند ، كشته شود . ولى تلاش مقامات دولتى در راه اشاعه چاو مفيد نيفتاد در تبريز تمام بازارها بسته شد . و آذوقه ناياب گرديد ، مردم تبريز صدر جهان را « صدر كاغذى » خواندند در شيراز و ديگر بلاد صداى اعتراض مردم بلند شد و مردم حاضر نشدند كالاهاى خود را در مقابل چاوى كه خالى از وجه بود از كف بدهند . « صدر جهان چون وضع را سخت آشفته ديدى ، كيخاتو را متقاعد كرد كه فرمانى داير به نسخ چاو صادر كند . » « 2 »\r\nاكنون بار ديگر عقايد و افكار صاحبنظران ايرانى را در پيرامون سياست ( پس از حملهء\r\n\r\n\r\n","description":"","footnote":"\r\n( 1 ) . نقل از دهخدا ، لغت‌نامه ، ص 251 .\r\n( 2 ) . نگاه كنيد به تاريخ مغول ، عباس اقبال ، از ص 248 تا 251\r\n","page_name":" 185 ","page_number":185},
  {"content":"\r\n\r\nمغول ) مورد مطالعه قرار مىدهيم .\r\n\r\nوظيفهء پادشاهان به نظر سعدى\r\nپادشاهان پدر يتيمانند ، بايد كه بهتر از آن غمخوارى كنند مريتيم را كه پدرش ، تا فرق نباشد ميان پدر درويش و پدر شاه . . . كام و مراد پادشاهان حلال آنگاه باشد كه دفع بدان از رعيت كنند ، چنان كه شبان دفع گرگ از گوسفندان اگر نتواند كه بكند مزد شبانى حرام مىستاند فكيف چون مىتواند و نكند .\r\nذو النون مصرى پادشاهى را گفت شنيده‌ام فلان عامل را كه فرستاده‌اى به فلان ولايت بر رعيت درازدستى مىكند و ظلم روا مىدارد ، گفت روزى سزاى او بدهم . گفت بلى روزى سزاى او بدهى كه مال از رعيت تمام شده باشد ، پس به زجر و مصادره از وى بازستانى و در خزينه نهى ، درويش و رعيت را چه سود دارد ؟ پادشاه خجل گشت و دفع مضرت عامل بفرمود در حال .\r\n سر گرگ بايد هم اول بريد * نه چون گوسفندان مردم دريد « 1 » \r\nآنچه سعدى در حكايت سابق الذكر بيان كرده در حقيقت روش اكثريت قريب به اتفاق سلاطين ايران بود به اين ترتيب كه دزدان و ستمگران را در غارت هستى مردم آزاد مىگذاشتند وقتى كه فرياد مردم بلند مىشد . بجاى دادرسى به نفع مردم ، شاه اموال فرمان‌رواى ظالم را به نفع جيب خود مصادره مىكرد و حاكم ديگرى بجاى او مىگماشت . سعدى با شجاعت فراوان سلاطين و ارباب قدرت را به مسئوليت خطيرى كه به عهده دارند واقف مىكند :\r\n چنان خسب كايد فغانت به گوش * اگر دادخواهى برآرد خروش\r\nكه نالد ز ظالم كه در دور تست * كه هرجور كاو مىكند جورتست\r\nنه سگ دامن كاروانى ، دريد * كه دهقان نادان كه سگ پروريد\r\nدلير آمدى سعديا ، در سخن * چو تيغت به دست است فتحى بكن\r\nبگوى آنچه دارى كه حق گفته به * نه رشوت ستانى و نه رشوه ده\r\nطمع بند و دفتر ز حكمت بشوى * طمع بگسل و هرچه دانى بگوى \r\nسعدى شيرازى در آثار منظوم خود نيز مكرر ، امرا و سلاطين را به دادگسترى و عدالتخواهى دعوت كرده است :\r\n به نوبتند ملوك اندر اين سپنج سراى * كنون كه نوبت توست ، اى ملك به عدل گراى\r\nچو دوستى كند ايام اندك‌اندك بخش * كه روز بازپسين دشمنست جمله رباى\r\nچه مايه بر سر اين ملك سروران بودند * چو دور عمر بسر شد ، در آمدند ز پاى\r\nدرم بحورستانان زر بزينت ده * بناى خانه كنانند و بام قصر انداى\r\nبه عاقبت خبر آمد كه مرد ظالم مرد * به سيم سوختگان رز نگار كرده سراى\r\nديار مشرق و مغرب به جوى ، جنگ مجوى * دلى به دست كن و زنگ خاطرى بزداى \r\n\r\n\r\n","description":"","footnote":"\r\n( 1 ) . كليات سعدى ، چاپ بمبئى ، رسالهء پنجم ، ص 26\r\n","page_name":" 186 ","page_number":186},
  {"content":"\r\n\r\n دنيا نيرزد آن‌كه پريشان كنى دلى * زنهار بد مكن ، كه نكردست عاقلى\r\nاين پنجروزه مهلت ايام آدمى * آزار مردمان نكند جز مغفلى\r\nدرويش و پادشه نشنيدم كه كرده‌اند * بيرون از اين دو لقمهء دنيا تناولى\r\nزان گنجهاى نعمت و خروارهاى مال * با خويشتن بگور نبردند خردلى\r\nاز مال و جاه و منصب و فرمان و تخت و بخت * بهتر ز نام نيك نبردند حاصلى\r\nخواهى كه رستگار شوى ، راستكار باش * تا عيب‌جوى را نرسد بر تو مدخلى\r\nتير از كمان چو رفت ، نيايد بشست باز * پس واجبست در همه كارى ، تأملى\r\nاى پادشاه وقت چو وقتت فرارسد * تو نيز با گداى محلت برابرى\r\nگر پنج نوبتت به در قصر مىزنند * نوبت به ديگرى بگذارى و بگذرى\r\nآز بگذار و پادشاهى كن * گردن بىطمع بلند بود\r\nرعيت چو بيخند و سلطان درخت * درخت اى پسر باشد از بيخ سخت\r\nاز رعيت شهى كه مايه ربود * بن ديوار كند و بام اندود\r\nچو دشمن خر روستائى برد * ملك تاج و ده يك چرا مىخورد ؟\r\nمخالف خرش برد و سلطان خراج * چه اقبال ماند در آن تخت و تاج\r\nپادشه پاسبان درويش است * گرچه نعمت بفر دولت اوست \r\nيكى از ملوك بىانصاف ، پارسايى را پرسيد كه از همه عبادتها كدام فاضل‌تر ، گفت تو را خواب نيمروز ، تا در آن يك نفس خلق را نيازارى .\r\nسعدى با همهء محافظه‌كارى ، در اشعار زير مردم را به جنگ با ستمگران دعوت مىكند :\r\n بگفتيم در باب احسان بسى ، * و ليكن نه شرطست با هركسى\r\nبخور مردم‌آزار را خون و مال * كه از مرغ بد ، كنده به پر و بال\r\nبرانداز بيخى كه خار آورد * درختى بپرور كه بار آورد\r\nنبخشاى در هركجا ظالمىست * كه رحمت بر او جور بر عالمىست\r\nجهانسوز را كشته بهتر چراغ * يكى به در آتش ، كه خلقى به داغ\r\nجفاپيشگان را بده سر به باد * ستم بر ستم‌پيشه عدل است و داد\r\nالا تا به غفلت نخسبى كه نوم * حرام است بر چشم سالار قوم \r\nسعدى شيرازى در رساله پنجم ، « در نصيحت ملوك » به زبانى شيرين ، سلاطين را به عدل و داد فرامىخواند و دشمنان ملك و ملت را معرفى مىكند :\r\nپادشاهان كه مشفق درويشند ، نگهبان دولت و ملك خويشند ، به حكم آن‌كه عدل و رأفت خداوند مملكت ، موجب امن و استقامت راست ، و عمارت زراعت بيش . . . و مسافران\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nرغبت نمايند و قماش و غله و متاع ديگر بياورند پس مملكت آبادان شود و خزاين معمور .\r\nپادشاهان به صحبت خردمندان محتاج‌ترند تا خردمندان به صحبت پادشاهان ملوك از بهر پاس رعيتند ، نه رعيت از بهر طاعت ملوك .\r\nوظايف پادشاهان :\r\n1 ) عمارت جسر و مسجد و خانقاه و چاهها بر سر راهها از مهمات امور مملكت داند .\r\n2 ) عامل مردم‌آزار را حكم و عمل ندهد كه دعاى بد نه تنها بر وى كنند .\r\n3 ) پادشاهان بر رعيت سرانند . و نادان سرى باشد ، كه به دندان ، بدن خود را پاره كند .\r\n4 ) يكى مظلمه پيش حجاج برد ، التفاتش نكرد . مرد به خنده همى گفت اين مرد از خداى عز و جل متكبرتر است . اين سخن به حجاج رسانيدند . وى را بخواند ، گفت : چرا چنين گفتى ؟\r\nگفت : از بهر آن‌كه خداى تعالى با موسى سخن گفت و ترا از دل برنمىآيد كه با خلق خدا سخن گويى . چون اين بشنيد ، انصافش بداد .\r\n5 ) سلطان خردمند ، رعيت نيازارد تا چون دشمن بيرونى زحمت دهد از دشمن اندرونى ايمن باشد .\r\n6 ) از جمله حسن تدبير پادشاهان يكى آن است كه با خصم قوى در نپيچد و با دشمن ضعيف جور نكند كه پنجه با غالب انداختن نه مصلحت است و پنجهء مغلوب شكستن نه مروت .\r\n7 ) هركه از تو نه ايمن است ، از او ايمن مباش كه مار از بيم گزند خويش ، قصد مردم كند در مثل است كه پاى ديوار كندن و ساكن نشستن كار خردمندان نيست .\r\n8 ) اينكه گويند كلام الملوك ، ملوك الكلام ، اعتماد را نشايد : سخن انديشيده گوى و معنىدار .\r\n9 ) درويش توانگر گفت : همت آنست كه به ديده طمع در مال و نعمت پادشاه ننگرند و سلطان گدا طبع ، طمع در مال رعيت كند .\r\n10 ) پادشاهان پدر يتيمانند ، بايد كه بهتر از آن غم خورند يتيم را كه پدرش ، دست عطا تا تواند گشاده دارد ، مگر آنكه دخل با خراجات وفا نكند ، كه اسراف و بخل هردو مذمومند .\r\n11 ) جوانمردى پسنديده است . اما نه به حدى كه دستگاه ضعيف شود . و نعمت نگاه داشتن مصلحت است . اما نه چندان‌كه حاشيه و سپاهى سختى كشند .\r\n12 ) دزدان دو گروهند ، جمعى با تير و كمان در صحراها و بعضى به كيل و ترازو در بازارها . بايد دفع ايشان را واجب داند .\r\n13 ) اگر سلطان دفع دزدان نكند ، به بازوى خود كاروان مىزند .\r\nهنرمند را نيكو دارد ، تا بيهنران راغب شوند و هنرپرورند و مملكت كمال گيرد .\r\nسپاهى كه در وصف كارزار ، از دشمن ترسد و گريزد ، ببايد كشت كه خونبهاى خود به\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nسلف خورده است .\r\nسپاهى را كه سلطان نان مىدهد ، بهاى جان مىدهد . پس اگر بگريزد شايد كه خونش بريزد .\r\nپادشاهى كه عدل نكند و نيكنامى توقع دارد بدان ماند كه جو كارد و اميد گندم دارد .\r\nمردى نه جهانگيريست بلكه جهان‌دارى .\r\nدرويشى به سلامت ، به ، كه پادشاهى و ملامت .\r\nچنان كن كه خير تو در قفاى تو گويند كه در نظر ، از بيم گويند يا از طمع ، دشمن به دشمن برانگيز ، تا هرطرف كه غالب آيند ، فتح از آن تو باشد . از بدگويان مرنج كه گناه از آن تست . چرا چنان نباشى كه بدت نگويند . . . طعام آنگه خورد كه اشتها غالب شده باشد ، و سر آنگه نهد كه خواب غلبه كرده باشد ، و سخن آنگه گويد كه ضرورتى افتد ، و شهوت آنگه راند كه شوق به انتها رسيده باشد .\r\nدر حكمرانى چنان زندگى كند اگر وقتى حاكم نباشد جفا و خجالت نبرد ، همچون زنبور ناتوان كه هركس او را افتاده بيند ، پاى بر سرش زند .\r\nاگر از آن‌كس كه فرمان ده تست انديشه ناكى ، بر آن‌كس كه فرمانبر تست لطف كن « 1 » تا كسى را در چند قضيه نيازمايى ، اعتماد مكن .\r\nملاقات شيخ سعدى با اباقا آن : مىگويند شيخ در مراجعت از زيارت كعبه ، به تبريز مىآيد و با دوستان و ياران قديم تجديد عهد مىكند . سلطان وقت اباقا آن‌كه آوازهء شيخ سعدى را شنيده بود ، وى را نزد خود مىخواند . شيخ از رفتن امتناع مىكند ، ولى سرانجام به خواهش ياران به خدمت شاه مىرود ، در مراجعت پادشاه از شيخ مىخواهد كه او را پندى دهد ، شيخ در جواب مىگويد :\r\n « شهى كه پاس رعيت نگاه مىدارد * حلال باد خراجش كه مزد چوپانىست\r\nوگر ، نه راعى خلقست ، زهر مارش باد * كه هرچه مىخورد از جزيهء مسلمانىست » « 2 » \r\nسعدى تدبير و سياست را بر جنگ و ستيز ترجيح مىدهد :\r\n همى چون برآيد به تدبير كار * مداراى دشمن ، به از كارزار\r\nبود دشمنش تازه و دوست ريش * كسى كش بود دشمن از دوست بيش\r\nاگر فيل زورى و گر شير جنگ * بنزديك من ، صلح بهتر كه جنگ\r\nدرآرند بنياد روئين ز جاى * جوانان به شمشير و پيران به راى\r\nبه خردان مفرماى ، كار درشت * كه سندان نشايد شكستن به مشت\r\nدو تن‌پرور ، اى شاه كشورگشاى * يكى اهل رزم و يكى اهل راى\r\nقلمزن نگه‌دار و شمشيرزن * نه مطرب ، كه مردى نيايد ززن\r\nهر آن كو قلم را نورزيد و تيغ * بر او گر بميرد ، نگو ، اى دريغ ! \r\n\r\n\r\n","description":"","footnote":"\r\n( 1 و 2 ) . تلخيص از : كليات سعدى ، چاپ بمبئى رسالهء پنجم ، از صفحهء 22 تا 29\r\n","page_name":" 189 ","page_number":189},
  {"content":"\r\n\r\n چو در لشكر دشمن افتد خلاف * تو بگذار شمشير خود در غلاف\r\nاگر جز تو داند كه راى تو چيست * بر آن راى و دانش ببايد گريست\r\nسكندر كه با شرقيان جنگ داشت * در خيمه گويند بر غرب داشت\r\nچو بهمن به زابلستان خواست شد * چپ آواز افكند و از راست شد\r\nدرون فرومايگان شاد كن * ز روز فروماندگى ياد كن \r\n( بوستان سعدى )\r\nمولوى نيز كه معاصر سعدى است ، در مسائل سياسى به نفع مردم سخن مىگويد و معتقد است كه اگر سلطانى پاك‌دامن و رعيت‌نواز باشد ، رفتار او در درباريان و اطرافيان او اثر مىكند و مردم روى آسايش و آرامش مىبينند و هرگاه سلطان در مال و جان مردم طمع ورزد ، فساد او به ديگر طبقات نيز سرايت مىكند .\r\n خوى شاهان در رعيت جا كند * چرخ اخضر خاك را خضرا كند\r\nشه چو خوضىدان و هرسو لوله‌ها * وز همه آب روان چو دولها\r\nچونكه آب جمله از حوضى است پاك * هر يكى آبى دهد خوش ، ذوقناك\r\nور در آن حوض آب شور است و پليد ، * هر يكى لوله ، همان آرد پديد\r\nزانكه پيوستست هرلوله به حوض * خوض كن در معنى اين حرف « خوض »\r\nآب روح شاه اگر شيرين بود ، * جمله جوها پر ز آب خوش شود\r\nمى بلرزد عرش از مدح شقى * بدگمان گردد ز مدحش متقى\r\nگفت پيغمبر بكن اى راى زن * مشورت كه : المستشارُ مؤتمن\r\nشهوت از خوردن بود كم كن ز خور * يا نگاهى كن گريز از شور و شر\r\nهركه او بنهاد ناخوش سنتى * سوى او نفرين رود هرساعتى\r\nنفس ، هر دم از درونم در كمين * از همه مردم بتر در مكر و كين\r\nاى شهان كشتيم ما خصم برون * ماند زان خصمى بتر ، در اندرون\r\nسهل شيرى دان كه صف‌ها بشكند * شير آنست آن‌كه ، خود را بشكند\r\nنام ميرى و وزيرى و شهى * نيست الا درد و مرگ جاندهى\r\nبنده باش و بر زمين رو ، چون سمند * چون جنازه نه كه بر گردن نهند\r\nبار خود بر كس منه ، بر خويش نه * سرورى را كم طلب ، درويش به\r\nبيخ و شاخ اين رياست را اگر * بازگويم ، دفترى بايد دگر\r\nحرص بط يكتاست وين پنجاه تاست * حرص و شهوت مار و منصب اژدهاست\r\nحرص بط از شهوت خلقست و فرج * در رياست بيست چندانست درج \r\n\r\n","description":"","footnote":"","page_name":" 190 ","page_number":190},
  {"content":"\r\n\r\nمولوى در اشعار زير خودخواهى و تجاوزكارى قدرتمندان و امراى زمان را استادانه ثابت مىكند و نشان مىدهد كه از ديرباز مردان مستبد جز به اشخاص متملق و چاپلوس ، به كس ديگر مجال رشد و خودنمايى نمىدادند :\r\n شير و گرگ و روبهى بهر شكار * رفته بودند از طلب در كوهسار\r\nگفت شير : اى گرگ ، اين را بخش كن * معدلت را نو كن ، اى گرگ كهن\r\n. . . گفت اى شه گاو وحشى آن تست * آن بزرگ و تو بزرگ و زفت و چست\r\nبز مرا كه بُز ميانه است و وسط * روبها خرگوش بستان بىغلط\r\nشير گفت : اى گرگ ، چه گفتى ، بگو ! * چون‌كه من باشم ، تويى ما و تو !\r\n. . . گرگ را بركند سر ، آن سرفراز * تا نماند دو سرى و امتياز\r\nبعد از آن ، رو شير با روباه كرد * گفت : اين را بخش كن از بهر خورد\r\nسجده كرد و گفت آن گاو سمين * چاشت خوردت باشد اى شاه مهين\r\nوين بز ، از بهر ميانه روز را * يخنئى باشد شه فيروز را\r\nواندگر خرگوش بهر شام هم * شب‌چره ، اى شاه با لطف و كرم\r\nگفت اى روبه ، تو عدل افروختى * اين‌چنين قسمت ، ز كه آموختى ؟\r\nاز كجا آموختى اين ، اى بزرگ * گفت اى شاه جهان ، از حال گرگ ! \r\nمولوى نيز عموم طبقات ، بخصوص زمامداران و سلاطين را به پيروى از عقل و مآل‌انديشى و مشورت با اهل اطلاع دعوت و تبليغ كرده است :\r\n تا چه عالم‌هاست در سوداى عقل * تا چه با پهناست اين درياى عقل\r\nگفت پيغمبر على را كاى على * شير حقى ، پهلوانى ، پردلى\r\nليك بر شيرى مكن هم اعتميد * اندرآ ، در سايهء نخل اميد\r\nاندرآ ، در سايه آن عاقلى ، * كش نتابد برد از ره ، غافلى\r\nتو برو در سايهء عاقل گريز * تارهى زان دشمن پنهان ستيز\r\nزان كه با عقلى چو عقلى جفت شد * مانع بدفعلى بد گفت شد\r\nنفس با نفس دگر چون يار شد * عقل جز وى ، عاطل و بيكار شد\r\nعقل با عقل دگر دو تا شود * نورافزون گردد و پيدا شود\r\nعقل ، قوت يابد از عقل دگر * پيشه‌گر كامل شود از پيشه‌گر\r\nدوستى با مردم دانا نكوست * دشمن دانا ، به از نادان دوست\r\nعقل را با عقل يارى يار كن * « امر هم شورى ، بخوان و كار كن\r\nپير پير عقل باشد ، اى پسر ! * نى سپيدى موى ، اندر ريش و سر » \r\nاوحدى مراغه‌اى از شعرايى است كه با مسائل سياسى و مشكلات اجتماعى عصر خود\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nبا نظرى انتقادى مىنگرد و به زمامداران و مردم كوچه و بازار براى تأمين سعادت فردى و اجتماعى ، اندرزهاى جالبى مىدهد :\r\n شاه مهر و وزير ماه بود ، * زين دو آفاق در پناه بود\r\nنشود طالع ، اختر شاهى * بىوجود مدبرى داهى\r\nخنجر خسرو است كلك وزير * سپر ملك روز گيراگير\r\nشاه باشد ، به روز عدل ، چو باغ * مر شب فتنه را ، وزير چراغ\r\nوزرا ملك را امينانند * كار فرماى دولت ، اينانند\r\nگر نسازند كار درويشان * وزر باشد وزارت ايشان\r\nكار ايشان به دست خويش بساز * مرهم سينه‌هاى ريش بساز\r\n. . . نه شب عيش و باده خوردن تست * كابروى جهان به گردن تست\r\nطلب عدل كن ز شاه و وزير * گو مدان نحو و حكمت و تفسير\r\nنحوشان عمر و زيد را شايد * عدلشان عالمى بيارايد\r\nظلم و شاهى چراغ و باد بود * پايدارى به عدل و داد بود\r\nملك معمور و گنج مالامال * بركشد تخت را به گردون يال\r\nشاه بىتخت چون ستاند باج * شهر بىده ، زبون شود ز خراج\r\nخانهء ظالمان نه دير كه زود * به فضيحت خراب خواهد بود\r\nچه جنايت بتر ز خون خوردن * و آنگه از حلق هرزبون خوردن\r\nتو نترسى كه باغ سازى و تيم * خرج آن جمله از خراج يتيم\r\nگر به يك حبه ظلم ورزى تو * در حقيقت جوى نيرزى تو\r\nاى كه بر تخت مملكت شاهى * عدل كن گر زايزد آگاهى\r\nعدل بىعلم بيخ و برنكند * حكم بىعدل و علم اثر نكند\r\nپايدارى به عدل و داد بود * ظلم و شاهى چراغ و باد بود\r\nشاه گر عدل و داد پيشه كند * پادشاهيش بيخ و ريشه كند\r\nشاه خفته است و فتنه‌گر ، بيدار * چشم دولت ، ز شاه خفته بدار \r\n( اوحدى )\r\nاوحدى در يكى از قصايد خود ، خطاب به خداوندان زور چنين مىگويد :\r\n جهان به دست تو دادند تا ثواب كنى * خطا ز سر بنهى ، روى در صواب كنى\r\n. . . شود به عهد تو ، بسيار فتنه‌ها بيدار * چو عشق‌بازى و سنگى خورى و خواب كنى\r\nمهل خراب جهان را به دست ظلم كه زود ، * تو هم خراب شوى گر جهان خراب كنى\r\nچو دور دولت تست اى امير ملك ، بكوش * كه نام نيك در اين دولت اكتساب كنى \r\n\r\n","description":"","footnote":"","page_name":" 192 ","page_number":192},
  {"content":"\r\n\r\n . . . روا مدار كه از بهر پهلوى ، بريان * هزار سينه به سيخ جفا كباب كنى\r\nقراضه‌هاى زر بيوگان مسكين را * قلاده‌ها كه تو در گردن كلاب كنى\r\nميان دوزخ و خُلق تو ، خود تفاوت چيست * چو خلق را همه از خلق خود عذاب كنى ؟\r\n. . . نگاه كن كه گر اين‌ها كه مىكنى با خلق * كنند با تو ، زمانى ، چه اضطراب كنى ؟\r\nاى كه بر ملك و مملكت شاهى ، * عدل كن گر زايزد آگاهى\r\nعدل بىعلم بيخ و بر نكند ، * حكم بىعدل و علم اثر نكند\r\nشاه كو عدل و داد پيشه كند * پادشاهيش بيخ و ريشه كند \r\n( جام جم )\r\nابن يمين شاعر آزادهء پارسىزبان ، نيز همهء خلاقيت و هنر شاعرى خود را به تصوير غم‌ها و سخن مردم و وجوه و جوانب زندگى روزانه مردم وقف كرده است .\r\n هركه را در جهان همى بينى * گر گدايى و گر شهنشاهى\r\nطالب لقمه‌اىست ، وز پى آن * دربن چاه يا سرگاهى است\r\nمقصد جمله خلق يك چيز است * ليك هريك فتاده در راهى است\r\nاهل علم بنان چو محتاجند * پس به نزديك آنكه آگاهى است\r\nشاه را بر گدا چه ناز رسد * چون گدا نيز شاه ، نان‌خواهى است\r\nاختلافى كه هست در نام است * ورنه سى روز بىگمان ماهى است \r\n( ابن يمين )\r\nحافظ ، شاعر غزل‌سراى ما ، در بعضى از غزليات ، روح مبارزه و آشتىناپذيرى را نشان مىدهد :\r\n ساقى به جام عدل بده باده تا گدا * غيرت نياورد كه جهان پربلا كند\r\nنبود مهترى چو دست دهد * روز و شب را شراب نوشيدن\r\nيا طعام لذيذ بس خوردن * يا به الوان لباس پوشيدن\r\nيا بر آنها كه زيردست تواند * هر زمان بىگنه خروشيدن\r\nمن بگويم كه مهترى چه بود * گر تو خواهى ز من نيوشيدن\r\nمملكت را ز غم رهانيدن * به مراعات خلق كوشيدن\r\nشاه را به بود از طاعت صد ساله و زهد * قدر يك ساعته عمرى كه در او داد كند \r\n( حافظ )\r\n\r\nمخالفت جامى با ظلم و استبداد\r\nجامى در منظومه اخلاقى خود به اين مطلع :\r\n يكى كعبه رو ، گم شد از قافله * نه همراه او زاد و نه راحله ، \r\nشرح گمگشتگى مسافرى را مىدهد كه پس از مدتها سرگردانى به پيرزنى برمىخورد كه\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nاز گوشت مار و سوسمار تغذيه مىكند ، وى نيز به حكم اضطرار ، لقمه‌اى چند از اين غذاى نامطبوع مىخورد ، و از پيرزن مىپرسد كه چرا به ده يا به شهر نمىآيى ؟ وى در جواب مىگويد :\r\n گفتا كه هر جاى شهر و ده است ، * يكى سفله بر خلق فرمانده است\r\nقناعت نمودن به ناكام و كام ، * بدين ناگوار آب و ناخوش طعام\r\nاز آن به كه بهر شكم بخردى * بود زير فرمان همچون خودى\r\nشاه بايد كه چشم باز بود * بر بد و نيك سرفراز بود\r\nچشم او باز باشد از چپ و راست ، * تا ز عالم برون بود كم و كاست\r\n. . . بايد او را دلى ز علم چو كوه * كش نگردد ، ز دادخواه ستوه ،\r\nدادخواهى اگر ز تنگدلى ، * نسبت او كند به سنگدلى ،\r\nنشود از حديث او بىسنگ ، * وز جفا گوئيش ، بلند آهنگ ،\r\nور جهد از زبان او شررى * كه چو آتش در او كند اثرى\r\nگو درون را چو آب صافى كن * و آتشش را به آن تلافى كن \r\n( جامى - سلسلة الذهب )\r\nهلالى جغتائى : كه شاعرى حساس بود ، وقتى كه از مظالم عبيد إله خان ازبك باخبر گرديد ، زبان به هجو و توبيخ او گشود و گفت :\r\n تا چند عبيد از پى تالان باشى * تاراج‌گر مال يتيمان باشى ؟\r\nغارت كنى و مال مسلمان ببرى * كافر باشم اگر مسلمان باشى ! \r\nعبيد إله كه مردى متعصب و بدنهاد بود ، و قبلا جمعى از وجها و اهل علم را به بهانهء لعن صحابه كشته بود ، اين شاعر حق‌گو را نيز زندانى كرد و پس از شكنجه بسيار ، او را در چهارسوق هرات در سال 935 به قتل آورد . و مصداق اين بيت قرار گرفت ،\r\n سر پرغرور از تحمل تهى * حرامش بود تاج شاهنشهى\r\nشاهى كه بر رعيت خود مىكند ستم * مستى بود كه مىخورد از ران خود كباب ! \r\nبهاء الدين ولد ( پدر مولوى ) در كتاب « معارف » خود خطاب به سلاطين و امرا چنين مىنويسد : « گفتم ميرزا كه تو همچون بوتيمارى كه سر فروكرده‌اى و همت و وهم دربسته‌اى كه مرا اين مىيابد و آن مىبايد . . . و جاه و مال مىطلبى . . . آخر كدام صحت به فرمان تو آمد و به فرمان تو رفت ، و كدام فرزند به فرمان تو آمد و به فرمان تو رفت تا چنين مغرور شدى . . . اينها را كه مىگيرى به امانت و عاريت مىگيرى و شبانى مىكنى . . . تو نمىدانى كه هرچه بيش طلبى ، بار تو بيش شود و كار تو مشكل‌تر بود . چو در عهدهء اين‌قدر امانت درمانده‌اى ديگر چه مىطلبى بنگر درين امانت و رعايت‌ها كه دارى . اگر صيانتى به جاى مىآرى ، ديگر مىطلب و اگر خيانت\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nمىكنى ديگر مطلب . . . » « 1 »\r\nملاى رومى مىگويد : « زنهار مبر با پادشاهان نشستن ، ازين روى خطر نيست كه سر برود ، كه سرىست رفتنى ، چه امروز چه فردا ، اما ازين‌رو خطر است كه به ايشان صحبت كرد و دعوى دوستى كرد و مال ايشان قبول كرد ، لابد باشد كه بر وفق ايشان سخن گويد ، و رايهاى بد ايشان را از روى دل نگاه داشتن قبول كند و نتواند مخالف آن گفتن . ازين رو خطرست . . . چون طرف ايشان را معمور دارى طرف ديگر كه اصلست ، از تو بيگانه شود . « 2 » درويشى به نزد پادشاهى رفت ، پادشاه به او گفت كه اى زاهد ، گفت : زاهد تويى گفت : من چون زاهد باشم كه همهء دنيا از آن منست ؟ گفت : نى ، عكس مىبينى ، دنيا و آخرت و ملكت ، جمله از آن منست و عالم را من گرفته‌ام تويى كه به لقمه و خرقه قانع شده‌اى . . . » « 3 »\r\n\r\nاندرزهاى سياسى خواجه رشيد الدين فضل إله به فرزند خود\r\nخواجه رشيد الدين فضل إله در نامه‌اى كه به فرزند خود عبد اللطيف نوشته ، راه سياست و مملكتدارى را به وى مىآموزد و مىگويد :\r\n سياست چو با عدل سازى قرين * جهانت همه سر به فرمان نهند\r\nو گر ظلم را پيشه سازى در او * مطيعان همه رو به عصيان نهند \r\nاينك قسمتى از تعاليم او :\r\n« . . . اگر خواهى كه عنان اوامر و احكام انام و ايام در قبضهء تصرف خود آورى ، بايد كه اين نصايح كه در قيد كتابت و سلك كفايت خواهم آورد ، ورد زبان و حرزجان سازى :\r\nاول - بدانك جامع منافع دينى و عقبى صادق قول و حسن فعل است . و اين دو خصلت در دنيا ممد جاه و در آخرت شفيع گناه است . . .\r\nدوم - با دشمنان كه قوت مخاصمت و مقاومت و طاقت جدال و مقاتلت ايشان نداشته باشى ، به رفق و مدارا و لطف و مواسا به سر بر . . .\r\nسوم - بايد كه سياست بعد از تفحص و استكشاف كنى تا سبب قطع شجرهء عناد و قلع مادهء فساد گردد و از انزجار فجار و انعدام اشرار دست بازندارى ، تا جانب سياست و طرف رياست مرعى داشته باشى . . .\r\nچهارم - بايد كه شجاع باشى كه مرد شجاع چنان كه ستوده خلق است ، محبوب حق است . . .\r\nپنجم - بايد كه از زلال جود سماجت به لب‌تشنگان جهان ، راحت رسانى . . . اگر ابواب انعام و اكرام بر روى خاص و عام بسته دارى ، علم دولتت معكوس و اختر سعادتت منحوس و آفتاب اقبالت در محاق ادبار محبوس گردد . . .\r\n\r\n\r\n","description":"","footnote":"\r\n( 1 ) . بهاء ولد ، معارف ، به تصحيح فروزانفر ، طهورى ، تهران 1352 ، ج 1 ، ص 54\r\n( 2 ) . جلال الدين رومى ، فيه ما فيه ، به تصحيح فروزانفر ، ص 9\r\n( 3 ) . همان ، ص 19\r\n","page_name":" 195 ","page_number":195},
  {"content":"\r\n\r\nششم - بايد كه از شجرهء ديانت ، ثمرهء امانت قطف كنى ، و از سمت خيانت و بدسگالى محترز باشى ، كه هركس طرف امانت مرعى دارد ، در دنيا نيك‌نام و مرزوق و در آخرت از آتش دوزخ مطلوق باشد . . .\r\nهفتم - بايد كه از نعيم مزخرف فانى اين جهان ، كه جز كدورت و پريشانى بهره‌اى ندارد ، اجتناب نمايى و از عفاف به كفاف قانع گردى كه القناعة كنز لا يفنى . . .\r\nهشتم - بايد كه بر اصحاب ثروت و جاه رشك نبرى ، كه حاسد پيوسته از سوزش رشك ، چون ناى ضعيف و چون موى نحيف گردد . . .\r\nنهم - بايد كه در افشاء سر ، و اظهار راز ، توقف جايز شمرى كه سر نهفته و راز ناگفته به . و اگر گويى ، با كسى بايد گفت كه عروس سراير ، در پردهء ضماير او محجوب و مستور تواند ماند . و سرگفتن با زنان ، بهيچوجه اجازت نداده‌اند . . .\r\nدهم - بايد كه مجالست با علما و مصاحبت با فضلا كنى . . . و از مخالطت جاهل بدگوى ، لئيم بىاصل اجتناب بايد نمود . . .\r\nيازدهم - بايد كه در همه حال توكل به حضرت ذو الجلال كنى . . .\r\nدوازدهم - بايد كه از سر حقارت و تذلل قدم در راه حق نهى . . .\r\nسيزدهم - بايد كه از قبح نخوت و استبداد ، استبعاد جويى و از كبر و منى اعتراض كنى تا از ثمرهء تواضع متمتع ، و از خصايص فروتنى منتفع گردى . . .\r\nچهاردهم - بايد كه حديقهء حكومت را به ازهار ( يعنى گلهاى ) معدلت و انوار نصفت آراسته گردانى كه نتيجهء بركت عدل در جهان شايع است . . .\r\nپانزدهم - بايد وقار را پيرايه طبيعت ، و حلم را زيور خلقت خود سازى و آتش غضب و قهارى را به آب سكون و بردبارى فرونشانى . و اگر چنانچه . . . قاهر و ظالم و جابر باشى و به درشتخوئى و فظاظت طبع منسوب گردى و در باب تعريك ( گوشمالى ) متعديان و فتك دشمنان به تعجيل مثال دهى و به اندك گناهى كه از مجرمى ظاهر شود پيش از تجسس و تفحص ، در سياست و عقوبت افراط و غلو جايز شمرى ، همواره پريشان‌حال و كوفته‌بال باشى و رغبت و محبت مردم از خدمت تو قاصر گردد . » « 1 »\r\nخواجه در فصل ديگرى از مكاتبات خود به يكى از فرزندان خود تأكيد مىكند كه « از احوال لشكريان غفلت نكند ، و موجب رعايت خاطر آنان را فراهم سازد . و دبيران را كه با انديشه و قلم خود ، از دولت پشتيبانى مىكنند ، مورد توجه قرار دهد ، و از كمك مظلومان غفلت نورزد و راههاى سراسر مملكت را در امن و امان نگه دارد ، تا مسافران و تاجران با خيال راحت آمد و رفت توانند كرد . و املاك عجزه را كه بتكچيان متمرد ، و نواب مسلط ديوانى تصرف كرده‌اند ،\r\n\r\n\r\n","description":"","footnote":"\r\n( 1 ) . مكاتبات رشيدى ، مكتوب 20 ، از ص 70 به بعد\r\n","page_name":" 196 ","page_number":196},
  {"content":"\r\n\r\nاسترداد كن و مدارس و مساجد و خانقاهها و پلها و راهها و بناهايى را كه قدما ساخته‌اند و رو به خرابى نهاده ، از نو آباد كن و از معاشرت بسيار با زنان پرهيز كن . از افراط و تفريط حذر كن ، و در شجاعت و سخاوت غلو منما كه « افراط شجاعت و سخا ، تهور ، و اسراف و جنون و اتلاف است » با غلامان ماه‌پيكر معاشرت مكن . از فراگرفتن علم غفلت مورز ، هرگز مرگ را از ياد مبر .\r\nسخن مادر و اندرز پدر را گوش كن و دل ايشان ميازار . در هنگام جوانى پيرى و در وقت پيرى ، جوانى مكن . از پرخورى پرهيز كن ، عاشق مشو ، و در نزديكى با زنان افراط مكن . پرگو مباش ، انصاف و عدالت را رعايت كن . رسولى كه به جايى مىفرستى ، زيرك و دانا و هشيار ، و گويا و فصيح و توانا باشد . هرچه گويد از سر عقل گويد كه دشمن همچنان‌كه او را بيند ، مرتبهء تو را از فرستادهء تو معلوم كند . »\r\nخواجه نصير الدين طوسى در اخلاق ناصرى « 1 » نيز ضمن گفتگو از « سياست ملك و آداب ملوك » ، از سياست فاضله سخن مىگويد و مىنويسد : « پادشاه بايد تمسك به عدالت كند و رعيت را به جاى اصدقا دارد ، و مدينه را از خيرات عامه مملو نمايد و خويش را مالك شهوات دارد . . . » سپس مىنويسد : « خيرات عامه امن بود و سكون و مودت با يكديگر ، و عدل و عفاف و لطف و وفا و امثال آن و شرور عامه خوف بود و اضطراب و تنازع و جور و حرص و عنف و غدر و خيانت و مسخرگى و غيبت و مانند آن ، مردمان در هردو حال نظر بر ملوك داشته باشند و اقتدا به سيرت ايشان كنند . و از اينجا گفته‌اند « الناس على دين ملوكهم و الناس بزمانهم اشبه منهم بآبائهم » و يكى از ملوك گويد : نحن الزمان من رفعناه ارتفع و من وضعناه اتضع . . . »\r\n\r\nروش سياسى تيمور\r\nدر اندرزنامهء تيمورى مشهور به توزوك « 2 » تيمورى كه بعضى آن را منسوب به تيمور لنگ مىدانند ، تعاليمى به چشم مىخورد كه با روش مستبدانهء تيمور ، به هيچ وجه هماهنگى ندارد ، با اين حال ذكر پاره‌اى از آموزشهاى آن خالى از فايده نيست :\r\n« هر سلطنتى كه از كنكاش و مشورت خالى باشد ، چون شخصى است جاهل كه آنچه كند و گويد همه غلط باشد ، و گفتار و كردارش سربسر پشيمانى و ندامت بار آورد . . . در امور سلطنت نه حصه مشورت و تدبير و كنكاش است و يك حصه شمشير كه گفته‌اند به تدبيرى ملكها توان گشاد و فوجها توان شكست ، كه به شمشيرهاى لشكرها ميسّر نشود و به تجربه به من رسيده كه يك مرد كار ديدهء شجاع مردانهء صاحب عزم و تدبير و حزم ، بهتر از هزار مرد بىتدبير و حزم است . . . » « 3 »\r\n\r\n\r\n","description":"","footnote":"\r\n( 1 ) . خواجه نصير طوسى ، اخلاق ناصرى ، ص 257 به بعد\r\n( 2 ) . واژهء  Tuzuk  تركى به معناى آيين و رسم و قانون است ، هم‌اكنون در زبان مردم آذربايجان واژهء دوزوك به كار مىرود كه احتمالا با اين كلمه هم‌ريشه است\r\n( 3 ) . توزوك تيمورى ، ص 2 به بعد\r\n","page_name":" 197 ","page_number":197},
  {"content":"\r\n\r\nدر كنكاش يازدهم ، از نقش جاسوسان و اطلاعاتى كه به وسيله آنان مىتوان به دست آورد ، سخن مىگويد و از تدابيرى كه براى جلب قلوب لشكريان بايد به كار برد گفتگو مىكند و مىنويسد :\r\n« لشكر خود را به خود متفق نديدم و در متفق ساختن لشكر خود ، كنكاش چنان ديدم كه به بعضى مروت نمايم و با بعضى مدارا كنم و گروهى را به مال فريفته گردانم و جمعى را به سخن و قول و تعهد تسلى دهم . . . طايفه‌اى كه در مقام بىالتفاتى بودند ، يك‌يك را به خلوت طلب داشته صحبت داشتم . آنها كه حريص و طماع بودند ، به مال و منال فريفته ساختم و گروهى را كه نظر بر جاه و منصب و مملكت داشته ، آنچه از ملك و ولايت مسخر من شده بود بديشان نامزد كردم و ساير سپاه را به لقمه و خرقه اميدوار گردانيدم . به شيرين‌زبانى و گشاده‌رويى ايشان را فريفته ساختم و خدمات ايشان را يكى به ده باز نموده خوشدل گردانيدم تا آن‌كه موافق و منافق همگى با من متفق گشتند .\r\nبه طورى كه از اندرزنامهء تيمور برمىآيد ، وى براى تحكيم اركان دولت خود ، براى سادات ، علما ، مشايخ و ارباب علم و اطلاع و امرا و سرهنگان و سپهسالاران و سپاهيان ، ارزش و احترام فراوان قائل مىشد . وى در مورد وزراء و مديران كشور ، چنين مىنويسد : « از وزراء و كتاب و منشيان ديوان سلطنت ، خود را آراسته ساختم و ايشان را آئينه‌دار مملكت خود گردانيدم كه وقايع ملك و مملكت و سپاه و رعيت را به من نمودار مىساختند ، و خزانه و رعيت و سپاه مرا معمور نگاه مىداشتند ، و رخنه ملك را به تدبير لايق برمىبستند و مداخل و مخارج كارخانه سلطنت را مضبوط نگاه مىداشتند . و در توفير و معمورى ملك ساعى مىبودند . . .\r\nحكما و اطبا و منجمان و مهندسان كه مصالح كارخانه سلطنتند ، بر خود جمع آوردم و به اتفاق حكما و اطبا معالجه بيماران مىكردم . از طبقه منجمان سعادت و نحوست ايام و كواكب و سير ايشان و دور افلاك را مشخص مىنمودم ، و به اتفاق مهندسان ، عمارات عاليه بنا نهادم و طرح باغات انداختم .\r\n. . . مترددين و مسافرين هرملك و ديار را تسلى دادم كه اخبار ممالك را به من رسانند ، و تجار و قافله‌سالاران تعيين نمودم كه به هرملك و ديار از ختاوختن و چين و ماچين و هندوستان و بلاد عرب و مصر و شام و روم و جزاير فرنگ ، متاعهاى نفيس و تحفهاى لايق به جهت من بياورند . و احوال و اوضاع و اطوار هموطنان و سكنه آن ديار را به عرض من رسانند . و سلوك حكام هرمملكتى را با رعايا به خاطر آورده نمودار سازند . . . حكم كردم كه هرتاجرى كه سرمايه و رأس المال را از دست داده باشد به وى آنقدر زر دهند كه باز رأس المال خويش سازد و هر مزارعى و رعيتى كه از رعيتى و زراعت بىاستطاعت شده باشد ، مصالح زراعت و عمارت به وى مقرر دارند . و هرطايفه و هرصنفى كه شيوهء سپاه‌گرى اختيار كند ، ويرا سپاهى سازند . » « 1 »\r\n\r\n\r\n","description":"","footnote":"\r\n( 1 ) . همان ، ص 2 به بعد\r\n","page_name":" 198 ","page_number":198},
  {"content":"\r\n\r\n\r\nرابطهء امير تيمور با هريك از طبقات مردم\r\nامير تيمور در اين كتاب روش كلى و عمومى خود را نسبت به طبقات مختلف اجتماع چنين بيان مىكند : « هر ملك را كه مسخر ساختم ، عزيزان آن ملك را عزيز داشتم و سادات و علما و فضلا و مشايخ را تعظيم و احترام نمودم و سيورغال و وظيفه و مرسوم به ايشان مقرر ساختم و كلانتران آن ولايت را به منزلهء برادر . . . و اطفال را به جاى پسر دانستم و سپاه آن ملك را به درگاه خود راه دادم . . . و همه را در سايهء اميد و بيم نگاه داشتم و به نيكان هرملك نيكى كردم . و بدان و اشرار و بدنفسان را از مملكت اخراج نمودم . وادانى و اراذل را در مرتبه ايشان نگاه داشتم و نگذاشتم كه قدم از حد خود فراتر گذارند و اكابر و اشراف را به مراتب عاليه امتياز دادم . . . حاكم هرملكى را كه مسخر من شد حكومت آن ولايت باز به وى ارزانى داشتم . . . امر كردم كه دزدان و قطاع الطريق هرملك را به ياسا برسانند . . . امر نمودم بر سر راهها ضابطان معين نمايند كه حارث و پاسبان راهها باشند و اموال و امتعهء تجار و مسافران را منزل به منزل برسانند . . . امر نمودم كه حكام به تهمت ارباب غرض از هيچ فردى جريمت نكنند و بعد از ثبوت گناه از احداث اربعه ، جريمه فراخور گناه از مجرم بگيرند . و امر نمودم كه سرشمارى و خانه‌شمارى از هيچ شهرى و قصبه‌اى نگيرند و هيچ‌كس از سپاه در خانه رعيت به زور نزول نكنند و چهارپايان و الاغ رعايا نگيرند و در جميع امور رعايا حد اعتدال نگاه دارند و امر نمودم كه گدايان هرملك را وظيفه مقرر گردانند تا رسم گدايى برافتد . . . » « 1 »\r\nبسيارى از اين تعاليم با راه و رسم عملى تيمور از زمين تا آسمان اختلاف دارد ، تيمور در جريان جنگهاى خود در خاورميانه مخصوصا هنگام فتح اصفهان ، نشان داد كه كمترين حقى براى مردم قائل نيست .\r\nاز ديرباز بين گفتار و كردار شهرياران فاصله‌اى دراز بود . و اكثر خلفا و سلاطين بدون اين كه خود بدانند از اصول ماكياولى پيروى مىكردند .\r\nآئين شهريارى : به نظر ماكياولى شهريار بايد « . . . جدا ميان اخلاق و كشوردارى ، و وجدان شخصى خود و خير عام فرق بگذارد و بايد آماده باشد كه براى كشور آن كارى را بكند كه در مناسبات خصوصى اشخاص ، ممكن است شرارت خوانده شود . او بايد ارتشى نيرومند داشته باشد ، زيرا هيچ كشوردارى نمىتواند از توپهاى خود بلندتر حرف بزند ، بايد ارتش خود را همواره سالم ، باانضباط و مجهز نگه دارد و بايد با تحمل مشقات و خطرات شكار ، خود را براى جنگ تربيت كند . در عين‌حال بايد فنون ديپلوماسى را نيز تحمل كند ، زيرا حيله و فريب گاه از زور مؤثرتر و كم‌خرج‌تر است . معاهدات ، هنگامى كه براى ملت زيانبخش باشد ، نبايد محترم شمرده شود . » « 2 »\r\n\r\n\r\n","description":"","footnote":"\r\n( 1 ) . همان كتاب ، ص 97 به بعد\r\n( 2 ) . ويل دورانت ، تاريخ تمدن ، اقبال ، تهران 1352 ، ج 3 رنسانس ، ص 56 ( به اختصار )\r\n","page_name":" 199 ","page_number":199},
  {"content":"\r\n\r\n\r\nنتايج حكومت مطلقه و آثار تجمل‌خواهى\r\nابن خلدون ، انديشمند و جامعه‌شناس معروف كه در عهد امير تيمور مىزيست ضمن بحث در پيرامون خصوصيات حكومت مطلقه مىنويسد ، « يكى از مقتضيات طبيعى كشوردارى ناز و نعمت و تجمل‌خواهى است و در نتيجه اين وضع عادات و رسوم بسيارى در ميان اعضاى دولت رواج مىيابد . . . و دخل ايشان با خرج برابرى نمىكند ، بدين‌سبب تهىدست در ميان ايشان از بينوائى مىميرد و آنكه در ناز و نعمت است مستمرى خويش را صرف وسايل تجمل مىكند و در فراخى معيشت و خوشگذرانى مستغرق مىگردد آنگاه اين وضع . . . به مرحله‌اى مىرسد كه كليهء حقوق و مستمرى خدمتگزاران دولت در برابر فزونى عادات تجملى كافى و وافى نمىباشد » سپس مىنويسد : در چنين شرايط سلطان مستبد به مصادرهء اموال ثروتمندان مىپردازد تا مخارج خود و ايادى و نزديكان را تأمين كند و چون از اين راه احتياج دولت و اطرافيان فراهم نمىشود ناچار دولت با افزايش خراج‌هاى گذشته و تحميل مالياتهاى جديد مىكوشد اطرافيان و لشكريان را راضى نگه دارد ولى اين كوششها بىحاصل است اساس حكومت متزلزل مىشود ، و همسايگان و قبايل تازه‌نفس از وضع موجود استفاده مىكنند و بنيان دولت پوسيده را درهم مىريزند .\r\nابن خلدون از قيام مردم ، عليه شهرياران ستمگر سخن مىگويد و مىنويسد : « چه بسيارى از كسانى كه پرستش حق را پيشه خويش مىساختند . . . بر ضد اميران ستمگر قيام مىكردند و آنها را به تغيير رفتار زشت دعوت مىنمودند و امر به معروف و نهى از منكر به اميد اينكه ازين راه به ثواب ايزدى نايل آيند پيشهء خويش مىساختند در نتيجه پيروان بسيارى بر آنان گرد مىآمدند . . . و جان خود را در اين راه ، در معرض خطرات و مهلكه‌ها قرار مىدادند » « 1 » سپس ابن خلدون مىگويد در صورتى كه قيامهاى دسته‌جمعى از طرف قبايل و عشاير پشتيبانى نشود قادر نيست وضع پادشاهان و دولتهاى مستحكم و نيرومند را متزلزل سازد . ولى در هرحال امر به معروف و نهى از منكر ضرورى است بعد از قول پيامبر ( ص ) مىنويسد « هر كه از شما منكرى بيند بايد آن را به دست خويش تغيير دهد و اگر نتوانست به زبان خود آن را بازگويد و اگر از اين راه هم ميسر نباشد پس به دل خود آن را بد شمرد . » « 2 »\r\n\r\nپيدايش حكومت فردى به نظر ابن خلدون\r\nابن خلدون كه از صاحبنظران و متفكرين عاليقدر قرون وسطاست تحت عنوان « خودكامگى ( حكومت مطلقه ) از امور طبيعى كشوردارى است » مطالبى مىنويسد و اين‌طور اظهارنظر مىكند كه : در جنگ بين قبايل و عصبيتهاى گوناگون سرانجام يكى كه نيرومندتر است بر ديگران مسلط مىشود و ديگران را مسخر فرمان خود مىكند و « چون خوى خودپسندى و غرور و عار و ننگ كه از سرشتهاى حيوانى است در وى وجود دارد ، خواهى نخواهى از شركت دادن در امور فرمانروائى\r\n\r\n\r\n","description":"","footnote":"\r\n( 1 و 2 ) . مقدمهء ابن خلدون ، ج 1 ، ترجمهء گنابادى ، ص 312 به بعد\r\n","page_name":" 200 ","page_number":200},
  {"content":"\r\n\r\nو سلطنت سرباز مىزند و خوى خدامنشى كه در طبايع بشر يافته مىشود در او پديد مىآيد . . .\r\nدرين هنگام از اهتمام عصبيت‌هاى ديگر براى شركت جستن در فرمانروائى ممانعت مىشود و عصبيت ايشان مغلوب مىگردد . وى به هيچ‌كس اجازه نمىدهد كوچكترين دخالتى در امور فرمانروائى از خويش نشان دهد و به سود و زيان آن در نگرد ، و آنگاه قدرت و بزرگى يكسره به وى تعلق مىگيرد . . . » « 1 »\r\nابن خلدون كه نمايندهء متفكرين قرون وسطاست معتقد است كه در عصر خان‌خانى « موضوع خودكامگى در دولتها الزامى و اجتناب‌ناپذيرست » قرنها بعد جامعه‌شناسان جديد نيز با توجه به آشفتگيها و قتل و غارتهاى قرون وسطائى به اين نتيجه رسيدند كه سلطنت و حكومت فردى در چنان شرايطى ، عامل مؤثرى در جلوگيرى از هرج‌ومرج و آشوب بود ولى همين‌كه اصول فئوداليسم برافتاد در عصر بورژوازى ، مداخله مردم در كارها و استقرار دموكراسى از ضروريات است .\r\nبه نظر ابن خلدون ، اعراب قبل از قبول اسلام با تمدن و شهرنشينى و سياست و مملكتدارى بهيچوجه آشنا و مأنوس نبودند و در مورد اعراب در عهد جاهليت مىنويسد :\r\n« تازيان ملتى وحشىاند ، عادت و موجبات وحشيگرى چنان در ميان آنان استوار است كه همچون خوى و سرشت آنان شده است ، و اين خوى براى ايشان لذت‌بخش است ، زيرا در پرتو آن از قيود فرمانبرى حكام و قوانين سرباز مىزنند و نسبت به سياست كشوردارى نافرمانى مىكنند ، و پيداست كه چنين خوى و سرشتى با عمران و تمدن منافات دارد و در جهت مخالف آن است ، چنان‌كه كليهء هدفهاى عادى آنان در زندگى ، كوچ كردن ازين سوى بدان سوى و تاخت و تاز به قبايل ديگرست در صورتى كه چنين هدفى مخالف آرامش و اقامت گزيدن مىباشد كه از مهمترين مبانى تمدن است . . . گذشته از اين خوى آنان غارتگريست كه هرچه را كه در دست ديگران بينند مىربايند و تاراج مىكنند و روزى آنان در پرتو تيرهاى آنان فراهم مىشود ، و در ربودن اموال ديگران به اندازه و حد معينى قايل نيستند بلكه چشم ايشان بهرگونه ثروت يا كالا يا ابزار زندگى بيفتد آن را غارت مىكنند ، و هرگاه از راه غلبه‌جوئى بر كشورى دست يابند و فرمانروايى و قدرت آنان در آن سرزمين مسلم گردد ، آنوقت به سياست حفظ اموال مردم توجهى ندارند و حقوق و اموال همگان پايمال دستبرد زورمندان مىشود و از ميان مىرود و عمران و تمدن به ويرانى مىگرايد ، همچنين آنان ازاين‌رو مايه تباهى عمران و اجتماع مىشوند چه آنان كار هنرمندان و پيشه‌وران را هيچ مىشمرند و براى آن ارزشى قايل نيستند . » « 2 »\r\nابن خلدون در فصل بيستم كتاب خود مىنويسد : « شيفتگى به خصال پسنديده از نشانه‌هاى پادشاهى و كشوردارى است » به نظر ابن خلدون شهرياران بيداردلى كه به سعادت خود\r\n\r\n\r\n","description":"","footnote":"\r\n( 1 ) . همان ، ج 1 ، ص 326\r\n( 2 ) . همان ، ص 291 به بعد\r\n","page_name":" 201 ","page_number":201},
  {"content":"\r\n\r\nو هم‌نوعان خويش علاقه دارند بايد در دوران قدرت و فرمانروائى از « . . . بخشش و بخشودن لغزشها ، و چشم‌پوشى از ناتوانان و مهمان‌نوازى و يارى رسانيدن به بيچارگان و ستمديدگان ، و دستگيرى از بينوايان و شكيبايى بر شدايد ، و وفاى به عهد و بخشيدن اموال در راه عرض و ناموس مردم و دادرسى و انصاف دادن نسبت به درماندگان و ناتوانان و توجه به احوال ايشان ، اطاعت از حق ، فروتنى در برابر بينوايان و گوش فرادادن به شكايت دادخواهان و دورى گزيدن از بيوفايى و مكر و فريب و پيمان‌شكنى و نظاير اينها » غفلت نورزند به نظر ابن خلدون آنان كه مرد سياست هستند از اجراى تعاليم و آموزشهاى سابق الذكر غفلت نمىكنند ولى آنهائى كه سر پادشاهى ندارند با « ارتكاب اعمال ناشايست و پيشه‌كردن پستيها و فرومايگيها و پيمودن راههاى ناستوده » « 1 » به سراشيبى سقوط مىافتند .\r\n\r\nعلل ضعف و سقوط حكومتها به نظر ابن خلدون\r\nايران در دوران تاريخ دو هزار و پانصد ساله خود ، مكرر مورد حمله و تعرض قبايل چادرنشين قرار گرفته است ، در تمام اين موارد ، قبايل و اقوام وحشى و دور از تمدن غالب ، پس از چندى محكوم تمدن و آداب و خصوصيات زندگى شهرنشينان شده و رسوم و عادات ديرين را ترك گفته‌اند . ابن خلدون مورخ و جامعه‌شناس معروف قرون‌وسطا به اين مطلب در فصل يازدهم كتاب خود اشاره مىكند و مىنويسد :\r\n« هرگاه ملتى غلبه يابد ( البته مراد ابن خلدون از ملت مفهوم علمى جديد آن نيست بلكه مرادش قوم مهاجم است كه اغلب در شرايط چادرنشينى و بيابانگردى زيست مىكردند ) و وسايل ناز و نعمت و ثروتى را كه در تصرف كشورداران پيش از وى بوده به چنگ آورد ، نعمت و توانگرى وى از هرگونه فزونى مىيابد و عادات ايشان نيز به همان نسبت افزون مىشود و آنگاه از مرحله ضروريات و خشونت زندگى گام فراتر مىنهند و به وسايل ناضرور و اشياء ظريف و آرايش و تجمل مىگرايند و در عادات و احوال از پيشينيان پيروى مىكنند ، و عاداتى را كه براى به كار بردن وسايل تجملى لازمست نيز كسب مىكنند ، و در همه احوال از خوردنى و پوشيدنى گرفته تا فرشها ، شيفته انواع ظريف و تجملى آنها مىشوند و درين‌باره بر يكديگر تفاخر مىكنند و هم در خوردن خوراكهاى لذيذ و جامه‌هاى نيكو و فاخر و سوار شدن بر مركوبات زيبا و تندرو بر ملتهاى ديگر مىبالند . و جانشينان آنان درين امور بر پيشينيان سبقت مىجويند و مسابقه‌وار ، آنها را تا پايان دولت و به ميزان توانائى كشور خويش ادامه مىدهند ، و بهره و آسايش خود را در مملكت‌دارى ، اين گونه امور مىدانند » بعد ابن خلدون در سطور بعد مىنويسد : « . . . هرگاه قومى شاهد ملك را در آغوش گيرند ، ديگر از متاعب و دشواريهايى كه در راه جستن آن تحمل\r\n\r\n\r\n","description":"","footnote":"\r\n( 1 ) . همان ، ج 1 ، ص 278 به بعد ( به اختصار )\r\n","page_name":" 202 ","page_number":202},
  {"content":"\r\n\r\nمىكردند دست مىكشند و آسايش و آرامش و سكون را برمىگزينند ، و به تحصيل ثمرات و نتايج كشوردارى چون بناها و مساكن و پوشيدنىها ، مىپردازند ، چنان كه كاخها بنيان مىنهند ، و آبها جارى مىسازند و بوستانها مىكارند ، و از كيفيات اين جهان بهره‌مند مىشوند و آسايش را بر سختيها ترجيح مىدهند و در وضع پوشيدنيها و خوردنيها و ظروف و گستردنيها تا سرحد امكان به ظرافت‌كارى و زيبايى مىگرايند و بدان خو مىگيرند و آنها را براى نسلهاى آينده خويش به ارث مىگذارند . . . » « 1 » ابن خلدون در سطور بعد توضيح مىدهد كه چگونه پس از غلبه قومى بر قوم ديگر يكى از افراد كه شايستگى و اهليت بيشترى دارد بر ديگر سران عشاير و قبايل پيشى مىگيرد و ديگران را محكوم فرمان و اراده خود مىكند و بدين‌ترتيب شخصيت و عصبيت ديگران را محكوم تمايلات شخصى خود مىكند « زمام همهء امور را بدست مىگيرد و همهء ثروتها و اموال را به خود اختصاص مىدهد ، ازين‌رو ديگران هم در جنگها زبونى و ناتوانى نشان مىدهند و نيرومندى و غلبه‌جويى ايشان به سستى مبدل مىشود و به خوارى و بندگى خو مىگيرند ، و آنگاه نسل مردم ايشان هم بر همين شيوه تربيت مىشوند و گمان مىكنند مستمرى و حقوقى كه از سلطان مىگيرند به منزلهء مزد ايشان در برابر حمايت و يارى به اوست و جز اين چيزى در عقل آنان نمىگنجد و كمتر ممكن است هيچ‌يك از آنان در ازاى اين فرد ( سلطان ) تن به مرگ دهد و فداكارى كند . در نتيجه اين وضع ، سستى و خلل به دولت راه مىيابد و از قدرت و شكوه آن كاسته مىشود و به علت از ميان رفتن روح دلاورى و جنگاورى در مردم ، دولت رو به ضعف و فرسودگى و سالخوردگى مىگذارد وجه دوم اين است كه ، چنان‌كه ياد كرديم ، يكى از مقتضيات طبيعى كشوردارى ناز و نعمت و تجمل‌خواهى است و در نتيجه اين وضع عادات و رسوم بسيارى در ميان اعضاى دولت رواج مىيابد و مخارج مستمرىهاى ايشان افزون مىشود و دخل ايشان با خرج برابرى نمىكند بدين‌سبب تهىدست از بينوايى مىميرد و آنكه در ناز و نعمت است مستمرى خويش را صرف وسايل تجملى مىكند ، و در فراخى معيشت و خوشگذرانى مستغرق مىگردد ، آنگاه اين وضع در نسلهاى آينده توسعه مىيابد و به مرحله‌اى مىرسد كه كليهء حقوق و مستمرى خدمتگزاران دولت در برابر فزونى عادت تجملى و وسايل ناز و نعمت ، وافى نمىباشد و به نيازمندى گرفتار مىشوند . . . « 2 » در چنين شرايطى رئيس دولت يا سلطان ناچار مىشود بر ميزان مستمريها بيفزايد ، تا رخنه‌اى كه در زندگى ايشان پيدا شده ببندد ، و نيازمنديهاى ايشان را برآورد و پيداست كه اين امر تنها با افزون بر خراجها جبران مىشود . . . » بعدا ابن خلدون نشان مىدهد كه افزودن بر خراج ، به آزمندى و افزودن خواهى زمامداران پايان نمىدهد بلكه روزبروز رعيت فقيرتر و طبقه متنعم حريص‌تر مىشود سپس ابن خلدون به مسألهء اصولىترى اشاره مىكند و مىنويسد : « تجمل‌خواهى و نازپروردگى براى\r\n\r\n\r\n","description":"","footnote":"\r\n( 1 ) . مقدمهء ابن خلدون ، ج 1 ، ص 327 به بعد\r\n( 2 ) . همان كتاب ، ص 328 به بعد\r\n","page_name":" 203 ","page_number":203},
  {"content":"\r\n\r\nمردم زيان‌بخش است ، چه در نهاد آدمى انواع فسادها و بديها و فرومايگيها و عادات زشت را پديد مىآورد . . . و مقدمات زبونى و پريشان‌حالى در دولت پديد مىآيد و گرفتار بيماريهاى مزمن پيرى و فرسودگى مىشود و سرانجام دولت واژگون مىگردد . »\r\n. . . تجمل‌خواهى سبب مىشود كه اقوام بيابانگرد و سرسخت به تدريج . . . « دلاورى و بيباكى و خوگرفتن به شكار و سفر كردن در فلاتها و دشتهاى دور را از ياد ببرند . . . در نتيجه دلاورى ايشان از دست مىرود . » « 1 » ابن خلدون در اين بحث جالب ، نشان مىدهد كه اغلب دولتهايى را كه اقوام چادرنشين و بيابانگرد پديد مىآورند با گذشت يكى دو قرن دگرگون گرديد و گردانندگان اين حكومتها دستخوش سستى و تن‌پرورى شدند و غالبا در پايان كار از ديگر قبايل و اقوام ترك و تاجيك كه براى تثبيت حكومت و فرمانروايى خود كمك خواستند و در اغلب موارد همين‌ها كه براى حكومت آمده بودند ، پس از آشنايى به تشكيلات مملكتى و وقوف به نقاط ضعف دولت ، در مناسب‌ترين ايام با حمله و تعرض به حكومت فاسد و در هم ريخته آنان پايان بخشيده‌اند هرگاه تاريخ ايران بعد از اسلام را مورد مطالعه قرار دهيم مىبينيم آنچه ابن خلدون نوشته در مورد اعراب بيابانگرد ، غزنويان ، سلجوقيان ، خوارزمشاهيان ، مغول ، تيموريان و ديگر قبايل و عشايرى كه در ايران بعد از ساسانيان به حكومت و فرمانروايى رسيده‌اند كاملا صادق است و تمام اين دولتها با گذشت زمان دستخوش فساد ، تنبلى و تن‌آسايى شده و سرانجام به دست اقوام تازه‌نفس از پاى درآمده‌اند .\r\n\r\nمراحل مختلفى كه دولتها از آغاز تأسيس تا روز شكست طى مىكنند\r\n. . . ابن خلدون در فصل هفدهم كتاب خود بار ديگر وضع دولت را از آغاز پيدايش تا مرحله شكست و تباهى مورد مطالعه قرار مىدهد . به نظر او عمر دولتها از پنج مرحله بيرون نيست :\r\n« مرحله نخستين دوران پيروزمندى و چيرگى بر مخالفان و استيلا يافتن به كشور و بازگرفتن آن از دست دولت ديگريست ، در اين مرحله پيشوايى و رهبرى قوم در به دست آوردن بزرگى و سرورى و خراج ستانى و دفاع از سرزمين و آب و خاك و نگهبانى و حمايت از آن به هيچ‌رو منحصر به يك فرد نيست ، زيرا . . . پيروزى و غلبه براى همه اعضاى قبيله روى داده و عصبيت نيز در اين مرحله همچنان در ميان آنان پايدار و مستقر است .\r\nمرحله دوم دوران خودكامگى ( حكومت مطلق ) و تسلط يافتن يكتن بر همه افراد قبيله و جمعيت در امر كشوردارى است ، چنان كه ديگران را از دست‌درازى به امور كشور و مشاركت در سلطنت و بهره‌ور شدن از مزاياى تاج و تخت مانع مىشود .\r\n\r\n\r\n","description":"","footnote":"\r\n( 1 ) . همان ص 321 به بعد ( به اختصار )\r\n","page_name":" 204 ","page_number":204},
  {"content":"\r\n\r\nرئيس دولت در اين مرحله به برگزيدن رجال و اتكاء به موالى و ياران نمك‌پرورده همت مىگمارد و بر عهده اين گروه مىافزايد تا بتوانند كسانى از افراد خاندان و عصبيت خود را كه ادعاى همسرى با وى دارند و خود را در بهره‌مندى از مزاياى كشور سهيم و شريك او مىدانند سركوب كند و از عرصهء رقابت بيرون راند ، بنابراين سلطان رقيبان را گوشمال مىدهد تا زمان فرمانروايى مستقلا در كف او قرار مىگيرد و حاكميت در خاندان او پايدار مىشود و خودكامگى به وى منحصر مىگردد .\r\nازاين‌رو بنيانگذار اين مرحله ، به علت مدافعه و زدوخورد با حريفان خويش همان رنجها و مشقتهايى را كه پايه‌گذاران مرحلهء نخستين در بدست آوردن كشور مىبرند ، تحمل مىكند ، بلكه كار او دشوارتر و پررنج‌تر است ، زيرا پايه‌گذار نخستين ، با بيگانگان ، به كشمكش و زدوخورد مىپردازد . . . در صورتى كه پادشاه در مرحلهء دولت با نزديكان و رقيبان خويش به ستيزه‌جوئى برمىخيزد .\r\n. . . مرحله سوم دوران آسودگى و آرامش دولت براى برخوردارى و بدست آوردن نتايج و ثمرات كشوردارى است ، نتايجى كه طبايع بشر بدانها دلبسته و آرزومند است ، مانند كسب ثروت و نيكنامى و بيادگار گذاشتن آثار جاويد و نام‌آورى و شهرت‌طلبى ، از اينرو ، تمام هم خود را مصروف امور خراج‌ستانى و موازنه دخل‌وخرج و محاسبه هزينه‌ها و مستمريها و ميانه‌روى در آنها مىنمايد و به پىافكندن بناهاى زيبا و كارگاههاى عظيم و شهرها و آبادانيهاى پهناور و معابد باشكوه همت مىگمارد ، و به هيأتهاى نمايندگى از اشراف و ملتها و بزرگان و سرآمدان قبايل بار مىدهد و آنان را مشمول احسان خويش مىكند ، و كسانى را كه شايستگى دارند مشمول انعام و نيكوكارى خويش قرار مىدهد ، گذشته از اينكه ياران و حاشيه‌نشينان و هواخواهان خويش را مورد عنايت قرار مىدهد ، و در گشايش احوال و فراخى معيشت و جاه و جلال ، از راه بخشيدن اموال و برآوردن پايگاه آنان ، سعى بليغ مبذول مىدارد ، و اصلاح حال سپاهيان را هدف خويش قرار مىدهد و دربارهء وضع معاش و پرداختن حقوق ايشان در آغاز هر ماه توجه و عنايت خويش را دريغ نمىكند ، تا آثار آن در وضع لباس و سلاح و نشانها و جز اينها نمودار گردد ، آنوقت دولتهاى صلح‌جويى كه با آن دولت دوست و هم‌پيمان هستند بدان مباهات مىكنند ، و دولتهاى جنگ‌جو و دشمن بيمناك و هراسان مىشوند .\r\nاين مرحله آخرين مراحل استبداد و خودكامگى خداوندان دولت است ، زيرا دولتها در همهء اين مراحل تلاش مىكنند كه براى آيندگان خويش استقلال رأى و تسلط در فرمانروايى و ارجمندى بدست آورند و جاده‌ها را براى ايشان هموار سازند .\r\nمرحلهء چهارم دوران خرسندى و مسالمت‌جوئى است و رئيس دولت در اين مرحله به آنچه گذشتگان وى پايه‌گذارى كرده‌اند قانع مىشود و با امرا و پادشاهان ديگر ، راه مسالمت‌جويى پيش مىگيرد ، و در آداب و رسوم و شيوه سلطنت به تقليد از پيشينيان خود ،\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nمىپردازد ، و كليهء اعمال ايشان را گام‌به‌گام دنبال مىكند .\r\nمرحله پنجم دوران اسراف و تبذير است و رئيس دولت در اين مرحله آنچه را پيشينيان او گرد آورده‌اند در راه شهوت‌رانيها و لذايد نفسانى و بذل و بخششها بر خواص و نديمان خويش مىبخشد و در محفلها و مجالس عيش ، تلف مىكند و ياران و همراهان بد و نابكارى بر مىگزيند . . . و كارهاى بزرگ و مهمى را كه از عهدهء انجام دادن آنها برنمىآيد به ايشان مىسپارد ، چنان‌كه بهيچ‌رو ، از نتايج امر و نهى و حل و عقد امور آگاه نيستند ، در حالى كه بزرگان و عناصر شايسته قوم خويش . . . را فرومىگذارد و با آنان به بىمهرى و جفاكارى رفتار مىكند ، چنان كه كينهء وى را در دل مىگيرند و يارى و همراهى خود را بوى دريغ مىدارند . و به نافرمانى و طغيان مىگرايند و به سبب شهوترانى وضع سپاه و لشكر تباه مىشود ، در اين مرحله رئيس دولت ، خود مستقيما به كار ايشان عنايت نمىكند و خويش را از آنان پنهان مىدارد و به پرستش احوال و سروسامان دادن كارهاى ايشان نمىپردازد . و در نتيجه اساسى را كه پيشينيان وى براى نگهبانى كشور بنيان نهاده بودند ، واژگون مىسازد ، درين مرحله پيرى و فرسودگى به دولت راه مىيابد .\r\nمتأسفانه ابن خلدون اندلسى از منابع يونانى و رومى سود نجسته و از انواع گوناگون حكومت ، يعنى حكومت جمهورى ، حكومت اشراف ( اريستوكراسى ) و حكومت سلطنتى ، تنها از حكومت سلطنتى ، سخن گفته و از تحولات و دگرگونيهائى كه در اين حكومت در طول زمان رخ مىدهد به تفصيل و با استادى تمام سخن گفته است . به طورى كه گفته‌ها و نظريات سياسى و اجتماعى او در تمام سلسله‌ها و حكومتهاى ايران چه در دوران قبل از اسلام و چه در دورهء بعد از اسلام صادق و مقرون به حقيقت است به نظر ابن خلدون خشونت و شدت عمل موجب سقوط حكومتهاست ، و رفق و مدارا با مردم ، سبب دوام و استقرار فرمانروايى سلطان است « اگر وضع كشور قرين آرامش و آسايش باشد ، آنوقت مصلحت رعيت تأمين خواهد گرديد ، و اگر كشور در چنگال فقر و كجروى و بيدادگرى گرفتار باشد به زيان مردم خواهد بود و مايه نابودى رعيت خواهد شد .\r\nبهبود اوضاع كشور ، وابسته به همراهى و مساعدت سلطان نسبت به رعيت است ، چنان كه اگر سلطان در كيفر دادن مردم سختگير و كينه‌توز باشد ، گناهان ايشان را بزرگ جلوه دهد آنوقت بيم و خوارى ، مردم را فرامىگيرد و سرانجام به دروغ و مكر و فريب پناه مىبرند و بدان خو مىگيرند و فساد و تباهى به فضايل اخلاقى آنان راه مىيابد و چه بسا كه در نبردگاهها و هنگام مدافعه ، از يارى سلطان دست مىكشند و در نتجه بددلى و كينه‌ورزى درونى مردم ، به امر مهم نگهبانى كشور لطمه و آسيب مىرسد و گاهى هم ممكن است به سبب اين وضع غوغا كنند و سلطان را به قتل برسانند و در نتيجه دولت به تباهى بگرايد و حصارهاى كشور ويران مىشود و اگر بر همين منوال فرمانروائى و خشونت وى ادامه يابد . . . عصبيت تباه مىشود و اساس نگهبانى مرزها متزلزل مىگردد .\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nولى اگر سلطان نسبت به رعايا با مهر و ملايمت رفتار كند و از بديها و جرائم ايشان در گذرد ، بوى انس مىگيرند و او را پناهگاه خويش مىسازند . . . هنگام پيكار با دشمنان وى جانسپارى مىكنند .\r\nامور ديگرى كه در كشوردارى بايد مراعات شود . . . عبارت از نعمت دادن به رعيت و مدافعه از حقوق ايشان است چه حقيقت پادشاهى هنگامى كمال مىپذيرد كه سلطان از رعيت دفاع كند و نعمت بخشيدن و احسان سلطان به رعايا از جمله شرايط رفق و همراهى به ايشان و مراقبت در امور معاش ( اقتصاد ) مردم است و اين امر يكى از اصول مهم رعيت‌نوازى و دلجوئى آنانست . . . » « 1 »\r\n\r\nوظيفهء حاكم يا پادشاه به نظر ابن خلدون\r\nابن خلدون ضمن بحث در پيرامون مختصات اجتماع بشرى ، مىنويسد كه آدميان از بركت عقل و دانش ، براى جلوگيرى از تجاوز و ستمگرى بايد يك نفر را به نام حاكم يا « پادشاه » به فرمانروايى قبول كنند .\r\n« بنابراين آن حاكم يك فرد از خود آنان خواهد بود ، كه بر آنان غلبه و تسلط و زورمندى داشته باشد ، تا هيچ‌كس به ديگرى نتواند تجاوز كند ، و معنى پادشاه همين است . » « 2 »\r\nابن خلدون به اين نكته اشاره نمىكند كه اگر سلطانى كه از طرف مردم به فرمانروايى برگزيده شده از حدود وظايف خود تجاوز كرد و راه ستمگرى در پيش گرفت ، وظيفهء مردم چيست ؟ در صدر اسلام بعضى افراد و جناحها ، از جمله « خوارج » معتقد بودند كه خليفه يا سلطانى كه به مصالح اجتماعى بىاعتنا باشد ، ممكن است معزول شود و شخص ديگرى به جانشينى او برگزيده شود . در اروپاى قرن شانزدهم از بركت رشد اقتصادى و اجتماعى بار ديگر اين فكر زنده شد به اين توضيح كه از قرن شانزدهم به بعد در اروپا بنيان فئوداليسم رو به زوال مىرفت و اصول سلطنت مطلقه استوار شده بود . بورژوازى جوان اروپا ميل داشت از قدرت نامحدود سلطنت بكاهد ، صاحبنظران آن دوران مىگفتند : « قدرت سلطنت وديعه‌اى است كه دارندهء آن موظف است به نحو خوب و شايسته از آن استفاده كند . قدرتى كه به شاه واگذار مىگردد ، وديعه‌ايست كه در نتيجهء قرارداد ميان شاه و ملت به او واگذار شده است و براساس همان قرارداد ملت مىتواند قدرتى را كه به يك فرد ظالم واگذار شده است ، از او بازستاند . » « 3 »\r\nابن خلدون در جاى ديگر حكومت يك دسته يا يك گروه را بر حكومت فردى يا « حكومت مطلقه » ترجيح مىدهد و معتقد است كه « هنگامى كه بزرگى و سيادت در ميان دسته‌اى ( از يك قبيله ) مشترك است و همه يكسان در راه آن مىكوشند ، همتهاى آنان در غلبه بر بيگانه و دفاع از مرزوبوم خويش به منزلهء يگانه راهنماى ايشان در سربلندى . . . خواهد بود و\r\n\r\n\r\n","description":"","footnote":"\r\n( 1 ) . مقدمهء ابن خلدون ، ج 1 ، ص 371 به بعد\r\n( 2 ) . مقدمهء ابن خلدون ، پيشين ، ص 79\r\n( 3 ) . هر . لاسكى ، سير آزادى ، ترجمهء مهندس مقدم مراغه‌اى ، جيبى ، تهران ، ص 64\r\n","page_name":" 207 ","page_number":207},
  {"content":"\r\n\r\nهدف آنان در رسيدن به ارجمندى مشترك ، مرگ را بر ايشان گوارا خواهد ساخت و جانسپارى را بر تباهى آن ترجيح خواهند داد . ليكن هرگاه يكى از آنان فرمانرواى مطلق گردد ، عصبيت ديگران را سركوب مىكند و زمام همهء امور را به دست مىگيرد و همهء ثروتها و اموال را به خود اختصاص مىدهد . ازاين‌رو ديگران هم در كار جنگها زبونى و ناتوانى نشان مىدهند و نيرومندى و غلبه‌جوئى آنان به سستى مبدل مىشود . سپس ابن خلدون به خوبى نشان مىدهد كه در نتيجهء « حكومت فردى » ناز و نعمت و تجمل‌خواهى در دستگاه دولت فزونى مىيابد و حقوق و مستمريها و حوايج و مخارج كاركنان دولت روزبروز بيشتر مىشود . در اين موقع رئيس دولت يا سلطان ناچار مىشود بر ميزان مستمريها بيفزايد تا رخنه‌اى را كه در زندگى ايشان پيدا شده ببندد و اين كار ملازمه با افزودن بر ميزان خراجها و عوارض دارد . و به طور كلى مردم از دادن مالياتهاى جديد ناراضى مىشوند و هيأت حاكمه نيز در نتيجهء نازپروردگى و تجمل‌خواهى به انواع بديها و فرومايگيها و عادات زشت خو مىگيرند و روح دلاورى ، سرسختى و بيباكى و رزمجوئى را از كف مىدهند و اندك‌اندك به سراشيبى سقوط و فرسودگى نزديك مىشوند . » « 1 » سپس ابن خلدون در ص 471 كتاب خود مىنويسد : « . . . اگر مملكت و توابع آن در بهترين مراحل آبادى و عدالت باشد ، منظور رعيت از داشتن سلطان به نيكوترين وجوه حاصل مىشود . يعنى اگر كشور قرين آرامش و آسايش باشد ، آن وقت مصلحت رعيت تأمين خواهد گرديد . و اگر كشور در چنگال فقر و كجروى و بيدادگرى گرفتار باشد ، به زيان مردم خواهد بود و مايهء نابودى رعيت خواهد شد . بهبود اوضاع كشور وابسته به همراهى و مساعدت سلطان نسبت به رعيت است .\r\nچنان‌كه اگر سلطان در كيفر دادن مردم سختگير و كينه‌توز باشد و در صدد تجسس نواميس ايشان برآيد و گناهان ايشان را بزرگ جلوه دهد ، آن وقت بيم و خوارى مردم را فرامىگيرد و سرانجام به دروغ و مكر و فريب پناه مىبرند و بدان خو مىگيرند و فساد و تباهى به فضايل اخلاقى آنان راه مىيابد . و چه بسا هنگام دفاع ، از يارى سلطان دست مىكشند . . . و گاهى هم ممكن است به سبب اين وضع غوغا كنند و سلطان را به قتل رسانند . . . ولى اگر سلطان نسبت به رعايا با مهر و ملاطفت رفتار كند . . . امور كشور از هرسوى بهبود مىگرايد . » « 2 »\r\nسياست و مملكتدارى : ابن خلدون ضمن مطالعه در موضوع امامت و خلافت ، مىنويسد كه سلاطين و امرا غالبا به مردم ستم مىكردند . نتيجهء بيدادگرى آنان عصيان عمومى و هرج‌ومرج و كشتار بود . براى جلوگيرى از اين وضع ، زمامداران ايران و ملل بر آن شدند كه « در اداره كردن امور كشور به قوانين سياسى خاصى كه فرمانبرى از آنها بر همگان فرض باشد ، متوسل شوند ؛ و عموم مردم منقاد و پيرو چنين احكام شوند . چنان‌كه اين وضع در ايران و ديگر ملتها معمول و مجرى بود ، و هرگاه دولتى داراى چنين سياستى نباشد ، امور كشور به سرو سامان نخواهد رسيد . . . اگر اين‌گونه قوانين از جانب خردمندان و بزرگان و رجال بصير و آگاه دولت\r\n\r\n\r\n","description":"","footnote":"\r\n( 1 ) . مقدمهء ابن خلدون ، ج 1 ، ص 328 به بعد ( به اختصار )\r\n( 2 ) . همان ، ص 372\r\n","page_name":" 208 ","page_number":208},
  {"content":"\r\n\r\nوضع و اجرا گردد ، چنين دولتى داراى سياست عقلى خواهد بود . . . كشوردارى و حكومت طبيعى ، واداشتن مردم به امور زندگى بر مقتضاى غرض و شهوت است . و مملكتدارى ، سياستى بر مقتضاى نظر عقلى در جلب مصالح دنيوى و دفع مضار آن مىباشد . . . » « 1 »\r\n\r\nتعاليم سياسى ابو سعيد\r\nدر دورهء قرون‌وسطا ، به كندى وسايل حمل‌ونقل و ناامنى راهها و احتمال تعرض دزدان و راهزنان ، غالبا زايران بيت اللّه الحرام ، قبل از آن‌كه راه سفر پيش گيرند ، وصيت‌نامه خود را مىنوشتند و با زن و فرزند و ياران ديرين خويش وداع مىكردند ، سپس به دستور اسلام « و على الناس حج البيت من استطاع اليه سبيلا » در اين راه پرخطر قدم مىگذاشتند .\r\nچون سلطان ابو سعيد عزم خود را بر سفر حج اعلام داشت ، رجال مملكت از بيم تعرض دشمنان ، وى را از اين كار بازداشتند . ولى او نپذيرفت و فرمان داد تا خواجه شهاب وصيت‌نامه‌اى از زبان او به اسم ملكزاده در قلم آورد و او را به وظايف دينى و دنيايى خود واقف گرداند : چون وصيت‌نامه او حاوى تعليمات سياسى است قسمتى از آن را نقل مىكنيم :\r\n« در بزرگداشت اهل علم كه ميراث‌داران پيغامبرانند همت مقصور دارد و قضاة و ائمهء دين را در روا گردانيدن احكام شرع مطهر نبوى و در ايمن داشتن راهها مبالغت نمايد تا مسلمانان مسافر از تجار و راه روان در امن ، آمدوشد كنند و مدد نعمتها از ولايتها منقطع نگردد و از اطراف و آفاق چون آوازهء عدل شنوند ، روى به ولايت او نهند و آبادانى و انواع نعمت هرروز بر مزيد باشد ، و راندن حدود شرعى و حكم و سياست به اهل فسق و فجور ، از جمله مهمات دين و ملك داند و در قلاع و حصون ، كوتوالان امين و حارسان با حزم نصب كند و حرمت امرا و مشاهير و معارف لشكر منصور برحسب درجه و تفاوت مقدار ايشان به واجبى رعايت كردن ، از مهمات مصالح شمرد . و از هركس آنچ بشنود ، نيك بشنود و در آن انديشه كند و آنچ زبده و خلاصه سخن هركس باشد نگاه دارد .\r\nو ركن بزرگتر ، در نگاهداشت ولايت و تربيت مصالح الفت دلها و استمالت رعيت شناسد و به هيچ‌وجه رضا ندهد كه ميان حشم و خدم مخالفتى ظاهر شود . . . مواجب هركس بر حد و استحقاق او مقرر دارد و چون از كسى خيانتى يا جنايتى ظاهر شود ، در راندن حكم تأخير روا ندارد كه هيبت حكم در نفاذ سياست است و نايب ديوان نظام را فرمايد تا در شنودن سخن متظلمان بيدار باشد و روشن كردن ظلمها به واجب تمام به جاى آرد و انصاف مظلوم از\r\n\r\n\r\n","description":"","footnote":"\r\n( 1 ) . همان ، ج 1 ، ص 374\r\n","page_name":" 209 ","page_number":209},
  {"content":"\r\n\r\nظالم بستاند . . . اسباب حرب در سفر و حضر مهيا دارد و هرهفته دو روز براى شنيدن مظالم در مسجد جامع حاضر شود ، و اصحاب مناصب و معارف و اهل علم و عقل را بنشاند و سخن مظلومان بىملامتى بشنود ، و كار مسلمانان آنچه معاملتى باشد با مشورت ديوان معامله و آنچه شرعى باشد به فتواى ائمه و حكم قضاة بگذارد و مراسم عدل و انصاف را زنده كند و متصرفان و گماشتگان را فرمايد تا رعايا را نيكو دارند . . . « 1 »\r\nسپس به فرزند خود تأكيد مىكند كه در امور سياسى با عده‌يى از فرزانگان و در امور شرعى با قاضى وقت و در امور مالى و دخل‌وخرج مملكت با دو تن ديگر از اهل بصيرت رأىزنى و مشورت نمايد ، سپس با عده‌يى از رجال از شهر هرات خارج شد . . . » « 2 »\r\nدر كتاب تحفه در اخلاق و سياست كه مؤلف آن معلوم نيست ، در غالب فصول مخصوصا در فصل اول كتاب : در قصايل ولات باداد مىنويسد كه عدل ساعته خير ، من عبادة ، سبعين سنه ( يعنى يكساعت به وظايف عدل قيام نمودن ، بهتر است از شصت سال عبادت كردن ) . . . و چنان كه هيچ مرتبتى از درجهء ملوك عادل برتر نيست ، هيچ مرتبت از منزلت ملك جابر زيرتر نباشد . . . سفيان ثورى در اثناى محاورت ، ابو جعفر منصور ( خليفه ) را گفت من شخصى دانم كه اگر او تنها در اين زمان سريرت خود مهذب گردند تمامت اسلام به تبعيت او سيرت پسنديده گيرند و قدم از جاده داد و منهج سداد بيرون ننهند ، منصور گفت : آن شخص كيست : گفت آن شخص توئى . » « 3 »\r\nدر كتاب آداب الملوك از امام فخر ( 544 - 606 ) سلاطين به رعايت اصول زيرين دعوت شده‌اند : بدانيد چون پادشاه سايهء خداست و نايب پيغمبر بايد او را خصلتهاى آراسته و طريقتها پيراسته باشد و به قدر امكان در كل احوال تشبه به پيغمبر كند ، و ما از آن نه صفت اندرين كتاب بياوريم و كتاب را بر آن ختم كنيم . اصل اول ، پادشاه بايد كه حكيم باشد : اصل دوم ، پادشاه بايد كه كريم باشد اصل سوم ، پادشاه بايد كه انديشهء او بر قول و فعل غالب بود ، و از كارها به مبادى قانع نبود . اصل چهارم ، پادشاه بايد كه در عفو فرمودن تأخير نفرمايد و در عقوبت كردن انديشه فرمايد زيرا كه باشد كه در ثانى الحال پشيمانى نموده و از پشيمانى هيچ نفعى حاصل نمىشود .\r\nاصل پنجم ، پادشاه بايد كه بر رعيت نيك مشفق بود ، و بر طريق داد كردن ملازمت نمايد كه پيغمبر مىفرمايد كه عدل ساعة خير من عبادة سبعين سنة و علت اين ، آن است كه نفع عبادت با آن‌كس گردد . اما عدل با خلايق گردد ، اصل ششم ، پادشاه بايد مخالط و مجالست با اهل علم و فضل كند . زيرا . . . كه كار پادشاه سياست كردن ظاهر است و كار عالم سياست كردن باطن است .\r\nنخجوانى در دستور الكاتب . . . ، از نتايج ظلم و بيدادگرى سلاطين سخن مىگويد\r\n\r\n\r\n","description":"","footnote":"\r\n( 1 و 2 ) . تاريخ‌نامهء هرات ، سيف هروى ، چاپ كلكته ، ص 775 به بعد\r\n( 3 ) . تحفه ، پيشين ، ص 13\r\n","page_name":" 210 ","page_number":210},
  {"content":"\r\n\r\n« مدتيست تا استماع مىافتد كه نواب شهريارى از شارع شريعت و شاهراه طريقت معدلت و نصفت انحراف نموده‌اند و در محافظت بلاد و عباد اهمالى كى نه مناسب حال مقربان سلاطين باشد به جاى آورده و عوض يك دينار واجب ديوانى ده دينار از رعايا ستد و بدان سبب مصالح مختل و مناظم مهمل مانده و رعايا بعضى جلاء وطن كرده‌اند . . .\r\n شنيدم كه با پور روشن‌روان * ملكشاه گفت آن شه كامران\r\nكه ما را شهى بهر آن داده‌اند * بدين پايگه زان فرستاده‌اند\r\nكه داد و دهش پيشهء ما بود * نكوكارى انديشهء ما بود\r\nنخفتيم زان در شب قيروش * كه تا ديگران را برد خواب خوش\r\nهزار آفرين بر چنان شاه باد * بر آن داور افسر و گاه باد\r\nاگر شاه را داد آيين بود * كشاورز را بيل زرين بود\r\nز شوره برويد گل ارغوان * چو باران گهر بارد از آسمان \r\nداعى دولتخواه . . . آنچ از محض اخلاص و دولتخواهى در خاطر آمد به عرض رسانيد تا . . .\r\nخلايق را ودايع حضرت خالق جل جلاله دانسته از هول حساب يوم المنقلب و المآب اجتناب فرمايد و تصور نكند كه اعمال نواب و مقربان او را كه عموم رعيت از آن معذب و مغنى باشند ، از او نخواهند دانست و محاسبه آن از او نخواهند طلبيد . بل كه اگر ايشان ، با خدم و حواشى خود كه تحت تملك و تصرف داشته باشند ، خطايى ناموجه كنند . جناب شهريارى در حضرت بارى هر آينه بدان مؤاخذ و مخاطب خواهد بود . . . » « 1 »\r\nاندرزهاى سياسى و اجتماعى امير عليشير نوائى : به خواجه افضل و خواجه عبد اللّه مرواريد .\r\n« برادر ارجمند خواجه افضل الدين و فرزند دلپسند شهاب الدين عبد اللّه مرواريد را بعد از سلام مشتاقانه اعلام آن‌كه بشر به حب جاه و رياست مفطور است و مجبول و نفس بىاختيار و شعور هركس به كسب اين مطلوب مشغول .\r\nخاصيت جاه غفلت‌افزايى است و التفات پادشاه باده‌اى است كه كارش هوس ربايى خلايق است . . . اگر گاهى خود را به مدد عقل به حال آورد ، مستى آن باده به حالش نگذارد . و در آن مستيش كجا به خاطر آيد كه ملك منتقم و غدار است . . . پادشاه عدالت شعار اقتدار جاهش را بقائى نيست ، و عهدش را وفائى نه ، دشمنان را قبايح او در خنده و دوستان از فضايح او شرمنده . آشنايان از آن ناخوشيها متأثر و بيگانگان از آن ديوانه وشيها متعجب و متحير . پس نفس سليم و عقل مستقيم بايد كه در آن مستىها خود را بى خود نسازد و به خودرائى و\r\n\r\n\r\n","description":"","footnote":"\r\n( 1 ) . دستور الكاتب . . . جزء اول از جلد يكم ، ص 169 به بعد\r\n","page_name":" 211 ","page_number":211},
  {"content":"\r\n\r\nبىخوديها نيندازد . و به حال مظلومان و درويشان پردازد . اين نادان بىسروسامان را شمه‌اى ازين حالات بر سر گذشته و از هيچ‌يك آگاه و بهره‌مند نگشته . اين دم كه بر تقصيرات خود آگاه گرديده ، چه فايده كه فلك آن ورقها را در نورديده ، نه از آه ندامت كشيدن فايده ، و نه از اشك ندامت فشاندن نتيجه .\r\n تا توانستم ، ندانستم چه سود * چون بدانستم ، توانايى نبود \r\nايشان را كه حق سبحانه و تعالى آن دولت و جاه كرامت فرموده و سعادت قرب شاه عنايت نموده ، التماس آن است كه اوقات خود را به غرور و غفلت نگذرانند و خسران دنيا و آخرت روا ندارند . و عجزه و زيردستان را به شفقت و دلجوئى بنوازند و كار خاكساران به مرحمت و نرم‌گويى بسازند و به سخن درشت درويش را دل نخراشند و به الفاظ ملايم ، مرهم جراحت دل‌ريشان باشند و از فريب نفس و شيطان ايمن ننشينند . . . در همهء كارى اخلاص و راستى پيشه كنند . . . از سخن راست كه صلاح دولت پادشاه و رعايا و سپاه در آن باشد نترسند و بگويند آنچه بواسطه بدكردارى به ابناى جنس رسد فراموش نكنند و خود را عياذا بالله از شراب غرور مست و بيهوش نكنند و به جهت دنيا با يكديگر نستيزند . . . چون نفس را مشقتى رسد در پناه صبر و تحمل گريزند . . . و با همگان مدارا و مؤالفت مرعى دارند و السلام . »\r\nروحى انارجانى از شاعران نيمه دوم قرن دهم آذربايجان در رساله‌يى كه در عقايد و رسوم مردم تبريز نوشته در فصل دوم در بيان عدل و اخلاق سلاطين مىنويسد :\r\n« بدانكه آنچه از امراء و سلاطين مطلوبست آنست كه عادل و قابل و كامل و كريم و رحيم و بزرگ‌منش و كوچك‌دل و رعيت‌پرور و دادگستر و نيكوسير و شجاع و دلاور ، خير و مدبر ، فقيردوست و درويش‌نواز ، دست‌پرور و دشمن‌گداز ، سليم با سخاوت و حليم با كرامت و با همه‌كس شكفته و خندان و بر ضعفا و مساكين مشفق و مهربان و بىعجب و تكبر و پرنفع و بى طمع ، جرم‌بخش و عيب‌پوش ، پاكيزه‌لفظ و نيكوگفتار ، خوشخوى و نيكوكردار ، خشم‌خور با تحمل ، عاقبت‌انديش پرتأمل ، . . . و الا فطرت ، بخشندهء عالىهمت . . . تا مردم عالم از حكومت و سلطنت و رعيت‌پرورى و اخلاق و الطاف ايشان خوشحال و مرفه الحال گشته دعا و ستايش نمايند و فقرا و مساكين بدولت ايشان در مهد امن‌وامان بوده باعث نجات دنيا و آخرتشان باشد نه آنكه ظالم طبيعت ، بىرحم ، بىكرم ، بىانصاف ، بىمروت و بخيل ترشروى و رذل ، پست و دون‌همت بددهن دشنام‌ده زبون‌كش خانه‌خراب‌كن كه چشم بر مال رعيت و عجزه سياه كند ، و چغول دوست و بدنفس نگهدار ، بىدرد جفاپيشه و از آه مظلومان بىانديشه . . . » « 1 »\r\n\r\n\r\n","description":"","footnote":"\r\n( 1 ) . از رسالهء انارجانى تصحيح سعيد نفيسى ، نقل از : فرهنگ ايران‌زمين ، ج 2 ، ص 339\r\n","page_name":" 212 ","page_number":212},
  {"content":"\r\n\r\n\r\nمشورت با ارباب اطلاع\r\nمحمد بن هندوشاه نخجوانى در فصل يازدهم كتاب خود خطاب به زمامداران و مديران كشور چنين مىنويسد : « مشاورت در كليات امور وظيفهء امرا و وزرا و ايناقان و اركان دولت است با جمعى از حكما و اكابر در تدبير مال و حفظ ملك و ترتيب لشكر و دفع دشمن . . . چه پادشاهان بزرگ مشورت را با اصحاب راى و ارباب رؤيت به غايت معتبر دانسته‌اند و چون مستشار يعنى آنك با او مشورت كنند و رأى او طلبند در محل اعتماد بوده ، از رأى او تجاوز ننموده‌اند و آن را دستور كارنامهء اعمال ساخته . » سپس مىنويسد كه مستشاران و مشاوران شاه بايد از لحاظ مالى و جانى تأمين كامل داشته باشند تا بتوانند با فراغ‌بال و آسايش خيال در مسائل و مشكلات مملكتى بينديشند و بهترين وسايل و راهها را براى توفيق در امور ، به پادشاه اعلام دارند . چه « مشورت پناهىست از پشيمانى و امانىست از ملامت مردم . . .\r\nالمشورة لقاح العقول . . . يعنى مشورت ، آبستن گردانيدن عقول است يعنى عقلى ديگر اضافت كردن صواب است كه هرگز خطا نگويد . . . مرد چون با كسى كه او را تدبير و رأى راست باشد مشورت كند و با مشورت او كار كند و از دوست عاقل نصيحت طلبد و بنياد كار بر آن نصيحت نهد ، حزم ازو فوت نشود و خصم هرگز درو نرسد و برو غالب نگردد . . . بر مستشير لازم كه از اشارت مستشار تجاوز نكند و بر مستشار واجب ، و اگرچه خصم بود ، كه در استشارات امين باشد و از خيانت محترز كه پيامبر ( ص ) فرمود المستشار مؤتمن . » « 1 »\r\nمحمد بن هندو شاه در جاى ديگر مىنويسد : « بدحال‌ترين مردم كسىست كه بواسطهء گمان بد كه او را باشد ، بر هيچ‌كس اعتماد نكند . . . هركس به بدگمانى در حق مردم مبتلا شود ، غموم و هموم او را به درازى انجامد . و آنكس كه در حق مردم نيكوگمانى كند ، نفس خود را راحت داده باشد . . . هركس كه با عقلا مشورت بسيار كند ، اگر بعد از مشورت او قضيه به صواب پيش آيد ، جهت خود مادح و ستاينده كم نيابد و اگر خطايى پيش آيد . . . بواسطه آنك با عقلا مشورت كرده او را معذور دارند . » « 2 » نخجوانى در جاى ديگر ، بار ديگر زمامداران را از استبداد و خودسرى برحذر مىدارد و به آنان مىگويد « . . . چون با عاقل مشورت كنى عقل او كه مادهء تصرف و تدبير است از آن تو شود و از مزلقه استبداد خلاصى يا بى . . . نفس خود را در مخاطره انداخت كسى كه به رأى و فكر خود مستغنى شد و با عاقلى مشورت نكرد . . . در امثال عرب آمده است المشورة راحة لك و تعب على غيرك » « 3 » در جاى ديگر مىنويسد : « . . . چون تو را انديشه در پيش آيد به عزم حزم دل بر كار نه و فساد رأى آن است كه صاحب رأى در فكر خود متردد باشد ، و روزى كه بر دشمن ظفر يافتى بر قدرت خود اعتماد مكن و او را مهلت مده و برو پيشىگير از آنكه اين قدرت كه امروز تراست و فردا او را باشد . و شايد كه بر تو ابقا نكند « 4 » مشاورت با عاجز ،\r\n\r\n\r\n","description":"","footnote":"\r\n( 1 ) . دستور كاتب ، پيشين ، ج 1 ، ص 179 و 181 به بعد\r\n( 2 ) . همان ، ص 187\r\n( 3 ) . همان ، ص 202\r\n( 4 ) . همان ، ص 204\r\n","page_name":" 213 ","page_number":213},
  {"content":"\r\n\r\nغايت مرتبت عجز است و حزم آن است كه چون قصد امرى كردى بىتوقف آن را از قوت به فعل رسانى . » « 1 »\r\nنخجوانى سپس ، از خطر ترديد و تزلزل سخن مىگويد و خطاب به ارباب قدرت مىگويد : « . . . چون با كسى مشورت كنى ، بعد از آنك رأى بر امرى صحيح قرار گرفته باشد ، مشورت را ديگر باره تازه مكن و از سر مگير . . . » « 2 »\r\nهمچنين در جزء اول كتاب دستور الكاتب نخجوانى در پيرامون لزوم مشورت در كارها به تفصيل سخن رفته است :\r\n« . . . چون مبانى دين و دولت بىتأسيس اركان مشاورت استحكامى نمىيابد . . . اگر در كليات قضايا با ثواقب افكار عقلا رجوع كنند از منهج احتياط و كاردانى بعيد نباشد چه حضرت رب العالمين ، سيد المرسلين را . . . به حكم و شاورهم فى الامر ، امر فرمود كه با صحابه در كارها مشورت كند تا امت خود را امتثال آن حكم مستغنى ندانند . . . « 3 »\r\nامير المؤمنين على رضى إله عنه گفت نعم الموازرة المشاوره ، و بئس الاستعداد الاستبداد يعنى چه نيكو وزير گرفتنيست مشورت كردن و چه بد استعداديست به خودى خود به كارى قيام نمودن و در صد كلمه فرموده لا صواب مع ترك المشورة ترجمه برين موجب است :\r\n مشورت ره بر صواب آمد * در همه كار مشورت بايد\r\nكار آنكس كه مشورت نكند * نادره باشد ار صواب آيد \r\nدر جريان حملهء مغول به ايران ، چنان‌كه در جلد دوم اين كتاب ديديم ، بيش از پيش وضع اجتماعى ، اقتصادى و اخلاقى مردم ايران رو به فساد و تباهى نهاد و آثار شوم اين حملهء بدفرجام در عهد تيموريان و صفويان و قرون بعد آشكار گرديد . اينك نمونه‌يى چند از جمود فكرى ، و ظلم در آن ايام :\r\nرفتار يكى از غلامان دربارى : ابن عربشاه ضمن تاريخ عهد تيمور مىنويسد تنى چند از مردم وى به بازى نرد سرگرم بودند ، آنان را در نقش مهره‌ها خلاف افتاد . يكى از بازيكنان به سر تيمور سوگند ياد كرد كه نقش مهره چنين‌وچنان بوده است . ديگرى دست برآورد سيلى محكمى به روى او زد و ناسزا گفت . چنان‌كه گويى يحيى نبى يا زكريا را سربريده يا شريعت محمدى ، يا موسى نبى را بر آدم ابو البشر مقدم شمرده است . و گفت : « اى فلان فلان‌زاده ترا جسارت و گستاخى بدانجا رسيده است كه نام تيمور را بر زبان مىرانى ؟ ترا نشايد كه چهره بر خاك راه او سايى تا چه رسد كه به سرش سوگند ياد كنى . . . » « 4 »\r\n« در ميان حكمرانان فارس امير مبارزالدين محمد از جهت فسق و فجور ، عوامفريبى و دشمنى با عقل و منطق ، از ديگران ممتاز است . » امير مبارزالدين\r\n\r\n\r\n","description":"","footnote":"\r\n( 1 ) . همان ، ص 206\r\n( 2 ) . همان ، ص 207\r\n( 3 ) . دستور الكاتب ، جزء يكم ، ص 181 به بعد\r\n( 4 ) . عجايب المقدور ، ص 306\r\n","page_name":" 214 ","page_number":214},
  {"content":"\r\n\r\nدر 700 هجرى از خاندانى كه « منصب راهدارى ولايات » داشتند « 1 » دنيا آمده و در جوانى ابتدا حكومت ميبد يزد را عهده‌دار بود و اندك‌اندك طى مدتى قريب چهل سال در دستگاه ايلخانان مغول به ترقياتى نايل مىشود و سالها در يزد و كرمان حكومت رانده و پس از قتل ابو اسحاق ، فارس را نيز ضميمهء قلمرو خود مىسازد .\r\nوى مردى است خوش‌طالع ، بىادب ، عامى و بىتربيت . دشنامهايى بر زبان مىراند كه « استربانان هم از گفتن خجالت مىكشند » « 2 » بىاعتدال و سبك مغزست . زمانى به افراط در مىخوارگى و فسق و فجور مايل مىشود و زمانى برعكس ، كار را بدانجا مىكشاند كه به قول معين يزدى مورخ شخصى او « هاى و هوى مستان به تكبير خداپرستان مبدل مىشد . گلبانگ مىخواران به دعاى دينداران عوض يافت و چهرهء مبارك كه افروخته جام مدام بود ، سيماى متعبدان گرفت و خاطر شريف كه به نشئهء شراب فرحان مىگشت نشاط للصائم فرحتان يافت » « 3 » در همين اوان است كه براى تكميل توبهء خود با يكى از بازماندگان خلفاى عباسى در مصر بيعت مىكند و به حج روانه مىشود تا يك موى رسول ( ص ) را كه در خاندان يكى از سادات آن شهرست به چنگ آورد و توفيق يابد . « 4 » و پس از جنگيدن با بعضى از طوايف منحط مغول ، ادعا مىكند كه چون اجداد اينان زمانى بت‌پرست بوده‌اند ، پس هنوز هم كافرند . فقهاى چاپلوس و مفتيان جيره‌خوار نيز فتوا مىدهند كه آنچه حضرت مىفرمايد عين صواب است و اينان كافر و بت‌پرستند . « 5 » در نتيجه به خود لقب غازى اسلام مىدهد . . . شخصا امر به معروف و نهى از منكر مىكند و خم مىشكند و شرابخواران را حد مىزند ، و عاقبت اين تعصبات عاميانه و تزويرهاى آزادىكش را با جنايتى موحش تكميل كرده و به دركات پست استبداد و توحش فرومىافتد و به عنوان اين‌كه كتب فلسفه « مضل » و بعضى كتب « محرمة الانتفاع » است به سوختن و شستن چند هزار مجلد كتاب فرمان مىدهد . » « 6 »\r\nمتشرعين آدم‌كش : يكى از قهرمانان آدم‌كشى امير محمد مظفر است . پسر صدر الدين عراقى كه همواره ملازم او بود ، گفته است : « من به كرات مشاهده كردم كه در حين قرآن خواندن ،\r\n\r\n\r\n","description":"","footnote":"\r\n( 1 ) . دكتر محمد معين حافظ شيرين‌سخن ، تهران ، 1319 ، ص 226\r\n( 2 ) . دكتر غنى ، تاريخ عصر حافظ ، تهران ، 1321 ، ص 186\r\n( 3 ) . معين الدين يزدى ، مواهب الهى ، به اهتمام سعيد نفيسى ، تهران 1326 ، ص 106\r\n( 4 ) . تاريخ عصر حافظ ، ص 173\r\n( 5 ) . همان ، ص 80\r\n( 6 ) . ابو القاسم انجوى شيرازى ديوان خواجه حافظ شيرازى ، تهران 1345 ، مقدمه ( به اختصار )\r\n","page_name":" 215 ","page_number":215},
  {"content":"\r\n\r\nبعضى ارباب جرايم را به پيش جناب مبارز مىآوردند و او ترك قرائت قرآن مىداده ايشان را به دست خود مىكشت ، همان دم بازآمده به تلاوت مشغول [ مىشد 
  ] . » از عماد الدين سلطان محمود منقول است كه گفت : « آقاام شاه شجاع روزى از مبارزالدين سؤال كرد كه شما به دست خود هزار آدمى كشته باشيد ؟ » گفت : « نه ليكن ظن من آن است كه عدد آن جماعت به هشتصد رسيده باشد . » « 1 »\r\nحافظ شيرازى ظاهرا در مقام اعتراض به سفاكى و ستم‌پيشگى سلطان احمد جلاير ، چنين مىگويد :\r\n شاه را به بود از طاعت صد ساله و زهد * قدر يك روزهء عمرى كه در او داد كند \r\nمولوى در مذمت سنتهاى بد مىگويد :\r\n هر كه او بنهاد ناخوش سنتى * سوى او نفرين رود هرساعتى\r\nنيكوان رفتند و سنتها بماند * وز لئيمان ظلم و لعنتها بماند \r\n\r\nمشكلاتى كه پس از مرگ يا قتل سلاطين پديد مىآمد\r\nعدم ثبات : رشيد الدين فضل اللّه در مقدمهء جامع التواريخ به آشفتگى اوضاع سياسى و اجتماعى و فقدان سازمان ادارى و انتظامى ثابت ، در ايران اشاره مىكند و مىنويسد همين‌كه پادشاهى مىمرد يا سلسله‌يى منقرض مىشد ، مدتها قتل و غارت و ناامنى و گرانى و درهم ريختگى در امور مختلف مشهود بود : « . . . در هرانقلابى چه مايه اضطراب و بولغاق ( يعنى آشفتگى ) اتفاق مىافتاد و از التهاب آتش فتنه تيغ آبگون چند خون بر خاك مىريخت و چند سر بر باد مىداد و بازار تاراج رواج يافته ، اجناس و انواع هرمتاع كساد مىپذيرفت و خان‌ومان بسيارى معتبران و اعيان زمان به واسطهء قتل و نهب منقلع و مستأصل مىگشت ، تا بعد از آن جلوس پادشاهى مىشد و مع هذا مدتى مديد ، قواعد آن كار متزلزل بود . . . » « 2 »\r\nخطر حكومت فردى : چنان كه مىدانيم تيمور كه يكى از ديكتاتورهاى بنام شرق است به خوبى مىدانست كه پس از وى امپراطورى عظيم او در اثر اختلافات فراوانى كه بين بازماندگانش وجود دارد ، از هم خواهد پاشيد . حكايت زير كه مربوط به خواجه احرار است به بهترين وجهى خطر حكومتهاى فردى و سست‌بنيانى را كه ريشهء تشكيلاتى و اجتماعى ندارند ، آشكار مىكند . بارتولد مىنويسد : « به مناسبت روز تولد خواجه احرار ، مجلس جشن و سرور برگزار شده بود . موقعى كه مجلس داشت گرم مىشد خبر مرگ تيمور به اطلاع حضار رسيد و چنان هيجان عجيبى در مجلس و مجلسيان به وجود آورد كه ديگهاى خوراك را رها كرده به كوهساران متوارى شدند . . . زيرا مردم مىدانستند كه بمحض وفات تيمور براى تصاحب تاج و\r\n\r\n\r\n","description":"","footnote":"\r\n( 1 ) . روضة الصفا\r\n( 2 ) . تاريخ اجتماعى دورهء مغول ، به اهتمام امير حسين جهانبگلو ، ص 365\r\n","page_name":" 216 ","page_number":216},
  {"content":"\r\n\r\nتخت ميان فرزندان وى جنگ در خواهد گرفت و دوران امنيت و آرامش سپرى خواهد شد . » « 1 »\r\nجوزافابار بارو مىنويسد : « چون به تبريز رسيدم چنان سلطان حسن بيگ ( اوزون حسن ) را بيمار يافتم كه در شب ديگر كه عيد خاچ‌شويان بود ، درگذشت ، و چهار پسر از وى به جاى ماند ، سه تن از يك مادر و يك تن از مادر ديگر . همان شب آن سه تن ، چهارمى را كه نابرادرى ايشان و جوانى بيست ساله بود خفه كردند و سپس مملكت را بين خود تقسيم نمودند . پس از آن برادر دوم ، برادر بزرگتر را به كشتن داد و خود پادشاه شد . » سپس جوزافا از آشفتگى اوضاع مملكت در آن دوره سخن مىگويد و مىنويسد براى جلوگيرى از خطر ، جامه‌هاى ژنده پوشيدم و از بيم كشمكشهاى داخلى شب و روز با اسب شتابان مىرفتم . . . « 2 »\r\nزندگى خصوصى سلاطين غالبا توأم با هراس و نگرانى بود . و همان‌طور كه به آسانى و با كمترين سوءظنى مردم را به كشتن مىدادند ، ممكن بود به آسانى مورد سوء قصد دشمنان نيز قرار گيرند . پيترودلاواله كه سالها از عمر خود را در عهد شاه عباس در ايران سپرى كرده است ، مىنويسد : « در اتاق يا چادر كه شاه در آن مىخوابد ، هميشه هشت الى ده بستر آماده مىكنند تا او در هركدام مايل باشد بتواند بخوابد . و هيچ‌كس نمىداند شاه كدام يك از آنها را براى خوابيدن انتخاب كرده است . به علاوه ممكن است در ظرف يك شب به تعداد دفعاتى كه از خواب بلند مىشود بستر خود را نيز عوض كند . و اين عمل شاه به منظور اجتناب از سوء قصد صورت مىگيرد تا بلائى كه در زمان حيات پدرش بر سر برادر بزرگ وى آمده بر او نازل نشود . » « 3 »\r\nاين مشكلات تا پايان حكومت قاجاريه مكرر ديده شده است . در ايران به علت فقدان احزاب و سازمانهاى سياسى و اجتماعى و نبودن تشكيلات ادارى صحيح ، با مرگ هرپادشاه امنيت و آرامش در سراسر كشور متزلزل مىگرديد و حكومت فئوداليته با تمام عوارض و آثار آن ظهور مىكرد . فريزر ضمن گفتگو از مرگ فتحعلى شاه مىنويسد : « مردم همه از مرگ شاه در وحشت هستند . آنهايى كه مىتوانند ، براى خود سلاح و وسايل دفاع تهيه نمايند ، از خريدن آن كوتاهى نمىكنند قيمت باروت خيلى ترقى نمود . مكنايل به من گفته است وقتى كه در خلوت به دربار شاه مىروم ، مشاهده مىكنم كه همه مشغول تهيهء سلاح مىباشند و دكانهاى اسلحه‌فروشى پر از جمعيت است . مردم همه براى خود و كسان خود اسلحه تهيه مىكنند . در ظاهر چيزى اظهار نمىنمايند ، پيداست كه هركسى به فكر حفظ خويش است . مثل اين است كه هركس از همسايهء خود وحشت دارد . حتى در ميان طبقات عالى اتحاد و صميميت وجود ندارد . سوءظن و وحشت از گفتار و كردار و اطوار هركس پيداست . » « 4 »\r\nناديده گرفتن حقوق و آزاديهاى فردى و اجتماعى : در دورهء قرون‌وسطا ، هيچ\r\n\r\n\r\n","description":"","footnote":"\r\n( 1 ) . الغ بيگ و زمان او ، پيشين ، ص 92\r\n( 2 ) . سفرنامهء و نيزيان ، پيشين ، ص 103\r\n( 3 ) . سفرنامهء پيترودلاواله ، ص 85\r\n( 4 ) . تاريخ روابط سياسى ايران و انگليس ، پيشين ، ص 330 ( باختصار )\r\n","page_name":" 217 ","page_number":217},
  {"content":"\r\n\r\nاصل و قانونى كه از حقوق فردى و اجتماعى افراد حمايت كند وجود نداشت . زورمندان به خود اجازه مىدادند كه نه تنها افراد معين ، بلكه سكنهء شهرى را براى تأمين منافع مادى خود مورد نهب و غارت قرار دهند . در ضمن مطالعهء حكومت يراق خان نبيرهء جغتاى خان ، مىخوانيم كه وى پس از فرار از معركهء جنگ ، به سمرقند رسيد و پس از مشورت با هم‌رزمان ، گفت : « رأى من اين هست كه سپاهيان خود را مأمور تاراج شهرها و قصبات ماوراء النهر سازيم تا از اين راه شادمان و آبادان شوند . » امرا اين تدبير را مستحسن داشته ، زبان به دعا و ثنا گشادند . چه غايت شادمانى و كمال كامرانى اهالى قلماق و دشت قبچاق ، منحصر در غارت و تاراج و شلتاق است . القصه يراق حكم كرد كه مردم بلدهء سمرقند عريان با زن و فرزند از شهر بيرون روند كه لشكر ، بىبرگ و نوااند . به شهر درآمده آنچه خواهند بربايند . اكابر و اشراف به قدم تضرع و زارى پيش آمدند و مالى بيش از اندازه همراه خود آوردند . « 1 »\r\nمظالم امرا : جوزافاباربارو در سفرنامهء خود مىنويسد : « جهانشاه ( جهانشاه قراقوينلو ) يك بار اصفهان را تصرف كرد و مردم را به فرمانبردارى خواند . چون دوباره مردم شوريدند ، لشكرى به اصفهان فرستاد و فرمان داد كه شهر را غارت كنند و بسوزانند ، و هريك از سپاهيان در بازگشت سر بريده‌اى همراه بياورند . و لشكريان اين فرمان را اجرا كردند . چنان‌كه از كسانى كه در آن لشكركشى شركت كرده بودند ، شنيدم كه هركس نتوانسته بود سر مردى را ببرد ، سر زنى را بريده و موهايش را تراشيده بود تا فرمان شاه را اطاعت كرده باشد و آن لشكر به امر شاه ، همهء شهر را ويران كردند . با اين همه يك ششم آن اكنون مسكون است . . . » « 2 »\r\nفقدان تأمين اجتماعى : در تاريخ ايران بعد از اسلام هروقت قدرت مركزى نقصان مىيافت ، فئودالها و اشرار و ياغيان محلى قد علم مىكردند و به قتل و غارت و چپاول اموال مردم دست مىزدند . از جمله پس از مرگ شاه طهماسب ، به علت بىكفايتى سلطان محمد خدابنده ، تركمانها دست تعدى به سوى مردم دراز كردند « در يكى از پيكارهاى محلى سيصد تن از مردم كاشان غافلگير گشته به چنگ دشمن افتادند . تركمانها همهء اسيران را گردن زده سرهاى بريده را بر كنگره‌هاى قلعهء جلالى آويختند . پس از سه روز به مردم شهر گفتند اگر سرهاى كشته شدگان را مىخواهيد ، بايد براى هريك سر ، سه عدد خربوزهء سياه‌پوست به قلعه بياوريد و سر را بگيريد .\r\nاموال مردم را هرچه در ظاهر بود غارت نمودند و آنچه را هم پنهان كرده بودند ، با شكنجه و عذاب از نقبها و دخمه‌ها بيرون آوردند . دست آخر نيز خانه‌ها و كاروانسراهاى تجارتى را خراب كرده از بيخ و بن ويران نمودند . » « 3 »\r\nدر تاريخ اشعيا ، مورخ ارمنى به مطالبى برمىخوريم كه حكايت از ستمگرى مأمورين و\r\n\r\n\r\n","description":"","footnote":"\r\n( 1 ) . روضة الصفا ، پيشين ، ج 5 ، ص 285\r\n( 2 ) . سفرنامهء ونيزيان ، ترجمهء دكتر اميرى ، پيشين ، ص 81\r\n( 3 ) . مأخوذ از : نقاوة الآثار\r\n","page_name":" 218 ","page_number":218},
  {"content":"\r\n\r\nفقدان حقوق و آزاديهاى فردى و اجتماعى در محيط ايران مىكند . هرچند آثار اين مورخ خالى از مبالغه نيست ، ولى در هرحال مناظرى از بىعدالتيهاى اجتماعى را در اواخر عهد صفويه نشان مىدهد : « . . . شاه سلطان حسين از يك دختر گيلك خوشش آمد ، دستور داد چند دختر به همان شكل و صورت پيدا كنند و براى حرمسرايش بياورند . عمال و عوانان همه جا دنبال دختران گشتند و به دروغ آواز درافكندند كه عده‌اى ازبك ، شيعه شده‌اند و بايد دختران ايرانى به آنها شوهر كنند و به آنها زبان فارسى بياموزند . آن‌وقت همه جاى به جستجوى دختر برآمدند ، دختران مردم را گرفتند و بعد از آن‌كه مبلغى از پدر و مادرهايشان بستدند ، آنها را آزاد كردند . چنان كه تنها حاكم « ايروان » پانصد دختر و دوشيزه را به اين بهانه گرفته بود و تا از كسانشان پولى نگرفت آنها را رها نكرد . مىگويند بعضى از اين دخترها را كه كسانشان پولى ندادند يا نداشتند كه بدهند ، پيش شاه فرستادند و او چون آنها را نپسنديد ، همه را به نوكران و غلامان خويش داد . . . » « 1 »\r\nكشتارهاى فجيح در عهد صفويه : تنها شاه اسمعيل اول در خون‌ريزى بىباك نبود بلكه شاه اسماعيل دوم در آغاز سلطنت چون به جهاتى از طايفهء صوفيه بيمناك بود ، « جمعى از سرداران بزرگ قزلباش را به كشتن آن طايفه مأمور كرد . در همان حال نيز گروهى ، از سرداران چركس به كشتن عمزادگان و برادران و برادرزادگان خويش فرستاد و در آن روز شش تن از شاهزادگان صفوى را به فرمان وى در قزوين كشتند . از صوفيان بيچاره نيز هزار و دويست تن به هلاكت رسيدند و معلوم شد كه شاه اسماعيل سرداران قزلباش را به كشتن صوفيان سرگرم كرده است تا كشتن شاهزادگان به آسانى صورت پذيرد . در همان روز مأمورانى هم براى كشتن ساير شاهزادگان صفوى از خرد و بزرگ به ولايت ايران روانه كرد و از دودمان شاهى تنها محمد ميرزا را كه با وى از يك مادر بود با فرزندان او زنده گذاشت . . . ظاهرا در كشتن ايشان از مادر شرم داشت . » در يكى از اسناد كتابخانهء واتيكان كه گزارشى از زمان سلطنت شاه اسماعيل دوم است ، نوشته‌اند كه « . . . او بسيارى از سران و حكام را براى آزمايش كردن شمشير خود به دست خويش كشت . در حدود دوازده هزار تن به دست او يا به دست امراى او كشته شدند ، گذشته از كسانى كه گويا تبعيد كرد . » « 2 »\r\nاولئاريوس سفير دولك هلشتاين كه در زمان شاه صفى به ايران آمده است ، در سفرنامهء خود مىنويسد : « . . . تمام دوستان و بستگان برادرش حيدر ميرزا و كسانى را كه محرك به حبس افتادن وى شده بودند ، كشت . يك بار نيز براى اين‌كه از احساسات بزرگان و امرا دربارهء خويش آگاه شود ، شهرت داد كه مرده است . سپس كسانى را كه از اين خبر دروغ اظهار شادمانى كرده بودند ، هلاك كرد . . . به قدرى در كشتار نزديكان افراط نمود كه خواهرش پريخان خانم از بيم جان خود به كشتن او همت گماشت و اين كار چنان با مهارت صورت گرفت كه هنوز كسى نمىداند كه\r\n\r\n\r\n","description":"","footnote":"\r\n( 1 ) . دكتر زرين‌كوب ، يادداشتها و انديشه‌ها ، به كوشش عنايت اللّه مجيدى ، تهران ، طهورى ، 1351 ، ص 198\r\n( 2 ) . تاريخ كشيشان كرمليت ، ج 1 ، ص 57\r\n","page_name":" 219 ","page_number":219},
  {"content":"\r\n\r\nاو را چگونه كشتند . . . » « 1 »\r\nنمونهء ديگرى از ظلم و استبداد : شاه سليمان صفوى « شيخعلى خان را احضار داشته به او فرمود بايد تغيير در حالت خود داده با من در شراب موافقت كنى ، شيخعلى خان در جواب گفت : « نشأه شراب بانشأه جوانى مناسب است و زندگى و رفتار من بايد موافق پيرى باشد . » شاه سليمان فرمود : « بايد جامى شراب يا مقدار معجون نشاط صرف كنى . » پير بيچاره معجون را قبول كرد ، و چون بر خلاف عادتش بود ، اطوار ناهنجار از او بروز نمود . پادشاه بخنديد و اهالى دربار را خواسته ، وزير بىنظير را ملاحظه كردند . پس فرمود تا ريش او را تراشيده به خانه‌اى بردند . چون به هوش آمد و واقعه را دانست ، از خدمت وزارت استعفا نمود . » « 2 »\r\nدر محاصرهء اصفهان محمود افغان به بهانه‌اى ارمنيان جلفا را تهديد به قتل عام كرد . چون روحانيون به وساطت برخاستند ، محمود از سر قتل آنان درگذشت ، صد و بيست هزار تومان جريمه مطالبه نمود . در اثر جزع و اصرار بسيار ، سرانجام قرار شد ارمنيان هفتاد هزار تومان بدهند « مأمور محمود كلانتر و بزرگان جلفا ، دور خانه‌ها راه افتادند و از هرخانه هرآنچه جواهر ، مرواريد ، طلا ، نقره و پارچه‌هاى زرى بود ، بگرفتند و همه را در جايى جمع آوردند . پارچه‌هاى زرى را كه با تارهاى سيم و زر بافته شده بود ، ربع قيمت واقعى به حساب آوردند . جواهرات و مرواريدها و طلاها هرچه بود ، همه را با ترازوى علافى كه با آن جو مىكشند ، وزن نمودند و هر مثقال را برابر هزار دينار قيمت حساب كردند . به اين معنى كه آنچه در واقع بيش از بيست هزار تومان ارزش داشت ، فقط نه هزار تومان براى آن ارزش قايل شدند . . . آنان همچنان شصت و دو دختر از جلفا بردند و پس از اين‌كه مدتى آنها را نگاه داشتند ، پنجاه تن را آوردند و دوازده تن ديگر را به عنوان زنهاى خويش نگاه داشتند . » « 3 »\r\n\r\nفرمان منع ورود امراى عظام و مقربان و ملازمان پادشاهى به خانه و كاشانهء مردم\r\nقدرت سلاطين : در تمام دورهء قرون‌وسطا نه تنها سلاطين ، بلكه كليهء امرا و مقربان و ملازمان پادشاهى مىتوانستند بر مال و جان مردم تعدى و تجاوز كنند و حتى مأمورين دولت به خود حق مىدادند كه به عنف در خانه و كاشانه مردم سكنى گزينند . در چهل‌ستون اخلاق بين گنبد نظام الملك و چهلستون سلجوقى مجاور آن ، لوح سنگى به طول يك متر و عرض هفتاد و دو سانتيمتر نصب شده كه به خط ثلث برجسته چنين نوشته شده است « فرمان همايون\r\n\r\n\r\n","description":"","footnote":"\r\n( 1 ) . زندگى شاه عباس اول ، ج 1 ، ص 223 ، همين كتاب ، ص 29\r\n( 2 ) . فارسنامهء ناصرى ، پيشين ، ص 154\r\n( 3 ) . دكتر باستانى پاريزى ، سياست و اقتصاد صفوى ، پيشين ، ص 343 به بعد ، نقل از سقوط اصفهان ، ص 49\r\n","page_name":" 220 ","page_number":220},
  {"content":"\r\n\r\nشد آنكه چون حضرت ملك ذو الجلال و خداوند لم يزال . . . پادشاهى عرصهء جهان . . . به القاب همايون ما موشح و مزين ساخته ، مقرر داشتيم كه من بعد هيچ آفريده از امراء عظام و مقربان كرام و ملازمان درگاه فلك احتشام و قورچيان ظفر فرجام ، خلاصه غلامان و ملازمان بيوتات شريفه از هرطايفه و طبقه هركه بوده باشد ، در خانهء احدى نزول ننموده ، پيرامون نگردد . و هر كس در هرخانه نزول داشته باشد ، در روز بيرون رفته و توقف ننمايد تا همگى به فراغت خاطر در خانه و مكان خود ساكن بوده دعا به دوام دولت ابدى الاتصال ما نمايند .\r\nفرمان ديگرى مربوط به سال 911 هجرى در دست است و به موجب آن شاه اسماعيل صفوى پس از مقدمه‌اى مىنويسد : « من بعد هركس كه بر خانه‌ها و محلات اصفهان و سكنهء آنها چيزى حواله نمايد ، يا هركس كه دهد و . . . ستاند واجب القتل باشد . خلاف‌كننده در لعنت خدا و رسول و به عتاب شاهى گرفتار . » « 1 »\r\n( قسمتى از اين فرمان لا يقرء است )\r\n\r\nآيين مملكتدارى به نظر شاه تهماسب صفوى\r\nآيين شاه تهماسب صفوى در قانون سلطنت : « حكم جهان‌مطاع عالم مطيع از منبع عاطفت و معدن رأفت شاهنشاهى شرف نفاذ يافت كه منتسبان درگاه سلاطين سجده‌گاه و كارگزاران بارگاه خلايق اميدگاه از برادران و فرزندان عالىتبار و بيگلربيگيان و ولات و خلفا و سرداران و امرا و خوانين معظم و ساير منصبداران و وزراء و مستوفيان و ضابطان و عاملان جزء كل و كوتوالان قلاع و سفيدريشان اويماقات و كلانتران و كنجدايان و راه‌داران و جمهور ملازمان استان خلافت نشان و منتظمان مهام اقطاع و اصقاع فرمان‌پذير بوده بدانند . . . اين دستور العمل را كه الحال از موقف جلال ، عز اصدار مىيابد ، در انتظام احوال عباد و بلاد پيش نهاد و مدار عليه نموده ، سر موى انحراف نورزند و در عهده شناسند .\r\nاول - به طريق اجمال آن‌كه در جميع كارها از عادات و معاملات و عبادات رضاى الهى را جويا بوده و نيازمند درگاه ايزدى باشند و خود را و غير خود را تا توانند همت بر آن گمارند كه منظور نداشته خالصانه شروع در آن كار كنند .\r\nدوم - ديگر آن‌كه خلوت دوست نباشند كه اين رسم درويشان صحراگزين است و پيوسته عام‌نشين و در كثرت بودن عادت نكنند كه طريق\r\n\r\n\r\n","description":"","footnote":"\r\n( 1 ) . گنجينهء آثار تاريخى اصفهان ، تأليف دكتر لطف اللّه هنرفر ، ص 83 و 77\r\n","page_name":" 221 ","page_number":221},
  {"content":"\r\n\r\nبازاريان است . و بالجمله ميانه‌روى به كار برند و سررشتهء اعتدال از دست ندهند .\r\nسوم - و بزرگ كرده‌هاى ايزد را از عقلاء و علماء عالىمقدار درست‌كردار عزيز و محترم دارند .\r\nچهارم - بيدارى صبح و شام و نيم‌شب و روز عادت كنند .\r\nپنجم - در هنگامى كه كار خلق خدا نباشد ، به مطالعهء كتب ارباب صفوت و صفاء مثل كتب اخلاق كه طب روحانى است مشغول و به تعطيل و آسايش و راحت‌طلبى اصلا خو نكنند كه نه حال اموات و نسوان است نه عادت مردان و زندگان .\r\nششم - و در كارها صلب و فراخ حوصله باشند تا به مهام كثيرهء خطيره و تسويلات ارباب تزوير و خداع از جا نروند كه بهترين عبادات الهى در نشاء تعلق سرانجام مهام خلايق است كه دوستى و دشمنى و خويشى و بيگانگى را منظور نداشته ، كار همه به خوشنودى و دل‌آسايى به تقديم رسانند .\r\nهفتم - و به فقيران و مسكينان و محتاجان به تخصيص گوشه‌نشينان و مجردان كه در خروج و دخول بسته‌اند و زبان خواهش نمىگشايند ، به قدر طاقت احسان و امداد كنند .\r\nهشتم - و تقصيرات و زلات و جرايم مردم را به ميزان عدالت سنجيده پايهء هريكى را به جاى خود دارند و به اين ميزان عدالت ، اساس پاداش هريكى نمايند و به دل دقيقه‌شناس دريابند كه از بين گروه ، كدام تقصير پوشيدنى و گذاشتنى است و كدام گناه پرسيدنى و سزا دادنى كه بسا تقصير اندك سزاى جزاى بسيار است و بسا تقصير بسيار اغماض كردنى است .\r\nنهم - و متمردان را به نصيحت و بلاغت و به درشتى و هيبت به تفاوت مراتب رهنمونى كند و چون از نصيحت و تدبير گذرد ، به بستن و زدن و بريدن عضو نسبت به تباين مدارج عمل نمايند و در كشتن دليرى نكنند و تأمل فراوان به جاى آورند كه نتوان سركشته پيوند كرد و تا توانند مستحق كشتن را به درگاه آسمان جاه فرستند و يا حقيقت آن را معروض دارند . . . و اگر در نگاهداشت آن متمرد فتنه‌اى يا در فرستادن او فسادى باشد ، در آن صورت او را از هم گذرانند و در سياست گاه ، عبرت بدكاران گردانند .\r\nدهم - و از پوست كندن و سوختن و عقوبتهاى سخت سلاطين كبار احتراز نمايند و سزاى هريكى از طبقات مردم فراخور حالت او باشد كه عالى فطرت را ، نگاه تند برابر كشتن است و پست همت را لت كردن سودمند نه .\r\nيازدهم - و هركس را كه بر عقل و كياست و ديانت او اعتماد باشد ،\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nرخصت دهند كه آنچه ناشايسته از ايشان بينند كه به رغم خود بد داند ، در خلوت بگويند .\r\nدوازدهم - و اگر احيانا گوينده غلط كرده باشد او را سرزنش ننمايند كه سرزنش سد راه گفتن است .\r\nسيزدهم - و هركس را كه ايزد متعال اين توفيق داده باشد كه خودبه‌خود نقص ناقصان را اظهار كنند عزيز و محترم دارند .\r\nچهاردهم - و نيك‌انديشى كه زيان خود براى نفع ديگران گزيند حكم كبريت احمر را دارد .\r\nپانزدهم - و خوش‌آمد دوست نباشند ، كه بسا كارها از خوش‌آمدگويان تباه مىنمايد و يك‌بارگى هم به اين طبقه اگر از حد اعتدال نگذرانند بد نباشند .\r\nشانزدهم - و در داددهى و پرسش دادخواه ، خود به نفس خود به قدر وسع قيام نمايند .\r\nهفدهم - و اسامى داوطلبان را به ترتيب آمدن نوشته مىپرسيده باشند تا پيش آمده ، محنت انتظار نكشند .\r\nهجدهم - و هركه بدى از كسى نقل كند ، در سزاى آن شتاب‌زدگى ننمايند و تفحص كنند كه سخن‌ساز مفترى بسيار است و راست‌گوى نيك‌انديش كم .\r\nنوزدهم - و هنگام غضب سررشته عقل از دست ندهند و به آهستگى و بردبارى كار كنند و چندى از آشنايان و ملازمان خود را كه بر فزونى خرد و اخلاق ممتاز باشند مختار گردانند كه در زمان هجوم غم و غضب كه عقلا خاموش مىشوند از كلمة الحق غفلت نورزند .\r\nبيستم - و عذرنيوشى و اغماض نظر از تقصيرات ، خوى خود كنند و مادامى كه منجر به فاسد نشود . اكثر افراد انسان بىگناه و تقصير نمىتوانند بود و گاه از تنبيه دلير شوند و گاه به غيرت آوارگى اختيار كنند . جمعى باشند كه بىگناه تنبيه ايشان بايد كرد و بعضى باشند كه هزار گناه از ايشان بايد گذرانيد ، سياست نازك‌ترين مهمات سلطنت است . به آهستگى و فهميدگى و فراست به تقديم رسانند .\r\nبيست و يكم - و همواره از كل و جزوى احوال و اوضاع متعلقه به خود و حدود خود آگاه و خبير باشند كه پادشاهى و سردارى و حكومت عبارت از پاسبانى است .\r\nبيست و دوم - سوگندخور نباشند كه سوگند خوردن خود را به دروغگويى نسبت دادن است و مخاطب را به بدگمانى متهم داشتن او .\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nبيست و سوم - به دشنام دادن عادت نكنند كه شيوهء اجلاف و اراذل است .\r\nبيست و چهارم - و در افزونى زراعت و استمالت رعيت و تخم و تقاوى دادن اهتمام نمايند كه سال به سال امصار و قرى و قصبات افزون مىشده باشد و چنان آسان گيرند كه زمين قابل زراعت ، همه آبادان شود .\r\nبيست و پنجم - به جمع رعاياى ريزه فردا فرد برسند و غمخوارى كنند .\r\nبيست و ششم - و از قول و قرار به هيچ رسم و قول برنگردند .\r\nبيست و هفتم - و قدغن نمايند كه سپاهى و غير آن در مساكن مردم بىرضاى ايشان هرگز فرود نيايند .\r\nبيست و هشتم - و در كارها بر عقل خود اعتماد نكرده ، مشورت با داناترى از خود كنند و اگر نيايند هم مشورت از دست ندهند كه بسيار باشد از نادانى راه حق و صواب يافته نشود .\r\nبيست و نهم - و با بسيار كس مشورت در ميان ننهند كه عقل درست معامله ، دان خدا داده است نه به خواندن و نه به روزگار گذراندن به دست افتد .\r\nسىام - و هركارى كه از ملازمان شود به فرزندان نفرمايند و هرچه از فرزندان شود خود متكفل آن نشوند . . .\r\nسى و يكم - و خيرانديشان هرطبقه را دوستدار باشند .\r\nسى و دوم - و خواب و خورش از اندازه نگذرانند .\r\nسى و سوم - و لجوج و مفسد و شرير و شديد العداوه نبوده ، سينه را زندان كينه نسازند و . . . خنده و هزل كمتر كنند .\r\nسى و چهارم - و به آرايش بدن و نفاست جامه و لباس نپردازند .\r\nسى و پنجم - و هركس از پايهء استطاعت خود چيزى كمتر اختيار كند .\r\nسى و ششم - و در ترويج دانش و هنر و كسب كمال اهتمام نمايند كه صاحبان استعداد از طبقات مردم ضايع نشوند .\r\nسى و هفتم - و در تربيت خاندانهاى قديم همت گمارند .\r\nسى و هشتم - و از سامان سپاهى و يراق غافل نباشند .\r\nسى و نهم - و خرج كمتر از دخل كنند كه هركه را خرج از دخل زياد باشد ، احمق است . هركه برابر باشد ، چنان‌كه احمق نيست عاقل هم نيست .\r\nچهلم - در عهد تخلف نورزد .\r\nچهل و يكم - و درست قول باشد ، خصوصا با متصديان اشغال سلطنت .\r\nچهل و دوم - و بدذاتان و شريران را به خود راه ندهد ، اگرچه اين جماعت از براى بدكاران ديگر خوبند ، اما از ايشان مطمئن نمىتواند بود .\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nچهل و سوم - و سررشتهء حساب از دست ندهند و اين گروه را هميشه در دل خود متهم دارند .\r\nچهل و چهارم - و از نزديكان و خدمتگاران خبردار باشند كه به وسيله قرب ستم نكنند .\r\nچهل و پنجم - و از چرب‌زبانان نادرست كه در لباس دوستى كار دشمنى مىكنند حذرناك باشند كه فسادها ازين رهگذر پديد مىآيد . . .\r\nچهل و ششم - و پيوسته از جاسوسان خبردار باشند .\r\nچهل و هفتم - و به يك جاسوس خصوصى در مقام احتمال غرض اعتبار نكنند ، كه راستى و بىطمعى كم‌ياب است .\r\nچهل و هشتم - پس در هرامرى چند جاسوس تعيين كنند كه از يكديگر خبردار نباشند و تقريرات هريك را جدا بشنوند و پى به مقصود برند .\r\nچهل و نهم - و جاسوسان بايد غير معروف باشند .\r\nپنجاهم - و سپاهيان را پيوسته ورزش فرمايند .\r\nپنجاه و يكم - و به شكار و سير معروف نباشند ، مگر به جهت ورزش سپاهيگرى .\r\nپنجاه و دوم - واحدى در كل ممالك غلات را از رعايا به طمع گرانى انبار نكند .\r\nپنجاه و سوم - و در امنيت طرق و شوارع چه در شوارع و چه در معمورها از كيسه‌بر ، و شب‌دزد و رباينده اثر نگذاشته ، براندازند .\r\nپنجاه و چهارم - و هرچه گم شود يا به تاراج رود يا دزدان برند ، پيدا سازند و الا خود ، از عهده برآيند .\r\nپنجاه و پنجم - و اموال غايب و متوفى از هردين و مذهب باشد تحقيق نمايند ، اگر وارث داشته باشد به آنها گذارد و اگر وارث نباشد به امين معتمد سپارند . . . هرگاه صاحب حق پيدا شود ، به او وصول يابد . . . مبادا سيرچشمى از ميان برخيزد .\r\nپنجاه و ششم - و در ارزانى نرخها كوشش نمايند و نگذارند كه مال‌داران بىمصلحت دولت قاهره ، به طمع آن‌كه كم‌كم گران‌فروشند ، بسيار خريده و ذخيره نمايند .\r\nپنجاه و هفتم - و رسم تجارت را از غلات ضروريه براندازند .\r\nپنجاه و هشتم - و كمال پيروى نمايند كه اثرى از شراب نباشد .\r\nپنجاه و نهم - و خورنده و فروشنده و كشندهء آن را چنان سياست نمايند\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nكه موجب عبرت ديگران گردد .\r\nشصتم - و در غير نقاره خانه‌هاى همايون كه در ممالك محروسه است ديگر در جايى سرنا و ساز ننوازند و اگر معلوم شود كه احدى سازى ساخته ، هر دف باشد مجرم است .\r\nشصت و يكم - و در لوازم جشن نوروزى و عيدين و مولود و ساير اعياد متعارفه اهتمام نمايند .\r\nشصت و دوم - و در روزهاى عيد در شهر نقاره نوازند .\r\nشصت و سوم - و در هيچ وقت زن ، بىضرورت بر اسب سوار نشود و اگر چه ضرورت اقتضا كند ناممكن باشد برزين سوار نشود و لجام خود به دست نگيرد .\r\nشصت و چهارم - و امردان و زنان هرچند عجوزه باشند ، در كنار معركه‌هاى قلندران و بازيگران و امثال آن مقام نكنند . و اگرچه اصناف اين گروه را از معركه‌گيرى منع نفرموده‌ايم ، اما قدغن است ، اطفال زياده بر دوازده ساله را در معركه با خود نياورند .\r\nشصت و پنجم - و در هرشهر و قريه از ممالك محروسه تفحص كنند هر گاه طفلى يتيم مانده باشد و كسى از اقربا نداشته باشد كه پرورش او كند ، اگر وضيع و خردسال است دايهء معتمدى تعيين نموده و به او سپارند كه تربيت كند و بعد از رسيدن به سن تميز براى ذكور ، معلم صالحى ، از براى اناث زن بيوهء عفيفه تعيين نموده اطفال ايتام را به ايشان سپارند كه تعليم و تربيت او كند و پسرى كه آموختن پيشه و صنعتى مناسب و موروثى او باشد روز به كسب رفته شب نزد معلم آيد ، و چون به سن رشد و بلوغ رسند ، بر وفق شريعت غراذكور را به اناث نكاح نمايند و تعيين وظيفهء معلم و مربى به قدر حال و اخراجات ضرورية اطفال نموده ماه به ماه عمال ديوانى ، هر محال از عين المال ديوان بلا تأخير به اطلاع حكام شرع و عرف همان شهر و محال برسانند و در نوروز هر سال براى اطفال و معلمين فردا فرد دو دست سراپا مناسب حال و در اول ميزان لباس زمستانى يك دست .\r\nشصت و ششم - و در عروسى آنچه لايق حال او باشد ، فى الجمله تدارك ما يحتاج زندگى همه از سركار ديوان اعلى سامان نموده مجرى دانند . و اگر ايتام صد باشد و اگر يك ، به همين دستور غلامان و كلانتران هرشهر و محال مقررى را رسانيده سررشتهء آن را سال به سال نام به نام به نظر اقدس رسانند .\r\nشصت و هفتم - و دستور العمل دار القضاء آنچه متعلق بر آن است و\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nدستور العمل معاملات و ضوابط متعلق به آن را در ضمن دو طغرا فرمان همايون كه در سنهء سابقه عز صدور يافته برقرار دارند .\r\nشصت و هشتم - و بره و بزغاله مادام كه به شش ماه حلال نرسد ، در هيچ مكان نه در خانه‌ها و نه در صحراها ذبح ننمايند و احدى مرض و بيم مرگ آن را عذر ذبح نسازد و اگر بميرد گو مرده باشد ذبح نكنند .\r\nشصت و نهم - و صاحبان اموال و كرايه‌كشان بىضرورت اتفاقيه به شتر زياده از يك صد من تبريزى و به استر زياده از هشتاد من و الاغان زياده از پنجاه من بار نكنند و بر هرباب آنچه به قانون اعتدال و انصاف نزديك‌تر باشد اختيار كنند .\r\nمستوفيان عظام ، اين فرمان واجب الاذعان را به ثبت دفاتر خلود نموده بيگلربيگيان و حكام و خلفاى عالىمقدار سواد آن را به اولوسات و قرى و نواحى متعلقه به خود رسانيده مضمون مبارك آن را بشنوانند و در سر چهار شهر از امصار معتبرهء مشهورهء عراق و آذربايجان همين فرمان اقدس را لوح سنگ خارا نقش ، در محل شايسته نصب نمايند تا كارگزاران روزگار را هوش‌افزا و ازين خاندان نبوت ولايت قانون سلطنت به يادگار در جهان باشد . »\r\nمحمد تقى دانش‌پژوه ضمن مقدمهء جامعى كه بر اين آيين‌نامهء تاريخى نوشته مىگويد :\r\n« آيين او كه ياد كرديم ، فرمانى است داراى هفتاد بند و دستورنامهء ادارى و سياسى اوست و درست مانند ياساى غازانى و چهل حكايت اوست كه در تاريخ مبارك غازانى نقل شده است و در آن از موسيقى و شراب منع شده است و دستور داده شده كه آن را در چهار شهر عراق و آذربايجان در سنگ خارا نقش كنند و اين سنگ را در جاى مناسبى نصب نمايند . »\r\nدانش‌پژوه يادآور شده است كه در فرمان نخستين شاه طهماسب دستور داده بود كه زنان رقاص در شهرهاى سر راه همايون در جلوى او پاىكوبى كنند . گويا از توبه نصوحى كه كرده بود بازگشته است . « 1 »\r\nتذكرهء شاه طهماسب : از مطالعهء تذكرهء شاه طهماسب مىتوان كمابيش از طرز فكر و انديشه‌هاى سياسى و اجتماعى اين مرد بىهنر و نالايق پى برد . وى در صفحهء چهارده كتاب خود اخى سلطان تكلو و دمرى سلطان شاملو را كه در جنگ عبيد ازبك كشته شده بودند ، مورد ملامت قرار مىدهد و مىنويسد : « بىرضاى من رفته بودند و مىخواستند كه رشيد و صاحب داعيه باشند ، ندانستند كه كار به كوشش نيست . »\r\n اى به كوشش فتاده از پى بخت * بخت و دولت به كاردانى نيست \r\n\r\n\r\n","description":"","footnote":"\r\n( 1 ) . نقل و تلخيص از مجلهء بررسيهاى تاريخى ، شمارهء مسلسل 38 ، سال هفتم ، شمارهء 1 ، صفحهء 121 تا 142\r\n","page_name":" 227 ","page_number":227},
  {"content":"\r\n\r\nو در صفحهء 17 كتاب خود بار ديگر مىنويسد : به تحقيق دانستم كه دولت را خدا مىدهد و به جد و قوت امرا سواى زيان به كس نمىرسد .\r\nدر صفحهء 33 همان كتاب براى فرار از كار و مسئوليت به اين بيت حافظ استناد مىجويد و مىگويد :\r\n كار خود گر به خدا بازگذارى حافظ * اى بسا عيش كه با بخت خداداد كنى » « 1 » \r\n\r\nسازمان حكومتى در عهد صفويه\r\nشوراى شاهى وزيران : با اين‌كه در ايران قرون‌وسطا از دموكراسى و مفهوم واقعى آن نام و نشانى نبود ، با اين حال گاه سلاطين بنابر مصالح شخصى يا به حكم دورانديشى و محافظه‌كارى ، در مسائل مهم مملكتى با اشخاص بصير و كاردان زمان خود مشورت مىكردند .\r\nبه طورى كه دالساندرى مىنويسد : « شوراى دولتى يا به تعبير امروزى هيأت وزيران ، تحت رياست عاليهء شاه طهماسب همه روزه جز روزهايى كه ويژهء ناخن گرفتن و گرمابه رفتن پادشاه بود ، تشكيل مىشد . در اين شوراى دوازده نفرى ، بزرگترين اميران لشكرى و بزرگان كشور كه پيشينهء درخشانى در كارهاى گوناگون داشتند ، شركت مىجستند . آنچه در دوران پادشاهى طهماسب صورت مىگرفت ، دنبالهء كارهايى بود كه وزيران باكفايت و خردمندى چون نجم الدين مسعود نجم ثانى و شاهحسين اصفهانى و جلال الدين تبريزى در دوران پادشاهى اسماعيل آغاز كرده بودند . اين ميراثى بود كه به وزيراعظم شاه طهماسب يعنى معصوم بيگ صفوى رسيد و وى به اتكاى بستگى و اعتماد شاه ايران در راه حفظ مصالح كشور صفوى و بسط قدرت پادشاه كوششهاى بىدريغ كرد . دالساندرى مىنويسد : شاه بر روى مصطبه‌اى قرار مىگيرد كه چندان از سطح زمين بلندتر نيست ، هنگامى كه دربار تشكيل مىشود ، پسرانش به ويژه سلطان حيدر ميرزا كه دستيار پدر در اجراى كارهاى مهم است ، در عقب سرش مىنشينند و هرگز پادشاه غايب نمىشود . وزراى پادشاه كه چهار نفرند ، پيش روى او بر زمين مىنشينند ، در آغاز پادشاه موضوعهاى گوناگونى را طرح مىكند و دربارهء آنها سخن مىگويد و نظر هريك از وزيران خويش را دربارهء مسائل جويا مىشود . هركدام به نوبت برمىخيزند و به نزد شاه آمده با صداى بلند عقايد خود را به عرض مىرسانند تا سايرين نيز گفته‌هاى آنان را بشنوند . در اثناى اين گفتگوها اگر مطلبى به گوش شهريار بخورد كه پسند خاطرش باشد گاهى به وزيراعظم خود دستور مىدهد تا آن موضوع را روى صفحهء كاغذى يادداشت كند . اما اغلب اوقات خودش به دست خويش اين‌گونه مطالب را مىنويسد . بدين‌سان هركدام از اميران و درباريان شاه به فراخور حال و به نسبت درجه و مقام خويش عقايد خود را بيان مىكنند ، اگر دربارهء موضوعى\r\n\r\n\r\n","description":"","footnote":"\r\n( 1 ) . تذكرهء شاه طهماسب ، چاپ برلين ، محرم 1343\r\n","page_name":" 228 ","page_number":228},
  {"content":"\r\n\r\nكه عنوان شده است براى شهريار ايران جاى هيچ‌گونه ترديدى نماند ، آن موضوع در نخستين شورا حل و فصل مىشود و الا پادشاه پس از شنيدن عقايد و نظرهاى وزيران و اميران خويش در خلوت غور كرده راى مىدهد . قورچىباشى كه رئيس كل پاسداران شاهى است ، هرچند يكى از اميران لشكر شمرده نمىشود ، با اين همه ، در مجالس شور حضور مىيابد و پادشاه نظر وى را خواستار مىشود ، وزيران شاه حق هيچ‌گونه اظهار نظرى ندارند و مادام كه شاه آنان را مخاطب قرار نداده است ، لب به سخن نمىگشايند . « 1 »\r\nتوضيح آن‌كه قورچىباشى در واقع وظايف و مسؤوليتهاى وزير جنگ امروزى را بر عهده داشت و از نظر درجه و اهميت بعد از وزيراعظم به شمار مىآمد . » « 2 »\r\nطرز حكومت ايران به نظر تاورنيه : تاورنيه در سفرنامهء خود طرز حكومت ايران را در عهد صفويه چنين توصيف مىكند : « سبك حكومت ايران مطلقا استبدادى است ، پادشاه مالك جان و مال رعاياى خود است . بدون هيچ مشاوره يا سازمان قانونى كه در اروپاى ما معمول است . مىتواند بزرگترين رجال مملكت را به هرقسمى كه ميلش تقاضا كند به قتل برساند . بدون اين‌كه هيأت دولت حق چون و چرا يا احدى قدرت و جرأت داشته باشد كه سبب و جهت آن را سؤال كند . مىتوان گفت در تمام دنيا هيچ پادشاهى مستقل‌تر و مستبدتر از پادشاه ايران نيست .\r\nهمين كه پادشاه فوت مىشود ، اولاد ارشد او را بر تخت مىنشانند و او هم براى امنيت جان و مقام خود برادرانش را در حرمخانه محبوس و چشمهاى آنها را كور مىكند و اگر اندك سوءظنى از ايشان حاصل كند ، آنها را به قتل مىرساند . و نه فقط دربارهء برادرانش اين رفتار را مىكند ، بلكه نسبت به پسران ، خواهران و برادران هم همين روش را معمول مىدارد . ياد دارم كه در سفرهاى من به ايران ، به اين سختى دربارهء شاهزاده‌ها رفتار نمىكردند . فقط ميل داغى آهسته روى مردمك چشم آنها مىكشيدند . . . ولى حالا با نوك كارد چشمها را به كلى از حدقه بيرون مىآورند . مثل اين‌كه مغز گردوى تازه را از پوست بدر آورند اين رسم را شاه صفى پس از آنكه فهميد شاهزادگان ( به سبب رعايتى كه مأمورين اجرا در حق آنان روا مىدارند ) كور نمىشوند ، معمول داشت .\r\nچنان‌كه يكى از خواجه‌سرايان چنين ارفاقى در حق شاه عباس ثانى معمول داشت و شاه صفى تا دم مرگ از اين مطلب بىخبر بود . » « 3 »\r\nشوراى مملكتى : شاردن ( درج 5 ص 237 ) مىگويد كه « در ايران هيچ شوراى مملكتى يا كشورى مشابه آنچه در اروپا موجود است وجود ندارد . فقط در موقع جنگ شاه امرا و فرماندهان لشكرى خود را گرد مىآورد و در اين‌گونه موارد به كتابى كه تصور مىرود از تأليفات شيخ صفى الدين است تفأل مىزند . »\r\n\r\n\r\n","description":"","footnote":"\r\n( 1 ) . سفرنامهء ونيزيها در ايران ، پيشين ، ص 220 به بعد\r\n( 2 ) . طاهرى ، تاريخ اجتماعى . . . ، پيشين ، ص 226 ( به اختصار )\r\n( 3 ) . سقرنامهء تاورنيه ، پيشين ، ص 748 ، به بعد\r\n","page_name":" 229 ","page_number":229},
  {"content":"\r\n\r\nدر جاى ديگر مىنويسد : عمليات وزيران را شورايى غيررسمى كه در حرم با عضويت ملكهء مادر و خواجه‌سرايان مهم و زنان صاحب‌نفوذ و سوگلى تشكيل مىشد خنثى مىكرد معذلك بزرگان از مشاوره و بحث در امور غفلت نمىكنند و هرروز بامداد و شامگاه در مجاورت دروازه قصر در تالارهايى كه براى اين كار تخصيص داده شده و كشيكخانه نام دارد گرد مىآيند و در كليهء امور مهم و در آنچه كه اظهارنظر آن خاص پادشاه است به مبادله مىپردازند .\r\nشاه معمولا عرايض و مستدعياتى را كه دريافت مىداشت ، براى كسب نظر وزيران در نحوهء تهيه پاسخ آن عرايض ، و هم مسائل ديگرى كه كسب نظر وزيران در آن ضرورى بود ، به اين شورا احاله مىكرد . « 1 »\r\nسانسون ( در ص 137 ) مىگويد كه كليهء تصميمات در شوراى شاهى اتخاذ مىشود و براى نظرات و اشارات ايرانيان اهميت خاصى قايل‌اند . آنان امور را با دقت خاص حلاجى مىكنند و جز پس از انديشهء بسيار و تفكر عميق و صحيح و دقيق تصميم قطعى نمىگيرند .\r\nشوراى وزيران : در دوران فترت و كودكى شاه عباس ، اين شورا اهميت بسيار كسب كرد . در اوايل سلطنت صفوى نمايندگان سركش ايلات شاهسون براى عضو ساختن نامزدهاى موردنظر خود با يكديگر به جنگ و منازعه مىپرداختند .\r\nشاه عباس سام ميرزا ( صفى ميرزا نوهء خود ) را به جانشينى معين كرده بود . ولى چون شاه در مازندران درگذشت و سام ميرزا در اصفهان بود ، وزيران با مشاركت افراد صوفى سندى داير به تأييد جانشينى سام ميرزا تنظيم و مهر كردند ( عالم‌آراء ص 737 ) .\r\nتوصيف شاردن ( درج 9 ص 426 تا 467 ) از مجلس مشاوره‌اى كه با عضويت وزيران براى انتخاب شاه سليمان تشكيل شده بود ، بسيار جالب است . شاه سلطان حسين پسر ارشد شاه سليمان را امرا و خواجه‌سرايان و خوانين و رؤساء ، با صوابديد و حسب‌الصلاح مريم بيگم از شاهزاده خانمهاى حرم ، انتخاب و به پيروى از نظر وى سندى در اين باب مهر كردند .\r\nدر دربار صفوى مراسمى وجود داشته است كه عالم‌آراء ( در ص 758 ) به عنوان « ترتيب مقرر و آيين معهود قزلباش » « 2 » ياد مىكند ، اما از قرار معلوم نفوذ شخصى ارباب منصب ممكن بود در امر انتخاب و تعيين جانشينى سلطنت اثر داشته باشد ، و جريان آن را به نفع اشخاص ذى نفوذ تغيير دهد . . . شاردن با توجه خاص ، ترتيب تقدم و تأخر محل جلوس شاغلين مقامات رسمى و ارباب مناصب را هنگام انتخاب شاه عباس دوم به سلطنت شرح مىدهد : در طرف راست ، وزيراعظم جلوس كرد ، و زيردست وى وزيران ديگر يعنى قوللر آغاسى و ناظر بيوتات و ديوان‌بيگى و امير آخورباشى جلو و حكيم‌باشى در طرف چپ تفنگچىباشى ( فصل 10 ) و زيردست وى مجلس‌نويس و امير شكارباشى و منجم‌باشى و دو سركرده خواجه‌سرايان نشسته\r\n\r\n\r\n","description":"","footnote":"\r\n( 1 ) . همان ، ج 5 ، ص 440\r\n( 2 ) . سازمان ادارى حكومت صفويه ، با تعليقات ميتورسكى ، پيشين ، از ص 79 به بعد ( به اختصار )\r\n","page_name":" 230 ","page_number":230},
  {"content":"\r\n\r\nبودند . و ضمنا ايشيك آغاسىباشى به فاصلهء كمى پشت سر او مهتر ظاهرا بين وزيراعظم و تفنگچى آغاسى مىايستاده است . . . اين ترتيب كمابيش با ترتيب مسطور در تذكرة الملوك برابر است . . . »\r\nپينسن « 1 » كه از طرف پاپ و امپراتور در آخر قرن شانزدهم به دربار ايران اعزام شده بود ، دربارهء تضادهاى اخلاقى شاه عباس سخن مىگويد و مىنويسد كه اين پادشاه در حالى كه احتياجات يك ساعت‌ساز معمر فرانسوى را كه در اثر كهولت نمىتوانست كار كند تأمين مىنمود ، نسبت به اتباع خود ممكن بود بسيار متلون المزاج و بىرحم باشد و سر آنها را براى كوچكترين تقصير قطع كند . سيمون از آباء مسيحى كه مردى ايتاليايى بود ، ضمن توصيف چالاكى و هوشيارى شاه عباس مىنويسد : « . . . شاه عادت داشت كه در كوچه‌هاى پايتخت پياده راه برود و آزادانه در ميان مردم حركت كند وى از قول شاه نقل مىكند كه گفته است : اين طريق سلطنت كردن است و . . . پادشاه اسپانى و ساير مسيحيان لذتى از فرمانروايى نمىبرند ، زيرا مجبور بودند خود را با جلال و شكوه بسيار احاطه كنند . » « 2 »\r\nبه نظر پيترو شاه عباس از لحاظ شخصى مردى بىتكلف و آزاد بود و در فعاليتهاى روزانه كمتر به مقام شامخ خود مىانديشيد ، بلكه از بعضى جهات كارهاى او شبيه رؤساى جمهور امروز دنياست . پيترو مىنويسد روز 21 سپتامبر 1619 شاه از شهر بيرون رفت و با همراهان خود از اسب فرود آمد و به تماشاى پرواز پرندگان شكارى پرداخت و در حالى كه روى خاك نشسته بود ، ران بريان شده‌اى را دندان مىزد و در روز عيد فطر سال مذكور « . . . شاه پس از انجام دعا به آشپزخانه رفت و پيش‌بندى به كمر بست و با دست خود براى مستمندان پلو كشيد . » « 3 »\r\nبا اين حال اگر تصور كنيم كه شاه عباس مردى رحيم و انسان‌دوست بود ، راه خطا رفته‌ايم .\r\nاو مكرر شقاوت و سنگدلى خود را به خاص و عام ثابت كرد . با اين‌كه مورخان و خارجيانى كه از ايران ديدن كرده‌اند به شاه عباس اول نسبت انسان‌دوستى مىدهند ، به قول پيترو دلاواله و عبد الفتاح فومنى نويسندهء تاريخ گيلان ، در جريان شكار جمادى الاول 1028 هجرى به دستور شاه عدهء كثيرى از مردم شهرها و دهات مجبور شدند كه چرندگان و درندگان را از كوهها و دشتها به نخجيرگاه برانند تا شاه و همراهان او براحتى بتوانند هرقدر بخواهند از اين حيوانات شكار كنند . پس از پايان اين تفريح به شاه عرض كردند كه « . . . دو هزار و هفتصد نفر آدم از مؤمنان و مسلمانان از سرما و برودت هوا هلاك شده‌اند . شاه عباس آن را وقعى ننهاد . » « 4 »\r\nمينورسكى مىنويسد : « شاه اسمعيل صفوى و پدران وى پشتاپشت خويشتن را تجلىگه\r\n\r\n\r\n","description":"","footnote":"\r\n( 1 ) .  Pincon \r\n( 2 ) . ميراث ايران ، ص 516 به بعد\r\n( 3 ) . سفرنامهء پيترو ، ص 404 به بعد\r\n( 4 ) . همان ، ص 277\r\n","page_name":" 231 ","page_number":231},
  {"content":"\r\n\r\nو مظهر زندهء خداوند تبارك و تعالى مىدانستند . بدين جهت آنان را بايد با پيشوايان فرق افراطى شيعه همچون اسماعيليه و نصيريه و دروزيها قياس كرد و بس . . . » يك ونيزى در تبريز حدود سال 926 ميلادى اظهار مىدارد : « مردم ، اين صوفى ( شاه اسمعيل ) را همچون خدا دوست دارند و احترام كنند . و به ويژه سربازان تا آنجا كه بسيارى بىساز و برگ و سلاح جنگ به كارزار درشوند و بر آنند كه مولايشان اسماعيل در پيكار به حراستشان خواهد خاست . »\r\nفرستادهء ونيسى دالساندرى « 1 » ( 1571 م . ) همين مطلب را دربارهء شاه طهماسب تأييد مىكند و مىگويد او را به جهت نسبى با على ( ع ) نه همچون شاه ، بل به مثابهء خدا پرستش كنند .\r\nشاردن در جلد پنجم سفرنامهء خود ، اطاعت محض ايرانيان را از شاه در همهء امور ناشى از آن مىداند كه معتقدند « كلام خداست كه بر زبان وى مىگذرد . و هنگامى كه وى از سود سرشار حاصله از توزيع غذاى بازپس‌ماندهء سفرهء شاه به وسيلهء توشمال‌باشى سخن مىدارد ، مىگويد اين نتيجه اعتقاد ايرانيان است به جنبهء فوق بشرى شاهان خويش ، هرچه را بسايد متبرك شمارند . دست او آثار نيكى است كه شفاى بيماران از آن جمله است . »\r\nمصادرهء اموال : يكى از مظاهر استبداد و حكومت فردى مصادرهء اموال و دارايى مردم بود . شاردن در مورد مصادرهء اموال و املاك مىگويد : « هرگونه بىمهرى شاه به‌طور حتم با مصادرهء اموال و ثروت توأم است و اين تحول و انتقال ثروت بدبختى شگفت‌آور و هراس‌انگيزى دربردارد . طرف ، در يك آن‌چنان از همه چيز ساقط مىشود كه ديگر مالك هيچ چيز نيست ، ثروت و غلام و گاهى حتى زن و فرزندش را نيز از وى مىستانند چنان‌كه جز يك پيرهن براى تعويض ندارد . » « 2 »\r\n« يك روايت اغراق‌آميز حكايت دارد كه شاه عباس خشونت خود را از همان روز اول حكومت نشان داد و آن عبارت از اين بود كه بزرگان و سرجنبانانى را كه فكر مىكرد مايهء زحمت باشند ، به عنوان ضيافت دعوت كرد و آنان را در همان مجلس متهم به خيانت نمود و با اشارهء او سربازان به جان حاضران افتادند و همه را كشتند و بلافاصله بيست و دو سر بر نيزه بالا رفت و از پنجره‌هاى كاخ شاهى آويزان و به تماشاى مردم گذاشته شد . » « 3 »\r\nهمين سياست خشن از طرف شاه عباس در ديگر مناطق نيز كمابيش اجرا شد و فئودالها و زورمندان و ياغيان يكى بعد از ديگرى سركوب شدند . « 4 » در واقع متنفذان و مقتدران چنان در بيم و وحشت و عدم تأمين بودند كه شاردن مىگويد : « وقتى يكى از اشراف به نام رستم خان ، هنگامى كه از حضور شاه مرخص شده بود ، به ديدنم آمد ، با سيمايى بشاش وارد شد و آينه‌اى برداشت و لبخندزنان دستارش را بر ميزان كرد و سپس به من گفت :\r\n\r\n\r\n","description":"","footnote":"\r\n( 1 ) .  Dalessandri \r\n( 2 ) . شاردن ، ج 8 ، ص 157\r\n( 3 ) . ترجمهء دون‌ژوان ايرانى ، ص 246\r\n( 4 ) . به نقل از سياست و اقتصاد ، دكتر پاريزى ، ص 81 به بعد\r\n","page_name":" 232 ","page_number":232},
  {"content":"\r\n\r\nهربار كه من از حضور شاه بيرون مىآيم وارسى مىكنم ببينم آيا هنوز سرم روى شانه‌هايم هست يا نه ؟ حتى وقتى به خانه مىآيم ، براى اطمينان در آينه نگاه مىكنم . » « 1 »\r\nهمو گويد پيش از صد و سى و هفت باب كاخ سلطنتى در اصفهان وجود داشت كه بيشتر از مصادرهء اموال بزرگان تحصيل شده بود . وقتى محمد بيك صدراعظم خواست آنها را بفروشد ، مشترى براى آنها پيدا نشد ، چه خريداران آنها را بديمن مىدانستند .\r\nشاردن مىگويد : بسيارى از افراد ثروتمند براى حفظ و باقيماندن املاكشان راهى انديشيده‌اند ، و آن اين است كه با قباله‌اى عايدات املاك خود را براى نگاهدارى مسجد يا مدرسه‌اى وقف نمايند .\r\nميرزاى عالميان حاكم گيلان ( وقتى كه ناچار شد هنگام مرگ قسمت عمدهء ثروت خود را به شاه عباس اول ببخشد ) با دلى پردرد گفت : « هيهات ، هيهات چندين سال وزارت كردم و چندين خانه را غارت نمودم و دلها به درد آوردم كه يك دل ( يعنى دل شاه عباس ) را از خود راضى كنم . آن هم مقدور و ميسر نشد . » « 2 »\r\n. . . مصادرهء اموال حكام در دوره‌هاى بعد نيز همچنان دنبال مىشد و اين كار خصوصا در زمان شاه عباس دوم بيش از پيش شدت يافت ، چنان‌كه جانى خان حاكم كرمان به انتقام قتل ساروتقى مقتول شد ، نظر بيگ قورچى ، مأمور ضبط اموال وى در كرمان بود . . . به قول شاردن تنها يكى از كارگزاران همين جانى خان ( در گيلان ) يعنى داود خان بيش از دو ميليون ( اكو ) از مردم گيلان به زور اخاذى كرده بود . جانى بيگ پشتيبان او بود . بايد اضافه كنم كه اموال اين داود خان و حتى بستگانش را تا درجهء سوم مصادره كردند ، دخترانش را در ملاء عام فروختند و پسرانش مقطوع النسل شدند . » « 3 »\r\nكمك نديمان و دلقكها به مردم بىپناه : در حكومت استبدادى شرق چون آزادى عقيده و بيان مطلقا وجود نداشت ، گاه مردم براى نجات از مظالم حكومت به روحانيان يا نديمان و دلقكها متوسل مىشدند و چه‌بسا كه به يارى آنان از تحميلات حكومت مىكاستند .\r\nدر دورهء شاه عباس در سال 1003 به دستور شاه مكرر مردم بيچاره قزوين را وادار كردند كه از جيب خود شهر را چراغانى كنند تا شاه و اطرافيان او به عيش و نوش پردازند . حسن بيگ شاعر هزلگو كه از درددل مردم باخبر بود ، يك بار هزلياتى مكرر گفت . شاه گفت : « سگ مكرر شد » او گفت : « آرى ، ولى نه چندان‌كه آيين‌بندى و چراغانى شما » ، « شاه مقصود او را دريافت و فرمان داد چراغانى را برچينند . » « 4 »\r\n\r\nدر جستجوى امنيت و آرامش نسبى\r\nمردم ايران از ديرباز به امنيت و آرامش و عدالت نسبى سخت پاىبند بودند به قول گيبون « اگر پادشاهى كمابيش حقوق مردم را رعايت مىكرد ، مردم از عيبها و لغزشهاى كوچك او درمىگذشتند . » شاه\r\n\r\n\r\n","description":"","footnote":"\r\n( 1 ) . شاردن ، ج 8 ، ص 156\r\n( 2 ) . زندگى شاه عباس ، پيشين ، ص 272\r\n( 3 ) . شاردن ، ج 7 ، ص 79 - 91\r\n( 4 ) . زندگى شاه عباس ، ج 2 ، ص 285\r\n","page_name":" 233 ","page_number":233},
  {"content":"\r\n\r\nعباس با اين‌كه چندان مراعى عدل و داد و نگهبان اصول و فروع مذهبى نبود ، چون از سياست اقتصادى و اجتماعى معتدل و عاقلانه‌اى پيروى مىكرد ، مورد محبت بود . سفير اسپانيا كه در سال 1011 ه به معيت شاه عباس به كاشان رفته و خود شاهد و ناظر احساسات مردم بود ، چنين مىنويسد :\r\n« هنگام ورود شاه به كاشان ، مردم از زن و مرد تا يك فرسنگى شهر به استقبال آمده بودند . زنان با نقابهاى بالازده و روى گشاده ديده مىشدند ، از ديدار شاه مردم چندان شادى كردند كه مايهء تعجب بود . با آنكه سرداران و سربازان شاه ايشان را از سر راهش مىراندند و گاه به سختى مىزدند كارى از پيش نبردند . بسيارى از مردم به شاه رسيدند و خود را بر زمين افكندند و جاى سم اسبش را بوسه دادند . زنان نيز به سينه مىكوفتند و از خدا مىخواستند كه عمر ايشان را بگيرد و به عمر شاه بيفزايد . گروهى نيز قفسهاى پر از كبوتر و پرندگان ديگر در دست داشتند و همين‌كه شاه از برابر ايشان مىگذشت ، آنها را آزاد مىكردند . منظورشان ظاهرا اين بود كه شاه به مردم ايران آزادى ! داده است . دستهء ديگر گاوهايى براى قربان كردن حاضر ساخته بودند . » « 1 » شاه عباس از مشاهدهء احساسات محبت‌آميز مردم سخت منقلب و بىاختيار متأثر گرديد . آستين لباس مرا گرفت و گفت : « . . . مىبينى كه اين مردم چگونه با شادى و سرور از من استقبال مىكنند ؟ من شايستهء اين همه مهربانى نيستم و هروقت گناهان بىشمار خود را به ياد مىآورم ، شدت غم و اندوه دلم را از لباس تو نيز سياه‌تر مىسازد . اى كاش مرد ساده درويشى بودم و با يك لقمه نانى زندگى مىكردم و پادشاه اين سرزمين فراخ و اين همه مردمى كه در كمال بىلياقتى بر آنان حكومت مىكنم نمىبودم . بيان اين عبارات با گريه توأم بود . كشيش او را دلدارى داد . . . پس از آن‌كه شاه عباس فرمان قتل صفى ميرزا وليعهد خود را كه مورد علاقه و محبت مردم بود صادر كرد ، مردم سخت دژم و ملول شدند . وقتى كه شاه به كاشان رفت ، روزى با ملامير على كاشى كه مردى نيكنام و بىباك بود روبرو شد . شاعر اسب شاه را نگه داشت و گستاخانه گفت چرا پادشاه زادهء ما را كشتى ؟ بهتر از خود از حسد نمىتوانستى ديد و اين بيت را كه مصراع دومش تاريخ كشته شدن صفى ميرزاست ، بر زبان راند .\r\n هركه فرزند جگرگوشه خود را بكشد * ثانى حارث بىرحم بود تاريخش » « 2 » \r\n\r\nشاه صفى و قتل وحشيانهء خاندان امامقلى خان\r\nامامقلى خان فرزند اللهوردى خان به علت قدرت و ثروت فراوان و نفوذى كه در ميان لشكريان و عامهء مردم داشت ، مورد سوءظن شاه صفى و مادر او بود . مادر شاه پس از مشورت با اعتماد الدوله بر آن شد كه امامقلى خان و سه پسر او را بكشد تا جان شاه در امان باشد . چون شاه نيز با اين معنى كمال موافقت را داشت ، به مناسبتى امامقلى خان و پسرانش را به قزوين فراخواند و در فرصت\r\n\r\n\r\n","description":"","footnote":"\r\n( 1 ) . زندگى شاه عباس اول ، ج 2 ، ص 354\r\n( 2 ) . تاريخ اجتماعى كاشان ، پيشين ، ص 119\r\n","page_name":" 234 ","page_number":234},
  {"content":"\r\n\r\nمناسب به دستور شاه فرزند امامقلى خان را گردن زدند و نزد امامقلى خان بردند . امامقلى خان در حال نماز بود ، نماز او را شكستند تا سر پسران خود را ببيند . خان استدعا كرد كه اجازه دهند تا نماز خود را تمام كند . اجازه دادند و خان بدون آن‌كه حالتش تغيير كند ، نماز را به پايان رسانيد و سپس سر او را نيز از تن جدا كردند و آن را با سرهاى سه پسرش پيش شاه بردند و شاه آنها را به حرم نزد مادر خود فرستاد « خاندان امامقلى خان شايد بهترين و كثير العده‌ترين خاندانهاى ايران بودند چه خود او پنجاه و دو فرزند داشت . به محض اين‌كه شاه سر او و پسرانش را برداشت ، به عجله چند چاپار به شيراز روانه نمود و دستور داد كه جميع اولاد او را بكشند ، تنها دو طفل شيرخوار او را دايه‌ها پنهان كردند و هيچ‌كس نتوانست آنها را بيابد . » « 1 »\r\nتشريفات حركت شاه : كاررى در سفرنامهء خود مىنويسد : « در دربار ايران مرسوم است كه هنگام بيرون آمدن شاه از كاخ سلطنتى ، معمولا ده تن سرباز قريب نيم فرسنگ جلوتر از وى به راه مىافتند و حركت شاه را به مردم اطلاع مىدهند تا مردم در كنار گذرگاه شاه با ادب و احترام باشند و اگر زنان شاه نيز همراه وى باشند ، موضوع دو روز قبل به اطلاع مردم مىرسد و چون زنان شاه سواره و رويشان باز و بىپرده خواهند بود ، لذا مردم مجبورند مسير موكب شاه و حرم او را ترك و قرق كنند . البته سزاى كسى كه سر از اين امر بپيچد ، اعدام است . اعدامى كه بدون استثناء و عذر و بهانه قابل اجرا مىباشد . » « 2 »\r\nبا اين‌كه شاه عباس از سلاطين خوش‌نام ايران است ، به خود و اتباع خويش اجازه مىداد كه در دوران صلح و آشتى مردم را از خانه و كاشانهء خويش بيرون رانند تا اشخاص مورد علاقه و محبت او در آن خانه‌ها سكنى گزينند . پيترو دلاواله در سفرنامهء خود مىنويسد : « در قزوين براى يافتن خانه هنگامه‌اى برپا بود و از اين جهت خيلى به زحمت افتاديم ، داروغه و كلانتر براى راضى كردن همه نمىدانستند چه بايد بكنند ، ولى ما را چون مهمان شاه و از ديگران محترم‌تر بوديم ، به چند خانه بردند تا هريك را خودمان خواستيم انتخاب كنيم . در حالى كه ديگران هنوز بيرون از شهر و در چادرها بسر مىبردند .\r\nدر ايران مدخل خانه‌ها را بسيار زشت و كوچك و تاريك مىسازند تا در اين‌گونه مواقع سربازان و سرداران سپاه بر آنها طمع نبرند و به قصد منزل در آنجا صاحب‌خانه را بيرون نيندازند ، خانه‌هايى كه به ما نشان دادند ، از اين‌گونه بود و من چون مشاهده كردم بايد زنان و مردان بىگناهى به خاطر ما از خانه و مسكن خود رانده شوند ، زير چادر در كنار چشمهء كوچكى منزل كردم . » « 3 »\r\nهزلتين از افكار و انديشه‌هاى بورژواهاى انگلستان راجع به دربار ايران و شكوه و جلال آن و عشق و تجمل و زياده‌روى و ولخرجى زمامداران ايران سخن مىگويد . فى المثل بازرگانان\r\n\r\n\r\n","description":"","footnote":"\r\n( 1 ) . مجلهء يادگار ، س 4 ، ش 4 ، ص 34 به بعد\r\n( 2 ) . سفرنامهء كاررى ، ص 126 به بعد\r\n( 3 ) . سفرنامهء پيترو ، پيشين ، ص 289\r\n","page_name":" 235 ","page_number":235},
  {"content":"\r\n\r\nو مأموران سياسى انگليس گفته بودند كه شاه « هفته‌اى دو روز خود را در حمام مشغول مىدارد .\r\nو هرزمان هم كه قصد حمام مىكرد ، پنج شش نفر از زنان صيغهء خود را همراه مىبرده است . يك روز را زنان مزبور صرف شستشو و مشت‌ومال و استحمام شاه مىكردند و روز دوم را به گرفتن ناخنهاى شاه و ساير كارهاى او مىپرداختند . مردم انگليس اطلاع يافته بودند كه ايرانيان چهار زانو بر روى قالى خود مىنشينند و پشت به ديوار مىدهند . » « 1 »\r\nسرتوماس هربرت به اتفاق رابرت شرلى در شهر اشرف به حضور شاه عباس مىرسد و از دستگاه پرجلال شاه عباس تعجب مىكند و مىنويسد : « زمين اتاقها مفروش از قاليهاى بزرگ و گران‌قيمت بود . ساقيان و غلام بچه‌هاى زيبا ، با نيم‌تنه‌هايى از پارچه‌هاى زربفت به تن و عمامه‌هاى جواهرنشان بر سر و صندلهاى مزين به نقش و نگار در پا داشته‌اند ، موهاى مجعد آنان بر شانه‌هايشان آويخته بود و چشمهاى آنها درخشان و زنده ، و گونهء آنها از سرخى همچون شنگرف بوده است . » و نيز مىنويسد كه « پادشاه ايران شخصا ادب و تواضع دل‌پسند و دقيق را با درنده‌خويى در وجود خويش تركيب كرده است . . . اين پادشاه همان كسى است كه به سبب حسد ، ديدگان فرزند خود را بركند . . . و اكنون به سلامتى مهمانان خود جام مىزند . در حالى كه سفير انگليس به علامت احترام در برابر شاه بر پاى ايستاده ، كلاه از سر برگرفته و سر خود را برهنه مىنمايد . پادشاه نيز عمامهء خود را براى احترام به سفير انگليس ، از سر برمىدارد . » « 2 »\r\nعروسى مصلحتى : كاررى در سفرنامهء خود مىنويسد : « ارامنه گاهى دختران صغير خود را نيز از ترس اين‌كه مبادا كسان شاه آنها را براى حرم بربايند ، به شوهر مىدهند و در اين موارد مادرهاى پسر و دختر به عقد و عروسى رضا مىدهند و مراسمى برگزار مىكنند بدين ترتيب كه پس از حصول توافق مادر پسر با دو زن مسن و يك كشيش به منزل دختر مىروند و از طرف پسر حلقهء انگشترى در انگشت دختر مىكنند . گاهى پسر را نيز همراه مىبرند . كشيش آن دو را تقديس و صيغهء عقد جارى مىكند و سور كوچكى نيز ترتيب مىدهند . » « 3 »\r\nژان گوره فرانسوى مىنويسد : « در كشورهاى مشرق‌زمين وقتى زمامدارى از جهان مىرفت و ديگرى جايش را مىگرفت ، براى اين‌كه بيم خود را در دل‌ها جا بدهد ، متخلفين را با مجازات‌هاى هولناك به كيفر مىرسانيد . حكام جديد هم وقتى وارد حوزهء حكومت خود مىشدند ، شدت عمل به خرج مىدادند تا اين‌كه مردم از آنها بترسند . چون گفتيم كه در حكومت استبداد يگانه عامل حكومت ايجاد وحشت در دلهاست و هرحكومت استبدادى در هرنقطه از دنيا كه به وجود آمد ، با توليد وحشت حكومت كرد و تا دنيا باقى است تنها راه ابقاى يك حكومت استبدادى ايجاد رعب مىباشد تا مردم از فرط بيم مطيع باشند و سربلند نكنند . » « 4 »\r\nحرمسرا و سازمان دربار در عهد صفويه : سازمان دربارى و دولتخانه‌اى كه شاه\r\n\r\n\r\n","description":"","footnote":"\r\n( 1 ) . ميراث ايران ( ممالك محروسهء ايران ) ، پيشين ، ص 540 به بعد\r\n( 2 ) . همان ، ص 545\r\n( 3 ) . سفرنامهء كاررى ، پيشين ، ص 106\r\n( 4 ) . خواجهء تاجدار ، پيشين ، ص 73\r\n","page_name":" 236 ","page_number":236},
  {"content":"\r\n\r\nاسمعيل پى افكنده بود ، در عهد شاه طهماسب رو به توسعه نهاد . دالساندرى دربار طهماسب را داراى دو بخش متمايز مىشمرد : بخش نخست را دربار خصوصى و خلوت شاه ، و بخش دوم را شوراى دولتى مىخواند . در بخش نخست زنان شاه سكونت داشتند كه بعضى از آنان را دختران جوان و بندگان كشور و گروهى ديگر را كنيزگانى تشكيل مىدادند كه شاه آنان را خريده يا بر سبيل تحفه قبول كرده بود . تقريبا همگى يا بيشتر اين خواتين دختران گرجى و چركسى بودند كه شاه بخشى از اوقات شبانه‌روزى خود را در كنار ايشان سپرى مىكرد . به گروه غلامان موظف ، اداى خدمتهاى گوناگونى از آن جمله كمك كردن به شخص شاه در هنگام لباس پوشيدن و يا لباس از تن بيرون كردن و نظم خيمه و خرگاه شاهى و آشپزخانه محول بود عدهء اين غلامان به چهل تا پنجاه نفر بالغ مىگرديد . عدهء اين غلامان عادى در دوران پادشاهى شاه عباس بزرگ به گفتهء ژان شاردن به هزار يا هزار و دويست نفر مىرسيده است كه آنان را برحسب زيركى و استعدادشان در سنين بعدى به مقامهاى مهم مملكتى مىگماشتند . اميرزادگان و فرزندان نامور كشور طبقهء ممتازى از غلامان بودند كه قاعدتا در كاخ شاهى نمىزيستند ، اما تمام روز را در دربار به خدمت شاه آماده بودند . وظايف اين دسته از غلامان نيز گوناگون بود و از آن جمله هنگام گرمابه رفتن يا تفرج ، به ملازمت شاه مفتخر بودند . دالساندرى مىنويسد : « اين گروه از ملتزمين ركاب شاه معمولا پانزده تا بيست و پنج ساله بودند و ندرتا به اشخاصى برمىخوريم كه سى سال از عمرشان گذشته باشد . اين گروه تا هنگامى كه موى بر صورت نداشته باشند ، به دريافت گونه‌اى مقررى نايل مىشوند . شاه طهماسب به نسبت اهميت خدمتى كه اين غلامان انجام مىدهند ، به بعضى بيست و پنج هزار و به برخى پنجاه هزار سكهء اسكورى با بهرهء بيست درصد وام مىدهد كه مدت اين وام در مورد بعضى ده سال و در مورد برخى ديگر بيست سال است . خود شاه همه ساله مرتبا بهرهء اين وامها را از غلامان خود مىستاند . ايشان نيز آنچه را به وام گرفته‌اند ، در مقابل وثيقهء مناسبى با بهرهء شصت تا هشتاد درصد به اعيان و بزرگان دربارى كه چشمداشت مناصب و مقامات مهمترى را از شهريار مملكت دارند وام مىدهند . اگر وام‌گيرنده در پايان مدت نتواند اصل و فرع ، هر دو را يك جا تحويل دهد ، در آن صورت ناگزير است براى پرداخت بدهى تمامى دارايى خود را بفروشد . . . « اگر شاه در ازاى خدمت به پاداش لياقت و كاردانى اين‌گونه سران لشكر و اعيان و درباريان آنان را به مقامهايى چون قروچى باشيگرى يا فرماندهى پاسداران سلطنتى يا حكومت ايالتهاى مختلف مملكتى مىگماشت در آن صورت پرداخت اين‌گونه وامها آسان بود . و الا كسانى كه به چشم‌داشت رسيدن به مقامهاى بزرگ تن به چنين خطر بزرگى داده بودند ، به كلى خانه خراب مىشدند . . . بيشتر كسانى كه به عشق جاه و مقام وام مىگرفتند ، مىدانستند كه گاهى شخص فرومايه‌اى چون طهماسب ، در ازاى خدمت و جانفشانى ممكن بود به جاى منصب مثلا به ايشان غلامى خوبرو يا كنيزكانى زيبا و خوش‌اندام ببخشد . در واقع از آنجا كه اين امر متضمن هزينه‌اى از خزانهء وى نبود ، كرارا به چنين تدبيرى\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nمبادرت مىورزند . » « 1 »\r\nدر اندرون دربار يعنى در حرمسراى سلاطين صفوى ، هميشه عده‌اى زن عقدى و تعداد كثيرى كنيز عمر خود را با رنج روحى شديد سپرى مىكردند . زيرا گذشته از رقابت و حسادتى كه معمولا بين آنان حكومت مىكرد ، از محروميت جنسى نيز بسيار ناراحت بودند . زيرا كه شاه معمولا به زنان سوگلى خود توجه مىكرد و زنان معمولى شايد سالى يكى دو بار با شاه همبستر مىشدند . به همين علت تعيشات غيرطبيعى مخصوصا ( طبق زدن ) بين آنان خيلى رواج داشت .\r\nشاه عباس چون كمابيش به اين حقيقت توجه داشت ، به قول پيترو دلاواله گاهگاه زنان حرم خود را مطلقه مىكرد و به عقد ازدواج بزرگان و سركردگان خود در مىآورد . « 2 »\r\nيك بار شاه به يكى از رجال نظر كرد ، در پايان ميگسارى شبانه گفت : « آيا ميروى تا ايامى را با آن زن به سر آورى ؟ منظورش زنى بود كه پس از فسخ نكاح از حرمسراى خود به او بخشيده بود . خان جواب داد « البته » و اضافه كرد كه سعى خواهد كرد به بهترين وجهى به اين زن بپردازد ، زيرا بايد به زنان اعطايى شاه واقعا خدمت كرد . شاه به خنده پرسيد « خلوت را با او چگونه مىگذرانى ؟ » جواب داد . « عالى » و سپس جام را سركشيد . پيترو كه در اين مجلس حضور داشت ، مىنويسد شاه در جام خود شراب ريخت ، و در حالى كه با دست خود آن را حركت مىداد تا سرد شود ، به من تعارف كرد . من هم از لحاظ ادب گرفتم و نوشيدم و شاه به همان شيوهء سابق براى خود در همان جام شراب ريخت و سركشيد . » « 3 »\r\nدر جاى ديگر مىنويسد : « يك روز شاه سى زن حرم خود را به اشخاص مختلفى شوهر داد ، زنى را كه شاه به اين صورت شوهر مىدهد و از حرم خارج مىكند ، به كجاوه‌اى روى شتر مىنشانند . كجاوه ، صندوق بزرگ سرگشاده‌اى است كه بر يك طرف شتر بسته مىشود و در طرف ديگرش نيز محفظهء مشابهى قرار گرفته كه محتوى اسباب و اثاثيهء زن يعنى بالش و لحاف و دوشك و لباسها و طلا و جواهرات و خلاصه تمام اشيايى است كه او در حرم داشته است .\r\nوقتى زن از طبقهء خيلى پايين نباشد ، علاوه بر اين اشياء و اثاثيه ، حتما دويست تا سيصد سكهء طلا نيز با خود دارد . زيرا به طورى كه مىدانيد ، در مشرق‌زمين زن مالى به شوهر نمىدهد و جهيزيه به صورتى كه نزد ما معمول است به خانهء او نمىبرد بلكه فقط اسباب و اثاثيهء خود را به خانهء همسر نقل مكان مىدهد . »\r\nقدرت سلطان : كمپفر كه در زمان شاه سليمان صفوى در ايران بود ، مىنويسد : « شاه صفوى ايران از حقوق كاملا نامحدود و مستقل در اعمال قانون برخوردار است و در بقيهء جهان قدرت دولت يا با توافقى رسمى و شناخته شده يعنى توسط قانون اساسى محدود مىشود ، يا موانعى در راه آن وجود دارد . . . اما شاه صفوى بر خلاف آنچه گفته شد ، به هركارى مجاز است و\r\n\r\n\r\n","description":"","footnote":"\r\n( 1 ) . تاريخ اجتماعى طاهرى\r\n( 2 ) . سفرنامهء پيترو ، ص 268\r\n( 3 ) . همان ، ص 259\r\n","page_name":" 238 ","page_number":238},
  {"content":"\r\n\r\nهيچ رادع و مانعى در سلطنت خود نمىشناسد و عقد قراردادها ، اعلان جنگ و صلح ، تغيير دادن در قوانين مملكت ، وضع مالياتهاى جديد و حتى اختيار جان و مال هرفرد و زنان و فرزندان او ، همه در دست شاه است و هيچ قاعده و قانونى زيردستان را چه فرادست و چه فرودست در مقام هوى و هوسهاى يك فرمانرواى احتمالا منحط حفظ و حراست نمىكند . « 1 » كمپفر در مورد وليعهد مىنويسد كه او تعليم و آموزش منظم و جدى نمىبيند و با معاشرت با مردان لايق ، تربيت نمىشود ، زندگى وليعهد سراسر در اتاقهاى حرمسرا مىگذرد و خارج از حدود حرمسرا حتى به وى اجازه نمىدهند كه رنگ آفتاب را ببيند . مصاحبين وليعهد خواجه‌هاى زنگى هستند كه از اطراف و اكناف مناطق جنوب عالم ، خريدارى شده‌اند . . . معلم وليعهد كه غلامى است اخته شده ، به پيشنهاد زنان انتخاب مىشود . اين معلم كه به هيچ‌وجه توانايى ندارد كه شاه آينده را با رموز شايستهء مقام سلطنت آشنا سازد ، يكه و تنها او را درس دين مىآموزد و به او انواع و اقسام رسوم و آداب خرافى را تعليم مىدهد . » « 2 »\r\nمعلم وليعهد ، مغز شاهزاده را با افسانه‌هاى بىمعنى پر مىكند ، بدون اين‌كه توانايى اين را داشته باشد كه به وى علمى واقعى بياموزد . حقوق عمومى ، اصول مملكتدارى ، ورزش و مسائل مربوط به تربيت . . . به هيچ‌وجه موردنظر نيست . « به همين علت پس از تغيير سلطنت ، شاه بىتجربه با انبوهى از مشكلات مواجه مىشود . » هركس مىكوشد گليم خود را از آب بيرون بكشد . بزرگان سرگرم بند و بست و بگير و بده هستند و در اين ميان هيچ‌كس پرواى كار مملكت را ندارد . احدى در بين جمع بىشمار اين برگزيدگان و معتمدان شاه نيست كه به تبعيت از نداى وجدان و از روى وطن‌پرستى مشكلات مملكت را بر شاه بىتجربه بنماياند و يا به او نصيحت كند . . . آنها براى آن‌كه بهتر بتوانند به منافع شخصى خود برسند ، سعى مىكنند سر شاه را به انواع و اقسام قصه‌هاى خوشمزه گرم كنند . مديران شوراى مملكتى به وى اطمينان كامل مىدهند كه اوضاع روبه‌راه و در اطراف و اكناف امنيت برقرار است .\r\nكمپفر مىنويسد : پس از مرگ شاه عباس دوم ، رجال مملكت براى اينكه بيشتر و بهتر بر اوضاع مسلط باشند ، تصميم گرفتند شاهزاده حمزه را كه صغير و ناتوان بود ، به سلطنت برگزينند . ولى رئيس خواجوان دربار زبان به مخالفت گشوده و شاه صفى را براى احراز مقام سلطنت شايسته و وارث قانونى شاه عباس شمرد . بزرگان ناگزير با اين نظر موافقت كردند و وزيراعظم تصميم گرفت يك نفر را براى اعلام اين جريان به اصفهان گسيل دارد . كمپفر مىنويسد چون در ايران كشتن و كور كردن وليعهد عملى عادى بود ، وقتى وليعهد را از مادرش خواستند ، تا به تخت سلطنت بنشانند ، او در حالى كه اشك مىريخت ، پسر خود را در آغوش كشيد و گفت به هيچ تمهيدى او را رها نخواهد كرد . هنگامى كه اصرار و ابرام ناظر حرم از حد\r\n\r\n\r\n","description":"","footnote":"\r\n( 1 ) . در دربار شاهنشاه ايران ، ترجمهء كيكاووس جهاندارى ، پيشين ، ص 14\r\n( 2 ) . همان ، ص 25 به بعد\r\n","page_name":" 239 ","page_number":239},
  {"content":"\r\n\r\nگذشت ، مادر خنجر را از كمر پسرش بيرون كشيد و تهديد كرد كه اگر باز به بردن پسر او اصرار ورزند ، وى با دست خود او را خواهد كشت . خواجه ، قسم خورد كه شاهزاده صحيح و سالم باز گردد . . . آن‌گاه اين جوان در معيت ناظر با خاطرى مشوش و در حالى كه هنوز چهره‌اش از اشكهاى مادر تر بود از حرمسرا خارج شد . تفنگچى لر آقاسى به محض ديدن وى به خاك افتاد و به نشان احترام سه بار زمين ادب بوسيد آن‌گاه زانو زد و نامهء ديوان عالى را بيرون كشيد و اشك ريزان گزارش داد كه « پدرش مرد و وى به جانشينى انتخاب شده است و حال بهتر آن است كه هر چه زودتر فرمان به برگزارى مراسم تاجگذارى بدهد . » « 1 »\r\nكمپفر مىنويسد پس از آن همه چيز روبه‌راه شد ، شاه باز به حرمسرا وارد شد . « مادرش كه از ملازمان احاطه شده بود ، از او استقبال كرد و با سه بار بوسيدن خاك پاى او مراتب احترام خود را ابراز داشت . همسر و متعه‌هاى وى نيز چنين كردند . شاه جوان هنگام تاجگذارى گاه سرخ مىشد و گاه رنگ مىباخت . او كه كمى پيش چون غلام‌سراى بود ، ناگهان با گذشت شبى به فرمانرواى تام الاختيار سراسر ايران بدل شده بود ، بدون اين‌كه از امور مملكتدارى بويى به مشامش رسيده باشد . . . » « 2 » روز بعد كه مردم در اثر نواختن نوازندگان سلطنتى از تغيير سلطنت آگاهى يافتند ، بدون اين‌كه عكس العملى نشان دهند ، دنبال كار و كسب خود رفتند . كمپفر از خونسردى مردم در اين موارد اظهار شگفتى مىكند و مىنويسد كه شاه جديد معمولا براى رهايى از رقابت و تهديد اطرافيان ، بلافاصله فرمان به كور كردن يا قتل شاهزادگانى مىدهد كه ممكن است مدعى تاج و تخت باشند .\r\nفاصله شاه تا مردم : در يكى از نامه‌هاى پادشاه هند به شاه صفى ، دربارهء سلاطين چنين آمده است « . . . در خدمت پادشاهان عظيم الشأن ضرور است كه جمعى از دانايان بوده باشند و آنقدر شخصيت و عزت و قدرت داشته باشند كه دليرانه هرمسأله را كه مصلحت دولت در آن باشد عرض نمايند » پادشاه بايد « . . . داد مظلوم از ظالم بستاند . . . تا ضرور نشود هيچ يك از بنده‌هاى خدا را عقوبت نمايد . . . » « 3 »\r\nوظايف پادشاه : به طورى كه از نوشته‌هاى سانسون برمىآيد « در ايران مردم هرگز نمىتوانند شكايت خود را به عرض شاه برسانند و معمولا جز در مواردى كه شاه سوار بر اسب به گردش مىرود و از خيابانها عبور مىكند ، مردم نمىتوانند عريضه‌ها و خواستهاى خود را به شاه تقديم دارند ، عبور شاه از معابر عمومى نيز ساده و بىپيرايه صورت نمىگرفت ، بلكه ابتدا چهار صد تفنگدار كه نوار دراز قرمز ابريشمى رنگى به تفنگهايشان بسته‌اند ، در دو خط مستقيم مسير شاه حركت مىكنند . پس از آنها عده‌اى سرهنگ و افسر سوار ، با تجهيزات به راه مىافتند و از پس آنها رئيس كل دربار حركت مىكند و پس از آن رئيس كل بيوتات سلطنتى و ميرآخورباشى و خوان‌سالار بزرگ هريك با عده‌اى صاحب‌منصب مىگذرند . پس از آن تعدادى اسب بسيار عالى با زين و يراق قيمتى و سپس افسران قزلباش با تبرزين‌هاى جنگى ، پس از آن\r\n\r\n\r\n","description":"","footnote":"\r\n( 1 ) . همان ، ص 44 به بعد\r\n( 2 ) . همان ، ص 50\r\n( 3 ) . اسناد تاريخى عهد صفويه ، پيشين ، ص 334\r\n","page_name":" 240 ","page_number":240},
  {"content":"\r\n\r\nمهماندارباشى و پس از او امرا و رئيس كل تشريفات حركت مىكنند . بعد از اينها غلام بچگان ، و كسى كه چتر سايه‌بان شاه را حمل مىكند و مامور تهيه قليان ، و خواجهء حرم‌سرا به راه مىافتند و پشت سر آنها اعليحضرت تشريف مىآورند . . . » طبيعى است كه با اين تشريفات ، دسترسى به شاه و اعلام شكايت براى مردم بىنوا تقريبا محال است . « 1 »\r\nشكايت از حاجب و دربان : ميرزا طاهر نصرآبادى از شعرا و محققين عصر شاه سليمان در ضمن مكتوبى كه مخاطب آن ميرزا قاسم خلوت‌نشين عباس‌آبادى اصفهانى تبريزى الاصل است ، از وى گله مىكند و مىگويد روزى كه براى وصول حوالهء شما به سراغ خواجه التفات صندوق‌دار رفتم ، از پسر شما بىاعتنايى ديدم . در اين نامه نصرآبادى به بسيارى از سنن اشراف تاجگذارى شاه سليمان ، تصوير از سفرنامهء كمپفر\r\n\r\n\r\n","description":"","footnote":"\r\n( 1 ) . همان ، ص 107\r\n","page_name":" 241 ","page_number":241},
  {"content":"\r\n\r\nآن دوران حمله مىكند و مىنويسد كه پس از آنكه با احتياط تمام قدم به اندرون نهادم ، يساولان و ايشيك آقاسيان به حكم آنكه\r\n سگ و دربان چو يافتند غريب * اين گريبان بگيرد آن دامن \r\nاز شش جهت زبان گشودند كه « كيم سن و هانده گدرسن و در توپ باغله » شروع نمودند من بيچارهء روستايى بىجگر كه سواى « بوره‌وبشو » حرفى ديگر نشنيده ، از استماع اين سخنان مانند نقش ديوارى بر جاى ماند ، نه ياراى برگشتى و نه قدرت اندرون رفتن . آن شخص رفيق دست فقير را گرفته به زبان نسناسى به ايشان گفت مانع نشويد خدام خود فرموده‌اند . . . لا حول گويان داخل ايوان خان شدم ، چه ديدم يك مازندران ريكا ، يك قرداغ قارداش ، يك هندوستانى خواجه‌سراى ، على الخصوص خواجه ياقوت ، خواجه لاهوت ، خواجه فرتوت ، خواجه مشكى و خواجه رشكى و خواجه ناجى و خواجه راجى و خواجه باجى سياه و سفيد و زرد و عنابى فقير را آن‌قدر واهمه روى داد كه خود را از مردگان شمردم . ناگاه نظر اين بيچارهء غريب به سمتى افتاد كه مخدوم‌زادهء عاليشأن به عظمت و اجلال متمكن بودند به پيش رفته دست از جان شسته بعد از سلام و كرنش پيغام خدام را گذرانيدم به تغير و زهر چشمى كه اگر در كار قيصر كردى زهرهء فغفور آب به شدّ و مد تمام فرمودند كه « ما خواجه التفات نيستيم . . . » در پايان‌نامه ، نصرآبادى از روى كمال خيرخواهى به ميرزا قاسم مىنويسد كه فرزند خود را تربيت كند كه اگر « بيچاره‌اى به آستان‌بوسى آيد ، آخر در تواضع زبانى و رسمى تقصير نورزد . . . اگر در تعظيم من قد الف مىنمود ، از ايشان چه كم مىشد ؟ به‌هرحال تا ممكن است در تربيت ايشان بكوشيد و سعى بليغ به جاى آوريد . . . چون دو كلمهء گستاخى نسبت به ملازمان عالى واقع شد حمل بر نوع ديگر نفرمايند . . . » « 1 »\r\nدر مراسم تاجگذارى شاه سلطان حسين صفوى : كاررى مشهودات خود را از جريان تاجگذارى شاه سلطان حسين چنين بيان مىكند « . . . وقتى كه ساعت سعد از طرف منجمان تعيين شد ، به بازرگانان و پيشه‌وران بازار دستور دادند كه هركدام چراغى روشن كنند و تا نصف شب در بازار بمانند و گرنه به پرداخت دوازده تومان محكوم خواهند گرديد . حس كنجكاوى ، مرا وادار ساخت كه شب را نخوابم ، بيرون بروم و در شهر گردش كنم . چند كوچه و بازار كه گشتم ، براى من روشن شد كه چراغانى كوچه و بازار به تهديد صورت گرفته و چراغها و شمعهايى كه بازار را روشن كرده نه تنها جلوه به بازار نبخشيده ، بلكه وضع نامطلوبى نيز در آن ايجاد كرده است . از آتش‌بازى و شادمانى حسابى نيز خبرى نبود . و اين امر نشان مىداد كه مردم شاه صفوى را دوست ندارند . فقط از او مىترسند . چنان كه روز درگذشت شاه سليمان ، جمع كثيرى عروسى و بزم شادمانى برپا داشتند وقتى از كوچه و بازار مىگذشتم ، تصور كردم كه حتما\r\n\r\n\r\n","description":"","footnote":"\r\n( 1 ) . مجلهء يادگار ، ص 2 ، ش 4 ، ص 47 به بعد ، مقالهء « پرتو بيضايى »\r\n","page_name":" 242 ","page_number":242},
  {"content":"\r\n\r\nدر ميدان بزرگ و عظمت شهر ، با چراغانى و آتش‌بازى و هلهله و شادمانى مردم روبرو خواهم شد ، متأسفانه آنجا چيز فوق العاده‌اى نبود تا حس كنجكاوى مرا ارضا كند . خسته و كوفته از گشت بازار ، خود را به قهوه‌خانه‌اى رساندم و با صرف قليان منتظر فرارسيدن ساعت تاجگذارى شدم . . . نزديكهاى نصف شب ساعت سعد تاجگذارى فرارسيد ؛ همزمان با آن ، نزول باران ، وضع بيرون را به هم زد . اما با صداى طبل و شيپور به اطلاع مردم اصفهان رسانيدند كه حسين به پادشاهى رسيد . » « 1 »\r\nبدين ترتيب جشن تاجگذارى شاهى چون سلطان حسين آغاز و انجام پذيرفت .\r\n\r\nسازمانهاى وابسته به دربار صفوى\r\nصاحب جمع : اين صاحبان مناصب رؤساى دواير يا كارخانجات مختلفى از دستگاه خاصهء شريفه بودند كه توسط ناظر بيوتات اداره مىشد ، نويسندهء تذكرة الملوك ابتدا از جريان امور و مقرراتى كه در كارخانجات مختلف جهت كسب اعتبارات و حمايت مىشد ، بحث مىكند ؛ در رأس هريك از دواير يك صاحب جمع قرار داشت كه زير نظر وى يا هم‌رديف او يك مشرف كه مراد بازرس است مشغول انجام وظيفه بود . قسمتى از وظايف مشرف عبارت از تعيين و برآورد بودجه و اعتبار موردنظر بيوتات مربوطه بود و گزارش آن تقديم ناظر بيوتات مىگرديد ، و ناظر پس از امعان نظر و دقت در برآورد فوق آن را تقديم وزير بيوتات مىكرد و وزير مذكور آن را در گزارشى جامع منظم مىكرد و به وزيراعظم كه بدون توقيع وى هيچ اعتبارى پادار نمىشد ، تقديم مىداشت . بلافاصله پس از تعليفهء وزيراعظم ، صاحب جمع تهيهء رسيد مىكرد و اين توسط وزير بيوتات و مستوفى ارباب التحاويل امضا و خط گذاشته مىشد و ناظر بيوتات آن را مهر مىكرد . رسيد پس از انجام اين مراسم براى دريافت وجوهات آماده بود .\r\nطبق مندرجات تذكرة الملوك تعداد بيوتات يا كارخانجات سلطنتى سى و سه بود .\r\nخزانه‌دار و كليددار خزانه ، از خواجه‌سرايان با توقير و مورد احترام بودند . مطلب جالب آن است كه صاحب جمع خزانهء عامره يا خزانه‌دار ، نه تنها مسؤول نگهدارى وجوه و اشيايى كه به خزانه سپرده شده بود شناخته مىشد ، بلكه اقداماتى نيز براى اعاده و تحصيل مطالباتى كه موعد وصول آن سر رسيده بود به عمل مىآورد .\r\nجبادارباشى : نيز از خواجه‌سرايان بود . كمپفر در ص 124 در عداد طبقات مختلف ابواب جمعى وى از چلنگران و كارگران و پيكانگران و باروت‌سازان و آتشباران نام مىبرد . به علاوه مسگرخانه كه گويا كارخانهء جداگانه‌اى بوده است و طبق سخن كمپفر انواع ظروف مسى\r\n\r\n\r\n","description":"","footnote":"\r\n( 1 ) . سفرنامهء كاررى ، پيشين ، ص 11 - 109\r\n","page_name":" 243 ","page_number":243},
  {"content":"\r\n\r\nمىساخته و كارگران آنجا ، آن اندازه ماهر بودند كه در كار خود ريزه‌كارى زرگران را معمول مىداشتند . و مقصود از اين اشاره به احتمال قوى محصولات مسى مشهور اصفهان است ، يعنى ظروف كنده‌كارىشده مانند سينى و غيره .\r\nمركز اسلحه‌سازى در ايران : ( قورخانه ) يا به قول كمپفر ( در صفحه 168 ) جباخانه در قلعه‌اى قديمى در اصفهان قرار داشت . يك كارخانهء اسلحه‌سازى نيز در ايروان براى مقابله با عثمانيها ايجاد كرده بودند .\r\nقيچاچى خانه : يا خياطخانه در دستگاه بيوتات ، اختصاص به تهيه ملبوس شاه و اهل حرم داشت علاوه بر اين ، خلعتهاى گرانبهاى امرا كه تن‌پوش شاه بود و به امرا داده مىشد ، و يك قيچاچى خانهء ايرانى نيز داير بود كه خلعتهاى كم‌بهاترى تهيه مىكرد و سه گونه محصول داشت كه عبارت بودند از بالاپوش و قبا و تاج ، نيمتاج ، انواع مختلف سرپوشها يا كلاههاى زمان صفوى قابل مطالعهء مخصوص است . تاج و هاج كه در فصل 35 آمده است ، شايد همان تاجى است كه سانسون بر سر مهماندار ديده بود و آن را چنين توصيف مىكند : « عرقچين بزرگى پوشيده از قلابدوزى و زربفت و داراى نوكى بلند ، و در اطراف آن چندين دالبر قرار دارد كه قسمت پايين آن به مليله‌هاى زرين احاطه شده است و قسمت فوقانى آن پر است از پر كلنگ . » سانسون اضافه مىكند كه اين كلاه وقف دوازده امام است كه در مواقع رسمى قزلباشها و خوانين بر سر مىگذاشتند و مأموران رسمى تات ( - غير ترك ) حق بر سرگذاشتن آن را نداشتند .\r\nبدون ترديد در مورد وظايف فراشباشى و صاحب جمع مشعلخانه ابهامى وجود دارد .\r\nظاهرا مدتها تصدى اين دو شغل با يك نفر بوده ، ولى بعد از فراشباشى خراسان يعنى كسانى كه فرش پهن مىكردند و چادر مىافراشتند ، خادمين و پيشخدمتان قصر شاهى بودند . فراشخانه داراى داروغه‌اى كه گويا تصدى امور كارگزينى و استخدامى را داشته ، سرايداران با فراشان متفاوت بودند و اينان را براى تصدى امور كارگزينى سنگين در قصر مورد استفاده قرار مىدادند .\r\nتوشمال‌باشى يا خوانسالار عالى شاه ، در حقيقت ناظر و بازرس مطبخ شاه بود و كليهء امور آشپزخانه را تحت نظر داشت . اين شخص موقعى كه شاه در مصاحبت بانوان حرم به سر مىبرد ، ظروف محتوى غذا را تا در حرم بدرقه مىكرد و در مجالس رسمى وى غذاها را مىچشيد ، و در تمام مدت صرف غذا ، توشمال‌باشى ايستاده مىماند . اين شخص با استفاده از عقيدهء مردم ، از خوراكى كه شاه بدان دست زده بود استفادهء فراوان مىكرد . ( به اين معنى كه مردم براى غذايى كه دست شاه به آن خورده بود ارزش بسيار قايل بودند و آن را به قيمتى گران مىخريدند و مىخوردند . ) توشمال‌باشى در بيوتاتى كه مواد غذايى تهيه مىكردند ، يعنى در ميوه‌خانه و غانات و بيوتات ديگرى نظير هويج‌خانه ، چورك‌خانه ( نانوايى ) و حلواجى ( شيرينىپز خانه ) و يقورت ( لبنيات و ماست ) و ترشىخانه و غيره اعمال نفوذ و نظارت مىكرده است . مواد اوليهء مورد مصرف اين بيوتات على العموم توسط حكام ، با ارسال بارخانه\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nدر موسم مخصوص و بهنگام دست آمدن نوبر و ارمغان هرسرزمين تدارك مىگرديد .\r\nمتصدى تدارك آب و قهوه و آشاميدنيهاى خنك و همچنين متصدى نگهدارى ظروف مانند سقاخانه ، اياغخانه و چينى كاسه‌خانه كه ظروف طلا و نقره را نيز نگهدارى مىكرد ، در شمار بيوتات محسوب مىشدند .\r\nدر تذكرة الملوك از شيره‌خانه بدون ذكر تفصيل و تفسير سخن به ميان آمده ، آنچه مسلم است شاه ، گاه در محافل خصوصى و گاه در مجالس رسمى و در حضور سفرا و تجار و هنرمندان خارجى ميگسارى مىكرد . چون اين عمل منع شرعى داشت ، روحانيان به مجرد اين‌كه استنباط مىكردند كه شاه سازندگان را فراخوانده است ، از مجلس بيرون مىرفتند .\r\nدر تذكرة الملوك به شترخان يا طويلهء شتران اشاره شده است . ظاهرا ناظر دواب يا دواب ايلخى ، انواع و اقسام دواب باركش و شترهايى را كه براى استفادهء درباريان تخصيص داده شده بود ، تحت نظر و مراقبت خود داشت . ركاب يا ركيب به معنى رخت و البسه و پوشيدنيهاى شاه است . شايد چون در مسافرتها اين وسايل را در جامه‌دانها در ركاب شاه مىبردند ، به اين نام مشهور شده است . مهتر ركابخانه يا خواجه‌سرا ، در خلوتگاه در خدمت شاه بود و جعبهء كوچك بر كمر آويخته و دستمالها و داروها و عطريات مورد استفادهء شاه را مىآورد . مشعلدار متصدى روشنايى و حرارت قصر بود . ديگر از لواحق دربار نقاره‌خانه است كه عبارت از عده‌اى طبل‌زن و شيپورزن بودند كه در هنگام غروب و سحرگاه دو ساعت پس از نيمه‌شب از ايوان و از در سراى شاه مىنواختند . كمپفر از « چال‌جىباشى » يعنى رئيس نوازندگان و موسيقىدانان و دختران رقاص و غيره سخن رانده است .\r\nمشعلدارباشى مسؤوليت نظارت عمومى به كليهء گروههاى مشغول‌كننده و سرگرم‌كنندهء مردم را داشت . كليهء اماكن فساد و عاملين فسق و فجور را تحت نظر داشت . در اصفهان يازده هزار فاحشهء معلوم‌الحال ثبت شده و هزار و پانصد زن كه كم‌وبيش آلودگى داشتند ( تك‌پران ) وجود داشته است و زنان شق اخير چون بسيار به آبرو و حيثيت خود پايبند بودند ، به شدت مورد اخاذى اطرافيان مشعلدارباشى واقع مىگشتند . مأموران ابواب‌جمعى وى ، آلات جرايم قماربازان را حتى تا گوشه‌هاى دورافتادهء گورستانها و ويرانه‌ها ، گردآورى مىكردند . شاه عباس كه ظاهرا عوايد اين رشته را نامشروع مىدانست ، مقرر داشت كه از محل اين درآمدها وسايل روشنايى و مشعل و آتشبازى تأمين گردد . « 1 »\r\nمينورسكى ضمن بحث در پيرامون سازمان ادارى حكومت صفوى ، از ايشيك آغاسى و زيردستان او سخن مىگويد و مىنويسد ايشيك آغاسىباشى حرم ، فقط مسؤول نظارت در آستانهء حرم بود و هيچ‌گونه دخالتى در مسؤوليتهاى مهمترى كه توسط همانندان ديوانى وى\r\n\r\n\r\n","description":"","footnote":"\r\n( 1 ) . سازمان ادارى حكومت صفوى ، با تعليقات مينورسكى ، پيشين ، ص 122 به بعد\r\n","page_name":" 245 ","page_number":245},
  {"content":"\r\n\r\nانجام مىگرديد ، نداشت . گويا نسبت به ديگر صاحب‌منصبان ديوانى از لحاظ مقام نازلتر و فروتر بود . موضوع جالب توجه آنكه لشكرنويس ديوان ، مسؤول اعضاء و خدمهء حرم نيز بود .\r\nيساول كه ريشهء مغولى دارد ، به معنى قانون و فرمان است و به مأمورينى اطلاق مىشود كه او امر و فرمانها را در حضور سلطان ، اجرا مىكردند . در زمان صفويه يساولان صحبت ، وظيفه آجودانهاى امروزى را انجام مىدادند . از عالم‌آراى عباسى ( ص 124 ) برمىآيد كه يساولان صحبت را به مأموريت‌هاى خطير نيز مىفرستادند . مأموريتهايى كه نتيجهء برخوردارى از اعتماد كامل سلطان بود . شاردن آنان را با عنوان خدمتگار مصاحب يا « خادم خاص » مىخواند و مىگويد كه آنان در تشريفات و مراسم با چوبدستها يا عصاهاى زراندود حاضر مىشدند .\r\nيساولان صحبت از ميان پسران نجيب‌زاده‌ترين امراء برگزيده مىشدند . در شرفنامه شرف خان ( جلد اول ص 450 ) شمه‌اى از شيوهء تربيت جوانان نجيب‌زاده‌اى كه در حرم شاه به مصاحبت شاهزادگان پذيرفته مىشدند ، مسطور است و جا دارد كه سپاسگزار اين اشارت صاحب شرفنامه باشيم . آنان به دست لله‌هاى مجرب و متقى و پرهيزگار سپرده مىشدند و ضمن كليهء فنون نظامى ، از جمله چوگان‌بازى نيز بديشان آموخته مىشد . حتى اشتغال به فن نقاشى نيز از تكاليفشان بود . زيرا شاه طهماسب معتقد بود و مىگفت كه اين هنر « سليقه را راست مىكند . » يساولان مجلس چندان ممتاز و مورد نظر نبودند و يساولان صحبت و مجلس ، هر دو تحت نظر ايشيك آقاسىباشى قرار داشتند ضمن اين‌كه يساولان صحبت در حضور شاه مىايستادند ، يساولان مجلس در كار رسانيدن فرامين و احكام سلطان به مجلس‌نشينان بودند . » « 1 »\r\nحكيم‌باشى : در دورهء صفويه حكيم‌باشى ناظر امور پزشكى شاه و اطرافيان او بود و از خزانه حقوق كلانى مىگرفت . بزرگترين خطرى كه حكيم‌باشى را تهديد مىكرد ، عزل از سمت و ضبط اموال و افتادن به زندان بود ، و اين امور هنگامى پيش مىآمد كه بيمار تاجدار وى فوت شود . و شاردن و كمپفر سرگذشت دو حكيم‌باشى شاه عباس ثانى را نقل مىكنند ، معهذا رفتارى كه با آنها شده ، نشان مىدهد كه در زمان صفويه نسبت به دوران مغول با حكيم‌باشيان بهتر رفتار مىشده است . در زمان مغول حكيم‌باشيان جان در گرو كار خود داشتند .\r\nعطارخانه : با شغل حكيم‌باشى ، گونه‌اى بستگى داشت . كمپفر مىگويد : « داروهاى مورد نياز شاه و درباريان در عطارخانهء شاهى تحت نظارت ، به دستور عطار تهيه و تركيب مىشد . و همچنين اشاره مىكند به پرهيزخانه كه در آن انواع جوشانده‌ها و شربتها ترتيب داده مىشد .\r\nشاردن به بستگى نزديك مشاغل منجمان و حكيم‌باشيان اشاره مىكند و مىگويد قبل از به كار بستن نسخهء حكيم ، جلب موافقت منجم ضرورى بود . صاحبنظران خرافات وابسته به امور نجومى را يكى از علل تنزل و انحطاط نظام ايران مىدانند . . . » « 2 » در دورهء قدرت نادر و بازماندگان\r\n\r\n\r\n","description":"","footnote":"\r\n( 1 ) . همان ، ص 122\r\n( 2 ) . همان ، ص 109 به بعد\r\n","page_name":" 246 ","page_number":246},
  {"content":"\r\n\r\nاو سازمان عريض و طويل عصر صفوى تقليل كلى يافت و عمال و حواشى دربار شاه سلطانحسين در اثر حمله افاعنه پراكنده شدند و پس از استقرار حكومت نادرى به مشاغل ديرين بازنگشتند ، سازمان ادارى ايران در عهد نادر طول و تفصيل چندانى نداشت .\r\nاندرزهاى سياسى نادر به محمد شاه ، سلطان هند : نادر قبل از مراجعت از هند ، بر آن شد كه به محمد شاه نصايحى بكند و به بهانهء دوستى او را به اقدامى وادارد كه متصرفات خود او محفوظ بماند . مىگويند كه وى چنين مطالبى بر زبان راند : « شما بايد زمينهايى را كه براى استفادهء حكام تعيين شده است از آنها بگيريد و از خزانهء خودتان مواجب آنها را نقدا بپردازيد .\r\nنگذاريد هيچ يك از آنها قوايى جداگانه براى خود نگاه دارند در اين صورت احتياجى به داشتن ارتش ثابت و عظيم نخواهند داشت . ولى در هرحال بايد قشونى مركب از شصت هزار سوار برگزيده داشته باشيد و هرساله مبلغ شصت روپيه براى هريك از آنها خرج كنيد . هر ده نفر يك ده‌باشى و هرده‌باشى يك يوزباشى و هرده يوزباشى يك مين‌باشى بايد داشته باشد .\r\nاز وضع مملكت و از زندگى افسران و خانوادهء آنها اطلاع حاصل كنيد و از استعداد و لياقت هريك از آنها باخبر باشيد . اجازه ندهيد كه هيچ يك از سربازان عاطل بماند . وقتى ضرورت ايجاب مىكند عده‌اى كافى از قواى خود را تحت فرماندهى لايق و باوفا و باتجربه اعزام داريد . ولى وقتى مأموريت خود را انجام داد ، دوباره او را بخواهيد بدينوسيله از عواقب جنگ با يك دولت نيرومند كمتر وحشت خواهيد داشت .\r\nدر مورد انتخاب بزرگان دربار دقت كنيد و كسانى را كه نيرنگباز و جاه‌طلب و خودخواه هستند به حضور خودتان راه ندهيد . اگر قرار بود من آنها را انتخاب كنم ، در غياب من به شما احترامى نخواهند گذاشت . ولى اطمينان داشته باشيد كه اگر يكى از آنها سر به شورش بردارد ، او را تنبيه خواهم كرد . در صورت لزوم من مىتوانم از قندهار ظرف مدت چهل روز خودم را به دهلى برسانم . هيچ وقت فكر نكنيد كه من از شما خيلى دورم . »\r\nاين نصيحت تا حدى طبق اصول حكومت خود نادر بود . مرزهايى كه وى زير نظر داشت ، به اندازه‌اى از هم دور بودند كه وى مجبور بود قواى عظيمى آماده داشته باشد و دفاع مرزها را به ايرانيان بسپارد كه حق داشت به آنها بدگمان باشد . « به سربلند خان و نظام الملك و ساير اميران محمد شاه توصيه مىكرد كه نسبت به پادشاه خود باوفا باشند . » « 1 »\r\nنويسندهء رستم التواريخ كه ظاهرا خود را پيرو مكتب افلاطون مىداند در مقدمهء كتاب خود يك كشور مطلوب يا يك مدينهء فاضله را چنين توصيف مىكند : « . . . در قلمرو ما از غنى و فقير ، از مرد و زن بايد كسب و پيشه داشته باشد و از غله‌جات و حبوب و ثمرات و هرچه حاصل از زراعت آمد در چهار فصل پنج يك آنها را بايد به خزانهء پادشاه رسانند و هرچه از\r\n\r\n\r\n","description":"","footnote":"\r\n( 1 ) . ميمندىنژاد زندگى نادر شاه ، پيشين ، ص 237 به بعد\r\n","page_name":" 247 ","page_number":247},
  {"content":"\r\n\r\nمعدنها و درياها يا چيزهايى كه بىمالكيت حاصل آيد حق پادشاه است و هركه بميرد و بىوارث باشد و ارتش پادشاه است و هرمنفعتى كه از كسب و پيشه و صنعت حاصل آيد پنج يكش را بايد به خزانهء پادشاه رساند . و معاملات شهرستان پنج يكش بايد به خزانهء پادشاه رسانده شود . و هرچه وارد گمرك پادشاهى شود ، چهل يك آن را به خزانهء پادشاه رسانند و در قلمرو ما در هرشهر يا قريهء عظيمى بايد بيمارخانه يا طبيب حاذق و عمله‌جات و اخراجات از سركار دولت باشد . و بايد در هرشهرى ، عدد سكنه از مرد و زن و بزرگ و كوچك از غريب و بومى در دفتر پادشاه نوشته شود . و پادشاه ، بايد ضامن جان و مال و عرض كسانى كه در فرمانش باشند باشد . . . در قلمرو پادشاه ، بايد شاهراه‌ها را چنان بسازند كه راهروان آزار و ضرر و رنج نيابند . خصوصا در شهرستانها ، كوچه‌ها و خيابانها بايد زمينش هموار باشد و به جهت آب باران تدبيرها كنند كه راهروان آزار نيابند .\r\nدر همهء منازل قلمرو و در همهء كوچه‌ها و بازارها بايد پاسبانان پاسبانى اموال مردم نمايند و پادشاه بايد از صبح تا نيمهء روز به ديوانخانه بنشيند با هفت وزير باتدبير به مهم‌سازى خلايق مشغول باشد ، و از نيمهء روز تا شام پادشاه بايد از روى عشق و محبت و دشمنى و كينه‌ورزى و بوالهوسى و دلخواهى هيچ كارى نكند مگر به مشورت عقلا و از روى مصلحت .\r\nپادشاه بايد دروغ نگويد و وفا به عهد و ميثاق نمايد و بر روى كسى نخندد و خائن را به ملازمت نگاه ندارد و خطابش عتاب‌آميز باشد و جزاى حسن خدمت و سوء خدمت را بدهد و بر همه فرمان‌برداران و پيروان پدر باشد و بر عدل و احسان و قسط و انصاف با خلوص نيت و پاكدلى با خلايق سلوك نمايد و در امور بلندهمت باشد و طامع نباشد و ضبط حبه و دينار و حقوق ديوانى ننمايد .\r\nمثلا اگر دانهء گندم يا جو يا هريك از حبوب ، چه اگر دانهء خردل و خشخاش باشد افتاده باشد بر زمين خم شود و بردارد و ضبط نمايد و به جايش صرف نمايد و از اين طريق عارش نيايد . زيرا پادشاهان از همهء فقرا فقيرتر و از همهء محتاجان محتاج‌تر مىباشند . بايد به حكم پادشاه كوچه‌ها و خيابانها و بازارها از مردار و چيزهاى كثيف و عفونت‌پذير پاك و پاكيزه نمود تا باعث عفونت هوا و و با و بيمارى نگردد . و بايد مردمان عيار مكار زيرك محقق را شاه به اطراف و جوانب ممالك خود و غير خود روانه نمايد كه از وقايع و كون و فساد همهء عالم خصوصا از همهء قلمرو و دستگاهش اخبار به او رسانند كه از همه جا باخبر و آگاه باشد . پادشاه بايد بردبار و پرحوصله باشد و هميشه به نفس امارهء خود سوار باشد نه آن‌كه نفس اماره را به خود سوار نمايد . و هميشه شهوت و غضب را مغلوب بدارد و نگذارد كه بر وى غالب شوند و يا در هرشهر و ده و سرحدى به جهت طى دعوا و رفع ادعا حكمهاى عادل و بامعرفت قرار دهد .\r\nپادشاه بايد طالب رنج و مشقت خود و راحت و رفاه ديگران باشد . و پادشاه بايد دايم در پى\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nاصلاح امور مملكت و اهلش باشد . « 1 » در جاى ديگر مىنويسد : « پادشاه بايد در امور زراعت و فلاحت بسيار ساعى و حريص باشد و در احداث و تعمير و تنقيه قنوات . . . اهتمام به جا آرد .\r\nپادشاه بايد از روى خواهش نفس اماره و دلخواهى و غيظ و غضب‌كارى نكند كه منجر به ندامت و فساد خواهد شد ، بلكه امور سلطنت بايد از روى مشاورت باشد و صلاح‌انديشى اولو الالباب باشد . پادشاه بايد خيانت‌كار را در دستگاه خود راه ندهد اگرچه فرزند يگانه و برادر با جان برابرش باشد . . . پادشاه بايد بىطمع باشد . پادشاه بايد با حزم و مآل‌انديش و دوربين و در امور غوررس و صرفه‌جو . . . و مانند پدر تربيت سپاه و رعيت نمايد ، در دفع دزدى و راهزنى و شلتاق سعى و اهتمام نمايد و در هرمنزلى پاسبانان و سخلوچيان قرار دهد . شاه و گدا و توانگر و بينوا و عالم و جاهل و مجتهد و مقلد در ادا نمودن حقوق ديوانى بايد همه برابر باشند . اول چيزى كه بر پادشاه واجب است ، تحصيل وزير باتدبير روشن‌ضمير از همه جا آگاه با امانت و ديانت با فهم و ادراك با حكمت است كه اگر آن نباشد همهء امور سلطنت مختل و معيوب خواهد بود . » « 2 »\r\nبه نظر مؤلف رستم التواريخ « هر پادشاهى را بر سبيل وجوب هفت وزير باتدبير روشن ضمير يا نايب دلپذيرى بايد كه با هم ضديت داشته باشند . و در هربلدى از جانب پادشاه حاكمى بايد كه صاحب نظم و نسق و حراست و حفظ و صيانت و احتساب و حسن سياست باشد . و در هر بلدى از جانب پادشاه هفت عامل معتبر با امانت و ديانت و هريك با نايبى بايد و در هر شهرى يك كارخانه آقاسى پردخل كم‌خرج بلندرتبهء قناعت‌پيشه پرحلم و حوصله بايد كه موافق حساب ماليات و حقوق ديوانى را دينار دينار ، حبه حبه ، خردل خردل ، قطمير قطمير جمع نمايد و به خزانهء عامره پادشاهى رساند و ماليات ديوانى را بيشتر از ثلث و خمس اخذ و مطالبه ننمايد و صادرات را بيشتر از خمس ماليات بگيرد ، مگر در حالت اضطرار . بايد حاكم صاحب سياست و نظم و نسق ، دخل و تصرف در امور ماليات ديوانى ننمايد و كارخانه آقاسى ، دخل و تصرف در امور حكومت و رياست ننمايد و هردو حد خود نگه دارند . » « 3 »\r\nاندرز رستم الحكما : مؤلف رستم التواريخ كه خود را خيرخواه شاه و گدا و غمخوار بيگانه و خويش مىداند ، از روى كمال خيرخواهى به سلاطين و امرا و كليهء مردان مآل‌انديش اندرز مىدهد و مىگويد در امور مهم مشورت كنيد و رأى خبرگان را به كار بنديد .\r\n اگرچه تو باشى گزين مجتهد * مكن تكيه هرگز تو بر رأى خود\r\nهميشه تو تكيه به كنكاج كن * سپس تيرپران به آماج كن\r\nنمو دهور است از مشورت * صلاح امور است از مشورت « 4 » \r\n\r\n\r\n","description":"","footnote":"\r\n( 1 ) . رستم التواريخ ، پيشين ، مقدمه ، ص 44 به بعد\r\n( 2 ) . همان ، ص 327\r\n( 3 ) . همان ، ص 173\r\n( 4 ) . همان ، ص 459\r\n","page_name":" 249 ","page_number":249},
  {"content":"\r\n\r\n« سياح دانشمند هلندى موسوم به كورنى لوبروين كه در سالهاى اول قرن هجده ميلادى در ايران سياحت نموده است ، در كتاب خود كه سياحت از راه مسكو به ايران و هند شرقى نام دارد و ترجمهء فرانسوى آن در سال 1745 در پاريس به طبع رسيده است ، در وصف بعضى از سلاطين صفوى مىنويسد :\r\n« حكومت شاهان ايران يكى از مستبدترين حكومتهاى جهان است . پادشاه در اعمال و افعال خود جز اراده و مشيت شخصى خود هيچ‌گونه اصولى و قواعدى را نمىشناسد ، و شايد تنها در امور مذهبى اختيارات او اندكى محدودتر باشد . حيات و ممات و دارايى تمام اهل مملكت بدون استثنا كاملا در يد قدرت اوست ، پادشاه در حرامسراى همايونى به دنيا مىآيد و در ميان همان چهارديوارى بزرگ مىشود و مانند گياهى كه از نور و حرارت آفتاب محروم باشد هيچ‌گونه تعليم و تربيتى كه در خور پادشاهان باشد نمىيابد و از دنيا و مافيها بالمره بىخبر مىماند . همين‌كه به سن و سالى رسيد ، او را به خواجه‌اى مىسپارند كه به اسم « لله‌باشى » مربى و معلم او مىگردد و خواندن و نوشتن را به او مىآموزد ، رسايل دينى را به او ياد مىدهد و ضمنا كرامات و معجزات پيغمبر اسلام را نيز براى او حكايت مىنمايد . و تا به حد افراط كينه و بغض او را بر ضد تركهاى سنى مذهب برمىانگيزاند و به او چنين مىفهماند كه دشمنى با اين قوم در حقيقت طاعت پروردگار است . جاى تأسف است كه ابدا علم تاريخ و علم سياست را به اين شاهزادگان نمىآموزند و گوش آنها را با كلمات تقوى و پرهيزگارى آشنا نمىسازند و بلكه به منظور اين‌كه فرصتى براى تفكر و تعمق در امور و قضايا پيدا نكند ، از همان سن جوانى او را در ميان زنان مىاندازند و دروازه‌هاى عيش و نوش و هوى و هوس را به روى او مىگشايند و به اين هم اكتفا نكرده او را به خوردن ترياك و نوشيدن كوكنار معتاد مىسازند و حتى كوكنار را با عنبر و ادويهء ديگر مخلوط مىكنند كه نشئهء آن زيادتر شود و بر قوهء باء بيفزايد . استعمال اين مكيفات و مخدرات كم‌كم موجب سستى و رخوت كامل مىگردد . زندگى شاهزادگان صفوى به همين منوال مىگذرد . تا روزى كه شاه بميرد و نوبت سلطنت به آنها برسد ، آن‌وقت آنها را از حرمسرا بيرون مىآورند و بر تخت سلطنت مىنشانند و در تمام دربار در مقابل او به خاك مىافتند و اطاعت و انقياد خود را عرضه مىدارند . شاه جوان در ابتدا مانند آدمى كه هنوز درست از خواب بيدار نشده است ، مدتى مات و متحير و گيج است . ولى رفته‌رفته به خود مىآيد و چشم مىگشايد و بناى سلطنت را مىگذارد اطرافيان او هم ابدا در صدد نيستند كه او را به صلاح هدايت نمايند ، بلكه تمام همشان را مصروف مىدارند كه شاه جوان را خوش آيد و خودشان را در نظر او عزيز نمايند . از طرف ديگر سعى دارند كه حتى المقدور پادشاه ، از اوضاع واقعى مملكت بىخبر بماند و به كارهاى سلطنت نپردازد و حتى وزير بزرگ كه او را اعتماد الدوله مىخوانند ، هروقت مطلبى داشته باشد ، منتظر مىشود تا شاه قليان به دست ، سر كيف و حال باشد ، آنگاه قربان\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nگويان مطلب خود را كه اغلب به منافع شخصى او يا دوستان و كسان و بستگان اوست ، به اسم مصالح عامهء كشور به عرض مىرساند و به زور چاپلوسى كار خود را از پيش مىبرد . » « 1 »\r\nهانرى مارتين نام ، از كشيشان انگليسى كه به قصد ترجمهء انجيل و تورات به فارسى در سال 1811 ميلادى به ايران آمده ، در كتاب شرح زندگى خود در باب ايرانيان مىنويسد :\r\n« اين ملت بيچاره از ظلم و استبداد حكومت خود كه هيچ چيز قادر نيست كه جلو ظلم و اجحافش را بگيرد و يا حتى تخفيفى بدهد ، فريادش بلند است ، زهى اروپاى سعادتمند . . . ملتهاى اروپايى چقدر نسبت به اين ملت ايران سربلند به نظر مىرسند . با اين‌همه ايرانيان مردم باهوش و دل‌زنده‌اى هستند و استعداد دارند كه بزرگترين و قادرترين ملت مشرق‌زمين باشند . تنها چيزى كه كم دارند ، يك حكومت خوب و صالح و مذهب مسيح است . همو در جاى ديگر مىنويسد : « در تمام طول راه هرجا كه شاه عبور كند ، مرم و رعايا ازين قضيه چنان هراسناك و متوحشند كه گويى مصيبت آسمانى به آنان نازل شده است . طاعون و امراض و قحطى در مقابل بلا و مصايبى كه از طرف ملازمان شاه بالنسبه بمردم وارد مىگردد ، چيز كمى است كه در حساب نمىآيد . . . » « 2 »\r\n\r\nشيوهء حكومت در عهد قاجاريه\r\nرابرت گرنت واتسن انگليسى كه در سال 1865 كتاب خود را موسوم به تاريخ ايران در دورهء قاجاريه نوشته ، درباره دربار ايران مىنويسد : « 253 پادشاه تا به حال به ترتيب در ايران بر تخت سلطنت نشسته‌اند . اصل اساسى قانون ايران مىرساند ، كه شاه يعنى كشور و همه افراد براى خاطر سلطان زنده‌اند . تمام انتصابات در سراسر قلمرو سلطنت به وسيلهء شاه يا كسانى كه از جانب او اختيارات دارند انجام مىگيرد . . . پيرامون فرزندان شاه را ، از همان اوان طفوليت گروه چاپلوسان تشريفاتى فرامىگيرند . . . يكى از هدفهاى تحصيل مقام در ايران ، جمع كردن حداكثر پولى است كه امكان دارد به وسيلهء يك دستگاه ادارى وصول شود . در ايران تقريبا هرچيزى بسته به پول است . وزيران بايد نه تنها در به دو انتصاب وجهى به اين مناسبت تقديم دارند ، بلكه بعدا هم بايد مرتبا براى دوام امتياز خود وجه پرداخت كنند ، از سوى ديگر بديهى است كه آنها نيز به نوبت خود مىپندارند حق دارند كه همين قاعده را نسبت به زيردستان و ارباب‌رجوع خود اجرا كنند . » « 3 »\r\nسپس مىنويسد : « انفصال رجال بيشتر منوط به ميزان آز و هوس رئيس مملكت است . . .\r\nهمين‌كه كسى مقامش را از دست داد ، مقام ديگرى را با پرداخت پول براى خود فراهم مىكند .\r\n\r\n\r\n","description":"","footnote":"\r\n( 1 ) . خلقيات ما ايرانيان ، پيشين ، ص 88 - 76\r\n( 2 ) . همان ، ص 100\r\n( 3 ) . همين كتاب ، ص 100\r\n","page_name":" 251 ","page_number":251},
  {"content":"\r\n\r\nمؤلف سرانجام چنين نتيجه مىگيرد كه ايرانيان ، به هيچ‌وجه پايبند راستگويى نيستند . . . در ايران عدالت را بايد خريد و نبايد به عنوان اين‌كه حقى است خواستار آن بود . » « 1 »\r\nوضع حكومت در ايران : ملكم كه قبل از واتسون به ايران آمده است در جلد دوم كتاب خود مىنويسد : « پادشاه ايران از جميع سلاطين عالم به رعايا مطلق العنان‌تر و مقتدرتر است . . . از زمان قديم حكم پادشاه هميشه قانون ملك بوده است و احتمال دارد كه هيچ‌چيز مانع اجراى حكم او نشده است ، مگر مراعات اصول شريعت . پادشاه هرچه بخواهد مىتواند بكند و مجلس معينى به جهت اصلاح امور يا ادارهء مهام ، از امراى مملكت يا وكلاى رعيت يا رؤساى ملت در ايران نيست . شاه در عزل و نصب وزرا و قضات و صاحبمنصبان ، از هرقبيل و ضبط اموال و سلب ارواح رعايا از هرصنف على الاطلاق مختار است . چون و چرا در كار وى كردن معمول نيست . حدود قدرت و اختيارات او برحسب ازمنه و اسباب تغييرپذير است . علماى ملت يعنى قضات و مجتهدين هميشه مرجع رعاياى بىدست و پا و حامى فقرا و ضعفاى بيچاره‌اند . اعاظم اين طايفه به حدى محترمند كه از سلاطين كمتر بيم دارند . هروقت واقعه‌يى مخالف شريعت و عدالت است ، خلق به ايشان رجوع مىكنند . . . اهالى شهرها بيش از قبايل صحرانشين كه جزء سپاهيان ايرانند ، در معرض ظلم و طغيان حكومت قرار مىگيرند . سلاطين ايران مىتوانند به فرزندان خود خدمتى رجوع كنند يا آنها را در حرم محبوس دارند يا چشمشان را بكنند يا جانشان را بگيرند . تنها حكم پادشاه بر عموم طبقات و بر جان و مال ياغيان و دشمنان نافذ نيست ، بلكه حكم پادشاه بر عموم طبقات بدون هيچ مقدمه‌اى سارى و جارى مىشود . » « 2 »\r\nهرچند فتحعلى شاه مثل آغا محمد خان سرسلسلهء قاجاريه مستبد و خون‌آشام نبود ، ولى مثل هرپادشاه خودكامى از شنيدن حرف حق برآشفته و ناراحت مىشد .\r\nفتحعلى شاه و ملك الشعراء صبا : فتحعلى شاه گه‌گاه با تخلص « خاقان » شعر مىگفت ، قطعه‌اى از اشعار خود را بر فتحعلى خان صبا ملك الشعراى زمان خواند و از او پرسيد كه چطور است ملك الشعراء بىدرنگ گفت كه شعرى است خالى از مضمون و پوچ . شاه برآشفت و دستور داد شاعر را به اصطبل بردند و سرآخورى بستند و مقدارى كاه پيش او ريختند . ولى ديرى نگذشت كه خشم شاه فرونشست و به حضور او بار يافت . پس از چندى باز شاه شعرى گفت و بر ملك الشعراء خواند و رأى او را خواستار شد . ملك الشعرا بدون آن‌كه سخنى بر زبان آرد ، برخاست ، شاه پرسيد كجا مىروى ؟ عرض كرد به اصطبل . شاه خنديد و ديگر شعر خود را بر او عرضه نكرد .\r\nآقا محمد خان قاجار كه در استبداد و خون‌ريزى و رياكارى آيتى بود به روايتى 5 / 7 من\r\n\r\n\r\n","description":"","footnote":"\r\n( 1 ) . همان ، ص 103\r\n( 2 ) . تاريخ ايران ، اثر سرجان ملكم ، ترجمهء حيرت ، پيشين ، ج 2 ، ص 150 به بعد\r\n","page_name":" 252 ","page_number":252},
  {"content":"\r\n\r\nچشم از مردم كرمان درآورد . به قول مرحوم هدايت « در فرايض و نوافل مبالغه داشت و پيوسته در خلاء و ملاء طالب مقام شهادت بوده » با اين حال اين مرد متورع ! و شب‌خيز ، ! در جريان فتح كرمان در حالى كه به نماز و عبادت خدا مشغول بود ، گروه گروه دستگيرشدگان را مىآوردند و او بدون اين‌كه از عبادت خدا غفلت ورزد ، با اشاره به گردن يا گوش يا بينى ، به جلادان خود مىفهماند كه گوش ، بينى يا گردن آن بىنوايان را ببرند . ( بنقل از سياست و اقتصاد صفوى )\r\n« آدلر « 1 » يكى از روانكاوان گفته است كه خشونت و خودكامگى غالبا جبران شديد احساس ناراحتى است كه آدمهاى كوتاه قد يا آنهايى كه از نقص جسمانى رنج مىبرند حس مىكنند ( غالب ديكتاتورها مانند سزار ، ناپلئون ، هيتلر ، استالين ، موسولينى ، فرانكو و جز آنها كوتاه قد بوده‌اند ) . همين آدلر معتقد است كه گرايشهاى اقتدارطلبانه و غريزهء تسلط ، جايگزين نياز به لذت ( در بينش فرويد ) مىشود . . . » « 2 » از استدلات علمى فرويد و آدلر مىتوان كمابيش بر علل قساوتها و خونريزيهاى آقا محمد خان خواجه پى برد . چه اين مرد جنگى و سلحشور را در عنفوان شباب به فرمان كريمخان خواجه كردند و وى را از يكى از طبيعيترين لذايذ و غرايز بشرى بىنصيب نمودند .\r\nاندرزهاى فتحعلى شاه به عباس ميرزا : فتحعلى شاه كه شهريارى عشرت‌طلب و خودخواه بود ، پس از آن‌كه در دورهء دوم جنگهاى ايران و روس سپاهيان عباس ميرزا در كنار رود ارس از روسها شكست خوردند ، عباس ميرزا ناچار درخواست صلح كرد و پس از مذاكرات طولانى و گفتگوهاى فراوان ، قرار شد غير از واگذارى ولايات ايروان و نخجوان و ماكو و طالش و موغان دولت ايران دو كرور به عنوان غرامت جنگى بپردازد و رود ارس بين دولتين خط سرحدى جديد باشد فتحعلى شاه سرانجام پس از مداخلهء ميرزا ابو القاسم قايم‌مقام و نمايندگان سياسى انگلستان ، با اين‌كه در لئامت و پول‌پرستى كم‌نظير بود ، حاضر شد كه مبلغ شش كرور نقدا از خزانهء خود به وسيلهء قايم‌مقام و عده‌اى ديگر براى روسها بفرستد تا قرارداد صلح امضا شود . در اين موقع فتحعلى شاه ضمن نامه‌اى كه به قلم قايم‌مقام براى عباس ميرزا فرستاده بود ، مراتب ملال و كدورت خود را از عباس ميرزا عيان ساخته است . اينك جمله‌اى چند از اين نامهء تاريخى كه واعظى غيرمتعظ به وليعهد خود نوشته نقل مىكنيم : « نايب السلطنه بداند كه مقرب الخاقان قايم‌مقام را كه به دربار دولت همايون فرستاده بود ، وارد و از مطالب مصحوبى او استحضار حاصل آمد ، عرضها كرد و عذرها خواست و چون باز ابواب رحمت كريمانه باز بود ، به سمع قبول اصغا شد . . . اگر آن فرزند را شرفيابى آستانهء اعلى انشاء اللّه تعالى مرزوق شود ، به چشم عبرت خواهد ديد كه چگونه يك‌باره آكنده‌ها پراكنده گشته و اندوخته‌ها انداخته شده . خدا\r\n\r\n\r\n","description":"","footnote":"\r\n( 1 ) .  Adler \r\n( 2 ) . اصول علم سياست ، ترجمهء ابو الفضل قاضى ، پيشين ، ص 40 به بعد\r\n","page_name":" 253 ","page_number":253},
  {"content":"\r\n\r\nآگاه‌تر است كه اينها همه را به پاس خاطر آن فرزند و آن‌كه آواره و بىسامان مورد طعن و توبيخ اخوان و اعوان و رجال و نسوان نشود متحمل شده‌ايم . . . نمىدانيم بعد از آن‌كه به فضل اللّه تعالى ممالك آذربايجان تخليه شد و آن فرزند دوباره استقرار و استقلالى در آنجا حاصل كرد ، خدمتى در ازاى اين همه نعمتها تقديم خواهد نمود ، از قبيل استرضاى مردم و استعداد لشكر و تحصيل دعاى خير و حسن سلوك با دولتهاى همسايه . . .\r\n حكومت به دست كسانى خطاست * كه از دستشان دستها بر خداست \r\nبيا اين‌بار بنا را بر انصاف بگذار ، قلب خود را صاف كن و با خداى خود راست باش و با پادشاه خود راست برو و بندگان خدا و رعيتهاى پادشاه را كه سپردهء تو باشد خوب راه ببر . درد عاجز را خود برس حرف عارض را خود بپرس . نوكر هرچه امين باشد ، از آقاى نوكر امين‌تر نيست . اين نصايح مشفقانه و اوامر ملوكانه را وسيلهء نجات دارين بدار و به زودى مصالحه را بگذران . زياده بر اين طول مده ، حكم همان است كه كرده‌ايم و پول همين است كه داده‌ايم . اگر صلح جويند حاضر و آماده‌ايم و اگر جنگ مىخواهند تا همه جا ايستاده‌ايم . . . »\r\n« . . . فتحعلى شاه كه در موقع حركت قاطرهاى حامل شش كرور اشرفى از تهران و شنيدن آواز زنگ آنها از خود بىخود شد و بىقرار افتاد ، در اين نامه هرچه توانسته است با ارسال اين پول منت بر سر فرزند خود گذاشته و هرچه خواسته است در طعن و ضرب به او كوشيده و همهء گناهها را به گردن او بار كرده است ، شايد ميرزا ابو القاسم قايم‌مقام هم كه خود منشىنامه است و به علت مخالف بودن با جنگ با روسيه در تمام مدت اين محاربات از كار بر كنار و در مشهد در حال تبعيد و نفى مىزيسته و از نايب السلطنه و مقربان دستگاه او دلتنگى داشته ، در غليظ كردن مادهء اين طعن و ضرب بىدخالت نبوده است . » « 1 »\r\nدربار سلطنتى : سرهنگ دروويل كه در عهد فتحعلى شاه به ايران آمده است ، در مورد دربار ايران چنين مىنويسد : « . . . دربار سلطنتى ايران مخارج هنگفتى دارد ، زيرا شاهزادگان و حكام نيز به پيروى از پدر يا ارباب تاجدار خود پنجاه شصت تن بىكاره را در خدمت نگه مىدارند . اين بيكاره‌ها به هنگام گردش شاهزادگان يا حكام از پيش و پس به راه مىافتند تا دبدبه و شكوهى به موكب وى ببخشند . بىكاره‌ها به لقب « غلام » يعنى ( بردگان ) ملقب‌اند . ولى در دربار ايران لفظ غلام مترادف با گارد شاهى است . شاه غلامان متعددى دارد و غلامان را از ميان جوانان زيباى كشور انتخاب مىكند . غلامان اسكورت شاه را تشكيل مىدهند و زير فرمان كلانترباشى خدمت مىكنند . حقوق و جيرهء آنان بسيار قابل‌توجه است . » « 2 »\r\n\r\n\r\n","description":"","footnote":"\r\n( 1 ) . مجلهء يادگار ، س 1 ، ش 2 ، ص 22 به بعد\r\n( 2 ) . سفرنامهء دروويل ، پيشين ، ص 193\r\n","page_name":" 254 ","page_number":254},
  {"content":"\r\n\r\nسرجان مالكوم ، ضمن بحث در پيرامون وضع اجتماعى و طرز حكومت در ايران ، يكى از علل و عوامل استقرار ظلم را ، قانون زن متعدد گرفتن مىداند ، غافل از اينكه اسلام فقط به كسانى اجازه تعدد زوجات داده است كه بتواند بين زنان خود رعايت عدالت را بنمايد . علاوه بر اين ، سرجان مالكوم مىنويسد كه در « ملت اسلام » هركس در خانهء خود حاكمى قهار است ، در حالى كه نه تنها در قرآن ، بلكه بنابر سنت پيشواى اسلام ، مهر و محبت نسبت به افراد خانواده امرى لازم و ضرورى توصيه شده است .\r\nبه عنوان نمونه ، حضرت رسول ، گاه با عايشه ، زن خويش مزاح مىكرد .\r\nسپهسالار\r\nوضع اجتماعى و اقتصادى ايران در عهد فتحعلى شاه و جانشين او محمد شاه قاجار بسيار آشفته و درهم بود . در نيمه قرن نوزدهم يعنى در موقعى كه جوامع غرب به سرعت به سوى تمدن جديد و انقلاب صنعتى پيش مىرفتند و آثار ظلم و استبداد و حكومت فردى را پشت سر مىگذاشتند ، در ايران نه تنها وضع اقتصادى مردم بسيار درهم بود ، بلكه پادشاهان و زمامداران اين مملكت كمترين حقوق و احترامى براى تودهء مردم قايل نبودند . الكسيس سولتيكف در كتاب خود به نام مسافرت به ايران كه در سال 1828 ميلادى به رشتهء تحرير كشيده است ، طرز رفتار مأمورين حكومتى را با مردم ايران چنين شرح مىدهد :\r\n« . . . لباس پوشيده با چهار فراش براى گردش در بازار بيرون رفتم ، مجبور شدم كه از فعاليت نوكرها جلوگيرى كنم چه آنها با ضربهء چماق و لگد اشخاصى را كه در سر راه ما بودند از پاى در مىافكندند . طبق رسوم اين مملكت چند روز قبل از آمدن ما ، چون گداى بىسروپايى دست خود را به طرف يكى از رجال دراز كرده بود ، توسط فراشها به سختى كيفر ديده بود . حتى پيرمردان را از سر راه من دور مىكردند يا ريش آنها را مىكشيدند يا مشت به صورت آنها مىكوفتند . زيرا به هرصورت بايد عبور يك مرد متشخص « نجيب » بر همگان معلوم گردد . اين تنها وسيلهء تظاهر و احترامى است كه در حق يك شخصيت بزرگ مرعى مىداشتند .\r\nاگر سرنوشت انسانهاى بدبخت اين است ، لزومى ندارد بگويم كه خران و شتران و ديگر چهارپايانى كه در سر راه و گردش من واقع شده بودند به سختى كتك مىخوردند . من واقعا از اين سروصدا و از اين توفان ضربات كه موجد بىگناهش من بودم گيج شده بودم و هرگز مورد\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nاعتماد السلطنه موقع ناهار خوردن شاه روزنامه مىخواند عزيز السلطان مليجك هم در آن ديده مىشود\r\nتأييد من قرار نگرفت . . . » « 1 »\r\nوضع نامطلوب اجتماعى و اقتصادى ايران در عهد ناصر الدين شاه همچنان دوام يافت ، اقدامات اصلاحى اميركبير در نتيجهء سوءنيت اطرافيان شاه و ميرزا آقا خان نورى و عدم هشيارى مردم دنبال نگرديد دزدى و رشوه‌خوارى و بىتوجهى به مصالح عمومى از مشخصات عهد ناصرى است .\r\nميرزا آقا خان كرمانى در رضوان از مظالم وزير كرمان ياد مىكند و مىنويسد اين مرد پس از مهاجرت من از وطن از سر خيرخواهى نامه‌اى فرستاد و از اين‌كه من تاب ناملايمات را نياورده ترك وطن كرده‌ام ، سرزنشم نموده و بار ديگر مرا به مسكن اصلى فراخواند . من نه تنها دعوتش را اجابت نكردم بلكه اعلام كردم كه « خود شخص آن جناب را با آن همه سوابق خدمت درين گرداب هولناك پيوسته چون كشتى توفانى در معرض خطر مىبينم . . . به حسن تصادف شبى ميرزاده را آتش خشم افروخته گشت ، بفرمود او را از فراز ايوانش به زير انداختند . هرچه ملك بود ، از وى بگرفتند . آن وزير به فاصلهء اندك سكته كرد و درگذشت . . . چه هركس خون مظلومان را در شيشه كند تا خاطر ظالمى به دست آورد ، حق سبحانه تعالى همان ظالم را برگمارد تا دمار از روزگارش بركشد . » « 2 »\r\n\r\n\r\n","description":"","footnote":"\r\n( 1 ) . الكسيس سولتيكف مسافرت به ايران\r\n( 2 ) . انديشه‌هاى ميرزا آقا خان ، پيشين ، ص 9\r\n","page_name":" 256 ","page_number":256},
  {"content":"\r\n\r\nرجال ايران : سيد جمال الدين اسدآبادى در نامه‌اى كه به سال ( 1259 - 60 ) به سيد حاجى مستان داغستانى نوشته ، چنين گفته است : « رجال ايرانى در سياست و صنعت كلام مهارت دارند ، ولى علم آنها بىعمل است . اگر يك قسمت از صد قسمت قوايى كه در گفتار صرف مىكردند در كردار بذل مىنمودند ، ايران از حيث ترقى و ثروت و عظمت و قوت در مصاف دول عظيمه قرار داشت . » « 1 »\r\nمحيط دربار : واتسن كه در عهد ناصر الدين شاه به ايران آمده است مىنويسد : « عبارات تملق‌آميزى كه گوش شاه ايران را از دوران كودكى با آنها پر مىكنند ، براى از بين بردن بسيارى از ملكات اخلاقى پادشاه كافى است . پيرامون فرزندان شاه را از اوان طفوليت گروه چاپلوسان تشريفاتى فرامىگيرند . وليعهد معمولا از همان سن و سال بسيار كم ، تعيين مىشود و به مقام حكومت آذربايجان منصوب و از نظارت مستقيم مادر خود دور مىشود . بنابراين تربيتى ساختگى و بدون قاعده و اصول نصيب او مىشود . در سن چهارده يا پانزده سالگى به او زنى مىدهند كه زود از او سير مىشود ، و به تدريج بر شمار زنهاى او مىافزايند ، امكان مسافرت به خارج براى وليعهد وجود ندارد . » « 2 » شاه و اطرافيان او بجاى آنكه در فكر درمان دردهاى اجتماعى باشند وقت خود را به عياشى سپرى مىكنند .\r\nاحمد امين كه او نيز در عهد ناصر الدينشاه به ايران آمده است راجع به طرز حكومت در ايران چنين مىنويسد :\r\n\r\nطرز اداره تهران و ولايات\r\nحكومت تهران به عهده نايب السلطنه كامران ميرزا سومين فرزند شاه واگذار شده ، وى علاوه بر اين سمت ، نظارت حربيه ( وزارت جنگ ) را نيز عهده‌دار است معاونى بنام وزير تهران دارد ، حكومت تهران داراى سه اداره ( پليس ، احتساب و تنظيمات ) مىباشد حدود اختيارات پليس فوق العاده محدود است .\r\nايران به سى و پنج ولايت تقسيم شده است ، حكومت ولايات ، در مقابل مبلغى معين پيشكش اعطا مىشود تقسيمات ولايات به علت فك و الحاق از ولايتى به ولايات ديگر ثابت نيست .\r\nاكثر شهرها داراى اسم و عنوان مخصوص به خود هستند مانند دار السلطنه تبريز ، دار العلم شيراز ، دار الملك طبرستان ، بلدهء طيبه همدان و امثالهم ولايت تبريز از نظر اعتبار در درجه اول بود . و ولايات اصفهان و خراسان در مرحله دوم اهميت مىباشند . » « 3 »\r\nالقاب و امتيازات دولتى در عهد ناصر الدين شاه : امين الدوله در خاطرات خود\r\n\r\n\r\n","description":"","footnote":"\r\n( 1 ) . مالك و زارع در ايران ، پيشين ، ص 689\r\n( 2 ) . تاريخ در عهد قاجاريه ، ترجمهء وحيد مازندرانى ، پيشين ، ص 19\r\n( 3 ) . ايران در سال 1311 ه ق تلخيص از مجلهء بررسيهاى تاريخى سال نهم ، شماره 4 ، از ص 85 به بعد\r\n","page_name":" 257 ","page_number":257},
  {"content":"\r\n\r\nدو تن از رجال عهد قاجار\r\nمىنويسد : « مكرر به دستخط پادشاهى ، احكام اكيد صادر مىشد كه القاب و نشانها و ديگر امتيازات دولتى منسوخ است و يا جز به شرط استحقاق و لياقت داده نمىشود . . . روزى چند نمىرفت كه پسرهاى شاه قدغن پدر خود را مىشكستند و براى هربىسروپا امتيازات و شؤونات دولت را خوار و خفيف مىكردند . وزراى اركان خلوت هم از شاهزادگان بازنمىمانند و به اصرار و ابرام بيشتر از پيشتر القاب و امتيازات داده مىشد و شاه از حكم خود كه در روزنامه\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nهم چاپ شده و به اطراف فرستاده بود ، شرم و آزرم نداشت . بىخجالت مىگفت كه الحاح و ابرام مردم نمىگذارد يك حكم جارى و يك قاعده برقرار بماند . شاهزاده‌ها اضطرار پدر خود را شناخته به تاخت و تاراج رعيت قانع نمىشدند . براى دولت نيز به صور مختلفه خرج‌تراشى مىكردند و هرساله مبلغ گزاف از ماليات مملكت در كورهء طمع و حوزهء آز ايشان صرف مىشد . . . » « 1 »\r\nعده‌يى از رجال دورهء قاجاريه\r\nبلاى القاب : حاج سياح در پيرامون القاب مىگويد : « بدبختى ديگر و رسواتر اين‌كه يك قاموس بزرگى از القاب در ايران پيدا شد و مضاف اليه دولت و سلطنت و سلطان و لشكر و دفتر و نظام و خاقان و كشور و خلوت و دين و اسلام و علماء علم و شريعت ووو . . . هريك با هزاران مضاف ، آن هم مكرر در مكرر به اشخاص اعطا گرديد . صاحب لقبى خود را برتر از ساير\r\n\r\n\r\n","description":"","footnote":"\r\n( 1 ) . خاطرات سياسى امين الدوله ، پيشين ، ص 89\r\n","page_name":" 259 ","page_number":259},
  {"content":"\r\n\r\nمردم مىشمرد و تعظيم و تكريم و سجده و تقدم از بىلقبان مطالبه مىنمودند . » « 1 »\r\nحاج سياح در جاى ديگر در دفتر خاطرات خود مىنويسد : « بدبختانه امر قشون در ايران از هرامر ديگر مختل‌تر است و در عوض ترقى ، همه در عقب لقب هستند . آنچه بىحساب و شمار است ؛ لقب است و صاحبمنصبان بىتابين و سرداران بىفوج و القاب اسلام و شريعه ووو . . . بلى چيزى كه بعد از صفويه زياد ترقى كرد تعصب و فحش و لعنت و سر و سينه زدن و تعزيه‌دارى است و از اسلام آنچه باقيست همان زيارت رفتن و حمل نعش است . » « 2 »\r\nدر اواخر عهد ناصرى براى نجات از بحران مالى ، مناصب و القاب را در معرض فروش و حراج درآوردند . هركس هرمنصبى تقاضا كرد در مقابل مبلغى پول به او دادند . مثلا درجهء سلطانى ، ياورى ، سرهنگى ، سرتيپى ، اميرپنجى ، اميرتومانى ، سردارى ، سالارى و اميرنويانى به اندازه‌اى فروخته شد كه عدهء صاحبان مناصب دو سه مقابل افراد نظامى شد . چون اين كار به ابتذال كشيد ، فروش القاب افتخارى شروع شد و به اختلاف لغات قيمتى براى صحهء فرامين معين گرديد و از هرماده چندين لفظ مشتق شد . به طورى كه قاموس و منتهى الارب هم از تعداد آنها عاجز شدند . مثلا مادهء نصرت از حيث اشتقاق لفظى و مضاف اليه قريب پانصد لقب شد ، نظير نصرة الدوله ، نصرة السلطنه ، نصرة الملك ، نصرة السلطان ، نصرة خاقان ، نصرة لشكر ، نصرة نظام ، نصرة حضور . . . اسم فاعل آن هم كه ناصر باشد ، به همين قسم : ناصر الدوله ، ناصر السلطنه ، نصار الملك ، ناصر الممالك ، ناصر السلطان . . . صيغهء فعل آن را هم مهمل نگذاشتند . نصير الدوله ، نصير السلطنه ، نصير الملك ، نصير السلطان ، نصير نظام . . . بعد آن را به باب افتعال بردند و لغاتى چون منتصر الدوله ، انتصار الدوله ساختند . . . همچنين لغت امانت را گرفتند و از او امين الدوله ، امين الدواب و بعد به باب افتعالش بردند مؤتمن الدوله ، مؤتمن الممالك ، مؤتمن السلطنه پديد آوردند بعد از آن‌كه پدر مشتقات را درآوردند ، القابى چون هژبر السلطنه ، بهاء الدوله ، حسام دفتر ، سيف لشكر ، ضرغام دفتر و ضرغام لشكر و هزاران لقب ديگر از اين قبيل به مردم فروختند . آشفتگى وضع اجتماعى ايران به جايى رسيد كه ناپلئون سوم هنگام بازگشت فرخ خان امين الملك از پاريس ، ضمن نامهء بالنسبه مشروحى به خرابى وضع ايران اشاره كرد و به شاه ايران اندرز داد كه به افكار عمومى توجه كند و به وضع آشفتهء ادارى ، مالى ، و قضايى ايران سروسامان ببخشد . اينك ترجمهء آن نامه .\r\n\r\n\r\n","description":"","footnote":"\r\n( 1 ) . خاطرات حاج سياح ، پيشين ، ص 478 به بعد\r\n( 2 ) . همان ، ص 270\r\n","page_name":" 260 ","page_number":260},
  {"content":"\r\n\r\nاعتماد السلطنه صنيع الدوله ( محمد حسن )\r\n\r\nاندرزهاى سياسى ناپلئون سوم به ناصر الدين شاه :\r\nترجمهء نامه ناپلئون سوم :\r\n« برادر و دوست من ، حركت فرخ خان امين الملك سفير بزرگ آن اعليحضرت ، فرصتى به من مىدهد تا از آن اعليحضرت دربارهء نامه‌اى كه نوشته بوديد سپاسگزارى كنم و ايشان را از مراتب محبت خود مطمئن سازم . خوشوقتم اگر در عهدنامه‌اى كه ميان آن اعليحضرت و انگليس منعقد شد ، توانستم خدمتى انجام دهم . زيرا صادقانه بقاى دودمان سلطنتى و ملتى را كه تحت حكم آن اعليحضرت است خواهانم . دوستى خالصانه‌اى كه من براى شما دارم و توجهى كه مملكت شما در من ايجاد مىكند ، خالى از هرنفع شخصى مىباشد . وضع جغرافيايى ايران هم طوريست كه فرانسه جز ميل به عظمت و آبادانى آن نظر ديگرى ندارد . اما روسيه و انگليس هردو نفع زيادى به ايجاد نفوذ در ايران دارند تا تسلط خود را در شرق دور زيادتر كنند . سياست سالم آن اعليحضرت در اين خواهد بود كه با آن دو دولت بزرگ مدارا كنند ، ولى با هيچ يك از آنها متحد نشود . اما هرچه آن اعليحضرت نيرومندتر باشند ، بيشتر در جستجوى همبستگى با او خواهند بود و بيشتر به استقلال او احترام خواهند گذارد . در همهء ممالك دنيا براى كسب قدرت بايستى كه اول افكار مردم را به دست آورد و منافع همگان را در نظر گرفت و سپس تشكيلات نظامى و ادارى محكمى داشت . بدين معنا كه دولت آن اعليحضرت بايد به مذهب و عدالت تكيه كند و تشكيلات ادارى پاك و منورى داشته باشد . با دستگاه اخذ ماليات عادلانه و نيروى مسلح منظمى گمان مىكنم كه ايران بايد پناهگاه اسلامى واقعى كه هرروز در اسلامبول ضعيفتر مىشود باشد . وضع آن اعليحضرت از سلطان عثمانى خيلى بهتر است . چون او با گروه قليلى ، مسلمان بر عدهء زيادى عيسوى حكم مىرانند ، نژاد فاتح هم كه صفات مردانگى نياكان خود را حفظ نكرده است و بدين دليل نفوذ معنويش هرروز كمتر مىشود . و چون دولت مسلمان ناچار است كه ضمانتها و حق‌هاى بيشترى به اتباع عيسوى خود بدهد ، از حيثيتش ميان افراد هرچه بيشتر كاسته مىشود . ايران برعكس مىتواند اعتقادهاى قديمى و رسوم سابق خود را دست نخورده حفظ كند و به دنيا ثابت نمايد كه قرآن مخالف با پيشرفت تمدن نيست . بدين معنا كه آن اعليحضرت مىتواند در آن واحدى كه به دين نياكانش وفادار مانده است و با حفظ شعارهاى\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nملى كه تأثير خيلى زياد در افكار مردم دارد طرز مالى عادلانه‌اى انتخاب كند كه در ضمن مراعات اموال اتباعش درآمد خزانه را منظما زياد كرده باشد و تشكيلات ادارى به وجود بياورد و با تأسيس راهها و ترعه‌ها منافع مملكت خود را زياد كند و بالاخره نيروى مسلحى تشكيل دهد كه بدون اين‌كه بار سنگين مالى باشد آن اعليحضرت را مورد احترام ديگران قرار دهد . بدين شكل آن اعليحضرت مىتوانند ايران را به بهترين مملكت خاورزمين تبديل كنند و آنگاه زوارى كه به مكه براى حج و براى زيارت و تكريم مدفن مىروند ، خواهند دانست كه پايتخت مشرق‌زمين در تهران است . از اين پس دربارهء نيروى نظامى معتقد هستند كه بهتر است انسان قواى منظمى داشته باشد تا نيروهاى زياد و بىنظم - اگر آن اعليحضرت بيست يا سى هزار مرد منظم به شكل اروپايى و با لباس ايرانى داشته باشند ( و اين رقم به نظر من كافى است ) بقيه را مانند سپاهيان افريقا درآورند . . . نقشه‌اى كه از آن خيلى صحبت كرده‌اند ، ساختمان راه‌آهنى است كه از كنار فرات بگذرد و درياى مديترانه را به خليج‌فارس وصل كند ، و براى انگليسيها كوتاهترين راه خواهد بود براى رفتن به هندوستان . اين نقشه كه با پيشرفت تمدن وفق دارد ، به نظر من به نفع ايران نيز مىباشد زيرا با وجود اين‌كه اين راه‌آهن از قسمتى از امپراتورى عثمانى مىگذرد ، اما سى فرسخ آخر آن در ايران است . بدين شكل اين مملكت نه تنها در ايام صلح شاهد عبور عمدهء تجارت هندوستان خواهد بود ، بلكه در هنگام جنگ چون به مديترانه وصل شده است ، مىتواند از اين راه به آسانى كمكهاى لازم را كه متحدانش برايش مىفرستند دريافت دارد .\r\nدرست است كه اين راه‌آهن را انگليسيها خواهند ساخت ، اما وضع جغرافياى راه طورى است كه انگليس اگر با دولت اروپايى در جنگ باشد ، هيچ‌گاه كاملا بر راه مستولى نخواهد بود .\r\nدر صورتى كه ايران به راحتى هميشه مسير آن را تحت نظر خواهد داشت . . . فرصت را غنيمت مىشمارم تا مراتب قدردانى بىشمار و دوستى فناناپذير خود را تقديم كنم . برادر و دوست آن اعليحضرت ، ناپلئون . 21 آوريل ، 1868 مطابق با 1275 ق . » « 1 »\r\nناصر الدين شاه به حدى مرتجع و بدخواه خلق بود كه پيشنهادات معتدل و سودمند پادشاه مستبدى چون ناپلئون سوم را به كار نبست و قدمى اساسى در راه اصلاح كشور برنداشت .\r\nحكومت ايران : مجد الملك در رسالهء مجديه كه در عهد ناصر الدينشاه نوشته است ، دربارهء حكومت ايران چنين مىنويسد : « حكومت ايران نه به قانون اسلام شبيه است و نه بر قاعدهء ملل و دول ديگر ، بايد بگوييم حكومتى است مركب از عادات ترك و فارس و تاتار و مغول و افغان و روم ، مخلوط و درهم . و يك عالمى است عليحده با هرج‌ومرج زيادى كه در هر چند قرنى يكى از ملوك الطوايف مزبور به ايران غلبه كردند ، از هرطايفه با عادت مكروهه و مذمومه در ايران باقى مانده و در اين عهد همهء آن عادت كاملا جارى مىشود . اگر به اجراكنندگان\r\n\r\n\r\n","description":"","footnote":"\r\n( 1 ) . استاد فرخ خان ، پيشين ، ص 438 به بعد\r\n","page_name":" 262 ","page_number":262},
  {"content":"\r\n\r\nاين عادات بگويند حالت حاليهء ما اجراى اين عادات را اقتضا نمىكند مىگويند كه عادات ما كه بهترين قانونهاست و در همه عصر مىتوان معمول داشت . شترمرغهاى ايرانى كه از پطرزبورغ و ساير بلاد خارجه برگشته‌اند و دولت ايران مبلغها در راه تربيت ايشان متضرر شده ، از علم ديپلمات و ساير علومى كه به تحصيل و تعليم آن مأمور بودند هيچ‌چيز ياد نگرفته‌اند . معلومات آنها به دو چيز حصر شده استخفاف ملت و تخطئه دولت . در به دو ورود پاى ايشان روى پابند نبوده كه از اروپا آمده‌اند ، از موجبات اخذ و طمع و بخل به مرتبه‌اى تنزيه و تقديس مىكنند كه همهء مردم حتى پادشاه با آن جودت طبع و فراست ( كذا ) به شبهه مىافتد كه آب و هواى بلاد خارجه چه عجب چيزها از آب بيرون آورده گويا توقف آنجا ، بالذات مربى است كه قلب ماهيت مىكند . . . همين‌كه مصدر كارى و مرجع شغلى شدند ، با اطمينان كامل كه قبح اعمالشان تا چندى به بركت سياحت قطعهء اروپا پوشيده است و به اين زوديها كسى در صدد كشف بىحقيقتى ايشان نيست ، بالادست همهء بىترتيبيها برمىخيزند و در پايمال كردن حقوق مردم و ترويج فنون بىديانتى و ترك غيرت و مروت و احترامات امور ضاره و طمع بىجا و تصديقات بلا تصور و خوشآمد و مزاح‌گويى به رؤسا و پيشكاران و تصويب عمل و تصديق به اقوال ايشان ، چنان مبالغه دارند كه پادشاه از مأموريت ايشان پشيمان مىشود و متحير مىماند كه با اين‌ها به چه قانون سلوك نمايد .\r\n به مارماهى ماند نه ماهى است و نه مار * منافقى چه كنى مار باش يا ماهى » « 1 » \r\nميرزا ابراهيم نواب بدايع‌نگار ، از نويسندگان نامدار عهد ناصرى نيز از آشفتگى اوضاع اجتماعى و اقتصادى دوران خود شكايت مىكند و ضمن نامهء مشروحى مىگويد : « پدر مال اندوزش « درست ديده و فهميده بود » اين جهان تاجرپسند است و نه عالم‌پسند ، از خدمت ديوانى هم كسى را حاصل و بهره‌اى نيست ، خدمت دولت و تحصيل مقام « خيلى تعلق و تملق مىخواهد ، خيلى عشوه و رشوه مىخواهد ، خيلى سالوسى و چاپلوسى مىخواهد ، خيلى بىخبرى از آيين و ناموس مىخواهد » و خانهء آن نظام از پاى بست ويران است ، اگر ناصر الدينشاه است كارش منحصر است به « صحبت و تفريح دنيائى و عمارت و عزل و نصب بىموقع و خفض و رفع نابهنگام ، اگر دولت است كارش منحصر است به گرفتن چيزى از چهار يتيم و دادن آن به چهار اوباش . اگر ملت است چيزى از او باقى نمانده است نه زراعت برجاست و نه تجارت و سپس داستان دزدى را مىآورد كه به خانه‌اى رفت و چيزى نيافت و رو به صاحبخانه كرد و گفت : « ما كه رفتيم و چيزى نبرديم تو خودت يك فكرى به حال خودت بكن . » و پس از بسط اين فصول چنين نتيجه مىگيرد : « بدا به حال مملكتى كه ترقى اشخاصش منوط باشد به جهل و حمق ، يا تجاهل و تحامق يا مسخرگى و لوطيگرى و يا دزدى و خيانت و كسى\r\n\r\n\r\n","description":"","footnote":"\r\n( 1 ) . از صبا تا نيما ، پيشين ، ج 1 ، ص 154 به بعد\r\n","page_name":" 263 ","page_number":263},
  {"content":"\r\n\r\nنتواند كه در آن خاك حرف حق بزند و بر باطل اعتراض كند و دعوى علم و هنر كند و در صدد دفع و رفع كذب ديگران برآيد . »\r\nنويسنده ، در طى نامه مشروح خود مىنويسد : « سالنامه روس را ديدم جمعيت ايران را نه كرور نوشته بود ، از لفظ فرانسه و انگليسى كرارا شنيدم كه دولت ايران ضعيف شده است و بايد در تدارك چاره باشد ، فكر سامانى براى خود بكند ، مىبينيد كه مدار حكومت پادشاه و حوزه سلطنت به آراء چند نفر اطفال نابالغ منوط است ، همه جوان نازپرورده و متنعم از همه جا بىخبر ، از همه جا بىاطلاع مجالس ملوك بايد آراسته باشد به علما و حكما و مردمان مجرب كارديده و جنگ‌آزموده متتبع باخير ، از همه جا آگاه و بهر لطيفه از دانش و خير متوسل . . .\r\n ناز پرورد تنعم نبرد راه به دوست * عاشقى شيوه رندان بلاكش باشد \r\n. . . در سى سال پيش شنيدم جمعيت ايران 22 كرور است و مالياتش پنج كرور ، واى عجب حالا مىشنوم جمعيت ايران 14 كرور است و بقول روسها نه كرور ، آن هم حرف است . . .\r\nاگر ملت است چيزى از او باقى نمانده است مگر چهار آخوند پيش‌نماز و چهار دسته سينه زن و پيل‌باز و ده دوازده روضه‌خوان و شبيه‌خوان بد صداى بدآواز .\r\nاگر نوكر است جمعى . . . آنهائى كه اهل قلم و اصحاب شمشيرند دست به دست هم داده‌اند و حاصل دولت بل حاصل مملكتى را مىبرند و همه امتيازشان به فراش خلوت و يراق است و لباس خز و سنجاب و غيره و غيره ، نه كسى از علم حرب و جنگ بهره‌اى دارد نه از راستى و درستى . . . جمعى مردم بىخبر بصور مختلف و لباسهاى متفاوت و ريش و سبيل متناسب و غيرمتناسب ، يك مشت رعيت فقير بيچاره فلك‌زده را طعمه خود كرده‌اند ، وقتى از اينها چيز مىگيرند و مىبرند و مىخورند ، كج مىنشينند و تند نگاه مىكنند . . . قوام رعيت به دو چيز است يا زراعت است يا تجارت ، اگر زراعت است زارع و مالك كه از دست ظلم و تعدى ضباط و عمال و به علاوه بخل آسمان و امساك زمين ، بيشتر در اطراف دنيا پريشان و متفرق شده است و زراعتى نمانده است . . . ده سال است نوغان گيلان ضايع شده است و البته سى كرور به دولت و مملكت خسارت وارد آمده است هيچ‌كس نپرسيد و هيچ‌كس نگفت ، خوب سبب اين چه بوده است و راه تلافى و اصلاح اين چه چيز است . . . اگر تجارت است تجار و كسبه از بس ده يك و ده نيم داده‌اند و قيمت و اجرت تلگراف دادند و به در خانه اين و آن دويدند جمعا گدا و سائل به كف شده‌اند . . .\r\n اندكى با تو بگفتم غم دل ترسيدم * كه دل‌آزرده شوى ورنه سخن بسيار است « 1 » \r\n« پاولى « 2 » مدت بيست و پنج سال از طرف وزارت داخلهء فرانسه ماموريت داشته است كه از\r\n\r\n\r\n","description":"","footnote":"\r\n( 1 ) . روزگار يك اهل قلم در دورهء قاجاريه ، اصغر مهدوى و هما ناطق ، راهنماى كتاب ، سال هجدهم ، شماره‌هاى 10 - 12 ( به اختصار )\r\n( 2 ) .  Paoli \r\n","page_name":" 264 ","page_number":264},
  {"content":"\r\n\r\nپادشاهان و شاهزادگانى كه به عنوان گردش يا مهمانى به اين سرزمين مىآمده‌اند پذيرايى كند و به رسم مأمور تامينات نگهبان مخصوص و راهنماى رسمى ايشان باشد . اين شخص در اين مدت آنچه را كه در مصاحبت دوازده تن از اين مهمانان ديده ، در كتابى به نام اعليحضرتها جمع آورده است ، وى ضمن توصيف اعمال كودكانهء مظفر الدين شاه ، اشاره‌اى هم به مسافرت ناصر الدين شاه مىكند و مىنويسد كه اين پادشاه هنگام اقامت در پاريس ، انتظار داشت اوامر و توقعات او بىچون و چرا ، در كشور قانونى فرانسه نيز عملى و اجرا شود . براساس اين فكر ، روزى كه در مراسم اجراى حكم اعدام مجرمى به ميدان اعدام آمده بود ، به محض آن‌كه چشمش به محكوم افتاد ، قلب عطوفش بر سر شفقت آمد و با لهجه‌اى آمرانه گفت اين نه ، آن يكى . و با اشارهء دست مدعى العموم را كه براى اجراى تشريفات اين اعدام قانونى آمده بود ، به مأمورين نشان داد و اصرار هم ورزيد و چون ديد كه مطابق ميل او عمل نمىشود ، رنجيد و آن را نشانهء بىاحترامى نسبت به خود تلقى كرد . » « 1 »\r\n« پاولى پس از آشنايى با مظفر الدين شاه دريافت كه اين پادشاه طفلى مسن بوده . . . از جهت ميزان فكر و فهم ، مظفر الدين شاه حكم يك بچه مدرسه‌اى دوازده ساله را داشت و درست همان تعجب و سادگى و كنجكاوى كه به چنين طفلى دست مىدهد ، او را دست مىداد گاهى در بذل و بخشش راه افراط مىرفت ، بىنهايت درجه بوالهوس و بهانه‌گير بود . . . به من از صميم قلب محبت مىورزيد . . . روزى كه بر سر كمال لطف بود ، گفت پاولى نجيب شما نوكر عزيز و خوب من . . . صدراعظم ايران چون ديد كه من از اين خطاب تعجب كردم و قدرى هم از اين مقامى كه شاه در سلسلهء مراتب مشاغل اجتماعى براى من تعيين كرده آزرده‌خاطر شده‌ام ، مداخله كرد و گفت كه مقصود اعليحضرت از اظهار اين القاب كه شما را نوكر خود خواند ، اين است كه شما جزيى از افراد خانهء ايشان محسوبيد . لغت « دموستيك » در خاطر ملوكانه به معنى دولتخانه است . » پاولى در جاى ديگر مىنويسد « . . . بر خلاف تصور عمومى ، مظفر الدين شاه آنقدرها هم متمول نبود . هر دفعه كه به فرنگستان مىآمد ، براى آن‌كه بتواند ديوانه‌وار خرجهاى گزاف كند ، نه تنها دست به دامن استقراض خارجى ، آن هم از دولت روسيه مىزد ، بلكه طريقهء ماهرانهء ديگرى براى تهيهء پول داشت . . . شاه قبل از حركت از ايران ، اعيان دولت را از وزراء و حكام جمع مىكرد و به ايشان مىگفت چه كسانى مىخواهند افتخار التزام ركاب همايونى را داشته باشند ؟ هركس كه داوطلب اين پيشنهاد مىشد بايد از پيش مبلغى به رسم پيشكش به شاه تقديم دارد و ميزان تقديمى هم به تناسب مقامى كه در سفر به او داده مىشد از پنجاه هزار تا چهار صد هزار فرانك بود . » « 2 »\r\nسپس مىنويسد كه اين اشخاص مىتوانستند پس از مراجعت به ايران آن مبلغ تقديم\r\n\r\n\r\n","description":"","footnote":"\r\n( 1 ) . « مظفر الدين شاه در پاريس » مجلهء يادگار ، سال اول ، شمارهء 1 ، ص 14 به بعد\r\n( 2 ) . همانجا\r\n","page_name":" 265 ","page_number":265},
  {"content":"\r\n\r\nشده را با مداخل ديگر به هرنحو كه خود مىخواهند و مىتوانند تحصيل كنند . به محض اين‌كه همراهان ملتفت مىشدند كه امروز اعليحضرت در طى گردشهاى روزانه به چه مغازه‌هايى خيال دارد سر بزند ، يك فوج از ايشان بر سر صاحب مغازه مىريختند و از او مىخواستند كه مبلغ گزافى به ايشان تعارف بدهد تا شاه را با تعريف و تشويق به خريدن اجناسى از او وادارند . . .\r\nمعمولا هم صاحب مغازه روى مخالف نشان نمىداد ، چه پول هرچه را به اين جماعت به اسم تعارف مىداد بر روى اجناسى كه شاه بايد بخرد مىكشيد . . . در جاى ديگر مىنويسد :\r\n« مظفر الدين شاه به آسانى از هرچيز مىترسيد و به وضع غريبى هم دچار وحشت مىشد .\r\nهميشه يك طپانچه پر در جيب شلوار داشت . ولى هيچ وقت نشده بود كه آن را خالى كند . در يكى از سفرهاى خود در پاريس موقعى كه از تئاتر خارج مىشد ، به يكى از اعيان همراه خود دستور داد كه پيشاپيش او با طپانچهء لخت حركت كند و لولهء آن را رو به مردم بىآزارى كه براى تماشا ايستاده بودند متوجه سازد . به محض اين‌كه من اين حركت را ديدم ، دويدم و با تغير تمام به آن مأمور گفتم كه طپانچه را به جيب بگذار . . . اين قبيل حركات معمول مملكت ما نيست .\r\nمأمور نمىخواست زير بار برود ، من ناچار به ايراد خشونت و تهديد شدم تا اطاعت كرد . ترس مظفر الدين شاه تنها از خارجيان نبود ، بلكه از ايرانيان هم بيم داشت . هيچ‌گاه از شدت ترس حاضر نشد كه به بالاى برج ايفل برود . »\r\nپاولى چند صفحه بعد مىنويسد : « يك روز بعد از ظهر كه در « بوادوبولنى » مىگشتم ، مظفر الدين شاه در نزديكى درياچه‌ها محلى را پسنديد و امر داد كالسكه‌ها توقف كنند تا شاه از مناظر اطراف و اشخاص همراه چند عكس فورى بردارد . همه پايين آمديم ، قدرى دور تر چند تن خانم بسيار آراسته بدون آن‌كه به ما اعتنايى كنند مشغول صحبت با يكديگر بودند . من با اين‌كه هيچ آن جماعت را نمىشناختم . . . نزديك رفتم و با كمال عذرخواهى تفنن شاهانه را به اطلاعشان رساندم . خانمها هم تفنن خود را در اين داشتند كه اين دعوت را به لطف بپذيرند . شاه از ايشان عكسى برداشت و با هريك تبسمى كرد . و چون كار عكاسى تمام شد ، مرا پيش خواند و گفت پاولى خانمهاى زيباى دل‌انگيزى هستند ، برو بايشان بگو كه با من بيايند به تهران . لابد حال زار مرا در آن موقع حدس خواهيد زد . هرچه فصاحت و عبارت‌پردازى در چنتهء خود داشتم به كار بردم تا به شاهنشاه بفهمانم كه يك زن را نمىتوان به آسانى مثل يك پيانو ، يك دستگاه سينما يا اتومبيل به تهران برد . همچنان‌كه معمول شاهنشاه در معاملات است در مورد يك زن هم با اداى « من اين را مىخرم » كار را تمام كرد . » « 1 »\r\nتوضيحات پاولى راجع به حقوق افراد در جامعهء فرانسه در ذهن شاه مؤثر نيفتاد . زيرا اندكى بعد كه شاه در يكى از نمايشهاى اپرا در جايگاه رئيس‌جمهور جلوس كرده بود ، به جاى\r\n\r\n\r\n","description":"","footnote":"\r\n( 1 ) . همان‌جا\r\n","page_name":" 266 ","page_number":266},
  {"content":"\r\n\r\nآنكه به نمايش و رقصهاى دلاويز رقاصه‌ها توجه كند ، در طبقهء چهارم به زنى زيبا توجه كرده بود و به وسيلهء وزير دربار از پاولى خواست كه موجبات آشنايى او را با آن زن فراهم كند . پاولى با رعايت نزاكت يكى از همكاران خود را مأمور اين كار كرد . ولى پس از مدتى معطلى ديد كه خواجگان و غلامان دربارى\r\nمأمور او با سبيلهاى آويخته پيش مىآيد . به او گفتم چه شده و خانم در جواب چه گفت ؟ مأمور گفت هيچ فقط سيلى آبدارى به صورت من نواخت . صدراعظم ايران اين خبر ملالت اثر را به شاه رسانيد . اعليحضرت ابروهاى پرپشت خود را در هم كشيد و گفت كالسكهء مرا حاضر كنيد كه خسته‌ام و مىخواهم بروم . سپس پاولى مىنويسد : « در پاريس خانمهاى زيبا و دلربايى بودند كه براى استفاده از ثروت و ولخرجيهاى شاه با او هم‌بستر مىشدند . » در صفحات آخر به بعضى از عادت مستبدانه و خودخواهانهء شاه ايران اشاره مىكند و مىگويد هنگام بازى بيليارد و شطرنج « بايد سعى كرد به شاه باخت . اگر كسى از بدبختى مىبرد ، شاه متغير مىشد و گوشه‌اى مىرفت و قليانى جهت او مىآوردند . بعد ، از دعوت شاه از علياحضرت گراندوشس ولاديمير كه از روسيه به فرانسه آمده بود ، سخن مىگويد و مىنويسد هنگامى كه مدعوين در سر ميز نشسته و منتظر غذا بودند ، پيشخدمتى با يك سينى طلا آمد و شاه در مقابل مهمانان خود با دو انگشت دندان عاريه را از سينى برداشت و بين دو فك خود نهاد و از اين كار ناهنجار خم به ابرو نياورد .\r\n\r\n","description":"","footnote":"","page_name":" 267 ","page_number":267},
  {"content":"\r\n\r\n« بدتر از اين حركت آن‌كه در وسط غذا شاه رشتهء صحبت را غفلتا با علياحضرت قطع كرد ، بىآنكه چيزى بگويد ، بيرون رفت و پس از پنج دقيقه برگشت و تبسم‌كنان بر سر جاى خود نشست . در اين حال وزير دربار ايران با صداى بلند گفت اعليحضرت براى قضاى حاجت به بيرون رفتن احتياج پيدا كرده بودند . . . گويا شاه براى رفع اثر همين خاطرهء ناگوار بود كه فرداى كه آن روز چند قطعه از آن قاليچه‌هاى نفيس كاشانى را براى گراندوشس فرستاد به ضميمهء نامه‌اى از صدراعظم به اين مضمون كه چون اعليحضرت راضى نمىشوند كه بر فرشهايى كه پاى علياحضرت بر آنها آمده پاى ديگرى گذاشته شود ، خواهش دارند كه آنها را از جانب ايشان بپذيرند . »\r\nپاولى مىنويسد : « خوشا به حال گراندوشس كه از من خوشبخت‌تر بود . زيرا كه من هرگز به وصال آن يك قطعه قاليچه‌اى كه شاه پيش از حركت از ويشى به ميل خود امر داده بود كه آن را به من بدهند نرسيدم . » « 1 »\r\nپس از قتل ناصر الدين شاه ظلم و استبداد كم شد ، قيدوبندهاى سابق سستى گرفت و تا حدى مردم به بحث و انتقاد پرداختند ، وعاظ و خطبا در مساجد و روزنامه‌نگاران در مطبوعات و اهل هزل و مطايبه با شوخى و مزاح دردهاى اجتماعى را به زبان و قلم مىآوردند .\r\nبحث و انتقاد از اوضاع اجتماعى : چنان‌كه قبلا يادآور شديم ، در ايران از ديرباز به علت فقدان آزادى و عدم توجه به حقوق فردى و اجتماعى ، كسى نمىتوانست آزادانه وضع عمومى كشور را مورد مطالعه و انتقاد قرار دهد . تنها دلقكها و مسخرگان كمابيش به خود اجازهء بحث و انتقاد مىدادند آقاى ميرفخرايى در كتاب گيلان در جنبش مشروطيت مىنويسد : قبل از آن‌كه اولين فرماندار بعد از انقلاب مشروطيت انتخاب شود ، شخصى به نام ميرزا يوسف خان جنگل‌نويس اعلانى منتشر ساخت مبنى بر اين‌كه حاكم رسمى گيلان دو روز ديگر از مركز وارد خواهد شد . در روز مقرر ، خود شخصا به دار الحكومه ( قسمتى كه سالم مانده بود ) حضور يافت و به عنوان حاكم جديد براى مردم سخنرانى كرد . ميرزا يوسف خان جنگل‌نويس كسى بود كه در مجالس جشن و سرور براى خندانيدن خلق اللّه دعوت مىشد و در عين مسخرگى نكاتى را به زبان مىآورد كه مردم عادى از گفتنش بيمناك بودند . نظير كريم شيره‌اى عهد ناصر الدين شاه يا شيخ شيپور و شيخ كرنا و حاجى ميرزا زكى خان و يا مشهدى ابو القاسم صراف دوران اخير كه در كسوت ديوانگان روزها به چند خيابان و بازار سر مىزد و به صداى بلند كسبه و اصناف را با بعضى دقايق و نكات سياسى آشنا مىساخت . ميرزا يوسف خان در دار الحكومه چنين گفت : « اى گيله مردان چانچوبه كول كه رعاياى دولت ابد مدّت هستيد گوشتان را باز كنيد و متوجه باشيد چه مىگويم شما مكلفيد وظايف خود را در مقابل حكمران محبوب و قدرتمند ممالك\r\n\r\n\r\n","description":"","footnote":"\r\n( 1 ) . همان‌جا\r\n","page_name":" 268 ","page_number":268},
  {"content":"\r\n\r\nمحروسه در كمال صميميت و صداقت و از روى كمال راستى و درستى ايفا نمائيد . يعنى هر وقت ديديد حاكمتان سوار كالسكه است و براى استراحت و رفع خستگى كارهاى روزانه به هواخورى تشريف مىبرند ، معطل نشويد و بىدرنگ دست راست و چپتان را رو سينه گذاشته مانند فنر دولا شويد و منظم تكريم كامل به جا آوريد . حرف زدن ، خنديدن و راه رفتن و شوخى كردن مطلقا ممنوع است . مرا دولت عليه براى شبانى شما گوسفندان و بزهاى عزيز فرستاده است تا به خاطرتان خطور نكند كه هرگز به ولايات توجه ندارد . من كسى هستم كه مأمورم هر ده خانواده را به يك ديگ محتاج كنم . من با كسى شوخى ندارم و به هركس هرمقدار براى مخارج آبدارخانه و راه افتادن دم و دود حواله دهم مكلف است بىدرنگ بپردازد . به مزاج مازولبيا و باميا و رشته‌خشكار بسيار سازگار است . به همه شما رسما اعلام مىكنم كه ولو جان كردى هم باشد ، اجازه ندهيد كه آبدارخانهء مباركه تعطيل شود . » « 1 »\r\nاكنون تا حدى با شيوهء حكومت در ايران بعد از اسلام آشنا شديم سازمان ادارى ايران را در طى سيزده قرن اخير مورد مطالعه قرار مىدهيم :\r\n\r\n\r\n","description":"","footnote":"\r\n( 1 ) . گيلان در جنبش مشروطيت ، پيشين ، ص 129 به بعد\r\n","page_name":" 269 ","page_number":269},
  {"content":"\r\n . \r\n","description":"","footnote":"","page_name":" 270 ","page_number":270},
  {"content":"\r\n\r\n\r\nفصل 2 . ديوان وزارت\r\n\r\n","description":"","footnote":"","page_name":" 271 ","page_number":271},
  {"content":"\r\n . \r\n","description":"","footnote":"","page_name":" 272 ","page_number":272},
  {"content":"\r\n\r\n\r\nديوان وزارت\r\n\r\nسابقهء تاريخى سازمانهاى دولتى يا ديوانها\r\n« در دوره ساسانيان شغل دبيرى در خاندانها ، موروثى بود ، و پادشاهان ، دبيران خود را ، مخصوصا دبيران بزرگ را از ميان كسانى برمىگزيدند كه پدر بر پدر دبير بود . طبرى در شرح مملكتدارى انوشيروان در اين باره بدين‌گونه اشاره مىكند : « پس مردى را بخواند از دبيران بزرگ از آن كسها كه دبيرى اندر خانگاه ايشان بود از سالهاى بسيار » « 1 » و بنابر روايت خوارزمى ، در دستگاه ساسانيان هفت دبير بوده است بدين شرح :\r\n1 ) دبير دادگسترى ( - داد دبير ) . 2 ) دبير عوايد دولت شاهنشاهى ( - شهر آمار دبير ) . 3 ) دبيرخزانه ( گنج آمار دبير ) . 4 ) دبير عايدات سلطنتى ( - شهر آمار دبير ) . 5 ) دبير اصطبل شاهى ( - آخور آمار دبير ) . 6 ) دبير عايدات آتشكده‌ها ( - آتش آمار دبير ) . 7 ) دبير امور خيريه ( روانكان دبير ) . و رئيس طبقهء دبيران را كه اين‌چنين مقام و اهميتى در دستگاه دولتى داشته‌اند ، « ايران دبيرند » مىگفتند و احيانا مأموريت سياسى هم به او واگذار مىشده است . » « 2 »\r\nپس از ظهور نهضت اسلامى حدود و مقررات قديم رو به فراموشى رفت ، خلفاى صدر اسلام كمابيش برگزيدهء مردم بودند ، و در مسائل مهم با صحابه و ياران پيغمبر و عامهء مردم مشورت مىكردند . در عهد خليفهء اول و دوم حضرت امير عملا سمت وزارت داشت و در امور مهم مورد مشورت قرار مىگرفت ، چنان كه در عهد عمر ، پس از آنكه سيل غنايم به مركز خلافت روان گرديد ، عمر راجع به تقسيم غنايم با زعماى عرب به مشاوره پرداخت ، على گفت كليه غنايم را به تساوى بين مسلمانان تقسيم كنيم . ولى عثمان گفت بهتر است كه قسمتى از اين غنايم را در خزينهء بيت المال ذخيره كنيم و بالاخره به پيشنهاد يكنفر ايرانى ، عمر به تأسيس ديوان\r\n\r\n\r\n","description":"","footnote":"\r\n( 1 و 2 ) . تاريخ طبرى ، تصحيح ملك الشعرا بهار ، ص 1047 و نگاه كنيد به مجلهء بررسيهاى تاريخى ، شمارهء مسلسل 26 ، ص 184 به بعد .\r\n","page_name":" 273 ","page_number":273},
  {"content":"\r\n\r\nمبادرت كرد و نخستين سنگ بناى بوروكراسى و سازمان ادارى اسلامى به دست ايرانيان گذاشته شد . در اين دوره نظر مشورتى سران اسلام همواره مورد توجه بود چنان كه يك بار عمر خليفه مسلمين به چشم خود ديد كه مردى با زن شوهردارى زنا مىكند ، صبح مسلمانان را فراخواند و به آنان گفت ، اگر خليفه شما ناظر چنين صحنه‌اى باشد مىتواند حكم شرع را در مورد زنا اجرا كند اكثر مسلمين روى موافق نشان دادند ، ولى على ( ع ) گفت مبادا چنين كنى ! اسلام براى اثبات زنا حضور چهار شاهد را ضرورى دانسته است . به اين ترتيب مىبينيم كه در صدر اسلام ، صحابه و ياران پيغمبر حكم وزير و معاون خليفه را داشتند و در مسائل دشوار به او كمك فكرى و عملى مىكردند ، مىگويند ، پس از قتل عثمان به على پيشنهاد خلافت شد ، ولى او رد كرد و گفت : و انا لكم وزيرا خير لكم منى اميرا - اگر من وزير شما باشم بهتر است .\r\nالماوردى ، مؤلف كتاب الاحكام السلطانيه از دو نوع وزارت اسم مىبرد :\r\n« وزارت تنفيذ كه به موجب آن شخص وزير ، احكام و فرامين خليفه را به رعايا و واليان ابلاغ مىكند و در حقيقت واسطه‌اى بيش نيست ، و لازم نيست كه اين وزير داراى درجه اجتهاد بوده و شرايط اسلام و حريت را دارا باشد ، به عكس وزير تفويض كه بايد واجد هرسه شرط باشد .\r\nدر وزارت تفويض ، وزير مىتواند متصدى همه عملياتى كه خليفه صلاحيت آنها را دارد بشود جز سه كار :\r\n1 - تعيين وليعهد 2 - طلب استعفا از مقام ، از مردم 3 - عزل مستخدمينى كه خليفه آنها را به كار گماشته است . نمىتوان بطور دقيق ، حدود قدرت و وظايف و اختيارات وزير تفويض را معين كرد ، زيرا چنان كه تاريخ نشان مىدهد قدرت سياسى و اقتصادى وزير تفويض برحسب لياقت يا عدم لياقت خليفه ، امير ، و يا سلطان زياد يا كم مىشود ، در مواردى كه امير يا سلطان مردى بيداردل و فعال بوده و در امور سياسى كشور به طور جدى مداخله و نظارت مىكرده است ، وزير تفويض ناگزير بود در مسائل مهم تصميمات خود را به اطلاع سلطان يا خليفه برساند و بدون جلب موافقت او به هيچ كار مهمى اقدام نكند . » « 1 » به اين ترتيب مىتوان گفت وزير تفويض در دستگاه خلفا و سلاطين مقتدر ، حدود قدرت و اختياراتش به حدود صلاحيت وزير تنفيذ تنزل مىكند و برعكس در مواقعى كه خلفا و سلاطين اهميت و شايستگى لازم را نداشتند ، وزرا فرمانرواى حقيقى مملكت بشمار مىآمدند و حل و عقد كليه امور ، زير نظر آنان صورت مىگرفت چنان كه در عهد عباسيان خاندان برمكى قدرت و نفوذ فراوان كسب كردند و بتدريج سازمان ادارى ساسانيان را در دولت عباسيان بوجود آوردند ناگفته نماند كه ديوانها در در اسلام تا زمان عبد الملك به زبان فارسى و رومى بود و اعراب به مسائل ادارى و مالى احاطه و تسلطى نداشتند « هنگامى كه « حجاج » زمام امور عراق را به دست گرفت . . . زادان فرخ ديوان فارسى را\r\n\r\n\r\n","description":"","footnote":"\r\n( 1 ) . تاريخ حقوق ايران ، تأليف جعفرى لنگرودى ، ص 45\r\n","page_name":" 274 ","page_number":274},
  {"content":"\r\n\r\nاداره مىكرد سپس صالح بن عبد الرحمن جانشين او شد ، وى در دل حجاج راه يافت و از خاصان او شد ، و بتدريج او ، به حسابدارى نيز آشنا شد و دفاترى را كه به همت زادان فرخ به زبان فارسى تنظيم شده بود به عربى برگردانيد حجاج چون اين بديد در سال 78 هجرى به صالح دستور داد ديوانها را به عربى برگرداند » « 1 » به اين ترتيب اعراب از عهد عبد الملك به بعد استقلال ديوانى و ادارى بيشترى كسب كردند ، ولى دهقانان نه تنها در عهد بنى اميه بلكه در دوره عباسيان نيز همواره براى حل مسائل مالى ، اقتصادى و سياسى مورد مشورت سران عرب قرار مىگرفتند .\r\n\r\nكليات مربوط به ديوانها\r\nدر مقدمهء كتاب جهشيارى ، راجع به ديوانهاى ايران قبل از اسلام ، چنين آمده است : « پادشاهان ايران دو ديوان داشتند : ديوان خراج ، ديوان هزينه . درآمدها متعلق به ديوان خراج و هزينه‌هاى قشون و غيره ، مربوط به ديوان هزينه بود .\r\nپادشاهان ايران را رسم اين بود ، كه هرطبقه در خدمت ايشان لباس مخصوص مىپوشيدند و هيچ‌كس به جز افراد آن طبقه ، آن لباس را نمىپوشيد . هروقت مردى نزد پادشاه مىرفت ، وى او را از لباس و حرفه و طبقه‌اى كه وابسته به آن بود مىشناخت . . . » « 2 »\r\nاستاد فقيد اقبال آشتيانى ضمن بحث در پيرامون « ديوان » و اشتقاق آن ، مىنويسد : « در زمان ساسانيان براى ثبت تمام مخارج و عوايد مملكت و اسامى مؤديان ماليات و مقررى موظفين از روى درجات ايشان ، كتابچه و دفتر مخصوصى وجود داشت كه آن را ديوان مىگفتند :\r\n« در دوران بعد از اسلام » دواين عمده عبارت بود از ديوان الجند يا ديوان عرض الجيوش كه بطور اختصار آن را « ديوان عرض » مىگفتند و ذكر ديوان عرض كه مترادف با وزارت لشكر و نظام و سان قشون است ، در كتب قديم مثلا ( تاريخ بيهقى ) زياد ديده مىشود . ديوان رسالت يا ديوان انشاء ، ديوان الخراج ، ديوان النفقات ، ديوان الصدقات ، ديوان المظالم و غيره . فقط ديوان عدليه كه وزارت عدليهء امروز جانشين همان است ، تا اين اواخر هم بين ما معمول بوده . . . از نكاتى كه اشاره بدان بىفايده نيست ، اين‌كه كلمهء دوان « 3 » كه در زبان فرانسه به معناى گمرك است از همين لفظ ديوان فارسى اشتقاق يافته است . » « 4 »\r\n\r\nتأسيس ديوان در عهد عمر\r\nدر همان روزى كه عمر ، خبر وصول غنائم و وجوهى را كه از بحرين رسيده بود ، به مردم مىداد ، مردى برخاست و گفت : « اى امير المؤمنين من ديده‌ام كه عجم‌ها ديوانى دارند تو نيز اين كار را بكن . »\r\nاز روايات ديگر برمىآيد كه فكر تأسيس ديوان را همان ايرانى معروف ، « هرمزان » در\r\n\r\n\r\n","description":"","footnote":"\r\n( 1 ) . كتاب الوزراء و الكتاب جهشيارى ، ترجمهء ابو الفضل طباطبائى ، ص 68\r\n( 2 ) . كتاب الوزراء جهشيارى ، مقدمهء ناشران ، ص 29\r\n( 3 ) .  Douane \r\n( 4 ) . بنقل از مجموعهء مقالات ، عباس اقبال ، به اهتمام دكتر دبيرسياقى ، ص 83 به بعد\r\n","page_name":" 275 ","page_number":275},
  {"content":"\r\n\r\nذهن عمر تلقين كرده است . روايت چنين است كه ، عمر عده‌اى را به سوئى گسيل مىداشت ، هرمزان پيش او بود ، گفت : اين پولهايى را كه به اين افراد مىدهى اگر كسى نرفت و تخلف كرد ، تو از كجا مىدانى ؟ بيا ديوانى براى اين كار تأسيس كن . عمر پرسيد : ديوان چيست ؟ هرمزان توضيح داد . عمر با مسلمانان به مشاوره پرداخت ، على گفت : آنچه گرد مىآيد تقسيم كن و سالى به سالى نگذار كه دفتر و حسابى لازم آيد . عثمان گفت : مال گزافى است و بايد مردم را شماره كرد و معلوم داشت كه بكى رسيده و بكى نرسيده است . خالد بن وليد گفت : « من در شام كه بودم ، پادشاهان آنجا دو چيز داشتند ، ديوان و سپاه . تو نيز اين دو را ايجاد كن . » « 1 »\r\nاز اين روايات برمىآيد كه فكر تأسيس ديوان و نيز فكر ايجاد سپاه منظمى در دورهء خلافت عمر ، در ميان مسلمانان پيدا شده و ارتباط با ايران و روم ، اعراب را به آشنائى با سازمانهاى مالى و ادارى و لشكرى و اقتباس آنها رهنمون گشته است . كلبى اين وقايع را به سال پانزده هجرت ، ولى واقدى و زهرى به سال بيستم نسبت داده‌اند . به روايت طبرى و بلاذرى ديوان در سال بيستم هجرت ، براساس ديوانى كه ايرانيها داشتند ايجاد شد ، و دخل و خرج كشور و شمارهء اهل عطا ( مردمى كه از خزينه مقررى دريافت مىكردند ) ، در آن ثبت مىگرديد . . . نكتهء جالب توجه اين است كه چهار سال پيش از آن‌كه ديوانى در مركز خلافت اسلامى به وجود آيد ، يعنى در سال شانزدهم هجرت ، يكى از ايرانيان به نام زادان فرخ براى مغيره سردار عرب ، ديوانى در بصره تشكيل داد . و همين نكته نشان مىدهد كه مواجهه و ارتباط با ممالك مفتوحه ، اعراب را ناچار كرد كه براى خود دفتر و حسابى ايجاد كنند و اين كار و امور و ادارهء آنها به دست دبيران و حسابداران ملل مغلوب بود « 2 » . . . با اين‌كه نخستين ديوان را عمر در سال 20 هجرت تشكيل داد ، ديوان به معنى واقعى تا بيست و پنج سال بعد از آن وجود نداشته است . . . اين‌كه ديوان استيفا قبل از معاويه چگونه كار مىكرد اطلاعى نداريم ، مسلما تشكيلاتى براى اطمينان از درستكارى و صحت عمل عمال محلى در ميان بود . . . معذلك معاويه را بايد نخستين سازمان‌دهنده و موجد بوروكراسى عرب نام برد . راجع به پيدايش و تشكيل ديوان ، جهشيارى در كتاب الوزراء مىنويسد عمر نخستين كسى از عرب بود كه ديوان‌ها را در اسلام تشكيل داد . سبب اين اقدام آن بود كه « ابو هريره » با مقدارى پول از بحرين نزد او رفت ، و عمر به او گفت : چه چيز آورده‌اى ؟\r\nگفت پانصد هزار درهم ، عمر گفت : آيا مىدانى چه مىگويى ؟ گفت : آرى يكصد هزار درهم و يكصد هزار درهم و يكصد هزار درهم و يكصد هزار درهم و يكصد هزار درهم . عمر گفت : آيا حلال است ؟ گفت نمىدانم . آنگاه عمر بر منبر شد و حمد و ثناى او را به جاى آورد و گفت : اى مردم ، پول زيادى براى ما رسيده است . اگر بخواهيد آن را پيمانه كنيم و اگر خواهيد شماريم .\r\nسپس مردى برخاست و گفت : « يا امير المؤمنين من عجم‌ها را ديده‌ام براى خود ديوان ترتيب\r\n\r\n\r\n","description":"","footnote":"\r\n( 1 ) . مقريزى المواعظ ، ج 1 ، ص 148\r\n( 2 ) . جزيه در اسلام ، از صفحهء 13 به بعد\r\n","page_name":" 276 ","page_number":276},
  {"content":"\r\n\r\nداده‌اند . شما هم ديوان‌هايى تشكيل بدهيد . » « 1 »\r\nبه نظر محقق شوروى اينوسترانتسف « هر قدر تاريخ دورهء نخستين اسلام تحت بررسى دقيق‌تر قرار مىگيرد به همان اندازه موضوع تأثير شديد ايرانى در پرورش افكار و رشد مؤسسات در اسلام مسلم‌تر مىگردد و اين تأثير در تشكيلات دولتى نيز قطعى بوده است . . . » « 2 »\r\nچنان كه گفتيم نخستين موجد واقعى بوروكراسى عرب ، معاويه بود . وى به كمك « زياد » در شرق و « سرجون بن منصور » در مغرب ، وزارت دارائى را به معنى امروزى آن ايجاد كرد و پيش از وى ، عوايد حاصله از اراضى خراجى و صوافى تفكيك نمىشد هردو يك جا و به يك صندوق پرداخته مىشد و مستقيما بين عربها تقسيم مىگرديد . عمر در اعطاى اقطاعات از صوافى اكراه داشت ولى عثمان گشاده‌دستى زيادترى در اين‌باره نشان داد و معاويه عوايد حاصله از خراج را از عوايد صوافى بالمره جدا كرد . » « 3 »\r\n« وقتى معاويه به خلافت رسيد معمول بود كه قسمت اعظم عوايد هربلد ، در همانجا صرف شود . بطورى كه بعضى قسمتهاى عراق ، از لحاظ مالى كاملا مستقل بودند و خود معاويه فقط درآمد شام را داشت . بنابراين وى فرمان داد كه هرولايتى سهمى به خزانهء دمشق بفرستد . » « 4 » چنان‌كه گفتيم معاويه در مصرف اين وجوه ، مطلقا خود را مقيد به احكام شرع نمىدانست ، بلكه براى حفظ خانواده و اعوان و انصار خويش ، به هرنحو كه مقتضى مىديد ، از ماليهء مملكت استفاده مىكرد . « 5 »\r\nبايد توجه داشت كه از صدر اسلام ، در پرداخت خراج و جزيه اصول ثابتى در سراسر امپراتورى اسلامى حكومت نمىكرد ، و سران اسلام از عهد عمر به بعد به خاندان پيغمبر و صحابه و مجاهدين بزرگ و اشراف عرب ، به چشم ديگرى مىنگريستند و براى آنان حقوق و امتيازات بيشترى منظور مىداشتند « نه عمر و نه جانشينان وى به هرتقدير كه فكر كنيم ، اشخاصى مثل طلحه ، زبير ، و سعد بن ابى وقاص را موظف به پرداخت خراج نمىكردند . اما اين دليل نمىشود كه با رعاياى عراق نيز همين معامله را بكنند ، بالعكس لحن ولهاوزن ، گلدزيهر ، فان فلوتن و ساير نويسندگان كه دربارهء تاريخ امپراتورى عرب به تحقيق پرداخته‌اند ، اين است كه علىرغم اصول قرآن ، در ميان جامعهء مسلمين مساوات موجود نبود ، عربهائى كه در فتوحات شركت كرده بودند ، به صورت يك دستهء حاكم اشرافى داراى حقوق و امتيازات خاص درآمده بودند و مسلما حاضر نبودند كه با « موالى » در يك رديف باشند ، علت بسيارى از آشوبهايى كه در دورهء امويان پيدا شد ، همين وضع بود . « 6 » عده‌يى از موالى كه در سازمانهاى دولتى و يا در غزوات\r\n\r\n\r\n","description":"","footnote":"\r\n( 1 ) . الوزراء و الكتاب ، همان ، ص 44\r\n( 2 ) . مطالعاتى دربارهء ساسانيان ، ترجمهء آقاى كاظم‌زاده ، ص 52\r\n( 3 ) . يعقوبى ، ج 2 ، ص 277\r\n( 4 ) . جزيه در اسلام ، ص 54\r\n( 5 ) . همان ، ص 65\r\n( 6 ) . غافل از اينكه على عليه السلام در اجراى كامل عدالت اصرار داشتند .\r\n","page_name":" 277 ","page_number":277},
  {"content":"\r\n\r\nشركت كرده بودند ، موقعيت اجتماعى و امتيازاتى داشتند و تغيير مذهب براى آنان توليد اشكال نمىكرد . اما نومسلمانان طبقات پايين‌تر ، اشخاص بىسواد ، فقير و روستائيان ، چه در دهات و چه در شهر ، مورد اهانت قرار مىگرفتند تا جائى كه طبرى آنانرا « اجامر و اوباش » و حسن بصرى اين بىنوايان را « مجهول الهويه و حمقا » مىخواند . اين مردم براى علمداران انقلاب و مساوات طلبان ، دست‌افزار خوبى بودند و مردانى چون مختار به آنان مىگفتند در صورت پيروزى در تقسيم بيت المال بين آنان و اعراب ، امتيازى نخواهد بود . حجاج با اين طبقهء محروم به سختى رفتار كرد و آنان را به روستاهاى خود بازگردانيد و دوباره آنانرا با اين‌كه اسلام آورده بودند ، مشمول جزيه گردانيد . »\r\nاكنون كه از سابقهء « ديوان » در دورهء ساسانيان و در آغاز نهضت اسلامى تا حدى آگاهى يافتيم ، وضع ديوانها يعنى سازمان ادارى را در دوران بعد از اسلام مورد مطالعه قرار مىدهيم :\r\n\r\nسازمانهاى ادارى و حكومتى ايران بعد از اسلام :\r\n\r\nديوان‌ها\r\nپس از آن‌كه شاهنشاهى ساسانى بعللى كه ذكر آن گذشت ، در سال 641 ميلادى ( 21 هجرى ) بدست تازيان از پاى درآمد ، در حدود دو قرن مردم ايران از نعمت استقلال بىنصيب بودند . پس از روى كار آمدن سلسلهء صفاريان ( 245 - 290 ) تبعيت ايران از حكومت بغداد يكباره از ميان رفت و زمامداران اين سلسله ، براى ادارهء مرزوبوم خويش ، به سازمان جديدى دست زدند . از تشكيلات ادارى ايران در دورهء صفاريان اطلاع صحيحى در دست نيست . آنچه مسلم است ، يعقوب ليث و برادرش عمرو ، چندان در انديشهء ايجاد دربار و تشكيلات ادارى نبودند ، زندگى يعقوب با سادگى تمام با سپاهيان و همرزمانش سپرى مىشد ، و ظاهرا جز يك دبير رسائل ، به نام « محمد وصيف » و يك حاجب و عده‌اى مأمورين ديوانى و ايلچى و غلام ، تشكيلات ديگرى نداشته است .\r\nدر كتاب روضة الصفا دربارهء او چنين مىنويسد : « هيچ‌كس را وقوف بر اسرار او نبود .\r\nچون دشمن او هزيمت مىرفت ، هيچ‌كس از لشكريان او زهره و مجال نداشت كه بىرخصت او دست به غارت و تاراج برد . . . هر روز در مطبخ او بيست گوسفند در پنج ديگ مىپختند ، اول حصه غلامان درگاه جدا مىكرد ، آنگاه به خواص قسمت مىنمود ، روزى يكى از ايلچيان به او گفت ، كه تو را داعيهء پيشوائى هست و در خيمهء تو به غير از اين پلاس كه بر آن نشسته و سلاحى كه پوشيده‌اى هيچ چيز نيست . يعقوب جواب داد كه به هرنوع كه سردار معاش كند ، نوكران نيز بدان نهج زندگى كنند . . . ظاهرا مرادش اين بود كه اگر من از راه اعتدال و انصاف منحرف شوم ، ديگران نيز از من پيروى خواهند كرد . »\r\nتشكيلات ادارى : بارتولد مىنويسد : « سازمان سياسى بعد از اسلام در شرق ، و همهء مقامات ادارى آن به دو دستهء بزرگ تقسيم مىشد : يكى « درگاه » ( دربار ) ديگر « ديوان » ( دفتر ) . تا زمان سامانيان هيچ اطلاعى درباره وجود نگهبانان شخصى پادشاه ، مانند آنچه در دربار عباسيان\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nديده مىشده و از بندگان زرخريد و بيشتر تركان مركب بوده‌اند ، در ممالك اسلامى شرقى سخنى در ميان نيست در دربار اسمعيل و جانشينان وى ، چنين گروه نگهبانى را مىيابيم . گرچه در آن زمان « اهل درگاه » هنوز اهميتى را كه بعدها به دست آوردند كسب نكرده بودند . در آن عهد بيشتر ساكنان ماورء النهر هنوز مسلح بودند . . . » « 1 »\r\nديوان‌ها : نرشخى در تاريخ بخارا مىنويسد : « كه در ناحيهء ريگستان ، به دستور آل سامان ، سرايهاى عالى ساختند . . . بغايت نيكو . و مال بسيار در وى خرج كرد و بر در سراى خويش ، سراى عمال فرمود بنا كردند ، چنان‌كه هرعاملى را عليحده ديوانى بود بر در سراى سلطان ، چون ديوان وزير و ديوان مستوفى و ديوان صاحب شرط و ديوان صاحب مؤيد و ديوان مشرف و ديوان مملكهء خاص و ديوان محتسب و ديوان اوقاف و ديوان قضا ، بدين ترتيب ديوانها فرمود بنا نهادند . » « 2 »\r\nريچاردن فراى راجع به دستگاه ادارى امراى سامانى ، چنين مىنويسد : « وزير در رأس نظام ادارى قرار داشت و ديوانهاى مختلفى تحت نظارت وى بودند . نرشخى از ده ديوان در بخارا نام مىبرد كه همگى در مجاورت ارك كه مقر فرمانروا بود ، جاى داشتند . يكى از اين ديوانها ديوان استيفا بود ، كه وظيفهء خزانه‌دارى يا دواير ماليه را انجام مىداد . ديوان ديگر را اگر ديوان بايگانى و محل ضبط اسناد و مدارك بناميم ، احتمالا به بهترين وجهى توصيف كرده‌ايم ( شايد مقصود ديوان خاتم باشد . )\r\nديوان سوم ديوان جند ، اختصاص به امور نظامى داشته است . ديوان بريد ، نه تنها مأمور رسانيدن نامه‌ها از جايى به جاى ديگر بوده ، بلكه حكم دستگاه كسب اطلاعات و جاسوسى را نيز داشته است . ديوان ضياع يا ديوان املاك اختصاصى امير ، يمكن ، تحت نظارت وكيل قرار داشته ، زيرا قسمت عمدهء دارايى امير ، به صورت زمين بوده است . ديوان ديگرى عهده‌دار وظايف انتظامى ، مانند نظارت بر اوزان و مقياسات و امثال آنها بوده است ( مقصود ديوان احتساب است ) علاوه بر اين ، از ديوان اوقاف و ديوان قضا اجمالا سخن مىگويد .\r\nفراى در جاى ديگر مىنويسد : « بخش عمده كارداران دولت در شهرها زندگى مىكردند .\r\nاين كارداران دولت را مىتوان به دو طبقه تقسيم كرد ، اولا كتّاب و منشيان غير روحانى كه دبير ناميده مىشدند ، و ثانيا عمال مذهبى كه عنوان فقيه داشتند ، گرچه در كار طبقهء كاتبان دوام گونه‌اى وجود داشت ، اما تشكيلات و سازمانى شبيه سازمان مستخدمين دولت در ميان نبود ، و هنگامى كه وزيرى مغضوب مىشد ، و وزير ديگرى به جاى وى منصوب مىشد بسيارى از كارداران نيز ، شغل خود را از دست مىدادند . حمايت از افراد ، از امور شايع و رايج بود ، و وزير جديد دستگاه كاملى از كارداران داشت كه همراه وى وارد دستگاه دولت مىشدند ، و بر سر\r\n\r\n\r\n","description":"","footnote":"\r\n( 1 ) . تركستان‌نامه ، پيشين ، ص 489\r\n( 2 ) . تاريخ بخارا ، ص 31\r\n","page_name":" 279 ","page_number":279},
  {"content":"\r\n\r\nمشاغلى كه متصديان آنها همراه وزير معزول از دستگاه ادارى اخراج شده بودند ، مىنشستند .\r\nكتّاب و كارداران معزول ، همواره مشكلى پيش مىآوردند . آنها براى به دست آوردن مشاغل خود ، توطئه مىكردند يا در صدد جلب حمايت حاكم يا وزير مقتدرى برمىآمدند .\r\nمناصب معمولا به شيوهء استادى و شاگردى از پدر به پسر به ارث مىرسيد و البته فنون مشاغل چون اسرار حفظ مىشد ، ظاهرا اصناف كه بعدها كسب اهميت كردند در اين دوره ، اهميتى نداشتند . » « 1 »\r\nبه موازات سازمان مدنى حكومت ، نظام روحانى نيز وجود داشت . و اين دستگاه اخير ظاهرا از ثبات بيشترى برخوردار بود . مقامات روحانى بسيار زياد بود . قاضى به همهء مرافعات و امور ، چون حكام شرع رسيدگى مىكرد . . . مسجد شهر ، معمولا محلى بود كه قاضى در آنجا رأى خود را صادر مىكرد . گرچه در متون قديم مواردى هست كه نشان مىدهد قاضى در خانهء خود ، به قضاوت مىنشسته است - متأسفانه جزئيات آيين دادرسى ، معلوم نيست . پيشوايان روحانى اهل تسنن در بخارا نفوذ و قدرت خاصى داشتند . زيرا پيشوايان اهل تسنن بودند كه نخستين بار امير اسماعيل را به بخارا خواندند ، و بعدها مدتى بعد از انقراض سامانيان ، اين پيشوايان ادارهء امور سياسى و اجتماعى شهر را در دست گرفتند . » « 2 »\r\nدكتر مهدى محقق ضمن مطالعه در برخى از اصطلاحات ادارى و ديوانى در تاريخ بيهقى ، مهم‌ترين ديوانهاى آن دوران را ، ديوان رسالت ( ص 333 ) ، ديوان استيفا ( ص 367 ) ديوان خليفت ( ص 322 ) ديوان عرض ( ص 654 ) ديوان وزارت ( ص 256 ) ديوان وكالت ( ص 256 ) ديوان مملكت و حساب ( ص 362 ) ديوان نكت ( ص 606 ) ديوان بريد ، ديوان قضا و ديوان مظالم ، مىداند و مىنويسد : « كه از دو ديوان اخير ، به صورت‌مجلس قضا و مظالم يادشده است . » « 3 »\r\nسازمان حكومتى در دورهء سامانيان 261 - 389 : اسماعيل سامانى پايه‌گذار حكومت سامانيان ، براى تأمين استقلال ماوراء النهر و خارج شدن از زير سلطهء خلافت عباسى ، سعى كرد تا حكومتى متمركز به وجود آورد و با استفاده از ادارات و ديوان‌ها ، به قلمرو خود نظم و قرارى بخشد .\r\nدر دورهء سامانيان ، دستگاه حكومتى ، عبارت بود از دربار پادشاهى يا درگاه ، و ديوان‌ها يعنى وزارتخانه‌ها و ادارات مركزى كشورى و نظامى ، در شرايط رژيم فئودالى آن روز ، كاملا آزاد و مستقل نبودند ، بلكه متنفذين دربارى و خانهاى ملوك الطوايف ، اغلب در كار ديوانها مداخله مىكردند .\r\nبه طورى كه نرشخى مىنويسد : در زمان نصر دوم سامانى ( 914 - 943 ) در اطراف\r\n\r\n\r\n","description":"","footnote":"\r\n( 1 ) . بخارا ، ترجمهء محمود محمودى ، ص 74\r\n( 2 ) . بخارا ، همان ، ص 109 به بعد\r\n( 3 ) . يادنامهء ابو الفضل بيهقى ، ص 610 ، ( تاريخ بيهقى ، چاپ فياض و غنى 1324 )\r\n","page_name":" 280 ","page_number":280},
  {"content":"\r\n\r\nميدان بخارا نزديك قصر شاهى ، ادارات مركزى و ديوان‌ها قرار داشتند بدين قرار :\r\n1 ) ديوان صدارت يا وزارت . ديوان وزارت يا حاجب كل ، مهم‌ترين ادارات مركزى بود ، متصدى اين مقام كه خواجه بزرگ يا صدر يا دستور يا وزير خوانده مىشد ، عاليترين مقامات دولتى را به عهده داشت . يعنى تمام فعاليتهاى سياسى و اقتصادى كشور را زير نظر داشت ، به طورى كه رؤساى ساير ديوانها ، تا حدى تابع ديوان وزارت بودند .\r\n2 ) ديوان استيفاء . يا ديوان مستوفى و يا خزانه ، كه تمام امور مملكت و تنظيم دخل و خرج ، به وسيلهء اين ديوان و مأموران آن صورت مىگرفت . مقام مستوفى كه مسؤول امور مالى بود ، بعد از مقام خواجه بزرگ بود .\r\n3 ) ديوان رسائل ( طغراء ) . در اين ديوان ، كليهء اسناد و مدارك دولتى را نگهدارى مىكردند و ادارهء امور ديپلماسى با ساير حكومتها با اين ديوان بود ، « رئيس اين ديوان را طغرايى مىگفتند و او در ايامى كه سلطان به شكار مىرفت و خواجهء بزرگ همراه نبود ، وزير سلطان محسوب مىشد . ديوان طغرا شامل شعبه‌اى بود به نام ديوان الرسائل و الانشاء كه عده‌اى به نام منشى و كاتب رسائل ، در آن كار مىكردند .\r\n4 ) ديوان صاحب الشرط . كه نظارت بر آذوقه ، حقوق سپاه و طرز رفتار سپاهيان با مردم با اين ديوان بود .\r\n5 ) ديوان صاحب البريد . اين ديوان كه همان ادارهء پست است ، وظيفه‌اش رسانيدن اخبار دولتى بود ، و كارمندان اين ديوان ، نه فقط امور پستى را انجام مىدادند ، بلكه اخبار مهم را بطور مخفى به مركز مىرسانيدند ، و غالبا طرز عمل و كارهاى حكام و مأمورين مهم محلى را به مركز حكومت گزارش مىدادند .\r\nاين ديوان و اعضاى آن ، تابع حكام محلى نبودند و بلاواسطه با ادارهء مركزى مربوط بودند و فقط از اوامر مركز پيروى مىكردند . به عقيدهء بعضى از محققين ، ديوان صاحب البريد يا ادارهء پست آن روز ، فقط كارهاى حكومتى را انجام مىداد و براى رفع احتياجات و ارسال نامه‌هاى مردم قدمى برنمىداشت .\r\n6 ) ديوان محتسب . اين ديوان ناظر بازار ، اوزان و خريد و فروش كالاهاى دهقانان و صنعتگران بود و مىتوانست از خريد و فروش كالاهاى فاسد و تقلبى و از بالا رفتن قيمتها جلوگيرى نمايد .\r\nاين ديوان به تدريج حفظ امنيت و آرامش شهر را نيز بر عهده گرفت و مراقب بود كه مردم از خوردن مشروبات الكلى خوددارى و به رعايت امور شرعى توجه كنند . در آن دوره در هر شهرى محتسب مخصوصى وجود داشت .\r\n7 ) ديوان اشراف . رئيس اين ديوان را مشرف مىگفتند ، كار اين ديوان بازرسى اعمال مأموران و دخل و خرج خزانه بود .\r\n\r\n","description":"","footnote":"","page_name":" 281 ","page_number":281},
  {"content":"\r\n\r\n8 ) ديوان موقوفات . كه به كار مساجد و اراضى موقوفه رسيدگى مىكرد ، ادارات محلى تمام اين ديوانها ، غير از ديوان پست از دو مركز دستور مىگرفتند . از يك طرف تابع حكام و فرماندهان محلى بودند ، و از طرف ديگر از دولت مركزى تبعيت مىكردند .\r\n9 ) ديوان صاحب الجيش . يا منصب سپهسالارى ، كه مسؤول آن از طرف شاه انتخاب مىشد . اين ديوان را ديوان عرض سپاه نيز مىگفتند در كتاب تحفه مىنويسد : ملك جمشيد رؤساى ديوانها را فرامىخواند و به هريك در پيرامون وظايف و تعهداتى كه دارند تعليماتى مىدهد كه ما با رعايت اختصار ، قسمتهائى از تعاليم او را به هريك از مسؤولين امور ديوانى ، ذيلا نقل مىكنيم ، تا خوانندگان بهتر به اصول وظايف هريك از ديوانها واقف گردند :\r\nديوان رسائل - « كاتب رسايل را پيش خواند و گفت نامهء تو زبان منست ، بايد كه سخن پاك و درست و قريب به فهم‌نويسى و از تطويل و اطناب احتراز نمايى و فصول و حدود هر قضيه را روشن كنى و مهمات را مقدم دارى ، تا خواننده را مقصود بر بديهه حاصل شود و به زيادت فكر و تأمل احتياج نيفتد . »\r\nديوان خراج - « صاحب خراج را طلب داشت و گفت تو حكم و عدل ميان من و رعيت هستى شرايط راستى را مراعات بايد نمودن و به غور احوال رسيدن و حد هرچيز را نگاه‌دار با كس حيف مكن و بر خود روا مدار و كار بر ديگران مگذار . »\r\nديوان عرض : « . . . آنگاه روى به اسفهسالار كرد و گفت نظم امور مملكت به تلفيق اهواى حشم منوط است ، و ديوان عرض و ضبط احوال سلطنت ، به تأليف قلوب خدم مربوط . و تو حصن مملكتى ، و اعتماد كلى بعداله تعالى به مدد و كفالت و جلادت توست . بايد كه لشكر برخيز تو رغبت نمايد و رعب و هيبت تو در دلهاى ايشان ثابت باشد ، و در كارها شرايط ثبات و احتياط به جاى آرى و فرصت نگاه دارى تا به واسطهء ثبات قدم ، لشكر به طاعت و انقياد سر درآرند و اطماع فاسده از ممالك منقطع گردد . »\r\nديوان محتسب - « بعد از آن صاحب حرس را گفت تو سپر دولت منى . بايد كه سير گزيده پيش‌گيرى و سهر و تيقظ ( بيدارى ) توتياى ديده سازى و دايم متأهب و مستعدكار و مترقب و مترصد احوال باشى و اوقات ايام و ليالى بر تواتر و توالى در بندگى درگاه و ملازمت بارگاه مصروف دارى و ساعات اعوام و شهور بر قدر طاقت مستغرق طاعت ما گردانى و جانب حزم و احتياط را يك لحظه مهمل نگذارى . »\r\n« آنگه صاحب شرطه را طلب داشت و او را گفت ترا با من در مملكت مشاركت و مساهمت ثابت است و خير و شر و نفع و ضرر بر رأى تو منوط است . بايد كه بدلى منشرح و املى منفسخ به اقامت وظايف اين خدمت قيام نمائى و چنان‌كه معهود كفايت و شهامت توست ، از عموم رعايا باخبر باشى ، از بهر آن‌كه تو سايهء منى در ميان رعيت ، بيگناه را مستظهر و قويدل گردان و مجرم را ماليده و پريشان‌دار و مراقبت كن ، و در اصغاى حق و رعيت صدق ، از\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nملامت لا يعلم انديشه‌اى مدار . »\r\n\r\nحاجب بزرگ\r\n« پس حاجب بزرگ را پيش خواند ، گفت : تو عدل و امينى ، در آنكه خواص دولت را به طريقهء مثلى بدارى و نگذارى كه هركس از مراتب و مواقف خود تجاوز كند ، ايشان را به چشم من نگاه كن ، و حشم را از خشم من بترسان . اوقات فرصت عرض احوال و مصالح خلق را فوت مكن ، و ساعات مكنت تقرير خاص و عام از دست مده و قضاى حوائج مردم را به جان ميان دربند ، و هنگام ملالت طبع از مباسطت اجتناب كن ، و كسانى را به شرف قرب و ملازمت حضرت مخصوص گردان كه به انواع آداب آراسته باشند ، و دقايق شرايط خدمت دانسته ، تا از بوتهء امتحان ناقص عيار بيرون نيايند . و بيخ محبت من بر زمين دل ايشان بنشان ، تا اوامر و نواهى را به جان و دل تلقى نمايند . » و صاحب انگشترى را گفت : « گشاد و بست و قبض و بسط امور ، به دست توست و نفاذ احوال به حكم تو متعلق ، بايد كه هيچ دقيقه‌اى از دقايق احتياط فرونگذارى و به قليل و كثيرى ، بىعلم و خبرت من خوض نكنى ، تا خدمت تو به محمدت مقرون گردد . »\r\n\r\nديوان نفقات\r\nپس با صاحب ديوان نفقات گفت : « . . . چون چشم خلق به دست توست و مواجب معاش ايشان بر تو واجب ، طريقت اقتصاد مسلوك‌دار . تا استغناء ، سبب طغيان ايشان نشود و عدم احتياج مايهء كفران ايشان نگردد . با فرومايه شيوه « اجع كلبك يتبعك » را پيش گير و احتياط كن تا مستعد بىسببى از ما محروم نماند . و احتياط بليغ به جاى آور تا كار به مردم كافى . . . حوالت رود تا گرد و صمت گرد دامن كفايت تو نگردد . » « 1 »\r\nاكنون كه از كليات فارغ شديم ، وظايف هريك از ديوانها را مورد مطالعه قرار مىدهيم :\r\nديوان وزارت در ايران : مهمترين مشاغل كشورى را پس از خلفا و سلاطين متصديان ديوان وزارت به عهده داشتند ، كسانى كه به قبول وزارت يا خدمات مهم ديوانى در دورهء قرون وسطا تن مىدادند ، در واقع مردمان حادثه‌جويى بودند كه براى كسب مال و جاه ، در اين راه پر خطر گام مىنهادند . مطالعه در تاريخ زندگى وزراء ايرانى ، چه در دوران قدرت خلفاى عباسى و چه در عهد سلسله‌هاى ايرانى ، نشان مىدهد كه كمتر وزيرى جان به سلامت برده است . بلكه اكثر متصديان اين مشاغل ، يا در اثر تجاوز نامحدود به حقوق مردم و يا در نتيجهء ثروت و قدرت فراوانى كه كسب كرده‌اند ، يا به جهات ديگر مورد غضب يا حسد خليفه يا سلطان وقت قرار گرفته و به طرزى وحشيانه مقتول يا زندانى شده‌اند و آنچه را در طول مدت زمامدارى به زور و تجاوز از مردم بينوا گرفته‌اند خليفه يا سلطانى ستم‌پيشه ، به حيطهء تصرف خود درآورده است به همين جهت از ديرباز مردم روشن‌بين قرون‌وسطا عاقبت « عملدارى را در جهان سياه‌رويى و خاكسارى دانسته‌اند . » نظام عقيلى در كتاب آثار الوزراء از قول اكابر زمان خود مىنويسد :\r\n\r\n\r\n","description":"","footnote":"\r\n( 1 ) . از كتاب تحفه ، همان ، ص 96\r\n","page_name":" 283 ","page_number":283},
  {"content":"\r\n\r\n« عملدار گو عبرت از نام خود بردار كه اولش عمل است و آخر دار .\r\n گر به ده روز توانم كه كنم نانى كسب * حيف باشد كه نهم بهر عمل زين بر اسب\r\nنان خشكى كه به خوناب جگر تر گردد * به ز حلواى نبات است و زر و سيم به غصب\r\nاى اگر هيمه به دوش آرى و گلخن تابى * به كه در حضرت سلطان به عمل گردى نصب » \r\nعقيلى در جاى ديگر مىنويسد « تا روزگار القائم بامر اللّه ، هميشه وزراى خلفا بر وزراى سلاطين مقدم بوده‌اند . اول كسى كه در اهانت وزير خليفه كوشيد ، امير الامرا ابو بكر رائق بود .\r\nنائب ديلميان كه بر خلاف معهود ، بالادست وزير ابو القاسم بن سليمان نشستن جايز داشت و از آن زمان وزراى پادشاهان بر وزراى خلفا غالب و مستولى شدند : خلفاء ، وزيران سلاطين را به تاج الوزراء و وزير الوزراء ، و وزراء خود را به عميد الرؤسا و رئيس الرؤسا ملقب گردانيدند . » « 1 »\r\nغزالى در كتاب نصيحة الملوك به مسؤوليت خطير و وظايف اخلاقى مأموران ديوانى اشاره مىكند و مىنويسد : « . . . خنك تو اى مرد كه هرگز نه امير بودى و نه عريف ( كارگزار ) نه كاتب و نه عوان ( مأمور و محصل ديوان ) و نه جابى ( از جنابت به معنى گرد كردن خراجست « سرگزيت » ) . . . رسول فرمود واى بر اميران ، واى بر عريفان ، واى بر امينان . . . عمر گفت : واى بر داور زمين از داور آسمان كه وى را بيند ، مگر آن‌كه داد بدهد و حق گزارد و به هوى حكم نكند و بر خويشاوند ميل نكند و به بيم و اميد حكم نگرداند . . . » « 2 »\r\nدر باب چهلم مؤلف قابوسنامه در شرايط وزارت چنين مىنويسد : « اى پسر اگر چنان بود كه به وزارت افتى ، محاسب باش و معامله نيكوشناس و با خداوند خويش راستى كن و انصاف ولىنعمت خود بده و همه خويشتن را مخواه كه همه به تو ندهند . . . اگر بخورى به دو انگشت خور تا در گلوت نماند . اما به يك‌باره دست عمال فرومبند . . . تا دانگى به ديگرى نگذارى ، در مىنتوانى خورد . . . و اگر بخورى ، محرومان خاموش نباشند . . . اگر كفايتى خواهى كردن ، به عمارت و زراعت كوش و از آن حاصل كن ، و ويرانيهاى مملكت آبادان دار تا ده چندان توفير پديد آيد و خلقان خداى را بىتوان نكرده باشى . . . در وزارت معمار و عادل باش تا هميشه زبان تو روان باشد و زندگى تو بىبيم بود . . . پس خداوند را به نيكويى كردن ترغيب كن . . . منصف و عادل باش و اگرچه صاين و بىخيانت باشى ، از پادشاه ترسان باش . . . هرجا پادشاه رود ، تو از او جدا مباش و او را تنها مگذار تا دشمنان تو با وى در غيبت تو فرصت بد گفتن نيابند . . . چنان كن كه نزديكان او جاسوس تو باشند تا از هرنفسى كه بزند ترا آگاه كنند . . . و هرزهرى را پادزهرى ساخته كنى . . . و نيز از پادشاهان اطراف و نواحى پيوسته آگاه باش و چنان بايد كه هيچ دوست و دشمن خداوند تو ، شربتى آب نخورد كه منهى تو ترا از آن آگاه نكند و تو از حال مملكت او چنان آگاه باشى كه از مملكت خداوند خويش . . . و حالها بر خداوند خويش همى نمائى تا از دوست و\r\n\r\n\r\n","description":"","footnote":"\r\n( 1 ) . آثار الوزراء نظام عقيلى ، به اهتمام محدث ، ص 9\r\n( 2 ) . نصيحة الملوك ، غزالى\r\n","page_name":" 284 ","page_number":284},
  {"content":"\r\n\r\nدشمن باخبر باشد . . . و از بهر طمع ، جهان در دست جاهلان و بيدادگران منه و عاملان كم‌دان و فرومايه را عمل بزرگ مفرماى . . . پادشاهان و وزيران را بايد كه فرمان يكى بود و امر ، قاطع . تا حشمت بر جاى ماند و شغلها روان بود . . . نبيذ مخور ، خود را نگاه دار و چنين باش كه گفتم ، كه وزير پاسبان مملكت باشد و سخت زشت باشد كه پاسبان را پاسبانى ديگر بايد . » « 1 » براى آن‌كه خوانندگان بيشتر به وظايف و تكاليف وزراء و حكمرانان واقف گردند ، جمله‌اى چند از مكتوب نظام الملك را به فرزند خود خواجه فخر الملك ، در اينجا نقل مىكنيم :\r\nنظام الملك در اين اندرزنامه به فرزند خود مىگويد :\r\n1 ) بايد طورى عمل كند كه همهء رعايا از او آسوده باشند و با خيال فارغ به كسب و كار مشغول شوند .\r\n2 ) بايد در خانهء خود را به روى متظلمان بگشايد و هفته‌اى يك روز با صبر و شكيبايى به شكايات مردم رسيدگى كند .\r\n3 ) به امراى لشكر و مخدومين مخصوص خود و شيوخ و موالى و پيشوايان دين ، به ديدهء احترام نگاه كند ، علت غيبت آنان را بپرسد و چون بيمار شوند ، به عيادت آنها رود ، و اگر براى آنان مهمى پيش آيد ، به هروسيله ممكن است به آنان يارى كند تا در خدمت وى حريص و صديق گردند كه الانسان عبيد الاحسان .\r\n4 ) هر روز معاريف را بر خوان خود دعوت كند .\r\n5 ) با نزديكان پادشاه باادب رفتار كند و به آنان هدايا دهد و هفته‌اى دو بار با اركان دولت شراب خورد .\r\n6 ) در ايام نوروز به همهء دوستان ، حريفان و ياران صله و خلعت دهد .\r\n7 ) اگر نزديكان تقاضايى كنند يا از كسى شفاعتى نمايند ( اگرچه مصلحت نباشد ) بايد تقاضا را پذيرفت و وعدهء كمك داد .\r\n8 ) بايد حقوق عمال دولت را به موقع رسانيد و از حال آن‌ها غفلت نكرد .\r\n9 ) بايد در عمران راهها و پلها مراقبت نمود .\r\n10 ) در تقسيم آب رودخانه‌ها و قنوات و چشمه‌ها ، رعايت عدل و انصاف ضرورى است .\r\n11 ) متولى دار الضرب بايد شخصى امين باشد تا در عيار ، تقلب نكند .\r\n12 ) با دزدان و راهزنان به هيچ‌وجه ارفاق جايز نيست .\r\n13 ) بايد مراقبت كرد ، در حق زنان ، اعمال زور و بهتان نشود .\r\n« كسانى كه به زنان هتك حرمت ، و قصد نام و ننگ و عرض مردم كنند ، در قهر ايشان مبالغت نمايد . و اگر سخن‌چين يا نديمى قصد عرض كسى كند ، در قمع و قهر او كوشد . چه نام و ننگ به\r\n\r\n\r\n","description":"","footnote":"\r\n( 1 ) . قابوسنامه ، به اهتمام دكتر يوسفى ، پيشين ، ص 216 به بعد\r\n","page_name":" 285 ","page_number":285},
  {"content":"\r\n\r\nسالها به دست آيد و به يك دروغ باطل گردد . » اندرزهاى سياسى غزالى به سلاطين و وزراء نيز قابل‌توجه و شايان نقل است :\r\nغزالى در نصيحة الملوك مىگويد : « اما به بايد دانستن كه پادشاهى به دستور ( يعنى وزير ) نيك شايسته و باكفايت آيد . . . ببين با همهء بزرگى كه رسول خدا ( ص ) داشت ، ايزد تعالى او را امر فرمود به مشورت كردن با ياران از خردمندان و دانايان ، چنان‌كه فرموده است و شاورهم فى الامر .\r\nو جاى ديگر فرمود و اجعل لى وزيرا من اهلى . پادشاه بايد كه با وزير سه كار كند ، يكى آن‌كه چون از وى زلتى « 1 » آيد ، به عقوبت نشتابد ، ديگر آن‌كه چون توانگر شود ، به مال او طمع نكند ، چون حاجتى خواهد ، روا كند و چنان بايد كه سه چيز بر وى فراخ كند : يكى آن‌كه هرگاه كه خواهد پادشاه را ببيند ، و ديگر آن‌كه سخن بدگويان در حق وى نشنود . سيم آن‌كه راز از وى پنهان ندارد كه دستور نيك ، رازدار پادشاه باشد . . . » در جاى ديگر مىنويسد « . . . دستور آهسته بايد و نيكو سخن و دلير و فراخ‌دل و نيكوروى و شرمگين و خاموش و پاكدين ، تا پادشاه را از همهء ناشايستگى دور كند . و باتجربه بايد ، تا كارها بر پادشاه آسان كند . و بيدار بايد تا فرجام كار ببيند و از گردش زمانه بترسد و از خشم زمانه خويشتن را نگاه دارد . . . و پادشاه چنان بايد كه در شأن وى سخن بدگويان نشنود تا دوست رشك برد و دشمن غم خورد . و دستور چنان بايد كه اگر پادشاه را به خوبى ناپسنديده بيند ، او را به خوى نيكو بازآورد . زيرا پادشاه كه خودكامه باشد ، چون سخن نه به مراد او گويى بتركند . . . اما داناتر وزيران آن بود كه تا تواند حرب به نامه و تدبير كند . و حيلت سازد تا حرب نبود و اگر به تدبير و حيلت كار نيكو نشود ، به عطا وصلت كوشد و اگر دشمنان منهزم شوند ، گناهشان عفو كند و به كشتن ايشان نشتابد ، زيرا كه زنده را به توان كشت ، اما كشته را زنده نتوان كرد . »\r\nنويسندهء كتاب تحفه در باب هفتم مىنويسد « . . . چون حق سبحانه و تعالى يكى از ملوك را به نظر عنايت ملحوظ فرمايد . . . او را وزيرى صالح كرامت كند كه اگر دقيقه‌يى از دقايق عدل و احسان از لوح دل او برود ، او را با ياد دهد ، و اگر عزم اجمال حزم كند حسن معاونت دريغ ندارد . . . ملوك در معضلات امور به رأى و رويت وزرا پناه طلبند . . . و بر كارها نواب كاردان كافى معتمد عليه ، رحم‌دل خداترس جلد معين كند كه بر فرط دوربينى و غايت عاقبت‌انديشى او اعتماد داشته باشد تا قضاى حوايج مسلمانان را به جان ميان بندد ، و وجوه خزانه را از وجوب انگيزند ، و سمت اقتصاد را التزام نمايند . . . و رعايت جانب رعيت را ، مستدعى دوام ايام دولت شناسد . » « 2 » سپس ضمن حكايتى ، مىنويسد : نظام الملك از ملكشاه اجازه خواست تا به كعبه رود ، پس از آن‌كه شاه با تقاضاى او موافقت كرد ، وى مقدمات سفر را فراهم نمود و آمادهء حركت گرديد . درويشى نامه‌اى به او داد و گفت : پيغمبر را در خواب ديدم ، « مرا گفت حسن را بگو : حج\r\n\r\n\r\n","description":"","footnote":"\r\n( 1 ) . لغزش و اشتباه\r\n( 2 ) . تحفه ، پيشين ، ص 101\r\n","page_name":" 286 ","page_number":286},
  {"content":"\r\n\r\nتو اينجاست به مكه چرا مىروى ؟ نه من تو را گفتم كه بر درگاه اين ترك « 1 » باش ، و ترك او مگو و مطالب ارباب حاجات بساز و درماندگان امت مرا فرياد رس . خواجه آن عزم را فسخ كرد و بازگشت . » در حكايت بعد شيخ ابو سعيد از سر خيرخواهى به خواجه مىگويد كسى كه قبول وزارت مىكند و اين مسؤوليت خطير را به عهده مىگيرد ، « به حقيقت مزدوريست كه روزگار خويش را فروخته است و بهاى آن ستده ، نتواند كه اوقات خود را به اختيار خود گذراند . نه با عيال خلوت تواند داشت و به مطالعهء كتب و تلاوت قرآن مشغول شد ، بلكه اين افعال او را نافله است و غمخوارگى بندگان خدا ، واجب ، و ترك همهء نوافل به اجماع امم بهتر از اضاعت بعضى از واجبات است . و خواجه اگرچه وزير است ، اما به حقيقت اجير است . . . » به طورى كه از فحواى كتب آن دوره برمىآيد ، غالبا سلاطين و وزراى ايشان ، به اشخاص ناصالح كارهاى مهم رجوع مىكردند و به شايستگى و لياقت اشخاص توجه نمىشد ، نظام الملك مىنويسد : « . . . اگر وزير عاقل و دانا باشد ، علامت آن باشد كه كارها به مردم اهل ، تفويض كند . . . تا مملكت را زوال نيايد . »\r\nدر جاى ديگر نظام الملك نشان مىدهد كه در آن دوره نيز عده‌اى در اطراف شاه و وزراء با گرفتن حق السكوت زندگى راحتى داشتند ، و دولت براى آن‌كه از زخم زبان و اعتراضات آنان در امان باشد ، مبلغى از بيت المال را به آنها مىبخشيد « . . . و ديگر گروهى باشند از اهل علم و اهل فضل و ارباب مروت و اصحاب شرف كه ايشان را از بيت المال نصيب باشد و مستحق نظر و ادرار باشند . . . اين طايفه چون اميد از آن دولت ببرند ، بدسگال دولت شوند ، عيبهائى كه به عاملان و دبيران و نزديكان پادشاه بود به صحرا افكنند . . . و بر پادشاه بيرون آيند و ملك را آشفته دارند . »\r\nنظام الملك براى شغل وزارت ، ارزش و اهميت فراوان قائل است و مىگويد : « و از احوال وزيران مىبايد پرسيدن تا شغلها بروجه مىرانند يا نه كه صلاح و فساد پادشاه و مملكت به دو ، باز بسته باشد كه چون وزير نيك‌روش و نيك‌رأى باشد مملكت آبادان بود و لشكر و رعايا خشنود و آسوده با برگ ، و پادشاه فارغ‌دل . و چون بدروش باشد ، در مملكت آن خلل تولد كند كه در نتوان گفت ، هميشه پادشاه سرگردان بود و رنجوردل و ولايت مضطرب . » در ايران از ديرباز به نور چشمىها و اشخاص موردنظر كارهاى متعدد رجوع مىكردند ، تا سود بيشترى كسب كنند . به همين مناسبت نظام الملك در جاى ديگر به وزيران و مصادر امور تأكيد زياد مىكند كه به يك شخص مشاغل گوناگون رجوع نكنيد « . . . هر آنگه كه وزير بىكفايت بود و پادشاه غافل نشانش آن باشد كه يك عامل را از ديوان ده عمل فرمايد . و امروز كسى هست كه بىهيچ كفايتى ، ده عمل دارد اگر شغل ديگر پديد آيد ، هم التماس كند و درخواهد و انديشه نكند كه اين مرد اهليت اين دارد ، و كافى است يا نه و دبيرى و تصرف و معاملت دارد يا نه ، و چندين شغل كه\r\n\r\n\r\n","description":"","footnote":"\r\n( 1 ) . مقصود سلطان سلجوقى است\r\n","page_name":" 287 ","page_number":287},
  {"content":"\r\n\r\nدر خويشتن بپذيرد بسر برد يا نه ، و چند مردمان جلد و كافى و شايسته و معتمد و معروف را محروم گذاشته‌اند و در خانه‌ها معطل نشسته و كس را تميز آن نباشد كه چرا بايد كه مجهولى ، بىكفايتى چند شغل بر دست گرفته و معروفى و معتمدى يك شغل ندارد و محروم ماند . . . » « 1 »\r\nخواجه پس از آن‌كه به تفصيل سياست غلط ادارى و راه و رسم مملكتدارى در آن دوران را مورد انتقاد قرار مىدهد ، مىنويسد : « هر وقت كه بىاصلان و مجهولان و بىفضلان را عمل فرمايند و معروفان و فاضلان و سنيان را معطل بگذارند و يك كس را پنج شش عمل فرمايند و يكى را يك عمل نفرمايند ، دليل بر نادانى و بىكفايتى وزير باشد . » خواجه در پايان سخن تمام اين ستمها و حق‌كشيها را محصول فساد و رشوه‌خوارى پادشاه مىداند و با شجاعت و صراحت تمام مىنويسد : « اگر كسى ملك را گويد : بگير و مرد را بگذار « آن‌كس به حقيقت دشمن ملك است و فساد مملكت مىجويد كه زر هم از مرد به دست آيد . » « 2 »\r\n\r\nطليعهء آسايش\r\nبه نظر نظام الملك « . . . چون روزگار نيك فراز آيد و زمانهء بيمار بگردد ، نشانش آن باشد كه پادشاهى نيك پديدار آيد و مفسدان را كم كند و رأيها صواب افتد و وزيران و پيشكاران او نيك باشند و اصيل ، و هركارى به اهل آن كار فرمايند و دو شغل به يك مرد ندهند ، و از پادشاه لشكر و رعيت ترسنده باشند و كودكان را برنكشند و تدبير با دانايان و پيران عاقل كنند ، و همهء كارها به قاعدهء خويش بازبرند تا كار دينى و دنياوى بر نظام باشد ، و هريك را به اندازه كفايت او عمل بود و هرچه به خلاف اين رود رخصت ندهند و كمابيش كارها به ترازوى عدل و شمشير سياست راحت گردانند . » « 3 »\r\nنظام الملك مبنا و منشأ تمام مظالم و مفاسد را « وزير بد » مىداند ، و در فصل چهل و يكم مىنويسد : « ملك به عمال آراسته باشد و سر همه عاملان و متصرفان وزير باشد ، و هرآنگاه كه وزير بد باشد و ظالم ، عمال همه همچنان باشند ، بلكه بتر . » « 4 »\r\nنظام الملك در فصل چهل و دوم سياستنامه ، نظريات بسيار جالب خود را در مورد سازمان ادارى ابراز مىكند ، نظام الملك در حدود نه قرن پيش ، با اصرار زياد ، از سلاطين و زمامداران مىخواهد كه كارها و مسؤوليتها را تفكيك كنند و به هركسى فقط يك كار بدهند ، به نظر خواجه ، اگر دو شغل به يك نفر بدهند ، يا دو مرد را مشغول يك كار كنند كار از نظم و حساب خارج خواهد شد . « هر كه دو مرد را يك شغل فرمايد ، اين بدان افكند و آن بدين ، هميشه كار ناكرده ماند ، و مثل زنند در اين معنى كه : خانه به دو كدبانو نارفته ماند ، و ديه به دو كدخداى ويران . »\r\nنظام الملك از اين‌كه در عهد او بازار تبعيض و حق‌كشى رواج تمام دارد و عده‌اى با دادن رشوه يا در اثر انتساب به ارباب قدرت ، تمام كارهاى مهم مملكتى را قبضه كرده‌اند سخت\r\n\r\n\r\n","description":"","footnote":"\r\n( 1 ) . سياستنامه ، پيشين ، ص 302\r\n( 2 ) . سياستنامه ، به اهتمام هيوبرت ، ص 208\r\n( 3 ) . همين كتاب ، ص 225\r\n( 4 ) . همين كتاب ، ص 214\r\n","page_name":" 288 ","page_number":288},
  {"content":"\r\n\r\nناراحت است . و اين جريان را محصول غفلت شاه و بىكفايتى وزير مىداند . « 1 »\r\nراوندى در راحة الصدور از دوران وزارت نظام الملك به نيكى ياد مىكند و مىنويسد :\r\n« . . . دريغا آن روزگار كه وزراء چنان فاضل و دانا و عاقل و توانا بودند ، و كار وزارت اين ساعت به شاگرد غلامى آمدست ، هرچ عوان‌تر و وجوه‌انگيزترست بازار او تيزترست . . . بدانك چنانك قوام دست با صابع بود ، قوام ملك به صنايع باشد . و صنايع بر كشيدگان و گزيدگان پادشاه باشند ، وزير نظير چشم است و مستوفى شبيه گوش و منشى و كاتب زبان و وكيل درو حاجب نشان و رسول برهان عقل ، و نديم بيان فضل پادشاه باشد . » « 2 »\r\nويل دورانت ضمن بحث در پيرامون تمدن اسلامى مىنويسد : « مهمترين سازمان دولت ، ديوان خراج و حساب و پليس و بريد و مظالم بود . ديوان مظالم ، محكمه‌اى بود كه احكام قضائى و ادارى در آن عرضه مىشد ، پس از سپاه ، ديوان خراج به نظر خليفه اهميت داشت ، كه مأمورين وصولش به عناد و سرسختى ، كم از مأمورين وصول روم شرقى نبودند ، مبالغ گزاف از اقتصاد عمومى كشيده مىشد تا نظم حكومت به پا ماند و مخارج حكام پرداخت شود . درآمد قلمرو خلافت به دوران هارون الرشيد سالانه بيش از پانصد و سى ميليون درم ( در حدود چهل دو ميليون دلار ) بود . به علاوه مالياتهاى جنسى كه در اين روزگار نهاده بودند ، تعداد آن بيشمار بود ، دولت مقروض نبود ، برعكس به سال 170 هجرى ، خزانه نود ميليون درم موجودى داشت .\r\nبريد عمومى ، در اين دوره نيز بريد چون دوران ايرانيان و روميان ، فقط مورد استفادهء دولت و بزرگان قوم بود و بيشتر از همه براى نقل اخبار و دستورهاى گوناگون از پايتخت به ولايات به كار مىرفت ، به علاوه وسيلهء جاسوسى وزير ، دربارهء اعمال حكام محلى بود . . . كبوتر را تربيت مىكردند و براى نامه‌برى به كار مىبردند . اخبار به وسيلهء تاجران و مسافران نقل ميشد در بغداد هزار و هفتصد پيرزن به كار جاسوسى اشتغال داشتند حكام ولايات ، عينا چون حكام رومى عقيده داشتند كه مىبايد در ايام خدمت اموالى را كه براى تحصيل حكومت خرج كرده‌اند و محنتهايى را كه پس از ترك منصب تحمل خواهند كرد ، جبران كنند . گاهى خلفا حكام را مجبور مىكردند آنچه را ربوده‌اند ، پس بدهند . قضات مقررى خوب داشتند ، با اين همه بعضى از آنها زير نفوذ گشاده‌دستان قرار گرفته‌اند و به ننگ رشوه‌خوارى تن داده‌اند . . . » « 3 »\r\nخطر مقام وزارت : براون مىنويسد : « مقام وزارت ، با تمام قدرت و عزت و احترامى كه داشت ، امرى خطرناك بود . المنصور ، ابو مسلم را كه امين آل محمد لقب داشت ، غدارانه به قتل رسانيد ، خود ابو مسلم هم به فرمان السفاح ، سبب شد ابو سلمه را بكشند . ابو سلمه نخستين كسى بود كه لقب وزارت داشت ، ابو الجهم كه جانشين او شد ، از طرف خليفه سوم مسموم گرديد .\r\n\r\n\r\n","description":"","footnote":"\r\n( 1 ) . همين كتاب ، ص 201\r\n( 2 ) . راحة الصدور ، به تصحيح محمد اقبال و مينوى ، ص 129\r\n( 3 ) . تمدن اسلامى پيشين ، ص 121 به بعد .\r\n","page_name":" 289 ","page_number":289},
  {"content":"\r\n\r\nچون ابو الجهم اثر زهر را در درون خود احساس نمود ، برخاست از اتاق بيرون رود ، خليفه پرسيد كجا مىروى ؟ وزير بينوا پاسخ داد همان جايى كه تو مرا فرستاده‌اى . مرگ او مصادف شد با قدرت يافتن خاندان بزرگ برمكى . آنان نيز پس از پنجاه سال زمامدارى ، چنان‌كه مىدانيم از بيدادگرى عباسيان مصون نماندند . » « 1 »\r\nاركان و پايه‌هاى حكومت و مملكتدارى : « از قول منصور خليفهء عباسى نقل مىكنند كه گفته است براى ادارهء امور دنيوى و خلافت ، فقط به چهار نفر صاحب‌منصب لايق و درستكار احتياج است . نخست قاضى صحيح العملى كه هيچكس نتواند انگشت ملامت به سوى او دراز كند . دوم داروغه‌اى كه از حق مظلومان در برابر اقويا دفاع كند . سوم تحصيلدار مالياتى كه بىجور و ستم حقوق ديوانى را بستاند و چهارم جاسوسى كه گزارش بينظر و بيطرفانه‌اى راجع به سه نفر اولى بدهد . . . » « 2 »\r\nاردشير بابكان را پرسيدند كه كدام يار بهتر و بايسته‌تر باشد پادشاه را گفت : « دستور نيك كه با وى رأى زند و تدبير مملكت كند ، تا او صواب و خطاى آن پادشاه را باز نمايد و نيك آمد خويش در خوش‌آمد پادشاه و بدآمد خويش از بدآمد پادشاه داند . » « 3 »\r\nدر دورهء عباسيان ، وزراى ايرانى و عرب با هم مبارزه و مخالفت مىكردند و غالبا جان و مال آنها در اثر آزمندى و جاه‌طلبى در معرض خطر مىگرفت .\r\nشاعرى گويد :\r\n الوزير وزير آل محمد * اودى فمن يشناك كان وزيرا \r\nيعنى وزيرى كه وزير خاندان محمد بود درگذشت ( هلاك شد ) از اين پس دشمن تو وزير باد .\r\nوزرا ، در اين دوره با يك رشته مشكلات و خطرات گوناگون مواجه بودند ابن خلدون مىگويد :\r\n« سبب نكبت و هلاك برامكه ، استبداد آنها در شؤون مملكت و تسلط بر امور و ضبط اموال دولت بود ، به حدى كه هارون براى خود اندكى از بيت المال را مىخواست و براى او ميسر نمىشد ، آنها بر او مسلط و غالب و در سلطنت او شريك و آزاد بودند ، به طورى كه او با بودن آنها در امور مملكت اختيار و تصرفى نداشت . » « 4 »\r\nابن خلدون دربارهء مقام وزارت مىنويسد : « از مهم‌ترين درجات سلطنتى و اساس همهء پايگاههاى پادشاهى است و نام آن بر مطلق يارى دلالت مىكند . زيرا اين كلمه يا از « موازات » به معنى معاونت و يا از « وزر » به معنى سنگينى مأخوذ است و گويى وزير با اعمال خويش ،\r\n\r\n\r\n","description":"","footnote":"\r\n( 1 ) . تاريخ ادبى ايران ، ص 372\r\n( 2 ) . ميراث ايران ، ترجمهء رجب‌نيا ، ص 106 ( ايران و اعراب ، مقاله پروفسور لوى )\r\n( 3 ) . آداب الحرب ، مباركشاه ، ص 135\r\n( 4 ) . پرتو اسلام ، ج 2 ، ص 69\r\n","page_name":" 290 ","page_number":290},
  {"content":"\r\n\r\nسنگينىهاى كار سلطنت را بر دوش مىگيرد . . . نيازمنديها و اعمال سلطان از چهار وجه بيرون نيست ، چه او مأمور حمايت عموم است از قبيل نظارت در كار سپاهيان و سلاحها و جنگها و ديگر امور مربوط به نگهبانى و احقاق حقوق عامه . و گردانندهء اين امور ، همان وزير است كه در دولتهاى قديم شرق متداول بوده و درين روزگار نيز در مغرب معمول است . . . » « 1 »\r\nنويسندهء تاريخ سيستان مىگويد : « پادشاه و پادشاهى هميشه مستقيم باشد چند ( يعنى چون ) وزيران به صلاح باشد . »\r\nبه نظر فردوسى :\r\n ز دستور پاكيزهء راهبر * درخشان شود شاه را گاه و فر \r\nو ابو الفضل بيهقى معتقد است : « بىوزير كار راست نيايد » و ناصرخسرو مىگويد :\r\n خلل از ملك چون شود زايل ؟ * جز براى وزير و تيغ امير \r\nابو الفضل بيهقى با روشن‌بينى و وسعهء نظرى كه خاص او بود ، هزار سال پيش نوشت كه :\r\n« دولت و ملت دو برادرند كه به هم بروند و از يكديگر جدا نباشند . » و با اين بيان امرا و وزرا و عمال دولت را به رفق و مدارا با مردم تبليغ مىكرد .\r\n\r\nمقام وزارت بعد از اسلام\r\nاحمد امين راجع به سابقه تاريخى لفظ « وزير » چنين مىنويسد : « لفظ وزير ، ميان عرب ، قبل از فتح اسلام معروف بود و در قرآن نيز آمد :\r\n« و اجعل لى وزيرا من اهلى هارون اخى » در حديث سقيفه چنين آمده است : سخن الامراء و انتم الوزراء . »\r\nدر طبقات « ابن سعد » نيز چنين ذكر شده است : « ابو بكر ، وزير پيغمبر » بود . . . در زمان بنى اميه لفظ وزير به كار برده شد .\r\nطبرى گويد : « زياد را وزير معاويه مىگفتند » با وجود اين نمىتوان گفت كه لفظ وزير بمعنى اصطلاحى خود استعمال مىشد ، بلكه به معنى يار و ياور آمده بود .\r\nابن خلكان مىگويد : « علماء لغت در اشتقاق لفظ وزارت به دو قول قائل هستند ، يكى بمعنى وزر كه بار باشد ، به اين معنى وزير بار سنگين سياست را مىكشد ، ابن قتيبه نيز قائل به اين معنى مىباشد دوم بمعنى وزر ( بفتح اول و دوم ) كه كوه باشد زيرا كوه را پناهگاه دانسته كه انسان از بلا و هلاك بدان پناه مىآورد ، وزير نيز به معنى پناه‌دهنده كه سلطان به دو اعتماد و برأى و فكرش التجا مىكند اين قول ابى اسحاق رجاج است و ما نيز همين عقيده را داريم . » « 2 »\r\n\r\nمقام وزارت در عهد عباسيان\r\nقبل از استقرار حكومت عباسيان ، عنوان وزارت وجود نداشت ، هر يك از خلفا براى حسن جريان امور ، كسانى را كه از ديگران خردمندتر بودند ، به عنوان ملازمان و مشاوران خود دعوت و از آراء و نظريات\r\n\r\n\r\n","description":"","footnote":"\r\n( 1 ) . مقدمه ، ابن خلدون ، ج 2 ، ص 467\r\n( 2 ) . پرتو اسلام ، ترجمهء عباس خليلى ، ص 213\r\n","page_name":" 291 ","page_number":291},
  {"content":"\r\n\r\nآنها براى حل مشكلات استفاده مىكردند و به آنها عنوان كاتب يا مشير مىدادند .\r\nپس از روى كار آمدن عباسيان ، اين عنوان تغيير كرد و عنوان وزارت يكى از عناوين مهم مملكتى گرديد .\r\nظاهرا كلمه وزير مشتق از لفظ عربى وزر بمعنى بار است ، و معمولا وزير بار گران مسؤوليت امور مملكتى را به عهده دارد . چون وزرا واسطهء بين شاه و مردم بودند ، حسن‌نيت و خلق و خوى آنها در وضع عمومى مملكت مؤثر بود .\r\nاين مقام با تمام اهميتى كه داشت ، شغلى خطرناك بود . خلفاى مستبد و فاسد عباسى ، اكثر وزراء خود را به عناوين مختلف از بين بردند ؛ جريان قتل ابو مسلم و ابو سلمه را به دست منصور و سفاح گفتيم ، ابو الجهم كه جانشين او بود نيز از طرف خليفه مسموم شد و چنان كه گفتيم چون برخاست كه از اطاق بيرون رود ، خليفه گفت كجا مىروى وزير پاسخ داد همان جائى كه تو مرا فرستادى ، پس از او خاندان برمكى مدت پنجاه سال دستگاه خلافت عباسى را اداره كردند و در راه بسط علم و ادارهء امور ممالك اسلامى ، قدمهايى برداشتند .\r\nبرمكيان - ( خاندان برمك ) كه در قرن اول و دوم هجرى به كمك فكر و نبوغ ذاتى خود ، در ظاهر عهده‌دار مقام وزارت و در معنى زمام امور ممالك اسلامى را در كف داشتند ، اصلا ايرانى بودند و بنابر روايات قديمى ، سدانت و كهانت « نوبهار » بلخ را كه معبدى بودايى بود بر عهده داشته‌اند . و در اواخر قرن اول هجرى به دين اسلام گرويدند . به تدريج از بركت كاردانى و لياقت ، در دستگاه خلافت راه يافتند و زندگى پرتجملى براى خود و اطرافيان خويش فراهم كردند و مقام و قدرت خلفا را تحت الشعاع خود قرار دادند ، به طورى كه در مدت هفده سال ، ابتداى خلافت هارون الرشيد ، تمام كارها در دست خيزران مادر خليفه و يحيى بن خالد بود و چو خيزران درگذشت ، يحيى برمكى با پسرش فضل ، ادارهء حكومت اسلامى را در كف گرفتند تا جايى كه خليفه نمىتوانست در اندوخته‌هايى كه برمكيان از راه تدبير و كاردانى براى دستگاه خلافت جمع‌آورى كرده بودند دخل و تصرفى كند .\r\nابن خلدون مىنويسد : « تمام مشاغل مهم ، در دست خويشاوندان و دست‌پروردگان يحيى قرار داشت ، به طورى كه هميشه پنج نفر برمكى ، معتبرترين مشاغل لشكرى و كشورى دربار عباسيان را بر عهده داشتند و هركس را كه از آنان نبود ، از كار دور مىداشتند . شاهان براى آنها هدايايى مىفرستادند و احتراماتى براى آنها معمول مىداشتند كه بيشتر از احتراماتى بود كه براى خليفه مىنمودند . و زندگى پر از تجمل برمكيان باعث تحقير هارون شد . »\r\nقدرت برمكيان و نفوذ فراوان آنها در شؤون اقتصادى و سياسى ممالك اسلامى و علاقهء بسيار به خاندان خود و عدم توجه به ساير ارباب قدرت و خانواده‌هاى متنفذ زمان ، سبب رواج بازار سعايت عليه آنان گرديد ، و به تدريج هارون به دستيارى دشمنان خاندان برمكى ، در صدد سركوب كردن و محو آنها برآمد و به دوستان خود گفت « عباسيان غلام برمكيان شده‌اند و با اين\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nكه آنها به صحت اين حرف اعتراض مىكنند ، ولى اين فكر در ضمير آنها رخنه كرده است . » در موقع ديگر هارون گفته بود « ما به خود و كسان خود غدر كرديم و بر قدرت و ثروت برمكيان افزوديم ، اكنون مىبينى كه در منتهاى شوكت و اقتدارند و دارايىشان حد و حصرى ندارد . » هارون به علل و با مقدماتى كه ذكر كرديم ، به قتل برمكيان و از بين بردن خانوادهء آنان مبادرت كرد .\r\nمسعودى مىنويسد : « پس از سقوط برمكيان ، امپراتورى اسلامى رو به ضعف گذاشت و همه دريافتند كه ادارهء امور از طرف هارون الرشيد چقدر ناقص و حكومت او تا چه پايه فاسد است . پس از سقوط برمكيان ، آشفتگى و بىنظمى محسوسى در تمام شؤون اقتصادى و سياسى دستگاه خلافت پديد آمد ، به طورى كه هارون نيز بعدها در طى نطقى به آثار شومى كه از فقدان خاندان برمكى پديد آمده اشاره مىكند . » « 1 »\r\nمعمولا در تواريخ ، از برمكيان به نيكى ياد مىكنند . در حالى كه افراد اين خاندان ، با تمام نفوذ و قدرتى كه داشتند ، براى بهبود وضع اقتصادى اكثريت مردم قدمى برنداشتند ، بلكه آنان نيز در چپاول بيت المال و بيدادگرى ، از خلفا و عمال عرب عقب نماندند ، در دوره‌اى كه يحيى بن خالد برمكى و برادرش موسى در طبرستان حكومت داشتند ، از تجاوز به مال و ناموس مردم خوددارى نمىكردند و چنان‌كه در تاريخ طبرستان نوشته شده است . « از خوف فضل و جعفر كسى را زهرهء آن نبود كه ظلم ايشان بر هارون عرضه دارد ، با اينحال در بين افراد اين خاندان كسانى بودند كه كمابيش به علم و دانش و حفظ حقوق مردم توجه داشتند . »\r\nدر كتاب عقد الفريد مىنويسد : « هارون روزى با يكى از نزديكان خود درباره برمكيان سخن مىگفت : او خطاب به هارون گفت : اى امير المؤمنين چنين مىنمايد كه تو به مال و نعمت آنان به ديدهء رشك مىنگرى ، ايشان را تو خود برآورده‌اى و بدين پايگاه رسانيده‌اى آنچه مىكنند بفر وجود تست ، درباره آنان هرچه خواهى توانى كرد ، رشيد انكار كرد و گفت چنين نيست كه تو مىپندارى ، من اكنون بطفيل آنان زنده‌ام . . . چندان ملك و مال كه آنان دارند از فرزندان من كسى ندارد ، در اين صورت چگونه توانم در حق آنان نيك‌دل و نيك‌بين باشم . »\r\nعده‌يى حكايت عباسه را افسانه‌يى بيش نمىدانند و معتقدند كه علت اساسى سقوط برمكيان نفوذ سياسى و اقتصادى و ثروت بيكران آنان بود كه خليفه را بر آن داشت كه جعفر را بكشد و فضل و يحيى را سالها در دخمه‌هاى تاريك زندان ، شكنجه دهد تا اموال و ذخائر را كه بظلم و زور از مردم گرفته بودند به خليفه جابر تسليم كنند . « 2 »\r\nپولهائى كه به قيمت خرابى دهات و فلاكت و بيچارگى كشاورزان ، به طرزى فجيع و ظالمانه گردآورى مىشد ، بدون هيچ قيد و شرط ، حيف و ميل مىشد ، مركز اكثر ظلم و ستمها و\r\n\r\n\r\n","description":"","footnote":"\r\n( 1 ) . لوسيدن بووا ، برمكيان ، ترجمهء عبد الحسين ميكده\r\n( 2 ) . ابن عبدربه ( عقد الفريد ) به نقل از دو قرن سكوت ، دكتر زرين‌كوب ، ص 53\r\n","page_name":" 293 ","page_number":293},
  {"content":"\r\n\r\nاسراف و تبذيرها ، بغداد يعنى مقر خليفه عباسى بود .\r\n« مردم ، حتى دهقانان و بازرگانان ، در زير بار جور و فشار عمال ولايات خرد و فرسوده شده بودند ، براى اين مردم درماندهء ستمديده‌اى كه خليفه آنان را به يك مشت كارگزاران جبار طماع در مقابل ثمن بخس مىفروخت هيچ ملجأ و پناهگاهى وجود نداشت . » « 1 »\r\nهمين مظالم و بيدادگريها بود كه سبب قيام حمزة بن آذرك و خوارج عليه دستگاه خلافت گرديد و بنيان حكومت جابرانه على بن عيسى را متزلزل كرد و هارون خليفهء ظالم و راحت‌طلب و عياش را به حركت به سوى شرق و نامه‌نويسى به حمزه واداشت . حمزه در پاسخ به خليفهء عباسى نوشت :\r\n« جنگ من با عمال تو براى دنيادوستى و جهانگيرى و شهرت‌طلبى نيست بلكه اين نبرد ، محصول مظالم و بيدادگريهاى عمال و كارگزاران توست و تنها من نيستم كه با تو سر جنگ دارم ، بلكه مردم خراسان و سيستان و فارس و كرمان نيز با عمال ستمگر تو به جنگ برخاسته‌اند . »\r\nفساد عجيب و بيسابقه‌اى در دستگاه خلافت عباسى حكومت مىكرد . رجال براى نزديكى به خليفه ، از هيچ ناروائى اباء نداشتند ، عمال ايرانى و عرب در فساد حكومت شريك و سهيم بودند .\r\nدر نتيجه ادامه اين احوال بود كه سرانجام نواحى شرقى ايران و خراسان از چنگ خليفه بيرون رفت و به تدريج حوزهء نفوذ خلفا نقصان يافت .\r\nبراون مىگويد : برامكه نفوذ خود را به نفع هموطنان خويش به كار مىبردند . ولى در عين حال مراقب بودند كه مورد سوءظن خلفا قرار نگيرند ؛ هنگامى كه خليفه المنصور ، بغداد پايتخت جديد خود را مىساخت ، يكى از بزرگان او مصلحت چنان ديد كه ايوان كسرى را ويران كنند و مواد آن را در ساختمانهاى جديد به كار برند ، خليفه در اين‌باره با خالد بن برمك مشاوره نمود ، خالد پاسخ داد : « اى امير المؤمنين چنين كارى مكن فانه آية الاسلام ، اين قصر به تحقيق علامت فتح و فيروزى اسلام است ، زيرا چون خلق خدا ايوان كسرى را نظاره كنند ، متوجه شوند كه چنين بنا تنها به فرمان خدا ويران شود . ديگر اين‌كه نمازگاه على بن ابيطالب ( ع ) در آنجا بود ، مخارج خراب كردن آن بيش از نفعى است كه از خرابى عايد گردد . » منصور جواب داد :\r\n« ابيت يا خالد الاميلا الى العجميه ! يعنى تو جز به عجمّيت اهميت نمىدهى . ديرى نگذشت كه صحت پيشگويى خالد راجع به رنج و زحمت و مخارج ويران ساختن طاق كسرى معلوم گرديد .\r\nروزى خليفه به او گفت : « اى خالد ما با عقيده تو همراه شده‌ايم و از ويران كردن ايوان دست كشيديم . » خالد پاسخ داد : « يا امير المؤمنين ، اكنون مىگويم كاخ را ويران سازيد ، مباد مردم\r\n\r\n\r\n","description":"","footnote":"\r\n( 1 ) . دو قرن سكوت ص 58\r\n","page_name":" 294 ","page_number":294},
  {"content":"\r\n\r\nبگويند خليفه حتى از فروكوفتن بنائى كه ديگران ساخته بودند عاجز است ! » خوشبختانه خليفه بار ديگر به حرف او گوش نداد .\r\nمظالم وزرا : بطور كلى ، امرا و وزراء ايرانى و غير ايرانى كه در حلقهء حكومت خلفا وارد بودند ، كمابيش در فجايع و مظالم اين دستگاه شركت داشتند ، در تاريخ طبرستان مىنويسد ، « پس از آن‌كه خالد برمكى از حكومت طبرستان معزول شد . . . بازارئى به كنار رودبار ايستاده بود ، گفت : الحمد اللّه از ظلم تو خلاصى يافتيم ، اين حال با خالد بگفتند . بفرمود تا بازارى را بياورند ، گفت : اگر از ولايت شما معزول كردند ، از انتقام تو كسى مرا معزول نكرد . گردن بازارى بفرمود زد . » « 1 »\r\nدر حقيقت در دورهء قدرت خلفاى عباسى ، غالبا اريستوكراتها و اشراف ايرانى براى تجديد نفوذ باستانى ، خود را به دربار خليفه نزديك مىكردند . اين عناصر جاه‌طلب ، به بهبود وضع اقتصادى و اجتماعى مردم ، توجه چندانى نداشتند ، چنان‌كه مطالعه در احوال برمكيان و رفتار فضل بن سهل و برادرش حسن ، اين حقيقت را روشن مىكند .\r\nدر اين دوره ، اخاذى و رشوه‌گيرى ، تنها منبع مهم عايدى وزرا و ارباب قدرت بود ، كارگزاران و سران نظامى ، در پناه حمايت آنان بر جان و مال مردم مسلط بودند . غالبا وزرا از مأموران ماليه پول به قرض مىگرفتند و سپس به آنان مأموريت مىدادند كه آن وجه را به تدريج از مردم بينوا بستانند . و به اين وسيله عاملان بيدادگر را در ظلم و ستم بر مردم ، آزاد مىگذاشتند .\r\nخليفه كه در حقيقت رئيس دزدان و غارتگران بود بوسيله جاسوسان خود ناظر اوضاع بود . و هر وقت مصلحت مىديد ، به نام « استصفا » ضياع و عقار و كليهء چيزهايى را كه وزرا از مردم بيچاره به زور گرفته بودند ، تصاحب مىنمود . ابن فرات كه وزير المقتدر بود ، گفت : سلطان ، من و حبيب بن عبد اللّه جوهرى را مجبور كرد تا هريك ده هزار هزار دينار از ملك خود به خزانهء سلطان تسليم كنيم .\r\nغالبا كشاورزان و صاحبان اراضى ، براى آن‌كه از شر عمال دولت در امان باشند ، زمين خود را به نام يكى از اصحاب قدرت به ثبت مىدادند و غالبا مرد صاحب نفوذ ، زمين را تصاحب مىكرد و صاحب اصلى زمين تنها در عايدات زمين ذيسهم بود .\r\nنويسنده كتاب اغانى مىگويد : « . . . وزير معتصم روزى به مظالم نشسته بود ، وقتى مجلس تمام شد ، مردى را ديد كه همچنان نشسته است ، پرسيد كه آيا حاجتى دارى ؟ گفت : آرى .\r\nوزير پرسيد : كه بر تو ستم كرده است . گفت : تو و تاكنون . . . نتوانسته‌ام بر تو راه يابم . گفت در چه باب بر تو ستم كرده‌ام ، پاسخ داد فلان ضيعهء مرا وكيل تو به غصب بستد و چون هنگام خراج فراز آمد ، خراج آن را من خود پرداختم تا آن ملك به نام تو در ديوان ثبت نشود و مالكيت من از ميان\r\n\r\n\r\n","description":"","footnote":"\r\n( 1 ) . تاريخ طبرستان ، ج 1 ، ص 187\r\n","page_name":" 295 ","page_number":295},
  {"content":"\r\n\r\nنرود وكيل تو هرساله غلهء آن مىبرد و من همه ساله خراج آن را مىپردازم و كس از اين‌گونه ستم به ياد ندارد . »\r\n« در قرن دهم ميلادى ، مأمورين و كارگزاران زيادى در ممالك اسلامى به كار مشغول بودند . چنان‌كه در شهر كوچك رقه در كنار فرات در سال 843 م . يك قادى ، يك تحصيلدار ، يك فرمانده ساخلو و شحنه و يك مأمور پست و يك مباشر و ناظر منطقه و يك فرمانده ژاندارمرى انجام‌وظيفه مىكردند .\r\nهر وزير عده‌اى همكار داشت و همين كه به وزارت برگزيده مىشد ، دوستان خود را به مقامهاى حساس مىگماشت . و به اين ترتيب ، غالبا تغيير وزراء با تغيير رؤسا و مسؤولان ادارات توأم بود . به عقيدهء مز « 1 » در آن دوره در دستگاه خلافت ، وضعى شبيه به وضع امريكا قبل از نخستين جنگ جهانى وجود داشت . و هركس مىخواست موقعيت مهمى كسب كند ، منتظر بود تا حزب يا دستهء او به زمامدارى برسد . البته با تغيير وزراء اداره‌كنندگان مشاغل كوچك همچنان در سمتهاى خود باقى مىماندند . » « 2 »\r\nحقوق كارمندان - از ميزان حقوق كارمندان ديوانى در منابع فارسى مطلب و آمارى موجود نيست . ولى در مصر سلسله‌مراتب ادارى ، حكومت داشت و به كارمندان حقوق كافى مىدادند . در قاهرهء قديم ، مانند بغداد ، وزير هرماه پنجهزار سكهء طلا ، يك مدير يا دبيركل ( - صاحب‌ديوان ) صد و بيست سكهء طلا ، يك معاون رئيس ، صد سكهء طلا ، يك رئيس تشريفات هفتاد سكهء طلا و يك مامور درجه اول ، حقوقش از سى سكهء طلا شروع مىشد .\r\nمأموران باسواد و بااطلاع ، هميشه از بين پارسيان انتخاب مىشدند . مقر و محل كار پارسيان بغداد بود و قبطىها معمولا در قاهرهء قديم مشغول مىشدند . مأموران اعزامى ، به دو زبان تكلم مىكردند . يعنى غير از زبان عربى با يكى از زبانهاى فارسى ، ارمنى ، چينى و قبطى آشنائى داشتند . اين كارمندان مورد نفرت و سرزنش عمومى بودند . زيرا مردم معتقد بودند كه آنان عوايد عمومى مسلمين را به يغما مىبرند . آنها منافع خود را به كمك اتحاديه‌هايى كه در موارد گوناگون به يارى آنها مىپرداخت ، حفظ مىكردند ، مثلا اگر كسى به جرمى مورد ضرب و جرح قرار مىگرفت صندوق اتحاديه به او خسارت مىداد .\r\nروز تعطيل هفتگى كارمندان ، جمعه بود . ولى در قرن دهم ، پنجشنبه را نيز به آن افزودند .\r\nشخصيتهاى مختلف مملكتى از خليفهء وقت ، لقب مىگرفتند ، به طور كلى ايرانيان و ملل شرقى مانند چينىها ، به لقب اهميت فراوان مىدادند .\r\nدر قرن دهم ، شخصيتهاى مهم مملكتى اكثرا از بين خانواده‌هاى اشرافى انتخاب مىشدند فرزند ابن مقله وزير مدت هجده سال بر مسند پدر نشست و فرزند ابن عميد بيست و يك سال\r\n\r\n\r\n","description":"","footnote":"\r\n( 1 ) .  Mez \r\n( 2 ) . دكتر مظاهرى ، زندگى روزمرهء مسلمين در قرون‌وسطى ، ترجمهء نگارنده ، از ص 152 به بعد\r\n","page_name":" 296 ","page_number":296},
  {"content":"\r\n\r\nصدارت كرد .\r\nوزرا معمولا بسيار غنى بودند . مثلا على بن الفرات ، يك بودجهء ده ميليون دينارى براى مخارج سالانه در اختيار داشت . و با اين اعتبار ، او و خانواده‌اش با آسايش تمام زندگى مىكردند .\r\nعلاوه بر اين ، همكاران نزديك او و پنجهزار كارمندان دولت ، از پنج سكه تا صد سكهء طلا حقوق مىگرفتند . و بعضى كالاها و مواد غذايى نيز به آنها داده مىشد .\r\nدر مطبخ على بن الفرات ، روزانه نود گوسفند ، سى اسب ، دويست مرغ و دويست كبك اهلى و دويست كبوتر ذبح مىشد و پنج خباز شب و روز كار مىكردند . در سال 923 ميلادى ، اين وزير به تأسيس بيمارستان مجانى براى كارمندان خود در بغداد دست زد كه براى او ماهانه سه هزار فرانك طلا خرج داشت . » « 1 »\r\nچنان‌كه در صفحات قبل يادآورى شديم ، از دورهء هارون الرشيد به بعد ، خلفا در گرداب عياشى و فساد فرورفته بودند و غالبا كارها به دست وزيران آنها انجام مىگرفت . چون خلفا در مصرف بيت المال ، به هيچ‌وجه رعايت مصلحت عمومى را نمىكردند وزرا نيز از روش آنها پيروى مىكردند . مهدى خليفهء عباسى به جاى رسيدگى به امور مملكت ، به عيش و عشرت پرداخت و كارها را به وزير خود يعقوب سپرد . بشاربن برد ، شاعر عرب ، زبان به اعتراض گشود و گفت خليفه « يعقوب » است زيرا خليفهء مسلمين به دست چنگ و عود گرفتار شده است . اگر وزيرى از لحاظ صرفه‌جويى ، خليفه را از ولخرجى بازمىداشت ، نتيجه‌يى از كار خود نمىگرفت . مثلا واثق خليفه عباسى از آواز كنيزكى خوشش آمد ، دستور داد پنجهزار دينار به صاحب كنيز بپردازند . ابن زيات وزير خليفه اين بخشش را بى جا دانست و در پرداخت آن تعلل ورزيد ، خليفه خشمگين شد و دستور داد به جاى پنجهزار دينار ، ده هزار دينار بپردازند . به اين ترتيب مىبينيم كه اگر به فرض محال ، وزير شرافتمندى مىخواست با خليفه صميمانه همكارى كند و مملكت را از خطر ورشكستگى نجات دهد ، خليفه و اطرافيان او نمىگذاشتند . در نتيجه وزرا به پيروى از روش خليفهء وقت ، هدفى جز مال‌اندوزى نداشتند ، مقام وزارت را مىخريدند و سپس به چپاول مردم و بيت المال مىپرداختند « . . . ابن مقله ، نيم ميليون دينار به الراضى خليفهء عباسى تقديم كرد و در اوايل قرن چهارم هجرى به وزارت رسيد و ابن جبير مقام وزارت را از قائم بامر الله ، به مبلغ سى هزار دينار خريد . و البته وزيران اطمينان داشتند كه چند برابر مبلغ تقديمى از مردم رشوه و پيشكش مىگيرند . . . » از رشوه‌خوارى عجيب وزيران آن زمان يكى اين بود كه خاقانى وزير مقتدر در ظرف يك روز ، نوزده ناظر براى كوفه تعيين كرد و از هريك پولى گرفته حكم آنها را امضا نمود و هريك را پس از ديگرى روانه كوفه ساخت . و طبعا همهء آنان ميان راه بر يكديگر برخوردند و از يكديگر چاره‌جويى نمودند . يكى از آنان گفت اگر طرفدار عدالت باشيد ،\r\n\r\n\r\n","description":"","footnote":"\r\n( 1 ) . تلخيص از همان كتاب ، از صفحهء 155 به بعد\r\n","page_name":" 297 ","page_number":297},
  {"content":"\r\n\r\nبايد آخرين كسى را كه از پيش وزير آمده است ، به نظارت كوفه بپذيريد . چون فرمان او فعلا ناسخ ندارد . . . واليان و ساير مأمورين ناچار به طور سالانه مبالغ معينى خدمت وزير مىفرستادند . و گرنه فورى معزول مىشدند . . . ابو الحسن بن فرات ، سه بار به وزارت مقتدر برگزيده شد : دفعهء اول در ظرف سه سال وزارت ، هفت ميليون دينار اختلاس كرد كه تمامش مصادره شد ، سپس در سال 304 وزير شد و در 306 معزول گشت ، و بار ديگر يك سال به وزارت رسيد ، و در ظرف سه سال ده ميليون دينار پول نقد و مقدارى املاك اختلاس كرد . درآمد املاك مزبور دو ميليون دينار بود . و عجب اين‌كه هيچيك از شاعران و تاريخ‌نويسان ، نام او را به بدى نبرده‌اند زيرا بذل و بخشش فوق العاده مىكرد ، و همانطور كه برمكيان با بذل و بخشش ، قلم تاريخ‌نويسان را شكسته و زبان شاعران را بسته‌اند ، ابن فرات نيز با همان وسايل خود را نجات داد . مثلا هرموقع كه ابن فرات وزير مىشد ، مقرريهاى ذيل را مىپرداخت :\r\n1 ) به راويان حديث بيست هزار درهم ، به شاعران بيست هزار درهم به اديبان بيست هزار درهم و به فقيهان بيست هزار درهم و به صوفيان بيست هزار درهم مىداد . علاوه بر اين ، به پنج هزار نفر از بزرگان آبرومند ديندار اهل علم ، ماهانه‌اى مىداد كه حداكثر آن ماهى صد دينار و حداقل آن ماهى پنج درهم بود .\r\nآرى با اين وسايل ، ابن فرات زبان و قلم را تحت اختيار خود درآورد . و همه نوع سوءاستفاده مىكرد . . . اما منابع ثروت وزيران دوره عباسى چنين بوده است :\r\n1 ) رشوه در موقع واگذاردن كار .\r\n2 ) رشوه براى باقى گذاردن مأموران بر سر كار خودشان .\r\n3 ) دست‌اندازى بىحد و حساب به املاك مردم .\r\n4 ) اختلاس از اموال دولتى و مالياتها ، چه دفاتر اين ايام ، هر نوع دزدى را تسهيل مىكرده است .\r\n5 ) خريدارى حوالهء حقوق مأمورين درماندهء دولتى توسط دلالان به نصف ، و دريافت تمام آن از خزانهء دولت ، و همين قسم خريدارى مستمرى و مقررى فقيهان و خانواده‌هاى فقير آبرومند .\r\n6 ) تجارت با ارزاق عمومى .\r\n7 ) دريافت مبالغى سرانه از كسانى كه املاك دولتى را اجاره مىكردند ، يا ماليات شهرى را به مقاطعه مىگرفتند .\r\n8 ) غصب اموال تجار با استفاده از پشتيبانى خلفا .\r\n9 ) سوءاستفاده از عيار سكه و ضرب سكه‌هاى كم‌عيار كه بسيار سود داشت . پولهائى كه به اين ترتيب گردآورى مىشد ، غالبا با مصادرهء اموال وزير يا قتل او از ميان مىرفت . زيرا دولت و سپاهيان به پول احتياج داشته و غالبا پولى در خزانه نبود . لذا به دستور خليفه يا به ميل سران\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nسپاه ، اموال وزراء مصادره مىشد . » « 1 »\r\nبه نظر خواجه نصير الدين طوسى « هيچ كار سخت‌تر از وزارت نبود كه به مكان او منافسه بسيار كنند و حساد و اولياى سلطان باشند كه در منازل و مداخل با او مساهم و مشارك باشند و پيوستهء طامعان منصب او منتهز فرصتى ، حبايل ( يعنى دامها ) بازكشيده و مترصد ايستاده . » « 2 »\r\nفرار از اميرى و وزيرى : افضل الدين كرمانى از شعرا و نويسندگان قرن ششم هجرى ، در شمار كسانى است كه از قبول امارت و وزارت امتناع ورزيده و گفته است :\r\n از وزر بترسم و وزيرى نكنم * ميرم ز گرسنگى و ميرى نكنم\r\nبا آن‌كه دو چاه است و دو حضرت در يزد * در قعر دو بئر ، من دبيرى نكنم \r\nشيخ نجم الدين كبرى ، بانى سلسلهء كبراويه ، در مورد ديوانيان و خواجگان ، در دوران شكست و معزولى ، چنين مىگويد :\r\n خواجگان در زمان معزولى * همه شبلى و با يزيد شوند\r\nباز چون بر سر عمل آيند * همه با شمر و با يزيد شوند \r\nنخجوانى در كتاب دستور الكاتب فى تعيين المراتب مىنويسد « . . . چون حق‌تعالى به اميرى خير خواهد ، او را وزيرى صالح صادق كرامت كند تا اگر امير را افعال خير فراموش شود ، وزير با ياد او دهد . و اگر او را خبرى بر زبان رود ، وزير در اتمام آن ممد و معاون او باشد و وظيفه نصيحت فرونگذارد . و اگر غير آن خواهد ، حق‌تعالى آن امير را نايبى بدسيرت دهد تا عمل خير با ياد او نيارد . و اگر امير خواهد كه به عمل خير مشغول شود ، وزير معاونت او نكند . و اين بيت از زبان وزير نيك درين مقام مناسبتى تمام دارد :\r\n مرا چو نيك تو جويم كه بد تواند گفت * مرا چو خير تو خواهم چو خوف از اشرار \r\nو حجة الاسلام غزالى طوسى رضى اللّه عنه جهت سلطان سعيد ملكشاه طاب‌ثراه و حكيم ابو على بن الهيم رحمة اللّه عليه نيز ، جهت بعضى از ملوك و سلاطين عصر خويش ، مواعظ و نصايح نوشته‌اند و آن را مدون گردانيده . و اكنون در ميان مردم با ديگر نصايح علما و حكما متداولست . و فايدهء اين معنى خيرخواهى پادشاهان و صلاح‌انديشى ممالك ايشان است . » « 3 »\r\nابن خلدون مىنويسد : « يكى از راههاى امرارمعاش ، كارمندى دولت است . كارمندان دولت به عقيدهء اين مرد ، عموما به طور مستقيم يا غيرمستقيم ، به دستورهاى شاه و براى شاه انجام وظيفه مىكنند وى به شايستگى و حسن‌نيت كارمندان در عصر خود ، به ديدهء ترديد مىنگرد و مىنويسد : « خدمتگزارى كه شايستگى خدمتگزارى داشته باشد و بتوان به توانايى و بىنيازى وى اعتماد كرد ، در حكم كيمياست . بعضى از كارمندان در كار خود متخصص و توانا هستند ، ولى به آنها نمىتوان اعتماد كرد . و جمعى قابل اعتمادند ولى شايستگى و تخصص\r\n\r\n\r\n","description":"","footnote":"\r\n( 1 ) . تاريخ جرجى زيدان ، ج 2 ، ص 192 به بعد\r\n( 2 ) . اخلاق ناصرى ، ص 386\r\n( 3 ) . دستور الكاتب ، جزء اول از ج 1 ، ص 153\r\n","page_name":" 299 ","page_number":299},
  {"content":"\r\n\r\nندارند . »\r\nوى در جاى ديگر به يك نكتهء دقيق علمى و اجتماعى اشاره مىكند و مىگويد : « ارزش هركس به اندازهء كار و به ميزان اهميت و نياز مردم به آن كار است . و به همان نسبت ، پيشه و وسيلهء معاش او فزونى يا نقصان مىپذيرد . . . جاه و نفوذ براى كسب ثروت سودمند است ، چه خداوند جاه در پرتو نفوذ خود منزلتى به دست مىآورد كه مردم به وى نزديك مىشوند . از قدرت و جاه او استفاده مىكنند و به بسيارى از مقاصد نيك يا بد خود نايل مىآيند . بايد دانست كه جاه و نفوذ در ميان مردم به ترتيب طبقات تقسيم شده است ، و هر طبقه‌اى پس از طبقهء ديگر ، داراى جاه و قدرت است . چنان‌كه در طبقات برتر پادشاهانند كه هيچ قدرت و دستى بالاى توانائى آنان نيست . »\r\nابن خلدون در جاى ديگر به تفصيل ثابت مىكند كه كسب جاه و مقام ، فقط در سايهء فروتنى و چاپلوسى ميسر است . چنان‌كه بيشتر توانگران ! و سعادتمندان ! بدين خوى متصف‌اند و اشخاص بلندپرواز و متكبر ، به جاه و مقام نمىرسند . وى نيز به حال بزرگزادگان بىهنر و بازماندگان خاندانهاى قديم كه اهل تملق نيستند ، تأسف مىخورد و مىگويد اين جماعت با سختى و تنگدستى زندگى مىكنند و به پايگاه موهومى دلبستگى دارند .\r\nابن خلدون با اين بيان ، قلم نسخ بر مكارم اخلاقى مىكشد . در مورد ديوان‌نامه‌ها و رسائل مىگويد : متصديان اين امور ، معمولا از بستگان و نزديكان امرا و خلفا بودند كه تنظيم دفاتر و اسناد را در اختيار داشتند و دستورها و اوامر خليفه را مختصر و بليغ مىنوشتند و معمولا از علوم زمان و بلاغت حظى كافى داشتند . « 1 »\r\n\r\nديوان وزارت در عهد سامانيان\r\nدر دورهء سامانيان ، ديوان وزارت بيش از پيش كسب اهميت كرد .\r\nرياست اين ديوان را به ترتيب بلعمى ، جيهانى ، مصعبى و عتبى به عهده داشتند . ابو طيب مصعبى در زمان احمد بن اسماعيل و نصر بن احمد ، عهده‌دار مقام وزارت بودند . وى ممدوح رودكى و در دو زبان فارسى و عربى مسلط بود . و به دستور نصر بن احمد كشته شد . غير از ابو الفضل بلعمى و پسرش كه از وزراى نامدار اين سلسله‌اند ، از خاندان جيهانى ، وزارت ابو عبد اللّه محمد بن احمد جيهانى بيش از ديگر افراد اين خاندان كسب اهميت كرده است . وى غير از فعاليتهاى سياسى ، به فلسفه و نجوم و هيأت و جغرافيا نيز علاقهء فراوان داشت . مهمترين آثار او كتاب المسالك و الممالك است كه در آن از كشورها و راههاى آن و معابر نظامى و كوهها و دشتها و جويها به تفصيل سخن رفته است . به طورى كه گرديزى در زين الاخبار نوشته است ، چون او به وزارت نشست ، به همهء ممالك جهان نامه‌ها نوشت و رسمهاى همهء درگاهها و ديوانها بخواست تا نسخه كردند و به نزديك او آوردند .\r\n\r\n\r\n","description":"","footnote":"\r\n( 1 ) . ابن خلدون ، مقدمه ، ج 2 ، ص 784\r\n","page_name":" 300 ","page_number":300},
  {"content":"\r\n\r\nچون ولايت روم و تركستان و هندوستان و چين و عراق و روم و مصر و زنج و كابل و سند و عرب ، همه رسمهاى جهان به نزديك وى آوردند ، و آن‌همه نسختها پيش بنهاد و اندر آن نيك تأمل كرد و هررسمى كه نيكوتر و پسنديده‌تر بود ، از آنجا برداشت و آنچه ناستوده‌تر بود ، بگذاشت . و آن رسمهاى نيكو برگرفت و فرمود تا همهء اهل درگاه و ديوان حضرت بخارا آن رسمها را استعمال كردند و به رأى و تدبير جيهانى ، همهء كار مملكت نظم گرفت . بلعميان نيز در اين دوره مصدر خدمات مهم بودند .\r\nبه عقيدهء استاد سعيد نفيسى ، يكى از خصايص بزرگ خاندان بلعميان و ابو الفضل محمد بن عبد اللّه بلعمى و پسرش ابو على محمد بن محمد بلعمى ، پرورش و انتشار زبان فارسى بوده است و ايشان نخستين وزراى ايرانىاند كه اين سياست بزرگ را پيشه ساخته‌اند . و دو وزير بزرگ ديگر كه پس از آن همين سياست را داشته‌اند ، يعنى شمس الكفاة ابو العباس فضل بن احمد اسفراينى در زمان سلطان محمود غزنوى و خواجه عميد الملك كندرى در زمان الب‌ارسلان سلجوقى ، هر دو از اين روش پيروى كرده‌اند و پيداست كه ابو الفضل بلعمى و ابو على بلعمى ، همه در زمان وزارت خويش ، همواره زبان فارسى را بر زبان تازى برترى گذاشته‌اند . و تا توانسته‌اند ، كوشيده‌اند كه زبان فارسى انتشار يابد و اين نكته كه زنده نگاه داشتن ايران و رهانيدن كشور از خطر تازى شدن و از ميان رفتن استقلال ايران اهميت بسيار دارد و در رأس همهء جنبشهاى ملى ايران است ، چيزيست كه خاندان بلعميان بنياد نهاده است و رسمىست كه ايشان در وزيرى و كشوربانى پديد آورده‌اند . « 1 »\r\nدر دورهء پادشاهى امير سامانى ، ابو الفضل بلعمى ، ابو عبد اللّه جيهانى و ابو طيب مصعب ، مقام وزارت را به عهده داشتند . بلعمى دستور داد تا كليله و دمنه را از عربى به فارسى ترجمه كنند ، رودكى شاعر زبردست آن دوره نيز اين اثر گرانبها را به نظم درآورد . ديگر از وزراى معروف سامانيان ، ابو الحسن عتبى است .\r\n\r\nوزارت در دورهء آل بويه\r\nدر دورهء آل بويه نيز وزراى كاردانى نظير ابن عميد و صاحب بن عباد ، ادارهء امور مملكتى را در دست داشتند . و در كار وزارت با قدرت و استبداد رفتار مىكردند ، و تنها مقامى كه مىتوانست از آنها بازخواست كند ، امير يا پادشاه بود . معمولا وقتى كه ظلم و جور وزرا از حد مىگذشت ، به پادشاه يا امير متوسل مىشدند . و شاه ، يا وزير را عزل مىكرد يا اموال او را مصادره مىنمود و يا او را مىكشت . چنان‌كه لشكريان بهاء الدوله در سال 318 از مظالم ( ابن معلم ) وزير وقت ، به او شكايت بردند و او را وادار كردند كه وزير خود را عزل و به آنان تسليم كند . و امير چنين كرد و لشكريان او را به بدترين وضعى كشتند . به طور كلى چون بيشتر امرا و سلاطين ايران چه قبل و\r\n\r\n\r\n","description":"","footnote":"\r\n( 1 ) . سعيد نفيسى ، محيط زندگى و احوال و آثار رودكى\r\n","page_name":" 301 ","page_number":301},
  {"content":"\r\n\r\nچه بعد از اسلام ، مردمانى سلحشور و بىمايه بودند ، ناچار براى ادارهء قلمرو خود ، وزرائى شايسته و كاردان از بين ايرانيان انتخاب مىكردند . به همين جهت است كه ما در بين وزراى قرون بعد از اسلام ، به نام كسانى چون ابن عميد ، بوعلى سينا ، صاحب عباد و خواجه نظام الملك بر مىخوريم كه كمابيش در راه بهبود اوضاع و تعديل مظالم سلاطين ، كوشا بودند . مىگويند هنگامى كه صاحب عباد در بستر بيمارى خفته بود ، فخر الدولهء ديلمى به ديدن او رفت ، صاحب در آخرين ايام حيات ، خطاب به وى چنين گفت :\r\n« هرچه در وسع و طاقت من بود در رواج كار دولت تو كوشيدم و ديباچهء جوانى و عنفوان زندگى را در اين دولت سپرى كردم و بسيار خون‌جگر خوردم تا نام تو به اين سيرت رسيد . اكنون بنده مىرود ، و اگر امير به همان طريقه رود ، بركات آن به روزگار همايون بازگردد ، و مرا در آن نامى نباشد . ولى بدين خمول ذكر راضيم تا هم ذكر امير نيكو باشد و هم رعيت در آسايش باشد ، اما اگر خلاف اين صورت بندد بر اهل جهان چون آفتاب روشن شود كه آن همه ساخته و پرداختهء بنده بود . و اين‌چنين كار ، دولت را زيان دارد و در ملك خللها ظاهر شود . نبايد امير به قول صاحب غرض مفتن كار كند و عنان اختيار از صوب صواب بگرداند . » « 1 »\r\nولى فخر الدوله نه تنها تعاليم صاحب عباد را به كار نبست ، بلكه روز بعد از مرگ او دستور داد اموال وزيرش را مصادره كنند .\r\n\r\nشخصيت صاحب بن عباد\r\nاين مرد مدت هجده سال و يك ماه ، منصب وزارت آل بويه را داشت .\r\nو در آغاز كار نويسنده و شاعر گمنامى بود كه نخست به مقام دبيرى رسيده و با گذشت زمان از بركت نبوغ و استعداد ذاتى ، به مدارج عالى اجتماعى و سياسى و ادبى نايل آمده است .\r\nخانهء صاحب در شهر رى محفل اهل علم و ادب بود ، وى در دادن عطايا و صلات به دانشمندان و ادبا ، زياده‌روى مىكرد و اگر منصفانه قضاوت كنيم ، بايد بگوئيم بيت المال را غالبا براى كسب شهرت به مصارف غيرضرورى مىرسانيد . عوف بن الحسين الهمدانى گفت : « وقتى وارد خزانهء خلع صاحب شدم و خزانه‌دار كه دوست من بود ، دفتر ثبت خلعتها را به من نشان داد ، ديدم شمارهء دستارهاى خزى كه در زمستان آن سال تنها صرف خلعت سادات و فقها و شعرا شده بود ، غير از دستارهاى خزى كه صرف خلعت ديگران شده بود ، به هشتصد و بيست دستار مىرسيد . »\r\nوقتى صاحب در شهر رى بيمار شد ، و از عضد الدوله كه آن وقت در بغداد بود ، پزشكى\r\n\r\n\r\n","description":"","footnote":"\r\n( 1 ) . حبيب السير ، همان ، ج 2 ، ص 430\r\n","page_name":" 302 ","page_number":302},
  {"content":"\r\n\r\nبراى معالجهء فورى خود درخواست نمود ، عضد الدوله مجلس مشاوره‌اى از فحول پزشكان بغداد تشكيل داد و در آن مجلس ، براى معالجهء صاحب ، جبرئيل بن بختيشوع را كه سرآمد پزشكان آن عهد بود و زبان فارسى به خوبى مىدانست ، انتخاب نمودند . عضد الدوله او را به « رى » فرستاد و صاحب ، مقدم او را گرامى داشته و اموال بسيارى به او بخشيد و جبرئيل در آنجا به درخواست صاحب ، كتاب كوچكى در شرح امراض كه از فرق سر تا قدم بر انسان عارض مىگردد ، تأليف نمود . و صاحب هزار دينار زر براى تأليف رساله به او عطا نمود . و هميشه جبرئيل مىگفته است صنفت مائتى ورقه و اخذت عنها الف دينار . » « 1 »\r\nبا آن‌كه دولت آل بويه و وزراء آن ، در ترويج مذهب تشيع و رها ساختن قسمتى از ايران از زير يوغ بنى عباس كوششها كرده‌اند ، ولى نبايد فراموش كرد كه آنها بر خلاف سامانيان نه تنها در احياء شعاير ملى و زنده كردن زبان و ادبيات فارسى قدمى برنداشته‌اند ، بلكه آنان بخصوص صاحب بن عباد از مخالفين جدى نثر فارسى و از دشمنان سرسخت ايرانيان متعصب بود .\r\nصاحب بن عباد در شهر رى كتابخانهء عظيمى داشت كه مورد علاقه فراوان او بود . تا جايى كه در جواب نوح بن منصور سامانى كه او را به بخارا و پيوستن به دربار سامانيان فراخوانده بود ، پاسخى معذرت‌آميز نوشت ، و از جمله معاذير او اين بود كه براى حمل كتابهاى من بيش از چهار صد شتر لازم است .\r\nفخر الدوله نه تنها بر خلاف سوگندى كه در مقابل صاحب بن عباد ياد كرده بود رفتار كرد ، بلكه با وضع مالياتهاى سنگين بر مردم ، و انتخاب دو وزير ستمكار به نام ابو العباس البضى و ابو على بن حمويه ، موجبات شورش و طغيان را در منطقهء نفوذ خود فراهم كرد .\r\nاين دو وزير كه با دادن ده هزار دينار ، منصب وزارت را از فخر الدوله خريده بودند ، براى جبران اين زيان ، دست به تجاوز به جان و مال مردم دراز كردند . تا جايى كه به قول حمد اللّه مستوفى « . . . عادت مذمومه پيش گرفتند و دست تطاول دراز كردند و ارباب تمول را از پاى درآوردند تا به مرتبه‌اى كه قاضى رى عماد الدين عبد الجبار كه در فروع مذهب امام شافعى رضى اللّه عنه دست تمام داشت ، و در اصول ، شيخ معتزله بود ، جهت آن‌كه گفت بر صاحب عباد ترحم نفرستم كه مر توبهء او معلوم نيست ، بگرفتند و سه بار هزار هزار درم مصادره كردند . و از قضاء معزول گردانيدند . . . » « 2 »\r\n\r\nصاحب بن عباد و ابو حيان توحيدى\r\nابو حيان كه معاصر ابن عميد و صاحب بود ، كتابى بنام مثالب الوزيرين در ذم اين دو تأليف كرده است . وى در وصف صاحب گويد : « وى كثير الحفظ ، حاضر جواب و فصيح بود . از هرادبى ذخيره‌يى و از هر\r\n\r\n\r\n","description":"","footnote":"\r\n( 1 ) . اسفراينى روضات الجنات ، باهتمام سيد محمد كاظم امام\r\n( 2 ) . در حبيب السير ( ج 2 ، ص 430 ، نيز از مظالم و ستمگرىهاى ابو العباس البضى و حمويه نسبت به مردم و قاضى رى سخن رفته است .\r\n","page_name":" 303 ","page_number":303},
  {"content":"\r\n\r\nفن اندكى بهره داشت . گفتار متكلمان معتزله بر وى غالب و نوشته‌هاى او به روش آنان است . با اهل فلسفه و هندسه و طب و نجوم و موسيقى و منطق و حساب ، سخت ستيزه مىكرد ، عروض و قافيه خوب مىدانست ، شعر مىسرود . . . به مذهب ابو حنيفه و گفتار زيديان مىگراييد . از رأفت و شفقت و رقت قلب حظى نداشت ، و به خاطر جرأت و جسارت و قدرت و بسط يدى كه او را بود ، مردم از وى پرهيز مىكردند ، كيفر او سخت و پاداش وى كم بود . » تا آن‌كه گويد :\r\n« مردى را هلاك و جمعى را از روى تكبر و غرور و ظلم تبعيد كرد . و با اين همه ، كودكى تواند او را فريب دهد . چه راه غلبه بر او بازو كارى آسان است . و طريق آن ، اين‌كه مىگويند مولاى ما اجازت فرمايد تا اندكى از كلمات منظوم و منثور او را عاريت ببرم چه از فرغانه مصر يا تفليس جز به خاطر استفاده از كلام او زمينها را نپيموده‌ام . . . » سپس نمونه‌هايى از رياكاريها و عوامفريبيها و خودخواهيهاى او را ذكر مىكند . ابو حيان گويد : « بيشتر مردم به خاطر جلب رضايت صاحب ، مذهب وى را اختيار كردند ، و او كوشش بسيار داشت تا ابو الحسن متكلم كلابى را به مذهب خود درآورد . ليكن او گفت مرا بگذار ، كه اگر منهم به مذهب تو درآيم ، ديگر كسى نزد تو نخواهد بود ، كه او بد را به تو بگويند . . . صاحب خنديد و گفت : اى ابو عبد اللّه ، تو را معاف داشتم و آتش جهنم را از تو دريغ ندارم . هرگونه كه خواهى بدان درآى ، ابو حيان گويد :\r\nابو الحسن مرا گفت ، آيا من بايد به جهنم بروم كه عقايد و اعمال من معروف و مشهور است و او به بهشت رود با آن قتل نفوس محترم ، و ارتكاب محرمات بزرگ . . . گويند هنگامى كه يكى از اهل علم بر او داخل مىشد ، مىگفت : برادر ! با ما مأنوس باش و سخن گوى ، و از اين خدم و حشم و جاه و جلال وحشت مكن كه سلطان علم برتر از سلطان ولايت است . از ما جز انصاف و مؤانست نخواهى ديد . و چندان از اين‌گونه مىگفت تا آن مرد بدين سخنان فريفته شده با وى به مباحثه و مجادله مىپرداخت و او را در تنگناى بحث و جدال قرار مىداد . در اين وقت صاحب ، برافروخته مىشد و بر وى غضب مىكرد ، سپس مىگفت اى غلام دست اين سگ را بگير و او را پانصد عصا و تازيانه بزن و به زندان انداز كه خدا عصا را بيهوده نيافريده است . . . » « 1 »\r\nابو حيان گويد : به سال 358 . . . جوانى از مردم سمرقند كه او را ابو واقد كرابيسى مىگفتند ، در مجلس حضور داشت . . . او را گفت : « اى برادر مأنوس باش و سخن گوى كه خاطر تو رعايت كنيم . . . بگو چه كاره‌اى : گفت ؟ « دقاق » ( كوبنده ) ! پرسيد « چرا مىكوبى ؟ » گفت : « خصم را آنگاه كه از راه حق منحرف شود . » صاحب چون اين بديعه از وى بشنيد ، به شگفت آمد و درهم شد و گفت : « اين بگذار و سخن بگوى . » او اظهار عجز كرد . صاحب پرسيد : « مذهب تو چيست ؟ » گفت : « مذهب من آنست كه ستم را نپذيرم و به خوارى نخوابم و جز برابر ولينعمت خويش ، يا آن‌كه عصمت من به دو پيوسته است خاموش نشوم . » صاحب گفت : اين مذهبى نيكوست ، ليكن\r\n\r\n\r\n","description":"","footnote":"\r\n( 1 ) . معجم الادبا ، پيشين ، ج 2 ، ص 288\r\n","page_name":" 304 ","page_number":304},
  {"content":"\r\n\r\nطريقى كه آن را يارى مىكنى چيست ؟ گفت : « آن در سينهء من پنهان است ، و نزد مخلوق نمىبرم و كوس آن در بازارها نمىنوازم و بر كسى كه سگ دارد عرضه نمىدارم . . . » پرسيد : « دربارهء قرآن چه مىگوئى ؟ » گفت : « در حق كلام پروردگار چه بگويم كه ، آفريدگان از آگهى بر غيب و بحث در اسرار جهان و عجايب حكمت آن ، ناتوانند . . . » صاحب گفت : « راست گفتى ، بگو مخلوق است يا غير مخلوق » گفت : « اگر چنان‌كه خصم گويد ، مخلوق باشد تو را زيانى نرساند » صاحب گفت آيا بدين قرآن در دين خداى مناظره و به عبادت وى قيام كنى ؟ » گفت : « اگر كلام خداست ، ايمان من به دو ، عمل من به محكم و تسليم من به متشابه آن ، مرا فايدت دهد . و اگر كلام غير خداست ( و حاش اللّه كه چنين باشد ) مرا زيانى نخواهد داشت . » صاحب با خشم تمام سكوت كرد . آنگاه معلوم افتاد كه او جاسوس ركن الدوله و از نزديكان وى مىباشد . » « 1 » . . . از صاحب ، لطايف و بذله‌هايى به جاى مانده است . . . از جمله ياقوت گويد ، جماعتى از مردم اصفهان وى را گفتند اگر قرآن مخلوق باشد ، رواست كه بميرد و هرگاه در آخر شعبان بميرد نماز تراويج را در رمضان چگونه به جاى آريم ؟ گفت : « هرگاه قرآن در پايان شعبان ، بميرد ، رمضان نيز خواهد مرد ، و گويد پس از تو مرا زندگى نشايد و ما نيز از نماز تراويج آسوده مىشويم » همان‌طور كه ابو حيان ، نوشته ، يكى از علل فساد امرا و وزراء ايران در طول تاريخ ، اين بود كه هيچيك از رجال و شخصيتهاى مملكتى ، جرأت و جسارت اين را نداشتند كه سران مملكت را آن‌چنان‌كه هستند ، مورد مطالعه و انتقاد قرار دهند و جنبه‌هاى مثبت و منفى و كارهاى خوب و بد آنها را بدون حب و بغض بيان نمايند و آنان را از لغزشها و معايب خود آگاه سازند . « 2 » البته در كشورهاى عقب‌مانده بحث و انتقاد در پيرامون روش زورمندان و وزراى خودكامه كار آسانى نيست و چه بسا كه منتقد با عكس‌العمل شديد ارباب قدرت مواجه گردد ، ولى در هرحال چاره‌اى جز فداكارى نيست و چنانچه تاريخ نشان داده است استفاده از نعمت آزادى و امنيت فردى و اجتماعى بدون مقابله با ستمگران ممكن نيست و تا افراد و گروههاى متجاوز ، در مقابل خود قدرت و نيروى مقاوم و مبارز نبينند ، دست از تعدى و تجاوز بر نخواهند داشت . ابو حيان پس از ذكر مواردى چند از نقاط ضعف صاحب ، به علل اصلى انحراف اخلاقى او توجه مىكند و مىنويسد : « امر عمده‌اى كه او را دربارهء خودش به اشتباه انداخته و نسبت به فضل خودش مغرور كرده و بر استبداد رأيش افزوده است ، اين است كه هرگز كسى روبروى او وى را تخطئه نكرده است و كسى زشتى كارهاى او را هرگز به روى او نياورده است . هيچ‌گاه او را نگفته‌اند اشتباه كردى ، يا خطا گفتى . همه وقت به او گفته‌اند سيدنا درست گفت و راست فرمود . . . ! كسى مثل او نديديم و مردى همپايهء او نشنيديم . . . همين‌كه صاحب اين هذيانات و امثال آن را مىشنود ، مىجنبد و مىخندد و از شادى مىپرد و مىگويد نه ، چنين نيست ، اينها كه برشمردى ، حق سبقت دارند ، و\r\n\r\n\r\n","description":"","footnote":"\r\n( 1 ) . همان ، ج 2 ، ص 292\r\n( 2 ) . همان ، ص 296\r\n","page_name":" 305 ","page_number":305},
  {"content":"\r\n\r\nما از پيروى آنان ناتوانيم . . . اين همه را مىگويد ، ولى آثار ريا و دروغ و تزوير بر وجناتش ظاهر است . . . خيال مىكند تمام اين حالات بر ناقدان بصير و خرده‌بينان و مردم‌شناسان پوشيده است .\r\nيكى از علل فساد و در عين حال خوشبختى او ، اين است كه شاه نسبت به او اطمينان فراوان دارد و سخن هيچكس را دربارهء او نمىشنود ، و اين معنى بر كبر و نخوت و خودپسندى او افزوده است . ولى چه فايده كه ثروت و جاه و جلال ، همهء اين معايب و زشتيها را پوشانده است : وقتى از ابو حيان مىپرسند با همهء اين صفات كه برشمردى ، كارها را چگونه روبه‌راه مىكند ، مىنويسد :\r\n« . . . به خدا اگر پيرزن نادان يا كنيز بىخردى را بر جاى او برگمارند ، امور را به همان ترتيب اداره خواهد كرد . زيرا كسى به او ايراد نخواهد كرد كه چرا كردى يا چرا نكردى و چنين موقعيتى ، تاكنون به هيچيك از كسان پادشاهان جهان دست نداده است .\r\nروزى كسى دربارهء حيف و ميل اموال و كارهاى زيانبخشى كه از او سر زده بود ، به شاه گزارشى داد . شاه عين همان گزارش را به وى داد ، و او شخص مزبور را خفه كرد . با اين همه ادعا مىكند كه من به روز قيامت معتقدم . و اگر كارهاى جهان و مقامات اشخاص براساس عقل و منطق بود ، مىبايست كودكان خردسال را تعليم دهد . زيرا تكبر و داد و فرياد و حركات لب و دهان و قيافهء او ، تنها مورد پسند كودكان تواند بود . . . » « 1 »\r\nوزير خوب : ابو طالب جراحى كاتب ، در نامهء شكوه‌آميزى كه به ابن عميد نوشت ، در شرايط وزارت و رياست چنين گفت : « در خانه رئيس ، هنگام بسته بودن بايد بسته ، و هنگام باز بودن بايد باز باشد ، مجلس رئيس با مردمان فاضل بايد پيوسته آبادان و خيرش به هركس برسد و احسانش لبريز و رويش گشاده و خدمتگارش باادب و حاجبش بزرگوار و گشاده‌رو و دربانش پرلطف و سكه‌اش رايگان و طعامش خوردنى و قدر و منزلتش زياده و دفترش سياه از صلات و جوايز و صدقات باشد . ولى تو در خانه‌ات همواره بسته ، و مجلست خالى ، و نيكىات يأس‌آور ، و احسانت نوميدكننده و خدمتگزارت بىادب و حاجبت پرخاشجو ، و دربانت ترش‌رو ، و سكه‌ات در عيوق ( نام ستاره ) و دفترت پر از حبس فلان شخص و برانداختن بنيان فلان‌كس و تبعيد فلان آدم است . تو را به خدا سوگند جز اين چيزى دارى ؟ » « 2 »\r\n\r\nوزراى دورهء غزنويان\r\nپس از پايان حكومت سامانيان و استقرار حكومت تركان و غلامان ، شكل حكومت و سازمان ادارى و قضايى ايران تغيير مهمى نكرد .\r\nدر اين دوره‌ها نيز فئودالهاى صاحب‌نفوذ يا اشخاصى كه در طول زمان مراتب خدمت و وفادارى خود را به امرا ثابت مىكردند ، مىتوانستند به مقامات مهم ، از جمله وزارت منصوب شوند . نظام الملك در سياستنامه ، مىنويسد : « البتكين كه بنده و پروردهء\r\n\r\n\r\n","description":"","footnote":"\r\n( 1 ) . مجلهء يغما ، خردادماه 27 ، ص 124 به بعد\r\n( 2 ) . تاريخ فخرى ، ترجمهء گلپايگانى ، ص 62\r\n","page_name":" 306 ","page_number":306},
  {"content":"\r\n\r\nسامانيان بود به سى و پنجسال سپهسالارى خراسان دست يافت . » « 1 »\r\nدر دورهء پادشاهى محمود ، سه نفر به وزارت رسيدند :\r\n1 - ابو العباس فضل بن احمد اسفراينى . يكى از وزراى ايران‌دوست ابو العباس اسفراينى است . اين مرد با پيروى از روش صفاريان و سامانيان مىكوشيد تا بار ديگر زبان و ادبيات فارسى را رونق دهد و ايرانيان را از نفوذ زبان عرب خلاصى بخشد . وى در دوران هفده سالهء وزارت خود ، دستور داد كليهء مراسلات و دفاتر ديوانى را به زبان فارسى نويسند و از نوشتن دفاتر و نامه‌ها به زبان عربى خوددارى كنند . ولى محمود كه ترك بود و در بين ايرانيان خود را بيگانه مىديد ، سعى مىكرد تا پشتيبانى خليفهء عباسى را به خود جلب كند . به همين جهت به اقدامات اسفراينى روى خوش نشان نمىداد . و بالاخره كارى كرد تا اسفراينى ، وزير ايراندوست از كار كناره گرفت . يكى از اقدامات خير اسفراينى اين بود كه فردوسى شاعر طوسى عاليقدر ايرانى را به تنظيم شاهنامه برانگيخت و او را به يارى محمود اميدوار ساخت .\r\nفردوسى در اين‌باره مىگويد :\r\n كجا فضل را مسند و مرقد است * نشستنگه فضل بن احمد است\r\nنبد خسروان را چنو كدخداى * به پرهيز و داد و به دين و به راى\r\nكه آرام اين پادشاهى بدوست * كه او بر سر نامداران نكوست\r\nز دستور فرزانهء دادگر * پراكنده رنج من آمد به سر\r\nبپيوستم اين نامهء باستان * پسنديده از دفتر راستان \r\nناگفته نماند كه ابو العباس فضل بن احمد اسفراينى ، نخست در ديوان عميد الدوله ، حاجب و سردار نوح بن منصور ، هفتمين امير سامانى ، شغل دبيرى داشت . و زمانى كه سبكتكين و پسرش محمود ، به كمك ابو على سيمجور و نوح بن منصور به خراسان آمدند ، صاحب بريد مرو بود . يعنى مأموريت داشت كه وقايع آن ديار را مرتبا به وسيلهء بريد ( چاپار يا قاصد ) به اطلاع حكومت مركزى برساند .\r\nپس از آن‌كه محمود از جانب امير سامانى به امارت نيشابور رسيد ، پدر محمود سبكتكين ، كه به كاردانى اسفراينى اعتقاد داشت ، از امير نوح تقاضا كرد تا او را به وزارت محمود بفرستد . عتبى در تاريخ يمينى مىنويسد با آن‌كه محمود قلبا به وزارت احمد بن حسن ميمندى علاقه داشت ، براى رضاى خاطر پدر به وزارت اسفراينى رضايت داد .\r\n\r\nعلت اختلاف محمود با اسفراينى\r\nعوفى در جوامع الحكايات ، سبب عزل او را چنين بيان مىكند :\r\n« . . . خواجه ابو العباس اسفراينى كه وزير سلطان محمود بود ، در منصب وزارت تمكن يافت . . . ساعيان به سمع رسانيدند كه او غلامى\r\n\r\n\r\n","description":"","footnote":"\r\n( 1 ) . سياستنامه ، همان ، فصل 27 ، ص 134\r\n","page_name":" 307 ","page_number":307},
  {"content":"\r\n\r\nترك دارد رامش نام كه مادر ايام به جمال او نزاده است و چشم روزگار صورتى زيباتر از وى نديده سلطان مىخواست آن غلام را از وى بخواهد ، و بهانه مىطلبيد . تا روزى به خواجه گفت :\r\nشنيده‌ام كه عمارتى خوب ساخته‌اى . . . ما را به مهمانى كى خواهى برد تا آن عمارت را ببينيم ؟ . . .\r\nگفت : هرگاه كه پادشاه فرمايد . گفت : روز سه‌شنبه كه ناف هفته و اواسط عقد ايام و فراغت اهل ديوانست ، آنجا آييم . وزير خدمت كرد و به ترتيب ضيافت مشغول شد . و بر ميعاد ، سلطان به وثاق او خراميد . خواجه ابو العباس دعوتى ساخته بود كه فلك به صد هزار ديده مثل آن نديده بود و ايام نشنيده . . . چون هنگام عرض خدمتى آمد ، از هرچيز بسيار خدمت نمود ، از آن جلمه ده غلام ترك بود كه هريك به لطف بىنظير و در حسن و جمال بىمثل . . . محمود چون غلامان را بديد پسنديد ، و از آن‌كس كه حال آن غلام در خدمت او گفته بود ، سؤال كرد كه آن غلام در ميان اينان كدام است ؟ گفت : آن غلام درين ميان نيست . سلطان فرمود به دو بگوى كه آن يك غلام را به من ده و اين ده غلام باز بر كه ما اين ده بدان ، صلح مىكنيم . خواجه ابو العباس گفت : مرا بىاو به سر نرود مگر تا سر رود . سلطان چون اين سخن بشنيد ، آتش غضبش بر سر دويد و آن خدمتهاى او را هيچ قبول نكرد و به خشم از آنجا بيرون دويد و رفت و بر ابو العباس متغير شده و حرمت او روى به انحطاط آورد . خواجه آن را مشاهده مىكرد و از آن كوفته مىشد تا روزى از غايت ضجرت ، به نزديك كوتوال قلعهء غزنين رفت و گفت : از براى من در اين حصار خانه‌اى ترتيب كن كه به اختيار خود آنجا خواهم نشست . پس كوتوال از جهت او خانه‌اى مهيا كرد ، خواجه آنجا نشست و رقعه به خدمت سلطان نوشت كه من به اختيار خود در حصار نشستم . خانه و اسباب و ملك و آن غلام و كنيزكان كه در خانه‌اند و آنچه دارم همه آنجااند ، پادشاه داند . محمود چون اين رقعه خواند ، فرمود كه بر آن نبوديم كه خواجه بنشانيم ، اما چون او به اختيار نشست ما به اختيار وى تعرض نرسانيم .\r\nپس بفرمود تا سراى خواجه را فروگرفتند و تمامت ملك و اسباب و نقد و جنس و اسب و استر و غلام و كنيزكان او را در تصرف خويش درآورد و پس از آن هرگز كار خواجه ابو العباس انتظام نپذيرفت . » « 1 »\r\nبعضى علت غضب سلطان را به وى ، سعايت امير على خويشاوند و تنزل عايدات مملكت دانسته‌اند چون سلطان وزير را از جهت قلت عايدات ، مورد عتاب قرار داد ، وى ساحت خويش را از هراتهامى مبرا شمرد . و چون شاه در اين معنى مبالغه كرد ، « از وزارت استعفا خواستى . » سرانجام سلطان كه با وى بر سر مهر نبود ، رئيس بلخ را مأمور رسيدگى به كار او كرد .\r\nوزير چون اين حال بديد ، با پاى خود به زندان رفت . محمود از اين كار در خشم شد و او را به خرابكارى متهم نمود و وادار كرد « خطى به صد هزار دينار بازداد و به اداى آن مال مشغول شد و\r\n\r\n\r\n","description":"","footnote":"\r\n( 1 ) . چند مقالهء تاريخى و ادبى ، از استاد فلسفى ، از ص 198 به بعد\r\n","page_name":" 308 ","page_number":308},
  {"content":"\r\n\r\nبعضى بگذارد و در باقى فقر و فاقه . . . پيش گرفت ، سلطان بفرمود خواجه را به افلاس سوگند دادند و خطى به اباحت خون از او بازستدند كه از صامت و ناطق و قليل و كثير وى را يسارى نيست . » « 1 » عاقبت وزير را با همين اتهامات به سال 404 ه ، در زير شكنجه كشتند .\r\n\r\nخواجه احمد حسن ميمندى\r\nپس از اسفراينى ، ميمندى به وزارت رسيد . وى بر خلاف اسفراينى ، به زبان عربى علاقه داشت . به همين جهت دستور مىدهد كليهء فرامين ، دفاتر و مكاتبات را به زبان تازى نويسند . وى با رفتار خود ، فردوسى شاعر بلندپايهء ايران را از خود رنجانيد . در دوران وزارت ميمندى ، وقايعى رخ مىدهد كه براى نشان دادن وضع سياسى و اجتماعى آن ايام ، مختصرى از آن حوادث را يادآور مىشويم .\r\nدر اين دوره يكى از ملوك خوارزم ، نمايندگانى نزد سلطان محمود مىفرستد و تقاضاى وصلت با خاندان او مىكند . محمود مىپذيرد . ولى پس از خويشاوندى ، پادشاه خوارزم به اتكاء قدرت محمود با مردم خوارزم ، ظلم و ستمگرى آغاز مىكند تا جايى كه مردم قصد جان او مىكنند ، و هنگام غذا خوردن ، او را از پاى در مىآورند . سلطان محمود از اين‌كه دامادش را به اين نحو كشته‌اند ، ناراحت مىشود و كليهء رجال دولت را براى مشاوره دعوت مىكند . خواجه احمد و سپهسالار او نصر ؛ كه برادر سلطان بود ، و حاجب بزرگ و سرهنگان حشم ، جملگى در اين بحث شركت كردند . ولى خواجه احمد كه وزير بود و سپهسالار نصر ، ضمن اظهار عقيده ، همواره نگرانى خود را از دودلى و سوءظن سلطان اعلام مىكردند ، و حاضر نبودند در مقابل سلطان عقيده‌اى اظهار كنند . بالاخره پس از مشاورهء طولانى ، تصميم مىگيرند كه نامه‌اى به خوارزميان بنويسند و قاتلان امير را مطالبه كنند و از آنها بخواهند كه خطبه به نام سلطان كنند و ساليانه مبلغى بفرستند و دست فتنه‌جويان را كوتاه كنند . اين نامه به امضاى وزير ، به خوارزميان نوشته شد . پس از آنكه سواران ، نامهء وزير را به خوارزميان ابلاغ كردند ، آنان ضمن عذرخواهى به قبول تعهدات رضا دادند ، و از خواجه خواهش كرده بودند كه از سلطان تقاضاى عفو كند ، در همين ايام سلطان محمود با قواى خود ، به جانب بلخ مىرود خوارزميان چون از آمدن محمود باخبر مىشوند ، به گردآورى قوا مىپردازند و خود را براى مبارزه با سلطان آماده مىكنند . در نخستين برخورد ، خوارزميان پيروز مىشوند . سلطان از اين جريان نگران مىشود و گناه شكست را به گردن وزير خود خواجه احمد مىاندازد ، و خطاب به ابو نصر مىگويد :\r\n« ديدى كه خواجه با ما چه كرد ، او مرا دشمن است به حقيقت وزير از بهر آن باشد كه پادشاه را نصيحت راست كند كه چاره نيست پادشاهان را از طلب زيادتى كردن ملك و نعمت ؛ اما وزير را مصلحت باز بايد نمود و اگر خواستى ، به نامه‌ها و رسولان اين كارها را در مىتوانست يافت . اما قصد كرد و امروز چنين حالى پيش آمد . . . » ابو نصر پس از شنيدن اين مطالب سلطان را\r\n\r\n\r\n","description":"","footnote":"\r\n( 1 ) . ترجمهء تاريخ يمينى ، همان ، ص 216\r\n","page_name":" 309 ","page_number":309},
  {"content":"\r\n\r\nدلگرمى مىدهد و جرأت نمىكند كه از بيگناهى خواجه و ديگر مشاوران سلطان سخنى گويد .\r\nسپس به ابو نصر مىگويد « نزديك خواجه رو و او را بگو كه هرچه به دشمنى ممكن بود ، به جاى آوردى و نصيحت بازگرفتى . . . اگر لشكر مرا ناكامى پيش آيد ، پوستت باز كنم و سخت در خشم شد . »\r\nابو نصر فرمان سلطان را اجرا كرد و پيغام را به خواجه مىرساند . خواجه خطاب به ابو نصر مىگويد : تو كه برادر سلطانى و ساير مشاوران مىدانند كه من سلطان را به جنگ ترغيب نكرده‌ام ، ولى اگر سلطان اجازه دهد ، من فرماندهى سپاه را بر عهده گيرم و اين جنگ را با موفقيت پايان بخشم . سلطان محمود پس از شنيدن اين سخن خاموش شد ، و پس يكى دو روز ، فتح و پيروزى نصيب قواى سلطان محمود شد .\r\nخواجه احمد حسن ميمندى ، به علت مال و ثروت و طول مدت زمامدارى و قدرت و نفوذ بسيار ، به تدريج مورد غضب سلطان و ساير رجال و بزرگان دربارى قرار مىگيرد . وى پس از وقوف بر اين معنى ، براى نجات از مكافات سلطان از ابو نصر استمداد مىجويد و ابو نصر كه منتظر فرصت مناسبى بود ، روزى به مجلس شراب سلطان مىرود و با او از هردرى سخن مىگويد ، از جمله سلطان محمود خطاب به او مىگويد : « وزيران ، دشمن پادشاه باشند تو اين را در هيچ كتاب خوانده‌اى ؟ گفت : « بر اين جمله نخوانده‌ام ، اما خوانده‌ام كه احمق و ابله كسى باشد كه وزارت پادشاهان جويد » . سلطان گفت : از بهر چه ؟ گفت : « از بهر آن‌كه پادشاهان در ملك خود شريك نتوانند ديد كه فرمان دهد كسى را وزارت دادند . اگرچه آن‌كس عزيز باشد ، او را دوست دارند ، يك هفته برآيد او را دشمن گيرند و خوار دارند . اين سخن را البته جواب نداد . » سلطان پس از چندى بار ديگر با ابو نصر در باب خواجه احمد مشورت مىكند و ضمن اقرار به كفايت و كاردانى او ، مىگويد چون او از كودكى با من بود ، چنان‌كه بايد براى من احترام قائل نيست ، و از طرف ديگر ، از درازدستى و آزمندى او در جمع مال ، شكايت مىكند . پس از اين جريانات ، سلطان فرمان مىدهد كه تمام دارائى او را ( از صامت و ناطق در زيرزمين و زبرزمين ) به نفع خزانه سلطان ضبط كنند .\r\nسلطان محمود در آخرين نامهء خود به خواجه احمد چنين مىگويد :\r\n« گرفتم كه هرچه در حق تو گفته‌اند دروغ بود و جوابها دادى و بگذشت ، يك چيز مانده است و ما آن را بازپس مىداشتيم تا چون بهانه نماند ترا بدان بگيريم و سزاى تو بفرمائيم . و آن ، اين است كه وزيرى را كه مال صامت از سى هزار هزار درم بگذرد ، بايد در سر فسادى بزرگ داشته باشد تا اين غايت سى و اند هزار درم از جهات تو به خزانه رسيده است ، به رسم هديه و سه دفعه از قماش و ديگر عوارض سى هزار هزار درم پوشيده به خزانه رسانيده‌اند و امروز چون مصادره يافتى ، هفتاد و اند هزار هزار درم از تو بستدند و اگر در سر فضولى بزرگ نداشتى و دولتى را نخواستى گردانيد تو را با اين مال ساختن چه بوده است ؟ راست بايد گفت تا چه در سر\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nداشتى ؟ اگر راست نگوئى بر خون خود سعى كرده باشى . »\r\nپس از وصول پاسخ وزير ، سلطان به مدافعات او توجهى نكرد . گفت : چنين كسى مستحق مرگ است . و فرمان مىدهد كه بار ديگر او را سوگند دهند كه آخرين دينار دارايى خود را تحويل دهد . سپس او را پس از هجده سال وزارت ، در قلعهء كالنجار زندانى كردند . » « 1 »\r\nتدبير و كاردانى احمد بن حسن ، مورد تأييد محمود بود . چنان‌كه محمود به ابو نصر مشكان گفت : « اين احمد مرديست سخت كافى و كارديده و كارآزموده و در كار راندن ، مرا بىدردسر مىرانده ، اما من به چشم او سبك مىنمايم ، به جهت آن‌كه از كودكى باز با من بوده است و احوال و عادات من دانسته و حشمتها رفته . »\r\nدر دورهء مسعود چنان‌كه خواهيم ديد ، اين مرد مدت دو سال وزارت او را به عهده گرفت .\r\nو چون درگذشت ، مسعود گفت : « . . . به مرگ اين محتشم شهامت ، ديانت و كفايت مرد . . . »\r\n\r\nوزارت محمد ميكال معروف به حسنك\r\nپس از ميمندى ، محمود اين مقام را به حسنك مىسپارد . تا محمود حيات داشت حسنك مورد عنايت او بود ولى چون وى درگذشت و مسعود به زمامدارى رسيد ، حسنك كه در دوران امارت محمود ، همواره در اختلافاتى كه بين محمود و مسعود وجود داشت جانب محمود را مىگرفت و از وليعهدى و جانشينى محمد فرزند ديگر محمود جانبدارى مىكرد ظاهرا به اين علت و يا به مناسبت تمايلاتى كه به مذهب اسماعيليه داشته مورد بغض و كينه خليفه و مسعود قرار مىگيرد و به دستور آنها به دار آويخته مىشود . چون محاكمه و مجازات اين وزير نمودار جلوه‌هايى از زندگى اجتماعى و سياسى آن ايام است ، با رعايت اختصار ، قسمتهائى از آن را از تاريخ بيهقى نقل مىكنيم . « 2 »\r\n\r\nچرا حسنك را به دار آويختند ؟\r\nحسنك يكى از شخصيتهاى مهم دربار سلطان محمود بود كه مدتى به مقام وزارت رسيد ، وى پيش از رسيدن به اين مقام ، با جمعى از خراسانيان عازم حج مىشود ، و در مراجعت ظاهرا به علت ناامنى راه ، از طريق شام به عراق مىرود . و در طى اين سفر خليفهء فاطمى به جهات سياسى ، براى عموم حجاج خلعت مىفرستد و حسنك و ديگران ، خلعت را مىپذيرند و از طريق موصل به خراسان مىآيند . خليفهء بغداد ، از اين معنى در خشم مىشود و رسولى نزد محمود مىفرستد .\r\nولى محمود به گفته‌هاى مغرضانهء خليفه توجه نمىكند اما مسعود پس از امارت به شرحى كه خواهيم ديد ، گفتهء خليفه را به كار مىبندد و او را به محاكمه مىخواند و اعدام مىكند . علت دشمنى مسعود با حسنك ، ظاهرا اين بود كه در زمان قدرت سلطان محمود ، حسنك به اشارهء سلطان با مسعود از در مخالفت درمىآيد و او را از خود مىرنجاند . ابو سهل يكى از درباريان كه با حسنك دشمنى داشت ، پس از پايان دولت محمود و استقرار امارت مسعود ، موقع را مغتنم\r\n\r\n\r\n","description":"","footnote":"\r\n( 1 ) . آثار الوزراء ، پيشين ، ص 187\r\n( 2 ) . تلخيص از تاريخ بيهقى ، پيشين ، ص 36 - 221\r\n","page_name":" 311 ","page_number":311},
  {"content":"\r\n\r\nمىشمارد و از راه سعايت و كينه‌توزى ، آتش دشمنى ديرينهء مسعود را تيز مىكند و حسنك را « قرمطى » و دشمن دين و دولت مىخواند . سرانجام مسعود تصميم به قتل حسنك مىگيرد و خطاب به بو سهل مىگويد « حجتى و غدرى بايد كشتن اين مرد را . » بو سهل در جواب مىگويد « حجت بهتر از اين‌كه اين مرد قرمطى است ، خلعت از مصريان استد تا امير المؤمنين القادر باللّه بيازارد . فرمان خليفه در اين باب نگاه بايد داشت . » در همين ايام خواجه بو نصر مشكان و بعضى از بزرگان دولت كه از حقيقت موضوع باخبر بودند ، نهان و آشكارا مىكوشيدند كه اين آتش خاموش شود و خون حسنك ريخته نشود . ولى بو سهل نيز آرام نمىگرفت و همواره از شكايت و اصرار خليفه مبنى بر قرمطى بودن حسنك سخن مىگفت . ولى چنان‌كه بيهقى در تاريخ خود يادآور شده ، در دوران قدرت سلطان محمود ، كوشش خليفه و دشمنان حسنك به جايى نرسيد ، و محمود در جواب خليفه گفت : « بدين خليفه خرف شده بايد نبشت كه من از بهر قدر عباسيان انگشت در كرده‌ام در همهء جهان و قرمطى مىجويم و آنچه يافته‌ايد و درست گردد ، بردار مىكشم و اگر مرا درست شدى ( يعنى مسلم شدى ) كه حسنك قرمطىست خبر به امير المؤمنين رسيدى كه در باب وى چه رفتى ، وى را من پرورده‌ام و با فرزندان و برادران من برابر است و اگر وى قرمطى است من هم قرمطى باشم . » پس از آن‌كه محمود درگذشت ، كار سعايت بو سهل بالا گرفت تا سرانجام با صحنه‌سازيهايى موجبات بر دار كردن حسنك را فراهم مىكنند . روزى مسعود گفت « به طارم بايد نشست كه حسنك را آنجا خواهند آورد با قضاة و مزكيان تا آنچه خريده آمده است جمله به نام ما قباله نوشته شود و گواه گيرد بر خويشتن . » خواجه گفت : « چنين كنم ، و به طارم رفت و جملهء خواجه‌شماران و اعيان و صاحب‌ديوان رسالت و . . . قضاة بلخ و اشراف و علما و فقها و معدلان و مزكيان و كسانى كه نامدار بودند ، همه آنجا حاضر بودند . و چون اين كوكبه راست شد ، من كه بو الفضلم و قومى ، بيرون طارم به دكانها بوديم در انتظار حسنك . . . » پس از آن‌كه حسنك به طارم وارد شد ، جملهء اشراف و قضاة به احترام او برخاستند .\r\nدر اين موقع خواجه بزرگ روى به حسنك مىكند و مىگويد : « خواجه چون مىباشيد ؟ روزگار چگونه مىگذرانيد ؟ » گفت : « جاى شكر است . » خواجه گفت : « دل‌شكسته نبايد داشت كه چنين حالها مردان را پيش آيد . . . » در اين موقع بو سهل بىاختيار از سر عناد و دشمنى مىگويد « اين سگ قرمطى » شايستهء سخن گفتن نيست . حسنك مىگويد « سگ ندانم كه بوده است خاندان من و آنچه مرا بوده است از آلت و حشمت و نعمت جهانيان دانند ، جهان خوردم ( يعنى از نعمت دنيا برخوردار شدم ) و كارها راندم و عاقبت كار آدمى مرگ است . . . اين خواجه كه مرا اين گويد ، مرا شعر گفته و بر در سراى من ايستاده است . » در اين موقع فرياد اعتراض بو سهل بلند مىشود . ولى خواجهء بزرگ آرامش محضر را حفظ مىكند ، در اين موقع حسنك از اين‌كه در عهد دولت محمودى عليه خواجه بزرگ ( ميمندى ) كارشكنيها كرده بود معذرت مىخواهد و شجاعانه اقرار مىكند كه « همه خطا بود . . . به ستم وزارت مرا دادند و نه جاى من بود . . . » سپس گفت كه از\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nسرنوشت زنان و فرزندانم نگرانم و از خواجه خواست كه او را « بحل كند » ( يعنى حلال كند ) و او و خواجه گريستند و ميمندى گفت : از من بحلى و قول داد كه از خانوادهء او دلجويى كند . سپس بيهقى مىگويد : « دو قباله نبشته بودند ، همه اسباب و ضياع حسنك را به جمله از جهت سلطان و يك‌يك ضياع را نام بر وى خواندند و وى اقرار كرد به فروختن آن به طوع ! و رغبت ! و آن سيم كه معين كرده بودند ، بستد ، و آن كسانى گواهى نبشتند و حاكم سجل كرد ، در مجلس و ديگر قضاة نيز على الرسم فى امثالها ، ازين پس مقدمات بر دار كردن حسنك را فراهم مىكنند .\r\nاز اين جملات بيهقى پيداست كه در آن روزگار نيز دلقكهايى بنام قاضى و حاكم در دستگاه حكومت بودند كه بر خلاف شرع و عرف به اين گونه محاكم فرمايشى و اجبارى و معاملات يك طرفهء « كرهى » صحه مىگذاشتند ، و در اين موارد براى رضاى سلطان و حفظ مقام و موقعيت خود ، وجدان و انصاف و دين را زير پا مىنهادند . دريغا كه در آن روزگار مورخ نامدار و شجاعى ، چون بيهقى نيز گه‌گاه از بيان واقعيات تاريخى سرباز زده است ، شك نيست كه معاملهء حسنك ، وزير محكوم به اعدام ، با مسعود ، سلطان مستبد زمان « به طوع و رغبت » صورت نگرفته است ، بلكه حسنك به حكم اجبار و با نهايت بىميلى ، به تنظيم اين قباله رضا داده است و جا داشت دبير و مورخ شجاع و صديقى چون بيهقى به اين معنى اشاره مىكرد و يا دست‌كم از نوشتن اين جمله كه « وى اقرار كرد به فروختن بر طوع و رغبت ! » خوددارى مىنمود .\r\n\r\nاعتراض و مقاومت عمومى\r\n« . . . روزى كه او را از كران بازار عشاق به ناحيه شارستان بردند تا بدار آويزند ، يكى از عمال بو سهل به او دشنامهاى سخت داد . از جمله او را مواجز ( يعنى مزدور ) خواند . حسنك در وى نگريست و هيچ جواب نداد و عامهء مردم او را لعنت كردند . پس از آن حسنك به پاى دار رسيد ، قرآن خوانان شروع به خواندن قرآن كردند . سپس خطاب به حسنك گفته شد كه « جامه بيرون‌كش . » حسنك جبه و پيراهن و دستار به دور افكند و بايستاد « تنى چون سيم سپيد و روئى چون صد هزار نگار ، و همهء خلق به دو مىنگريستند . » سپس آواز دادند « سر و رويش را بپوشيد تا از سنگ تباه نشود كه سرش را به بغداد خواهيم فرستاد نزد خليفه . » سپس به قصد اهانت به او ، تكليف دويدن كردند .\r\nوى اعتنا نكرد . مردم زبان به اعتراض گشودند و نزديك بود غوغايى بزرگ برپا شود « كه سواران ، سوى عامه تاختند و آن شور بنشاندند و حسنك را سوى دار بردند و به جايگاه رسانيدند در مركبى كه هرگز ننشسته بود ، نشانيدند و جلادش استوار ببست و رسنها فرود آوردند و آواز دادند ، سنگ زنيد ؛ هيچكس دست به سنگ نمىكرد و همه زار مىگريستند . خاصه نيشابوريان . پس مشتى رند را زر دادند كه سنگ زنند . و مرد خود مرده بود كه جلادش رسن به گلو افكنده و خفه كرد . چون از اين فارغ شدند ، بو سهل و قوم از پاى دار بازگشتند و حسنك تنها ماند ، چنان‌كه تنها آمده بود از شكم مادر . . . » حسنك هفت سال بردار بماند : چنان‌كه پاهايش همه فروتراشيد و خشك شد تا به دستور فروگرفتند و دفن كردند ، چنان كه كسى ندانست كه سرش كجاست و تن\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nكجا . و مادر حسنك زنى بود سخت جگرآور ( يعنى پردل ) چنان شنيدم كه دو سه ماه ، از او اين حديث پنهان داشتند . و چون بشنيد ، جزعى نكرد چنان‌كه زنان كنند . بلكه بگريست به درد . چنان كه حاضران از درد او خون گريستند . پس گفت : « بزرگا مردا كه اين پسرم بود ، كه پادشاهى چون محمود اين جهان به او داد و پادشاهى چون مسعود آن جهان . » يكى از شعراى نيشابور در مرثيه او چنين گفت :\r\n ببريد سرى را كه سران را سر بود * آرايش ملك و دهر را افسر بود\r\nگر قرمطى و جهود و يا كافر بود * از تخت به دار بر شدن منكر بود \r\nمطالعه در احوال حسنك و صحنه‌سازيهاى مسعود و عمالش ، بسيارى از اسرار تاريخى آن روزگار را فاش مىكند و نشان مىدهد كه در آن ايام نيز ، مخالفان را به عناوين بىاساس چون « قرمطى » بودن به محاكمه مىكشيدند و پس از آن‌كه كليهء دارايى آنان را به عناوين شرعى ! و قانونى ! تصرف مىكردند ، خونشان را مىريختند . در پايان ماجراى حسنك ذكر اين نكته ضرورى است كه حسنك نيز از شمار وزرائى بود كه در دوران قدرت خود از راه تجاوز ، مال و ثروت فراوانى گرد آورده بود . و به گفتهء بيهقى « بناهاى شادياخ را به فرشهاى گوناگون بياراسته بود . . . كه مانند آن‌كس ياد نداشت و كسانى كه آن را ديده بودند در اينجا نبشتم تا مرا گواهى دهند . »\r\nظاهرا حسنك براى خوش‌آمد محمود ، به عناوين مختلف متمكنين و ثروتمندان را مىدوشيده و اموال آنان را به نفع سلطان و خود ضبط مىكرده است . فرخى به اين معنى اشاره كرده مىگويد :\r\n مال خدايگان بستاند به عنف و كُره * از دست منكرانى چون منكر و نكير \r\nو بيهقى هم از بيان اين حقيقت خوددارى نمىكند و مىنويسد : « . . . عاقبت تهور و تعدى خود كشيد . . . و اگر زمين و آب مسلمان به غصب بستد نه زمين ماند و نه آب . و چندان غلام و ضياع و اسباب و زر و سيم و نعمت هيچ سود نداشت او برفت ، اين قوم كه اين مكر ساخته بودند نيز برفتند . . . اين افسانه‌اى است بسيار با عبرت ، و اين همه اسباب منازعت و مكاوحت از بهر حطام دنيا به يك سو نهاد ، احمق مردا كه دل در اين جهان بندد نعمتى بدهد و زشت بازستاند .\r\nبه اين ترتيب مىتوان حدس زد كه حسنك غير از بو سهل زوزنى به علت تجاوزاتى كه به حقوق ديگران كرد ، دشمنان ديگرى نيز داشته كه با زوزنى در آشفته كردن روزگار او همقدمى مىكردند .\r\nپايان اسف‌انگيز كار حسنك ، گفتار عبرت‌آميز رودكى و ملاى رومى را به ياد مىآورد :\r\n مهتران جهان ، همه مردند * مرگ را سر همه فروكردند\r\nزير خاك اندرون شدند آنان * كه همى كوشكها برآوردند\r\nاز هزاران هزار نعمت و ناز * نه به آخر جز از كفن بردند ؟ \r\n( رودكى )\r\n\r\n","description":"","footnote":"","page_name":" 314 ","page_number":314},
  {"content":"\r\n\r\n نردبان اين جهان ما و منىست * عاقبت اين نردبان افتادنىست\r\nهركه بالاتر رود ، ابله‌تر است * استخوانش سخت‌تر خواهد شكست ! \r\n( مولوى )\r\nحسنك وزير به حكايت تاريخ بيهقى و ديگر منابع ، مردى آزمند و متجاوز بود . ولى ديگر وزرا نيز از اين خصلت ناپسند مبرا و بىنصيب نبودند ، رشوه‌خوارى و زورگويى و تجاوز به حقوق ضعفا ، شيوهء اكثريت قاطع وزرا ، حكام و متنفذين زمان بود . ولى فرخى كه شاعرى دربارى و بىشخصيت بود ، بدون اين‌كه به حقايق توجه كند ، ممدوح معزول را به باد انتقاد مىگيرد و او را گرگى رباينده ، و وزير حاكم را مظهر عدل و امن مىشمارد .\r\n عدل آمد و امن آمد و رستند رعيت * از پنجه گرگان رُبايندهء غدار\r\nدندان همه كنده شد و چنگ همه سست * گشتند چو كفتار كنون از پى مردار\r\nشش سال به كام دل و آسانى خوردند * بايد زدن امروز چون اشتر همه نشخوار\r\nگويى همه زين بيش به خواب اندر بودند * زان خواب گران گشتند ايدون ، همه بيدار\r\nهوش از سرشان برده همى مستى غفلت * وايدون شده زان مستى غفلت ، همه هشيار ! \r\n( فرخى )\r\n\r\nوزارت حسن ميمندى براى دومين بار\r\nدر دورهء سلطان محمود و جانشين او مسعود ، ابو نصر مشكان دبير رسائل بود . پس از آن‌كه مسعود به سلطنت رسيد ، فرمان آزادى ميمندى را صادر كرد ، و به ابو نصر مشكان گفت : « اكنون همين زمان به ديوان رو ، نامه‌نويس به كوتوال قلعه ، و اين انگشترى من بر موم زن . و نشان همين است و بايد مردى جلد بازجويى و سواران مرد به اين كار فرستى تا او را بيرون آرند و من به خط خود چيزى نويسم تا اگر نامه توقيعى و مهر را قبول نكند ، خط من بيند و اعتماد كند . . . اتفاقا كوتوال قلعه فقط به خط سلطان اعتماد مىكند ، و ميمندى را آزاد مىكند . »\r\nبيهقى سپس مىنويسد : « سيزده سال بود ، در آن حبس بود و هرگز جزع نكرده بود . » « 1 »\r\n\r\nحسن ميمندى براى قبول وزارت ، از سلطان مسعود اختيارات وسيعى مىخواهد\r\nچون سلطان مسعود براى دومين بار ميمندى را به قبول مقام وزارت دعوت كرد ، وى به بو سهل كه پيام سلطان را ابلاغ مىكرد ، گفت : « من نذر دارم كه هيچ شغل سلطان نكنم ، اما چون خداوند ، سلطان مى - فرمايد و مىگويد كه سوگندان را كفارت كنم ، من نيز تن در دادم اما اين شغل را شرايط است . اگر بنده اين شرايط را درخواهد تمام ، و خداوند بفرمايد يكسر همهء اين خدمتگاران بر من بيرون آيند و دشمن شوند . و همان بازيها كه در روزگار امير ماضى ( - سلطان محمود ) مىكردند ، گردن گيرند و من نيز در بلايى بزرگ افتم . و امروز كه من دشمنى ندارم ، فارغ‌دل مىزيم . و اگر شرايط در نخواهم و به جاى نيارم ، خيانت\r\n\r\n\r\n","description":"","footnote":"\r\n( 1 ) . تاريخ بيهقى ، همان ، ص 224 به بعد\r\n","page_name":" 315 ","page_number":315},
  {"content":"\r\n\r\nكرده باشم و به عجز منسوب گردم . و من نزديك خداى عز و جل و نزديك خداوند معذور نباشم .\r\nاگر احيانا چارهء اين شغل مرا به بايد كرد ، من شرايط اين شغل را درخواهم به تمامى . اگر اجابت باشد و تمكين يابم ، آنچه واجب از نصيحت و شفقت به جا آرم » پس از آن‌كه بو نصر مشكان و بو سهل ، پيام ميمندى را به امير رسانيدند ، وى گفت : « من همهء شغلها به دو خواهم سپرد ، مگر نشاط و شراب و چوگان و جنگ . و در ديگر چيزها همه كار ، وى را بايد كرد و بر رأى و ديدار او هيچ اعتراضى نخواهد بود . » « سرانجام پس از گفتگويى چند ، شاه موافقت مىكند كه ميمندى تحت شرايط معين و با كسب اختياراتى وسيع به اين كار خطير تن دهد . . . ديگر روز خواجه بيامد و چون بار بگسست به طارم آمد و خالى كرد و بنشست و بو سهل و بو نصر مواضعه پيش او بردند . امير دويت و كاغذ خواست ، و يك‌يك باب از مواضعه جواب نبشت به خط خويش و توقيع كرد . و در زير آن سوگند بخورد و آن را نزديك خواجه آوردند . . . خواجه آن را بر زبان راند .\r\nپس بر آن خط خويش نبشت و بو نصر و بو سهل را گواه گرفت . » سپس بيهقى مىنويسد كه آن مواضعه‌نامه را در مقامات محمودى نوشته‌ام و از تكرار آن خوددارى مىكنم . چون اين مواضعه نامه حاوى مطالب پرارزش سياسى است و از سازمانهاى دولتى و اختيارات نخست‌وزيران با شخصيت آن دوران حكايت مىكند قسمتى از آن را نقل مىكنيم .\r\n« اين مواضعه‌اى است كه بنده نوشته كه فصول آن بر رأى عالى زاده اللّه علوا عرضه افتد ، و زير هرفصلى جوابى ، باشد تا بنده شغل وزارت به دلى قوى پيش گيرد . و چون امانى و دستورى باشد كه به آن رجوع مىكند ، چه به هروقت ممكن نگردد به مزاحمت مجلس عالى تصديع آوردن . در فصل اول ميمندى مىنويسد با وجود ضعف پيرى اين كار خطير را قبول مىكنم . و آنچه شرط بندگى و نيكوخواهىست به جا مىآورم مشروط بر اين‌كه اگر در بعضى اشغال ديوانى تقصيرى رود ، و بنده را در آن قصدى نباشد عتابى نرود . » جواب : ما خواجه فاضل را نه امروز مىشناسيم كه روزگار دراز است كه وى را مىبينيم و سيرت نيكوى وى در منزلتى كه بدان موسوم بوده مىدانيم ، و حقهاى وى بدين دولت پوشيده نيست . دل را به چنين ابواب مشغول نبايد داشت و در تمشيت امور وزارت جهد خويش مىبايد كرد . و در جمله و تفصيل از وى جز امانت و مناصحت متوقع نيست . و به هيچ حال ما را با وى عتابى نباشد و انكارى نرود در كارى كه وى را در آن تقصير بود و السلام .\r\nفصل دوم ، بر رأى عالى پوشيده نباشد كه وزير ، خليفت پادشاه باشد . و هرچند فرمان دهنده خداوند جهان است ، اما كارها باشد اندر اين‌كه وزير را به محل آن دانند كه بىاستطلاع رأى ، اندر آن مهم ايستادگى نمايد و صلاح دولت نگاه دارد . و چيزهاى ديگر است كه بر رأى عالى پوشيده دارند ، و در پوشيده داشتن آن ، فسادهاى بزرگ باشد . و بر بنده واجب باشد باز نمودن و كشف حالات كردن . و ايمن نيست كه حاسدان و دشمنان در تغيير صورت بنده كوشند .\r\nاندر اين هردو حال ، اگر رأى عالى بيند ، بر آنچه اصحاب عرض نمايند اعتماد نفرمايند و صلاح\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nملك و رعيت اندر آن دانند كه بنده گويد و نمايد و پيش گيرد .\r\nجواب : از اين ابواب دل فارغ بايد داشت و خويشتن اندر شغل وزارت و نيابت ديوان حضرت ممكن و محترم بايد دانست ، و به دلى قوى و استظهارى تمام كار مىبايد راند . . . كس را زهرهء آن نيست كه در چنين ابواب مداخلتى كند و چيزى سازد ، دل فارغ دار و السلام .\r\nفصل سوم ، بنده مىبيند كه چند تن راه انبساط پيش تخت ملك يافته‌اند و در اعمال و اموال سخن مىگويند و هرنامستحقى را عملها مىسازند و مثالها و توقيعهايى مىستانند و محل خويش در تمكينى كه دارند ، بدان محكم مىگردانند كه توفيرى نه از وجه خويش به هر وقت خزانه را مىنمايند ، و ضرر آن سخت بزرگ است . چه اگر در حال از طريق ظاهر ، رأى عالى را بسنده نمايند و سودمند ، از راه حقيقت ببايد دانست سر تا به سر ، همه زشت‌نامى و زيان است . اگر رأى عالى زاده اللّه اقتضا كند ، فرمايد تا اين در بر همگان بسته دارند . و اگر در اين باب خواهند كه خزانه را توفيرى نمايند ، فرمايند تا با بنده اولا رجوع كنند و وجوه باز نمايند تا آن توفير از وجهى حاصل گردد ، كه تا ثانىالحال به فسادى و خللى ادا نكند . و السلام\r\nجواب : ما ، چون از اصفهان روى بدين ديار آورديم و هنوز استقامتى و انتظام احوالى و اعتمادى ممالك را پيدا نيامده بود ، از شاگردپيشگان و خدمتگاران ، هر جنسى مردم پيش ما مىرسيدند و كارى ، چنان‌كه مقتضى وقت بود ، مىگزاردند . امروز حالى ديگر است . . . پس از اين ، هيچكس را تمكين آن نباشد ، كه پيش ما خارج حد خويش سخن گويد كه چه فرمان ماراست ، و از ما گذشته خواجه فاضل را ، و ديگران ، بلدگان مااند و شاگردان وى . . . ما خواجه فاضل را رخصت داديم تا آنچه واجب آيد در تلافى آن خللى كه روى نمايد ، به جاى آرد .\r\nفصل چهارم ، ديوان عرض ( مربوط به امور سپاهيان ) و ديوان وكالت كه ديوان بزرگ است بايد كه متوليان اين دو ديوان كسانى باشند كه خداوند . . . ايشان را بشناسد و به نام و نان و جاه و كفايت و مناصحت و امانت معروف باشند ، و محاسبات ايشان معلوم بنده مىگردد . . . چه اندر اين دو شغل ، گزافها رود ، بايد فرمود تا اين هردو ديوان پس از فرمان عالى ، اشارت و رأى بنده را مقتدا دانند و بر رأى خويش مستقل و مستبد نباشند .\r\nجواب : رسم چنان رفته است كه سخن در چنين ابواب با وزراء گويند و در روزگار پدر سلطان ماضى ، همچنين معهود بوده است . و اين دو ديوان را هنوز ترتيبى داده نيامده است و متوليان نامزد نفرموده‌ايم و تا اين غايت كارى مىرانده‌اند نه بر قاعده . و مىخواسته‌ايم كه ديوان وزارت را رونقى دهيم ، ديگر ابواب ، خود تبع آن است . اكنون چون اين مهم از پيش برخاست ، و كار ديوان را نظمى و ضبطى و نسقى پيدا آمد ، با خواجه فاضل اندر اين باب رأى مىزنيم و اين دو شغل را دو مرد كارآمده با نام با استصواب خواجه فاضل نامزد كنيم و فرماييم تا بر مثالهاى وى كار كنند . . . تا خللى نيفتد و تضييعى نرود .\r\nفصل پنجم ، اولياء و حشم نصر هم اللّه همگان را ولايت و نعمت و يسار و بيستگانى و\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nمشاهره‌هاى گران هست . آن انعام بدان سبب ارزانى داشته‌اند تا دست كوتاه باشند و حمايت نگيرند و بر رعايا ستم نكنند ، و اندر اعمال ولايتها كه به رسم مقطعان باشد ، نايبان ايشان را تصرفى نباشد ، و دستها كوتاه مانند ، و در آنچه دارند قناعت كنند ، و اگر روا داشته‌اند كه نايبان ايشان دستها برگشايند و ولايت و رعيت را تعرض رسانند . و در چنين ابواب ، توسطها كنند .\r\nضرر آن به بيت المال بازگردد و سخت بزرگ خللى باشد ، و ولايت ويران شود و رعيت مستأصل گردد .\r\nجواب : در حمايت بر فرزندان ما ، پس بر جمله اولياء و حشم بسته است و به هيچ حال رضا داده نيايد . . . خواجه فاضل بايد كه در اين باب انديشهء تمام دارد و همداستان نباشد كه حمايت كنند و حمايت گيرند . . . و نخست از فرزندان ما در بايد گرفت ، پس ، از ديگران و اگر از جايى تعذرى رود ، بىحشمت باز بايد نمود تا آنچه رأى واجب دارد فرموده شود .\r\nفصل ششم ، رسم چنان رفته است كه صاحب بريديها و مشرفيها كه خداوند عالم ارزانى دارد ، بندگان و خدمتگاران را فرمايند . اما نايبان ايشان بايد كه از ديوان بنده روند ، تا كسانى باشند امين و معتمد كه بنده ايشان را بشناسد . و با عمال مطابقت نكنند ، در بردن اموال ديوان ، و متوليان اين اشغال ، بايد بر مشاهره‌اى كه مطلق باشد ، اختصار كنند و زيادتى و منافع خويش اندر آن خدمت به كار نبرند .\r\nجواب : بر رسمى كه رفته است ، در اين باب زيادتى نتوان آورد ، هم بر آن جمله كه در عهد سلطان ماضى بوده است قرار مىبايد داد و از رسم پيشتر تجاوز نبايد كرد .\r\nفصل هفتم ، هرچند بندگان را اگرچه محل قربت دارند ، نرسد كه از خداوند فراغت كلى خواهند و در تمشيت اعمال و مهمات وثيقت جويند ، اما در حق اصحاب ديوان وزارت ، اين رسم رفته است و نامعهود نيست . اگر رأى عالى بيند ، بنده را اين تشريف ارزانى دارند تا بنده مستظهر گردد و با فراغ دل بدين خدمت مشغول باشد .\r\nجواب : خواجه فاضل را بدين مسئلت اجابت فرموديم و آنچه رسم است نوشتيم .\r\nهمى گويد ابو سعيد مسعود بن محمود كه و اللّه الطالب الغالب الرحمان الرحيم كه ابو القاسم احمد بن الحسن را بر اين جمله نگاه داريم ، و تا از وى در ملك خيانت آشكار پيدا نيايد ، رأى نيكوى خويش را در باب وى نگردانيم و سخن حاسدان و دشمنان را بر وى نشنويم ، و خداى عز و جل را برين جمله گواه گرفتيم و كفى باللّه شهيدا .\r\n\r\nسوگندنامهء ابو القاسم احمد بن حسن بن - ميمندى\r\nبسم اللّه الرحمن الرحيم  « إِنَّ الَّذِينَ يَشْتَرُونَ بِعَهْدِ اللَّهِ وَ أَيْمانِهِمْ ثَمَناً قَلِيلًا ، أُولئِكَ لا خَلاقَ لَهُمْ فِي الْآخِرَةِ وَ لا يُكَلِّمُهُمُ اللَّهُ وَ لا يَنْظُرُ إِلَيْهِمْ يَوْمَ الْقِيامَةِ وَ لا يُزَكِّيهِمْ ، وَ لَهُمْ عَذابٌ أَلِيمٌ  « 1 »  »  يعنى آنان كه عهد و پيمان خودشان را به بهاى اندك سودا كنند ، آنان را در آن جهان بهره‌اى نيست ، و در روز\r\n\r\n\r\n","description":"","footnote":"\r\n( 1 ) . قرآن ، سورهء آل عمران ، آيهء 72\r\n","page_name":" 318 ","page_number":318},
  {"content":"\r\n\r\nرستاخيز خداى با ايشان سخن بگويد ، و به آنان ننگرد ، در پاكيزگى آنان نينديشد . و ايشان را عذابى دردناك است - به ايزد و به زينهار ايزد و بدان خداى كه پيغمبر ( ع ) را به راستى به خلق فرستاد . و بدان خداى كه نهان و آشكار داند كه من كه ابو القاسم احمد بن الحسنم با خداوند عالم سلطان بزرگ ولى النعم ابو سعيد مسعود بن محمود ، راست باشم ، به اعتقاد و به نيت و وجوه معاملت . و با دوستان او دوستى كنم . و با دشمنان ، دشمنى پيوندم . و در هرچيزى كه به صلاح تن و ملك و دولت وى و مصالح و اسباب و فرزندان و اولياء و حشم و اصناف لشكر و مال و ملك وى بازگردد ، اندر آن سعى تمام كنم و در شغل وزارت كه بر من اعتماد فرموده ، طريقهء امانت سپرم و خيانت نكنم ، و خويشتن را اندر تضييع مال آن خداوند ، هيچگونه توفير نكنم و نگيرم و در طلب اموال و دخل ولايات وى آنچه جد و جهد است ، به جاى آورم با فرزندان و سپاهسالاران و كافهء حشم وى مطابقت نكنم . در چيزى كه ضرر آن به وى و ملك وى بازگردد ، و همچنان با دشمنان و مخالفان وى چون خاينان و يا ناموافقان و معاندان از مجاوران و ملوك اطراف ، اگر سخنى بايد گفت يا مكاتبتى بايد كرد ، به فرمان عالى كنم . و بر پوشيدگى كارى نه پيوندم كه در آن فسادى به ملك و تن وى بازگردد . و اگر اين شرايط را يكان يكان به جاى نياورم ، از خداى عز و جل و حول قوهء وى بيزار باشم و بر قوت و حول خويش اعتماد كردم و هرنعمت و خواسته كه دارم از صامت و ناطق و تا آخر عمر بدارم به سبيل ( يعنى در راه خدا داده شود . )\r\nو اگر سوگند را دروغ كنم ، هر برده كه دارم و تا آخر عمر ، بدارم آزاد ، و اگر اين سوگند را دروغ كنم ، هر زن كه دارم و تا آخر عمر بخواهم ، به سه طلاق باشند . و اگر اين سوگند را دروغ كنم و يا رخصتى جويم و يا استثنائى كنم . اين سوگندان را سر لازم آيد ، و نيت من اندر اين سوگندان كه خوردم ، نيت خداوند عالم ، سلطان اعلم ابو سعيد مسعود بن محمود است ، و خداى عز و جل را بر اين سوگند كه خوردم ، گواه گرفتم و كفى باللّه شهيدا ( به نقل از كتاب مجمل فصيحى خوافى « 1 » )\r\nبيهقى در تاريخ خود به تفصيل از وزارت مجدد خواجه احمد حسن ياد مىكند و مىنويسد كه وى در آغاز امر ، از قبول شغل وزارت امتناع ورزيد و گفت « من پير شدم و از من اين كار به هيچ حال نيايد . . . » « 2 »\r\nمسعود او را به حضور خود مىخواند و با بيانى دوستانه به او مىگويد « خواجه چرا تن در اين كار نمىدهد ؟ و داند كه ما را به جاى پدرست و مهمات بسيار پيش داريم . واجب نكند كه وى كفايت خويش از ما دريغ دارد . خواجه گفت من بنده و فرمان‌بردارم و جان بعد از قضاء إله تعالى از خداوند يافته‌ام ، اما پير شده‌ام و از كار بمانده . . . » بالاخره خواجه به اصرار شاه تحت شرايطى كه نوشتيم وزارت را قبول مىكند . بيهقى مىنويسد : « خواجه به درگاه آمد و پيش رفت ، و اعيان و بزرگان و سرهنگان و اولياء و حشم بر اثر وى درآمدند و رسم خدمت به جاى آوردند ،\r\n\r\n\r\n","description":"","footnote":"\r\n( 1 ) . محمد دبيرسياقى ، گزيدهء تاريخ بيهقى ، پيشين ، ص 23 به بعد ( به اختصار )\r\n( 2 ) . تاريخ بيهقى ، ص 155\r\n","page_name":" 319 ","page_number":319},
  {"content":"\r\n\r\nو امير روى به خواجه كرد و گفت خلعت وزارت ببايد پوشيد كه شغل در پيش بسيار داريم و ببايد دانست كه خواجه خليفت ماست ، در هرچه به مصلحت بازگردد و مثال و اشارت وى روان است در همهء كارها ، و بر آنچه بيند كس را اعتراض نيست . » « 1 » سپس به اشارت امير ، خواجه را به جامه‌خانه مىبرند تا خلعت وزارت بپوشد .\r\n\r\nخلعت پوشيدن بزرگان و رجال\r\nچون احمد حسن ميمندى بار ديگر به زمامدارى رسيد ، بلكاتگين كه مقدم حاجبان بود ، وى را به جامه‌خانه برد « . . . تا نزديك چاشتگاه همى ماند و همهء اولياء و حشم بازگشته چه نشسته و چه برپاى ، و خلعت بپوشيد . . . قباى سقلاطون بغدادى بود سپيدى سپيد ، سخت خرد نقش پيدا و عمامه قصب بزرگ ، اما بغايت باريك و مرتفع ، و طرازى سخت باريك و زنجيره بزرگ ، كمرى از هزار مثال ، پيروزه‌ها در نشانده .\r\nحاجب بلكاتگين بر در جامه‌خانه بود نشسته . چون خواجه بيرون آمد ، بر پاى خاست و تهنيت كرد و دينارى و دستارچه باد و پيروزه نگين سخت بزرگ به انگشترى نشانده ، به دست خواجه داد ، و برفت در پيش خواجه . چون به ميان سراى رسيد ، او را پيش امير بردند ، بنشاندند .\r\nامير گفت : خواجه را مبارك باد ! خواجه بر پاى خاست و زمين بوسه داد و پيش تخت رفت و عقدى گوهر به دست امير داد . و گفتند دو هزار دينار قيمت آن بود . امير مسعود انگشترى پيروزه بر آن نگين ، نام امير بر آنجا نبشته به دست خواجه داد و گفت انگشترى ملك ماست ، و به تو داديم تا مقرر گردد كه پس از فرمان ما ، مثالهاى خواجه است و خواجه بستد و دست امير و زمين بوسه داد و بازگشت به سوى خانه و با وى كوكبه بود كه كس چنان ياد نداشت . . . » « 2 »\r\nسپهسالاران ، كدخدايان ، حاجبان ، نديمان و ديگر رجال ، هريك به فراخور شغل و مقامى كه داشتند ، خلعت مىپوشيدند . « چنان‌كه احمد ينالتكين را به جامه‌خانه بردند و خلعت پوشانيدند ، خلعتى سخت فاخر و پيش آمد كمر زر هزارگانى بستد و با كلاه دو شاخ و ساختش هم هزارگانى بود . »\r\nبيهقى در مورد حاجب بلكاتگين مىنويسد : « . . . بلكاتگين را به جامه‌خانه بردند و خلعت پوشاندند و كوس بر اشتران و علامتها بر در سراى بداشته بودند و منجوق غلامان و بدره‌هاى سيم و تخته‌هاى جامه در ميان باغ بداشته بودند و پيش آمد با خلعت قباى سياه و كلاه دو شاخ و كمر زر . . . » همين‌كه كسى به اميرى و يا سپهسالارى ، يا مقام مهم ديگرى ارتقاء مىيافت ، غير از خلعت ، وى را اسب نيز مىدادند . چنان‌كه مسعود به احمد ينالتكين گفت :\r\n« هشيار باش ، قدر اين نعمت را بشناس . . . جوابداد آنچه واجب است از بندگى به جاى آرد ، و خدمت كرد ، و اسب سالار هندوستان بخواستند و برنشست و برفت . » « 3 »\r\n\r\n\r\n","description":"","footnote":"\r\n( 1 ) . همان ، ص 268\r\n( 2 ) . همان ، ص 160\r\n( 3 ) . همان ، ص 271\r\n","page_name":" 320 ","page_number":320},
  {"content":"\r\n\r\nخواجه احمد بن حسن در اين مقام بود تا به علت پيرى و ضعف ، درگذشت . وى مردى با كفايت ، كاردان و كينه‌كش بود تا آخرين روزهاى حكومت ، حساب خود را با دشمنان تصفيه كرد چون خبر مرگ او را بو نصر به امير داد ، سخت متأثر گرديد و گفت : « . . . دريغ احمد ، يگانهء روزگار ، چنو كم يافته شود و بسيار تأسف خورد . . . بو نصر گفت اين بنده را اين سعادت بسنده است كه در خشنودى خداوند گذشته شد . . . به مرگ اين محتشم شهامت و ديانت و كفايت و بزرگى بمرد . . .\r\nهيچ‌كس را اينجا مقام نخواهد بود ، چنان بايد زيست كه پس از مرگ ، دعاى نيك كنند . » « 1 »\r\n\r\nمشورت مسعود با سران قوم\r\nمسعود در كفايت ، كاردانى و رزمجويى به پاى محمود نمىرسيد . با اين حال سعى مىكرد خود را چون او پادشاهى كشورگشا جلوه دهد .\r\nدر تاريخ بيهقى كه از گرانبهاترين مدارك تاريخى آن روزگار است ، يكى از جلسات مشورتى سلطان را با بزرگان توصيف مىكند و اعمال ناصواب سلطان را آشكار مىسازد . « 2 »\r\n« . . . خواجه بزرگ ( مقصود ابو الفضل احمد بن محمد وزير سلطان مسعود است ) را بار گرفت با عارض و بو نصر مشكان و حاجبان بلكاتگين و بكتغدى ، و خالى كردند ( يعنى خلوت كردند ) . امير گفت : بر كدام جانب رويم ، خواجه گفت : كه خداوند را رأى چيست و چه انديشيده است ؟ گفت : بر دلم غزوى ( يعنى جنگى ) كنيم به جانب هندوستان . . . تا سنت پدران تازه كرده باشيم . . . در هندوستان بدانند كه اگر پدر ما گذشته شد ، ما ايشان را نخواهيم گذاشت كه خواب بينند و تن‌آسان باشند . خواجه گفت : خداوند ، اين سخن نيكو است . . . اما اين مسئلتى است ، و چون سخن در مشورت افكنده‌ايد ، بنده آنچه داند بگويد ، و خداوند نيكو بشنود تا صواب هست يا نه ؟ آنگاه آنچه خوش‌تر آيد ، مىبايد كرد . . . على تكين مار دم‌كنده است ( يعنى دشمن است ) و . . . با قدرخان سخن عقد و عهد گفته است و رسولان رفته‌اند و در مناظره‌اند . . . اگر رايت عالى قصد هندوستان كند ، اينكارها همه فرومانده باشد كه بپيچد . . . كه سلجوقيان با وى يكى شده‌اند . . . بنده را صواب بر آن مىنمايد كه خداوند اين زمستان به بلخ نرود .\r\nچون اين قاعده استوار گشت و كارها قرار گرفت ، اگر رأى غزو دوردست‌تر افتد ، توان كرد . . . شما كه حاضريد اندر اين‌كه گفتم ، چه مىگوييد همگان گفتند « . . . آنچه خواجه بزرگ بيند و داند ، ما چون توانيم ديد و دانست ، و نصيحت و شفقت وى معلوم است . . . امير گفت رأى درست اين است كه خواجه گفت و جز اين نشايد و ما را پدر است . . . »\r\nبا اين حال مسعود بدون توجه به اوضاع آشفته خراسان براى آنكه ثابت كند از پدرش كمتر نيست ، عازم هندوستان شد ، ولى بزرگان و فئودالها با وى همداستان نبودند . به همين جهت در جلسه مشورتى وزير گفت : « . . . من به هيچ حال روا ندارم كه خداوند به هندوستان رود ،\r\n\r\n\r\n","description":"","footnote":"\r\n( 1 ) . تاريخ بيهقى ، فياض\r\n( 2 ) . تلخيص از بيهقى ، فياض ، ص 745\r\n","page_name":" 321 ","page_number":321},
  {"content":"\r\n\r\nچه صواب آنست كه به بلخ رود ، در بلخ هم مقام نكند و تا مرو برود ، تا خراسان به دست آيد . . . » با اين اندرزها ، چون شاه آهنگ هندوستان كرد ، سران قوم با نگرانى گفتند : اين خداوند را استبداديست از حد و اندازه گذشته يكى ديگر از معتمدان گفت : « ندانم عاقبت اين كار چون بود و من بارى خون‌جگر مىخورم و كاشكى زنده نيستمى كه اين خللها نمىتوانم ديد . » پس از شكست سختى كه در اثر استبداد رأى نصيب مسعود شد يكى از بزرگان ضمن نامه‌اى به شاه نوشت : « اين خللها پديد آمدن از رفتن دوبار ، يك بار به هندوستان و يك بار به طبرستان ، و كار مخالفان امروز بمنزلتى رسيده است كه به هيچ سالار شغل ايشان كفايت نتوان كرد كه دو سالار محتشم را با لشكر گران بردند . . . دست از ملاهى ببايد كشيد ، و لشكر پيش خويش عرض كرد و اين حديث توفير برانداخت » و شاه پس از شكستهاى مكرر ناچار به خطاهاى خود اعتراف كرد . « 1 »\r\n\r\nموقعيت وزراء در برابر استبداد سلاطين\r\nدر ايران با وجود استبداد مطلق سلاطين ، و با اين‌كه امراء و فرمانروايان به علت غرور و خودخواهى به اندرزهاى سياسى وزيران خود وقعى نمىنهادند ، معهذا هيچگاه خود را از وزيران دلسوز و كارآزموده بىنياز نمىديدند ، چنان‌كه سلطان محمود بطورى كه اشاره رفت ، از احمد بن حسن ميمندى به نيكى ياد مىكند و او را وزيرى كافى و كاردان مىداند و فرزندش مسعود نيز چون به جاى پدر نشست ، با اعتمادى كه به درايت و كاردانى ميمندى داشت ، به اصرار ، اين مرد را با اختياراتى وسيع به مسند وزارت نشاند ، و او را چون پدر خويش خواند و گفت : « مهمات بسيار پيش داريم ، واجب نكند كه وى كفايت خويش از ما دريغ دارد . در جاى ديگر ، مسعود پيغام داد « من همهء شغلها را به دو خواهم سپرد . . . بر رأى و ديدار وى هيچ اعتراضى نخواهد بود . » « 2 »\r\nپس از آن‌كه ميمندى خلعت وزارت پوشيد و از دست سلطان « انگشترى » دريافت داشت ، مسعود گفت : « انگشترى ملك ماست و به تو داديم تا مقرر گردد كه پس از فرمان ما ، مثالهاى خواجه است . »\r\nبا اين حال نبايد تصور كرد كه اين اختيارات در مقابل استبداد سلاطين كوچك‌ترين سد و مانعى ايجاد مىكرد . چنان‌كه از مطالعه در احوال ابو العباس اسفراينى برمىآيد ، محمود پس از قريب هفده سال وزارت ، بر اين مرد بهانه‌جوئى مىكند و او را به حيف و ميل در عايدات مملكتى متهم مىسازد ، ولى وزير كه خود را بىگناه مىدانست ، در مقابل عتاب و اعتراض سلطان پايدارى مىكرد . به قول مترجم تاريخ عتبى « هرگاه كه از جانب سلطان در آن معاتبت مبالغه رفتى ، از وزارت استعفا خواستى . » سلطان كه در مقام خرده‌گيرى و آزار اسفراينى بود ، رئيس بلخ را مأمور رسيدگى به حساب او مىكند . و چون او به اشارهء شاه دلايلى بر گناهكارى وزير ابراز مىكند ، وزير از سر لجاج به پاى خود به قلعهء غزنه مىرود . ولى سلطان دست از سر\r\n\r\n\r\n","description":"","footnote":"\r\n( 1 ) . تاريخ بيهقى ، فياض ، ص 724\r\n( 2 ) . تاريخ بيهقى ، پيشين\r\n","page_name":" 322 ","page_number":322},
  {"content":"\r\n\r\nوى برنمىدارد و او را به پرداخت مالى گران محكوم مىكند كه وى از تاديهء آن عاجز مىماند .\r\n« . . . سلطان بفرمود تا خواجه را به افلاس سوگند دادند و خطى به اباحت خون از او بازستدند كه از صامت و ناطق و قليل و كثير وى را يسارى نيست . » « 1 »\r\nبعيد نيست كه منشأ همهء اين پرونده‌سازىها به شرحى كه گفتيم ، همان غلام مورد علاقهء سلطان محمود باشد كه وزير از تسليم آن خوددارى كرد و عناد سلطان متدين‌نما ! را عليه او برانگيخت تا جايى كه به نام وصول مابقى اموال دولتى ، آن مرد را آنقدر شكنجه دادند تا جان سپرد .\r\nپس از او جانشينش يعنى احمد بن حسن ميمندى نيز با وضع دشوارى روبرو شد . دكتر غلامحسين يوسفى ضمن شرح روزگار فرخى ، سرنوشت احمد بن حسن ميمندى را چنين توصيف مىكند « . . . احمد بن حسن ميمندى نيز مانند سلف خود ، پس از چندى گرفتار شد . پس از حبس ابو العباس فضل بن احمد ، به قول مترجم تاريخ يمينى « سلطان ، مهمات ديوان خويش به شيخ جليل سپرد . . . و اگر اسم وزارت هنوز نبود اما جملگى امور ملك براى وى به قطع مىرسيدى و وزارت در پردهء عزلت مىراندى . » اما سبب تفويض منصب وزارت را به او چنين نوشته‌اند « به وقت آن‌كه خاطر سلطان به خواجه ابو العباس متغير گشت و او را محبوس كرده متوجه ديار هند گشت ، خواجه احمد ، حسن را به خراسان فرستاد تا ضبط اموال و خراج نمود .\r\nآثار شهامت ! به اظهار رسانيد و به وقت مراجعت رايات سلطانى اموال وافر و تحف متكاثر به خدمت سلطان آورد ، و رعاياى خراسان بر اخلاص و هوادارى او متفق شدند و زبانها به ثناى او گشادند . سلطان ، منصب وزارت به دو ارزانى فرمود » « 2 » اگر اين موضوع درست باشد ، مىتوان گفت كه در ترقى احمد حسن نيز ضبط اموال و خراج و تقديم تحف فراوان بىتأثير نبوده است . اما از آن‌جا كه وزيران و ديگر صاحبان مناصب در دربارهاى پرفتنه و توطئه ، هميشه گرفتار خصومتها بودند ، پس از مدتى احمد بن حسن هم مخالفانى پيدا كرد و ازو سعايت كردند و نظر سلطان از وى برگشت .\r\nارسلان جاذب كه از امرا بود ، در خراسان از اين موضوع خبر يافت و در نامهء خود به ابو نصر مشكان ، وزير را ستود و چنين نگاشت :\r\n« من واجب دانستم ، چون خبر شنيدم اين مشورت نوشتن ، اگر چنانست كه تغيير رسمى است و بر طمعى چنان‌كه به هروقت همى بود كار نيك خواهد شد ، بدان كه مال بذل كند فرصت نگاهدارى و اين نكته‌ها را بازنمايى » « 3 » از پيغامى هم كه احمد بن حسن ميمندى به توسط خواجه و نهانى به نزد ابو نصر مشكان فرستاده است ، آشكار است كه معمولا با تقديم مال و هدايا ، فرونشاندن خشم سلطان ممكن بوده است . مضمون پيغام چنين است « يا ابا نصر بدان كه\r\n\r\n\r\n","description":"","footnote":"\r\n( 1 ) . ترجمه تاريخ يمينى ، ص 216\r\n( 2 و 3 ) . آثار الوزراء ، ص 153 - 155\r\n","page_name":" 323 ","page_number":323},
  {"content":"\r\n\r\nاين پادشاه هرگاه بر من تغييرى پيدا كردى به مالى عظيم تدارك آن كردى . اين نوبت ، خلاف آن مىبينم و بدان منزلت رسيده كه مال سود نمىدارد . » « 1 »\r\nمحمود نيز به بو نصر مشكان پس از بيان كفايت و لياقت احمد بن حسن در كار وزارت ، عيب عمدهء او را در اين مىداند كه « بسيار درازدست است ، مال نه فراخور خويش مىستاند كه صد هزار و دويست هزار دينار مىستاند . . . » « 2 » درستست كه سلطان قاعدتا بايستى با درازدستى وزير و عمال او در اموال دولتى موافق نباشد ، ولى در اينجا از قراين مختلف ، از جمله از سفارش وى به سارغ مأمور محافظ احمد بن حسن ، درجهء علاقه و توجه او به مسائل مالى به خوبى استنباط مىشود . بخصوص كه مىبينيم احمد بن حسن پس از اين‌كه درمىيابد كه به جان او كارى ندارند ، به ابو نصر مشكان پيغام مىدهد « دل من بارى قوى گشت كه به جان قصدى نيست . مال آسانست و مرا هرچه هست از خويشتن دريغ نيست . » « 3 » پيداست كه گرفتن دارائى وزير هم موردنظر بوده است . در شرح حال وزير نوشته‌اند كه « بعد از گرفتارى ، خواجه احمد را به ولايت او بردند ، آنچه داشت تمام بستدند و بعد از آن دانشمند صابونى را بفرستادند تا او را در مسجد جامع حاضر كردند و سوگند دادند مغلظه كه او را از صامت و ناطق در زبر زمين و زيرزمين چيزى نمانده و دشمنان . . . جان او مىخواستند كه بر شود ، گفتند هنوز مال بسيار دارد و پنهان نموده و سوگند به دروغ خورده است . پس از آن‌كه احمد بن حسن ميمندى به يكايك تهمتها كه برو وارد كرده بودند جواب درست داد ، و « ديگران همه از وى سپر بيفكندند » ، محمود پيغام داد خطايى بزرگ‌تر مانده است كه همان براى كيفر تو كافى است و آن اين‌كه ثروتى بزرگ اندوخته‌اى « اگر در سر فضولى نداشتى و دولتى را نخواستى گردانيد ، ترا با اين مال ساختن چه بوده است ؟ » . . . خواجه احمد ميمندى در جواب سلطان مىگويد : ثروت خود را از دولت سلطان يافته‌ام ، و در راه سلطان و براى حشمت دولت او مىخواسته‌ام خرج كنم . به قول ابو نصر مشكان ، سلطان ازين سخنان خوشش مىآيد و مىخواهد از خون او درگذرد . » « 4 » بالاخره اين وزير در كالنجر زندانى مىشود و در دوران سلطنت مسعود بار ديگر بر مسند وزارت مىنشيند .\r\nپس از آن‌كه احمد بن حسن ميمندى بعد از عزل و حبس ، بار ديگر به وزارت رسيد ، فرخى زبان به تملق گشود و در وصف او چنين گفت :\r\n بودن تو به حصار اندر جاه تو نبود * آن نه جاهست كه تا حشر پذيرد نقصان\r\nشرف و قيمت و قدر تو به فضل و هنرست * نه به ديدار و به دينار و به سود و به زيان\r\nهر بزرگى كه به فضل و به هنر گشت بزرگ * نشود خرد به بد گفتن به همان و فلان\r\nگرچه بسيار بماند به نيام اندر تيغ * نشود كند و نگردد هنر تيغ نهان \r\n\r\n\r\n","description":"","footnote":"\r\n( 1 و 4 ) . از كتاب آثار الوزراء ، عقيلى ، بتصحيح آقاى محدث ، ص 156 - 173\r\n( 3 ) . از كتاب آثار الوزراء ، عقيلى ، بتصحيح آقاى محدث ، ص 156 - 173\r\n( 4 ) . از كتاب فرخى سيستانى ، تأليف آقاى دكتر يوسفى ، ص 263 به بعد\r\n","page_name":" 324 ","page_number":324},
  {"content":"\r\n\r\n ورچه از چشم نهان گردد ماه اندر ميغ * نشود تيره و افروخته باشد به ميان\r\nشير هم شير بود ، گرچه به زنجير بود * نبرد بند و قلاده ، شرف شير ژيان\r\nباز هم باز بود ورچه كه او بسته بود * شرف بازى از بازفكندن نتوان « 1 » \r\n\r\nمقام و موقعيت مشورتى وزراء\r\nغالبا در مواقع بحرانى سلاطين با وزراء و نزديكان خود در مسائل مهم بحث و گفتگو و مشاوره مىكردند . ولى در هيچ حال خود را مكلف به انجام نظريات خيرخواهانهء آنان نمىشمردند . چنان‌كه سلطان مسعود پيش از عزيمت به گرگان ، در نيشابور با وزراء و نزديكان خود گفتگو مىكند و نظر آنان را در اين‌باره مىخواهد . در تاريخ بيهقى شرح اين مذاكرات چنين آمده است : « . . . رأى ما برين جمله قرار گرفتست و ناچار بخواهيم رفت ، شما درين چه مىبينيد و گوييد ؟ خواجه بزرگ احمد عبد الصمد در قوم نگريست و گفت : اعيان سپاه شمائيد ، چه مىگوئيد ؟ گفتند ما بندگانيم و ما را از بهر كار جنگ و شمشير زدن و ولايت زيادت كردن آرند و هرچه خداوند سلطان بفرمايد ، بنده‌وار پيش رويم و جانها فدا كنيم . سخن ما اين است ؛ سخن بايد و نبايد و شايد و نشايد ، كار خواجه باشد كه وزير است و اين كار ما نيست . » نه تنها در اين مورد ، بلكه در موارد ديگر نيز سران سپاه خود را كنار مىكشند و حتى الامكان اظهار نظرى نمىكنند و اعلام رأى را به عهدهء نخست‌وزير وقت يا خواجهء بزرگ مىگذارند .\r\nخواجه احمد كه به مشكلات امور واقف بود ، با نظر امير ، شجاعانه به دلايلى چند مخالفت مىكند و در پايان مىگويد « پس اگر والعياذ باللّه خللى پيدا آيد ، خداوند نگويد كه از بندگان كسى نبود كه ما را خطاى اين رفتن باز نمودى . »\r\nدر مورد ديگرى كه سلطان ، رأى مشورتى بزرگان را مىخواهد ، يكى از سران سپاه مىگويد « من و مانند من كه خداوندان شمشيريم ، فرمان سلطان نگاه داريم و هركجا فرمايد برويم و جان فدا كنيم . عيب و هنر اين كارها خواجه بزرگ داند كه در ميان مهمات ملك است و آنچه او خوانده و شنوده و داند و بيند ، ما نتوانيم دانست و اين شغل وزيران است نه پيشهء ما . » پس از آن‌كه « عارض » از طريق مداهنه و به نام كثرت كار عارضى از بيان نظر خوددارى كرد ، بو نصر مشكان كه ظاهرا مرد خيرخواهى بود و از تملق‌گويى و رياكارى بزرگان و مشاوران شاه رنج مىبرد ، به ابو الفضل بيهقى مىگويد « همگان عشوه‌آميز سخن مىگفتند و كارهاى بزرگ افتاده سهل مىكردند چنان كه رسم است كه كنند و من البته دم نمىزدم و از خشم بر خويشتن مىپيچيدم و امير انكار مىآورد . » به طورى كه گفتيم در مواردى كه سران مملكت از روى خيرخواهى ، اعمال سفيهانه سلطان را به زبانى نرم بيان مىكردند و او را از ادامه نقشه‌هاى غلط بر حذر مىداشتند وى از سر نخوت و خودخواهى به اندرزهاى مشفقانه آنان گوش نمىداد . بيهقى\r\n\r\n\r\n","description":"","footnote":"\r\n( 1 ) . همان كتاب ، ص 265\r\n","page_name":" 325 ","page_number":325},
  {"content":"\r\n\r\nاز قول بو نصر مشكان در اين‌باره مىنويسد « چون ازين خلوت فارغ گشتيم وزير مرا گفت مىبينى اين استبدادها و تدبيرهاى خطا كه اين خداوند پيش گرفته است ؟ ترسم كه خراسان از دست ما بشود كه هيچ دلايل اقبال نمىبينم . جواب دادم كه خواجه مدتى دراز است كه از ما غائب بوده است . به هيچ حال سخن نمىتواند شمرد . . . جز خاموشى و صبر رهى نيست . »\r\n\r\nبدگمانى مسعود بر وزير خود خواجه احمد عبد الصمد\r\nپس از سالها خدمت در نتيجه سعايت بدخواهان نظر مسعود به وزير خود تغيير كرد و به وى بدگمان شد خواجه بو نصر كه بر بىگناهى وزير وقوف كامل داشت و سوءظن سلطان را نسبت به وى به زيان مملكت و ملت مىديد بر آن شد كه آتش اختلاف و سوءظن را خاموش كند پس با موافقت وزير يك بار با امير خلوت كرد و گفت : « يك چندى دست از طرب كوتاه بايد كرد و تن به كار داد و با وزير رأى زد ، امير گفت چه مىگويى اين‌همه از وزير خيزد كه با ما راست نيست و درايستاد و از خواجهء بزرگ « گله‌ها كردن گرفت » خواجه بونصر موقع را مناسب ديد و گفته‌هاى وزير و گله‌ها و نوميديهاى وى را به امير بازنمود و گفت ، « وزير بدگمان تدبير راست چون داند كرد كه هرچه بينديشد و خواهد تا بگويد به دلش آيد كه ديگر گونه خواهد شنود . » پس از مدتى گفتگو امير بخطا و سوءظن نارواى خويش اعتراف مىكند و مىگويد « همچنين است كه گفتى و ما را تا اين غايت ازين مرد خيانتى پيدا نيامده است ، اما گوش ما را از وى پر كرده‌اند . » خواجه بو نصر بعدا نزد وزير مىرود و آنچه گذشت با وى در ميان مىگذارد وزير مىگويد « . . . من هرگز حق خداوندى اين پادشاه فراموش نكنم ، بدين درجه بزرگ كه مرا نهاد تا زنده‌ام از خدمت و نصيحت و شفقت چيزى باقى نمانم ، اما چشم دارم كه سخن حاسدان و دشمنان مرا بر من شنوده نيايد و اگر از من خطايى رود مرا اندر آن بيدار كرده‌ايد و خود گوشمال داده شود و آن را در دل نگاه داشته نيايد . » با تمام اين مشكلات رجال و زمامداران مردم‌دوست و شرافتمند ، بدون آن‌كه به جان و مال خويش بينديشند در مواقع بحرانى و خطرناك به شاه اعلام خطر مىكردند .\r\nچنان كه خواجه بزرگ در يك مورد ضرورى از شاه دعوت كرد كه بىدرنگ در جلسهء مشورتى حاضر شود ، پس از تجاوز سلجوقيان به گرگان و طبرستان خواجه عبد الصمد گفت :\r\n« امير را آگاه بايد كرد و بو نصر گفت : همه شب شراب خورده است تا چاشتگاه فراخ و نشاط خواب كرده است ، گفت : چه جايگاه خواب است ؟ آگاه بايد كرد ، و گفت كه شغلى مهم افتاده است تا بيدار كنند . مرا كه بو الفضلم نزديك آغاجى خاصه خادم فرستادند . با وى بگفتم . در وقت در سراى پرده بايستاد و تنحنح كرد ، من آواز امير شنيدم كه گفت چيست ؟ آن خادم گفت بو الفضل آمده است و مىگويد كه خواجه بزرگ بو نصر . . . مىبايد كه خداوند را ببيند كه مهمى افتاده است . گفت : نيك آمد و برخاست و من دعا بگفتم و امير رضى اللّه عنه طشت و آب خواست و آب دست بكرد و از سراى پرده به خيمه آمد و ايشان را بخواند و خالى كرد ، من ايستاده بودم\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nنامه‌ها بخواندند و نيك از جاى بشد و عراقى را بسيار دشنام داد . » خواجه بزرگ مؤدبانه امير را سرزنش و توبيخ كرد و گفت : « خداوند را در اول هركار كه پيش گيرد ، بهتر انديشه بايد كرد ؛ و اكنون كه اين حال بيفتاد جهد بايد كرد تا دراز نشود گفت چه بايد كرد ؟ وزير گفت اگر رأى عالى بيند حاجبان بكتعذى و بو النصر را خوانده آيد . . . با كسانى كه خداوند بيند از اهل سلاح و تازيكان تا درين باب سخن گفته آيد و رأى زده شود . گفت نيك آمد . » « 1 » با تمام صداقت و صراحتى كه خواجه بزرگ داشت سلطان مسعود حاضر نبود حقايق را درك كند .\r\nبو نصر مشكان وضع دولت مسعود را پس از پيش روى تركمانان در آخرين سالهاى زندگى امير ، چنين تصوير مىكند : « . . . حال خراسان چنين و از هرجانب خللى ، و خداوند جهان شادىدوست و خودرأى و وزير متهم و ترسان ، و سالاران بزرگ كه بودند همه رايگان بر افتادند . . . و ندانم كه آخر اين كار چون بود و من بارى خون‌جگر مىخورم و كاشكى زنده نيستمى كه اين خللها نمىتوانم ديد . » « 2 »\r\n\r\nرفتار وزراء با مردم\r\nدر دوران قرون‌وسطا ، تجاوز و زورگويى اكثر وزراء و تعدى آنان به مال و جان مردم ، امرى عادى بود . امير و خليفه و قدرتمندان زمان غالبا وزراى خود را در چپاول خلق آزاد مىگذاشتند و همين‌كه كاملا ثروتمند و صاحب ضياع و عقار مىشدند ، اموال و دارايى آنها را به بهانه‌يى مىگرفتند . « وقتى وزيرى را استصفاء مىكردند و مالى را كه از او مطالبه مىنمودند ، از عهدهء ادايش برنمىآمد ، او را دوباره بر سر شغل خويش مىبردند تا به حشمت و جاه سابق ، بتواند از آنچه به دست مىآورد باقيمانده « قرض » خود را به دستگاه خليفه بپردازد . اين خلفا و وزرا ، البته نماز مىخواندند و روزه مىگرفتند ، صدقه هم مىدادند ، ليكن بىوحشتى ، اموال مسلمين را به انواع حيله‌ها مىربودند ، از تجار و سوداگران قرض و امانت مىگرفتند و غالبا در اداى آن ، تعلل مىنمودند ، به املاك و ضياع عامه تجاوز مىكردند و به شكايات و تظلم آنها گوش نمىدادند . وزيرى كه پس از چند سال وزارت معزول مىشد گذشته از ضياع و عقار بسيار ، ميليون‌ها دينار زر نقد داشت كه از مصادره و مرافق و رشوه و هديه به دست آورده بود . با اين همه ، زندگى وزرا همه در دغدغه و نگرانى مىگذشت و غالبا به پريشانى مىانجاميد . زيرا نه فقط خلفا در هنگام حاجت آنها را مصادره مىكردند ، بلكه تركان و غلامان نيز خاصه در ادوار ضعف خلافت ، مكرر مىشوريدند و خانه‌هاى آنها را غارت مىكردند . . . در واقع به سبب همين تطاولها كه خلفا و وزرا مىكردند ، خزانهء بيت المال خالى بود و غالبا چيزى از آن به لشكريان عايد نمىشد حرص در اندوختن مال اختصاص به خليفه و وزير نداشت ساير طبقات قدرتمند هم در اين كار حرصى تمام مىورزيدند مصادره همه جا از منابع عمدهء تحصيل مال به شمار مىآمد . عامل ، رعيت را\r\n\r\n\r\n","description":"","footnote":"\r\n( 1 ) . تاريخ بيهقى ، ص 612 به بعد\r\n( 2 ) . همان ، ص 710\r\n","page_name":" 327 ","page_number":327},
  {"content":"\r\n\r\nمصادره و غارت مىكرد ، وزير عامل را مصادره مىنمود . و امير الامرا يا خليفه ، وزير را مصادره مىكرد ؛ گاه خليفه اميرى را به امير ديگر مىفروخت ، از او پولى مىگرفت و به او اجازه مىداد كه آن را به اضافهء هرمبلغى ديگر كه بتواند ، از آن امير به مصادره بستاند . رفته‌رفته كار به جايى رسيد كه حسابى خاص و صندوقى و ديوانى جداگانه براى محاسبهء اموال مصادره در درگاه خليفه درست شد . . . » « 1 » و اين خود آيت زوال و انحطاط حكومت بود .\r\n\r\nتشريفات و مراسم و مقامات گوناگون ديوانى در عهد غزنويان\r\nمراسم استقبال : هروقت امير يا شخصيت بزرگى به شهر مىآمد ، مردم و دولتيان از او استقبال مىكردند . بيهقى در وصف استقبال مردم شهر غزنين از مسعود ، چنين مىگويد : « ديگر روز امير سوى حضرت دار الملك راند ، با تعبيهء سخت نيكو . مردم شهر غزنين مرد و زن و كودك برجوشيده و بيرون آمدند و بر خلقانى چند خيمه‌هاى با تكلف زده بودند كه پيران مىگفتند بر آن جمله ياد ندارند . و نثارها كردند از اندازه گذشته . و زحمتى بود چنان‌كه سخت رنج مىرسيد بر آن خوان‌ها گذشتن . . . و امير نزديك نماز پيشين به كوشك معمور رسيد و به سعادت و همايونى فرود آمد . » « 2 »\r\nهديه ، صله و انعام - در جشنها و اعياد و عروسيها ، به عنوان هديه و پيشكش ، درم و دينار و لباس و جامه و كنيز و غلام و چهارپا و اشياء تزيينى و تجملى نثار مىكردند و به رسولان و شاعران و مطربان و پست‌چپيها صله و انعام مىدادند . در ايام بيمارى و هنگامى كه واقعه‌اى صعب اتفاق مىافتاد ، به شكرانهء سلامتى و بهروزى ، صدقه مىدادند ، هريك از اعيان و رجال كه به مقامى ارزنده مىرسيدند . . . مناسب حال خود به سلطان هديه‌اى تقديم مىكردند و سلطان هم در عوض هديه‌اى به آنان مىداد . . . چون كسى به مقام شامخ مىرسيد ، همهء اولياء و اعيان براى تهنيت و تقديم هدايا ، به خانهء او مىرفتند . در اين موقع مرسوم بود كه شخص مزبور همهء هدايا را به خزانهء سلطان مىفرستاد ، و گاه سلطان مقدارى از هدايا را به وى مىبخشيد . . .\r\nمسعود بر اثر بدخواهى اطرافيان ، به جان مردم افتاد و صله‌هايى را كه امير محمد برادرش به اشخاص داده بود ، به زور از ايشان پس گرفت و رسوائى و فضاحتى به بار آورد كه شرح آن گذشت .\r\n\r\nمشاغل دربارى و سلطانى به استناد تاريخ بيهقى\r\n1 ) آغاجى : آغاجى ظاهرا يك نوع حاجب و خادم خاصه ، و واسطهء ابلاغ مطالب و رسايل سلطان است « نزديك آغاجى خادم بردم و به دو دادم . » ص 169\r\n2 ) آخورسالار : كسى كه امور طويلهء اسبان و ستوران را عهده‌دار بوده است . « اين دو سالار بكتگين چوگانى پدرى و پسرى آخورسالار مسعودى را » ص 342\r\n3 ) پرده‌دار : كسى كه در دربار مأمور بالا بردن پرده است و معمولا به دربان اطلاق مىشود . « پرده‌دارى بر وى استخفاف كرده بود و وى را بينداخته » ص 181\r\n\r\n\r\n","description":"","footnote":"\r\n( 1 ) . دكتر زرين‌كوب ، تاريخ ايران ، ص 571 و 573\r\n( 2 ) . تاريخ بيهقى ، پيشين ، ص 255\r\n","page_name":" 328 ","page_number":328},
  {"content":"\r\n\r\n4 ) جاسوس : « شبها را جاسوسان و قاصدان رسيدند و ملطفهاى منهيان آوردند . » ص 577\r\n5 ) جامه‌دار : كسى كه مأمور جامه‌خانه و رخت‌خانهء سلطانى بود . در اين ميان احمد جامه‌دار مىآمد سوار و روى به حسنك كرد . ص 187\r\n6 ) چوگاندار : كسى كه گوى و چوگان سلطان نزد او بوده است . « هشتم ربيع الاول ، نامه رفت سوى بكتگين چوگاندار محمودى . » ص 563\r\n7 ) حاجب : پرده‌دار و دربان « حاجب آن كرد كه از خرد و دوست‌دارى وى چشم داشتيم .\r\n8 ) حاجب بزرگ : رئيس و فرمانده حاجبان « حاجب بزرگ گفت نقيبان را بايد گفت تا لشكر را بازگردانند . » ص 8\r\n9 ) حاجب نوبتى : چون آنجا رسيدم ، حاجب نوبتى را آگاه كردم ؛ فرخى گويد :\r\n شاه تركستان بر درگه فرخندهء تو * گاه خود خسبد چون نو بنيان ، گاه پسر \r\n10 ) حاجب سالار : بزرگ و فرمانده حاجبان .\r\n« واريارق حاجب سالار هندوستان را نيز مثال داديم تا به بلخ آيد . » ص 83\r\n11 ) حوائج‌كشان : كارپرداز لوازم مطبخ « چنان‌كه حوائج‌كشان و ثاقها نزديك وى آمدندى » ص 272\r\n« سه غلام هندو بايد خريد از بهر خدمت او را و حوائج كشيدن را . » « 1 » ص 237\r\n12 ) خازنان : خازن ، حافظ و نگهدار خزينه بوده است . « طاهر برخاست و جانبى بنشست و خازنان را بخواند . » ص 23\r\n13 ) خيلتاشان : سپاهى و لشكرى را گويند كه همه از يك خيل و طايفه باشند . « و خيلتاشان كه رفته بودند ، سوى غزنين بازآمدند . »\r\n14 ) خواجه‌شماران : اشخاصى كه در شمار خواجگان بودند « جمله خواجه‌شماران و اعيان و صاحب‌ديوان رسالت آنجا آمدند . » ص 183\r\n15 ) رسول‌دار : كسى كه مأمور راهنمايى و پذيرايى رسولان بود « تا آنگاه كه رسول‌دار رسول را به سرائى كه ساخته بود ، فرود آورد ، و رسولى رسيد از آن منوچهر با كاليجار و پيغام گزارد . »\r\n16 ) زمامان : به معنى ناظر و مشرف . و شغل زمامى شغلى بوده است مانند مشرفى . « با ايشان خردمندان بودندى ، نشسته از خردمندتران روزگار بر ايشان چون زمامان . »\r\n17 ) ساقيان : كسانى كه به شاه آب و شراب مىدادند . « و اين ساقيان ماه‌رويان عالم ، به نوبت دوگان‌دوگان مىآمدند . » 252\r\n\r\n\r\n","description":"","footnote":"\r\n( 1 ) . فلاح رستگار ، « آداب و رسوم » ، در يادنامهء ابو الفضل بيهقى ، ص 458\r\n","page_name":" 329 ","page_number":329},
  {"content":"\r\n\r\n18 ) سفير ، سفارت : سفير كسى بود كه به عنوان نمايندهء شاه به بلاد ديگر فرستاده مىشد . « و اين قاضى از اعيان علماء حضرت است ، شغلها و سفارتهاى با نام كرده . »\r\n19 ) شحنه : شخصى كه از طرف سلطان مضبط « در شهرى گماشته مىشد . و ولايت تكيناباد و شحنگى نسبت به دو مفوض كرديم . » « 1 »\r\n20 ) غاشيه‌دار : كسى كه زين روى اسب را در جلو حمل مىكرد « چون قاسم رازى غاشيه‌دار شد ، محال باشد پيش ما غاشيه برداشتن »\r\n21 ) مبشران : كسانى كه مأمور رسانيدن خبرهاى خوش بودند و « مبشران مسرع از خيلتاشان سوى غزنين فرستادند . »\r\n22 ) مسخرگان : لطيفه‌گويان « عنصرى را هزار دينار دادند و مطربان و مسخرگان را سى هزار درم . »\r\n23 ) مطربان‌سرايى و بيرونى : مطربان‌سرايى در داخل دربار و حرمسرا ، به رامشگرى مىپرداختند . و « مطربان‌سرايى و بيرونى دست به كار بردند و نشاطى برپا شد »\r\n24 ) نقيبان : بزرگان و پيشوايان و آنان كه معرفت به احوال مردم داشتند « امير اسب نداشت و نقيبان را گفت هم‌اكنون خواهم كه اين مولانازاده را حاضر كنيد . » 449\r\n\r\nحركت سلاطين و خلفا\r\n« هنگام عبور خلفا و پادشاهان و شاهزادگان ، عده‌اى با حربه جلو آنان مىدويدند و مردم را از سر راهشان دور مىكردند ، و به اين رسم ، رسم « دورشو » مىگفته‌اند و نظامى گويد :\r\n نفير چاوشان از دورشو دور * ز گيتى چشم بد را كرده مهجور \r\nاز زمان صفويه به بعد ، كسانى كه جلو پادشاهان مىدويدند و دورشو مىگفته‌اند ، شاطر ناميده مىشدند . شاطران چوبى سرخ‌رنگ كه طبرخون نام داشت در دست مىگرفتند و چابك جلو پادشاهان مىدويدند ( فرهنگ برهان قاطع و ديگر فرهنگها . ) « 2 »\r\nبه طورى كه از قرائن تاريخى استنباط مىشود گردانندگان سازمانهاى ادارى و ديوانى ، پس از سقوط يك سلسله خود را در اختيار سلسله يا دودمانى كه حكومت و قدرت را در دست مىگرفت قرار مىدادند و سران حكومت جديد به حكم احتياج از سوابق ديوانى و احاطه و تسلط كارمندان مجرب و كارآزموده به نفع خود استفاده مىكردند ، گاه اعيان دولت همين‌كه سلسله‌اى را در حال افول مىديدند ناجوانمردانه با مخالفان زورمند ، از در دوستى در مىآمدند تا از اين راه موقعيت سياسى و اقتصادى ديرين خود را حفظ كنند .\r\nابو الفضل بيهقى مىنويسد : در اخبار يعقوب ليث چنان خواندم كه وى قصد نيشابور كرد تا محمد بن طاهر بن عبد اللّه بن طاهر امير خراسان را فروگيرد ، و اعيان دولت وى به يعقوب تقرب\r\n\r\n\r\n","description":"","footnote":"\r\n( 1 ) . تلخيص از مقالهء مهدى محقق ، يادنامهء ابو الفضل بيهقى ، « اصطلاحات ديوانى » ، ص 624 به بعد\r\n( 2 ) . شاهنشاهى عضد الدوله ، همان ، ص 240\r\n","page_name":" 330 ","page_number":330},
  {"content":"\r\n\r\nكردند و قاصدان مسرع فرستادند با نامه‌ها كه : « زودتر ببايد شتافت كه از اين خداوند ما هيچ كارى نيايد جز لهو و ثغر خراسان كه بزرگ ثغرى است به باد نشود ، سه تن از پيران كهن‌تر داناتر سوى يعقوب ننگريستند و به دو هيچ تقرب نكردند و بر در سراى محمد طاهر مىبودند تا آنگاه كه يعقوب ليث دررسيد و محمد طاهر را ببستند ، اين سه تن را بگرفتند و پيش يعقوب آوردند ، يعقوب گفت چرا به من تقرب نكرديد چنان‌كه يارانتان كردند ؟ گفتند تو پادشاهى بزرگى و بزرگتر از اين خواهى شد ، اگر جوابى حق بدهيم و خشم نگيرى بگوئيم ، گفت نگيرم ، بگوئيد . گفتند امير جز از امروز هرگز ما را نديده است ؟ گفت نديدم ، گفتند به هيچ وقت ما را با او و او را با ما هيچ مكاتبت و مراسلت بوده است ؟ گفت نبوده است . گفتند پس ما مردمانىايم پير و كهن و طاهريان را سالهايى بسيار خدمت كرده و در دولت ايشان نيكوييها ديده و پايگاهها يافته ، روا بودى ما را راه كفران نعمت گرفتن و به مخالفان ايشان تقرب كردن . اگرچه گردن بزنند ؟ گفتند پس احوال ما اين است و ما امروز در دست اميريم خداوند ما برافتاد با ما آن كند كه . . . از بزرگى او سزد ، يعقوب گفت به خانه‌ها بازرويد و ايمن باشيد كه چون شما آزادمردان را نگاه بايد داشت و ما را به كار آيد بايد كه پيوسته به درگاه من باشيد ، ايشان ايمن و شاكر بازگشتند و يعقوب پس از اين جمله آن قوم را كه به دو تقرب كرده بودند فرمود تا فروگرفتند و هرچه داشتند پاك بستدند و براندند و اين سه تن را بركشيد و اعتمادها كرد . » « 1 »\r\n\r\nديوان وزارت در عهد سلاجقه\r\nسازمان ادارى و تشكيلات حكومت سلاجقه از حكومت سامانيان و غزنويان اقتباس شده بود زيرا چنان كه مىدانيم تركان غزو خزر كه پس از سالها زدوخورد به تشكيل حكومت عظيم سلجوقى توفيق يافتند قومى بىتجربه و دور از تمدن بودند به طورى كه سنجر يكى از بزرگترين سلاطين اين سلسله از خواندن و نوشتن بىبهره بود . چيزى كه به دوام و بقاء اين دولت كمك شايان كرد ، وجود كتّاب و عمال زبردست ايرانى بود كه طى چند نسل در دولت سامانى ، غزنوى و ديالمه به ادارهء قسمتهاى مختلف اين سرزمين مشغول بودند و در رشته‌هاى مختلف مالى ، اقتصادى و جنگى ، يعنى در كليهء مسائل لشكرى و كشورى ، سوابق و اطلاعاتى داشتند . سلاجقه كه قومى جنگجو و رشيد بودند ، با قبول اسلام و استفاده از ذخائر علمى و فرهنگى ايرانيان و به كار گماشتن عمال كهنه‌كار ديوانى به كارهاى خود ، زمينه را براى پيشرفت امور فراهم ساختند . در عهد طغرل اول سه وزير باتدبير يعنى ابو القاسم على بن عبد اللّه سالار بوژگان و ابو محمد حسن بن محمد نظام الملك دهستانى و رئيس الرؤسا ابو عبد اللّه حسين بن على بن ميكال غزنوى ، كار خطير صدارت را به عهده گرفتند و به كمك عمال ديوانى و كارمندانى كه در اختيار داشتند ، نخستين سنگ بناى حكومت سلاجقه را استوار كردند ، و بعد از ايشان عميد الملك كندرى و\r\n\r\n\r\n","description":"","footnote":"\r\n( 1 ) . بيهقى ، فياض ، ص 323\r\n","page_name":" 331 ","page_number":331},
  {"content":"\r\n\r\nخواجه نظام الملك طوسى كه بزرگترين وزراى اين سلسله‌اند ، بيش از پيش بنيان حكومت سلجوقى را استحكام بخشيدند ، عباس اقبال در وصف خواجه مىنويسد : « در مدت سى سال وزارت خود در دستگاه الب‌ارسلان و ملكشاه ، به دستيارى عمال و كتّاب زبردست و پسران با كفايت خود ، به قوهء درايت و تدبير ، قسمت اعظم ممالك اسلامى را در منتهاى نظم و ترتيبى كه تهيهء آن در آن ايام ميسر مىشده است ، راه مىبرد ، و خود به شخصه به جزئيات امور لشكرى و كشورى و تفحص حال مردم و نشر علم و ادب و رفع جور و ستم ، توجه مىكرد ، و بقدرى مقتدر و محبوب و نافذ الحكم بود ، كه در بعضى موارد قدرت حقيقى او بر نفوذ سلطان سلجوقى مىچربيده . چه علاوه بر محبوبيت در ميان عامه ، رشته غالب امور كشورى و لشكرى را به دست پسران و پروردگان خود داده بود ، و كتّاب و عمال ديوانى ، همه ريزه‌خوار خوان نعمت و برآوردهء او بودند و هيئت غلامان شخصى او كه ايشان را نظاميه مىخواندند در واقع حكم لشكرى جان نثار را نسبت به خواجهء خود داشتند ، و همين كيفيات بود كه در مدت سى سال ، با وجود تحريكات بعضى از عمال ديوانى و دلسرديهاى ملكشاه هيچ‌كس جرئت آن كه خواجه را از مقام خود بيندازد ، نداشت و چندين بار كسانى كه در اين مرحله قدم زدند همه مغلوب و منكوب از ميان رفتند ، و خواجه تا وقتى كه به پيرى رسيد و امارت ضعف و سستى مزاج ، در او ظاهر شد ، چون كوه بر مقام متين خود استوار بود . » « 1 »\r\nبه نظر شادروان اقبال آشتيانى تنها عاملى كه به زودى جميع حوائج ديوانى و سياسى و مالى تركان سلجوقى را به نحوى شايسته تأمين كرد و آنان را در حفظ همه ممالك مفتوحه توانايى داد « طبقه كتّاب و عمال ديوانى ايرانى بود كه عمر خود را در دولت سامانى و غزنوى و ديالمه و خلفا باداره قسمتهاى مختلف ممالك شرقى گذرانيده و از همه جهت بصير و كارآزموده و خير بودند و در جميع شعب امور كشورى و لشكرى همه گونه اطلاعات داشتند در ماوراء النهر و خراسان و عراق از اين جماعت عدهء كثيرى چه از عمال سابق ديوان و چه از طبقه جوانى كه بر روى كار مىآمدند وجود داشت .\r\nسلاجقه چون مسلمان بودند به سهولت مىتوانستند از اين جماعت استفاده كنند و ايشان را در كار كتابت و عميدى و استيفا و حكومت « قضاة » محل رجوع خود قرار دهند ، مخصوصا چون از خود هيچ‌گونه فكرى در باب اداره ممالك نداشتند اين طبقه از عمال ديوانى تقريبا عين تشكيلات و انتظامات ادارى را كه در عهد سامانيان و غزنويان در ماوراء النهر و خراسان وجود داشت باقى گذاشتند و ديوان سلاجقه به غير از پاره‌اى تغييرات به مقتضى زمان و بعضى تبديلات اصطلاحى عين همان ديوان غزنويان و سامانيان بود .\r\nادارهء اين كارگاه عظيم را ابتدا ابو القاسم على بن عبد اللّه سالار بوژكان و ابو محمد حسن بن\r\n\r\n\r\n","description":"","footnote":"\r\n( 1 ) . وزارت در عهد سلاطين بزرگ سلجوقى ، تأليف عباس اقبال از ص 18 به بعد .\r\n","page_name":" 332 ","page_number":332},
  {"content":"\r\n\r\nمحمد نظام الملك دهستانى و رئيس الرؤسا حسين بن على بن ميكال غزنوى كه طبقهء اول وزراى سلاجقه محسوبند و هرسه در ابتداى تشكيل اين سلسله و در عهد طغرل اول متصدى صدارت شده‌اند ، در عهده داشتند و به معيت يك عده كتّاب و عمال پروردهء دستگاه غزنويان امور ادارى مملكت تازه تأسيس شده را راه مىبردند و بعد از ايشان ابو نصر منصور بن محمد بن عميد الملك كندرى وزير طغرل مخصوصا خواجه بزرگ . . . نظام الملك اين شالوده را استحكام بخشيدند و خواجه بزرگ نظام الملك . . . در مدت سى سال وزارت خود در دستگاه الب‌ارسلان و ملكشاه به دستيارى عمال و كتّاب زيردست و پسران باكفايت خود و به قوهء درايت و تدبير ، قسمت اعظم ممالك اسلامى را در منتهاى نظم و ترتيبى كه تهيه آن در آن ايام ميسر مىشده است راه مىبرند .\r\nو خود به شخصه به جزئيات امور لشكرى و كشورى و تفحص حال مردم و نشر علم و ادب و رفع جور و ستم توجه مىكرد . و به قدرى مقتدر و محبوب و نافذ الحكم بود ، كه در بعضى موارد قدرت حقيقى او به نفوذ سلطان مىچربيده . . . » « 1 »\r\n« خواجه نظام الملك طوسى ، وزير سلاطين سلجوقى يكنفر ايرانى بوده كه از مرتبت و مقام نازل به شامخترين منزلتى كه در آن زمان ممكن بوده ، رسيد و منشأ تغييرات عظيمى در حالت اجتماعى كافه مسلمانان گرديد و عنان همه امور و پيش‌آمدهاى سياسى ايران را در سراسر دوره سى سالهء سلطنت الب‌ارسلان و ملكشاه در دست داشت و حوزه قلمرو حكومت ايران را چنان وسيع كرده كه در كليه اين هزار و سيصد سالهء تاريخ اسلام نظير آن در ايران ديده نشده است ، و در تمامى نواحى . . . جائى نبود كه در انجام دادن امر او اندك تأخيرى روا دارند ، دو سلطان مذكور كه بزرگترين سلاطين سلجوقى بودند ، آراء و تصرفات او را اطاعت مىكردند و وى را مختار مطلق كليه امور ولايات مفتوحه خويش كرده بودند ، غالبا خلفاى عباسى از اراده او سر نمىپيچيدند ، شاهان روم و غزنه در سايه حمايت او مىزيستند ، سلطان عرب در ركاب او پياده رفت ، و سم اسب او را بوسيد . ملوك اطراف نامه‌هاى او را بر سر و چشم مىگذاشتند و پوشيدن خلعت او را تشريف مىدانستند . راستست كه جنگجويان ترك در جنگها پيش برده بودند . . . ليكن جهانگيرى غير از جهاندارى است و قوم تركمان پس از تأسيس سلطنت ناگزير بودند از مغلوبين خود مدد بخواهند ، و از تجارب ايشان در ادارهء مملكت و شناسائى ايشان به احوال بلاد و عباد و معرفتشان به قوانين نظم و اداره ، استفاده كنند ، وزراى برمكى و پسران سهل در دربار هارون الرشيد و مأمون باعث توسعهء تسلط و استحكام اساس خلافت عباسى شدند ، ابن العميد و صاحب ابن عباد دولت آل بويه را رونق دادند . نظام الملك طوسى آل سلجوق را صاحب امپراطورى عظيمى ساخت و نصير الدين طوسى قوم مغول را از صورت يك قوم غارتگر خونخوار جهانسوز به صورت مردمان فاتح و باتدبير و باسياست درآورد ، در اين ادوار\r\n\r\n\r\n","description":"","footnote":"\r\n( 1 ) . وزارت در عهد سلاطين بزرگ سلجوقى ، تأليف عباس اقبال ، از ص 18 به بعد .\r\n","page_name":" 333 ","page_number":333},
  {"content":"\r\n\r\nمتوالى اين رجال مسلمان ايرانى تمدن ايران قديم را كه با اصول و مبانى اسلام مطابقت داشت ، تجديد مىكردند ، و آن را بر مهاجمين عرب و ديلم و تركمان و مغول تحميل مىكردند . .\r\nنظام الملك از دهقان‌زادگان طوس بود . طبقه دهقانان ، در ايران قبل از اسلام و در مدت چند قرن صدر اسلام عبارت از ملاكين درجه دوم بودند كه جزء آزادگان و مردمان اصيل و نجيب محسوب مىشدند و در حكم ستون فقرات جامعه بودند كه استوارى و بقاى كليه اصناف پايين‌تر يعنى برزگران و پيشه‌وران و كسبه و غير هم به وجود ايشان بسته بود ، و وظيفه اداره كردن ناحيه‌اى زمينهاى ملكىشان ارثا به ايشان مفوض بود و در مرافعات بين مردم ، قضاوت و حكومت مىكردند و هرگاه ولايت مسكونى ايشان معرض حمله مىشد به دفاع آن قيام مىنمودند ، و در دورهء اسلامى ، خود رسوم و سنن قديم ايران و فرهنگ و تاريخ و داستانهاى ملى را عهده‌دار بودند ، گاهى از ميان ايشان رجال بزرگ و سرداران نامى برمىخاست و گاهى نيز ملك و مالشان از دستشان مىرفت و فقير مىشدند اما هميشه اهل علم و معرفت بودند . . . گاه در كارهاى ديوانى و ادارى مثل نويسندگى و حسابدارى و وصول كردن ماليات و خدمت در خانهء شاهان و حكمرانان داخل مىشدند - پدر و جد نظام الملك از اين دهقانان بودند و ابو الحسن على كه پدر نظام الملك باشد در دستگاه حكمران خراسان داخل شده بود . . . » « 1 »\r\n\r\nمخالفت نظام الملك با مداخلهء زنان در امور سياسى\r\nچنان كه گفتيم زنان ، چه قبل از اسلام و چه در دورهء بعد از اسلام در دوران ضعف و انحطاط سلسله‌ها ، در كارهاى سياسى كمابيش مداخله مىكردند ، پس از استقرار حكومتهاى محلى در خاورميانه زنان مداخلهء مؤثرى در فعاليتهاى اجتماعى و سياسى نداشتند . با اين حال ، فعاليتهاى سياسى عايشه به نفع عثمان و به زيان على ( ع ) شايان توجه است . پس از حمله تركان به ممالك اسلامى زنان ترك به سنت اباء و اجدادى خود ، در امور مختلف با مردان بحث و گفتگو و اظهارنظر مىكردند ، نظام الملك كه سياستمدارى كهنه‌كار و باتدبير بود چه از نظر سياسى و چه از لحاظ مذهبى با مداخله زنان در امور ديوانى و سياسى مخالف بود و مىكوشيد تا نوعى تمركز و هم‌آهنگى در امور مختلف مملكتى پديد آورد ، و از مداخلهء اين و آن در امور سياسى و ادارى مملكت جلوگيرى نمايد ، براساس اين فكر در فصل چهل و سوم سياستنامه مىنويسد : « نبايد زيردستان پادشاه زبردست گردند كه از آن خللهاى بزرگ متولد شود و پادشاه بىقدر و بىشكوه گردد ، خاصه زنان كه ايشان اهل سترند و ايشان را كمال عقل نيست و غرض از ايشان گوهر نسل است كه بجاى ماند و هرچه اصيلتر شايسته‌تر و هرچه مستورتر ستوده‌تر ، و هر وقتى كه زنان پادشاه فرمان دهند همه آن فرمايند كه صاحب غرضان ، ايشان را شنوانند ، و چنان كه مردان ، احوال بيرون پيوسته به رأى العين مىبينند ايشان نتوانند ديد . . . لابد فرمان ايشان بر خلاف راستى باشد ، و از آنجا فساد تولد كند و حشمت پادشاه را زيان دارد و مردمان در رنج\r\n\r\n\r\n","description":"","footnote":"\r\n( 1 ) . نقد حال ، نظام الملك طوسى ، از مجتبى مينوى ، ص 190 به بعد\r\n","page_name":" 334 ","page_number":334},
  {"content":"\r\n\r\nافتند و خلل در ملك و دين آيد ، و مال مردمان تلف شود ، و بزرگان دولت آزرده شوند ، و در ايام قديم ( هرگاه ) زن پادشاهى بر پادشاهى مسلط شده است جز فتنه و فساد و شور و شر نبوده است . »\r\nسپس خواجه شواهدى چند از نتايج سوء فرمانبردارى مردان از زنان ذكر مىكند و در مقام اندرز به مخدوم خود ، و سران سلجوقى مىگويد : « هميشه پادشاهان و مردان قوى رأى طريق نيكو سپرده‌اند و چنان گذاشته‌اند كه زنان و ضعيفان از راز دل ايشان خبر نداشته‌اند و پند و هوى و فرمان ايشان را در بسته‌اند و مسخّر ايشان نشده‌اند . » « 1 »\r\nتنها زنان حرم شاهى مستقيما و يا بوسيله عمال و ايادى خود در امور سياسى مملكت مداخله نمىكردند بلكه سران سپاه و قبايل ترك نيز در امور مختلف دخل و تصرف مىكردند و با ايجاد تمركز كه مطلوب خواجه بود مخالفت مىنمودند .\r\n\r\nبا اين منشور الب‌ارسلان وزارت فرزند خود ملكشاه را به خواجه - نظام الملك واگذار مىكند\r\nدر اين منشور بعد از مقدمه‌اى ، چنين آمده است : « . . . چون استقرار قواعد جهاندارى ، به منصب وزارت و اصحاب اقلام مفوض و موكول است . . . مسند وزارت او را ، بعد از اقامت شرايط استخارت . . . به نظام المله و الدنيا . . . ارزانى داشتيم . تا . . . الدال على الخير كفاعله حاصل آرد و صورتهاى فاسد و تصويرات بد ، از دل و چشم او دور كند ، چه دل پادشاهان آيينه‌اى است نقش‌پذير . . . چنان سازد كه مقصود ما . . .\r\nتوفير ديوان و ظهور آسايش مردمان حاصل باشد و صلاح جمهور را شامل جانب فرزند . . . بايد كه جناب . . . دولت ملاذى را به عين عنايت و نظر احترام و شفقت نگرد . . . در معضلات بىمشورت عقل كامل و استصواب خرد شامل عزيمت مصمم نگرداند و حشم و خدم و امرا و كبرا و نواب و حجّاب خصوصا و عموما به خدمت او و رعايت جانب شريفش وصايت واجب داند . . . تا به دل فارغ و رفاهيت خاطر ، به مهمات ديوان فرزند مشغول تواند بود ، تا مصالح امور آن فرزند مرعى باشد و حاجات مسلمانان مقتضى ، و آثار خدمت او در آن دولت مرضى ، و ايزد عز اسمه از همگنان بدين افعال راضى ، و اللّه ولى التوفيق . » « 2 »\r\n\r\nملكشاه بموجب اين فرمان به نظام الملك اختيار فراوان مىدهد\r\n« چون حضرت تبارك و تعالى و تقدس از آدميان به پادشاهى مرا گزيد و در جهاندارى خليفه گردانيد ، و همچنين او را كه بهترين تاجيكان است و در اين روزگار ، به مثل او خواجه كس نديده و نشنيده ، و ما او را به جايگاه پدر دانستيم ، و مملكت را و خود را و لشكر را به دو سپرديم ، اكنون خواستيم كه جهانيان را معلوم گردد كه ما ، با او چگونه‌ايم و از بهر مردم اين تشريفات فرموديم و حكم ترا بر همه روان كرديم كه آنچه تو كنى و گويى ، گفته و كردهء ما باشد ، و عهدهء هر\r\n\r\n\r\n","description":"","footnote":"\r\n( 1 ) . سياستنامه ، به تصحيح قزوينى و مهدى چهاردهى ، ص 183 به بعد\r\n( 2 ) . مؤيد ثابتى ، اسناد و نامه‌هاى تاريخى ، ص 20 به بعد ( به اختصار )\r\n","page_name":" 335 ","page_number":335},
  {"content":"\r\n\r\nدو جهان بر تو افكنديم ، تا در اين جهان خلق را آسوده دارى و نگذارى كه ظلمى رود ، يا رنجى رسد . و لشكر را وظيفه و جامگى به وقت رسانى و جهان را سربه‌سر آبادان سازى ، چنانچه از پادشاهى ما و وزارت تو ، تا قيام قيامت باقى خواهد ماند كه از ما بزرگ‌تر پادشاهى و از تو شايسته‌تر وزيرى و دستورى نبوده است . و در آن جهان كه فريادرس ، حضرت بيچون خواهد بود ، جواب و سؤال با تست . بر ما امان بود كه تمكين تو داديم ، و به نفس خود ، از سخن تو نگذشتيم و فرمان تو را بر همه مطلق گردانيديم و دستورى داديم كه بدخواهان خود را از روى زمين بردارى ، و اگر اكنون عذرى هست از كاهلى تو است . » « 1 »\r\n\r\nدسايس و دسته‌بنديهاى سياسى در عهد نظام الملك\r\nنظام الملك وزير نامدار عصر سلجوقى نه سال در عهد الب‌ارسلان و بيست سال در زمان ملكشاه ، با قدرت تمام وزارت كرد ، با اينحال دوران صدارت او از توطئه‌ها و تحريكات سياسى خالى نبود ، وى همانطور كه دوستانى صميمى چون امام محمد غزالى داشت از تحريكات و دسايس دشمنان نيز رنج مىبرد ، هانرى لائوست در كتاب سياست و غزالى مىنويسد : « در سال 472 ملكشاه فرمان قتل « ابن علان يهودى » يكى از كارگزاران نظام الملك را كه مأمور اخذ ماليات ارضى بصره بوده است صادر مىكند ، مىگويند ملكشاه تحت تأثير سعايت دو رقيب نظام الملك به اسامى خمارتكين شرابى ، امير سلجوقى كه عليه بساسيرى با ابن مسلمه همكارى داشته و سعد الدوله گوهر آئين ، يكى از درباريان عاليرتبه قرار گرفته و چنين تصميمى اتخاذ كرده است ، اما بر خلاف انتظار ، اين امر به سقوط وزير منتهى نشد ، نظام الملك با به كار بردن حيل مختلف سياسى با پذيرايى بسيار شكوهمندى كه هنگام مراجعت سلطان از اصفهان تدارك ديد ، و نيز با تقديم تحف گرانبها ، موفق شد ، سلطان را با خود موافق كند ، در عين حال با رعايت احترام و به طريق دوستانه ، اشتباهات سلطان را به وى گوشزد نمود و چون سلطان به وزير قدرتمند خود احتياج مبرم داشت او را به پشتيبانى خويش مستظهر ساخت . هدف از توطئه‌اى كه در سال 474 تدارك ديده شد ، آن بود كه وزير به سوء سياست مالى و نيز به خيانت متهم شود ، توطئه را بهمنيار منشى خمارتكين شرابى رهبرى مىكرد ، توطئه‌كنندگان نظام الملك را مورد اتهام قرار دادند كه سالانه هفتصد هزار دينار بين هوادارانش بخش مىكند و هفتاد هزار دينار حاصله از ماليات اراضى را خود مىستاند ، به عبارت ديگر ، اينان مدعى بودند كه وزير پيرامون خود ، دارودسته‌اى مقتدر تشكيل داده و از اعتماد سلطان سوء استفاده كرده است ، متقابلا نظام الملك بهمنيار را متهم كرد كه قصد جان وى دارد ، بالاخره پس از يك سلسله تحريكات متقابل ، قضيه به پيروزى وزير خاتمه يافت ، ملكشاه بهمنيار را عزل و زندانى كرد و چشمانش را از كاسه بيرون كشيد . نفس وجود اين‌گونه مجازاتها ، خود گوياى كيفيت اوضاع و رويه سياسى\r\n\r\n\r\n","description":"","footnote":"\r\n( 1 ) . همان ، ص 23\r\n","page_name":" 336 ","page_number":336},
  {"content":"\r\n\r\nآن عصر است .\r\nتوطئه سال 476 نيز از نوع توطئه قبلى است ، اين توطئه نيز به طرز فجيعى خاتمه يافت .\r\nاين‌بار ، گرداننده اصلى شخصى است به نام ابو المحاسن بن رضا ، يكى از نزديكان ملكشاه كه پدرش صاحب‌ديوان انشاء ( طغرا ) ى سلجوقى بود . نظام الملك از اين توطئه نيز به سلامت رهيد ، ضيافت بسيار مجللى براى سلطان ترتيب داد ، تحفه و تعارف فرستاد و خدمات بزرگى كه براى دولت انجام داده بود يادآور شد ، صورت اموالى را كه وقف كرده بود از لحاظ سلطان گذرانيد و حتى به ملكشاه پيشنهاد كرد كه تمام اموالش را به عنوان هديه قبول كند ، سپس اجازه زاويه‌نشينى طلبيد تا باقى عمر را در گوشهء عزلت بگذراند ، اعمام و اقوال وزير در سلطان مؤثر افتاد . ابو المحاسن نيز ، بمرگ محكوم شد و طغراء به مؤيد الملك يكى از پسران نظام و يكى از حاميان غزالى سپرده شد ، عمل وزير ، ما را به ياد اعتراف غزالى در منقذ مىاندازد آنجا كه وى افسوس مىخورد كه چرا به دنبال ثروت و جاه رفته و از همان ابتدا عزلت اختيار نكرده است .\r\nپس از خاتمه اين حوادث و سفر سلطان و وزير به بغداد در سال 479 چنين گمان مىرفت كه اين دو ، عاقبت‌الامر به اتفاق نهائى رسيده باشند ولى واقعيت امر با ظواهر آن يكى نبود ، ملكشاه كه در اين زمان به سركوبى دشمنان متعدد خود توفيق يافته بود ، در مقابل خود ، وزيرى مىديد كه زياده از حد قدرت داشت بدين سبب براى تضعيف وى انديشه مىكرد . . . » « 1 »\r\n\r\nنصيحت‌نامهء نظام الملك به پسر خود فخر الملك\r\nنظام الملك ضمن نامه‌يى بدون تاريخ ، از فرزند خود فخر الملك گله مىكند كه چرا اندرزهاى سياسى او را در مأموريت طوس كاملا به كار نبسته است . و سپس مىنويسد : « . . . پادشاه حق خدمت مرا مراعات فرموده به تصور اين‌كه ، چون خدمت من پسنديده افتاد ، خدمت فرزندم نيز پسنديده افتد و انشاء اللّه اقتدا به من كند . مرد خردمند چون به ابتدا در شغلى شروع كند ، جايگاه دارد و نيكنامى حاصل گرداند ، كه چون نيكنامى منتشر شد . . . اگر حاسدى يا مفسدى خواهد كه ذكر جميل از او بازستاند ، نتواند . و آن‌كس كه جاهل بود ، به كسب مال مشغول شود و خود را به محقرات آسوده گرداند تا هم جاه به باد دهد و هم بدنام شود . . . بايد كه چون به حضرت رود ، به ادب رود و به ادب نشيند و گوش هوش سوى او دارد ، تا چون سخنى گويد ، نيك فهم كند و بداند كه جواب برچه وجه مىدهد . و در ديوان با حلم و وقار باشد و سخن مردم را به غور رسد و درماندگان را اعانت كند . . . در سراى خويش بر لشكريان و رعايا گشاده دارد ، و اگر كسى را پىعذرى مسموع بازگرداند ، لابد متوحش گردد آن را تبعها بود ، و بهر وقت تحفه‌اى از ظرائف كه ميل حضرت بدان بيشتر باشد از سلاح و اسب و جز آن . . . در جشنها ، رسم خدمت به جاى آورد . . . با اركان دولت دوستى ورزد . . . اگر به ديدن او آيند ، ايشان را جامه دهد و\r\n\r\n\r\n","description":"","footnote":"\r\n( 1 ) . سياست و غزالى ، تأليف هانرى لائوست ، ترجمهء مهدى مظفرى ، ج 1 ، ص 39 به بعد\r\n","page_name":" 337 ","page_number":337},
  {"content":"\r\n\r\nاسب برنشاند . . . مردم كم‌خرد دون همت را از پيش خود دور دارد . دست خائنان كوتاه مىبايد داشت ، چون خود حمايت كند راست نيايد ، خود را به حسن اداء معروف كند ، و اگر چيزى خرد بهاى آن تمام و نقد دهد تا در هيچ‌وقت دلتنگ نباشد ، وكيل خرجان را سفارش كند تا همين طريقه ورزند چه نيك و بد چاكر در عداد محاسن و مقابح مخدوم معدود شود و بايد كه هميشه ايشان را چيزى بر مردم باشد نه مردم را بر ايشان ، به تخصيص از جايى كه وجه ما يحتاج مطبخ و اصطبل ستانند . . . رسم خوان نهادن از معظمات شمرد و هروقت اين معنى را رعايت كند . . . در هر حال دل قوى دارد . ظن ما در حق خود راست گرداند . . . از حال عمال باخبر باشد و اگر از جايى تقصيرى رود ، تدارك كند . . . در مال خزانه هيچ تصرف ننمايد ، و البته محترز باشد و بدان هيچ حوالتى نكند . . . و مشرفى بر خزانه گمارد تا نفير و قطمير آن بازگويد ، و صندوقهاى زر به مهر او باشد و بىحضور او كس تصرف نكند . باقى جماعت نيكخواهان كه مصاحب‌اند ، به هروقت تذكار كنند انشاء اللّه تعالى . »\r\n\r\nروش نظام الملك\r\nنظام الملك راه سازش با دستگاه حكومت سلجوقى و متابعت از خلفاى بغداد و بزرگان سنى را پيش گرفت ، و چنان‌كه خود مىگويد « بر درگاه آن ترك ملازم شد تا مطالب ارباب حاجات را به اسعاف و انجاح مقرون گرداند . » « 1 »\r\nوى ضياع و عقار فراوان به هم زد ، پسران و دامادان و كسان و نزديكان خويش را به آب و نان و جاه و جلال رسانيد . به فرهنگ و دانش نيز خدماتى كرد تا به زعم خويش در آن جهان نيز از همگان عقب نماند . دار العلمى چون نظاميهء بغداد كه مرجع مردم دانش‌پژوه زمانه بود ، و كسانى چون غزالى در آن به تدريس اشتغال داشتند ، تأسيس كرد و منظورش هرچه بود ، از اين رهگذر نام نيكى از خود باقى گذاشت .\r\nدر همين ايام « عمر خيام به پژوهشهاى علمى و فلسفى پرداخت و خود را از كشمكشهاى سياسى روز ، به دور داشت و يكى از دانشمندان بزرگ زمان خويش شد و جمعى او را همتاى فارابى ، و ابن سينا شمردند . گرچه به توصيهء نظام الملك در تدوين تقويم جلالى ، سهم به سزائى يافت ، ولى از جهت عقيده و افكار ، اگر با حسن صباح همراه نبود ، به وى نزديك‌تر بود تا به نظام الملك . رساله‌اى از خيام در دست است كه - گرچه بعضى از محققان در اصالت آن شك دارند - در آن خيام ، اسماعيليان را در رديف حقيقت‌پژوهان ياد مىكند . ولى حسن صباح در پى به دست آوردن قدرت و مبارزهء علنى با سلجوقيان و خلفاى بغداد برآمد ، و در اين راه از هيچ اقدامى دريغ نكرد ، استوار و مصمم قدم نهاد ، و به قول خود او « با آن ترك و آن روستائى ( ملكشاه سلجوقى و نظام الملك ) به مبارزه برخاست و اركان دولت سلجوقيان را به لرزه درآورد . » « 2 »\r\n\r\n\r\n","description":"","footnote":"\r\n( 1 ) . مؤيد ثابتى ، اسناد تاريخى ، پيشين ، ص 24 به بعد\r\n( 2 ) . كريم كشاورز ، حسن صباح ، ص 7 - 56\r\n","page_name":" 338 ","page_number":338},
  {"content":"\r\n\r\n\r\nحسن تدبير نظام الملك\r\nبه طورى كه حمد إله مستوفى در تاريخ گزيده نوشته است ملكشاه سلجوقى « يك روز بر سبيل شكار با چند غلام از لشكر جدا گشت ناگاه در دست روميان افتاد ، سلطان با غلامان گفت مرا تواضع نكنيد و يكى از شما شماريد كه اگر روميان مرا بشناسند زنده نگذارند . چون نظام الملك از اين معنى آگاه شد ، شب هنگام غلامى چند را به منزل سلطانى فرود آورد و آوازه افكند كه سلطان نزول كرد و كسى به رسم رسل پيش قيصر رفت . قيصر از او صلح طلبيد . نظام الملك صلح قبول كرد . قيصر گفت : جمعى از لشكر شما را كسان ما گرفته‌اند كيستند ؟ نظام الملك گفت مگر چند غلام بىسر و بن باشند و اگرنه آنجا از اين معنى خبرى نبود . قيصر ايشان را به دو سپرد . چون از لشكر قيصر جدا گشت ، فرود آمد و ركاب سلطان ببوسيد و عذر خواست كه اگرنه اين معنى كردمى ، خلاصى صورت نبستى .\r\nسلطان او را نوازش نمود و منتها داشت . چون به لشكر پيوست ، با قيصر جنگ كرد و او را اسير گردانيد . قيصر سلطان بشناخت ، گفت اگر پادشاهى ، ببخش و اگر بازرگانى به فروش و اگر قصابى بكش ، سلطان ملكشاه گفت : پادشاهم نه بازرگان و نه قصاب . و او را امان داد و با سرملك فرستاد . »\r\n\r\nروابط حسن صباح با خواجه نظام الملك\r\nبه طورى كه در بعضى منابع نوشته‌اند ، روزى سلطان ملكشاه از نظام الملك سؤال مىكند كه دفترى كه شامل جمع و خرج ممالك باشد ، در عرض چه مدتى ممكن است تنظيم نمود ؟ نظام الملك براى تهيهء چنين دفترى ، دو سال وقت مىخواهد . شاه مىگويد دير مىشود ، حسن كه در مجلس حاضر بود اظهار مىكند كه در چهل روز اين دفتر را تنظيم خواهد كرد به شرط آنكه نويسندگان و ارباب اطلاع در اين مهم با او يارى كنند . شاه در اين‌باره نيز دستور كمك داد و حسن در پايان چهل روز ، دفترى پاكيزه و منقح آماده كرد . نظام الملك چون از جريان باخبر گرديد ، سخت متوحش و نگران شد و به روايتى به دست غلام خود و به قول عده‌اى ديگر ، به دست خويش دفاتر و اوراقى كه حسن به دستيارى همكاران خود ترتيب داده بود ، درهم و نامنظم گردانيد . چون وقت اعلام گزارش رسيد ، سلطان از جمع و خرج مملكت مطالبى پرسيد ، و حسن در جواب هان‌وهون مىگفت و به علت آشفتگى اوراق از گفتن جواب صريح عاجز بود .\r\nنظام الملك موقع را مناسب ديد و گفت : « دانايان در اتمام امرى كه دو سال مهلت خواهند ، جاهلى دعوى كند كه آن را در چهل روز تمام كند ، لاجرم جواب او جز هان‌وهون نباشد . »\r\nپس از اين دسيسه ، حسن نتوانست در دربار ملكشاه باقى بماند . ناچار به رى رفت و از آنجا متوجه اصفهان شد و در منزل رئيس ابو الفضل پنهان گرديد . روزى حسن در اثناى محاوره ، شكايت از سلطان و وزير او به زبان آورد و گفت اگر دو يار موافق داشتم ، مملكت اين ترك و\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nروستائى را بر هم مىزدم . رئيس ابو الفضل با خود گفت شايد در دماغ خبطى پيدا شده و الا چگونه ممكن است با دو كس در برابر سلطانى كه حكم او از انطاكيه تا شام جاريست ايستادگى نمود ؟ رئيس بدون اين‌كه در اين باب با حسن سخنى گويد ، شب ديگر به هنگام غذا ، شربت و موادى كه براى تقويت دماغ مفيد است ، حاضر كرد . حسن كه مردى زيرك بود ، به اين نكته واقف شد و عزم رحلت كرد . رئيس هرقدر اصرار كرد ، مؤثر نيفتاد . چون حسن از مصر مراجعت كرد و بر قلعهء الموت مستولى شد ، رئيس ابو الفضل در سلك ياران او قرار گرفت . روزى حسن به او گفت « اى رئيس دماغ من مخبط شده يا دماغ تو و شربت معطر و غذاى مزعفر در خور تو بود يا لايق من ؟ ديدى كه چون دو يار مساعد يافتم چگونه به سخن خويش وفا نمودم ؟ گويند كه حسن صباح بعد از قتل نظام الملك و وفات سلطان ملكشاه ، رئيس را به اين حديث مخاطب ساخت . » « 1 »\r\nمىگويند نظام الملك در حدود سال 485 ضمن نامه‌اى خطاب به سلطان ملكشاه از شغل وزارت استعفا كرده است .\r\n\r\nاستعفانامهء نظام الملك\r\n« عرضه داشت كمينه پير غلام ديرينه نظام الملك آنكه بعز عرض باريافتگان بارگاه خليفة الارض مىرساند و از ملازمان آستان قيصر آشيان كه اميدگاه پادشاهان روى زمين و زمانست و كعبهء اقبال حاجت‌خواهان ، التماس مىنمايد كه چون مدت مديد و عده بعيد شد كه من المهد الى العهد در سلك دولتخواهان بىاشتباه كمر خدمت و عبوديت بر ميان جان بسته و از روى صدق و اخلاص كه از ايام شباب تا هنگام شيب بىغبار عار ، و عيب به دولت آن حضرت بر مسند عزت نشسته ، در سرانجام مهام ملك و اهل مملكت اهتمام تمام به جاى آورده و الحمد اللّه تعالى در اين مدت چهل سال كه در پايهء تخت سلطنت حضرت شهريار اعدل اعظم به پاى خدمت و ملازمت ايستاده ، از ايزد تعالى جل شأنه توفيق آن يافته كه در رعيت‌پرورى دقيقه‌اى نامرعى نگذاشته ، و حالا كه سنين عمر به هشتاد و نه رسيده ، مىخواهد كه قلم از ورق دفتر تفرقه و قدم از روش راه و رسم تردد كوتاه و كشيده دارد ، و به رخصت عالى ، روى در بيابان كعبهء مراد و مقصود نهد ، و چند روزى كه از عمر باقى مانده باشد ، در خدمت جاروب‌كشى بيت إله الحرام بگذراند . و در ليالى و ايامى كه در طواف باشد ، به دعاى دوام دولت ابدى الانتظام قيام نمايد .\r\nباقى آنچه از رأى ملك آراى قرار يابد محض بنده‌پرورى خواهد بود و الامر اعلى . »\r\nجواب ملكشاه : آصف جاها ، اقبال پناها ، دستور الوزراء فى الافاق ، صاحب اعظم اكرم ،\r\n\r\n\r\n","description":"","footnote":"\r\n( 1 ) . روضة الصفا\r\n","page_name":" 340 ","page_number":340},
  {"content":"\r\n\r\nخواجه جهان معظم ، داراى نيكراى مكرم ، رعيت‌پرور ، عدالت‌گستر ، معتمد الملك ، ركن السلطنه ، ناظم الملك و الخلافه معز الدين نظام الملك قواما ، زيد قدرة و دولته ، به وفور عنايات بىغايات پادشاهانه مخصوص و ممتاز و مستوثق و سرافراز بوده ، بداند كه شفقت در بارهء آن ركن السلطنه به درجهء اعلى است و توجه خسروانه را به خود مصروف و مقرون شناسد كه تا باشد چنين باشد . بر آن معتمد الملك واضح باشد كه هميشه خاطر انور متوجه انديشه و فكر آن وزير نيكوسير مىبود . حال نيز از رأى صوابنماى او كه موافق دولت ابدى الاتصال است و از علم اليقين به عين اليقين رسيده و رشتهء تفكر به جايى كشيده كه انجام مهام مملكت و قرار و آرام رعيت براى صوابنماى و تدبير آن وزير صافىضمير صورت نمىبندد و نظام الملك انتظام نمىيابد . نظم :\r\n باش تا از لطف ما بر فرق تو افسر نهند * باش تا شاهان ، همه بر آستانت سر نهند \r\nبايد بيشتر از پيشتر اميدوار به خدا و خداوند بود . رضاجوئى بندگان حضرت خالق كرده ، در دلالت خير و منع از شر ، سعى موفور به ظهور رساند و اجر آن اگر در دنيا نرسد ، در آخرت از حضرت ملك عفو طلب دارد . اگر حاجت يك فقير و درماندهء عاجز به اهتمام آن وزير نيكو مشير ، به سمع مبارك ما رسد و روا گردد ثواب آن به چندين حج برابرى كند .  وَ اللَّهُ يَهْدِي مَنْ يَشاءُ إِلى صِراطٍ مُسْتَقِيمٍ . * \r\n\r\nاختلاف نظام الملك با تركان خاتون\r\nبعضى منابع دربارهء منشأ اختلاف ملكشاه با نظام الملك مىنويسد كه تركان خاتون از سلطان پسرى داشت به نام محمود و ميل فراوان داشت كه محمود را به ولايتعهدى برساند . ولى نظام الملك بركيارق را كه از خاتون ديگرى متولد و از ساير پسران سلطان لايقتر بود ، براى احراز اين مقام شايسته‌تر مىدانست . تركان خاتون كه به اين جريان پى برده بود ، همواره در فرصتهاى مناسب عليه خواجه سخنها مىگفت . از جمله به ملكشاه گفت : خواجه دوازده پسر دارد كه هريك را به امارت ناحيه‌اى گسيل داشته و راه ترقى و پيشرفت را بر ديگر خواص مسدود كرده است . در نتيجهء اين تلقينات ، سلطان به خواجه پيغام داد « كه اگر ترا با ما در ملك شركتى هست ، در اقامت بينه و ايراد حجت اهمال و تكاسل چراست ، و اگر نيست از چه جهت حكومت ولايات را بىحكم و فرمان ، به فرزندان خويش مىدهد و در امور مملكت بر سبيل استبداد و استقلال دخل مىكند ؟ اگر دست از اين طريقه بازداشتى ، فهو المطلوب و الا فرمايم تا دوات از پيش دست ، و دستار از سر تو بردارند . خواجه جواب داد كه موكلان قضا و قدر دوات و دستار من با ديهيم و افسر سلطان درهم بسته‌اند و ميان اين چهار جنس مختلف ملازمت ثابت كرده و استقامت آن به سلامت اين منوط است . » سلطان از جواب خواجه در خشم شد و تاج الملك قمى را كه رياست ديوان تركان خاتون را داشت ، به جاى خواجه برگزيد . پس از چندى سلطان راه بغداد پيش گرفت و خواجه نيز از عقب او روان شد و در نهاوند به دست يكى از فدائيان از پاى درآمد . و پس از چندى ملكشاه\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nبيمار شد و هجده روز پس از قتل خواجه نظام الملك درگذشت . معزى گويد :\r\n رفت در يك مه به فرودس برين دستور پير * شاه برنا از پى او رفت در ماه دگر \r\n\r\nعلل رنجش سلطان ملكشاه از نظام الملك\r\nملكشاه سلجوقى از طول مدت وزارت خواجه و استيلاى او بر ممالك و تصرف او در اموال و فرمانروايى پسران و داماد و نمايندگان او در اقطار دولت سلجوقى ملول و ناراحت بود . تا اين‌كه ميان عثمان ابن نظام الملك كه ضبط و ربط امور شاه جهان تعلق به او مىداشت و شحنهء آن ولايت كه خواص سلطان بود ، نزاعى درگرفت و عثمان به نمايندهء سلطان اسائهء ادب كرد . شحنهء سلطان از اين معنى به خدمت سلطان شكايت كرد ، شاه پس از وقوف از اين جريان ، عده‌اى از درباريان را نزد نظام الملك فرستاده گفت : « اگر در ملك شريك منى ، آن حكم ديگر است . و اگر تابع منى ، چرا حد خود نگاه ندارى و فرزندان و اتباع خويش را تأديب نمىكنى كه بر عالم مسلط شده‌اند . به مثابتى كه حرمت بندگان ما نگاه ندارى ، اگر مىخواهى فرمايم تا دوات از پيش تو بردارند . ايشان نزد خواجه آمده پيغام بگذاردند وزير در غضب رفته ، گفت : با سلطان بگوئيد كه تو نمىدانى كه در ملك شريك توام و تو به اين مرتبه به تدبير من رسيدى ، و به خاطر ندارى كه چون الب‌ارسلان كشته شد ، به چه كيفيت امرا و لشكريان جمع آوردم و از جيحون گذشته و براى تو شهرها گشادم اقطار جهان مسخر گردانيدم . دولت تاج تو به دوات من منوطست .\r\nهرگاه دوات من برگيرى تاج تو را بردارند . « 1 » چون خشم خواجه تسكين يافت ، از گفته پشيمان شد و با فرستادگان گفت كه اين كلمات از سر آزردگى خاطر گفتم . اگر خواهيد ، همين سخن به عرض رسانيد . و الا آنچه مصلحت وقت باشد معروض داريد . رسولان مراجعت كرده با سلطان گفتند كه خواجه مىگويد من بنده كمينهء شهريار عالميانم و فرزندان من بنده‌زادگانند و حكم سلطان بر خون و مال ما نافذ است . هرچه فرمان شود ، تجاوز از آن صورت نبندد و من با عثمان آن كنم كه موجب عبرت ديگران گردد . سلطان اين سخن شنيد و خاموش شد . و چون مجلس خالى گشت ، رسولان معروض داشتند كه جواب خواجه نه اين بود كه در انجمن به مسامع عليه رسانيديم بلكه چنان و چنين گفت . از اين كلمات سلطان متوحش گشته به غايت كوفته خاطر شد ولى به عزل خواجه مبادرت نكرد و به جانب بغداد توجه نمود . خواجه از عقب سلطان روان شد . » در طى راه وقتى كه خواجه به بروجرد رسيد ، يكى از فدائيان كه به لباس اهل تصوف ملبس بود ، نامه‌اى به دست خواجه داد . در حالى كه خواجه به مطالعهء آن مشغول بود ، فدائى كاردى بر خواجه زد و كار او بساخت .\r\nبا اين‌كه در دوران سلطنت ملكشاه و پسرش سلطان سنجر ، طايفهء اسماعيليه گاه براى مبارزه با دشمنان خود ، به اين قبيل كشتارها دست مىزدند ، ولى نبايد از نظر دور داشت كه در اين ايام ، گاه سلاطين و امراى وقت از اين وضع استفاده كرده به نام اين طايفه يا با مواضعهء\r\n\r\n\r\n","description":"","footnote":"\r\n( 1 ) . تجارب السلف ، همان ، ص 279 و 285\r\n","page_name":" 342 ","page_number":342},
  {"content":"\r\n\r\nمحرمانه با آنان ، به قتل دشمنان خود مبادرت مىكردند . غلامان و ياران نظام الملك ، درست يا غلط ، اين قتل خواجه را محصول مخالفت باطنى سلطان شمرده و ظاهرا در مقام انتقامجوئى برآمدند . چنان‌كه سى و سه روز پس از قتل خواجه ، ملكشاه نيز در بغداد فوت كرد . امير معزى شاعر نامدار اين ايام ، در اين رباعى به اين دو واقعه اشاره مىكند .\r\n دستور و شهنشه از جهان رايت خويش * بردند و مصيبتى نيامد زين بيش\r\nبس دل كه شدى ز مرگ شاهنشه ريش * گر كشتن دستور نبودى در پيش \r\nمورخين آن ايام ، علت مرگ سلطان را ، سمى مىدانند كه به او خورانيدند .\r\nاستاد فقيد عباس اقبال مىنويسد : « بعد از قتل خواجه و مرگ ملكشاه ، دولت سلجوقى به هم برآمد و كسانى كه خواجه را پيش ملكشاه ، منفور كرده بودند ، نتوانستند حتى چند ماه نيز چرخ كارهاى ادارى ممالك ملكشاه را بگردانند . به علاوه نفوذ سى سالهء خواجه به زور از ميان نمىرفت و تا نظاميه و پسران خواجه به امرى رضا نمىدادند ، از هيچكس كارى ساخته نمىشد .\r\nچنان‌كه مدعى خواجه يعنى تاج الملك ابو الغنائم شيرازى ، موفق نشد كه با وجود مساعدت خليفه و تركان خاتون زوجهء سلطان ، محمود را به جاى ملكشاه به سلطنت بردارد و خود جاى خواجه را بگيرد . نظاميه او را قطعه‌قطعه كردند ، و بركيارق پسر بزرگ سلطان را به روى كار آوردند و وزارت او را به يكى از پسران خواجه يعنى عز الملك حسين سپردند .\r\nحق خواجه نظام الملك و پسران او در دولت سلجوقى و منتى كه خاندان او بر سلاطين اين سلسله دارند از مسلميات است . . . همين قدر در اينجا مىگوييم كه بر تخت نشاندن الب‌ارسلان و تثبيت سلطنت او در مقابل سليمان برادرش كه دست‌نشاندهء عميد الملك بود ، و استقرار سلطنت بركيارق ، نتيجهء كفايت و كاردانى مؤيد الملك پسر هنرمند او ، و سلطنت سلطانمحمد ايضا بر اثر زحمات و تدابير همين مؤيد الملك است . و دولت سنجر نيز قريب پنجاه و پنج سال در دست فخر الملك پسر خواجه و شهاب الاسلام برادرزاده‌اش ، و صدر الدين محمود و ناصر الدين طاهر دو پسر فخر الملك مىگشت ( تمام مدت امارت و سلطنت سنجر شصت و دو سال است ) و شمس الملك عثمان پسر ديگر خواجه ، مدتى وزارت سلطان محمود بن محمد بن ملكشاه ، و قوام الدين حسن بن ناصر الدين طاهر بن فخر الملك ايامى چند وزارت سلطان سليمان سلجوقى را داشت . و پسران ديگر و دامادان و دست‌پروردگان خواجه نيز از ايامى كه چغرى بيگ بر مرو مسلط شد تا قريب برافتادن سلاجقهء عراق ، امور دولت سلجوقى بتفاوت ايام كم‌وبيش تحت سيطره و نفوذ خاندان آل اسحاق يعنى خواجه نظام الملك و برادرزادگان و بنى اعمام و فرزندان و دامادان او بود . » « 1 »\r\nبه طورى كه شادروان اقبال در كتاب وزارت در عهد سلاطين بزرگ سلجوقى متذكر شده\r\n\r\n\r\n","description":"","footnote":"\r\n( 1 ) . عباس اقبال ، وزارت در عهد سلاطين بزرگ سلجوقى ، به اهتمام محمد تقى دانش‌پژوه و يحيى ذكاء ، ص 21\r\n","page_name":" 343 ","page_number":343},
  {"content":"\r\n\r\nاست ، خوشبختانه قسمتى از مراسلات رسمى عهد سلاجقه در كتابخانهء شرقى لنينگراد موجود است كه از طرف وزارت فرهنگ ، از روى آن عكسبردارى شده ، و ما از روى اين منبع قسمتهايى از نامه‌هاى تاريخى اين عصر را كه براى تشريح اوضاع اجتماعى و سياسى آن دوران سودمند است ، نقل مىكنيم :\r\nفرمان صدارت : « اولىترين كار كه انديشهء صافى و نظر شافى بدان گمارند . . . كار وزارت است كه مصالح جمهور و مناظم امور خلق بدان تعلق دارد . . . از آن عهد كه نوبت ملك و پادشاهى به ما رسيده است و آفتاب جهاندارى ما بر اقطار عالم تافته ، انديشهء ما مقصور بوده است بدان كه مملكت را ثبتها اللّه ، دستورى متدين و عالم و كافى و خوب سيرت و نيكوسريرت و قوانين ملك شناخته و آيندهء دولت دانسته و سير ملوك خوانده و از تجارب روزگار تهذيب يافته اختيار كرده آيد تا ما را بر نيكوكارى داده و راه‌هاى خوب نمايد . . . مصالح كافه مسلمانان ياد دهد و مقرر گرداند . چه ما به همه حال آن فرمائيم كردن كه وزير گويد و نمايد و پيش ما آرد و هر چه فرمائيم ، اعتماد بر قول او بايد داشتن و فصول سخن او همه به اصول انگاشتن . . . » « 1 »\r\nاز مندرجات اين نامه نيز تا حدى قدرت فراوان بعضى از وزراء و درجهء نفوذ آنها در امور مملكتى و شخص شاه آشكار مىشود . در دورهء حكومت سلاجقه ، مظاهر رژيم فئوداليته در ايران بيش از پيش آشكار مىشود . غير از اختلافاتى كه فئودالها و ملوك الطوايف با هم داشتند ، شاه نيز همواره از قدرت آنها نگران بود ، و گاه براى از بين بردن مدعيان خود با عده‌اى از اشراف و زورمندان همدست مىشد و دشمن بزرگ خود را از بين مىبرد . چنان‌كه ملكشاه كه از نفوذ خواجه نظام الملك و بستگان وى نگران شده بود ، به دستيارى عده‌اى از اشراف ، نظير تاج الملك و مجد الملك ، خواجه را از كار بر كنار و شايد مقدمات قتل او را فراهم ساختند و بعد علت و عامل اساسى قتل را ، يكى از فدائيان فرقه اسماعيليه معرفى كردند .\r\nچون مقام وزارت ارزش فراوان داشت ، جمعى با دادن رشوه به اين مقام مىرسيدند .\r\nچنان‌كه شمس الملك در حدود سال 500 ، با دادن دو هزار دينار خدمتانه ، به وزارت عرض لشكر در دستگاه سلطان محمد بن ملكشاه برقرار گرديد ، و در تمام مدت صدارت نظام الملك ثانى در اين شغل باقى بود .\r\nهمچنين فخر الملك براى آن‌كه وزارت را از دست مؤيد الملك خارج كند ، به دستيارى زبيده خاتون مادر شاه و مجد الملك قمى ، به تطميع بركيارق پرداخت ، و به طورى كه در كتاب راحة الصدور صفحهء 143 نوشته شده است « ره‌آورد و پيش‌كش بسيار و آلت و تجمل آورد از سراپردهء جهرمى و نوبتى اطلس و سلاحهاى نيكو و ساختهاى مرصع به جواهر و اسبان تازى تنگ‌بسته و شكره وزرادخانه و وزارت بستد . » به اين ترتيب مؤيد الملك كه براى وزارت از\r\n\r\n\r\n","description":"","footnote":"\r\n( 1 ) . همان ، ص 21\r\n","page_name":" 344 ","page_number":344},
  {"content":"\r\n\r\nفخر الملك شايسته‌تر بود ، به كمك رشوه از كار بر كنار و زندانى شد ، و ظاهرا فخر الملك و در معنى مجد الملك قمى ، به مقام وزارت رسيد . و از اين مثال مىتوان دريافت كه خريد مقامات مهم با پول و اعمال نفوذ در كارها ، در ايران سابقه‌اى كهن دارد . « 1 »\r\n\r\nتوطئه‌هاى سياسى عليه مخالفان\r\nعلاوه بر اين ، در آن دوره بهترين سلاح سياسى براى سركوبى مخالفان ، متهم ساختن آنان به همكارى با باطنيان بود . چنان‌كه در ايام سلطان محمد ، شخصى به نام قاضى خطيب كه در سال 500 سعد الملك و چهار تن از ديوانيان را به تهمت باطنى بودن به كشتن داده بود ، بار ديگر براى از بين بردن دشمنان و مخالفان ، يكنفر باطنى را فريب مىدهد و نام صد تن از مردان سياسى و دربارى را به او مىآموزد و مىگويد كه اگر از تو پرسيدند از باطنيه چه كسانى را مىشناسى ، اين عده را نام ببر و بيمى به خود راه مده سپس اين قاضى مغرض براى اجراى نقشهء خود ، به سلطان محمد مىگويد كه من مردى باطنى را مىشناسم كه به يارى او مىتوان از خصوصيات باطنيه اطلاعاتى كسب كرد . چون مرد باطنى را حاضر مىكنند ، او طبق تعليمات ، خطيب قريب صد تن از بزرگان زمان را برمىشمارد ، سلطان جاهل كه به گفته‌هاى او اعتماد كرده بود آنها را به دست امراى ترك مىسپارد و آنها املاك و دارائى ايشان را به غارت مىبرند . ولى خوشبختانه در سال 502 يكى از فدائيان اسمعيلى خطيب را بضرب كارد از پا درمىآورد . سلطان پس از اين واقعه ، به اشتباه خود پى مىبرد و زندانيان را آزاد مىكند . به طورى كه مرحوم اقبال در شرح حال وزراى سلجوقى متذكر شده‌اند : از زمان جلوس طغرل تا مرگ سنجر يعنى از 429 تا 552 كه صد و بيست و سه سال به طول انجاميده ، سى تن به وزارت طغرل ، الب‌ارسلان و ملكشاه و محمد و بركيارق و سنجر رسيده‌اند . از اين جماعت خواجه نظام الملك و دو پسرش فخر الملك و قوام الدين احمد نظام الملك و نظام الدين ابو المحاسن عبد الجليل اعز دهستانى و معين الدين مختص الملك كاشى را باطنيه كارد زدند و پنج وزير ديگر به سعايت همكاران دربارى ، يا امراى سلطان به قتل آمدند . و عده‌اى از وزراء نيز به تحريك رقبا و درباريان به دست باطنيه به قتل رسيده‌اند .\r\nظهير الدين نيشابورى در سلجوقنامه مىنويسد : « . . . چون آلب‌ارسلان به زمامدارى رسيد به دلالت نظام الملك عميد الملك ابو نصر كندرى را كه وزير عم او طغرل بيگ بود و ذهنى پاكيزه داشت ، بگرفت و وزارت بر نظام الملك حسن بن على بن اسحق طوسى مقرر كرد ، چون ابو نصر كندرى بر ملك واقف و مطلع بود و چند سال ملازم سلطان بود او را با خود مىگردانيد . مفيد و قانون ولايت و احوال خير و شر مملكت ازو استكشاف و استنطاق مىنمود و نظام الملك به رأى و كياست و ذهن و فراست ، دشمن جان او بوده ، به هلاكت و ريختن خون او سعى مىنمود .\r\nچه از كفايت و درايت و دورانديشى و باريك‌بينى او مخوف و مستشعر بود ، عاقبت به خون او\r\n\r\n\r\n","description":"","footnote":"\r\n( 1 ) . همان ، ص 205\r\n","page_name":" 345 ","page_number":345},
  {"content":"\r\n\r\nاجازت حاصل كرد ، و سايسى را به خون او به زندان فرستاد ، عميد الملك از كشندهء خود ، يك زمان امان و مهلت خواست ، و وضو به شرايط نيكو ساخت و چند ركعت نماز وداع بگذارد و گفت خون من بر تو حلال نيست ، اما من حلال مىكنم به شرط آن‌كه با من سوگند خورى كه چون فرمان به جاى آورى و از قتل من فارغ شوى ، حسبة للّه از من پيغامى به سلطان و خواجه برسانى . سلطان را بگوى كه كندرى گفت بس خجسته خدمتى و مبارك قتلى كه از خدمت ملازمت درگاه شما مرا كرد ، از صحبت شما دنيا و آخرت ، يعنى عمت طغرل بيگ مرا بركشيد و اين جهان به من داد تا بر آن حكم كردم و تو آن جهانم دادى به ادراك درجهء شهادت ، از خدمت شما مرا دنيا و آخرت حاصل شد . . . و خواجه را بگوى كه مذموم بدعتى و زشت قاعده‌اى در جهان آوردى ، به وزير كشتن و عدر و مكر كردن و عاقبت آن بينديشيدى ، مىترسم كه اين رسم ناستوده مكروه و مذموم به اولاد و اخلاف و اعقاب تو برسد و از آنگاه باز ، يك وزير به مرگ خود نمرد . . . » « 1 »\r\nكارهاى نظام الملك : ناگفته نماند كه پس از مرگ طغرل بيگ ، ابو نصر كندرى مايل بود سليمان فرزند ديگر طغرل به جاى پدر بنشيند ، ولى تلاش او به جايى نرسيد و به زندان افتاد و دو سال بعد ، ظاهرا به تحريك نظام الملك به دست آلب‌ارسلان به قتل رسيد . كندرى قبل از آن كه به دست دژخيمان از پاى درآيد ، پيام زير را به نظام الملك فرستاد : « با كشتن وزراء بدعت و رسم بسيار زشتى در دنيا به جاى گذاشتى ، از خداوند مسئلت مىكنم كه خودت و اعقابت را به همين سرنوشت مبتلا كند . » در مقابل اين قبيل كارهاى منفى كه گاه از سياستمداران سر مىزند .\r\nنظام الملك در دوران قدرت ، پس از برقرارى امنيت و آرامش در سال 1074 م . ( 466 ه ) حكيم عمر خيام نيشابورى و تنى چند از منجمين زمان را مأمور تهيهء تقويم جديد يعنى تقويم « جلالى » ( به مناسبت اسم جلال الدين ملكشاه ) نمود ، و آنان اين مأموريت را با دقت تمام به پايان رسانيدند .\r\nديگر از اقدامات خير نظام الملك ، توجه به امور فرهنگى و ايجاد مدارس عالى نظاميه در بغداد است كه يكى از استادان به نام آن حجة الاسلام غزالى بود . بزرگ‌ترين شاهكار قلمى نظام الملك سياست‌نامه است كه ظاهرا خواجه به دستيارى دانشمندان در 55 فصل راه و رسم مملكتدارى و بعضى از سازمانهاى ديوانى ايران در قرون‌وسطا و مسائل مهم سياسى ديگرى را مطرح كرده است .\r\nخواجه نظام الملك مانند يحيى برمكى ( وزير هارون الرشيد ) ، عاقل و مآل‌انديش بود « يحيى در دوران زمامدارى نظم و امنيت و عدالت نسبى را برقرار كرد ، راهها ، پلها و كاروانسراها ساخت و كانالهاى آبيارى حفر كرد ، و با وجود مالياتهاى سنگينى كه براى پر كردن خزانهء خليفه و\r\n\r\n\r\n","description":"","footnote":"\r\n( 1 ) . سلجوقنامه ، نشريات كلاله خاور ، ص 23 به بعد\r\n","page_name":" 346 ","page_number":346},
  {"content":"\r\n\r\nخزانهء شخصى خود مىگرفت همهء ولايتها كمابيش از امنيت و رفاه برخوردار بودند . » « 1 » خواجه نظام الملك نيز مانند يحيى ، به خوبى مىدانست كه يك زمامدار و وزير عاقل ، براى استثمار و بهره‌كشى از اكثريت جامعه ، بايد قائل به ضوابط و حدودى باشد ، و اگر كار استثمار عاقلانه ، به چپاول و غارت هستى رعايا منجر شود ، پس از سالى چند ، عوايد و درآمد عمومى نقصان مىيابد ، و در نتيجه از ميزان ماليات و عوايد دولت كاسته مىشود . و از اين رهگذر نه تنها تودهء مردم ، بلكه دولت و هيأت حاكمه نيز زيانى جبران‌ناپذير خواهند ديد .\r\nيكى از مدارك گرانبهاى تاريخى در عهد سلجوقيان ، نامه‌هايىست كه بين رجال سياسى و شخصيتهاى علمى و فرهنگى آن دوران ردوبدل شده و تا حدى اوضاع سياسى و فرهنگى و اجتماعى آن دوران را روشن مىكند .\r\n\r\nاندرز غزالى به خواجه ضياء الملك\r\nدر اين نامهء مشروح ، پس از مقدمه‌اى چنين مىنويسد : « . . . چون صدر وزارت بلغه اللّه اعلى المقامات ، مرا از جاى نازل‌تر به جاى رفيعتر مىخواند ، من نيز وى را از مقام گروه اول كه اسفل السافلين است به اعلىعليين كه مقام گروه سوم است مىخوانم . . . بسيج آن كند كه به زودى از حضيض درجهء عوام به رفاع درجهء خواص انتقال كند كه راه از طوس و از بغداد و از همهء بلاد به حق‌تعالى يكى است ، بعضى نزديك‌تر و بعضى دور تر نيست . اما راه از اين سه مقام به حق‌تعالى برابر نيست و به حقيقت بشناسد كه اگر يك فرض از فرايض خداى تعالى فرومىگذارد و يا از محظورات شرع ارتكاب مىكند و يا يك شب آسوده سر مىخسبد و در همهء ولايت يك مظلوم رنجور باشد ، درجهء وى جز حضيض مقام نيست و از جملهء اهل غفلت است . » « 2 »\r\n\r\nقسمتى از نامهء حكمت‌آميز غزالى به خواجه فخر الملك بن نظام الملك وزير سلطان سنجر\r\n« بسم اللّه الرحمن الرحيم امير و حسام و نظام و هرچه بدين ماند همه خطابست و القاب و از جمله وهم و تكلف است و انا و اتقياء امتى براء من التكلف معنى « امير » به دانستن و حقيقت وى طلب كردن مهم‌تر است ، هركه ظاهر و باطن به معنى اميرى آراسته است امير است ، اگرچه هيچكس او را امير نگويند و هركه از اين معنى عاطل است اسير است اگرچه همه جهان ويرا امير گويند . و معنى امير آن است كه امر وى بر لشكر وى روان بود ، و اول لشكرى كه در ولايت آدمى كرده‌اند جنود باطن وى است و اين جنود را اصناف بسيارند و « ما يعلم جنود ربك الا هو » و رؤساى ايشان سه‌اند يكى شهوت كه به قاذورات و مستقبحات گرايد ، و يكى غضب كه قتل و ضرب و هجم فرمايد ، و ديگر كرنرى كه به مكر و حيلت و تلبيس راه نمايد و اين معانى را اگر از عالم شكل و صورت كسوتى پوشيدندى به سزا ، يكى خنزيرى بودى و ديگرى كلبى و ديگر شيطانى ، و خلق دو گروهند : گروهى آنند كه اين هر\r\n\r\n\r\n","description":"","footnote":"\r\n( 1 ) . ويل دورانت ، تمدن اسلامى ، ص 75\r\n( 2 ) . غزالىنامه ، از استاد همائى ، ص 210\r\n","page_name":" 347 ","page_number":347},
  {"content":"\r\n\r\nسه را مقهور و مسخر كرده‌اند و فرمان بر ايشان روان كرده‌اند اين قوم اميران و پادشاهانند . و گروهى آنند كه كمر خدمت ايشان بسته‌اند و روز و شب در طاعت و متابعت ايشان استاده‌اند اين قوم اسيرانند و نابينايان اين عالم باشند . . . »\r\nسپس در پايان‌نامه به خواجه فخر الملك اندرز مىدهد « . . . اگر سعادت آخرت خواهى ، فرمان حق‌تعالى پيش گير ، مپرس و مپوش و مجوى و مخور و تصرف مكن الا در فرمان حق تعالى . و اگر دلت قرار نمىگيرد و مىخواهى تا شمه‌اى از حقيقت كارها بشناسى ، از كتاب كيمياى سعادت طلب كن و صحبت كسى اختيار كن كه وى از دست شيطان بجسته باشد و برسته بود تا ترا نيز برهاند . » « 1 »\r\nدر مراسله‌اى كه سلطان سنجر به وسيلهء منشى تواناى خود مؤيد الدين به وزير خليفه مسترشد در نيمهء رمضان سال 528 از خراسان نوشته است ، روش سياسى خود را نسبت به فرقهء اسماعيليه و تودهء مردم روشن مىكند . و از جمله مىنويسد : « امروز ايزد تعالى همه جهان را در تحت تصرف و امان ما دارد . . . هر روز ايزد جل و جلاله ملك و دولت مستحكم‌تر مىگرداند . . . ما هر روز اندرين كامرانى متواضع‌تريم و در متابعت سراى عالى غالىتر ، در حق رعايا مسلمانان و كافه رعايا هميشه به نيكويى انديشيده‌ايم و سريرت و عقيدت از همه انديشه‌هاى ذميم و ارادت ظلم و عدوان صافى داشته‌ايم و از تجبر و تكبر و نخوت بر خلق خداى تعالى دورى جسته‌ايم و خويشتن را از قواعد جباران و فراعنه صيانت كرده و راه وصول اصحاب حاجات به حضرت خويش سهل و آسان گردانيده و حجاب توقع از ميان برداشته و به قدر ميسور اولياء و اصفيا و حشم و رعايا را مواسات فرموده و خويشتن را بندهء گناهكار ضعيف شناخته . چه معلوم است كه از همهء اموال و ذخاير دنيا ، در روزى دو قرص و كسوتى بيش نصيب ما نيست . و مىدانيم كه پدر و جد و اعمام و اخوان ما و ديگر ملوك سلاطين عالم ، نيز ، جمعى كه فراهم آورده‌اند بگذاشتند ، و ملك باقى جز آفريدگار را نتواند بود . . . و ديگر به سمع ما مىرسد كه مىگويند بر سبيل تشنيع كه ملحدان را امان داده است ، آن هم از آن سخنهاست كه به مراد مىرسانند و آن اثر كه ما را و حشم ما را بوده است ، در قهر ايشان ياد نيارند . و ندانند كه مثل آن به هيچ‌وقت نبوده است . » « 2 »\r\n\r\nمنشور وزارت مجد الدين كرمانى\r\nارزش ديوان وزارت و تأثير وزيرى كاردان و بىغرض در حسن جريان كارها در منشور زير بيان شده است منشور زير ظاهرا از محى الدين طغرلشاه بن محمد بن ارسلان شاه سلجوقى است كه بعد از پدرش در سال 551 در كرمان به سلطنت رسيده است . به موجب اين فرمان ، مجدالدين كرمانى در سال 544 به منصب وزارت برگزيده مىشود . در اين نامه پس از مقدمه‌يى مىنويسد : « كه توفيق در كار مملكت‌دارى موقعى امكان‌پذير است كه مملكت را دستورى متدين ، عالم كافى خوب\r\n\r\n\r\n","description":"","footnote":"\r\n( 1 ) . عباس اقبال آشتيانى ، مجموعهء مقالات ، مكاتيب فارسى غزالى ، ص 871\r\n( 2 ) . نامهء سنجر به وزير المسترشد ، مجلهء يادگار ، سال 4 ، ش 1009 ، ص 142 به بعد\r\n","page_name":" 348 ","page_number":348},
  {"content":"\r\n\r\nسيرت و نيكوسريرت ، قوانين ملك شناخته و آيين دانسته و سير ملوك خوانده و از تجارب روزگار تجذب يافته اختيار كرده آيد ، تا ما را به نيكوكارى دارد و راههاى خوب نمايد . . . و مصدوقهء حال رعايا و زيردستان صافى از شوايب غرض به سمع ما رساند ، مصالح كافهء مسلمانان ياد دهد و مقرر گرداند چه ما به همه حال آن فرماييم كه وزير گويد و نمايد و پيش ما آرد . . . مجمع اين مآثر و شايستهء اين منصب بزرگ صاحب اجل مؤيد منصور . . . به آداب دين و دنيا آراسته است . » « 1 »\r\n\r\nوزارت در عهد سلجوقيان\r\nبه نظر بارتولد ، سلجوقيان به اقتضاى محيط نشوونماى خود ، با زندگى آميخته با تمدن و شهرنشينى آشنا نبودند و نمىتوانستند همانند سامانيان و غزنويان حكومت نمايند ، حتى سران اين قوم تا تا پايان كار خود ، از هرگونه دانش و تعليمى بيگانه بودند و خبر موثقى در دست است كه حتى آخرين سلطان مقتدر سلجوقى يعنى سنجر ، سواد خواندن و نوشتن نداشت . دليلى هم نيست كه بگوئيم اسلاف وى باسوادتر از او بودند ، گرچه پدرش ملكشاه ، واجد فرهنگ بيشترى معرفى مىشود . بديهى است كه سلطان بىسواد نمىتوانسته مراقب دستگاه ادارى متصرفات وسيع خويش باشد . و اين وظيفه منحصرا به عهدهء وزير بود . بدين سبب در عهد سلجوقيان ، وزيران به درجه‌اى از اقتدار رسيدند كه پيشتر بىسابقه بود . نظام الملك كاملا حق داشت كه خود را با سلطان خويش شريك در حكومت بخواند ، درعين‌حال در چنين شرايطى مداخلهء سلطان و دربار او در امور حكومت انعكاس نكبت‌بار خاصى در جريان امور داشت . به همين جهت نظام الملك مىكوشيد كه حتى الامكان تمركز و ثباتى در اوضاع پديد آورد . و اين آرزو با ماهيت استبدادى حكومتهاى آن دوران تحقق‌پذير نبود . نظام الملك مىكوشيد كه دستجات صحرانشين سلجوقى را اندك‌اندك با زندگى شهرى آشنا و مأنوس كند و فرزندان « دشت و صحرا » را به صورت غلامان دربارى درآورد . ولى تحقق اين انديشه كارى سهل و آسان نبود . « 2 »\r\n\r\nمناصب دولتى در عهد سلاجقهء روم\r\nدر كتاب مسامرة الاخبار و مسايرة الاخيار در توصيف مناصب دولت در عهد غياث الدين كيخسرو ، چنين مىخوانيم : « مناصب كماكان بر اكابر مقرر ماند . وزارت بر صاحب فخر الدين . . .\r\nامارت به اسم پروانگى بر معين الدين پروانه ، و نيابت سلطنت به اسم امين الدين ميكائيل و استيفا به نام مجد الدين . . . و اشراف ممالك به اسم جلال الدين . . . بگلربيگى بر شرف الدين . . .\r\nمفوض شد . » « 3 » بارتولد مىنويسد :\r\n« . . . در دولت خوارزمشاهيان نيز همان مشاغل عمدهء عهد سلطنت\r\n\r\n\r\n","description":"","footnote":"\r\n( 1 ) . مؤيد ثابتى ، اسناد و نامه‌هاى تاريخى ، پيشين ، ص 143\r\n( 2 ) . بارتولد ، تركستان‌نامه ، پيشين ، ص 649 به بعد ( به اختصار )\r\n( 3 ) . اخبار سلاجقهء روم ، پيشين ، ص 418 ( به اختصار )\r\n","page_name":" 349 ","page_number":349},
  {"content":"\r\n\r\nسلجوقيان ، يعنى مقام وزير و قاضى و مستوفى وجود داشته است . مورد استعمال اصطلاحات « وكيل » و « مشرف » در قرن ششم هجرى ظاهرا اندكى تغيير كرد ، گذشته از « وكيل درگاه » از « وكيل ديوان خاص » كه محتملا مطابق با « وكيل خرجى » عهد مغولان بود ، ياد شده است . وكيل بر وصول و دريافت وجوه نقدى - به استثناى آنچه خاص نگهدارى لشكر بود - نظارت مىكرد در ايالات اين وظيفه را مشرفان ايفا مىكردند . رئيس اين اداره به نظر خويش متصديان مشاغل را در ايلات معين و منصوب مىكرد . فقط وزيران ايالتى به فرمان همايون منصوب مىگشتند ، به ويژه در نواحى كه ولايت به عهدهء شاهزاده‌اى بوده ، در ميان مشاغل لشكرى ، بر خلاف دولت سلجوقيان شغل دژخيم ( جاندار ) واجد اهميت بسيار بود . در سندى كه از طرف تكش نوشته شد ، « جاندار » در شمار بزرگان لشكر و سران نگهبانان سلطان نام برده شده است .\r\nدر زمان سلطان محمد خوارزمشاه ، اياز كه مأمور اجراى احكام قتل صادره از طرف سلطان بود ، لقب « جهان‌پهلوان » داشته و رياست فوجى مركب از ده هزار سوار را عهده‌دار بوده است . دربارهء قدرت و نيروى مأموران ادارى اطلاعات ما كمتر است . . . در اين دوره نيز به وزارتهاى موروثى برمىخوريم . اساس و شيوهء انتظامات لشكرى كه در زمان سلجوقيان بسط يافته بود ، در اين دوران هم كماكان وجود داشته است . . . » « 1 »\r\n\r\nالقاب و عناوين\r\nالقاب و عناوين از ديرباز مورد علاقهء ايرانيان بوده است . براون ضمن بحث در پيرامون آثار ادبى هخامنشى مىنويسد :\r\n« داريوش كبير قانع است به اين‌كه خود را پادشاه بزرگ ، شاه شاهان ، پادشاه ايران ، پادشاه كشورها ، فرزند ويشتاسپ ، نوهء ارشام هخامنشى بخواند .\r\nولى شاپور ساسانى در كتيبه‌هاى پهلوى واقع در حاجىآباد ، خود را آسمانى ( يعنى فوق بشر ) و مزداپرست مىداند و مىگويد شاهپور شاه شاهان ايران و غير ايران ، و مينوسرشت و از سوى يزدان فرزند موجودى آسمانى و مزداپرست اردشير ( ارتخشتر ) مينوسرشت از سوى يزدان ، نوهء بابك پادشاه كه خود نيز آسمانى و از سوى يزدان بوده است . به نظر براون هركس در پى تحصيل زبان فارسى باشد ، به اندازهء كافى با القاب و عناوين توخالى و پرطمطراقى كه بيشتر فرمانروايان كوچك ايران در ادوار بعد از اسلام براى تجليل و آرايش نام خود لازم مىشمردند ، آشناست . و من با تكرار آن مكررات كه حاكى از خودخواهى و\r\n\r\n\r\n","description":"","footnote":"\r\n( 1 ) . تركستان‌نامه ، پيشين ، ص 785 به بعد\r\n","page_name":" 350 ","page_number":350},
  {"content":"\r\n\r\nخودپسندى آنهاست ، بيهوده مايهء خستگى و ملال خاطر ديگران را فراهم نخواهم كرد . » « 1 »\r\nبه طورى كه كريستن سن دانماركى مىنويسد : در ايران قبل از اسلام نيز طبقهء ممتاز القاب و عناوينى مختص به خود داشته . چنان‌كه بهرام اول لقب گيلانشاه و وهرام سوم حاكم سيستان لقب سگانشاه و حكمران كرمان به لقب كرمانشاه ناميده مىشد . علاوه بر اين ، عناوينى نظير ارگبذ اسواريذ و نژادگان از وجود القاب و عناوين در عصر ساسانيان حكايت مىكند . » « 2 »\r\nچنان‌كه گفتيم ، القاب تعارف‌آميز به طور رسمى از عهد عباسيان آغاز شد ، آنان براى عمال خويش نظير ابو مسلم خراسانى و ابو سلمه خلال ، عناوينى تعيين كردند و اولى را امين آل محمد و دومى را وزير آل محمد خواندند و به قول ابو ريحان بيرونى ، عباسيان دوست و دشمن را يكسان لقب دادند و در اين راه زياده‌روى كردند . به طورى كه رفته‌رفته سران حكومت به يكى دو لقب قانع نبودند و عباسيان لقبهايى نظير : بهاء الدوله ، ضياء المله ، ذو اليمينين ، ذو الرياستين ، ذو القلمين را به امرا و وزراى خود اعطا كردند . در عهد سلاطين آل بويه ، سامانيان ، غزنويان ، سلاجقه ، اتابكان ، صفويه و قاجاريه نيز اعطاى القاب سخت معمول بود .\r\nاستاد فقيد محمد قزوينى در حواشى و تعليقات چهار مقالهء نظامى عروضى چنين مىنويسد : « . . . و خلف بن احمد نخست كسى است كه محمود غزنوى را به لقب سلطان خواند ، در مجمل التواريخ كه در عهد سلطان سنجر يعنى در سنهء 520 تأليف شده است و يك نسخهء قديم مصححى از آن در كتابخانهء ملى پاريس موجود است ، گويد : و نخست نام سلطنت بر پادشاهان از لفظ امير خلف ملك سيستان رفت . چون محمود او را بگرفت و به غزنين آورد ، گفت محمود سلطان است و از آن پس اين لقب مستعمل شد . »\r\nابن خلدون در مقدمهء خود با آوردن شعرى از ابن ابى شرف ، به ابتذال القاب اشاره مىكند و مىگويد :\r\n ممايز هدنى فى ارض اندلس * اسماء معتمد فيها و معتضد\r\nالقاب مملكة فى غير موضعها * كالهريحكى انتفاخا صورة الاسد \r\nآنچه مرا از خاك اندلس دور نگاه مىدارد ، لقبهايى چون معتمد و معتضد است كه در غير مورد به كار رفته است . دارندگان اين القاب توخالى به گربه‌اى مانند كه به خود باد مىكنند تا به صورت شير درآيند .\r\nابو بكر خوارزمى درباره لقبهايى كه از طرف خليفه به اين و آن داده مىشد در معجم الادبا چنين مىگويد :\r\n « قل الدراهم فى كيسى خليفتنا * و صار ينفق فى الاقوام القابا \r\n\r\n\r\n","description":"","footnote":"\r\n( 1 ) . ادوارد براون ، تاريخ ادبى ايران ، ترجمه و تعليق از على پاشا صالح ، ص 142\r\n( 2 ) . آرتور كريستنسن ، ايران در زمان ساسانيان ، ص 118 به بعد\r\n","page_name":" 351 ","page_number":351},
  {"content":"\r\n\r\nپول در جيبهاى خليفه ما كم شده است در عوض به جاى پول لقب مىبخشد . » « 1 »\r\nسير القاب و عناوين : در صدر اسلام از تشريفات دربارى و القاب و عناوين و حاجب و دربان نام و نشانى نبود ، پس از آن‌كه مردم با ابو بكر بيعت كردند ، او را خليفة رسول الله خواندند .\r\nو پس از آن‌كه عمر به خلافت رسيد ، يكى از صحابه او را « امير المؤمنين » خطاب كرد و مردم اين لقب را شنيدند و از اين پس او را به اين لقب خواندند . پس از آن‌كه بر سر خلافت بين مسلمين اختلاف افتاد ، شيعيان لقب « امام » را به على ( ع ) اختصاص دادند و تنها او را امير المؤمنين خطاب كردند .\r\nغير از شيعيان ، رافضيان افريقيه و ادارسهء مغرب و ساير فرق اسلامى ، پيشوايان خود را امام و امير المؤمنين خطاب مىكردند بعدها بخصوص در دورهء خلافت بنى عباس ، خلفا براى ابراز وجود به پادشاهان القاب مىدادند كه از آن جمله است لقب شرف الدوله ، عضد الدوله ، نظام الملك ، ركن الدوله و غيره . بطوريكه در كتاب تجارب‌السلف آمده است « عرب را القاب رسم نبوده است و وقتى كه خواستندى تعظيم كسى كنند . . . كنيهء او گفتندى ، اما القاب آيين سلاطين عجم است مثل بنى بويه و بنى سلجوق . . . اما عدول از لقبى به لقبى جهت آن كردند كه نامها متفاوت است . نام هست كه از نامى بهتر است . . . و جاحظ گفته است كه ابو عبيد إله بزرگ‌تر است از ابو عبد إله . و ادراك فرق به ذوق صحيح توان كرد . و همچنين القاب نيز متفاوت است . . .\r\nنصير الدين و مؤيد الدين و عون الدين . . . بزرگ‌تر است از نجم الدين و شمس الدين و تاج الدين .\r\nخلفا چون خواستندى كه كسى را بزرگ گردانند و مراتب عالى بخشند ، هيچ دقيقه‌يى از دقايق اجلال و تعظيم فرونمىگذاشتند تا حدى كه در سراى ، جاى ايستادن اسب آن‌كس هم معين مىگردانيدند . » پس از آن‌كه مستنصر وزير قمى را دستگير كرد ، ابن ناقد را به خدمت خود خواند و ضمن اعطاى خلعت وزارت ، كليهء القاب وزير پيشين را به وى ارزانى داشت : المولى الوزير الاعظم الصاحب الكبير المعظم العالم العادل المؤيد المظفر ، المنصور المجاهد نصير الدين صدر الاسلام غرس الامام ، عضد الدوله مغيث الامه ، عماد الملك ، اختيار الخلافة المعظمه مجتبى الامامة المكرمه ، تاج الملوك سيد صدور العالمين ملك وزراء الشرق و الغرب غياث الورى ابو الازهر محمد بن الناقد ، ظهير امير المؤمنين .\r\nاهميت القاب : معز الدوله پس از تصرف كرمان در سال 334 راه بغداد پيش گرفت و بر مستكفى چيره شد در اين هنگام خليفه او را معز الدوله و لقب عماد الدوله و ركن الدوله را به دو برادرش عطا كرد ، عناوين و القاب از دوره سامانيان به بعد اهميت مخصوصى پيدا مىكند .\r\nسلاطين ، امراء و وزراء هريك براى كسب موقعيت ، سعى مىكردند تا لقبى به دست آورند به طورى كه نظام الملك متذكر مىشود تا قبل از دورهء سلاجقه ، اعطاء القاب و عناوين ساده و سهل\r\n\r\n\r\n","description":"","footnote":"\r\n( 1 ) . على اصغر فقيهى ، شاهنشاهى عضد الدوله ، پيشين ، ص 37\r\n","page_name":" 352 ","page_number":352},
  {"content":"\r\n\r\nنبود ، و مقام و موقعيت و ارزش اجتماعى اشخاص را به وسيلهء القابى كه به آنها داده مىشد ، تشخيص مىدادند . مثلا به امرا و بزرگان حسام الدوله ، سيف الدوله و امين الدوله ، نظام الملك ، كمال الملك ، جمال الملك ، شرف الملك ، عميد الملك ، و به سلاطين در دورهء سامانيان فقط يك لقب مىدادند مثلا نوح را شاهنشاه خواندند پدر نوح منصور را « امير سديد » و پدر منصور را « امير حميد » و محمود غزنوى را « يمين الدوله » لقب دادند . پس از آن‌كه خليفه به خان سمرقند سه لقب داد ، محمود كه مردى متعصب و جاه‌طلب بود ، سخت ناراحت شد كه چرا با همهء كشورگشاييها او را فقط يك لقب داده است . پس از فرستادن نمايندگان و هداياى بسيار ، بالاخره او را يمين الدوله ، امين المله ، ابو القاسم ، ولى ، امير المؤمنين لقب دادند .\r\nقضات و پيشوايان دين را مجد الدين ، شرف الدين ، شرف الاسلام ، فخر العلما ، و اميران جنگجو را ظهير الاسلام ، غياث الدين و الدنيا ، شرف الاسلام و سيف الدين لقب مىدادند .\r\n« در دورهء سلاجقه لقب اتابك كه به معنى پدرخوانده است ، به معلم و مربى وليعهد اعطا مىشد ، القاب و عناوين در عهد سلاجقه خيلى طرف توجه قرار مىگيرد . لقب شاه گاهى به اشخاص داده مىشد . نظير « بهرامشاه » پدر ابن بىبى مورخ ، كه از رجال دربارى بود ترجمان لقب داشت ، در اين دوره لقب افندى كه از يونانيان گرفته شده مخصوصا در بين سلاجقهء روم معمول بود . روساى قبايل كه از طرف سلطان انتخاب مىشدند ، به عنوان « امير » خوانده مىشدند ، تركهاى عثمانى رئيس شهربانى را « شحنه » مىگفتند . » « 1 »\r\nخواجه نظام الملك براى القاب اهميت و ارزش بسيار قائل است ، و در معنى القاب مىنويسد :\r\n« ديگر القاب بسيار شده است و هرچه بسيار شود ، قدر و خطرش نماند .\r\nو هميشه پادشاهان و خلفا در معنى القاب تنگ مخاطبه بوده‌اند كه از ناموسهاى مملكت يكى نگاه داشتن لقب و مرتبت و اندازهء هركسى است . چون لقب مرد بازارى و دهقان ، همان باشد كه لقب عميدى ، هيچ فرق نباشد ميان وضيع و شريف و محل معروف و مجهول يكى باشد . چون لقب امامى يا عالمى يا قاضيى معين الدين بود و لقب شاگردى يا تركى كه از علم شريعت هيچ دست ندارد ، بلكه خواندن و نوشتن هم نداند لقبش معين الدين بود . پس چه فرق باشد ميان عالم و جاهل و قاضيان و شاگردان در مرتبت ؟ لقب هردو يكى باشد و اين روا نباشد . . . اكنون تميز برخاسته است و تركان لقب خواجگان بر خويشتن مىنهند ، و تازيكان لقب تركان و به عيب نمىدانند . . . » « 2 »\r\nنظام الملك در صفحات بعد مىنويسد :\r\n\r\n\r\n","description":"","footnote":"\r\n( 1 ) . كردلفسكى ، تاريخ سلاجقهء آسياى صغير ، ترجمهء شادروان على اصغر جادلاقى ( قبل از انتشار )\r\n( 2 ) . سياستنامه به اهتمام هيوبرت ، پيشين ، ص 189\r\n","page_name":" 353 ","page_number":353},
  {"content":"\r\n\r\n« كه در روزگار ، ارزش لقب از بين رفته كه . . . كسى را اگر هفت لقب با ده لقب كمتر نويسند ، خشم گيرد و بيازارد . . . و سامانيان كه چندين سال پادشاه روزگار ما بودند و بر ماوراء النهر و غزنين و خراسان و خوارزم و نيم‌روز و عراقين فرمان دادند ، هر يكى را يك لقب بوده است . نوح را شاهنشاه خواندندى و پدر نوح منصور امير سديد و پدر منصور نوح را امير حميد . . . از بوييان . . . يكى را ركن الدوله لقب بود و يكى را عضد الدوله و وزيرانشان را لقب استاد جليل و استاد خطير بود و وزيرى كه از وى بزرگ‌تر و فاضل‌تر نبود ، در عراق و خراسان صاحب عباد بود و لقب او كافى الكفاة بود و لقب وزير سلطان محمود شمس الكفاة بود . . . سپس خواجه از اين‌كه در عهد او مسألهء القاب نظم و نسق ديرين را از كف داده اظهار ملال مىكند و مىنويسد :\r\n« . . . اكنون هرنااهلى و مجهولى و بىفضلى را دين و دولت و ملك در لقب آورده‌اند . » « 1 »\r\n\r\nنخستين كسى كه با القاب و عناوين ، مخالفت ورزيد\r\nدر ايران بعد از اسلام اولين كسى كه به مترسلان درس ساده‌نويسى آموخت ، حسن صباح بود . در عهد سلطان سنجر رئيس مظفر را كه يكى از پيروان صديق حسن صباح بود ، به علت پيرى و ناتوانى در محفّه گذاشته به نزد سلطان بردند . پادشاه او را بسيار نواخت . يكى از وزيران ( كه محتملا فخر الملك فرزند نظام الملك بود ) رئيس را نكوهش كرد كه « پيرانه‌سر مطيع ملحدان شده است و مال و دژ امير داد حبشى را به ايشان داده . رئيس پاسخ داد : زيرا كه حق با ايشان ديدم و گرنه توقع مال و جاه نداشتم و ندارم . آنگاه چند نامه را كه از دربار سلجوقى به وى نوشته شده بود خواست و به وزير نشان داد و گفت ببين « چه القابى عالى و اسامى بلند نوشته‌اند . » و بعد نامه‌هاى حسن را نمود و گفت : « ببين چگونه بىتكلف مىنويسد اگر مقصودم مال و لقب و مقامى بود ، هرگز نمىبايست از درگاه سلطان دور شوم . »\r\nكاغذهاى حسن چنين بود : « رئيس مظفر خدايش نيكى بر مزيد كناد . . . چنين كند و چنان كند . . . » وزير تعجب كرد و گفت : « احسنت به فرمان ده و فرمانبر . اين را چه توان گفت ؟ » « 2 »\r\nناگفته نماند كه چون حسن صباح بر آن شد كه دژ الموت را از مهدى علوى خريدارى كند ، براتى بر عهدهء رئيس مظفر نوشت كه متن آن را مورخان نقل كرده‌اند و نمونهء درخشانى از ايجاز و اختصار در نامه‌نويسى است بدين مضمون :\r\n« رئيس مظفر حفظة اللّه ، مبلغ سه هزار دينار بهاى دژ الموت به مهدى\r\n\r\n\r\n","description":"","footnote":"\r\n( 1 ) . همان ، ص 198\r\n( 2 ) . كريم كشاورز ، حسن صباح ، ص 185\r\n","page_name":" 354 ","page_number":354},
  {"content":"\r\n\r\nرساند . . . مهدى علوى برات را گرفت و در دل انديشيد كه رئيس مظفر داراى جاه و مقام است و قائم‌مقام مرد مقتدرى چون امير داد حبشى مقرب درگاه بركيارق مىباشد چگونه ممكن است برنامه و برات اين مرد بىسروپا وقعى نهد .\r\nبنابراين در پى اخذ وجه نرفت . ولى پس از مدتى تنگدست شد ، براى آزمايش برات را نزد رئيس مظفر برد و او نيز در حال ، خط بيوسيد و زر بداد . » « 1 »\r\nناگفته نگذاريم ، كه غزالى نيز با القاب پرطمطراق به سختى مخالف بود ، وى در آغاز نامهء حكمت‌آميزى كه به خواجه فخر الملك ( فرزند خواجه نظام الملك ) وزير سلطان سنجر نوشته است با صراحت تمام مىگويد :\r\n« بسم إله الرحمن الرحيم ، امير و حسام و نظام و هرچه بدين ماند همه خطابست و القاب و از جمله وهم و تكلف است « و انا و اتقياء امتى براء من التكلف » معنى امير بدانستن و حقيقت وى طلب كردن مهمتر است ، هركه ظاهر و باطن به معنى اميرى آراسته است امير است اگرچه هيچكس او را امير نگويد و هركه از اين معنى عاطل است اسير است اگرچه همه جهان او را امير گويند . . . » « 2 » با اينحال همهء مردم مانند حسن صباح و غزالى فكر نمىكردند و براى كسب القاب و عناوين سخت تلاش مىكردند .\r\nمحمد بن هندوشاه نخجوانى در جزء دوم از جلد يكم كتاب دستور الكاتب فى تعيين - المراتب از صفحهء 1 تا پايان صفحهء 93 كتاب خود را به توصيف القاب و عناوين امراء ، وزراء ، خواتين ، نقبا ، سادات ، مشايح ، قضاة و اتباع ايشان نواب ديوان سلطنت و ديوان وزارت و اصحاب ديوان ، چون مستوفى ، مشرف ، ناظر ، حكام اوقات ، ملوك ولايات ، رسولان اطراف ، امير شكار ، و امير مجلس و ديگر شخصيتهاى مملكتى پرداخته و برحسب مقام و موقعيتى كه دارند براى هريك عنوانى خاص ذكر كرده است .\r\nابن يمين شاعر انسان‌دوست و آزادانديش ما كه به سال 749 هجرى قمرى درگذشته است ، از آشفتگى وضع القاب و عناوين در عهد خود سخن مىراند و از سر طعن مىگويد :\r\n دورى درآمده است كه راضى نمىشود * كمتر كسى كه صدر معظم نويسمش\r\nآخر وزير را چه نويسم كه هرفقير * دارد طمع كه صاحب اعظم نويسمش\r\nمنصب بدان رسيده كه اكنون گداى كوى * نپسندد ار ز شاه جهان كم نويسمش \r\nكاررى كه در عصر صفويه به ايران آمده است ، در سفرنامهء خود مىنويسد : « در بين ايرانيان نام خانوادگى معمول نيست ، اما براى معرفى شخص مىگويند فلان پسر فلان . عنوان افتخارى صاحبان قلم و نويسندگان « ميرزا » و لقب جنگاوران و اهل رزم « بيگ » است . ولى غالبا اين قبيل عنوانها را از سر اشتباه به نادانان مىدهند . به اولاد محمد ( ص ) معمولا صاحب\r\n\r\n\r\n","description":"","footnote":"\r\n( 1 ) . همان ، ص 127\r\n( 2 ) . عباس اقبال آشتيانى ، مجموعهء مقالات مكاتيب فارسى غزالى ، ص 871\r\n","page_name":" 355 ","page_number":355},
  {"content":"\r\n\r\nمىگويند و اين كلمه معنى سينيور دارد . » « 1 »\r\nرستم الحكما در پايان كتاب خود رستم التواريخ به القاب آن دوران اشاره مىكند ، از جمله مىنويسد : كه القاب فتحعليشاه عبارت بود از نواب همايون ، نواب مالك الرقاب ، نواب اقدس و الا شاهنشاه عالم ، خاقان اعظم ، قاآن افخم ، اولو الامر محترم ، خديو صاحبقران ، كامكار معظم . . . و براى شاهزادگان القابى چون قهرمان الملك ، شجاع الملك ، توأمان الملك ، اعتماد الملك ، قوام الملك ، معين الملك ، رشيد الملك ، امين الملك ، مقيم الملك ، ظهير الملك ، غياث الملك ، ناسخ الملك ، ناصر الملك ، ركن الملك ، زين الملك ، سعد الملك ، و جز اينها بر مىشمارد . » « 2 »\r\nشهوت كسب عناوين و القاب چنان‌كه اشاره كرديم ، تا پايان سلسلهء قاجاريه در ايران وجود داشت .\r\nغالبا اشخاص به موجب فرمان صاحب لقب مىشدند .\r\nفرمان القاب : فرخ خان در رمضان 1272 به موجب فرمانى به لقب امين الملكى ملقب و به اخذ نشان تمثال همايون ( تصوير ناصر الدين شاه ) مفتخر شد .\r\nپس از مقدمه‌اى ، در فرمان اعطاى نشان چنين آمده است « . . . مقرب الخاقان فرخ خان . . . در هر وقتى از اوقات كه مصدر خدمتى از خدمات مهمه و مرجوعات معظمه گرديد ، زر كامل العيار قابليتش از بوتهء امتحان بىغل‌وغش برآمد . . . درين وقت درخور همت ملوكانه چنان ديديم كه نشانى طراز پيكر افتخارش قرار دهيم و به اعطاى لقبى خاص بين الاقرانش سرفراز فرماييم . لهذا در هذه السنه ميمونهء لوئىئيل خيريت تحويل به صدور اين توقيع رفيع در اعطاى نشان تمثال همايون و لقب امين الملكى اشاره فرموديم . . . و مقرر فرموديم كه عموم چاكران دولت عليه و بندگان سدهء سنيه از شاهزادگان عظام و امرا و امنا و صاحبمنصبان نظام و غير نظام ، او را به لقب مزبور ملقب و احترام لايقه را درخور نشان مبارك نسبت به او مرعى دارند . » « 3 » بيمارى لقب‌جويى و لقب‌خواهى تا استقرار حكومت خاندان پهلوى دوام يافت .\r\nدر دورهء قاجاريه نخستين كسى كه با القاب و تشريفات بىمعنى تا حدى مبارزه كرد ميرزا تقيخان اميركبير است ، در روزنامه‌هاى دوران او « هرجا صحبت از اقدامات و اصلاحات و تصميمات دولت است مباشرين روزنامه همه را به نام امناى دولت و عباراتى نظير آنان ذكر مىكنند و هيچگونه تظاهرى به نام و القاب اميركبير ديده نمىشود » ليكن پس از عزل امير تظاهر واضح بنام و القاب ميرزا آقا خان نورى در غالب شماره‌هاى روزنامه به نظر مىرسد مثل :\r\n« جناب جلالتمآب كفالت و كفايت انتساب مقرب الخاقان اعتماد الدوله العليه\r\n\r\n\r\n","description":"","footnote":"\r\n( 1 ) . سفرنامهء كاررى ، ص 144\r\n( 2 ) . محمد هاشم آصف ( رستم الحكما ) ، رستم التواريخ ، به اهتمام محمد مشيرى ، اميركبير ، تهران ، 1352 ، ص 467\r\n( 3 ) . مجموعهء اسناد و مدارك فرخ خان امين الدوله ، پيشين ، ص 10\r\n","page_name":" 356 ","page_number":356},
  {"content":"\r\n\r\nالعاليه . . . » « 1 » و امثال اينها .\r\nاحمد امين كه در اواخر سلطنت ناصر الدينشاه به ايران آمده است ، در پيرامون القاب مىنويسد :\r\nبه حضرت شاه اعليحضرت همايونى به وابستگان خاندان سلطنتى ، نواب مستطاب ، اشرف و الا ، به صدراعظم جناب مستطاب اجل به وزرا معتبر و متنفذ جناب جالتمآب اجل عالى ، به ساير وزرا جناب جلالتمآب به مقامات مادون وزراء جناب فخاست نصاب و به مقامات پايين‌تر جنابعالى و سپس عاليجاه مجدت همراه عاليجاه بلند جايگاه و بعضا هم لقب جناب را به تنهايى به كار مىبردند . به سفرء كبار ، جناب جلالتمآب اجل عالى ، به سفرا جناب جلالمتآب ، به مصلحتگزاران و مستشاران جناب ، و به ساير اركان سفارت سنيه حضرت پادشاهى ( عثمانى ) جناب عزتمآب رفعتجاه و به اعضاء ساير سفارتخانه‌هاى خارجى عاليجاه خطاب مىنمايند . . . القاب با كلمات الملك ، السلطنه ، الدوله ختم مىشود مانند مشير الملك ، مشير الدوله ، مشير السلطنه . . . در روزهاى رسمى ، كليهء مأمورين اعم از اين‌كه داراى درجهء نظامى باشند يا نباشند ، يونيفورم نظامى در بر مىنمايند . وزراء و مأمورين ارشد دولت ، يونيفورم بزرگ با شال در خرقه حاضر مىكردند و به تناسب درجه ، و اعتبار گردن‌بند الماس يا صدف و بعضا تمثال مرصع شاه را به گردن مىآويزند . . . » « 2 »\r\nمهر زدن برنامه‌ها : مهر زدن برنامه‌ها و چكها از روزگار پيش از اسلام معمول بوده است و مسلمين به ناچار از ديگران تقليد كردند . مىگويند پيشواى اسلام مىخواست نامه‌اى به قيصر بنويسد . به وى گفتند مردم غير عرب نامه‌اى را كه مهر نشده باشد ، نمىپذيرند . به اين جهت پيشواى اسلام انگشترى از سيم اختيار كرد و بر روى نگين آن نوشت « محمد رسول اللّه » . از اين مهر ابو بكر و عمر و عثمان نيز استفاده كردند . بعدها معمول شد كه بر روى خاتم ( كه زيورى است كه در انگشت مىكنند ) كلمات يا اشكالى را حك مىكردند و آن را در مركب يا چيزى مشابه آن فرومىبردند و بر صفحهء كاغذى مىزدند تا اثر كلمه‌ها بر آن صفحه به جا ماند . غير از آن خليفه و سلطان كه از خاتم استفاده مىكردند ، قضات نيز احكام و دستورهاى خود را با خاتم مشخص مىكردند .\r\nابن خلدون مىنويسد : « معاويه هنگامى كه براى صلح با حسن ( ع ) از در ملاطفت و مماشات درآمده بود ، نامهء سفيدى فرستاد و پايان آن را مهر كرد . و در نامهء ديگر به وى نوشت : « در نامهء سفيدى كه ذيل آن را مهر كرده‌ام ، هرگونه شرايطى كه مىخواهى بنويس . چه آن بسته به نظر تست . » تا قبل از معاويه ، بستن نامه‌ها معمول نبود ولى در عصر او به علت تحريفى كه در يكى\r\n\r\n\r\n","description":"","footnote":"\r\n( 1 ) . اميركبير ، تأليف اقبال ، ص 149\r\n( 2 ) . ايران در سال 1311 ه ق ، مجلهء بررسيهاى تاريخى ، ترجمهء محمود غروى ، سال نهم ، شمارهء 4 ، از ص 85 به بعد\r\n","page_name":" 357 ","page_number":357},
  {"content":"\r\n\r\nاز نامه‌ها به عمل آمد ، مقرر گرديد كه در ديوان يكنفر را براى بستن نامه‌ها تعيين كنند تا بادقت نامه را ببندد و مهر كند .\r\nپايمردى و شفاعت نزد سلاطين : هروقت خلفا يا سلاطين بر كسى خشم مىگرفتند ، وى ناچار بود براى رفع كدورت كسى را به پايمردى و شفاعت برگزيند تا در فرصت مناسب سخنى به مصلحت او بگويد ، بيهقى گويد : « . . . صاحب‌ديوان سورى را شفيع كرده‌اند تركمانان سلجوقى تا پايمرد باشد . » چون مدتى دراز ( فضل ربيع ) در عطلت ماند ، پايمردان خاستند و دل مأمون را نرم كردند بر وى . . . »\r\n به نزديك او پايمردم تو باش * بدين درد ، درمان دردم تو باش \r\n( اسدى )\r\nبه جاى كلمهء پايمرد ، شفيع ، مددكار ، خواهشگر ، ميانجى ، واسطه ، معين و دستگير و ياور نيز استعمال شده است .\r\n كه بايد كه باشد مرا پايمرد * از آن سرفرازان روز نبرد \r\n( فردوسى )\r\n حقا كه با عقوبت دوزخ برابر است * رفتن به پايمردى همسايه در بهشت \r\n( سعدى )\r\n گفتم كه پايمرد وسيلت كه باشدم * گفتا كه بهتر از كرم او كسى دگر ؟ \r\n( انورى )\r\nاكنون كه از بحث در پيرامون القاب و عناوين و ديگر لواحق ديوانى فارغ شديم بار ديگر سير ديوان وزارت را از عهد مغول به بعد مطالعه مىكنيم .\r\nديوان وزارت در عهد مغول : چنان‌كه ديديم پس از مرگ چنگيز و تجزيهء ممالك او و تشكيل حكومت ايلخانان ، مداخلهء وزراى ايرانى در كارها فزونى گرفت ، يكى از وزراى نامدار ايران كه از اواخر سلطنت هلاكو به مقام وزارت رسيده و در راه عمران و آبادى و رواج علم و ادب و جلوگيرى از خرابكاريهاى مغولان نقش مؤثرى داشته ، خواجه شمس الدين محمد صاحب ديوان است . يكى از اقدامات خير اين وزير باتدبير اين‌كه پس از پيروزى قواى هلاكو به الموت ، يعنى آشيانهء اصلى حسن صباح و نهب و غارت خزاين و آثار تاريخى آن حدود ، عمال هلاكو تصميم داشتند كتابخانهء نفيسى را كه اسماعيليان در طى ساليان ، در الموت تأسيس كرده بودند به دستور هلاكو نابود كنند . ولى عطاملك جوينى كه در اين سفر در ركاب هلاكو بود ، از وى اجازه خواست كه كليهء اين كتب و آثار فرهنگى را مورد مطالعه قرار دهد و آنها را كه مفيد و سودمند است جدا كند و بقيه را بسوزاند ، وى با كسب اين اجازه ، قدم در كتابخانهء تاريخى آنان گذاشت و پس از گردآورى كتب نفيسه و آلات نجومى ، بقيهء كتابها را از بين برد . و با اين اقدام خير ، خدمت فرهنگى بزرگى به ايرانيان كرد . پس از مرگ هلاكو ، اباقا خان نيز اين مرد مدبر كاردان را به وزارت\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nخود برگزيد . او با فرزندش بهاء الدين محمد در اصفهان و عراق عجم سالها به حل و فصل امور مشغول بودند . همچنين علاء الدين عطاملك جوينى در تمام مدت سلطنت اباقا خان در عراق با قدرت به فرمانروايى مشغول بود ، در اين مدت قدمهاى مؤثرى در راه تعمير خرابيهاى عصر مغول برداشت . و به اين ترتيب شمس الدين محمد و برادرش عطاملك جوينى باكفايت و كاردانى در دورهء اباقا خان به ادارهء مملكت و جمع‌آورى عايدات همت گماشتند و تا آنجا كه شرايط زمان اجازه مىداد ، در راه عمران ايران و سعادت هموطنان خود كوشش بسيار كردند .\r\nهمين پيروزيهاى سياسى و اجتماعى سبب گرديد كه عده‌اى از متنفذين كه قدرت خاندان جوينى را سد راه پيشرفت خود مىديدند و با وجود آنان نمىتوانستند در حل و عقد امور مداخله كنند ، مقدمات سعايت مجد الملك يزدى را عليه اين خاندان فراهم سازند .\r\n\r\nسعايت مجد الملك يزدى عليه عطا ملك جوينى\r\nمجد الملك يزدى با آن‌كه از تربيت‌شدگان خواجه شمس الدين بود و به يارى وى در دستگاه ايلخانيان به مقامى مهم رسيده بود ، همواره سعى در برانداختن اين خاندان داشت . در سال 678 هنگامى كه اباقا خان از تبريز عازم خراسان بود ، در قزوين ارغون پسر اباقا به استقبال او آمده بود ، در اين موقع مجد الملك كه منتظر فرصت مناسبى بود ، نزد وى رفت و گفت « زياد از يك سال است تا بنده مىخواهد كه سخنى چند عرضه دارد . و چون ناچار به توسط امرا و مقربان به عرض مىتوان رسانيد ، به هروقت آغاز كرد صاحب‌ديوان وقوف مىيابد و از اموال پادشاه خدمتى و رشوتى تمام به امرا مىدهد تا سخن پوشيده مىماند . انديشه كردم كه چون امرا مصالح پادشاه به خدمت و رشوت مىفروشند ، شهزاده مصلحت خود را نخواهند فروخت . بدان سبب آمدم و عرضه مىدارم كه معادل آنچه از تمام ممالك به خزانهء پادشاهى مىرسد ، حاصل املاك صاحب ديوان است كه از املاك پادشاه حاصل كرده و كفران او به جايى رسيده كه با سلاطين مصر يكى است و پروانه ( مقصود معين الدين پروانه است ) به تحريك او با ( بندقدار ) كه ممالك روم را قتل و غارت كرد يكى بود . . . اگر پادشاه بنده را سيور غاميشى ( يعنى نوازش و بخشش ) فرمايد ، بر صاحب‌ديوان درست كنم كه چهار صد تومان يعنى چهار ميليون دينار املاك از مال پادشاه خريده است و دو هزار آن ديگر يعنى بيست ميليون دينار از نقود و گله و رمه دارد و اگر تمامت خزاين پادشاه مع آنچه از بغداد و قلاع ملاحده بياورده‌اند ، مقدار يك هزار تومان ( يعنى ده ميليون دينار ) باشد ، بنده در گناه باشد و بميرد . و بدان سبب كه بنده به‌هرحال واقف است فرمان حكومت سيواس و يك بالش زر و براتى به مقدار ده هزار دينار حق السكوت به بنده داده است و تمامت را به شهزاده ارغون ارائه داد . شهزاده اين سخن در خلوت به عرض اباقا خان رسانيد . اباقا گفت كه اين سخن را با كسى مگوى تا به تأنى تدارك آن كرده شود . اباقا خان چون به دار الملك تبريز رسيد ، مجد الملك . . . به خدمت اباقا رسيد و آنچه شهزاده ارغون گفته بود ، وى مع‌الزياده به عرض رسانيد . اباقا خان از صاحب‌ديوان به خشم رفت به تمامت ، ايلچيان فرستاد تا\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nنواب او را گرفته با دفاتر حاضر گردانيد تا در حضور اباقا خان به تدقيق و تحقيق ، كشف آن حال رود . صاحب ديوان التجا و استعانت به اولجاى خاتون برد و حجتى نوشت كه تمامت املاك و اسباب كه درين مدت خريده است ، حق پادشاه است . اولجاى خاتون ( زوجهء هولاكو بود كه بعد از مرگ شوهر ، به رسم مغول به پسرش اباقا خان رسيده بود ) اباقا خان را بر سر عنايت آورد و صاحب‌ديوان را از آن ورطه خلاص داد ، ويرليغ روانه داشتند كه ايلچيان بازگردند و نواب صاحب را تعرض نرسانند . پس از اين جريان مجد الملك نوميد شد و شرحى نوشت كه چون پادشاه صاحب‌ديوان را مورد عنايت قرار داده‌اند ، او در هرحال مرا راحت نخواهد گذاشت . اباقا در جواب مينويسد اگر من صاحب‌ديوان را مورد نوازش قرار دادم ، تو را نيز توبيخ و سرزنش نكردم . پس از چندى اباقا مجد الملك را مورد توجه و تشويق قرار مىدهد و دستور مىدهد از كنار آب آمون تا سرحد مصر را به اتفاق صاحب‌ديوان اداره نمايند و به مجد الملك تأكيد كرد كه در كار ملك و مال و خزينه ، با دقت تمام نظارت كند . از اين تاريخ دوران قدرت صاحب‌ديوان سپرى مىشود . در ربيع الاول 680 موقعى كه علاء الدين از بغداد با دو خزانهء زر به دربار اباقا رسيد ، مشاهده كرد كه بازار تهمت و سعايت رواجى تمام دارد . نه تنها دشمنان ، بلكه كسانى كه به همت و عنايت علاء الدين به مقام و موقعيتى رسيده‌اند ، به تحريك مجلد الملك زبان به اعتراض مىگشايند و به او تهمتها مىزنند . »\r\nعلاء الدين در شرح اين مصائب و كارشكنيها دو رساله يكى به عنوان تسلية الاخوان ( نام رسالهء ديگر معلوم نيست ) به رشتهء تحرير در مىآورد و مىگويد با آن‌كه بر همه معلوم بود كه دعاوى خصمانهء مجد الملك و ياران او كذب محض است ، براى آن‌كه خود و جمعى بسيار را از ننگ مقابله و مجادله . . . خلاص دهم ، اداء اين مبلغ را قبول كردم . . . آن جماعت چون ديدند كه طلب خود را در اين باب محسوب خواهم نمود و از آن سبب آسيب و زحمتى به من نخواهد رسيد ، تدبيرى ديگر به كار بردند و به عرض اباقا رسانيدند كه وى دو ميليون و پانصد هزار دينار بابت حسابهاى معوقه بدهكار است . ولى تير آنها به سنگ خورد و اباقا دريافت كه اين دعاوى پايه ندارد . و نيز اگر اين عوارض را از رعايا به قهر مطالبه كنند ، ضرر آن به مراتب بيش از فايدهء آن است و موجب خرابى ولايت و تفرقهء رعيت مىگردد . پس از اين جريان ، بار ديگر ذهن اباقا خان را نسبت به علاء الدين مشوب كردند و به او گفتند او بقاياى مالياتى را به صورت زر نقد در حوض‌ها گرد آورده است . علاء الدين مىگويد چون ديدم مراد پادشاه از اشاعه اين اتهامات مطالبهء « زر » است ، به بغداد آمدم « و آنچه موجود بود در خزانه و اندرون خانه از خشك و تر و سيم و زر و مرصعات و جواهر و جامه ، تاو دوخته و هرچيزى كه موروث و اندوخته بود تا اوانى صفر و سفال تسليم شد و املاك و سرايها و حمامها و مماليك و دواب و هرچه اسم ملكيت بر آن اطلاق رفته بود و حتى خاصه و فرزندان خود را نيز با سرها و اجمعها بسپرد و بعد از آن خط كه اگر فيما بعد زرى به مقدار يك درم مدفون يا مودوع بيرون آيد ، معاقب و مؤاخذ\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nباشد . » در همين ايام برادر علاء الدين كه ملازم پادشاه بود ، از سر شفقت و دلسوزى به بغداد مىآيد و از دارايى خود و فرزندان و نواب و معتمدان ، هرقدر مىتواند جمع‌آورى و قرض مىكند تا شايد از اين راه چشم طمع سلطان را سير كند . پس از آن‌كه « جواهر و جامها و اجناس و اوانى سيم و زر » را نزد پادشاه بردند ، معلوم شد كه اينها عشر آنچه به عرض شاه رسانيده‌اند نيست . به همين مناسبت اباقا خان دستور مىدهد مجد الملك با امرا و محصلين به بغداد آيند تا گنجها و جواهرات گرانبهايى را كه در حوضها پنهان شده بيرون آورند . پس از آن‌كه مأمورين شاه براى انجام مأموريت به بغداد آمدند ، علاء الدين را در خانهء خود توقيف مىكنند و دوستان و ياران و معتمدان او را روزهاى متمادى مورد شكنجه و عذاب قرار مىدهند و براى كشف جواهرات ، حتى از نبش عزيزان و اطفال اين خاندان خوددارى نمىكنند و چون از اين تلاشها نتيجه‌اى نمىگيرند ، تمام دارايى و مايملك او ، حتى مشروبات و مأكولات وى را مىفروشند و نزد سلطان مىبرند و ما وقع را به اطلاع او مىرسانند . بالاخره پادشاه پس از وقوف به حقيقت امر ، دستور مىدهد او را از محبس رها سازند و از « قيد حديد و دو شاخ » خلاص كنند . پس از اين جريانات باز دشمنان از پاى نمىنشينند و بار ديگر سخن از رابطهء اين مرد با ملوك مصر و شام به ميان مىآورند و ايلخان را وادار مىكنند تا رسولى به معين ايلچيان جهت كشف امر گسيل دارد .\r\nبا تمام تشبثاتى كه مجد الملك و عمال او براى فريفتن اين جماعت بردند ، خوشبختانه در اين مرحله حق بر باطل غلبه كرد و سلطان به دسائس آنان پى برد و ديرى نگذشت كه مژدهء جلوس سلطان احمد و فرمان رهايى علاء الدين را مىآورند و « قيود روحانى و جسمانى » را از جسم و جان اين مرد برمىدارند . در قوريلتاى بزرگ كه مدت نه روز به طول انجاميد و كليهء ملوك و شاهزادگان و امرا از جميع نواحى در آنجا مجتمع شده بودند ، سلطان بار ديگر برادر علاء الدين را در مقام پيشين خود يعنى حكومت خراسان ، مازندران ، عراق ، اردن و آذربايجان ابقا كرد و چند منطقه را به فرزند وى هارون سپرد و مكرر از مظالمى كه در گذشته در حق علاء الدوله شده بود اظهار تأسف كرد ، و اين مرد را مورد عنايت مخصوص خود قرار داد ، « چتر و سلاح خاص » به وى ارزانى داشت . و چون از تجاوزات مجد الملك و همكاران او باخبر شد ، دستور داد تمام اموال كه در طول اين مدت از او و يارانش ربوده‌اند و به خزانه تحويل نداده‌اند از آنان بازستانند .\r\nمجد الملك كه در طول مدت زمامدارى دشمنان زيادى گرداگرد خود جمع كرده بود ، اكنون از فرصت استفاده كردند و فرمان به ياسا رسانيدن او را از خان مغول گرفتند به طورى كه علاء الدين در تاريخ خود نوشته « از مسابقات به قتل او چند كس را جراحت رسيد . . . و اعضا و اعصاب او را بر آتش سوزان مىنهادند و بريان كرده مىخوردند ؛ پس از آن او را عضو عضو كرده به هرقطرى از اقطار ، عضوى از اعضاى او را فرستادند . سر او را به بغداد و دست او را به عراق و پاى او را به فارس . و شخصى زبان او ره به صد دينار از سردار بخريد و به تبريز برد و يكى از اهل عصر اين دوبيتى گفت :\r\n\r\n","description":"","footnote":"","page_name":" 361 ","page_number":361},
  {"content":"\r\n\r\n روزى دو سه سردفتر تزوير شدى * جويندهء مال و ملك و توفير شدى\r\nاعضاى تو هريكى گرفت اقليمى * فى الجمله به يك هفته جهانگير شدى \r\nسپس نوبت ياران و همكاران مجد الملك مىرسد و مخالفان ، جملهء ايشان را از نصارى و غيرهم با كارد و شمشير به قتل رسانيدند و در بازار ، اعضاى بدن آنان را در آتش بسوختند .\r\n\r\nقتل خواجه شمس الدين صاحبديوان\r\nديگر از افراد برجسته خاندان جوينى كه به دست مغولان كشته شده ، خواجه شمس الدين صاحب‌ديوان است . با آن‌كه ايلخان ( ارغون ) در آغاز امر از سر جرايم او درگذشت و او را به عنايت خود اميدوار ساخت ، پس از چندى در اثر سعايت بدخواهان افترائات گوناگونى بر وى وارد گرديد . « خواجه را دست‌بسته به محكمه بردند و هنگامه جويانى كه به تحريك دشمنان قيام كرده بودند بر خواجه تهمتها بستند . . . »\r\n« ارغون كه با خواجه از قديم كينهء ديرينه داشت ، بر آن وزير باتدبير كه مدت بيست و نه سال با قدرت و كفايت ممالك مغول را اداره كرده و اسباب شوكت دولت هولاكو و جانشينان او شده بود ، نبخشود و حكم شد كه او را به قتل آوردند » « 1 » پس از آنكه خواجه را در شعبان 683 در نزديكى اهر به قتل رسانيدند ، چهار پسر او را در همان سال كشتند . و سپس نوادگان و ديگر اعضاى برجستهء اين خاندان ، يكى بعد از ديگرى به نحوى به دست ايلخانان يا عمال آنها هلاك شدند .\r\nخواجه شمس الدين كه از بزرگ‌ترين وزراى نامدار ايرانى است ، از لحاظ كفايت و كاردانى و دانش‌دوستى و شعرپرورى ، كم‌نظير بوده است . تا جايى كه سعدى شيرازى در مدح او و برادرش علاء الدين عطا ملك جوينى قصائدى گفته و نام او را جاويد ساخته است علاوه بر اين ، خواجه نصير الدين طوسى و شعراى نامدار معاصر آنان به نام افراد اين خاندان كتابها نوشته‌اند و قصايدى ساخته‌اند .\r\n\r\nمسبب و محرك قتل وزراء و زمامداران در عهد مغول\r\nبارتولد به حقيقتى اشاره مىكند و مىنويسد كه اگر در جريان قتلها و خون‌ريزيها تنها مغولان را محكوم كنيم و باعث و بانى همهء اين وحشتها بدانيم ، بىانصافى خواهد بود . دوسون و ديگران از « مناظر نفرت‌انگيز تاريخ مغول صحبت مىدارند ولى فراموش مىكنند كه تقريبا همهء محاكمات و جرياناتى كه ما را اين‌چنين متأثر و متألم مىسازد ، نتيجهء تحريكات نمايندگان اقوام بافرهنگ بوده و دولت‌هاى مغول فقط آلت فعل ، در دست مفتنان و محركان چيره‌دست مسلمان و اويغور و اروپائى بوده‌اند . غالبا مغولان متهم را به دست دشمنان مىسپردند و به همين اكتفا مىكردند و البته اين اقدام در تخفيف شومى سرنوشت وى تأثيرى نداشت . . . » « 2 »\r\n\r\n\r\n","description":"","footnote":"\r\n( 1 ) . تاريخ مغول ، عباس اقبال ، ص 231 ، به اختصار\r\n( 2 ) . تركستان‌نامه ، پيشين ، ص 998\r\n","page_name":" 362 ","page_number":362},
  {"content":"\r\n\r\n\r\nشهادت شمس الدين محمد جوينى صاحبديوان\r\nدر آن حال كه مرحوم سعيد شهيد صاحب‌ديوان الممالك طاب‌ثراه را خواستند شهيد كردن و چوب بسيار زده بودند و يك شمشير رانده ، التماس كرد و يك ساعت امان خواست و رو به سوى آسمان كرد و گفت : « هرچ از تو آيد خوش بود - خواهى شفا خواهى الم . و ايمان عرضه كرد و اين حرفى چند به خط اشرف تحرير كرد به جانب تبريز فرستاد ، پيش جماعتى بزرگان و هى هذه . . . چون به قرآن تفأل كردم ، اين آيت برآمد كه :  إِنَّ الَّذِينَ قالُوا رَبُّنَا اللَّهُ ثُمَّ اسْتَقامُوا تَتَنَزَّلُ عَلَيْهِمُ الْمَلائِكَةُ أَلَّا تَخافُوا وَ لا تَحْزَنُوا وَ أَبْشِرُوا بِالْجَنَّةِ الَّتِي كُنْتُمْ تُوعَدُونَ  ( آيه 30 از سورهء فصّلت ) باريتعالى چون بندهء خويش را در اين جهان فانى نكو داشت و هيچ مرادى از وى دريغ نداشت خواست كه هم در اين جهان فانى اشارت جهان باقى به دو رساند . چون چنين بود مولانا محى الدين و مولانا فخر الدين و برادران دينى مولانا افضل الدين . . . و ائمه و مشايخ كبار را كه ذكر هريك به تطويل مىانجامد و موضع احتمال نمىگردد ، از اين بشارت نصيبى واجب نمود تا دانند كه قطع علائق كرديم و روانه گشتيم . ايشان نيز به دعاء خير مدد دهند و السلام .\r\nصاحب مرحوم خواجه شمس الدين صاحبديوان انار الله برهانه و اعلى فى الجنان شأنه را در روز دوشنبه چهارم شعبان سنه ثلاث و ثمانية و ستمائه در ناحيت وراوى شهيد كردند رحمة الله . « 1 »\r\nدر تاريخ ادبى براون وصيت‌نامهء صاحب‌ديوان چنين نقل شده است : « جماعت اعزه و فرزندان حفظهم الله تعالى سلام و تهنيت بخوانند و بدانند ايشان را به خداى عز و جل سپرده آمد ،  أَنَّ اللَّهَ لا يُضِيعُ *  ودايعه ، در خاطر چنان بود كه مگر ملاقات باشد ، وصيتى كرده آيد چون روزى نبود به آن جهان افتاد . بايد كه در محافظت فرزندان تقصير نكنند و ايشان را بر تحصيل علم رغبت دهند و البته نگذارند كه گرد عمل ( يعنى خدمات دولتى ) گردند و به آنچه خداى تعالى روزى كرده باشد بسازند . و اگر فرزند اتابك و والده‌اش به ولايت روند ، اجازت است نوروز و مسعود و والده ملازم بلقاخاتون باشند . اگر از املاك چيزى مرحمت فرمايند ، بستانند و بدان قناعت كنند . حرم بزرگ از تبريز كجا توان رفتن هم آنجا باشد . بر سر تربت ما دو برادران باشند .\r\nاگر عمارتى در خانقاه شيخ فخر الدين توانند بكنند و ايشان نيز آنجا روند ، ديگر مؤمنه هرگز از ما آسايش نيافت اگر خواهد شوهر كند . فرج و والده با اتابك به هم باشند ، زكريا را با املاك تومان شهنشاهى و ديگر مواضع كه به امير تومان داده‌ايم باز گذارند ، ديگر عرضه دارند . و اگر از املاك چيزى مرحمت فرمايند ، فبها و الا قناعت نمايند . بارىتعالى بر ما رحمت كناد و بر ايشان بركت ، در اين وقت ، خاطر با حضرت ايزدى بود . همين‌قدر بيش نتوانستم نوشت . بنده و آزاد را نيكو دارند و شبها غريب ما را فراموش نكنند . « 2 »\r\nبه طورى كه استاد فقيد قزوينى متذكر شده‌اند « خانوادهء صاحب‌ديوانيان ، يكى از\r\n\r\n\r\n","description":"","footnote":"\r\n( 1 ) . اسناد تاريخى مؤيد ثابتى ، پيشين ، ص 224 به بعد\r\n( 2 ) . ادوارد براون ، از سعدى تا جامى ، ترجمهء حكمت ، ص 39\r\n","page_name":" 363 ","page_number":363},
  {"content":"\r\n\r\nقديم‌ترين و مشهورترين خانواده‌هاى نجيب ايران وابا عن جد در دولت سلجوقيه و خوارزمشاهيه و مغول همواره مصدر خدمات عمده و مشاغل جليله بوده‌اند و غالبا وظيفهء صاحب‌ديوانى ( كه عبارت بود از اداره نمودن امور ماليه و عايدات مملكت و تقريبا معادل بود با وظيفهء مستوفى الممالك در ايران در اين اواخر ، يا وزارت ماليهء حاليه ) محول بديشان بوده است . و بدين جهت است كه غالب افراد اين خانواده معروف‌اند به صاحب‌ديوان . هرچند شغل بعضى از ايشان فعلا منحصر به صاحب‌ديوانى نبوده است . مانند شمس الدين محمد جوينى برادر مصنف ( تاريخ جهانگشاى ) . مثلا در عهد اباقابن هولاكو وزيراعظم مملكت و صاحب اختيار مطلق بود و كمترين اشغال او وظيفهء صاحب‌ديوانى بوده است . ولى باز به لقب صاحب ديوان معروف بود . » « 1 »\r\nسعد الدوله يهودى : ديگر از وزراى معروف عصر ايلخانان پس از خانوادهء صاحب ديوانيان ، سعد الدوله يهودى است . با اين‌كه اين مرد در آغاز كار در اثر كاردانى و گردآورى و تحصيل بقاياى مالياتى و اصلاح حال كشاورزان ، وضع مالى مملكت را سر و صورتى داد ، پس از چندى در اثر جاه‌طلبى و منحرف كردن ذهن ايلخان مغول ، جمعى از امرا و پيشوايان مذهبى و متنفذين را از خود رنجانيد . بزرگ‌ترين اشتباه سعد الدوله اين بود كه ايلخان ارغون را وادار كرد كه خود را نبى مرسل بخواند ، و پيروان كليهء مذاهب و اديان را به قبول دين جديد و بت‌پرستى دعوت كند ، و اگر كسى مخالفت كرد ، از طريق جهاد به قلع و قمع او اقدام كند . اين وزير بىتدبير با تصويب ارغون مصمم شد كه خانهء كعبه را به بتخانه تبديل كند و مقدمات كار را براى اجراى نقشه و اشاعهء دين جديد فراهم نمود . ولى ديرى نگذشت كه ارغون در تبريز مريض شد و سعد الدوله با بيمارى او ، خود را در محاصرهء دشمنان ديد و با وجود بذل و بخششهاى فراوان ، نتوانست محبت عمومى را به خود جلب كند ، عاقبت در صفر 690 او را دستگير كردند و به قتل رسانيدند و ارغون نيز كمى بعد درگذشت . خبر قتل سعد الدوله ، موجب شادمانى مسلمانان و پيروان ساير مذاهب گرديد و در تمام شهرها يهوديان را كه چندى به تركتازى پرداخته بودند ، به شنيع‌ترين وضعى كشتند و اموال آنان را به يغما بردند .\r\n\r\nوزارت صدر جهان زنجانى\r\nديگر از وزراى مقتدر عصر ايلخانى صدر جهان است . اين مرد چون مورد حمايت جدى ايلخان كيخاتو بود ، سعايت و مخالفت مأمورين ماليه در طرف او مؤثر نيفتاد . بلكه ايلخان بر حدود قدرت و اختيارات او افزود و دستور داد كه كليهء مأمورين با نظر او منصوب شوند و حقوق كليهء ديوانيان تحت‌نظر وى پرداخت گردد .\r\nچون كيخاتوخان در دوران سلطنت خود به علت عياشى و ولخرجى خزانه را خالى كرده\r\n\r\n\r\n","description":"","footnote":"\r\n( 1 ) . محمد قزوينى ، مقدمه بر تاريخ جهانگشاى جوينى\r\n","page_name":" 364 ","page_number":364},
  {"content":"\r\n\r\nبود و صدر جهان نيز به جاى آن‌كه جلوى اين اسراف و تبذيرهاى بىمورد را بگيرد در بذل و بخششهاى بىجا از ارباب خود عقب نمىماند ، در نتيجه ، كار بىپولى و افلاس خزانه سخت بالا گرفت . تا جايى كه نه تنها حقوق ديوانيان عقب افتاد ، بلكه گاهى براى خريد يك گوسفند جهت مطبخ ايلخان ، پولى در خزانه نبود . در چنين شرايطى يك نفر يهودى به نام عز الدين ، براى حل مشكل پول ، پيشنهاد كرد كه به جاى زر و سيم رايج ، مانند چينيان پول كاغذى « چاو » را در ممالك ايلخانى رايج كنند و به بحران موجود ، با اين تدبير پايان بخشند .\r\nطرح عز الدين مورد موافقت صدر جهان و كيخاتو قرار گرفت . و با وجود مخالفت افكار عمومى ، با صرف مبلغى گزاف ، دستگاهى به نام چاوخانه ايجاد كردند و پس از تهيه و آماده شدن اوراق بهادار ، مردم را به زور به قبول آن واداشتند .\r\nولى تلاش مقامات حاكمه در راه اشاعه چاو ، مفيد نيفتاد و نه تنها در تبريز ، مردم از قبول معامله با پول كاغذى امتناع ورزيدند و با بستن دكانها و مهاجرت از شهر ، مخالفت خود را اعلام كردند . بلكه در شيراز و ديگر بلاد سر و صداهايى بلند شد و مردم حاضر نشدند كالاهاى خود را در مقابل چاوى كه خالى از وجه است از كف بدهند . در نتيجهء اين احوال ، صدر جهان دريافت كه اين كار سامان‌پذير نيست . ناچار كيخاتو را متقاعد كرد كه فرمانى داير به نسخ چاو صادر كند و به اين ترتيب نگرانى عمومى مرتفع شد .\r\nصدر جهان را با وجود زيركى ، پس از چندى به تجاوز به اموال ديوانى متهم كردند .\r\nغازان دستور داد او را به تقلغشاه سپردند و او اين مرد را محاكمه و به دو نيم كرد و پس از چندى برادر و ديگر افراد خاندان او را نيز از بين بردند .\r\n\r\nخواجه رشيد الدين فضل اللّه\r\nبزرگترين وزير نامدار عصر ايلخانى كه در قسمت عمدهء عصر سلطنت غازان خان و اولجايتو به مشاركت و همكارى سعد الدين ساوجى مقام وزارت را عهده‌دار بود ، خواجه رشيد الدين فضل اللّه مورخ معروف عصر مغول است . اين مرد ضمن ادارهء امور مملكتى در دوران عمر پرماجراى خود ، همواره مىكوشيد كه خود را از شر سعايت و فتنه‌انگيزى رقيبانى نظير سعد الدين ساوجى در امان دارد تا بتواند كار عظيم تأليف جامع التواريخ را كه اثرى بديع و جالب بود به پايان رساند . با اين حال و با تمام تلاشى كه در راه صلح و سلم و آرامش محيط خود مىنمود ، سعد الدين ساوجى كه خواجه را رقيب خود مىديد ، شروع به اهانت و كارشكنى كرد . ولى خوشبختانه تحريكات او به جايى نرسيد و سلطان به سوءنيت او پى برد و دريافت كه ساوجى ساليانه مبلغ هنگفتى از عوايد خزانه را به مصرف شخصى مىرساند . به همين مناسبت دستور داد تا او و عمالش را محاكمه و مجازات كنند . و بالاخره اين وزير و همكارانش را در بغداد به قتل رسانيدند . خواجه پس از رهايى از شر رقيب نابكار خود ، به اصلاح اوضاع آشفته مملكت پرداخت و به هرخطه حاكمى خوش‌نام و امين فرستاد . از جمله حمد الله مستوفى قزوينى مورخ\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nمعروف را به حكومت قزوين و زنجان و چند نقطهء ديگر منصوب كرد . پس از مرگ ساوجى شخصى به نام تاج الدين عليشاه كه ابتدا دلال جواهر بود و در اثر لياقت و كاردانى در دربار اولجايتو شهرت و اعتبارى كسب كرده بود ، به مقام وزارت رسيد . وى پس از چندى با مخدوم خود خواجه رشيد الدين شروع به مخالفت نمود و سعى كرد كه رقيب جليل القدر خود را به هر وسيله ممكن است از ميان بردارد . بالاخره كوشش اين وزير و ديگر مخالفان به ثمر رسيد و خواجه در سال 717 از وزارت معزول شد و بىدرنگ براى ادامه كار علمى و استراحت ، عازم تبريز شد . ولى از بخت بد امير چوپان كه به ارزش سياسى و حسن تدبير خواجه واقف بود ، وى را بار ديگر به قبول وزارت دعوت كرد . ولى وى كه سالها بود به اين كار مشغول بود و سيزده فرزند او در اقطار كشور به كار ديوانى اشتغال داشتند ، سعى كرد از قبول خدمت امتناع ورزد .\r\nسرانجام به اصرار امير چوپان ، بار ديگر قبول مسؤوليت نمود . ولى ديرى نگذشت كه وى را متهم كردند كه شربتى مسموم به خدابنده خورانده و موجب قتل او شده است . سلطان ابو سعيد ، ايلخان بىكفايت وقت نيز اتهام را وارد دانست و امير چوپان و عمال عليشاه رقيب خواجه ، صحت اين معنى را گواهى دادند تا حكم قتل خواجه و فرزند شانزده ساله‌اش عز الدين صادر شد و در جمادى اولى 718 ، نخست عز الدين ابراهيم فرزند شانزده سالهء خواجه و سپس وزير بىنظير عصر مغول را در سن 73 سالگى در نزديكى تبريز دونيمه كردند و با اين عمل سبعانه به عمر يكى از بزرگ‌ترين رجال و مورخين و حكما و اطباء شرق پايان دادند .\r\nمتعاقب اين فاجعه ، دشمنان خواجه آرام نگرفتند و پس از غارت ربع رشيدى كه از شاهكارهاى خواجه در تبريز بود ، تمام اموال او و فرزندانش را ضبط كردند . و بر خلاف مقررات شرعى و عرفى ، املاكى را كه وقف كرده بود به تصرف خود درآوردند و به اين مظالم و بيدادگريها قناعت نكرده ، خواجه متوفى را به علت سابقهء آشنايى با يهوديان و اطلاع بر رسوم و عادات آنها ، به يهودى بودن متهم كردند و جسد آن مرد محقق و دانشمند را از مسجدى كه در ربع رشيدى ساخته بود بيرون آوردند و در قبرستان يهوديان به خاك سپردند . پس از اين جريان اسفناك ، تاج الدين عليشاه به شكرانهء اين جنايت ، هديه‌ها بخشيد . از جمله در سال 718 دو حلقهء طلا كه هركدام هزار مثقال وزن داشت ، به حرم كعبه فرستاد تا آنها را به ياد اين فتح بزرگ ! در خانه خدا بياويزند . جالب توجه است كه تاج الدين عليشاه پس از قتل حريف تواناى خود ، شش سال با قدرت حكومت كرد و پس از آن‌كه وضع مالى و امور ديوانى و سياست مملكت را درهم و آشفته ساخت ، فوت كرد . و اين تنها وزيرى است كه در عصر پرماجراى مغول به طور طبيعى درگذشته است . ولى خواجه غياث الدين محمد پسر خواجه رشيد الدين فضل اللّه كه بعدها به پاداش خدمات خواجه رشيد الدين به وزارت رسيده بود ، با آن‌كه مردى نيكخواه و سليم النفس و باگذشت بود و حتى به دشمنان پدر و بدخواهان خود در دوران قدرت نيكى و مهربانى كرده بود ، به دستور يكى از مخالفان در رمضان 736 كشته شد . غياث الدين محمد مانند پدر ، غير از\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nحسن اداره و كاردانى مردى فاضل و دانش‌دوست بود و عده‌اى از فضلاى زمان كتب و رسالت و آثار منظوم خود را به نام خواجه انشاء كرده و به وى تقديم داشته‌اند . پس از قتل خواجه به تحريك دشمنان ، بار ديگر ربع رشيدى و منازل خواجه و اتباع او دستخوش نهب و غارت گرديد و بسيارى از كتب خطى نفيس ، در اين حادثه ناگوار به تاراج رفت .\r\n\r\nشخصيت خواجه رشيد الدين فضل اللّه\r\n« شخصيت علمى ، اخلاقى و سياسى خواجه ، و توجه خاص او به بهبود اوضاع اقتصادى و اجتماعى و فرهنگى ايران ، به پيشرفت نيابت خيرخواهانهء غازان خان ، و برادرش اولجاتيو كمكى شايان توجه كرد . اين مرد در دوران بيست و سه سالهء وزارت خود ، كتابخانه‌ها ، بيمارستانها و مدارس بسيار تأسيس كرد . . . پروفسور براند در كتاب طب عربى نوشته است كه رشيد الدين در ربع رشيدى بيمارستانى ساخت كه داراى پنجاه طبيب بود كه از هند ، چين ، مصر و سوريه به تبريز آمده بودند . و هرطبيب مسؤول تربيت ده دانشجو بود . علاوه بر اطبا ، در بين كارمندان بيمارستان ، جراحها ، شكسته‌بندها وجود داشتند كه هركدام به نوبهء خود پنج دانشجو را تعليم مىدادند . كليهء اين اطبا و شاگردان ، ايشان در خيابانى جنب بيمارستان ساكن بودند و حقوق آنان به صورت نقدينه و جنسى پرداخت مىشد . . . رشيد الدين نه فقط به وضع بيمارستان پايتخت توجه داشت ، بلكه چون خود او طبيب و عالم بود ، به ايجاد بيمارستانها و توسعهء دار الشفا در نقاط ديگر نيز كوشش مىكرده است . چنان‌كه طبيبى به نام ابن مهدى به سرپرستى بيمارستان همدان فرستاد و داروهاى بسيار براى او ارسال نمود . » رشيد الدين بر روى هم مردى مثبت و فعال بود . تفكر فلسفى و اجتماعى و سياسى او ، علمى و مبتنى بر عقل و استدلال بود ، علم نجوم را كه در آن دوران مبناى علمى صحيحى نداشت ، نمىپسنديد و تا آنجا كه مىتوانست ، با خرافات و ايدآليسم مبارزه مىكرد . وى در نامه‌اى به فرزند خود ميراحمد حاكم اردبيل چنين مىنويسد :\r\n« چنين استماع افتاد كه آن فرزند تعليم نجوم هوس كرده است و ازين معنى دلم به غايت پريشان شد . زنهار كه سخن اهل نجوم كه سالكان منهج خطا و رهروان محجه اعمىاند ، نشنود . . . زمام اختيار فلك در قبضهء تدبير ماه و تير نداند و اقبال و ادبار انسان را از مسعود برجيس و نحوس كيوان نشناسد . . . و محبت اين علم بىنفع كه چون فضلات واجب الدفع است از صفائح مخيله بسترد ( مكاتبات ص 300 ) . » « 1 » برگزيدهء انديشه‌هاى اين مرد را از نامه‌اى كه به جلال الدين فرزند خود نوشته ، مىتوان دريافت در اين نامه از فرزند خود مىخواهد كه از افتادگان و آزادگان حمايت كند ، مصالح رعايا و كافهء جمهور را از نظر دور ندارد ، فقرا ، ضعفا ، و مظلومان را دريابد .\r\nحرمت علما را از ياد نبرد و در تجديد بنا و ترميم مدارس ، پلها و مساجد بكوشد .\r\n\r\n\r\n","description":"","footnote":"\r\n( 1 ) . دربارهء رشيد الدين فضل اللّه ، مقالهء غلامرضا سليم ، به عنوان تعليم و تربيت ، ص 172\r\n","page_name":" 367 ","page_number":367},
  {"content":"\r\n\r\n\r\nرفتار ارغون با خواجه وجيه الدين زنگى وزير خراسان « 1 »\r\nدر اوايل سال 682 هنگام مراجعت ارغون از بغداد به سوى خراسان جمعى از ياران او گفتند كه وجيه الدين از مال ديوانى مبلغى كلان اختلاس كرده است . خواجه وجيه الدين كه به صحت عمل خود اعتقاد داشت ، پيغام داد كه شاهزاده حكم فرمايد تا محاسبين و كتّاب حساب او را برسند و اگر چنان‌كه معاندين مىگويند دينارى اختلاس كرده ، به جاى هردينار هزار دينار عوض بدهد . امراى ارغونى كسى پيش او فرستادند و به او فهماندند كه غرض شاهزاده مال است نه كشيدن حساب . پس صلاح او در اين است كه به مسؤول او جواب قبول دهد . بعد از مدتى گفتگو و تبادل‌نظر ، خواجه وجيه الدين قبول كرد كه پانصد تومان يعنى پنج ميليون دينار تحويل خزانه ارغون دهد . سيصد تومان نقد و دويست تومان مواشى و غلامت و اقمشه و آلات . ولى در ضمن يكى از خواص خواجه وجيه الدين ، به ارغون رسانيد كه خواجه در همين روزها صورتى از نفايس جواهر و ذخائر خود را نزد معتمدى به طوس فرستاده تا آنها را پيش او به امانت بسپارد . ارغون مأمورى فرستاد و آن صورت را به دست آورد و چون بر كثرت ابوابجمعى خواجه وجيه الدين اطلاع يافت ، از قبول دويست تومان جنس استنكاف كرد و آن را نيز به نقد خواست ، خواجه وجيه الدين اضطرارا آن وجه را تهيه كرد و به اين شكل قريب سه هزار من طلاى مسكوك داد و بقيه را جواهر و پارچه‌هاى نفيس زربفت از خزانهء فيروزكوه و مرو و هرات .\r\nارغون از اين بابت مسرور شد و خواجه وجيه الدين را خلعت بخشيد و بر سر شغل خود باقى گذاشت ( تاريخ وصاف ) . خواجه وجيه الدين در نامه‌اى كه به نظم و نثر به امير طوغان شحنه قهستان نوشته ، تلويحا به تجاوزاتى كه به حقوق عمومى كرده است اشاره مىكند :\r\n صاحب اعظم وجيه الدين بدم ديروز من * ملك را فرمانده و شاه ممالك را وزير\r\nزر نهاده گنجها از بهر دفع روز رنج * رنج من زر مىفزود و زر نبودم دستگير\r\nتكيه بر مال كسان هرگز كسى چون من نكرد * مال من چون مار گشت و من بسان مارگير\r\nچون عزيز مصر بودم ، خوار گشتم همچو خاك * از من و دور فلك‌گر عقل دارى ، پندگير !\r\nسر برآوردى به دولت ، پايمردى كن به لطف * دسترس دادت خدا افتادگان را دست‌گير !\r\nكاين همان دهر است كز شاه اردوان بربود تاج * وين همان چرخ است كز نوشيروان بستد سرير \r\nبه طورى كه از كتاب آثار الوزراء عقيلى برمىآيد پس از آن‌كه ارغون تصميم به قتل شمس الدين محمد صاحبديوان گرفت ، وى نيز اشعارى سرود كه در پايان آن به مظالم و بيدادگريهاى خود اشاره كرده است :\r\n گردون كه بود ؟ چيست ستاره ؟ چه بود مهر ؟ * فرمان قضا بود و حوالت به قدر كرد\r\nآن ظلم كه بر اهل جهان كردم ازين پيش * پيش آمد و احوال مرا هرچه بتر كرد \r\n\r\n\r\n","description":"","footnote":"\r\n( 1 ) . تلخيص از مجلهء يادگار ، سال 5 ، ش 6 و 7 ، ص 52 به بعد\r\n","page_name":" 368 ","page_number":368},
  {"content":"\r\n\r\n حجاج كه گويند كه ظالم بد و ملعون * او نيز همين كرد كه اين شيفته سر كرد\r\nآن دبدبه سلطنتم را كه تو ديدى * خونهاى به ناحق همه را زير و زبر كرد \r\nچون شمس الدين محمد از وزراى بدنام و ستمكار عهد مغول نبوده است ، بعضى برآنند كه اين اشعار را يكى از دشمنان او سروده ، به نام وى انتشار داده است ، با اين حال نبايد فراموش كرد كه در ايران بعد از اسلام ، اكثر كسانى كه تن به كارهاى دولتى و ديوانى مىدادند ، هدف انسانى و اجتماعى نداشتند و قصد اساسى آنها كمك به خلق نبوده است . بلكه منظور اصلى اكثر آنها ، مال‌اندوزى ، تجاوز به حقوق عمومى و جلب محبت شاه و اطرافيان او بوده است . و براى حصول اين مقاصد ، به هرعمل دور از عدل و انصافى دست مىزدند . خاندان برمكى ، نظام الملك و خاندان او و خاندان جوينى و كليهء خانواده‌هايى كه قبل و بعد از ايشان به زمامدارى در دستگاه خلفا و سلاطين رسيده‌اند ، كم‌وبيش هدف فردى داشتند و كمتر به مسائل جمعى و انسانى توجه مىكردند . بنابراين نمىتوان آنها را مردمانى متقى و پاكدامن نظير سلمان فارسى و اميركبير تصور كرد .\r\n\r\nروش عمومى و فرجام كار وزراء\r\nاز آنچه گذشت ، چنين استنباط مىشود كه اكثريت وزراء خواه در دستگاه خلفا و خواه در دربار سلاطين ، تجاوز به حقوق عمومى ، دستبرد به خزانهء مملكت و ظلم و بيدادگرى را امرى مباح و عادى مىشمردند .\r\nاز تعاليم عنصر المعالى در باب چهلم قابوسنامه كه به فرزند خود مىگويد : « اگر چنان بود كه به وزارت افتى . اگر بخورى به دو انگشت خور تا در گلويت نماند . . . تا دانگى به ديگران نگذارى درمى نتوانى نخورد . . . » به خوبى پيداست كه اكثر زمامداران قرون‌وسطا اصولا عمل دزدى و تجاوز به بيت المال را عملى مذموم نمىشمردند . و نويسندهء قابوسنامه از سر خيرخواهى آشكارا به فرزند خود مىگويد كه در دزدى بايد به اطراف و جوانب كارها نگريست و ديگران را هم از خوان يغما برخوردار كرد .\r\nاز رفتار و روش وزرا پيداست كه سنت مال‌اندوزى از راههاى ناروا و نامشروع در ايران سابقه‌يى طولانى دارد . اكثر وزرا در دوران زمامدارى به انواع مختلف به مردم ستم مىكردند و مال و منال فراوانى گرد مىآوردند ، و بعد به بهانه‌يى مورد غضب خلفا و سلاطين و امرا و ايلخانان قرار مىگرفتند . و غالبا جان و مال خود را از كف مىدادند . با اين حال وزرا و زمامداران بعدى از اين ماجراها عبرت نمىگرفتند و آنان نيز ، همين راه را مىرفتند و به سرنوشت اسلاف خود مبتلا مىشدند . ابتذال و افتضاح كار وزارت به جائى رسيده بود كه تنوخى در كتاب نشوار المحاضره از ابن عياش نقل مىكند كه « در شارع خلد يك بوزينه تربيت‌شده ديده بود كه صاحب و مربى آن مىپرسيد : آيا ميل دارى بزاز شوى ، بوزينه با سر اشاره به قبول مىكرد سپس مىگفت :\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nآيا مىخواهى عطار شوى باز هم بوزينه سر فرود آورده اشاره به قبول و خشنودى مىكرد همچنين تمام پيشه‌ها را يك‌به‌يك مىشمرد و آن حيوان مىپذيرفت و اظهار خرسندى مىكرد و بعد به او مىگفت : آيا ميل دارى وزير شوى ، بوزينه با سر اشاره مىكرد كه « نه » و بعد بر سر خود مىزد و مىدويد و ضجه و استغاثه مىنمود و مىگريخت و مردم ايستاده مىخنديدند . »\r\n\r\nخواجه نظام الملك طوسى مىگويد\r\n« . . . به خدا زندگى بقالان و عيش ايشان از من خوشتر است . زيرا كه بقال بامداد به دكان آيد و شبانگاه به خانه رود و رزقى كه خداى تعالى روزى كرده باشد ، با اهل و عيال خويش بخورد و فرزندان پيش او جمع شوند و او به ديدار ايشان خرم و خوشدل باشد . و من به اين بسطت جاه و وسعت دستگاه اين فرزند را كه به اين سن رسانيده است ( مقصود مؤيد الملك است ) چند نوبت معدود ديده‌ام و عمر عزيز من در تحمل مشاق اسفار و ارتكاب اخطار مىگذرد و شب و روز مستغرق مصالح سلطان و ممالك و لشكر و خدم و حشم اوست . و با اين همه كاشكى از دشمنان و حسودان ايمن بودمى . و چون اوقات به چنين حالات گذران باشد . لذت عيش خويش كى توانم يافت . » « 1 »\r\nظلم يك وزير : استاد نفيسى در شرح اوضاع اجتماعى و اقتصادى بخارا چنين مىنويسد : « در زمان حسن بن طاهر ، وزيرى بود نام او حفص بن هاشم طمع كرد كه املاكى را از حسن بن علاو كسان او بخرد و ايشان نفروختند . و ايشان را بند كرد و عقوبت بسيار داد و هرهفته ايشان را به نزديك خويش مىخواند و پيشنهاد خريدارى مىكرد . و چون نمىفروختند ، باز به زندان مىفرستاد و بر عقوبت مىفزود ، تا پانزده سال برين برآمد و ايشان عقوبت و رنج مىديدند و املاك خويش نمىفروختند ، تا روزى حفص بن هاشم ايشان را بخواند و گفت :\r\nروزگار دراز شد تا شما در عقوبت بمانده‌ايد ، آخر چه مىيابيد ؟ حسن بن علاء گفت يكى از سه چيز را مىيابيم ، يا تو بميرى يا خداوندگار تو و يا ما بميريم . حفص بن هاشم فرمان داد تا آن روز بر بند و عقوبت افزودند ، يك ماه از اين سخن برنيامد كه حسن بن طاهر بمرد و غوغا برخاست و زندان بشكستند و حفص بن هاشم بگريخت و سراى او غارت كردند و حفص بن هاشم همچنان متوارى بود تا بمرد و حسن بن علاء با برادران خويش به بخارا بازگشت . » « 2 »\r\nپس از پايان حكومت ايلخانيان ، در دوران حكومت تيمور و بازماندگان او ، تنها وزير كاردان با حسن‌نيت و دانشمندى كه شايان ذكر است امير عليشير نوائى است .\r\nامير نظام الدين عليشير نوائى در سال 843 هجرى قمرى در هرات متولد شد ايام طفوليت را در مصاحبت حسين ميرزا بايقرا در مشهد گذرانيد و رشته دوستى و آشنائى اين دو ،\r\n\r\n\r\n","description":"","footnote":"\r\n( 1 ) . تجارب السلف\r\n( 2 ) . سعيد نفيسى ، محيط زندگى و احوال و آثار رودكى\r\n","page_name":" 370 ","page_number":370},
  {"content":"\r\n\r\nهيچگاه از هم نگسست تا زمانى كه حسين ميرزا بايقرا بر هرات مسلط شد و قدرت و حكومت يافت . در اين وقت امير عليشير به خدمت او شتافت و در دربار پادشاه مقام و موقعيت مهمى كسب كرد ، در سال 876 به امارت ديوان خاصه منصوب شد و شغل مهردارى به وى واگذار گرديد . در سال 892 سلطان حسين بايقرا ، حاكم استراباد را كه مردى ستم‌پيشه بود ، از كار بر كنار كرد و امير عليشير نوائى را به حكومت استراباد برگزيد . در مدت يكسالى كه نوايى به كار حكومت استراباد اشتغال داشت ، با مردم به عدل و داد رفتار كرد ، سپس از اين كار استعفا داد . در مرتبهء اول ، استعفاى او قبول نشد . ولى پس از چند ماه ، بار ديگر امير عليشير از كار حكومت كناره گرفت و عزلت اختيار كرد . وى به هدايت عبد الرحمن جامى به طريقهء دراويش نقشبنديه گرويد ، در ايجاد مدارس و محافل علمى در خراسان تلاش فراوان نمود . در زبان فارسى و تركى استاد بود به نقاشى و كارهاى هنرى و موسيقى و صنايع ظريفه علاقه و دلبستگى داشت . حسين عودى شيخ نائى و ديگر هنرمندان همواره مورد توجه و عنايت او بودند .\r\n\r\nخدمات امير عليشير نوائى\r\nنوائى يكى از شخصيتهاى بنام آسياى ميانه در عصر بازماندگان امير تيمور است . اين مرد بااستعداد و پركار و اين رجل برجسته دولتى ، از مقام بلند خود توانست كليهء نقاط ضعف حكومت را با دقت بنگرد و در راه جلوگيرى از رنج و عذاب مردم و بهره‌كشى شديد از آنان قدمهائى بردارد . وى در عين حال كه وزيرى كاردان و بشردوست بود ، در مسائل تاريخى ، ادبيات ، معمارى ، نقاشى و موسيقى صاحب‌نظر بود و هنرمندان و دانشمندان را مورد تأييد و تشويق قرار مىداد . « در ديدهء نوائى ارزش ايشان به قريحه و استعداد سنجيده مىشد نه بر اين‌كه با چند امير و بيگ خويشاوندى دارد . » پدر نوائى حاكم شهر سبزوار پس از مرگ شاهرخ ، ناچار براى حفظ جان خود راه فرار پيش گرفت و كودك بااستعداد خود را همراه برد و موجبات تعليم و تربيت او را در مشهد و سمرقند فراهم كرد . وى پس از تاجگذارى سلطان حسين ، در دستگاه او به خدمت پرداخت و در اثر كفايت و كاردانى به لقب « امير » مفتخر شد ، و پس از چندى به مقام وزارت رسيد . وى در دوران قدرت از سنگينى بار مالياتها كاست ، دست مأمورين فاسد و رشوه‌گير را از كارها بر كنار كرد . او چون غازان خان و خواجه رشيد الدين فضل اللّه بر آن بود كه براى بهره‌كشى از طبقات زحمتكش نظم و حسابى پديد آورد تا طبقات مفيد و مثمر جامعه زير بار استثمار شديد از هستى ساقط نشوند . ولى به علت بىحالى و بىكفايتى سلطان حسين و دسايس دائمى رجال و فئودالهاى فاسد ، نقشه‌هاى اصلاحى او به سامان نرسيد و به جاى اين مرد مصلح مجد الدين وزير ادارهء كارها را به دست گرفت و بار ديگر بازار دزدى و استثمار و زورگوئى رواجى تمام يافت .\r\nبا اين حال از دوران زمامدارى امير عليشير ، يادگارهاى زيادى باقى ماند ، « در عهد او مدرسه‌ها ، بيمارستانها ، گرمابه‌ها ، و باغها به وجود آمد . او دانشمندان را از همه‌جا طلب مىكرد\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nو به آنها دستور مىداد تا به نگارش وقايع تاريخى و شرح و تفسير آثار علمى گذشته بپردازند .\r\nموسيقيدانها را تشويق مىكرد و نقاشى و معمارى و خوشنويسى را در حمايت خود مىگرفت و چنان‌كه گفتيم با بهبود بخشيدن به وضع زندگى توده‌هاى وسيع مردم ، از شدت استثمار آنان كاست و اقتصاد ملى از هم گسيخته را احياء كرد ولى دارودستهء دربارى و فئودالها ، با وى از در مخالفت درآمدند و وى از وزارت استعفا داد و به حلقهء ياران شيخ عبد الرحمن جامى پيوست نوائى تا روزهاى آخر زندگى همواره مورد نفرت عناصر فاسد و فئودالها بود . با اين حال هرگز از كار و كوشش بازنمىايستاد . » « 1 »\r\nچون سخن از وزراست ، بىمناسبت نيست كه يكى از نامه‌هاى خيرخواهانهء جامى را خطاب به يكى از وزراى زمان عينا نقل كنيم :\r\n« بعد از عرض اخلاص به لسان محبت و اختصاص ، معروض آن‌كه قرب سلطان صاحب قدرت و مجال قبول سخن در آن حضرت نعمتى بزرگ است و شكر نعمت صرف اوقات و انفاس است به مصالح مسلمانان و رفع مفاسد ظالمان و عوانان\r\n . . . راحت و رنج چون بود گذران * رنج كش بهر راحت دگران\r\nزانك باشد به مزرع اميد * رنج تو تخم راحت جاويد \r\nحق سبحانه و تعالى توفيق دستگيرى از پاى افتادگان و پايمردى عنان از دست‌دادگان زيادت گرداند و السلام و الاكرام . » « 2 »\r\nروحى انارجان از شعراى نيمه دوم قرن دهم آذربايجان در فصل چهارم رسالهء خود در بيان حال وزراى بىوقوف پرده از روى خلقيات وزراى فاسد برمىدارد و در وصف آنان مىگويد : « ناموجه ، بدخط ، بدسليقه ، قاعده ندان كژقلم ، حبه‌دزد ، بىرحم ، بىانصاف ، بىشرم ، بىآزرم ، ظالم‌طبيعت ، تقريرنويس ، شرير بدنفس ، خانه‌خراب‌كن . . . دستار بزرگ و بلند بر سر نهند و اسم يكديگر را با القاب : ( شمسا و غياثا و تاجا و كمالا و ظهيرا و سراجا و شجاعا ) و امثال آن مذكور سازند و تواضعات خنك رسمى ( كنند ) به جهت بيست دينار چهل معلق زنند ، بىوفايى و بىحميتى را اشعار خود ساخته ، اگر به جهت يار عزيز و يا خويش نزديك مهم سازى كنند طمع خدمت و رشوت نمايند . . . » « 3 »\r\n\r\nوزرا و زمامداران در عهد صفويه\r\nنوع حكومت : حكومت صفوى اگرچه در آغاز براساس مذهب استوار شده بود ، ولى اندك‌اندك همچنان‌كه در شرق مرسوم بود به صورت سلطنت استبدادى درآمد . اصولا اختيارات\r\n\r\n\r\n","description":"","footnote":"\r\n( 1 ) . ى . الف . برتلس ، مقاله دربارهء نوايى ، هفت مقاله از ايرانشناسان شوروى ، ترجمهء ا . آزموده ، ص 127\r\n( 2 ) . ديوان كامل جامى ، به اهتمام هاشم رضى ، ص 176\r\n( 3 ) . از رسالهء روحى ، انارجانى ، نقل از فرهنگ ايران‌زمين ، ج 2 ، ص 343\r\n","page_name":" 372 ","page_number":372},
  {"content":"\r\n\r\nدر دست شاه بود . ولى اگر او طبعى ضعيف داشت يا بامور كشور علاقه‌اى نشان نمىداد ، كاملا به دلخواه وزراء و مشاوران و دست‌پروردگان خود رفتار مىكرد . . . لرد كرزن . . . دربارهء حكومت ايران مىنويسد : « حكومت در ايران عبارت است از اعمال اختيارى قدرت توسط چند واحد كه به ترتيب از پادشاه شروع و به كدخدا ختم مىشود . »\r\nتعريف تئودور پاركر از حكومت ملى و آزادى به عنوان « حكومت تمام مردم توسط تمام مردم و براى تمام مردم » اگر در دربار صفوى شنيده مىشد ، مفهومى نداشت . در سلطنت مطلقه‌اى كه در ايران آن عهد مرسوم بود ، كشور در مواقع بحرانى با خطرى روبرو نمىشد . ولى اگر ضعيف النفس و بىكفايت بود ، مسلما نتيجه معكوس مىگرديد . هنگامى كه نوع واحدهاى حكومتى را در ايران در اواخر قرن هفدهم مورد مطالعه قرار مىدهيم ، فورا با بعضى اشكالات روبرو مىشويم . اولا در شرحهايى كه نويسندگان راجع به آن داده‌اند ، اختلافاتى مىبينيم . علت اين اختلافات تا حدى اين است كه نوع حكومت ثابت نبود . و در واقع مىدانيم كه در طى زمان ، تغييراتى يافت . ثانيا در دستگاه پيچيدهء حكومت صفوى ، هركدام از وزرا و رؤسا سهمى داشتند .\r\nبه طوريكه اين ترتيب مانع از مقتدر شدن يكى از آنها مىگرديد . حتى اعتماد الدوله يا وزيراعظم ، در مواردى مىديد كه اختيارات او به وسيلهء متصديان جزء محدود مىشود . ثالثا در طى سلطنت شاه سليمان ، نظارت بر امور ، تقريبا به عهدهء خواجه‌سرايان دربار محول شده بود .\r\nاعتماد الدوله وزير عمده و مهم‌ترين مشاور شاه و عامل اصلى اجراى فرامين او بود و رياست شوراى سلطنتى را كه شامل رؤساى لشكرى و كشورى و مذهبى بود ، به عهده داشت .\r\nهمچنين امور خارجه از نظر او مىگذشت و تمام انتصابات رسمى با صوابديد او انجام مىگرفت و رياست « ممالك » يا ولايات دولتى با او بود و به كمك مستوفى الممالك كه خزانه‌دار آن ولايات بود ، امور مالى آنجا را اداره مىكرد . بعد از اعتماد الدوله چهار نفر با القاب قورچىباشى ، قوللر آقاسى ، تفنگچىباشى و توپچىباشى از امراى دولت صفوى بودند .\r\nدر امور مذهبى ، شيخ اسلام مهم‌ترين مرجع به شمار مىرفت تا آن‌كه در اوايل سلطنت شاه سلطان حسين منصب ملاباشى يا رياست تمام روحانيان ايران به وجود آمد . ديوان‌بيگى بر امور قضائى كشور نظارت مىكرد . ولى در بعضى موارد مجبور بود با ساير اعضاى عاليرتبه همكارى كند .\r\nاز مناصب مهم ديگر يكى منصب مستوفى الممالك بود كه مختصرا در بالا به آن اشاره كرديم و ديگرى مقام ناظر بيوتات سلطنتى بود كه به كارگاههاى شاهى رسيدگى مىكرد سوم مستوفى خاصه يا خزانه‌دار املاك سلطنتى ، و چهارم ايشيك آقاسىباشى كه رئيس تمام يساولان و قاپوچيان و مسؤول نظم و ترتيب مجلس شاه بود . و همچنين مهماندارباشى كه از ميهمانان شاه پذيرائى مىكرد و سفيران بيگانه را حضور او مىبرد و وسايل زندگى و آسايش اوقات ايشان را در ايران فراهم مىساخت . بعد از اعتماد الدوله كه ادارهء امور « ممالك » يا ولايات\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nدولتى با او بود ، دستهء ديگرى از اعضاى عاليرتبه وجود داشت . و اين اشخاص به ترتيب والى « نايب السلطنه بيگلربيگى - استاندار » بيگلربيگى ، خان و سلطان بودند كه نواحى و شهرهاى كوچك را اداره مىكردند . به والى مرزها امير سرحد اطلاق مىشد ، وى شبيه مرزبان ، در ادوار گذشته بود . امراى سرحدى به ترتيب از اين قرار بودند : والى عربستان ، والى لرستان ، والى گرجستان و والى اردلان يا كردستان . رئيس طايفهء نيرومند بختيارى اگرچه عنوان فوق را نداشت ولى بعد از والى اردلان به شمار مىرفت . در زمانى كه راجع به آن مىنويسم ، « ممالك » يا ولايات دولتى شامل قسمت كوچكى از كشور بود و بقيه را « خاصه » يا املاك سلطنتى تشكيل مىداد . حدود خاصه هميشه رو بتزايد مىرفت و در اواخر قرن هفدهم شامل قسمتى از ممالك نيز مىشد . و معمولا زمينهايى اين عنوان را داشت كه از حملهء دشمن ايمن بود و امور آنها به دست يك نفر ناظر ، و قسمت مالى آن زير نظر مستوفى خاصه اداره مىشد . تحت نظر اين دو نفر مشاورانى كه مقامى مشابه با مقام بيگلربيگى داشتند و همچنين عده‌اى كارمند جزء كه در « ممالك » بوده‌اند ، انجام‌وظيفه مىكردند .\r\nاز شرح مختصر ناقصى كه گذشت ، چنين برمىآيد كه « در اواخر قرن هفدهم مردمى در ايران مىزيستند كه اگر با آنها به خوبى رفتار نمىشد ، سر از اطاعت مىپيچيدند . گذشته از اين ، در اين سالها علائم ضعف و فتور تدريجى در اركان كشور ديده مىشد ، باعث تأسف است كه كسانى ادارهء امور را در آن عهد در دست داشتند ، نه تنها از اين مخاطرات آگاه نبودند بلكه در هنگام بروز خطر نيز نتوانستند از خود لياقت و كفايتى نشان دهند . » « 1 »\r\n\r\nسازمان ادارى در عهد صفويه\r\nدر سفرنامهء سانسون تشكيلات مملكتى ايران در عهد صفويه ، چنين توصيف شده است :\r\n« در ايران شش وزير وجود دارد كه آنها را ركن الدوله مىنامند رئيس - الوزراء كه وزير بزرگ هم به او مىگويند اعتماد الدوله نام دارد . ( يعنى تكيه‌گاه و نگهبان دولت ) وزير بزرگ ، رئيس الوزرا و صدراعظم كشور و رئيس دولت و مباشر كل ماليه است و وزارت و تجارت كشور نيز زير نظر او اداره مىشود . تمام مقرريها و حقوقها و انعام‌ها به دستور او پرداخت مىگردد . خلاصه در حقيقت رئيس الوزراء و نايب السلطنه كشور شاهنشاهى ايران است . حقوق اعتماد الدوله در هرماه قمرى مبلغ هزار تومان است ( يك تومان معادل چهل و پنج ليور است ) .\r\nولى اين مبلغ كمترين رقمى عايدات او مىباشد . زيرا تمام حكام ايلات و ولايات را اعتماد الدوله تعيين مىكند و مقامات عالىرتبه نظامى را هم او انتخاب مىنمايد . علاوه بر اين فرماندهان نظامى كه به ميدان جنگ مأمور مىشوند و صاحبمنصبان عاليرتبه‌اى كه براى وصول ماليات به نقاط مختلف كشور مىروند ، همگى با نظر اعتماد الدوله تعيين مىشوند . يعنى\r\n\r\n\r\n","description":"","footnote":"\r\n( 1 ) . تلخيص از لاكهارت ، تاريخ صفويه ، ص 15 به بعد\r\n","page_name":" 374 ","page_number":374},
  {"content":"\r\n\r\nهميشه اعتماد الدوله مىتواند وسايلى برانگيزد كه اين مقامات را به هركس كه دل او بخواهد بدهند .\r\nرئيس الوزراء از داوطلبان اين مقامات مبالغ هنگفتى مىگيرد ، حكام ايالات و صاحبمنصبان دربار كه روز اول سال نو هدايايى به شاه تقديم مىدارند ، ناگزيرند كه هديه قابلى به اعتماد الدوله بدهند . زيرا اعتماد الدوله از اشخاصى كه مقامات دولتى را بين آنها تقسيم مىكند ، قبلا حقى دريافت مىنمايد .\r\nاعتماد الدوله شش وزير يا معاون در اختيار دارد ، وزير اول كه مستوفى الممالك ناميده مىشود ، مميز كل ماليه مىباشد و جايش در حضور شاه بلافاصله بعد از شش وزير اصلى قرار دارد . و وزير دوم كه مستوفى خاصه نام دارد ، مميز مخصوص دربار مىباشد و مميزى دار السلطنهء اصفهان نيز با اوست و در حضور شاه كمى پايين‌تر از مستوفى الممالك مىنشيند .\r\nوزير سوم كه داروغهء دفتر ناميده مىشود و مستحفظ دفاتر كل ماليه مىباشد و در حضور شاه در وسط واليها مىنشيند . وزير چهارم كه وزير الملوكى نام دارد ، نگاهدارى دفاتر دار السلطنهء اصفهان به عهدهء اوست . در حضور شاه در ميان حكام مىنشيند .\r\nوزير پنجم كه وزير خاصه ناميده مىشود ، مخارج دربار را رسيدگى مىكند و در حضور شاه بعد از وزير داخله مىنشيند . وزير ششم كه كلانتر نام دارد ، امور تجارت و تجار اصفهان را رسيدگى مىكند ، و در حضور شاه در رديف سلاطين و شاهزادگان خارجى كه مهمان شاه مىباشند مىنشيند .\r\nاين شش وزير مثل مباشرين كل ماليه در فرانسه ، علاوه بر وظايف خودشان هريك رسيدگى به امور ايالت را كه جزء وزارتخانه آنها محسوب مىشود به عهده دارند . جلسات وزرا در قصر سلطنتى تشكيل مىشود . اعتماد الدوله علاوه بر اين ، شش وزير يا شش صاحبمنصب ، دو منشى ، در اختيار دارد كه صاحب‌رقم ناميده مىشوند .\r\nقورچىباشى كه در اين ايام دومين شخصيت كشور شاهنشاهى است ، سابقا فرمانده كل قوا بود . ولى حالا فرماندهى عده‌يى سوارنظام را به عهده دارد و از سرحدات مراقبت مىكند .\r\nسومين وزير يا سومين شخصيت ، قوللر آقاسى نام دارد ، وى رئيس دستجاتى است كه غلامان شاه ناميده مىشوند . اين دستجات از طبقه نجبا و ممتاز كشور تشكيل مىشود و آنها خود را غلام شاه مىنامند . داوطلبان مقامات مهم بايد مدتى در صف غلامان شاه خدمت كنند .\r\nچهارمين وزير يا چهارمين ركن دولت تفنگچى آقاسى است كه ژنرال و فرمانده پياده نظام مىباشد . اين دسته فقط از دو هزار نفر پياده‌نظام تشكيل مىشود كه مجهز به تفنگ مىباشند .\r\nپنجمين ركن دولت توپچىباشى مىباشد كه فرمانده توپخانه است و از چهار هزار نفر\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nتشكيل مىشود . چهار سرهنگ فرماندهى اين چهار هزار نفر را به عهده دارند و اين چهار سرهنگ در روزهاى تشريفات در اطراف شاه مىايستند .\r\nششمين ركن دولت شاهنشاهى ، ديوان‌بيگى مىباشد كه مباشر كل عدليه است ديوان بيگى اگرچه در بين اركان دولت درجهء ششم را دارد ، ولى در جلسات هيئت دولت كه در حضور شاه تشكيل مىشود ، در دومين جا مىنشيند . ديوان‌بيگى را معمولا هرگز از مقامش عزل نمىنمايند . وى قائم‌مقام شاه در دادگسترى است . ولى ديوان‌بيگى شخصا ترجيح مىدهد كه يكى از مقامات چهار وزير قبلى را داشته باشد .\r\nديوان‌بيگى تمام مأمورين اجراى دادگسترى را در اختيار دارد و احكام او در سراسر كشور نافذ است . اگر از احكام حكام كسى شكايت داشته باشد ، به ديوان‌بيگى مراجعه مىنمايد .\r\nايشيك آقاسىباشى در روزهاى پذيرائى شاه ، رئيس كل تشريفات است . ايشيك آقاسى باشى عصائى به دست مىگيرد كه از تيغه‌هاى طلا پوشيده شده است و بر روى آن جواهرات قيمتى نشانيده‌اند و مرصع نشان است . اين شخص رئيس كل دربار ، فرمانده كل افسران ، مستحفظ شاه مىباشد . ايشيك آقاسى در حالىكه بر عصاى فرماندهيش تكيه مىدهد ، در جلوى شاه مىايستد . وقتى كه ايلچيان خارجى و ميهمانان شاه براى اداى احترام سر فرود مىآورند و به شاه تعظيم مىكنند ، ايشيك آقاسى بازوى آنها را مىگيرد و آنها را راهنمائى مىنمايد . وقتى كه شاه بر اسب سوار مىشود ، ايشيك آقاسى در جلو شاه حركت مىكند .\r\nحكومت تهران تا قزوين نيز بر عهده اوست .\r\nخوان‌سالار : ناظر لوازم و موادى است كه براى غذاى شاه ضرورت دارد ، و صورت مخارج آن را به اعتماد الدوله مىدهد و او از خزانه برمىدارد و به ناظر مىدهد . ناظر چهل خوان سالار يا ناظر ديگر در اختيار دارد و بر تمام صاحبمنصبانى كه تهيه غذاى شاه بر عهدهء آنها مىباشد يا در ميهمانيها وسايل غذا را فراهم مىكنند ، رياست دارد . منشى دربار يا واقعه‌نويس كسى است كه اوامر و احكام شاه را مىنويسد . همين شخصيت صورت مخارج را تنظيم مىكند و حساب آن را به اعتماد الدوله مىدهد . منشى دربار ، تاريخ‌نويس و وقايع‌نگار نيز هست و كليهء اتفاقات سالانه را در عيد نوروز به اطلاع شاه و درباريان مىرساند . نوشتن نامه به سلاطين خارجى نيز بر عهدهء اوست .\r\nمنجم‌باشى : خير و شر را پيش‌بينى مىكند و نظريات او مورد احترام شاه و اطرافيان است منجم‌باشى به كمك تسبيح و آلاتى كه در اختيار دارد ، ساعات خوب و بد را تعيين و اعلام مىكند . علاوه بر اين ، منجم‌باشى سعد و نحس كواكب را تشخيص مىدهد و عواقب كارها را پيش‌بينى مىكند .\r\nحكيم‌باشى : مثل منجم‌باشى نزديك شاه مىنشيند و او را از خواص گوشتها و اغذيهء مختلف آگاه مىكند . وى پزشك شاه و درباريان است و چون مسؤول حيات شاه است ، اگر شاه\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nبميرد ، جان او نيز در معرض خطر قرار مىگيرد .\r\nمهردار : كسى كه مهرشاه را كه به زنجيرى طلايى بسته است ، همراه دارد ، مهردار شاه خوانده مىشود . مهردار ، پنج مهر ديگر در اختيار دارد كه برحسب مورد از آنها استفاده مىكند .\r\nهيچيك از مهرداران ، مهر خاص شاه را در اختيار ندارد . اين مهر در دست گيس‌سفيد حرم است .\r\nعلاوه بر آنچه گفتيم ، مباشر كل اصطبل يا ميرآخور ، ميرشكار بايستى كه امور شكار را تنظيم و سگهاى شكارى را تربيت كند . ركيب‌خانه آقاسى يا رئيس دسته‌اى كه البسهء شاه را نگهدارى مىكند و وقفيات وزيرى كسى است كه خيرات و مبرات را مىپردازد .\r\nغلام وزيرى : كه حقوق و مقررى دسته‌هاى غلامان را مىپردازد و مشرف كه مقررى افسران را مىدهد ، هركدام در ميهمانيهاى عمومى شاه جاى معينى دارند . رئيس دربار و رئيس تشريفات ، هرگز در ميهمانيهاى شاه نمىنشيند . او هميشه چشمش متوجه بالاى سر شاه مىباشد و به طرف ديگرى نمىنگرد . و دومى خدمت شاه را به عهده دارد . ميهماندارباشى كسى است كه سفراى خارجى را معرفى مىكند ، تاجى گرانبها به سر دارد كه جواهرات قيمتى به آن زده شده تمام خانها و قزل‌باشها در روزهاى سلام و تشريفات ، اين كلاه را بر سر مىگذارند . « 1 »\r\n« در دوران حكومت صفويه چنان كه يادآور شديم عده‌اى به نام « اعتماد الدوله » وزيراعظم ايران بودند . ولى اين اعتماد الدوله‌ها به علت استبداد مطلق سلاطين و تحريكات مداوم رؤساى عشاير و ايلات و شاهزادگان و مهدعلياها و ديگر متنفذين دربارى و روحانيان ، به فرض داشتن لياقت و حسن‌نيّت ، قادر به انجام خدمت مؤثرى به مملكت نبودند و غالبا جان و مال آنها مانند ديگر وزيران در معرض خطر بود . از ميان نخست‌وزيران اين دوره ، فتحعليخان داغستانى كه مصمم بود با محمود افغان مبارزه كند نامى نيك از خود به يادگار گذاشت . »\r\nدر دايرة المعارف فارسى راجع به منصب اعتماد الدوله چنين آمده است : در دربار صفويه اعتماد الدوله ( وزيراعظم ) عالىترين مقامات دولتى است ، تمام مخارج و مصارف و عوايد و احكام به اجازه و تصويب و مهر او بستگى داشت و تمام مدارك و اسناد حكام و عاملان ديوان از نظر او مىگذشت . در كشيك‌خانهء دولتخانه ، هر روز به عرايض مردم مىرسيد و مستوفيان و وزيران از او اخذ دستور مىكرد . امور مربوط به شوراى سلطنت و ماليات و عوايد و تجارت و خارجه تحت نظر او بود . در سفرنامه‌هاى اروپائيان و منابع عهد صفويه ، نام بعضى از كسانى كه بدين عنوان شهرت داشته‌اند ذكر شده است . « 2 »\r\n\r\nدستگاه ادارى عهد صفويه به نظر شاردن\r\nبه نظر شاردن : دستگاه ادارى دولت صفوى دستگاهى بسيار بغرنج و پيچيده بود و مقصود و هدف آن عبارت بود از برقرارى يك نظارت دقيق به جريان رسمى امور ، و بعلاوه ارضاى اميال و خواهشهاى\r\n\r\n\r\n","description":"","footnote":"\r\n( 1 ) . سفرنامهء سانسون ، ترجمهء محمود تفضلى ، ص 43 تا 45 ( به اختصار )\r\n( 2 ) . دايرة المعارف فارسى ، ص 168\r\n","page_name":" 377 ","page_number":377},
  {"content":"\r\n\r\nبعض ارباب مقام و منصب .\r\nدر تذكرة الملوك ، مؤلف ، خواننده را به جزئيات دستگاه آشنا فرض مىكند . لذا جزئيات امور را بايد از جلد پنجم سفرنامهء شاردن صفحات 444 تا 451 استنباط كرد . در مورد عرايض و مأموريتها جريان عمل چنين بود :\r\n1 . هركس كه مىخواست تقاضايى از شاه كند ، ناچار بود آن را به صورت عريضه شخصا تقديم دارد . و عرايض بدون هيچگونه تأمل پذيرفته مىشد . حتى هنگام خروج شاه نيز از ميان جمعيت تقديم عريضه ممكن بود .\r\n2 . در اولين فرصت عريضهء مزبور براى شاه به وسيلهء صدراعظم يا ناظر خوانده مىشد و نظر شاه در حاشيه نوشته مىشد ، و سپس آن را به متقاضى يا يكى از صاحبمنصبان ذى مدخل جهت اجرا رد مىكردند .\r\n3 . در مورد انتصاب يا ديگر امور مهم ، نامه به منشى الممالك رجوع مىشد و وى آن را به صورت و وضع مقتضى در مىآورد و نسخهء مطلوبى از آن تهيه و تقديم وزيراعظم مىكرد .\r\n4 . پس از تصويب وزيراعظم ، آن را براى برداشتن رونوشت نزد واقعه‌نويس مىفرستادند و مأمور اخير توقيعى بر آن به خط خود مىنوشت . فى المثل در صورتى كه حكم به عنوان عموم صادر شده بود ، واقعه‌نويس مىنوشت حكم جهان‌مطاع شد .\r\n5 . از آن پس مدرك مزبور براى وزيراعظم ارسال مىشد كه وى آن را به حضور شاه براى دستينه‌گذارى ببرد . بعد از آن ، وزيراعظم آن را به مهر خويش ممهور و تأييد مىكرد .\r\n6 . سپس مدارك مزبور را به نظر ناظر ديوان همايون اعلى مىرسانيدند . در صورتى كه مدرك با مهر كوچك ممهور شده بود ، ناظر نيز آن را با مهر خود ممهور و تأييد مىكرد و بر بالاى مهر وزيراعظم مىنوشت : « طبق فرمان عالى و مطالع شفاهى اعليحضرت . »\r\n7 . پس از آن ، نامه به صاحبمنصبى كه از طريق وى ابتدا نامه به جريان افتاده بود باز مىگردد .\r\nدر صورتى كه موضوع عبارت از انتصاب به حكومت يا تصدى مقامى در قلمرو خاصه باشد ، مدرك بايد در ديوان مربوطه ثبت گردد . يعنى يا در ديوان ممالك يا در خاصه .\r\nيك حكم به انضمام اصل عريضه و غيره ، به مستوفى ذى مدخل ارجاع مىشد تا بر پشت آن بنويسد كه « ثبت شود . » سپس به دفتر ثبت صاحبمنصبان دفترخانه لشكرنويس مراجعه مىكردند و در آنجا مدرك مورد بحث ثبت مىشد و ذيل آن را لشكرنويس مهر مىكرد . سپس به داروغه دفترخانه مراجعه مىشد ، و وى پس از تطبيق متن پيش‌نويس حكم ، با اصل عريضه بر آن توقيع مىكرد و بر آن دستينه مىنهاد .\r\nپس از آن به ترتيب ناظر و متصدى دفتر توجيه و رئيس دفتر خاصه ، آن را مهر مىكردند و به نظر مستوفى الممالك مىرسانيدند . پس از مهر او ، مدرك براى مهر وزيراعظم آماده بود .\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nشاردن مىگويد جريان امور ادارى در ايران طولانى است ، ولى عارى از نظم نيست . و هركس هر وقت كه بخواهد ، ممكن است اطلاع دقيقى از آنچه شاه خواهد كرد به دست آورد . « 1 »\r\nسپس ميسنورسكى از فرامين سلاطين صفوى و مهرهاى آنان سخن مىگويد و از جمله مىنويسد كه شاه سليمان بنا به نوشته‌هاى شاردن پنج مهر داشت كه از زمرد ، ياقوت ، فيروزه درست شده بود و در اغلب آنها عبارت « حسبى اللّه » و بنده شاهء ولايت ديده مىشود . از هريك از مهرها براى كارى معين استفاده مىشد و نگهدارى هريك به شخص معينى واگذار شده بود .\r\n\r\nعزل و كور كردن فتحعليخان داغستانى وزير شاه سلطان حسين\r\nپس از روى كار آمدن شاه سلطان حسين ، وضع داخلى ايران روز به روز به وخامت مىگرائيد . شاه كه مردى نالايق و بىكفايت بود ، كاملا تحت تأثير القائات خواجه‌سرايان بود . « دولت در ايالات دور - دست قدرتى نداشت و هدف اصلى حكام و مأموران جبران رشوه‌هائى بود كه براى نگه‌داشتن مقام خود پرداخته بودند . اين عده مىكوشيدند پيش از آن‌كه اشخاص ثروتمندتر و بانفوذترى جاى آنها را بگيرند ، ثروت و مكنتى كسب كنند . »\r\nدر چنين اوضاع آشفته ميرويس فكر خودمختارى و استقلال در سر خود مىپرورانيد و در سالهاى بعد چنان‌كه ضمن تاريخ عهد صفويه آمده است ، محمود قندهارى فرزندش اين فكر را عملى كرد . اگر در آن ايام ، شاه از عقل متوسطى برخوردار بود و وزرا و زمامداران در صدد مال‌اندوزى و غرض‌ورزى نبودند ، تمام مشكلات حل مىشد . ولى در اين موقع حساس ، محمد حسين ملاباشى و رحيم خان حكيم‌باشى با فتحعليخان داغستانى سر عناد و دشمنى داشتند .\r\n« محمد حسين ، كه مثل پدربزرگش محمد باقر مجلسى مردى شيعى مذهب و متعصب بود ، از فتحعليخان داغستانى به علت سنى بودن تنفر داشت . گذشته از اين ، فتحعليخان ، وابسته به يكى از خانواده‌هاى معروف و معتبر لزگى بود و دشمنانش اين قضيه را مستمسك قرار دادند و گفتند كه وى با شورشيان آن طايفه همدست است . به همين علت فتحعليخان هرنقشه‌يى كه براى طرد محمود و از بين بردن لزگيها و ديگر دشمنان كشور مىكشيد ، آنها خنثى مىكردند . حتى يك بار در شب هفتم صفر 1133 ، حكيم‌باشى و ملاباشى در دل شب به خوابگاه شاه رفتند و شاه بيچاره را از خطرى كه جانش را تهديد مىكرد ، آگاه كردند و به دروغ به او گفتند كه لطفعليخان ( عم فتحعليخان ) و همدستانش قصد دارند كه همهء افراد خاندان سلطنتى را از بين ببرند . و براى اثبات ادعاى خود نامه‌يى نشان دادند كه فتحعليخان براى رئيس كردها نوشته است سرانجام شاه تحت تأثير اين توطئه قرار گرفت و بدون اين‌كه موضوع را مورد رسيدگى قرار دهد به دستور او چشم فتحعليخان وزيراعظم را كور كردند . و لطفعليخان سردار نامى ايران را كه ممكن بود سدى در برابر افاغنه ايجاد كند ، از دستگاه حكومتى طرد كردند . فتحعليخان دو سال بعد از سقوط اصفهان ،\r\n\r\n\r\n","description":"","footnote":"\r\n( 1 ) . سازمان ادارى حكومت صفوى ، ترجمهء مسعود رجب‌نيا ، ص 258 به بعد\r\n","page_name":" 379 ","page_number":379},
  {"content":"\r\n\r\nبه دست محمود ، با غم و اندوه فراوان جان سپرد . » « 1 »\r\n\r\nوزيراعظم يا اعتماد الدوله « 2 »\r\nهنگامى كه نفوذ و قدرت امراء قزلباش از ميان رفت ، وزيراعظم قدرتى عظيم يافت . شاردن ( ج 5 ص 430 ) تا آنجا غلو مىكند كه مىگويد : « شاهان ايران فقط جنبهء تشريفاتى دارند و شاه واقعى وزير اعظم است . در جايى چنين آورده : هيچ‌يك از اقدامات سلطان ممهور به هرمهرى كه مىخواهد باشد بدون تصديق و مهر وزير ، اعتبارى ندارد . و نيز مىگويد كه وزيراعظم به كليهء دو دستگاه محاسبات ( يعنى ديوان ممالك و ديوان خاصه ) نظارت دارد . »\r\nمىدانيم كه بيشتر مطالب مندرج در سفرنامه شاردن مربوط به زمان شاه سليمان مىباشد تذكرة الملوك على الرسم ، اوضاع پس از زمان شاه عباس اول را بيان مىدارد . طبق مفاد و مندرجات آن كتاب ، وظايف وزيراعظم را مىتوان چنين خلاصه كرد : « كليهء انتصابات اعم از مقامات عالى و دانى با امضا و تصديق وى به مرحلهء اجرا مىرسيد و ادارهء امور مالى مملكت و مميزى كليهء دادوستد مربوط به ماليات با وى بوده و صحت عمليات كليهء ارباب مناصب مملكتى را مورد مطالعه و دقت قرار مىداد .\r\nكمپفر در صفحهء 61 امتياز مهم ديگر وزيراعظم را ياد مىكند و آن تعيين مشى سياست خارجى است و نيز مذاكره با سفراء كبار و امضاى قراردادها و غيره .\r\n. . . در خصوص ناظر دفتر همايون ، شاردن مىنويسد : « وزيراعظم داراى بازرسى است كه لقب ناظر دارد و از جانب سلطان برقرار گرديده است ، و سمت منشى اولى وزيراعظم با اوست . . .\r\nاز ديگر وظايف وزيراعظم ، يكى انجام وظايف وزير ماليه بود . همكار نزديك وى در اين مورد مستوفى الممالك بود . تذكرة الملوك مىگويد كه بدون تصديق مقام اخير ، وزيراعظم هيچ‌گونه اقدامى در مورد ماليات ديوانى نمىكند . . . در زمان سلطنت قاجاريه تغيير و تبديلهاى شگرفى در دستگاه حكومت و مقامات مربوط به آن به عمل آمد . لقب اعتماد الدوله متروك شد و شاغل آن مقام ، لقب صدراعظم گرفت . و بدين ترتيب با صدرى كه شاغل مقام روحانى بود ، به كلى تمايز و جدائى يافت . ضمنا شغل و مقام ( وكيل وزيراعظم ) كه در زمان صفويه منسوخ شد در حكومت قاجاريه تحت عنوان « قائم‌مقام » باب گشت و شاغل آن مقام در دستگاه وليعهد كه در تبريز ساكن بود ، انجام وظيفه مىكرد ، و در صورت كسالت صدراعظم ، قائم‌مقام به تهران خوانده مىشد تا به جاى او كار كند . . . »\r\nكاررى در سفرنامهء خود از ميرزا طاهر وزير شاه سليمان سخن مىگويد و مىنويسد :\r\n« اختيار مطلق در دست وزير او ميرزا طاهر بود كه با حيله و تزوير و چاپلوسى و تملق ، اعتماد كامل او را به خود جلب كرده بود . ميرزا طاهر از دزدان\r\n\r\n\r\n","description":"","footnote":"\r\n( 1 ) . ر . ك . مقالهء اسماعيل دولتشاهى در مجلهء سخن ، دورهء 17 ، ارديبهشت‌ماه 46 ، ص 155 به بعد\r\n( 2 ) . تلخيص از سازمان ادارى حكومت صفوى ، ص 95\r\n","page_name":" 380 ","page_number":380},
  {"content":"\r\n\r\nبزرگ روى زمين است . هشتاد سال دارد . با زنده‌دلى تمام به سر مىبرد . هنوز بر سر كار خود است و از يك سكه طلا رشوه روگردان نيست . و مىگويند روزى شاه از او پرسيد چند فرزند دارى پاسخ داد درست يادم نيست ، امشب مىشمارم و فردا به عرض شاه مىرسانم . موجب جلب اعتماد شاه فقط چند بيت بود كه براى خوش‌آيند وى گفته بود . . . در عهد سليمان ، پسر اكبر شاه هندى ، از ترس پدر به دربار او آمده بود . . . روزى شاه از فرط مستى در حضور وى تيغ مىكشد و به امرا حمله مىكند . همه پا به فرار مىگذارند . شاه مىپرسد صولت مرا چگونه ديدى ؟ او زبان به تمجيد مىگشايد شاه خوشحال مىشود و به اعزاز و حقوق او مىافزايد . » « 1 »\r\nدر ميان رجال و وزرايى كه در دوران بعد از اسلام به زمامدارى رسيدند ، به حكايت منابع تاريخى ، شايد وزراى شاه سلطان حسين در خيانت به شاه و ملك و ملت بىمانند بودند اين جماعت كه جز دروغگويى و خيانت و عياشى و تجاوز به مال و جان و ناموس مردم هنرى نداشتند ، نه تنها خودشان قدمى در راه نجات مملكت برنمىداشتند ، بلكه خدمتگزاران صديق را نيز مورد تهمت و افترا قرار مىدادند . پس از آن‌كه چهار ماه از محاصره اصفهان گذشت و آثار قحطى و بيمارى آشكار شد ، فتحعليخان قاجار با عده‌اى سرباز به كمك شاه شتافت . ولى وزرا و امراى دولت گفتند كه وى ارادهء آشوب دارد . فتحعليخان از اين سخن برآشفت و خطاب به آنان گفت : « كمر بسته‌ايد كه ايران را به خرابى دهيد و دولت سيصد سالهء ملوك صفويه را بر باد دهيد .\r\nو كلاه از سر خود گرفت و بر زمين زد و نامه‌هايى را كه وزرا و امرا به والاجاه « محمود خان غلجه‌اى » نوشته بودند و عاليجاه معظم اليه قاصد ايشان را گرفته بود ، آن مكتوبها را به نظر شاه رسانيد . ولى وزرا همه را انكار كردند و گفتند فتحعليخان مهر و امضاء ما را جعل كرده است . در اين موقع پادشاه فاسد و نالايق ايران به گناه اطرافيان خود پى برد و گفت آنچه بايست بفهمم فهميدم . » « 2 »\r\nميرزا مهدى استرابادى - يكى از وزراى زيرك و نامدار ايران كه در دورهء افشاريه و زنديه متصدى كار صدارت بوده و با نوكر منشى و كاردانى به حل و فصل كارها پرداخته ميرزا مهدى استرابادى است . اين مرد كه در عهد نادر منشى مخصوص او بود ، از كسانىست كه با تملق و چاپلوسى خود ، به ستمگريهاى نادر افزوده است . نادر كه با حرص پايان‌ناپذير پولها و جواهرات را در كلات نادرى جمع كرده بود ، گاه مىگفت تا روزى كه من زنده هستم كسى نمىتواند به كلات دستبرد بزند . و هربار كه اين سخن بر زبان او جارى مىشد ، ميرزا مهدى استرابادى منشى او مىگفت ظل اللّه مثل حضرت خضر عمر جاويد خواهيد داشت . « 3 » اين مرد كه كتابى در وصف\r\n\r\n\r\n","description":"","footnote":"\r\n( 1 ) . سفرنامهء كاررى ، ص 91\r\n( 2 ) . رستم التواريخ ، ص 145 ( به اختصار )\r\n( 3 ) . خواجهء تاجدار ، ص 71\r\n","page_name":" 381 ","page_number":381},
  {"content":"\r\n\r\nنادر شاه نوشته است ، مصمم بود كه كتابى در وصف عادل شاه نيز بنويسد ، ولى عمر حكومت و فرمانروايى عادلشاه چندان نپائيد . و الا اين وزير ابن الوقت و متملق ، كتابى نيز در وصف اين سلطان نالايق مسرف مىنوشت . ميرزا مهدى خدمت پنج پادشاه را كه هريك خصم ديگرى بود ، به عهده گرفت و با تملق و مداهنه از عهدهء اين كار خطير برآمد .\r\nروزى كه فرزندان نادر را در حضور عادل شاه به طرزى دلخراش مىكشتند ، ميرزا مهدى حاضر بود . ولى براى حفظ موقعيت خود سخنى بر زبان نياورد .\r\n\r\nحقوق كارمندان\r\nراجع به حقوق و مزاياى گوناگون كارمندان ديوانى در تذكرة الملوك مطالبى ذكر شده كه چندان دقيق نيست . به نظر مينورسكى ، مأموران رسمى « مواجب مستمرهء ثابتى » دريافت مىكردند . ولى غير از اين مواجب رسمى ، صاحبان بعضى مشاغل به نام « مداخل » نيز پولهايى دريافت مىداشتند .\r\n« انعام » پاداش جايزه‌يى بود كه در موارد استثنايى و احتمالا به علل و سبب خاصى داده مىشد . وزيراعظم كه مواجب معين و مشخصى نداشت ، انعام ساليانه‌يى دريافت مىكرد .\r\n« دومان » در كتاب خود ( صفحهء 26 ) مىنويسد چه بسيار مواجب و دريافتيهاى مأموران حقوق‌بگير دولتى ، بستگى به بخشش و كرامت سلطان داشت . و مىگويد : « همواره اميدوار به حصول مبالغى از طريق اقبال و بخت يا حق العمل و هديهء سلطان بودند كه هرسه سال به سه سال به آنان مىرسيد . دومان اضافه مىكند كه انعام معمولا مساوى مواجب ساليانه است . مدد معاش در مورد صدراعظم به مبلغ هنگفت 1360 تومان مىرسيد . نوع ديگر مدد خرج بود .\r\nمقررى ، مدد معاش و غيره بايد نوعى از اعانه و كمك باشد . وظيفه ظاهرا اعانه و تصدق بود كه در ترتيب ادارى هند به صورت نقد پرداخت مىشد . مورلند « 1 » مىگويد مأموران رسمى مختلف ، مداخل و مزايايى داشتند كه وابسته به مقام و منصبى بود كه احراز كرده بودند . به اين ترتيب وزيراعظم يك حق الوزاره دريافت مىداشت كه خاص منصب او بود . و ناظر بيوتات حق النظاره و صدر و قورچىباشى حق التوليه و عاملين و غيره حق السعى مىگرفته‌اند .\r\nپرداخت مواجب : شاردن خزانهء شاه را به چاه ويل تشبيه مىكند و مىگويد شاه با صدور حواله به عهدهء ولايات تعهدات خود را به انجام مىرسانيد . قسمتى از مواجب را بدون ترديد با پول نقد مىپرداختند و در اغلب موارد مواجب و مستمرى توسط حواله پرداخت مىگرديد . كسى كه حواله را در دست داشت ، يا بهتر بگوئيم شخص ذىنفع ، حق داشت مطالبات دولت را از بهرهء اراضى كه در حواله قيد شده بود وصول كند . و در واقع ملك مزبور همچون ملك موروثى وى مىگرديد .\r\nامتياز بزرگ تيول آن بود كه مبلغ ارزيابى رسمى عوايد آن بسى ناچيزتر از مبلغ واقعى\r\n\r\n\r\n","description":"","footnote":"\r\n( 1 ) .  Moreland \r\n","page_name":" 382 ","page_number":382},
  {"content":"\r\n\r\nدرآمد بود . فى المثل تيولى اسما 80 تومان يا 15 تومان برآوردى آنها بود ، تيولداران خود 5 / 127 و 92 تومان از آن درآمد تحصيل مىكردند . شاردن ( جلد پنجم صفحهء 417 ) مىنويسد كه شنيدم در بعضى موارد عوايد واقعى 50 برابر مبلغ رسمى است .\r\nپرداختى به وسيلهء برات براى ذىنفع چندان جالب نبود . زيرا ناگزير بود شخصا يا توسط مأمور يا واسطه‌اى مبلغ را وصول كند . نوع بهتر برات « برات همه‌ساله » نام داشت . شخص ذىنفع و دارندهء حواله ، هنگامى كه براتها به عهدهء چند محل پراكنده و دورافتاده صادر مىگرديد ، گرفتار مشكل بزرگى مىشد . شاه عباس براى جلوگيرى از اين مشكل ، فرمان داد كه اين شيوه فقط در مواردى كه طلب بيش از 55 تومان باشد ، اعمال گردد . گردآورى اين وجوه به وسيلهء مأموران و نمايندگان مخصوص انجام مىشد و اينها در اطراف اصفهان پنج درصد ( مبلغ وصول ) ، و در مورد نقاط دوردست ده درصد ، حق العمل مىگرفتند . گاه قسمتى از مواجب را با حوالهء جنسها مىپرداختند . چنان كه در مورد سربازان ، قسمتى يا تمام حقوق آنان را به جنس مىدادند .\r\nفى المثل صاحبجمع قهوه‌خانه ، انعامى برابر دو هزار من گندم ( من شاه ) مىگرفت و مشرف هويج‌خانه ، جيرهء روزانه‌اى معادل دو بشقاب خوراك و دوازده نان دريافت مىداشت . مواجب سالانه اشخاص اگر جزو گروه ممتاز بودند ، بيش از پانصد تومان ، و اگر جزو كارمندان ميانه‌حال بودند ، از صد تا پنجهزار تومان ، و اگر در مرحلهء نازلى بودند ، كمتر از صد تومان در سال مىگرفتند ( يك تومان مساوى سه ليره و شش شلينگ و هشت پنس است ) .\r\nبه حكايت تذكرة الملوك ، وزيراعظم حقوقى نمىگرفته ، ولى مستمرى او 823 تومان بود ، قورچىباشى 1491 تومان ، صدراعظم 1360 ، امير شكار 1050 تومان ، تفنگچىباشى 711 ، ديوان‌بيگى 500 ، حكيم‌باشى 400 ، مجلس‌نويس 330 ، مستوفى الممالك 302 ، داروغه 300 ، اميرآخور 182 ، اوراجه‌نويس 118 ، و ضابطه‌نويس 89 تومان در سال حقوق مىگرفتند .\r\nطبق گفتهء شاردن ( جلد 5 صفحهء 430 ) ، هركس از خزانه وجهى دريافت مىداشت ، ناچار بود كه ده يك آن را به عنوان ماليات بپردازد ، و شاه به ندرت و به دشوارى ممكن بود كسى را از اين ماليات معاف دارد . اما گاهى نيز پنج درصد اخذ مىشد .\r\nشگفت‌آور آن بود كه از پيشكشيهاى تقديمى شاه و انعامى كه شاه اعطا مىكرد نيز ماليات وصول مىشد . وظيفهء پيشكش‌نويس آن بود كه كليهء پيشكشهايى را كه به دربار آورده مىشود ، در دفتر مخصوص ثبت و ارزش آنها را تعيين و آورندگان را به حضور شاه هدايت كند .\r\nتقديم‌كننده مجبور بود كه مبلغى اضافى برابر ماليات ، متعلق با مال پيشكشى بپردازد . اغلب سفراى كبار نيز ناچار به اين رسم گردن مىنهادند . اين عوارض به نام « رسوم » خوانده مىشد . به نظر مينورسكى ، بسيار مشكل خواهد بود اگر بخواهيم از متن مبهم تذكرة الملوك اطلاعاتى از رسومى كه در دواير مختلف وصول مىشد استخراج كنيم .\r\nآنچه مسلم است رسوم را نيز بين كارمندان تقسيم مىكردند . مثلا از وزيراعظم 330\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nدينار ، مستوفى الممالك 45 ، لشكرنويس 25 ، و ناظر دفتر 7 دينار اخذ مىكردند .\r\nحقوق افراد سپاهى و بيگلربيگيان برحسب محل و موقعيتى كه داشتند ، فرق مىكرد فى المثل بيگلربيگى « چو خور سعد و توابين » 20539 تومان و حكام اين منطقه 6326 / 4997 تومان مىگرفته‌اند . و در تبريز بيگلربيگى 8312 - 2337 تومان و حكام 9804 دينار - 29914 تومان مىگرفتند . جمع كل عوايد ديوانى ممالك محروسهء ايران را مىتوان در حدود هشتصد هزار تومان ذكر كرد . مازاد اين مبلغ مستقيما توسط خاصهء شريفه جمع‌آورى مىگرديد تقريبا بيست و دو درصد از عوايد ديوان ممالك نيز على الظاهر به خاصه تعلق مىگرفت . عوارض ارضى ( ؟ ) كه در دفاتر اوراجه ثبت مىشد شصت و يك درصد كل ، و عوارض متعلق به ماليات ضابطه 5 / 14 درصد ، ماليات معادن 020 / 0 و كالاهاى تحويلى به ارباب التحاويل يك پنجم درصد بود .\r\nميزان عوايد شاه ، نظر كليهء سياحان را به خود جلب مىكرد و به واسطهء فقدان آمار و ارقام دقيق ، و سياست پنهان داشتن اين مطالب ، كشف واقعيت امر سخت دشوار است . به طور كلى عوايد شاه را كه در آغاز حكومت صفوى بين چهار تا پنج ميليون سكه طلا حدس مىزنند ، عاقبت الامر به هشت ميليون افزايش يافت ، اين عوايد از يك ششمى كه از محصول اراضى غله‌خيز مىگرفتند و نيز از پنج درصد مال الاجاره خانه‌ها و عوارضى كه از مسيحيان و چهارپايان نظير گوسفند و گاو و غيره مىگرفتند ، تأمين مىشد .\r\nدلئا « 1 » ( در حدود 1633 م ) در مجموعهء مكاتبات خود ، از قول يكى از هموطنان هلندى خويش عوايد شاه عباس را به 357 هزار تومان تخمين مىزند كه بيشتر از محصول ابريشم و ميوه‌هاى متعلق به باغهاى شاه و عوارض گمركى و جز اينها تحصيل مىشده است .\r\nدر ميان منابع فرنگى ، اطلاعاتى كه شاردن در جلد چهارم كتاب خود به دست مىدهد بيشتر قابل‌اعتماد است . بنا به گفتهء او ، شاه از قلمرو استانهايى كه در آنها هيچ‌گونه علاقهء ملكى نداشت ، بعضى عوايد به نام « رسوم » مىگرفت . اين عوايد عبارت بود از :\r\n1 . ماليات با مقدار معينى از بهترين محصولات آن ولايت . فى المثل از كردستان روغن ، و از گرجستان شراب و غلامان و كنيزكان به دربار مىفرستادند . ديگر عوايد فوق العاده نظير تحف و هدايا و كالاهاى گرانبها و پيش‌كشيهاى نوروزى .\r\n2 . كليه عوايد حاصل از املاك خاصه ، كه متعلق به شاه بود ، يعنى از محصول ارضى يك سوم حق شاه بود .\r\n3 . حقوق اربابى مثل عوارض حاصل از گله‌ها و عوارض پنبه و ابريشم كه معادل يك سوم محصول بود و ديگر ثلث عوايد معادن و احجار كريمه و صيد مرواريد و دو درصد عوايد\r\n\r\n\r\n","description":"","footnote":"\r\n( 1 ) .  Dolea \r\n","page_name":" 384 ","page_number":384},
  {"content":"\r\n\r\nمسكوكات و عوايد حاصل از عوارض آب و جزيه‌يى كه از نامسلمانان مىگرفتند و عوارضى كه از پيشه‌وران و حقوق راهدارى و سازمان گمركات مىگرفتند ، نصيب خزانهء شاه مىشد . علاوه بر اين ، درآمدهاى اتفاقى ديگرى نظير پيشكشيها و ضبط و مصادرهء اموال كسانى كه مورد قهر و غضب قرار مىگرفتند و بيگارى دست‌ورزان و پيشه‌وران را بايد يكى از سرچشمه‌هاى عايدى و ثروت بيكران شاه به حساب آورد . « 1 »\r\n\r\nسازمان ادارى در اواخر عهد صفويه و زنديه\r\nسازمان ادارى ايران چنان‌كه ديديم ، در آغاز روى كار آمدن سلسلهء صفويه بسيار مختصر و ناچيز بود . ولى پس از چندى تشكيلات ادارى رو به وسعت نهاد ، ولى در نحوهء حكومت در نهاد و اصل تغييرى نكرد و شاه صفوى با عناوين « قبلهء عالم ، مرشد كامل ، صوفى صافى اعتقاد ، و بنده شاه ولايت » همان پادشاه مستبد روزگاران گذشته بود و وزيراعظم او با لقب اعتماد الدوله همان وزير مقتدر و حكام و نمايندگان وى در ممالك ( - استانها و شهرستانها ) تابع با عناوين والى و بيگلربيگى ، همان حكام مستقل و مستبد ادوار سابق بودند . خوشبختانه در تذكرة الملوك قسمت اعظم مشاغل ادارى و سياسى در اين زمان با شرح وظايف و ميزان حقوق و درآمد آنان ذكر شده است .\r\nمطالعهء اجمالى در اين مشاغل ، مىرساند كه تنها چيزى كه از اين سازمان كشورى منظور بوده ، حفظ دستگاه سلطنت از نظر مالى و نظامى است ، بدون آن‌كه كوچك‌ترين توجهى به مردم شده باشد . و خلاصه ، تمام اين سازمانها ايجاد شده بودند تا از مردم « بگيرند » . ولى هيچ سازمانى نبود كه چيزى به مردم « بدهد » يا حقى براى آنان بشناسد .\r\nامر ديگرى كه قابل توجه است ، اين‌كه سلاطين اخير سلسله صفوى ، بر اثر آرامش مملكت و فراغت از جنگ‌هاى خارجى ، به قدرى در لذات پست و تفنن‌هاى كودكانه و شهوترانى پيش رفتند كه هرگز تا آن زمان سابقه نداشته بود .\r\nشرحى كه صاحب رستم التواريخ از دورهء شاه سلطان حسين در باب « سرسره ساختن » يا « ترتيب لذت خانه » مىنويسد ، بسيار ننگين و شرم‌آور است .\r\nدر همين كتاب مقدارى از مشاغل مملكتى ذكر شده كه نقل آن را جهت روشن شدن مطلب بىفايده نمىدانيم . عاليجناب قدسىالقاب آخوندباشى ، حكيم‌باشى ، منجم‌باشى ، سركشيك‌باشى ، نسقچىباشى ، خياطباشى ، چتردارباشى ، جقه‌دارباشى ، مسنددارباشى ، سجاده‌دارباشى ، زرگرباشى ، عندليب‌دارباشى ( لابد متصدى بلبلان مرشد كامل ) ، شيربان‌باشى ، نجارباشى ، خراطباشى ، خاصه‌تراش‌باشى ( سلمانى ) ، حمام‌چىباشى ، شربت‌دارباشى ، لوطىباشى و جلادباشى و مسخره‌دارباشى و ابريق‌دارباشى ( متصدى آفتابه‌لگن و غيره ) .\r\nصاحب رستم التواريخ كه خود و پدرانش در دستگاه‌هاى دولتى آن روزگار متصدى\r\n\r\n\r\n","description":"","footnote":"\r\n( 1 ) . تلخيص از سازمان ادارى حكومت صفوى ، پيشين ، از ص 160 به بعد\r\n","page_name":" 385 ","page_number":385},
  {"content":"\r\n\r\nمقاماتى بوده‌اند ، پس از ذكر اين مشاغل مىنويسد : « و امثال اينان همه با عمامهء زرى خليل خانى و كفش ساغرى و چاقچور كردى و شال چهار ذرعى زرى بودند و باغليان ، هرجا مىرفته‌اند و بعضى اسباب و آلات ايشان زرين و مرصع بود . » به خوبى پيداست كه از اين ميان چه ثروتى در آن روزگار خرج اين « باشى » ها و سازمانهاى رسمى مىشد . . . شايد پرداخت مالياتها در دورانى كه كشور بر اثر فداكاريها و جنگهاى شاه اسماعيل و شاه عباس كبير آرامش يافته بود ، بر زارع و رعيت ايرانى چندان دشوار نبوده ، ولى وقتى كه مملكت بر اثر بىكفايتى شاه سلطان حسين پايمال حوادث و لگدكوب افغان و ترك و روس گرديد ، باز هم رعيت بيچاره مجبور به پرداخت اين « نسق » بود . در حالىكه در چنين زمان پرآشوبى ، نه جرأت كشت داشت ، نه فرصت كار . با ظهور نادر ، دوران صفويه از لحاظ سياسى به پايان رسيد ، ولى اوضاع ادارى و اجتماعى تغييرى نكرد . درست است كه نادر ديگر دربند سجاده‌دارباشى و ابريق‌دارباشى نبود و سالهاى اول كارها را همه پشت زين اسب مىگذراند ، ولى لشكركشيهاى مداوم او احتياج به پول داشت . و نادر با خشونتى هرچه تمامتر ، به همان نسق و دفتر قديم از مردم ماليات گرفت و حتى چيزى هم بر آن علاوه كرد . و سالهاى آخر زندگى او هم كه ديگر احتياج به بحث ندارد .\r\nخلاصه وقتى نادر از ميان رفت از رعيت استخوانى شكسته بيش نمانده بود .\r\nميرزا مهديخان افشار منشى مخصوص نادر شاه افشار ، طى نامهء مشروحى دربارهء وظايف مأمورين ديوانى چنين مىنويسد : « . . . بر عالميان ظاهر است كه وجود امثال ما بندگان خاكسار كه در سايهء حضرت آفريدگار ، مرتبهء سرورى و رتبهء برترى يافته‌ايم ، از براى همين است كه يارى و غمخوارى ضعيفان و فقيران و زيردستان نمائيم . به فحواى « كلكم راع و كلكم مسؤل عن رعيته » ، يارى ضعيفان نموده شر مخالفان را از سر مسلمين رفع و مادهء فساد را از مراجع مملكت دفع نمائيم . نه اين‌كه از حال ضعيفان غافل و در كار ايران تجاهل نمائيم ، تابع رأى دشمن رضاجوى خصم و عهدشكن باشيم . به حول و قوهء خداوندى تحمل كردن از حميت دور و منافى طبع غيور است . » « 1 »\r\nالبته بين انشاء و نوشته ميرزا مهدى خان افشار منشى مخصوص نادر شاه با عمل مأمورين ديوانى نادر اختلاف از زمين تا آسمان است .\r\nغروب دولت نادرى مصادف شد با روى كار آمدن متوالى افراد خاندان افشار در خراسان ، و بروز انقلاب و گردن‌كشيها ، و در ساير قسمتهاى ايران ، جنگهاى متعدد و روزانهء مردانى ياغى و يورشهاى پىدرپى آنان به يكديگر ، موجب گرديد كه همان استخوان شكسته نيز در زير سم اسبان مهاجمين خرد شود .\r\nتقريبا بيست سال اين وضع طول كشيد تا كريم خان زند به تدريج توانست رقيبان\r\n\r\n\r\n","description":"","footnote":"\r\n( 1 ) . منشآت ميرزا مهديخان افشار ، ص 17\r\n","page_name":" 386 ","page_number":386},
  {"content":"\r\n\r\nسياسى و سرداران گردنكش را ، يكى پس از ديگرى از ميان بردارد . . . كريمخان سواد و مطالعه و تجربه سياسى نداشت كه بتواند اصلاحاتى عميق در اجتماع خود كند .\r\nنخستين دستور وى دربارهء امور ادارى و سازمانى طبق نوشتهء مؤلف رستم التواريخ در اصفهان صادر گرديد . . . و هفت عامل جهت امور گوناگون علاوه بر حاكم معين نمود . و اين هفت نفر عبارت بودند از وزير و مستوفى و وكيل الرعايا و محصص و كلانتر و محتسب و نقيب .\r\nوظيفهء وزير طبق كتاب تذكرة الملوك بدين شرح است : « نسق محال خالصه و ضبط از وجوهات و دكاكين بر عهدهء اهتمام مشار اليه است كه محلى از محال ، بىنسق و نامزروع نماند و آنچه به جهت نسق زراعات ضرور دارند به عنوان بذر مساعده به مستأجر و رعيت داده در رفع محصول بازيافت نمايد و از براى مستغلات سركار خاصه شريفه ضابط و مستأجر به هم رسانيده نگذارد كه نقصان به سركار خاصه برسد و در ضبط ماليات ديوانى نهايت اهتمام به عمل آورد . « و ضمنا جمع نمودن رعايا و توفير و تكثير زراعات و تعمير عمارات و قنوات و دكاكين و خانات و خالصه و محافظت رعايا » و همچنين « تعيين رؤسا با اطلاع كلانتر » از اختيارات و وظايف وزير « دار السلطنه اصفهان » بود .\r\nوظيفه مستوفى هم « حواله و اطلاق محصولات و مستغلات و تنقيح و تشخيص محاسبات رعايا و مؤديان وجوهات ديوانى بود . يعنى وظيفهء عمال وزارت دارائى . » اما شغل كلانتر برطبق مندرجات تذكرة الملوك عبارت بود از :\r\n« تعيين كدخدايان محلات و ريش‌سفيدان اصناف . » بدين ترتيب كه سكنهء هر محله و هرصنف و هرقريه ، فرد مورد اعتماد خود را انتخاب مىكردند و « رضا نامچه » به اسم او مىنوشتند و مواجبى در وجه او تعيين نموده به مهر نقيب معتبر نموده به حضور كلانتر مىآوردند و « تعليقه » ( پروانه ، اجازه نامچه ) و خلعت از كلانتر براى او بازيافت مىكردند و چند نفر از ملازمان ديوانى به تابينى كلانتر مقرر بوده‌اند كه خدمات ديوانى را به تقديم رسانند . ضمنا تميز و تشخيص گفتگويى كه اصناف در باب قدر بنيچه ( ماليات ) و ساير امور متعلق به كسب و كار خود با يكديگر داشته باشند با كلانتر بود كه به هرنحو مقرون به حق و حساب و معمول مملكت باشد ، از آن قرار به عمل آورند . و ضمنا از هركس كه به رعيت جبرى و تعدى واقع شود بعد از آن‌كه به كلانتر شكوه مىنمودند ، بر ذمهء او بود كه از جانب رعيت مدعى شده اگر خود تواند رفع نمود فبها و الا به وكلاء ديوانيان عرض نمود نگذارد كه از اقويا بر ضعفا جبر و تعدى واقع شده\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nموجب بد دعايى گردد . » « 1 »\r\nمحتسب : « ظاهرا محتسب كه مأمور اجراء احكام شرع و خلاصه ، متصدى امر به معروف و نهى از منكر بود ، به تدريج تغيير وظيفه داد تا در دورهء صفويه مسؤول نظارت در نرخ اجناس گرديده است . چنان‌كه از مندرجات تذكرة الملوك برمىآيد ، ريش‌سفيدان هرصنف التزام قيمت مىداده‌اند و اين التزام را « عالىحضرت محتسب الممالك » مهر مىكرد نزد « عالى جاه ناظر بيوتات » ( متصدى امور خريد كاخهاى سلطنتى ) مىفرستاد و او به « صاحب‌جمعان » مىداده كه موافق آن مشرفان اسناد اجناس ابتياع قلمى نمايند . » ملاحظه مىفرمائيد كه در آن روزگار هم تشريفات ادارى كم از حالا نبوده . ضمنا محتسب الممالك حق داشته متخلفين ازين نرخها را « تخته كلاه نمايد تا موجب عبرت ديگران گردد » همچنين محتسب الممالك در همه جا نايب داشته كه از قرار تصديق نايب مشار اليه اصناف هرمحل ماه به ماه اجناس را به مردم فروشند تا باعث رفاه حال رعايا و ساكنين و متوطنين آنجا گشته و دعاى خير به جهت ذات اقدس حاصل شود .\r\nنقيب : « خدمت مشار اليه تشخيص بنيچهء اصناف است كه هرسال در سه ماهه اول كس تعيين و كدخدايان هرصنف را حاضر نموده به رضاى يكديگر بر وفق قانون و حق و حساب و معمول و دستور بنيچه هريك را مشخص و طومارى نوشته مهر نموده به سررشته كلانتر سپارد كه متوجهات ديوانى هرصنف در آن سال از آن قرار تقسيم و توجيه شود . » و كار ديگر وى آن بود كه : « هر صنف كه استاد تعيين مىنمايد ، بايد نزد نقيب اعتراف به رضامندى به استادى آن شخص نموده معتبر ساخته نزد كلانتر آورد ، تعليقه بازيافت نمايند » و بالاخره از وظايف وى « تعيين ريش‌سفيدان و درويشان و اهل معارك و امثال اينها » بوده است پس چنان‌كه گذشت شغل وى اولا مذاكره و تعيين بنيچه ( ماليات ) اصناف بود با توافق رؤساى اصناف . ثانيا تأييد و تسجيل نتيجهء انتخابات صنفى . اما در روزگار گذشته ، نقيب وظيفهء ديگرى داشته و آن نظارت در شجره‌نامهء سادات و تشخيص صحت و سقم اظهارات مدعيان سيادت بوده است . . . ظاهرا در دوران صفويه تعداد شيادانى كه از همان به دو امر خواسته‌اند ، به دروغ خود را سيد قلمداد كنند زياد بوده‌اند . هرچند كه سيادت خود شاه اسمعيل محل ترديد صاحبنظران است .\r\nراجع به شغل وكيل الرعايا و محصص اطلاعى در دست نيست و در كتاب تذكرة الملوك هم توضيحى داده نشده جز آن‌كه به قياس معناى ظاهر كلمه بگوئيم محصص همان مميز مالياتى است كه مقدار ماليات اشخاص را از روى مقدار نسق زراعتى و نوع زراعت حصه‌بندى و تقويم مىكرده است .\r\nتعيين حقوق ثابت : علاوه بر انتصابات به گفتهء مؤلف رستم التواريخ ،\r\n\r\n\r\n","description":"","footnote":"\r\n( 1 ) . عبد الحسين نوايى ، كريمخان زند ، ابن سينا ، تهران ، 1348 ، ص 170 به بعد\r\n","page_name":" 388 ","page_number":388},
  {"content":"\r\n\r\nكريم خان حقوق ديوانى هرحاكمى را تعيين نموده و فى المثل حقوق متصديان حكومت شهرهاى درجه اول ، مانند اصفهان و شيراز و يزد و كاشان و قزوين را صد تومان نقد ، يعنى معادل قيمت چهار صد مثقال طلا قرار داد . اين مبلغ برابر بود با چهار صد خروار غله ، هر خروارى صد من تبريز - ضمنا صد خروار غلهء ديوانى نيز جزو حقوق و اضافه بر مبلغ نقد ، براى حكام مقرر گرديده . اكنون كه سخن به موضوع « من تبريز » رسيد بايد اين نكته را يادآورى شويم كه « من » وزن ثابتى نبود و در هرشهر وزن خاصى داشته چنان كه من رى چهار برابر من تبريز بود و من شاه دو من تبريز و من سادات معمول در خوزستان چهل سال پيش هجده من تبريز بوده است .\r\nكريمخان براى عمال هفتگانه نيز چه نقدى چه جنسى حقوقى ثابت و معين منظور كرد و داروغه‌اى نيز با حقوق ثابت و معين برگزيد تا از بىنظمى و عربده‌جويى و تعدى و دزدى ، و آدمكشى و هرگونه شلتاق جلوگيرى كند . اين داروغه تقريبا همان وظايفى را به عهده داشت كه اكنون رئيس شهربانى به عهده دارد . براى جلوگيرى از اتفاقات ناگوار در كوچه‌هاى تنگ و تاريك آن روزگار ، دستور داد در هرشهر سه ساعت از شب گذشته طبل بزنند تا ديگر كسى از خانه بيرون نيايد . تعدادى هم گشتى شب معين نمود به نام گزمه ، كه شب تا صبح در كوچه و بازار مىگشتند كه مال و جان مردم را از دست دزدان و تجاوزكاران حفظ كنند .\r\nاگر به خاطر بياوريم كه در اواخر دورهء صفويه عده‌اى به زور قلدرى شب كمند بر خانه‌هاى مردم مىانداختند و زن و فرزندان آنان را در جلو چشم شوهر و پدر و برادر بىآبرو مىكردند ، اثر اين اقدامات ارزندهء خان زند بيشتر روشن خواهد شد . « 1 »\r\n\r\nتشكيلات نظامى و دربارى\r\nكريمخان پس از استقرار در شيراز ، چهل و پنجهزار سپاهى آماده در پايتخت نگه داشت و مواجب و جيره داد . از اين جمله دوازده هزار نفر از عراق عجم بودند و شش هزار نفر از مردم فارس و بيست و - چهار هزار نفر از طوايف مختلف لر و سه هزار از ايلات بختيارى . تعداد هزار و چهار صد نفر را تفنگهاى چخماقى و شمشيرهاى خوب داد كه مردم شيراز آنها را غلام چخماقى مىگفتند و ظاهرا گارد احترام او بودند . هزار نفر از افراد مورد اطمينان را نيز امين خود دانسته در خدمت نگه داشت . اين جمع كه به آنان\r\n\r\n\r\n","description":"","footnote":"\r\n( 1 ) . عبد الحسين نوايى ، كريمخان زند ، ص 77 - 172\r\n","page_name":" 389 ","page_number":389},
  {"content":"\r\n\r\nيساول گفته ميشد ، سمت محافظين او را داشتند . . . هزار نفر نسقچى ( مأمور انتظامات و مسؤول اجراى احكام فورى شاه ) و هزار نفر فراش و سيصد شاطر نيز در دستگاه او بودند . هفتصد نفر هم جارچى داشت كه تلهاى طلا و مينا بر سر مىزدند . تعداد رؤسايى كه در ملازمت وى بودند ، از ده‌باشى ( فرمانده ده نفر ) تا سردار كل به شش هزار نفر مىرسيد . غير از اين افراد منظم و ثابت كه در دستگاه كريمخان زند بودند ، وى نفرات زيادى از ايلات بختيارى و ليراوى و ترك‌زبان را نيز به اطراف شيراز آورده بود و در مواقع لزوم از افراد آن جماعت استفاده مىكرد . از ايلات لر نيز چند هزار در شيراز به نام ( خانه شهرى ) اقامت داشتند . « 1 »\r\n\r\nسازمانهاى ادارى در آغاز عهد قاجاريه\r\nسرهنگ درويل كه در عهد فتحعليشاه به ايران آمده است ، دربارهء تشكيلات دولتى ايران در عهد قاجاريه چنين مىنويسد : سابقا شاغل والاترين مقام دربارى اعتماد الدوله ناميده مىشد اين مقام امروز حذف ، بجاى آن مقام صدراعظمى يا ( نخست‌وزيرى ) برقرار شده است . رسيدگى به امور داخلى و خارجى بر عهدهء صدراعظم است . وزرا و تمام سازمانهاى دولتى ، گوش به فرمان وى مىباشند . مقام دولتى دوم در ايران قايم‌مقامى است كه معمولا اداره و رهبرى وليعهد و تشكيلات او با قائم‌مقام است . مقام سوم دولتى ايران مقام وزارت است . ولى وزيران ايران هرگز اهميت وزيران تركيه را ندارند . وزيران معاون صدراعظم تهران و قايم‌مقام تبريز به شمار مىآيند . در دستگاه حكومتى شاهزادگان ديگر ، جز مقام وزارت نمىتوان يافت ، گذشته از وزيران « ميرزاها » خدمات مختلف ديوانى انجام مىدهند . ميرزاها رؤساى دواير و منشيان دولتى محسوب مىشوند . پس از ميرزاها مقامات دولتى و دربارى به شرح زير است :\r\n1 ) رئيس پزشكان كه مراقب سلامتى شاه است و ملقب به حكيم‌باشى و عضو شوراى خاص سلطنتى است .\r\n2 ) شيخ الاسلام رئيس كل روحانيان ، قاضى شرع و پيشواى شيعيان است .\r\n3 ) ايشيك آغاسى يانسق‌چىباشى كه رئيس كل تشريفات و انتظامات شاه است ، دستارى بر سر مىگذارد ، چماقى از عاج در دست دارد ، ابلاغ فرامين شاهانه به صاحبمنصبان ديوانى و احضار كسانى كه بايد شرفياب شوند به عهدهء اوست . اين مرد چندين فراش‌باشى دارد و آنها نيز بنوبهء خود فراشانى زيردست دارند كه وظيفهء آنان برافراشتن خيمه و خرگاه سلطنتى است .\r\n4 ) مهماندارباشى . اين مرد موظف است كه از به دو ورود سفيران بيگانه به ايران ، از آنان پذيرائى كند و حوايج ضروريشان را برآورد . مهماندارباشى تقاضاهاى سفيران را به ديوان عرضه\r\n\r\n\r\n","description":"","footnote":"\r\n( 1 ) . همان‌جا ، ص 185\r\n","page_name":" 390 ","page_number":390},
  {"content":"\r\n\r\nكرده و يادداشتهاى آنان را به وزيران تسليم مىكند . مهمانداران درجه دومى نيز بودند كه زير دست مهماندارباشى انجام‌وظيفه مىكردند .\r\n5 ) مهردارباشى . اين شخص مهرهاى سلطنتى را از گردن آويخته ، فرامين شاه را مهر مىكند .\r\n6 ) ميرآخورباشى يا مسؤول اصطبل مخصوص ، سابقا از مزاياى بىشمارى برخوردار بود . زيرا اصطبل سلطنتى بنا به رسم ديرين پناهگاه و محل تحصن مجرمين محسوب مىشود .\r\nالبته مجرمين بدون رضايت ميراخور نمىتوانستند در اصطبل بمانند . اين رسم از مدتها پيش منسوخ شده است و ديگر مجرمين در ايران نمىتوانند پناهگاهى براى فرار از كيفر پيدا كنند .\r\nحتى درهاى حرمسراها نيز كه سابقا كسى حق ورود بدان نداشت ، امروز با اولين دق الباب براى جستجوى مجرمين كه احتمالا بدانجا پناهنده شده‌اند باز مىشود .\r\n7 ) خواجه‌باشى يا رئيس خواجه‌سرايان نيز نفوذ فراوانى دارد . حتى رجال عاليرتبهء دربارى نيز او را محترم مىشمارند . خواجه‌باشى بنا بموقعيت خويش به حرمسرا راه دارد ، گاهى به عنوان مأموريت ، در سراسر كشور به سير و سياحت مىپردازد و از نمايندگان خويش دربارهء دختران زيباى هرمحل اطلاعات لازم كسب مىكند و آنها و والدينشان را به نحوى براى فرستادن دختر خود به حرمسراى شاه ، راضى مىكنند . ضمنا به خانه‌هاى اعيان و اشراف نيز سركشى مىكند تا دخترانى را كه شايستهء شاه ، يا شاهزادگان بداند به حرمسرا دعوت كند . به خوبى مىتوان حدس زد كه خواجه‌باشى از اين راه چه مداخل هنگفتى دارد هريك از بزرگان هداياى قابل ملاحظه‌اى به وى تقديم مىكنند .\r\n8 ) ناظرباشى . مسؤول ادارهء اموال سلطنتى است بازرسى داخلى كاخها و انتخاب يا تعويض نوكران در صلاحيت اوست .\r\n9 ) اودوندارباشى ( اتاقدارباشى ) . مسؤول حفاظت كاخها و تنظيم وسايل حركت براى سفر يا شكار است . افسر زيردست او مشعل‌دارباشى مسؤول روشنايى كاخهاست و خود رئيس مشعلداران به شمار مىرود .\r\nشكارچىباشى يا ميرشكار مسؤول ادارهء امور مربوط به شكار است . زيردست او سگبان‌باشى ، نگهبان سگان شكارى و طاووس خان آقا مسؤول رسيدگى و نگهدارى بازان شكارى است .\r\n10 ) منجم‌باشى يا رئيس اخترشماران ، مسؤول تنظيم تقويم و تعيين ساعات سعد و نحس ستارگان است . هربار شاه قصد سفر شكار و ديدوبازديد كند ، با وى مشورت مىكند .\r\nولى عباس ميرزا ، با اين كارها مخالف بود .\r\n11 ) انباردارباشى ، مسؤول نگهدارى ذخيرهء خواربار و مواد غذايى است ، به بزباشى در شغل آشپزى و قهوه‌چىباشى در تهيهء دسر و قهوه و چاى و شربت ، زيردست انباردارباشى كار\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nمىكند .\r\n12 ) صندوق‌دارباشى . مسؤول نگهدارى لباسها و هدايائى است كه به شاه تقديم مىشود اين شخص صورت ريز اجناسى را كه شاه از ديگران مىپذيرد و يا به اشخاص مىبخشد ، نگه مىدارد و در هرماه صورت خرج و دخل را به رؤيت خزانه‌دار كاخ مىرساند و خزانه‌دار نيز به شخص شاه حساب پس مىدهد .\r\n13 ) شاطرباشى . سردسته شاطران محسوب مىشود ، شاطرها ، جوانان تيزدو و زبر و زرنگى هستند كه پياده پيشاپيش اسب شاه حركت مىكنند . تعداد آنها صد نفر است و هريك كلاه مخصوصى به سر و چماق كوتاهى در دست دارد . به هنگامى كه شاه با تشريفات رسمى حركت مىكند ، شاهزاده‌ها در دو طرف اسب او به دنبال هم قدم برمىدارند .\r\nشاطرباشى پيشاپيش همه ، آهنگ قدم آنها را منظم مىسازد . شاطرباشى مواظب است كه كسى بدون اطلاع نقاره‌چىباشى كه به دنبال اوست ، به موكب شاه نزديك نشود .\r\nمقامات لشكر بيوك سردار فرمانده كل قوا ، توپچىباشى فرمانده توپخانه - در آن دوره افسران و درجه‌داران حق داشتند كه در غير ساعات خدمت لباس شخصى به تن كنند . . . و غالبا افسران مجبور بودند كه در برابر درجه‌داران زيردست خود سرپا به حال احترام بايستند .\r\nواتسون نويسندهء انگليسى در تاريخ خود از سياست مستقل قايم‌مقام سخن مىگويد و مىنويسد : « قايم‌مقام مهام امور دولت ايران را سفت و سخت در دست گرفته است و براى آقاى جوان خود همان قدر نفوذ و اقتدار دارد كه كاردينال مازارن بر لوئى چهارده پادشاه فرانسه داشت ، شاه ايران در اين وقت حتى اين جرأت را هم ندارد كه به نوكران مخصوص خود بدون مشورت قبلى با قائم‌مقام امرى صادر كند . » « 1 »\r\n\r\nوزراى فتحعليشاه\r\n\r\nحاج ميرزا ابراهيم خان اعتماد الدوله\r\nيكى از وزراى نامدار ايران كه در دورهء زنديه و قاجار مقام صدارت داشته و قريب چهارده سال در دستگاه جعفر خان و لطفعليخان زند و آقا محمد خان و فتحعليشاه قاجار به حل و فصل امور كشورى و ديوانى اشتغال داشته است ، ميرزا ابراهيم خان اعتماد الدوله شيرازى است . با اين‌كه رفتار ميرزا ابراهيم كلانتر با لطفعليخان زند چنان‌كه قبلا يادآور شديم ، ناجوانمردانه بود ، ولى اقدامات سياسى اين وزير براى روى كار آمدن سلسلهء قاجاريه و استقرار حكومت فتحعليشاه غير قابل انكار است . با اين حال فتحعليشاه از نفوذ فراوانى كه صدراعظم و بستگان او در تهران و شهرستانها كسب كرده بودند ، نگران گرديد و دستور داد در يك روز ، او و بستگانش را در سراسر ايران از بين ببرند .\r\n\r\n\r\n","description":"","footnote":"\r\n( 1 ) . تاريخ روابط سياسى ايران و انگليس ، پيشين ، ص 344\r\n","page_name":" 392 ","page_number":392},
  {"content":"\r\n\r\nبه نظر آقاى محمود محمود « حاجى ابراهيم خان اعتماد الدوله اولين شخصى است كه گرفتار چنگال بىرحم سياست خارجى گرديد . گناه غير قابل عفو اين مرد نامى آن بود كه مانع گرديد فتحعليشاه پيشنهادهاى مهدى على خان بهادر جنگ فرستادهء فرمانفرماى هندوستان را عملى كند ، يعنى مانع شد كه شاه ايران به افغانستان لشكر كشيده آن قسمت از قلمرو ايران را خراب و ويران نمايد و امير آن روز كابل را از امارت خلع كند .\r\nاين گله را سال بعد سرجان ملكم از صدراعظم ايران نمود و ايراد كرد كه چرا مانع شد شهريار ايران انتقام شيعه‌هاى افغانستان را از افغانهاى سنى بكشد .\r\nصدراعظم جواب مىدهد سياست از مذهب جداست ، صلاح نبود شاه براى يك چنين كار كوچكى يك قسمت از مملكت خود را ويران كند و سكنهء آن را قتل عام نمايد . از اين جواب سرجان ملكم ، صدراعظم ايران را شناخت و به افكار او آشنا شد . عهدنامه‌يى كه در اين ايام بين ايران و انگلستان به نمايندگى حاج ابراهيم خان اعتماد الدوله بسته شد ، اولين و آخرين عهدنامه‌يى است كه دستخوش ابهام نشده و عبارت كش‌دار چند پهلو در آن ديده نمىشود و حقى از ايران سلب نشده . بلكه حقوق طرفين كاملا مساوى است . اگر تعهدى شده ، تعهد دوجانبه است و نمايندهء ايران تعهدى نكرده است كه آنا مسؤول انجام دادن آن باشد . . .\r\nحاج ميرزا ابراهيم خان براى همين عقل و تدبير و مآل‌انديشى منفور گرديد و در دربار ايران غير لازم شناخته شد . « 1 » در صدر التواريخ خطى ، در باب كشتن اعتماد الدوله چنين مىنويسد : « . . . وزراى كارآگاه و امناى دربار گردون جاه چنان صلاح ديدند كه به حكم ظل اللهى در تهران و ساير بلدان مأمور شدند كه در روز معينى تمام آن حكام را كه بستگان حاج ابراهيم خان بودند گرفته و به كيفر و عقوبت آرند . . . بمأمورين ولايات از جانب اعليحضرت پادشاهى چنان اشاره شد كه در غرهء ذى حجه 1215 اساس زندگى حاج ابراهيم خان را بر هم خواهيم زد ، شما هريك در كاشان و اصفهان و بروجرد و شيراز و ساير بلاد بايد از روز اول ذيحجه هريك از بستگان حاج ابراهيم خان را كه مرجع مشاغل ديوانى هستند از پاى درآوريد و اگر زودتر از اين تاريخ به مقر مأموريت خودتان رسيديد ، به ملايمت و سلامت نفس حركت كنيد تا غرّهء ذيحجه بيايد . . . حاج ابراهيم . . . را در تهران مأخوذ ، و هردو چشم او را بركندند و زبانش را بريدند و او\r\n\r\n\r\n","description":"","footnote":"\r\n( 1 ) . از تاريخ روابط سياسى ايران و انگليس ، ج 1 ، ص 25 - 124\r\n","page_name":" 393 ","page_number":393},
  {"content":"\r\n\r\nرا زبون ساخته و مغلولا با زن و فرزندش به قزوين و از آنجا به جهان ديگرش فرستادند . » « 1 »\r\nبه اين ترتيب سه سال پس از مرگ آقا محمد خان ، حاج ابراهيم خان كلانتر كه از راه خيانت به لطفعلى خان زند به مقام و منصبى رسيده بود مورد غضب سلطان قرار گرفت . به قول نويسندهء فارسنامه « پس از آن‌كه . . . مراتب عزت خاندان او از آل برمك گذشت در غره ذى حجه جناب حاجى ابراهيم خان را بازداشتند . . . هر دو چشم جهان‌بينش را كندند و زبانى كه در چنين وقت و به جاى عجز و لابه بر زبان خويش زبانه‌كش بود ، قطع نمودند . پس ، آن جناب را با زن و فرزند در قزوين و طالقان منزل دادند و هم در آنجا به جهان ديگرش فرستادند . . . و برادران و فرزندان و منسوبانش هم در غرهء ماه همين ذيحجه هريك در بلدى كه بود يا فراغ از رنج دنيايى يا گرفتار درد نابينائى گرديد . چنان‌كه عبد الرحيم خان و محمد حسينخان و ميرزا محمد خان را كشتند و اسد الله خان پسر عبد الرحيم خان را كور كردند و ميرزا عليرضا پسر جناب حاجى را از زيور مردى انداختند . » « 2 »\r\n\r\nحاجى ابراهيم كلانتر و متظلم\r\n. . . معروف است متظلمى از كسان او به خدمتش تظلم آورد ، از شيراز جلاجو ، راه اصفهان بر . مظلوم گفت عبد الرحمن خان آنجاست گفتا به كاشان و قم رو ، گفتا اسد الله خان آنجاست . گفتا به بروجرد و كرمانشاهان گريز ، گفتا حسنخان آنجاست ، گفتا كه به جهنم رو گفتا حاج هاشم است ( حاج هاشم پدر حاج ابراهيم كلانتر است ) . « 3 » از حكايت سابق الذكر مىتوان به نفوذ خاندان كلانتر پى برد .\r\nپس از قتل فجيع اعتماد الدوله و بستگان او در سال 1215 ، ميرزا شفيع مازندرانى ، رقيب و دشمن حاجى ميرزا ابراهيم خان در مسند صدارت ايران جلوس نمود و قريب بيست سال عهده‌دار مقام صدارت بود . ميرزا شفيع مردى بىشخصيت و در مقابل سياستهاى خارجى ضعيف و غير مقاوم بود و شايد به همين علت دوران صدارت او سالها دوام يافت . دروويل كه در عهد فتحعليشاه به ايران آمده است مىنويسد : « . . . سابقا شاغل والاترين مقام دربارى اعتماد الدوله ناميده مىشد اين مقام امروز حذف و به جاى آن مقام صدراعظمى يا نخست‌وزيرى برقرار شده است . اينك مرد سالخورده‌اى به نام ميرزا شفيع كه مرد پرهيزگار و سياست‌مدار باقدرتى است صدراعظم ايران است . رسيدگى به امور داخلى و خارجى ، بر عهدهء صدراعظم است . وزراى ديگر زيردست صدراعظم‌اند و تمام دواير دولتى گوش به فرمان وى مىباشد . منصب عالى صدارت عظمى ، چنان‌كه رسم تمام دنياست دوستان و دشمنان زيادى براى او ايجاد كرده است . » « 4 »\r\n\r\n\r\n","description":"","footnote":"\r\n( 1 ) . همان ، ص 126\r\n( 2 ) . فارسنامهء ناصرى\r\n( 3 ) . سيرت‌نامهء حاج ميرزا آقاسى ، نسخهء خطى ، مأخوذ از مقالهء ايرج افشار ، راهنماى كتاب ، ص 478\r\n( 4 ) . سفرنامهء دروويل ، ص 193\r\n","page_name":" 394 ","page_number":394},
  {"content":"\r\n\r\n\r\nحاجى محمد حسينخان صدر اصفهانى ملقب به نظام الدوله\r\nمرحوم صدر اصفهانى ، به عللى كه كاملا روشن نيست ، در سال اول تاجگذارى آقا محمد خان قاجار ( 1210 ق ) به حكومت اصفهان منصوب مىگردد . از فرمانى كه معتمد الدوله نشاط اصفهانى به واگذارى منصب استيفاى مملكت در زمان فتحعليشاه به نام صدر نوشته ، معلوم مىشود كه صدر پس از ارجاع خدمات مهمه كه به خوبى از عهدهء انجام دادن آنها برآمده به منصب بيگلربيگى اصفهان رسيده است . صدر ابتدا فقط حاكم اصفهان بود ، ولى بعدها در اثر كاردانى و كفايت ، حكومت قم و كاشان نيز به عهدهء وى محول گرديد و مدت يازده سال اين مقام با او بود . پس از آن‌كه در سال 1234 قمرى ميرزا محمد شفيع صدراعظم فتحعليشاه در قزوين درگذشت ، به فرمان فتحعليشاه صدر اصفهانى كه مقام مستوفى الممالك داشت ، به مقام صدارت عظمى رسيد و از اين تاريخ به لقب صدر شهرت يافت . صاحب كتاب روضة الصفاى ناصرى از وى به نيكى ياد مىكند و مىنويسد : « با وجود اين مقام بلند ، شبها در لباس غير معروف به گرد محلات گشتى و به علما و فقرا و ارامل و طلاب مرسومى معين و وظيفه و ملبوس بذل نمودى .\r\nكار كرمش به جايى رسيد كه مردم نادان او را صاحب اكسير مىشمردند و خود اكسير او زراعت و فلاحت بود . »\r\nكمتر وزيرى چون صدر در دوران قدرت خود اين همه مدرسه و مسجد بنا و يا تعمير كرده است و ما از آن جمله مدرسهء صدر ، بازار بزرگ و مدرسه صدر خواجو ، و مدرسه و مسجد پى قلعه را نام مىبريم .\r\nمحمد حسنخان اعتماد السلطنه در كتاب خوابنامه يا خلسه خود احوال مرحوم صدر را از زبان خود او چنين نقل مىكند : « حاجى محمد حسينخان گفت من علاف‌زاده بودم و در اول كار خود نيز همين كار مىنمودم . اولياى من به من خط و سواد نياموختند و چراغ معرفتى در پيش پاى من نيفروختند ، ليكن هوش ذاتى و ذكاى فطرى مرا در كسب و كار و كليه امور زراعت و فلاحت ، صاحب بصيرت و مهارت نمود و در معاملات با قاطبهء مردم بخت و سعادتم راستى و درستى فرمود . طالعم مدد كرد بوسيلتى معروف درگاه آقا محمد شاه و فتحعليشاه شدم و با اينكه امى و بىسواد بودم ، توجه و لطف شهريارى مرا به صدارت رسانيد . چون از بىخط و ربطى در آن مقام منيع كه من يافتم خجالت و خفت داشتم ، اول كار من تربيت فرزندانم بود . همه را به اديبان كامل و آموزگاران عاقل دادم . . . اگرچه بالمآل فضل و كمال براى آنها وزر و و بال شد . . . اما من تكليف خود را ادا كردم از اين مهم گذشته ملك و مال وافرى از ممر حلال نه از راه تطاول و روش جهال تحصيل كردم . هرچه دارايى من بيشتر مىشد ، بيشتر به مردم خوراندم و نهال مروت و مردمى افزون‌تر نشاندم . داد و دهش دادم و پا بر بيخ حلق بخل و امساك نهادم . . . بركت در مالم پديدار آمد . از بذل بسيار ، كم نگرديد . از آنچه امروز پلتيك مىگويند ، خبرى نداشتم و پا در آن كار نمىگذاشتم . عمده به آباد كردن املاك و اراضى و تخم‌كارى و زمين‌دارى مىپرداختم .\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nفقرا و غرباى بلدان بل كافه درماندگان ، به وجود من مستظهر بودند و آنچه از من طلب مىنمودند ، بىمن و اذا به ايشان مىرسيد . دهنده زحمت نمىداد و گيرنده منت نمىكشيد . »\r\nفقرهء دوم شرحى است كه سرجان ملكم در كتاب مقالات خود در باب اين مرد نوشته و ما نوشتهء او را در اين خصوص ترجمه و نقل مىكنيم : « در اين سفر دوم ( 1237 ) چنين اطلاع يافتم كه مشاغل حاجى ابراهيم پس از مرگ او نصيب چند تن از وزرا شده ، رفيق قديم من حاجى محمد حسينخان كه در سفر اول سمت بيگلربيگى اصفهان را داشت به ما محبت بسيار كرده بود .\r\nدر اين تاريخ لقب امين الدوله يافته و مستوفى الممالك شده بود ، حاجى محمد حسينخان نسبى عالى نداشت بلكه فرزند يكى از دكانداران اصفهان بود . مردم ايران كه از نقل امور عجيبه لذت مىبرند ، دارايى او را اغراق‌آميز مىگويند و مدعيند كه اصل اين ثروت كه مايهء آبروى او پيش شاه است و حاجى محمد حسينخان باب طمع او را با تقديم پيشكشهاى گران‌قيمت سد مىكند از ذخاير سلطنتى زنديه است كه آنها را جعفر خان زند در حين فرار از اصفهان در سال 1199 از دست داد و مفقود الاثر شد . و جعفر خان در آن سال به قدرى پريشان‌احوال بود كه نه تنها هستى خود را به جاى گذاشت ، بلكه تاج و علايم پادشاهى را نيز همراه نتوانست برد و بغارت مردم رفت .\r\nاين حكايت ممكن است اصلى داشته باشد . ليكن از آنچه من خودم ديدم و تحقيق كردم ، مسلم شد كه بيشتر دارايى اين وزير پرهيزگار از منابع حلال يعنى كسب و حسن ادارهء امور شخصى عايد او شده است . و بهترين شاهد اين مدعى آن‌كه ، هر ولايتى در تحت حكومت او قرار يافته ، رو به ترقى و آبادى گذاشته است و اصفهان در ايام حكومت او دو برابر بيش از پيش داراى جمعيت شده و كارخانجات ابريشم و قلابدوزى آن در ظرف آن بيست سال چهار مقابل بيشتر گرديده است .\r\nحاج محمد حسينخان بسيار ساده و بىتكلف زندگى مىكند و هيچوقت ادعا نداشته و ندارد كه در تكلم تصنع كند يا به عبارت‌پردازيهايى كه معمول بيشتر ايرانيان است دست بزند معاشرت او چندان لطفى ندارد و چنين مىنمايد كه پيوسته در كسب و كار غرقه است . يكى از دوستان من مىگفت روزى با او غذا مىخوردم . ديدم مرد بىبضاعتى يك جفت كفش سرپايى براى فروش پيش او آورد ، حاجى محمد حسينخان او را پيش خواند و گفت بنشين و غذاى خود را بخور بعد در باب قيمت كفش با هم صحبت مىكنيم . » « 1 »\r\n\r\nميرزا ابو القاسم قائم‌مقام فراهانى ( تولد به سال 1193 ه ق )\r\nقايم‌مقام يكى از وزراى كاردان ايران است . شخصيت سياسى اين مرد از مذاكراتى كه بين او و نمايندگان سياسى انگلستان و روسيه روى داده است ، كمابيش آشكار مىشود . فريزر كه از طرف پالمرستون به ايران آمده بود ، با حضور وزيرمختار انگليس با قايم‌مقام مذاكراتى\r\n\r\n\r\n","description":"","footnote":"\r\n( 1 ) . مجلهء يادگار ، سال دوم ، شمارهء هشتم ، از ص 41 به بعد ( نقل و تلخيص ) از تتبعات آقاى صدر هاشمى و عباس اقبال\r\n","page_name":" 396 ","page_number":396},
  {"content":"\r\n\r\nانجام داد كه معرف مقام سياسى قايم‌مقام است .\r\nكمپبل « 1 » مىنويسد : ما احمقانه تصور مىكرديم كه در جنگ استدلال بر قايم‌مقام فايق مىآييم . سخنان قايم‌مقام حقيقتا شنيدنى است . گفت : تا به حال اجراى مواد عهدنامهء تركمانچاى را در تأسيس قنسولخانهء روس رد كرده‌ام و تا آخر نيز به هرطريقى باشد ، با مردى يا نامردى رد خواهم كرد . . . چنين حقى را به هيچ دولت ديگرى نمىدهم . چه براى ايران زيان‌بخش است . در انگلستان نبايد در موضوعى كه اين‌قدر براى ما ضرر دارد ، پافشارى كنند . و الا چه فرقى است با تعدى روسها كه به زور سرنيزه عهدنامهء تركمانچاى را بر ما تحميل كردند . تأسيس قنسولخانهء روسيه در گيلان موجب انهدام ايران به عنوان يك ملت خواهد گرديد و هركجا پاى قنسول روس و انگليس بازگردد ، سلطهء ايران را از بين مىبرد . نتيجه اين‌كه تجارت وسيلهء نابودى تدريجى اين مملكت فقير و ناتوان مىشود ، عاقبتش اين است كه بين دو شير قوىپنجه كه چنگال خود را در كالبد آن فروبرده‌اند تقسيم خواهد شد . ايران به عنوان ملت واحدى در زير دندان يك شير جان به سلامت نمىبرد چه رسد به اين‌كه دو شير در ميان باشد . بعد فريزر به قايم‌مقام مىگويد اگر تأسيس قنسولگرى « زهر » است ، اگر چنين حقى به انگلستان داده شود « پادزهر » خواهد بود . ولى قايم‌مقام اين حرف را نمىپذيرد و مىگويد نتيجهء اين پادزهر تسريع در مرگ است . اگر انگلستان خيرخواه ماست ، مواد عهدنامه سياسى 1814 م را مبنى بر حمايت ايران در صورت تعرض يك دولت خارجى تجديد كند .\r\nاز اين گفتار پيداست كه اتهام وزيرمختار انگليس مبنى بر سازش قايم‌مقام با روسها پايه و مبنايى ندارد . رفتار قايم‌مقام با محمد شاه چه در زمان وليعهدى و چه در زمان سلطنتش تند و گستاخانه بود . ولى در عين حال نسبت به شاه صديق و وفادار بود . قايم‌مقام از بركت عقل و كاردانى ، كارها را قبضه كرده بود . مثل اين‌كه معتقد به لزوم تفكيك حكومت و سلطنت بود . در اين‌باره مؤلف صدر التواريخ مىنويسد : « قايم‌مقام در ايام صدارت تند مىرفت و چون خود را مؤسس اين سلطنت مىدانست ، پاره‌اى احكام را به دلخواه خود مىگذرانيد . احترام تاج و تخت و ضرب سكه را خاص سلطنت كرد ، ولى نصب و عزل و قطع و فصل كارها و اجراى امور دولت را مىخواست منحصر به تصويب خود نمايد و در مجلس وزارت صورت بدهد . » نمايندگان روس و انگليس از آن جهت خواهان حكومت محمد شاه بودند كه وى ضعيف بود و به آسانى تسليم خواست‌هاى ايشان مىگرديد . منطق « خيرخواهى » آنان در واقع درهم شكستن نفوذ و ايستادگى قايم‌مقام در برابر آنان بود . و الا هيچ‌وقت دلشان براى ايران نسوخته بود . چنان‌كه از هر فرومايه‌اى پشتيبانى كرده‌اند تا او را به صدارت برسانند . اما دربارهء درباريان محمد شاه كه داعيهء وزارت داشتند ، جواب آن را وزيرمختار انگليس خود مىدهد . در تذكاريهء سرى و محرمانه‌اى كه\r\n\r\n\r\n","description":"","footnote":"\r\n( 1 ) .  Campbell \r\n","page_name":" 397 ","page_number":397},
  {"content":"\r\n\r\nكمپبل براى جانشين خود نوشته ، شرح جيره‌خواران خارجى دولت ايران آمده است . حقيقا مايه شرمسارى است . مىنويسد از تجربه‌هاى سابق دستگيرمان شده كه ايرانيان پولكى ، پست و خودفروشند . بعد شرح مىدهد كه ميرزا محمد على شيرازى همشيره‌زادهء ميرزا ابو الحسن خان مقررى ساليانه دو هزار دوكات از روسها حقوق داشت و در هرات با سفارت روسيه در مكاتبه بود چيزى كه قايم‌مقام تا زنده بود پى نبرد ، اين‌كه ميرزا على نقى فراهانى ، منشى خاص او از عمال انگليس در دربار بود . وزيرمختار مىنويسد او از بهترين جاسوسان ما در دربار است . . .\r\nاطلاعات و مواد اسناد رسمى را در اختيار ما مىگذارد و كارهاى ديگرى هم انجام مىدهد .\r\nميرزا آقا خان نورى چنان‌كه مىدانيم از سرسپردگان انگليسيها بود . قايم‌مقام به همهء آنها به استثناى منشى خود سوءظن داشت . . . اما اشتياق نمايندگان روس و انگليس به تقسيم كار از اين جهت بود كه در اين مورد از تسلط قايم‌مقام بكاهند و امور را به وسيلهء دوستداران و عمال جيره‌خوار خود به دلخواه خويش پيش برند . » « 1 »\r\nگريبايدف سفير روس در ايران در كتابى كه دربارهء ايران نوشته است در حق قايم‌مقام چنين داورى مىكند : اين شخص باهوش‌ترين و فاضل‌ترين تمام مردم ايران است . و اگر اين شخص در اروپا هم مىبود داراى شهرت كامل و مقامى بس ارجمند مىگرديد . معروف است كه چون قايم‌مقام ، به باغ نگارستان رفت و ديگر بيرون نيامد ، از همان تاريخ اين مثل در تهران و ايران مصطلح گرديد كه « صبر كن تا قايم‌مقام از باغ بيرون بيايد . »\r\nبه قول شادروان اقبال آشتيانى ، محمد شاه پس از آن‌كه به استقامت و تدبير قايم‌مقام به اكثر مدعيان فايق و بر كرسى سلطنت مستقر گرديد ، همان راهى را رفت كه پدرش در قتل اعتماد الدوله حاجى ميرزا ابراهيم كلانتر پيش گرفته بود و پسرش در كشتن ميرزا تقى خان اميركبير پيروى نمود . به اين معنى كه به قتل قايم‌مقام ثانى مدير امور و بانى اساس سلطنت خود دست زد ، و علت اين امر علاوه بر اصلاحات مالى كه قايم‌مقام به آنها اقدام كرد و بر خلاف ميل غالب اعيان دربارى بود ، اين بود كه شخص قايم‌مقام نيز تا حدى مغرور و مستبد به رأى محسوب مىشد و در كارها به رعايت رأى محمد شاه كه مردى ضعيف النفس و بىتدبير بود اعتنائى نداشت . مخالفان قايم‌مقام با حاجى ميرزا عباس يا حاجى ميرزا آغاسى كه خود را عارف و مرشد نيز مىدانست و به همين سبب و به علت سابقهء معلمى در نزد شاه نفوذى داشت ، همدست گرديدند و به وسيلهء او شاه را نسبت به كسى كه حقوق مسلم بر پدر و شخص او داشت ، بر سر خشم آوردند . شاه در روز 25 صفر 1251 قايم‌مقام را در باغ لاله‌زار ( در جنب خيابان لاله‌زار حاليهء تهران ) كه در آن‌وقت در خارج شهر قرار داشت به باغ نگارستان ( محل دانشسراى عالى ) احضار نمود قايم‌مقام بدون آن‌كه به حضور شاه برسد تا شب سلخ صفر در آنجا محبوس بود تا\r\n\r\n\r\n","description":"","footnote":"\r\n( 1 ) . تلخيص از مقالهء فريدون آدميت ، سرنوشت قائم‌مقام ، مجلهء سخن ، سال 44 ، شمارهء 2 ، ص 180 به بعد\r\n","page_name":" 398 ","page_number":398},
  {"content":"\r\n\r\nآن‌كه در اين شب او را در آنجا به حكم محمد شاه در يكى از اتاقهاى بالاى عمارت نگارستان خفه كردند . و بعدها جسد آن مرد فاضل يگانه در جوار مزار حضرت عبد العظيم به خاك سپرده شد .\r\nقايم‌مقام ثانى پسر ميرزا عيسى يعنى ميرزا بزرگ قايم‌مقام اول ، و از سادات حسينى مهرآباد فراهان است . او پس از آن‌كه پدرش قايم‌مقام اول به سال 1237 در وباى تبريز فوت كرد ، به جاى او به وزارت عباس ميرزا نايب السلطنه منصوب گرديد و از سال 1249 كه نايب السلطنه در مشهد مرد ، به همين سمت در خدمت محمد ميرزا داخل گرديد و يكى از دختران فتحعليشاه را كه خواهر تنى عباس ميرزا بود ، در زوجيت داشت . به عبارت اخرى ، عمه محمد شاه زوجهء قايم‌مقام ثانى بود . قايم‌مقام ثانى علاوه بر كتابت و كاردانى مردى بسيار فاضل و در حسن خط و سلاست و جزالت انشاء و هنر استيفاء و سياق ، سرآمد زمان خود بود . مخصوصا در نثر فارسى موجد سبكى تازه است كه در روانى و شيرينى و متانت بىنظير است . و كسانى كه در زيردست او كار مىكردند ، همه مردمانى فاضل و منشى بودند و خود قايم‌مقام در تبريز باعث اجتماع جمع بالنسبه كثيرى از اهل فضل و انشاء در آنجا و محرك نهضتى تازه در انشاء نثر فارسى گرديده است . پس از قتل قايم‌مقام محمد شاه صدارت خود را به حاجى ميرزا آغاسى ايروانى سپرد . اين شخص كه در بىاطلاعى و ساده‌لوحى و بىتدبيرى مشهور است ، در تمام مدت پادشاهى محمد شاه در صدارت باقى بود و اين شاه پيوسته نسبت به او اعتقاد و ارادتى مخصوص نشان مىداده است . « 1 »\r\nعلل و عوامل قتل قايم‌مقام : « 2 » قايم‌مقام در دوران صدرات خود ، زمام امور سياسى و اقتصادى مملكت را در دست خود گرفت ، و شاه نمىتوانست بدون موافقت او كار مهمى انجام دهد . دوستان قايم‌مقام او را از اين سختگيريها برحذر داشتند . ولى او گفت : « . . . مىترسم غافل شوم و غفلتى به هم رسد و كارهاى پخته خام گردد . دلم به جهت زحمتهاى خودم خواهد سوخت . » شاه از كارهاى قايم‌مقام سخت ناراضى بود و ميرزا آغاسى جاهل و خودخواه نيز آتش اختلاف را دامن مىزد . يك بار شاه به مستوفيان خود امر كرد كه سيصد تومان وظيفه به اسم جناب ميرزا بنويسند . پس از صدور فرمان ، قايم‌مقام ، مهر رقم را برداشته رقم را پاره‌پاره كرد ، گفت : « با سيصد تومانى كه به ميرزا آغاسى ديوانه مىدهم ، مىتوان سى نفر سرباز گرفت كه مبلغى به كار نوكرى آيد . اين كيفيت كه به عرض شاه رسيد مزيد علت شد تا عاقبت روزى وى را احضار و شروع به بدگوئى و پرخاش مىكند . قايم‌مقام به فراست مرگ را در برابر چشم خود مىبيند . خطاب به شاه مىگويد معلوم است كه با مثل منى كه بناى بىمرحمتى\r\n\r\n\r\n","description":"","footnote":"\r\n( 1 ) . عباس اقبال ، تاريخ ايران ، ص 810\r\n( 2 ) . تلخيص از : سفرنامهء رضا قلى ميرزا ، ص 32 به بعد\r\n","page_name":" 399 ","page_number":399},
  {"content":"\r\n\r\nشد ، اكتفاى به هتك حرمت نمىشود و مرا خواهى كشت و بعد پشيمان مىشوى . و من چنان نوكرى بودم كه با وجود تنفر اهل مملكت آذربايجان و توهم خلق ايران و عدم دينارى در خزانه و نداشتن سرباز و توپخانه و با كثرت شاهزادگان و سلطنت ظل السلطان و سركار فرمانفرما در مملكت فارس و كرمان ، تو را آورده و بر تخت‌طاووس نشانيدم و چنين سلطنتى عظيم به تو ارزانى داشتم . اكنون بىسبب و جهت خود را مورد ملامت مكن ، خون مرا به بىگناهى مريز كه باعث دورى خلق از تو خواهد شد . . . از آنجائى كه تغير شاه نسبت به او بسيار بود ، خود از جاى جسته دست به خنجر برده و سوى او دويده خنجرى به شانهء او زده او را گرفتند و در سردابه حبس نمودند . خانه او را ضبط كرده متعلقان و پسرانش را گرفته به سياست رسانيد . به فرمودهء شاه در دقيقه‌اى خانواده او را برچيدند . نه مالى و نه كاشانه‌اى از او باقى نماند . و خود او را در همان شب در سردابه ، كرباس بسيار به حلقش كردند و به ضرب سنبهء تفنگ زدند تا نفسش قطع شد ، نعش او را در شب به تخت روانى گذاشته و در شاهزاده عبد العظيم مدفون كردند . ماه جاه قايم‌مقام غروب نمود و كوكب اقبال ميرزا آغاسى از افق اقبال و فيروزى طلوع كرد . . . » اين هم يكى از بدبختيهاى مردم ايران است كه اگر پس از قرنها مردانى چون قايم‌مقام و اميركبير به زمامدارى و قدرت مىرسند ، بجاى آنكه با توجه به مقتضيات محيط دست به اقدامات اصلاحى بزنند گمان مىكنند در كشورى قانونى چون انگلستان صدارت مىكنند و قبل از همه با مخدوم و صاحب‌اختيار مطلق خود دست و پنجه نرم مىكنند و با اين قبيل اقدامات ، حيات خود و سعادت مردم را بخطر مىافكنند .\r\n\r\nفكر اصلاح‌طلبى :\r\n« 1 » « از پيشروان اصلى مكتب اصلاح‌طلبى ، عباس ميرزا وليعهد و وزير فرزانه‌اش ميرزا بزرگ قايم‌مقام بودند . و پس از ميرزا بزرگ ، پسرش قايم‌مقام نيز در آن راه گام برداشت .\r\nحق ميرزا بزرگ در تاريخ سياسى و اجتماعى ايران به درستى ادا نشده . . .\r\nميرزا بزرگ نه تنها مغز متفكر حكومت آذربايجان بود ، بلكه مربى وليعهد بوده دوست و دشمن و مأموران سياسى و لشكرى بيگانه كه در ايران بودند از هردو به احترام ياد كردند . يكى از مأموران سياسى روس وليعهد را پطر كبير آينده ايران مىخواند . ديگرى مىنويسد : « شگفت‌آور بود كه شاهزاده‌يى وليعهد در اين گوشهء دنيا . . . اين اندازه دربارهء امور مهم سياسى و نظامى اروپا در ده سال اخير\r\n\r\n\r\n","description":"","footnote":"\r\n( 1 ) . تلخيص از : فريدون آدميت ، اميركبير و ايران ، ص 161 به بعد\r\n","page_name":" 400 ","page_number":400},
  {"content":"\r\n\r\nمعرفت درست داشته است . وجود او دورهء تازه‌اى را نويد مىدهد كه تأثير آن در تاريخ ملى ايران قابل انكار نخواهد بود . » وليعهد ايران به نمايندهء فرانسه گفته بود : « بگو من چه بايد بكنم كه ايرانيان را هشيار نمايم ؟ آيا مانند تزار روسيه كه تاج و تخت خود را ترك گفت و به تماشاى شهرهاى شما آمد ، من هم بايد ترك ايران و اين دم و دستگاه را بگويم يا به دامن عاقلى متوسل شده آنچه در خور فهم شاهزاده‌اىست از او بياموزم . » شارژدافرا انگليس مىگويد ميرزا بزرگ يگانه وزير است كه نيكبختى وطنش را در دل دارد . مورير « 1 » مىنويسد : « ميرزا بزرگ . . .\r\nخيلى بزرگ‌تر از همهء كسانى است كه در ايران ديدم . » به گفتهء فريزر : اگر دنيا جمع شوند ، نمىتوانند او را به رشوه‌گيرى و خيانت به وطنش وادار كنند . در تطور معنوى ميرزا بزرگ ، ويلوك ، شارژدافرا انگليس چنين مىآورد : « روش عباس ميرزا پس از مرگ ميرزا بزرگ تغيير يافته تسلطى كه او بر وليعهد داشت ، ضعف‌هاى نفسانى عباس ميرزا را پوشيده مىداشت . حال كه ميرزا بزرگ درگذشته ، منش واقعى نايب السلطنه آشكار گشته . . . دفتر خدمتش در آغاز اميدبخش بود اما اكنون يأس بار است . . . تنها آدم با كفايتى كه دارد ، ميرزا ابو القاسم قايم‌مقام مىباشد . . . بقيهء كسانى كه دور وليعهد را گرفته‌اند ، همه مردانى پست و بىمقدارند . . . »\r\n\r\nحاجى ميرزا آغاسى\r\n: پس از آن‌كه حاجى از ماكو به تبريز آمد ، مرحوم فريدون ميرزاى فرمانفرما او را براى معلمى محمد ميرزا فرزند نايب السلطنه عباس ميرزا معرفى كرد ، و سالى هزار تومان مقررى از براى او تعيين شد . حاجى از اين موقعيت براى تثبيت وضع خود استفاده فراوان نموده و خود را پيش محمد ميرزا صاحب كشف و كرامت معرفى كرد و از سلطنت نزديك محمد ميرزا سخن گفت .\r\nعباس اقبال مىنويسد :\r\nپيش‌گويى كه حاجى از سلطنت محمد شاه كرده و بعدها معلوم شد كه او عين همين وعده را محرمانه به بعضى ديگر از پسران نايب السلطنه نيز داده بود ، چنان مطبوع طبع محمد شاه افتاد و پيش او حتمى الوقوع شمرده مىشد كه او نيز به حاجى وعدهء وزارت خاصه داده بود . و اگر در ابتداى سلطنت ، استيلاى فوق العاده قايم‌مقام و ترس از قدرت و هيبت او نبود ، محمد شاه در سپردن صدارت خود به حاجى به هيچ‌وجه تأملى نمىكرد . همين‌كه قايم‌مقام به دستور شاه و تحريك حاجى و مدعيان ديگر آن وزير ، از ميان رفت ، محمد شاه با وجود\r\n\r\n\r\n","description":"","footnote":"\r\n( 1 ) .  Morier \r\n","page_name":" 401 ","page_number":401},
  {"content":"\r\n\r\nمردان كافى سابقه‌دارى مانند محمد خان اميرنظام و اللهيار خان آصف الدوله ، حاجى را بر مسند صدارت نشاند و دست‌بسته مطيع فرمان و محكوم حكم ارادهء او شد . و در تمام مدت سيزده سال صدارت حاجى ، پادشاه ايران در حقيقت حاجى بود . با وجود همهء خطاها و خرابكاريها حاجى ، هركس هرچه در باب او مىگفت ، علاوه بر آن‌كه نمىشنيد ، به تبعيد و آزار او نيز مىپرداخت ، و چنين عقيده داشت كه حاجى هرچه بخواهد مىشود و هرچه بكند عين صواب است ، و مسئله بىجواب ، چنان‌كه مىگفت كه . . . « اين درد پاى مرا حاجى نمىخواهد خوب بشود از براى اين‌كه زحمتها را در دنيا بكشم و در آخرت بهتر بروم ، اگر حاجى بخواهد ، خوب خواهد شد . » ( از صدر التواريخ ) در دست خطهائى كه محمد شاه به حاجى ميرزا آغاسى خطاب كرده عنوان غالب آنها چنين است : « جناب حاجى سلمه الله تعالى » در حاشيهء مراسله‌اى كه حاجى به شاه نوشته و رأى خود را در باب امرى تقرير نموده محمد شاه نوشته است رأى آنچه تو انديشى حكم آنچه تو فرمايى . « 1 »\r\nحاجى نيز براى جلب محبت شاه در بعضى از مراسله‌ها او را « ولى خدا » مىخواند و با ايمان راسخ ، خود را شايسته مملكتدارى مىداند و در يكى از نامه‌هاى خود به شاه مىنويسد :\r\n« . . . چندان سررشته از قشون گردانيدن ندارم . اما از اين مردمان ظاهرا بهتر فهميده باشم . . . چندين حق بندگى در خدمت دارم ، حق تعليم ، حق نوكرى ، حق باطن ، حق ظاهر ، حق دولت‌خواهى . . . »\r\nكنت دو سرسى وزيرمختار فرانسه در حق او مىنويسد : « حاجى ميرزا آغاسى پيرمردى است كه تمام قدرت ايران و تمام بىكفايتى دولت آن در وجود او خلاصه شده . محمد شاه نسبت به او اعتمادى نامحدود دارد . هيچ كارى بىارادهء او انجام نمىپذيرد . . . اكثر اوقات خيالات عجيب و غريبى به كلهء او راه مىيابد . . . فوق العاده ناسزاگوست و در صفاى نيت او نيز شك مىرود .\r\nوقتى كه من به ديدن او رفتم ، او را در اتاقى نشسته ديدم كه كثافت وضع آن باعث اشمئزاز بود و حاجى همه‌كس را در آنجا مىپذيرفت . . . يك روز به من گفت كه از دست تقاضاى بيجاى انگليس جگرم خون است ، چيزى نمانده است كه سپاهى به كلكته بفرستم و ملكه ويكتوريا را دستگير كنم و در ملاء عام او را به دست سپاهيان بسپارم تا هرمعامله ناسزا كه مىخواهند نسبت به او روا دارند . »\r\nسولتيكف روسى و استوارت انگليسى هريك به نحوى خيالبافىهاى حاجى را به باد مسخره و انتقاد گرفته و از عشق و علاقهء فراوان او به توپ‌ريزى و حفر قنوات سخن رانده‌اند .\r\n« اگرچه حاجى كم‌وبيش درست فهميده بود كه حفظ حدود ثغور مملكت به داشتن توپ و\r\n\r\n\r\n","description":"","footnote":"\r\n( 1 ) . عباس اقبال ، ميرزا تقى خان اميركبير ، ص 86 - 185\r\n","page_name":" 402 ","page_number":402},
  {"content":"\r\n\r\nتفنگ بسته و قسمتى از آبادى و ثروت آن به آبيارى و زراعت منوط است ، ليكن از بدبختى ، حاجى ميخواست كه اين دو كار مهم فنى را تنها به خيال و طرح‌ريزى و مباشرت دماغ كوچك خود به انجام رساند . و ابدا حاضر نمىشد كه از خبرگان و اهل تخصص و بصيرت استمداد جويد . بلكه اگر كسى هم به مصلحت‌انديشى و خيرخواهى راهى پيش پاى او مىگذاشت ، در پند گرفتن رأى او و تعقيب راه كج خويش ، عناد و لجاج به خرج مىداد . به همين جهت ماليه‌اى كه در جلوس محمد شاه بر شرح مذكور در فوق پريشان بود ، بر اثر كج‌خياليهاى ساده‌لوحانهء حاجى ، پريشان‌تر شد . سروش اصفهانى در همين باب به تعريض به حاجى مىگويد :\r\n نگذاشت به ملك شاه حاجى درمى * شد خرج قنات و توپ هربيش و كمى\r\nنه مزرع دوست را از آن آب نمى * نه خانه خصم را از اين توپ غمى \r\n. . . حاجى به واسطهء طمع‌ورزى و حرص در جمع ملك و بذل و بخششهاى بىجا ، به هر سيد و ملا و درويش و خوانين و سران سپاهى بيات و ماكويى بيش از پيش در خرابى وضع مالى كشور و بىاعتبارى آن كوشيد . موقعى كه حاجى پس از ورود ناصر الدين شاه به حضرت عبد العظيم گريخت دهات و املاك او را مستوفيان هزار و چهار صد و سى و هشت ده و قريه و مزرعه و قنات و مستغل صورت دادند و حاجى كه فرزندى نداشت و هرآن مىترسيد كه املاك او به ضبط ديوان درآيد ، براى بستن زبان حسودان ، آنها را به صيغهء شرعى به وليعهد ايران هديه كرده بود . »\r\nحاجى به قصد عوامفريبى ، حداكثر درخواستهاى پولى و مستمرى تقاضاكنندگان را مىپذيرفت و براتى بر سر حاكم محل مىنوشت . ولى نيت واقعى او فريبكارى بود . و چون حكام ملتفت اين نكته بودند ، بروات به دست اشخاص لاوصول مىماند و حاجى به نيك‌نفسى ، و عمال به سوءنيت مشهور مىشدند . همين بروات بىپشتوانه چنان‌كه خواهيم ديد ، مشكل اقتصادى بزرگى براى اميركبير فراهم كرد . به طورى كه از يكى از نامه‌هاى حاجى به محمد شاه بر مىآيد ، در اواخر سلطنت اين پادشاه وضع مالى مملكت بسيار خراب بود . به طورى كه صدراعظم مملكت با كمال سرشكستگى مىنويسد « . . . زمستان نزديك است هيچ كارى از پيش نمىرود ، سه هزار تومان حاضر است . شب هم به اطراف آدم فرستادم پول قرض كنند بياورند ، قشون راه بيفتد . چنين مىدانم كه انشاء الله هفت هزار تومان پيدا شود . نه كرمان پول دارد نه اصفهان ، از فارس قدر قليلى رسيد . » در اواخر سلطنت محمد شاه ، در نتيجهء بىكفايتى و اشتباهات گوناگون حاجى ميرزا آغاسى ، خرج دولت بر دخل آن دو كرور فزونى داشت و حقوق ديوانى مردم به تومانى يك قران و بيشتر و كمتر خريد و فروش مىشد . « 1 »\r\nدر كتابچهء دستور العملهاى سياسى دولت به فرخ خان امين الملك ضمن بحث از اوضاع\r\n\r\n\r\n","description":"","footnote":"\r\n( 1 ) . تلخيص از : همان‌جا ، ص 194 - 186\r\n","page_name":" 403 ","page_number":403},
  {"content":"\r\n\r\nسياسى ايران در عهد محمد شاه چنين نوشته شده است : « آن اوقات زمام حل و عقد امور ايران در دست شخص عارى از همه چيز دنيا بود كه ملائىبر و ساده وزارت متمكن شده بود و هيچ از راه و رسم دولتى و حسن و قبح كار دولت خبر نداشت . و پادشاه آن‌وقت هم عليل بود كه با علم و اطلاع كامل بر امورات دولت از شدت ناخوشى و علت مزاج نمىتوانست اقدام به كارها نمايد . » « 1 »\r\n\r\nميرزا سيد جعفر خان مشير الدوله\r\nيكى از رجال نامدار دوره قاجاريه كه از اواسط عهد سلطنت فتحعليشاه تا اواسط سلطنت ناصر الدين شاه همواره در مشاغل مهمهء دولتى ذى - دخل و از اولين تحصيل‌كردگان اروپاست ، ميرزا سيد جعفر مشير - الدوله است . اين مرد كه در زيردست مردانى مانند ميرزا بزرگ قايم‌مقام اول و پسر او ميرزا ابو القاسم و ميرزا محمد زنگنه اميرنظام بار آمده و از دوستان صميمى مرحوم ميرزا تقيخان اميركبير بود ، علاوه بر آن‌كه سرمايه وافرى از علوم قديمه و جديده داشته و شور وطن‌پرستى و دفاع از منافع ايران در جميع مأموريتها امتياز مخصوص او بوده است ، در اين راه چند بار از سست‌عنصرى و خيانت پاره‌اى از مأمورين دولت مثل ميرزا محمد على خان شيرازى كه در اواخر عمر اميركبير وزير خارجه شد و ميرزا محمد خان مصلحت‌گذار ايران در عثمانى و سياست ندانى و بىخبرى حاجى ميرزا آغاسى مىنالد . « 2 »\r\nبه طورى كه از يادداشتهاى حاجى ميرزا علينقى مشير لشكر برمىآيد : « در دورهء حاجى ميرزا آغاسى ، ايران يكى از بدترين ايام تاريخى خود را مىگذرانيد . زيرا اين مرد از طرز قواعد ملكدارى و سلوك دول خارجه ، پليتيك فرنگستان و ساير لوازم وزارت ، مطلقا آگاهى و خبرت نداشت . نظم ايران را چون نظم دبستان مىپنداشت ، و هريك از سفراى خارجه هرتكليفى مىنمودند ملتفت معايب و مناقص لازمهء آن نگشته ، به جهت گذرانيدن ، همان آن ، امضا و اجرا مىداشت . روزى نبود كه عزيزى را در ميدان با حضور قزاق روس چوب نزنند يا اميرى را از حكومت به جهت ترضيهء آنان معزول نكنند ، يا جمعى از اكابر الجاء خود را به رعيتى دول خارجه نچسبانند . فى الحقيقه تمام ايران از دولت مأيوس گشته ، امراى دربار را به قدر تابينان و منشيان سفرار تبت و مقدار نماند . » « 3 »\r\n\r\nمقدمات روى كار آمدن ناصر الدين شاه\r\nپس از مرگ محمد شاه ، اوضاع ايران بيش از پيش رو به فساد و آشفتگى رفت . در اين موقعيت بحرانى ، تنها شخصيتى كه به يارى ايران و شخص ناصر الدين شاه شتافت و با عقل و كاردانى به اوضاع سروسامان بخشيد ميرزا تقى خان وزير نظام بود . وى چون نگرانى شاه را ديد ، پس از تعزيت و\r\n\r\n\r\n","description":"","footnote":"\r\n( 1 ) . فرخ خان امين الدوله ، ص 218\r\n( 2 ) . مجلهء يادگار ، سال دوم ، شمارهء 6 ، ص 43 به بعد\r\n( 3 ) . يادداشتهاى مشير لشكر دربارهء حاج ميرزا آغاسى ، راهنماى كتاب ، اسفند 53 ، ص 786\r\n","page_name":" 404 ","page_number":404},
  {"content":"\r\n\r\nتسليت و تبريك و تهنيت سلطنت ، اظهار شگفتى نمود . و معروض داشت كه شاهنشاه ايران و مالك الرقاب ايرانيان ، نبايد در فراهم نمودن يا نظم ثغور و حدود درماند و رفع اشرار و امنيت بلاد و امصا را به چيزى شمارد . اگر عرايض اين خانه‌زاد را گوش فرادهيد . . . اين چاكر ، معضلات امور را فيصل مىدهم . شاه را از سخنان او طمأنينه و اميد سرشار پديدار شد ، فرمود اكنون فراهم نمودن نقود را كه از ساير كارها اهم و اقدم است ، به چه وسيله تهيه خواهى نمود ؟ گفت خطابى به چاكر رقم فرمايند . ميرزا تقى خان پس از گرفتن دستخط از يكى از تجار تبريز ، سى هزار تومان قرض كرد . و ناصر الدين شاه را با جلال تمام به سوى تهران حركت داد . يكى از اقدامات خير اميرنظام در اين مرحله ، اين بود كه در قدم اول از تعدى و تجاوز همراهان شاه به مردم عادى جلوگيرى كرد . يعنى . . . به جميع سپاهيان و همراهان شاه امر اكيد داد كه در عبور از دهات و زراعات مردم ، بايد طورى رفتار كنند كه دينارى به كسى خسارت نرسد . و اگر احيانا چهارپاى كسى در زراعت رعيتى ديده شود ، آن حيوان از هركسى كه باشد به صاحب زراعت داده خواهد شد . حتى گفت كه اگر از كسى تعدى و تجاوزى سر زند ، شكم او را پاره خواهد كرد و همه مىدانستند كه امير مردى گزافه‌گوى نيست و امرى را كه داد ، ممكن نيست از آن عدول كند . » « 1 » البته اين‌چنين كيفرهاى شديدى در آن شرايط لازم و ضرورى بود .\r\nاميرنظام ، پشتكارى شگفت‌آور داشت . واتسون « 2 » منشى سفارت انگليس مىنويسد :\r\n« اميرنظام به همان اندازه پركار بود كه حس مسؤوليت داشت . روزها و هفته‌ها مىگذشت كه از بام تا شام كار مىكرد و نصيب خود را همان وظيفهء مقدس مىدانست ، و دشواريها و نيرنگها نيز او را از كار سست و دلسرد نمىساخت . به شرحى كه ويليامز ، نمايندهء انگليس در كنفرانس ارزنة الروم نگاشته ، ميرزا تقى خان در آنجا سخت بيمار گشت . و چون نمايندگان روس و انگليس به احوالپرسى او رفتند ، ديدند در بستر بيمارى ، با چهره‌اى رنگ‌پريده و بدنى فرسوده مشغول مطالعه و تهيهء طرح عهدنامهء ايران و عثمانى است . و در همين حال با نمايندگان دو دولت به گفتگو و تحليل مواد پيمان پرداخت . « اين حسّ مسؤوليت ميرزا تقى خان براى ما سخت تأثرانگيز بود ، و چنين غيرتى در خور احترام است . »\r\nجاى ديگر كه شرح ماجراى آشوب شهر و سوءقصد عليه وزير نظام و ويران شدن خانه و تاراج اموالش را مىدهد ، مىنويسد : « ميرزا تقى خان با آن حال كوفتگى ، مدت هفت ساعت با ما ( نمايندگان روس و انگليس ) نشست و به گفتگو پرداخت و مشغول نوشتن نامه‌هايى خطاب به ما شده و فى المجلس جواب خواست و تا جواب نگرفت دست از كار نكشيد . اين سخن خود امير است به شاه « احوال اين غلام را خواسته بوديد ، از تصدق فرق فرقدان سامى همايون ، احوالم خيلى خوب است و از اشتغال به خدمات پادشاهى ، هيچ خستگى ندارم . » و در جاى\r\n\r\n\r\n","description":"","footnote":"\r\n( 1 ) . اميركبير ، تأليف عباس اقبال ، ص 90 - 92\r\n( 2 ) .  Watson \r\n","page_name":" 405 ","page_number":405},
  {"content":"\r\n\r\nديگر مىگويد : « مشغوليات اين غلام معلوم است ، بىكار نمىشود ، مقرر فرموده بودند كه در باغ خوش مىگذرد ، بلى ، باغ و جا خوب است ، اما كار زياد است . » و در جاى ديگر مىنويسد :\r\n« ديشب از بس كه نشسته‌ام ، حالا ناخوش هستم . . . » خوى و اخلاقى سخت استوار داشت .\r\nنويسندهء صدر التواريخ كه زير نظر اعتماد السلطنه اين كتاب را پرداخته ، مىگويد اين وزير در وزارت مثل نادر شاه بود و مانند او عزم ثابت و اصالت رأى داشته است . »\r\nدر موردى كه نمايندهء انگليس خواست رأى امير را عوض كند ، خود اعتراف دارد كه « . . . سعى من و كوشش نمايندهء روسيه و تلاش مشترك ما ، همه باطل است . كسى نمىتواند ميرزا تقى خان را از تصميمش بازدارد . برهان استقلال فكر او همين بس كه در كنفرانس ارزته الروم ، بارها دستور حاج ميرزا آغاسى را كه مصلحت دولت نمىدانست ، زير پا مىنهاد . و شگفت‌انگيز اينكه حتى امر محمد شاه را نيز ناديده مىگرفت . و آنچه را خير مملكت تشخيص مىداد ، همان را مىكرد . . . حدشناسى از خصوصيات سياسى اوست . و چون مىديد سياستى پيشرفت ندارد ، روش خود را تغيير مىداد . . . درستى و راست‌كردارى از مظاهر ديگر استحكام اخلاقى اوست . . . » قضاوت وزيرمختار انگليس اين است :\r\nپول‌دوستى كه خوى ملى ايرانيان است ، در وجود امير بىاثر است .\r\nبه قول رضا قلى خان هدايت كه او را نيك مىشناخت : « به رشوه و عشوهء كسى فريفته نمىشد . » دكتر پلاك اتريشى مىنويسد : « پولهايى را كه مىخواستند به او بدهند و نمىگرفت ، خرج كشتنش شد . . . » واتسون مىنويسد : « اميرنظام به آسانى به كسى قول نمىدهد ، اما هرآينه انجام كارى را وعده كرد ، بايد به سخنش اعتماد نمود و انجام آن كار را محقق شمرد . »\r\nامير خود به اين خصلت خود مىبالد و در نامهء 26 ربيع الثانى 1266 به ميرزا جعفر خان مشير الدوله مىنويسد : « شما خود طبيعت مرا مىدانيد . . . كه خلاف اسلاف حرف بىمايه و بىمغز ، نمىتوانم به زبان آورم چه جاى اين‌كه بنويسم . » « 1 »\r\n\r\nزمامدارى اميركبير\r\n: پيش از آن‌كه شاه و امير به پايتخت برسند دربار ميدان زورآزمايى و زمينه‌چينيهاى سياسى بود . ميرزا ابراهيم لشكرنويس وزوايى عريضه‌اى به شاه نوشت به مضمون اين‌كه : « شاه به تعجيل تشريف‌فرما شده ، ميرزا تقى خان را به آذربايجان مراجعت دهند .\r\nشاه اين فضوليها را نپسنديده و ميرزا ابراهيم را بچوبكارى ، سياست عبرة للسائرين تنبيه فرموده ، محبوسا به قلعهء اردبيل فرستاد و خيالات آن جمع به كلى از خاطرشان محو شد و به فكر رفع تقصيرات خود افتادند . . . چون شاه و اميرنظام به تهران رسيدند ، بر همه آشكار گشت كه صدراعظم آيندهء ايران ميرزا تقى خان است . . . »\r\n\r\nدستخط شاه\r\n: « اميرنظام ، ما تمام امور ايران را به دست شما سپرديم و شما را مسؤول\r\n\r\n\r\n","description":"","footnote":"\r\n( 1 و 2 ) . فريدون آدميت ، اميركبير و ايران ، پيشين ، ص 39 - 41 ( به اختصار )\r\n","page_name":" 406 ","page_number":406},
  {"content":"\r\n\r\nهر خوب و بدى كه اتفاق افتد مىدانيم . همين امروز شما را شخص اول ايران كرديم . به عدالت و حسن رفتار شما با مردم كمال اعتماد و وثوق داريم و به جز شما به هيچ شخص ديگرى چنين اعتقادى نداريم . به همين جهت اين دستخط را نوشتيم . »\r\nزمامدارى ايران در آن اوان كارى خرد و آسان نبود ، هركس به عهده مىگرفت ، مسؤوليتى بزرگ به گردن داشت . ناايمنى سرتاسر كشور را فراگرفته شورش در اكثر ايالات برخاسته و از همه سهمناكتر فتنهء سالار پسر آصف الدوله در خراسان بود كه وحدت سياسى ايران را به تجزيه تهديد مىكرد . دولت مركزى ناتوان و زبون بود و خزانهء كشور تهى ، بيش از يك سال طول كشيد كه امير سروصورتى به وضع بىسامان مملكت داد ، شورشها را برانداخت و زمينهء اصلاح و ترقى را آماده گردانيد . مطلب عمده اين‌كه در اين فاصله نه تنها پايهء صدارت امير كاملا استوار نگشته بود ، بلكه اساس سلطنت دودمان قاجاريه آينده‌اى ابهام‌آميز داشت . « از يك سو نخستين قدم امير در اصلاح ماليه و كاستن مواجبها و مستمريهاى كلان ، اعيان دولت را عليه صدارت او برانگيخت ، از سوى ديگر مخالفت جدى امير با مداخلهء روس و انگليس آنان را به انديشهء تغيير صدراعظم انداخت . ميرزا تقى خان در آغاز زمامدارى با اين دو جريان مخالف روبرو شد ، اما بر هر دو فايق آمد . « 1 » »\r\nچهار ماه و نيم پس از زمامدارى ، امرا و اعيان دربارى دو هزار و پانصد سرباز آذربايجانى را عليه ميرزا تقى خان برانگيختند و آنان رو به خانه امير آمدند و عزل او را خواستار شدند . و امير با استمداد از مردم و ياران خود اين غايله را فرونشاند . نكتهء بسيار با معنى اين‌كه مردم شهر دكان و بازار و كاروانسراها را بستند به مقابله با سربازان ياغى برخاستند . سرانجام سپاه شورشى از در پوزش و فرمانبردارى درآمدند ، امير هم تدبير كرد و آنان را بخشيد . . . نمايندهء انگليس مىنويسد :\r\n« در راه بازگشت امير به دربار سلطنتى مردم شهر ، به دنبال او روان بودند ، گوسفند قربانى كردند ، و استقبال شاهانه‌اى از او نمودند . امروز براى شاه روز سرورانگيزى بود . . . در اين مملكت هيچوقت چنين تظاهراتى به نفع وزيرى ديده نشده است . . . » جهانگير ميرزا مىنويسد : « ميرزا تقى خان از راه مصلحت‌انديشى و سياست و كاردانى به هيچ يك از امرا و اعيان كه احتمال انگيزش اين فتنه از ايشان مىرفت ، متعرض نشد و صلاح دولت را در فراموش كردن اين مسئله دانست . » « 2 »\r\n« . . . در نظام سياسى ايران دستگاه صدارت نمايندهء قدرت سلطنت بود و صدراعظم وكيل مطلق پادشاه . اما حد اختيار و اقتدار صدراعظم در ادارهء دولت بستگى داشت به شخصيت سياسى خود او در رابطه با قدرت شهريار وقت ! در هرحال منشأ قدرت صدراعظم ( اعم از اين كه رياست فايقه داشت يا اختيار محدود ) از سلطان بود . شاه بود كه وزارت را تفويض مىكرد و\r\n\r\n\r\n","description":"","footnote":"\r\n( 1 ) . فريدون آدميت . اميركبير و ايران ، پيشين ، ص 39 - 41 ( به اختصار ) .\r\n( 2 ) . اميركبير و ايران ، پيشين ، ص 196 به بعد\r\n","page_name":" 407 ","page_number":407},
  {"content":"\r\n\r\nهمو بود كه مىتوانست با يك فرمان بااقتدارترين وزير مملكت را براندازد . ولى بايد دانست تنها كسى كه خواست حد فاصلى ميان دستگاه سلطنت و صدارت برقرار كند ، قايم‌مقام بود .\r\nاصول حكومتش را بر اين پايه نهاد كه . . . احترام تاج و تخت و ضرب سكه را خاص سلطنت كرد ، ولى نصب و عزل و قطع و فصل كارها ، و اجراى امور دولت . . . را مىخواست منحصر به تصويب خود نمايد و در مجلس وزارت صورت بدهند . » « 1 »\r\nگرچه امير « ذو الرياستين » بود و شاه در فرمان خود ، او را مسؤول هرخوب و بد مىدانست كه در كشور روى دهد و نيز اقتدار دستگاه صدارت و حكومت را به طور كلى به حد اعلاى آن رسانيد ، هيچ‌گاه دنبال فكر قايم‌مقام را نگرفت كه قدرت سلطنت را محدود كند ، چه رسد به اين‌كه آيين‌نامه‌اى در تناسب حدود اختيار سلطنت و وزارت نهد . تمام تصميمات مهم از خودش بود ، اما بسيار نادر اتفاق مىافتاد كه در آن تصميمها تصويب شاه را لازم نشمرد . اين معنى در نامه‌هاى روزانهء امير به شاه چشمگير است كه همهء نوشته‌هاى دولتى را براى مطالعهء شاه مىفرستاد . . . گفتگوهاى خود را با نمايندگان سياسى به صورت كتبى يا زبانى به شاه عرض مىكرد و به هركجا براى سركشى امور مىرفت و هركاستى در كارها مىديد به مقام سلطنت گزارش مىداد . البته همه‌جا شاه را راهنمايى مىنمود ، كه در مذاكرهء سياسى با خارجيان چه بگويد ، در حاشيهء نامه‌ها و فرمانها چه دستورى بنويسد ، اما وقتى مىديد كه شاه از مسؤوليت فرار مىكند و دل به كار نمىدهد تكيهء كلامش به پادشاه اين بود :\r\nگيرم من ناخوش يا مردم . . . بايد سلطنت بكنيد يا نه ؟ چرا از كار مىگريزيد ؟ اگر دماغ در كار بسوزانيد ، كارها چنان نظم بگيرد كه همهء عالم حسرت بخورند و وجود امثال اين غلام باشد يا نباشد ، ذات مبارك دواى هردردى باشد .\r\nاز آنچه گذشت ، رأى برخى از تاريخ‌پردازان را مبنى به اين‌كه امير مانع دخالت شاه در امور كشور بود و يا اين‌كه خواست از قدرت سلطنت بكاهد و بر اقتدار خود بيفزايد ، نامعتبر مىشناسيم . اما انتقاد خود ما بر او اين است كه چرا اصول سلطنت را بر آيين تازه‌اى ننهاد ، و در صدد محدود ساختن قدرت آن برنيامد . . . حكومت امير را نمونه‌اى از « استبداد منور » شناخته‌اند . .\r\nحكومت او سه جنبهء بسيار مهم داشت يكى اين‌كه بر پايهء قانون و عدالت نهاده شده بود ، ديگر اين‌كه به تربيت ملت معطوف بود ، و سوم رضايت و خرسندى خاطر مردم را مىخواست .\r\nمجموع آنها نظام سياسى متمايزى را ساخت كه به نظم ميرزا تقى خانى تعبير مىگرديد و اين توصيف ضرب المثل مردم و ديوانيان بود . « 2 »\r\nامير به منظور اصلاح اوضاع اجتماعى ايران مىخواست خريد و فروش حكومت و ولايات را براندازد ، طبقهء دهقان را از ستمگريهاى گذشته آزاد كند ، اصول مالياتى ايران را تغيير\r\n\r\n\r\n","description":"","footnote":"\r\n( 1 ) . صدر التواريخ ( نسخهء اصلى )\r\n( 2 ) . اميركبير و ايران ، ص 207\r\n","page_name":" 408 ","page_number":408},
  {"content":"\r\n\r\nدهد . پس ماليه و خزانهء مملكت را سروسامانى داد ، از مواجب و مستمريهاى گزاف شاهزادگان و درباريان و ديوانيان و روحانيان كاست ، براى پادشاه حقوق ثابت معين كرد ، بر عايدات دولتى افزود و ميان دخل‌وخرج دولت موازنه برقرار نمود و به تربيت صاحبمنصبان جديد پرداخت ، فوجهاى تازه درست كرد ، حتى از ايلات و عشاير سرحدى هنگ نظامى جديد ايجاد نمود و ساخلوهاى دايمى مرزى برقرار ساخت . كارخانه‌هاى اسلحه‌سازى و توپ‌ريزى احداث كرد ، لباس متحد الشكل نظامى براى سربازان و صاحبمنصبان ترتيب داد ، درجه‌هاى نظامى را تحت قانون جديد مشخص گردانيد ، براى تأسيس نيروى بحرى ، كشتيهاى جنگى سفارش داد و براى كشتيهاى دولتى و بازرگانى بيرق مخصوص درست كرد ، در اصلاح دستگاه دولت ديوانخانه و دار الشرع را بر اصول تازه‌اى بنياد نهاد ، امور شرعى و عرفى را از هم جدا ساخت ، اقليت مذهبى زرتشتى و مسيحى و يهودى را از اجحافهاى متعصبين رهانيد . آيين آزار و شكنجه را ممنوع گردانيد ، رسم بست نشستن را شكست . . . در اصلاح اخلاق مدنى ، رشوه‌خوارى و دزدى و پيشكش دادن حكام و ديوانيان و سيورسات لشكريان را برانداخت ، تملق‌گويى و القاب و عناوين ناپسنديده اهل دولت و مديحه‌سرايى شاعران را منسوخ نموده ، هرزگى و لوطىبازى و قداره‌كشى و عربده‌كشى مستانه در كوى و برزن را از بين برد ، خواست قمه زدن و برخى از بدعتهاى بىسابقه را نيز براندازد ، اما كامياب نگرديد .\r\nدر اصلاح امور شهرى ، چاپارخانه و پست جديد را راه انداخت ، قانون تذكره دادن را بنيان گذارد ، آبله‌كوبى را تعميم داد ، جزوه‌هايى در مبارزه با آبله و و با ميان مردم و ملايان منتشر نمود .\r\nيخچالها را از آلودگى پاك كرد ، به سنگفرش كردن كوچه‌ها پرداخت ، نخستين بيمارستان دولتى را بنا كرد ، براى حرفهء پزشكى امتحان طبى مقرر ساخت ، كر و كور و گداى شهر را جمع كرد ، از شهر كرج آب به تهران جارى كرد و قانونى براى تقسيم آب نوشت . در بيرون شهر خانه‌هاى تازه ساخت در همهء شهرها قراولخانه تأسيس نمود ، براى نشر فرهنگ « مدرسهء دار الفنون » را بنا كرد ، از فرنگستان استادان قابلى استخدام نمود ، به ترجمهء كتابهاى اروپايى در پاره‌اى از فنون پرداخت ، چاپخانه‌هاى جديد را توسعه داد ، روزنامهء وقايع اتفاقيه را تأسيس نمود . هيئتى از مترجمان زبانهاى خارجى تشكيل داد و باب روزنامه‌هاى فرنگى را به ايران باز كرد ، كارخانه‌هاى مختلف صنعتى و پارچه‌بافى ايجاد كرد ، از صنايع ملى حمايت كرد و امتعهء وطنى را معمول ساخت ، استاد معدن‌شناس استخدام كرد و محصولات ايران را به نمايشگاه بين المللى لندن فرستاد . . .\r\nچندين سد روى رودخانه‌ها بست ، شيلات را از دست اتباع روس گرفت ، از بازرگانى داخلى و خارجى ايران پشتيبانى جدى نمود ، بر ميزان صادرات ايران افزود و آزادى واردات را عملا محدود ساخت . تيمچه امير را به عنوان مجمع بازرگانان بنا كرد . . . از قدرت روحانيان كاست ، با\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nكهنه‌پرستى به پيكار برخاست . . . حمايت از حقوق اقليتهاى مذهبى از اصول سياستش بود . « 1 »\r\n\r\nنمونه‌اى از نامه‌هاى اميركبير به ناصر الدين شاه\r\nاميركبير نظر به علاقه‌اى كه به اين مملكت داشت ، در همان دوران ظلم و استبداد ناصرى بدون اين‌كه بيمى به خود راه دهد ، در نامه‌هايى كه به ناصر الدين شاه مىنوشت ، مشكلات مملكتى را با صراحت گوشزد مىكرد . فى المثل در نامهء زير امير از دسايس شاهزادگان و قومها و بستگان شاه شكايت مىكند :\r\nقربان خاكپاى همايون مباركت گردم ، دستخط همايون زيارت شد .\r\nكاغذهايى كه مرحمت فرموده بوديد ، رسيد . در باب تدبير آصف الدوله به فيروز ميرزا حكم شد كه آنها را نگذارد بيايند . باز هم تأكيد مىشود مقرر فرموده بوديد كه تازه‌اى نيست ، بله چه تازه‌تر از اين هست كه از دست قومهاى شما ، دو روز اصفهانيها لوطىبازى در مسجد شاه درآورده به قدر هزار نفر زن و مرد عارض داد و بيداد كرد و پنج هزار تماشاچى جمع كرد . اللّه ، اللّه بنا گذاشته بودند كه خدا اول و آخرش را مىدانست و بارى از فضل خدا و مرحمت شما خوابيد . اما نمىدانيد كه بر من چه گذشت ، تفصيل را فردا به خاكپاى همايون عرض مىكنم ، زياد جسارت نورزيد ، باقى الامر همايون .\r\nدر نامهء زيرين امير از روى خيرخواهى به شاه اندرز مىدهد كه در گفتگوهاى خود با وزير مختار روس جانب حزم و احتياط را از دست ندهد و سخنى نسنجيده نگويد :\r\nقربان خاكپاى همايونت شوم ، ديشب بندهء كمترين از محمد على خان شنيدم كه جناب وزيرمختار دولت بهيهء روسيه امروز شرفياب حضور همايونى خواهند شد ، اما نفهميدم مطلبى دارد يا ديدن محض است . اما استدعا دارد كه اگر ديدن است چنين مكالمه فرمايد كه اگر بعد از اينها مطالبى در جواب و سؤال لازم شود و فدوى بگويد كه حكم همايون است باور نمايد . و اگر مطلب عرض نمايد اميدوار است كه چنان جوابهاى درست در عين آرامى و ملايمت بفرمايند كه بسيار متسحسن شود . نقل سياه‌ها و ايلچى انگليس نشود كه شش ماه است متصل مىگويند كه شاهنشاه راضى بودند ، تو رفتى بر هم زدى . اگرچه جسارت بود اما لازم بود عرض شد . باقى الامر همايون .\r\nدر سومين نامه‌هايى كه نقل مىكنيم از خرابى وضع ماليهء مملكت مىنالد :\r\nقربان خاكپاى همايونت شوم ، در باب بنايى عمارت سركارى مقرر فرموده بودند كه كار نمىكند . فدوى هم شنيده‌ام كه امساله در هيچ يك از امور\r\n\r\n\r\n","description":"","footnote":"\r\n( 1 ) . همان ، ص 220 به بعد\r\n","page_name":" 410 ","page_number":410},
  {"content":"\r\n\r\nبنايى از قبيل عمارت و مدرسهء نظاميه و سربازخانه كار نشده است .\r\nسبب معلوم ، از جهت بىپولى است . . . آه و ناله در باب پول و اين‌كه تا به حال قريب چهار هزار تومان تدارك قرض كرده‌اند ، اگر عرض نمايد كه مخارج عيد و دو قافلهء گرگان و خراسان و تدارك و مواجب قشون و همرهان اردو را به چه زحمت سرانجام كرده ، گمان در عرض خود بىصداقت نباشد . . . « 1 »\r\n\r\nاقدامات اصلاحى اميركبير\r\nاز مترقىترين كارهاى اميركبير اصلاحات مدنى اوست . امنيت مالى و جانى كه او برقرار كرد ، در ايران بىسابقه بود . عدالت حاكم بر امور شد و شيوهء حكمرانى را تحت قاعده آورد . خود به مباهات ضمن نامه‌اى به جان داود ( 8 رمضان 1267 ) مىگويد ، قرار در كار حكام داده شده است كه يك نفر جرئت دينار تعدى به احدى ندارد ، دست سپاهيان را كه هميشه مظهر زورگويى و قلدرى بودند ، از تعدى به مردم به كلى قطع كرد و سنت اخذ سيورسات را در منازل سر راه برانداخت . « 2 » براى اطلاع جمهور ملت اعلاميه‌اى در اين باره در روزنامهء وقايع اتفاقيه انتشار يافت . . . اميركبير در انتظام دستگاه قضا ، با برانداختن رشوه‌خوارى و منع صدور احكام ناسخ و منسوخ ، محاضر شرع را كه مرجع رسيدگى به امور شرعى بود ، اصلاح كرد . يكى از ملايان را كه رشوه گرفته و شهادت به ناحق داده بود ، از لباس روحانى خلع كرد و كلاه بر سرش گذاشت . روزنامه وقايع اتفاقيه مىنويسد : « شخص ملايى شهادت ناحق در حق مدعى داد . و رشوت گرفته بود بعد از آن در حق مدعى عليه هم در بطلان همان ادعا شهادت داده بوده است . امناى ديوانخانهء مباركه اين گزارش را معلوم كرده آخوند مزبور را تنبيه نمودند و بعد عمامه از سرش برداشته و كلاه بر سرش گذاشتند كه شخص غير امين در سلك امناى اين مسلك نباشد . » « 3 »\r\nامير از حدود اختيارات شرع كاست و به صلاحيت ديوانخانه كه مرجع رسيدگى به « عرفيات » بود افزود . او مقرر داشت در هرقضيهء حقوقى ، كه يكى از طرفين دعوى از اقليتهاى مذهبى ( زرتشتيان ، يهوديان و عيسويان ) باشد ، رسيدگى به آن از صلاحيت محضر شرع بيرون و بايد مستقيما به ديوانخانه احاله شود . . . همچنين به حكام ولايات دستور داد كه اقليتهاى مذهبى در اقامهء مراسم مذهبى خود كاملا آزاد هستند . از جمله به حاكم خوزستان دستور داده شد كه طايفهء صابى را مجبور به قبول دين اسلام نكنند مگر آن‌كه خود دين اسلام را قبول كنند .\r\n\r\nتجديد قدرت حكام\r\nتا قبل از روى كار آمدن اميركبير ، حكام ايالات با قدرتى نامحدود فرمانروايى مىكردند و نسبت به مردم عادى و مجرمين رفتارى ظالمانه داشتند . « ميرزا تقى خان در 25 ربيع الثانى 1266 ضمن دستور - العمل عمومى به حكام ولايات مقرر داشت كه اولا اعمال شكنجه و مجازات‌هاى نامناسب را\r\n\r\n\r\n","description":"","footnote":"\r\n( 1 ) . مجلهء يادگار ، سال پنجم ، شمارهء 6 و 7 ، ص 11 به بعد ( از روى خط امير در كتابخانهء مجلس نقل شده است )\r\n( 2 ) . فكر آزادى ، ص 51 به بعد\r\n( 3 ) . روزنامهء وقايع اتفاقيه ، شمارهء 31\r\n","page_name":" 411 ","page_number":411},
  {"content":"\r\n\r\nبه كلى ترك گويند و ثانيا هرمتهمى را پس از تحقيق كامل و در صورت اثبات جرم به كيفرى كه در خور گناه اوست برسانيد . اين دستور العمل براى اطلاع عموم و حكام در روزنامهء وقايع اتفاقيه منتشر گرديد . » اميركبير ، در پيشرفت افكارش مؤمن و در اجراى نقشه‌هاى اصلاحى خود با همت و درست‌كردار بود و مىخواست ايران نوى برپا سازد . به قول دكتر پلاك اطريشى : « ميرزا تقى خان مظهر وطن‌پرستى بود ، يعنى همان اصلى كه در ايران مجهول است ، آنچه مىدادند و او نمىگرفت خرج معدوم كردن وى شد . »\r\nنهالى كه نشانده بود بارور نشده او به خاك و خون غلطيد و بعد از او روزگار ايران به سياهى كشيد . . . ميرزا عباسعلى خان آدميت مىگويد : « كشتن اميركبير بزرگترين خيانت سلسلهء قجر به خلق ايران بود . » بايد گفت كه اگر عباس ميرزاى ترقيخواه خيرانديش و احمد شاه آزاديخواه و مشروطه‌طلب نبودند ، افراد دودمان قاجاريه در زمرهء بدترين شهريارانى به شمار مىآمدند كه بر اين سرزمين فرمانروايى كرده‌اند . آنها در دورانى از تاريخ كه سير مدنيت عالمگير بود ، مسؤوليت و محكوميت بزرگى در عقب‌ماندگى ايران از كاروان علم و معرفت جديد به گردن دارند . هر مرد اصلاح‌طلب و ترقيخواه كه در ايران برخاست ، به دست پادشاهان كژكردار و درباريان فاسدكارشان نابود گرديد . » « 1 »\r\n\r\nعزل امير\r\n: مقدمات عزل امير از مدتها پيش فراهم شده بود . غير از مهدعليا مادر شاه ، درباريان و ديگر مفتخواران و نمايندگان سياسى روسيه و انگلستان نيز از اصلاح اوضاع اجتماعى و اقتصادى ايران سخت نگران بودند و به خوبى مىدانستند كه فقط در يك بازار آشفته و در يك ايران خراب و بىسروسامان مىتوانند به آرزوهاى خود برسند . شاه نيز مطلقا با اصلاحات عميق اجتماعى و بيدارى مردم موافق نبود و از ته دل و صميم قلب كارهاى امير را تأييد نمىكرد . در اين حال نمىخواست خدمتگزار واقعى و دوست صميمى خود را يكباره از تمام مناصب معزول نمايد . اين است كه دو روز پس از عزلش نامه‌اى مهرآميز به امير نوشت .\r\nاينك دستخط شاه ( 20 محرم 1268 )\r\n« جناب اميرنظام به خدا قسم ، به خدا قسم هرچه مىنويسم حقيقت است و فوق العاده شما را دوست مىدارم . خدا مرا بكشد اگر بخواهم تا زنده‌ام از شما دست بردارم يا اين‌كه بخواهم به قدر سر سوزنى از عزت شما كم كنم . طورى نسبت به شما رفتار خواهم كرد كه حتى يك نفر هم از موضوع اطلاع پيدا نكند . به نظر مىآيد كه زيادى كار شما را خسته كرده است حالا دو سه قسمت كارها را به عهدهء خودم گرفته‌ام ، تمام فرامين نظامى و كشورى كه سابقا به مهر و امضاى شما صادر مىشد ، از اين به بعد هم به مهر شما خواهد بود . تنها فرقى كه كرده اين است كه مردم ببينند من شخصا به امور غير نظام رسيدگى مىكنم . در كارهاى نظام ابدا دخالتى نخواهم كرد ،\r\n\r\n\r\n","description":"","footnote":"\r\n( 1 ) . فكر آزادى ، ص 54 به بعد\r\n","page_name":" 412 ","page_number":412},
  {"content":"\r\n\r\nمگر چيزى كه شما مصلحت بدانيد . مبادا خيال كنيد اجازه دهم كسى عريضهء بىخودى بنويسد يا دربارهء هيچ‌كس حقوق و مستمرى برقرار كنم يا مثل زمان شاه مبرور پولى به هدر برود حاشا يك شاهى بيشتر از آنچه مقرر داشته‌ايد به هيچ‌كس بدهم يا اين‌كه هيچ‌كس بتواند حرفى بزند . »\r\nناصر الدين شاه توسط خواهرش ملكزاده خانم عزت الدوله زن امير ، پيام محبت‌آميز ديگرى به ميرزا تقى خان فرستاد . امير به همين دل خوش داشت . به شاه ضمن نامه‌اى مىنويسد :\r\n« از شرفيابى اين غلام گريزان نشويد ، زيرا كه از اول رضاى شما را خواسته و مىخواهم اگر ميل داريد ساعتى شرفياب حضور شما شوم ، همهء اين حرفها تمام مىشود . . . » « 1 »\r\nسرانجام شاه با شرمندگى نامهء زير را به اميرنظام مىنويسد :\r\n« جناب اميرنظام به خدا قسم ، امروز خيلى شرمنده بودم كه شما را ببينم . من چه كنم به خداى اى كاش هرگز پادشاه نبودم و قدرت نداشتم كه چنين كارى كنم . به خدا قسم حالا كه مشغول نوشتن اين كاغذ هستم ، گريه مىكنم به خدا قلب من آرزوى شما را مىكند ، اگر باور مىكنيد و بىانصاف نيستيد ، من شما را دوست مىدارم .\r\nبيگلربيگى آمد و از حرفهاى او اين‌طور فهميدم كه شما بيم داريد كه اين اوضاع به كجا خواهد انجاميد ؟ چه كسى مىتواند يك لحظه حرفى عليه شما بزند ؟ به خدا قسم اگر كسى چه در حضور من ، چه پيش اشخاص ديگر يك كلمه بىاحترامى دربارهء شما بكند ، پدرسوخته‌ام اگر او را جلو توپ نگذارم . به حق خدا نيتى جز اين ندارم كه من و شما يكى باشيم و با هم به كارها برسيم به سر خودم كه اگر شما غمگين باشيد ، به خدا نمىتوانم تحمل غمگينى شما را بكنم . تا وقتى كه شما هستيد و من زنده‌ام ، از شما دست برنخواهم داشت . آجودان‌باشى وزير جنگ خواهد شد و تمام كسى كه شما آنها را گماشته‌ايد ، در مقامشان باقى خواهند بود . حتى به قدرتشان نيز افزوده خواهد گشت . وزير نظام به حكومت عراق خواهد رفت ، چراغ على خان در اصفهان مىماند ، ديگران همچنان باقى خواهند بود . مىبينيد تغييرى داده نشده است . به خدا قسم مىخورم امور نظام را به عهدهء شما واگذار كردم كه با جديت به آنها رسيدگى كنيد . اگر نكنيد خدا و پيغمبر خدا جزاى شما را بدهد . براى ابراز لطف خود شمشيرى مكلل به الماس گرانبها با حمايلى كه به گردن خود مىبستم براى شما مىفرستم . براى خاطر خدا آنها را قبول كنيد و فردا بياييد مرا ببينيد . بنا به دستورها و اوامر شما جيره و حقوق هنگها بايد پرداخت شود . از اول نوشتم در امور نظام به هيچ نحوى مداخله نخواهم كرد . عايدات دولتى نيز كمترين تغييرى از ميزانى كه مقررات آن را خود شما تعيين نموده‌ايد نخواهد كرد . »\r\nبا وجود تقسيم كارها ، همكارى اميرنظام با صدراعظم فاسد و مغرضى چون اعتماد الدوله امكان‌پذير نبود . به همين علت اين دوره بيش از سه روز نپاييد . از نامه‌اى كه امير در\r\n\r\n\r\n","description":"","footnote":"\r\n( 1 ) . اميركبير و ايران ، ص 682 به بعد\r\n","page_name":" 413 ","page_number":413},
  {"content":"\r\n\r\nهمين سه روز به شاه نوشته ، اختلاف اصولى ميان آن دو آشكار مىشود : « فوج خلخال خوب مشق مىكند . . . اغلب متعلمين خوب ترقى كرده‌اند كه معلمين تصديق مىكنند . »\r\nراجع به صدراعظم فرمايش اعليحضرت مطاع است . « اما منسوبان ايشان وساطت مردم را زياد مىكنند . مردمان بىسروپا را با رشوه مىخواهند صاحب‌منصب كنند ، چنان كه يك دو نفر را برقرار كرده ميرزا فضل الله وزير نظام هفتصد تومان از ابو طالب خان شقاقى گرفته و حكم سرهنگى داد . . . همهء مردم به اين خيالات خواهند افتاد . سخن امير در وصف تغيير وضع بسيار با معنى است و تأثر خاطر خود را بيان مىكند .\r\n« اين غلام نمىتواند نظم دهد بىنظم هم كار از پيش نمىرود . اين درد غلام را مىكشد كه مردم به ميرزا ( يعنى ميرزا فضل الله برادر ميرزا آقا خان ) گويند آن نظم ميرزا تقى خانى گذشت .\r\nمردن را بر خود گواراتر از اين حرف مىداند . . . » « 1 »\r\nتمام دلايل و شواهد نشان مىدهد كه در دولت جديد وجود امير مخل و مزاحم دستگاه است و به همين علت دشمنان داخلى و خارجى قدم‌به‌قدم نقشه‌هاى شيطانى خود را عملى كردند تا خون او ريخته شد . شيل كه خود در سقوط دولت امير تأثير فراوان داشت ، مىنويسد :\r\n« همين‌كه شاه از زير نفوذ اميرنظام رهايى يافت ، گروهى از اطرافيان خود را كه امير بيرونشان كرده بود به دربار بازگردانيد و شروع كرد به دستخط صادر كردن و انعام دادن و برقرار كردن مستمرى . . . »\r\nشيل در گزارش ديگرى مىنويسد : « به اعتماد الدوله بصراحت گفتم رسوايى او در رشوه‌خوارى و اين‌كه هركس پول بيشتر بدهد منصب را به او واگذار مىكند مايهء سلب اعتماد شاه نسبت به وى گشته . . . دزدى خود را انكار كرد و گفت عوض اين سرزنشها بايد به او آفرين گفت ، چه حسن روابط ايران را با انگلستان و روس و عثمانى او برقرار نموده است . » « 2 » با سقوط دولت امير نه تنها هرج‌ومرج قديم تجديد گرديد ، بلكه نمايندگان سياسى كشورهاى خارجى نيز از حد خود تجاوز كردند و بار ديگر مداخله در مسايل داخلى ايران آغاز گرديد . مشير الدوله مأمور ايران در كميسيون مرزى مىنويسد : « پس از عزل ميرزا تقى خان نمايندگان انگليس و روس و عثمانى روش تعدىآميزى پيش گرفته ، حتى اراده دارند تكليف كنند و دولت ايران بيدق را از محمره بردارد . » « 3 »\r\n\r\nمقام سلطنت\r\n: در ايران از ديرباز تا آغاز مشروطيت سلاطين از قدرت و اختيارات نامحدود برخوردار بودند . مدتها سلاطين عاقل و مآل‌انديش از قدرت و توانايى خود كمتر سوء استفاده مىكردند . اميركبير ضمن نامه‌اى كه در 29 ذيحجه 1267 به نمايندگان روس و انگليس نوشته است ، چنين مىگويد : « از آنجا كه آيين پارلمانى در ايران تأسيس نيافته ، همهء احكام صادر ،\r\n\r\n\r\n","description":"","footnote":"\r\n( 1 ) . اميركبير و ايران ، ص 695\r\n( 2 ) . همان ، ص 758\r\n( 3 ) . همان ، ص 710\r\n","page_name":" 414 ","page_number":414},
  {"content":"\r\n\r\nناشى از ارادهء پادشاه است . خود او و ديگر وزيران فقط نوكران و « واسطهء تبليغات و فرمايشات » شهريارند و بس . » مىنويسد : « بلى بر همهء اقارب و اباعد ظاهر است كه جميع احكام صادرهء دولت عليه ايران منوط به اجازه و حكم ملوكانهء اعليحضرت ظل اللهى روحى فداه است و هيچ وزيرى بىحكم و فرمايش اعليحضرت شاهنشاهى مظهر و مصدر هيچ حكم و عملى نمىتواند شد و رسم مشورتخانه الى الآن در ايران معمول نيست كه اول وزراء مشاوره نمايند و حكم سلاطين در ثانى صادر شود . بلكه جاى شبهه و انكار نمىتواند بود كه جريان كل احكام كليه و جزئيه از نفس نفيس همايون است . . . » همچنين در نامهء 16 شعبان 1266 به وزراى مختار انگليس و روس مىنويسد : « دوستدار را در همهء امورات متعلقهء به دولت عليهء ايران قدر ذره‌اى بىاذن و اجازهء اعليحضرت قدرقدرت . . . اختيارى نبوده و نيست . . . آنچه آن جنابان به دوستدار مىنويسند ، دوستدار به حضور معدلت دستور اعليحضرت پادشاه با فر و جاه كه صاحب تاج و تخت ايران است عرض مىكند و آنچه بفرمايند به آن جنابان مىنويسد . البته در اين سخنان امير خواسته از سياست خود دفاع كند و مصلحت دولت را منظور داشته است . به‌هرحال از لحاظ اصول حكومت استدلالش درست است . اما از نظر قدرت صدراعظم ، چون امير ذو الرياستين بود ، يعنى وزارت كشور و امارت لشكر را به عهده داشت ، مجموع دستگاه اجرايى و ادارهء مملكت در قبضهء او بود . به گفتهء ناصر الدين شاه « به اين قدرت پيشكار و وزير ابدا در ايران نيامده بود . » امير خود با تمركز قدرت در دستگاه صدارت موافق نبود . ازاين‌رو خود گفته بود « كه چون كارها انتظام يافت ، به تأسيس وزارتخانه‌ها و تقسيم كار دست خواهد زد . » مناسبات امير با شاه دو جنبهء متمايز داشت ، يكى جنبهء تربيتى و دايگى و ديگر جنبهء رسمى و دولتى ، همهء گزارشهايى را كه از داخل و خارج كشور مىرسيد ، به اطلاع شاه مىرسانيد و گاه در مسايل مهم از او كسب تكليف مىكرد . با اين حال مغز سياست و ادارهء مملكت ، ميرزا تقى خان بود . اصول سياست را او تعيين مىكرد ، در جرح و تعديل آن با شاه مشورت مىنمود ، تصويب شاه را كه به دست مىآورد ، پيش مىبرد . از نظر تربيتى مناسبات امير و شاه يك حالت خاص استثنايى داشت نه رابطهء عادى . » « 1 »\r\nرابطهء صدراعظم و سلطان ، نه به عالم پير و مريدى حاجى ميرزا آغاسى و محمد شاه شباهتى دارد و نه شبيه وضع تحكم‌آميز خشك صدراعظم مقتدرى چون قايم‌مقام و محمد شاه است . دقيق‌ترين بيانى كه مىتوانيم بكنيم اين‌كه تا مدتى ميانهء امير و شاه يك حالت پدرى و فرزندى وجود داشته . . . شاه از تنديهاى امير نمىرنجيد و محبتش نسبت به وى متقابل بود . يگانه هدف امير اين بود كه به شاه فن مملكتدارى را بياموزد ، به كارها هوشيار باشد ، به مسؤوليت سلطنت واقف باشد . در يكى از مهمترين نامه‌هاى امير كه به دست ما رسيده ، شاه را متنبه\r\n\r\n\r\n","description":"","footnote":"\r\n( 1 ) . اميركبير و ايران ، ص 649 به بعد\r\n","page_name":" 415 ","page_number":415},
  {"content":"\r\n\r\nمىگرداند كه « به اين طفره‌ها امروز فردا كردن و از كار گريختن ، در ايران به اين هرزگى حكما نمىتوان سلطنت كرد . گيرم من ناخوش يا مردم ، فداى خاكپاى همايون ، شما بايد سلطنت بكنيد يا نه ؟ اگر شما بايد سلطنت بكنيد ، بسم الله چرا طفره مىزنيد ؟ موافق قاعده كل عالم ، پادشاه سابق چنان نبوده كه همگى در سن سى ساله و چهل ساله به تخت سلطنت نشسته باشند . در ده سالگى نشستند و سى و چهل ساله در كمال پاكيزگى پادشاهى كردند . هر روز از حال شهر چرا خبردار نمىشويد كه چه واقع مىشود ؟ و بعد از استحضار چه حكم مىفرماييد از در خانه و مردم و اوضاع ولايات چه خبر مىشود و چه حكم مىفرماييد ؟ قورخانه و توپى كه بايد به استرآباد برود رفت يا نه ؟ اين‌همه قشون كه در اين شهر است از خوب و بد سركرده‌هاى آنها چه وقت خواستيد ؟ و از حال هرفوج دايم خبردار شديد ؟ و همچنين بنده ناخوشم و گيرم هيچ خوب نشدم ، شما نبايد دست از كار خود برداريد ، يا دايم محتاج وجود يك بنده‌يى باشيد .\r\nاگرچه جسارت است ، اما ناچار عرض كردم ، باقى الامر همايون . »\r\nنامهء بعدى امير مىنمايد كه سخنش در شاه تأثير كرد . . . و به كار دولت دل داده است . پس شاه را تشويق مىكند كه « دو ماه اين‌طور دماغ در كار بسوزانيد ، جميع خيالات فاسد از دماغ مردم ايران برود و كارها چنان نظم بگيرد كه همهء عالم حسرت بخورند و وجود امثال اين غلام باشد يا نباشد به فضل خدا ذات مبارك دواى هردردى باشد ، و چنان محيط به كار شوند كه بىمشاوره احدى خدمات كليه به يك اشارهء خاطر همايون انجام گيرد . اينها تملق و جسارت نبود ، حقيقت‌گويى بود كه جسارت به عرض مىشود . » تعليم و تربيتى كه امير به شاه داد ، در پرورش ذهنى و شخصيت او . . . تاثير بخشيد و اثر آن در نامه‌ها به چشم مىخورد . . . نمونه‌اى از دستخطهاى شاه به امير كه مراقبت او را در كارها مىنمايد نقل مىكنيم :\r\nجناب اميرنظام - انشاء الله احوالتان خوبست ، با كارهاى امروز نمىدانم چه كرديد جواب كاغذهاى روس و انگليس را البته نوشتيد ، ديگر سليمان خان كى مىرود ؟ احكامش را گفتيد بنويسند يا خير ؟ ديگر از سلامتى احوالتان و امورات دو كلمه قلمى نمايند ، مستحضر باشم . فى جمادى الثانى 1266\r\n« . . . به همان اندازه كه امير از پشتيبانى و محبت قلبى شاه برخوردار بود ، بزرگان دولت و اندرون شاه با او دشمنى داشتند . امير تمايلات جاه‌طلبان اهل دربار را تا اندازه‌اى مهار گردانيد ، جلو شر نفع‌پرستانهء آنان را گرفت . در دولت وى نه كسى را مجال دخل و تصرف بى جا در كارها بود و نه توان دزدى و تعدى به حقوق ديگران . اصلاحات ترقىخواهانهء امير خاصه اقدام او در كاستن مواجب و مستمريهاى گزاف اهل دولت و شاهزادگان و درباريان آنان را به دشمنى امير برانگيخت . سخن شيل وصف درستى است از اخلاق اكثر بزرگان از هردوره‌اى از تاريخ جديد ايران : چيزى كه در اين ملك وجود ندارد ، شرف و حيثيت و ايمان و حق‌شناسى است .\r\nسودپرستى و طمع‌ورزى حاكم بر هرچيز است و انگيزه‌هاى آنى و هوس و نيرنگ و افسون به\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nاين جامعه مستولى است . » بزرگترين دشمنان امير مهدعليا مادر شاه ( يعنى مادر زن خود امير ) بود .\r\nهمهء بدخواهان امير به دور او گرد آمده بودند و هركس از هرجا رانده بود ، به سوى او روى مىآورد . مهدعليا ، زنى باهوش ، جاه‌طلب ، تجمل‌پرست ، از زيبايى بىبهره خط و ربطش خوب و در مكر زنانه استاد بىبدلى بود . شخصيت روانى او را دو عنصر عمده يعنى جنون جنسى و قدرت‌خواهى مىساخت . امير نخست با مهدعليا مدارا مىكرد ، ولى سرانجام كار آنها به دشمنى علنى كشيد ، امير فايق آمد ، دستگاه مادرشاه تحت نظارت دولت قرار گرفت و به امر شاه هيچ كدام از شاهزادگان بدون اجازهء كتبى حق ديدار مهدعليا را نداشتند . مهدعليا به شاه نوشت « . . . ميرزا تقى شاهزاده‌هاى بيچاره را از سگ كمتر كرده بود . » زندگى خصوصى مهدعليا نيز به شاه گران آمد و به معير الممالك گفته بود : « زنى كه به خانهء مادر من رفت ، به كار تو نمىخورد ، طلاق بده . »\r\nبه اين ترتيب مهدعليا كه در فاصلهء مرگ محمد شاه و استقرار حكومت ناصرى حكمش روان بود ، از شاه و وزير تحقير و توهين فراوان ديد . شاه علىرغم ميل مادرش خواهر خود عزت الدوله را به عقد نكاح امير درآورد . با اين حال درباريان و كليهء عناصر مفتخور و بيكاره تحت رهبرى مهدعليا عليه امير صف‌آرايى مىكردند . چون امير كاملا از اوضاع آگاه بود ، در نامه‌يى خصوصى به شاه مىنويسد : « دشمن از براى اين غلام از مرد و زن زياد است . خداوند عالم وجود پادشاه را از بلا محافظت نمايد . » « 1 »\r\n\r\nجريان عزل و قتل اميركبير در ربيع الاول 1268\r\nناصر الدين شاه كه از مدتها پيش ، فعاليتهاى ترقيخواهانهء اميركبير را به زيان سلطنت و فرمانروايى خويش و خاندانش مىدانست ، تصميم گرفت به صدارت او پايان بخشد . لذا در روز پنجشنبه 19 محرم 1268 دستخطى به اين مضمون براى امير فرستاد : « چون صدارت و وزارت كبرى زحمت زياد دارد و تحمل اين مشقت بر شما دشوار است ، شما را از آن كار معاف كرديم . بايد در كمال اطمينان مشغول امارت نظام باشيد و يك قبضه شمشير و يك نشان كه علامت رياست كل عساكر است فرستاديم . به آن كار اقدام نمايند تا امر محاسبه و ساير امور را به ديگران از چاكران كه قابل باشند واگذاريم . »\r\n« امير كه خود را خدمتگزارى صادق مىدانست ، از اين امر سخت ناراحت شد و به شاه پيغام داد كه گناه او چيست ؟ » مدعيان امير كه از مدتها پيش ذهن شاه را مشوب كرده بودند به نام شاه شرحى داير بر « تقصيرات امير » بر روى كاغذ آوردند و به دست ميرزا آقا خان اعتماد الدوله وزير لشكر براى امير فرستادند . امير پس از مطالعه ، از شاه تقاضاى ملاقات كرد تا شايد با تقرير خدمات صادقانهء خود خشم شاه را فرونشاند . امير در نامهء خود به شاه صريحا مىنويسد :\r\n\r\n\r\n","description":"","footnote":"\r\n( 1 ) . اميركبير و ايران ، ص 659\r\n","page_name":" 417 ","page_number":417},
  {"content":"\r\n\r\n« . . . اين‌كه اصرار در شرفيابى حضورى داشته ، و بازدارم . . . براى آن است كه هرزگى و نمامى و شيطنت اهل اين ملك را مىشناسم . اين رشته كه به دست آنها افتاده ، دست نمىكشند و طورى خواهند كرد كه اين كار منظم را كه كل دنيا از شدت حسد به مقام پريشانى برآمدند بالمره خراب . . . و هم جميع كارهاى پخته را خام مىنمايند . . . »\r\nبالاخره شاه به تقاضاهاى كتبى و شفاهى امير تسليم شد و به او اجازهء ملاقات داد . در اين گفتگوى تاريخى به قول صاحب ناسخ التواريخ امير به عرض رسانيد كه اين مملكت را من به نظام كرده‌ام و اين‌همه كارهاى صعب را به كام آورده‌ام ، اين دبيران و دفترخانه از من آراسته گشته است و اين لشكر و قورخانه از من پيراسته شده ، اگر من نباشم كيست كه از بلدان ايران منال ديوان ارتفاع دهد و در آنجاى حدود و اقصاى ثغور حراست قلاع و بقاع كند ؟ من بودم كه متمردين درگاه را تباه كردم و از براى هيچ‌كس در ايران ملجأ و پناهى نگذاشتم . امروز به جاى پاداش مرا كيفر نبايد كرد و كار مملكت را تباه نبايد داشت . » « 1 »\r\nشاه از اين سخنان صريح و دور از مداهنه و تملق بيش از پيش در عزم خود راسخ گرديد .\r\nميرزا آقا خان كه از مدتها پيش در صدد احراز اين مقام بود ، پس از آن‌كه با اصرار زياد امير را به امضاى تقصيرنامه واداشت ، تصميم گرفت به دست ايادى و عمال خود ، شاه را رام كند زيرا ميرزا آقا خان اعتماد الدوله مردى بدنام و اجنبىپرست بود . « 2 » و از قبل از ورود ناصر الدين شاه به تهران و جلوس به سلطنت ، خود را تحت حمايت كلنل شيل وزيرمختار انگليس قرار داده بود و از او حقوق و مستمرى مىگرفت « و شاه به اين معنى واقف بود » ، سه روز ميرزا آقا خان را در دربار معطل نگاه داشت و به او تكليف كرد كه يا صدارت عظمى را اختيار كند يا وابسته و تحت الحمايهء وزيرمختار انگليس باشد . « ميرزا آقا خان به وزيرمختار انگليس مراجعه نمود و از او تكليف خواست ، كلنل شيل پيغام داد كه به عقيدهء او حفظ حمايت انگليس حتى بر تاج كيانى نيز ترجيح دارد ولى اگر ميرزا آقا خان به قبول صدارت مايل و مصر است اختيار با خود اوست . » « 3 » سرانجام اعتماد الدوله كه دلباختهء مقام صدارت بود ، ضمن نامه‌اى به ناصر الدين شاه چنين نوشت : « اين چاكر قديمى پدر بر پدر خانه‌زاد و نمك‌پروردهء اين آستان مبارك بود . . . خودم و اجدادم به ارث خدمت كرده‌ايم . . . استدعاى اين چاكر اين است كه اگر عرضى شود تحقيق شود و بعد از اثبات ، عقوبت شود . محرم 1268 . »\r\nدر حاشيهء همين كاغذ به خط ميرزا آقا خان ايضا مرقوم است : « اين بندهء درگاه در زير حمايت هيچ دولتى به جز در ظل حمايت شاهنشاه ايران ظل الله ملكه نيستم و اميد الطاف و مرحمت از اين آستان مروت نشان داشته و دارم . » « 4 »\r\nاعتماد الدوله پس از كسب قدرت نيز به خوبى مىدانست تا امير زنده است كار او قوام و\r\n\r\n\r\n","description":"","footnote":"\r\n( 1 ) . اميركبير ، تأليف عباس اقبال ، ص 311\r\n( 2 ) . ناسخ التواريخ ، ص 603\r\n( 3 ) . مكاتبات گوبينو ، ص 71\r\n( 4 ) . كتاب قايم شيل ، ص 241\r\n","page_name":" 418 ","page_number":418},
  {"content":"\r\n\r\nدوامى نخواهد داشت و ممكن است شاه روزى بر سر عقل آيد و بار ديگر از خدمات اين مرد صديق استفاده كند . بنابراين وى با كمك مهدعليا بر آن شدند كه به هرترتيبى ممكن است نخست امير را از تهران برانند و سپس به نحوى موجبات قتل او را فراهم كنند . بالاخره اين دو دشمن ديرينه ، شاه را واداشتند كه بر امير حكومت فارس يا اصفهان يا قم را تكليف و او را در انتخاب يكى از اين سه مقام مخير نمايد . شاه نيز چنين كرد . ولى امير چون تأمين جانى نداشت از قبول اين مشاغل سر باز زد . بالاخره كلنل شيل وزيرمختار انگليس با گرفتن اطمينان از شاه امير را به قبول حكومت كاشان وادار نمود و امير به اين مقام كوچك تن داد . در اين موقع بحرانى وزيرمختار روس چون ديد ميرزا آقا خان نوكر قديمى انگليسيها به صدارت نشسته و از بيم آنكه مبادا منافع دولت متبوع او به خطر افتد ، به حمايت امير برخاست و با محاصرهء مسكن امير با عده‌اى قزاق كوشيد جان امير را از خطر حفظ كند . ولى اين عمل نسنجيدهء وزيرمختار به زيان امير تمام شد . شاه به اقدامات وزيرمختار ، شديدا اعتراض كرد و او بىدرنگ تسليم شد و انگليسيها نيز از حمايت امير دست كشيدند . اين جريانات به نفع دشمنان امير پايان يافت .\r\nبالاخره شاه به موجب دست‌خطى امير را از كليهء مناصبى كه به او محول بود بر كنار و مسلوب الاختيار كرد و دستور داد كه او را تحت الحمايه به فين كاشان ببرند و در آنجا تحت مراقبت قرار گيرد . خانم شيل در كتاب خود مىنويسد در روز حركت امير من بيرون شهر تهران بودم ، چون چشمم به كالسكه و تخت روان كه حامل امير و عزة الدوله بود افتاد بسيار متأثر شدم و آرزو كردم كه آنها را از اين ورطهء هلاك خلاصى بخشم . در تمام مدت چهل روزى كه امير در فين مقيم بود ، هيچ‌گاه از بيم جان از اندرون خارج نشد . مأمورين و سربازان به انواع مختلف موجبات ناراحتى او را فراهم مىكردند . عزة الدوله عيال او صميمانه از شوهر خويش حمايت و مراقبت مىنمود ، همواره غذايى كه براى امير تهيه مىشد قبلا مىچشيد . برخى از مورخان متملق و بىشخصيت عهد ناصرى ، ظاهرا از بيم قدرت سلطان از بيان حقيقت سرباز زده‌اند سپهر در ناسخ التواريخ علت مرگ امير را ضعف و بيمارى ذكر مىكند و هدايت در روضة الصفاى ناصرى مىگويد : « به واسطهء تسلط نقم و تغلب سقم در شب شنبه 18 ربيع الاول جهان فانى را بدرود كرد . »\r\nتنها در كتاب حقايق الاخبار تأليف ميرزا جعفر حقايق‌نگار جريان قتل امير به اختصار بيان شده است . « پس از مدت يك اربعين ، برحسب صوابديد امناء و امرا ، فنايش بر بقايش مرجح گرديد . حاجى عليخان فراشباشى به كاشان شتافت ، روز هجدهم ربيع الاول در گرمابه بدون عجز و لابه اياديى كه مدتى متمادى از يمين و يسار اعادى و اشرار را مقهور و خوار مىداشت فصاد دژخيم نهاد اجل به قصد يمين و يسارش پرداخته و به ديار عدمش روانه ساخت . »\r\n« به طورى كه بعضى از ارباب اطلاع گفته و نوشته‌اند ، يكى از شرايط قبول صدارت\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nاعتماد الدوله قتل امير بود و امير به خوبى متوجه وضع خاص خود بود . منتها دشمنان امير به انواع وسايل و با اعزام نمايندگان مخصوص از زن و مرد ، به امير وانمود كردند كه شاه در مقام عفو اوست و به زودى خلعت نجات از طرف دولت براى شما مىرسد و بار ديگر به صدارت خواهيد رسيد . با اين حال عزة الدوله به اين مواعيد خوشبين نبود و از رفتن امير به حمام جلوگيرى مىكرد و مىگفت صبر كن تا خلعت برسد . امير معلوم نيست به چه علت فريب اين سخنان دروغ را خورد و به قصد حمام حركت كرد . چون به حمام داخل شد ، اعتماد السلطنه نيز از راه رسيد و بىدرنگ از احوال امير جويا شد . گفتند حمام است . بىدرنگ وارد حمام شد و در حمام را بست با همراهان به اندرون حمام وارد شدند . امير چون او را ديد به فرجام كار خود پى برد . چون از سوابق اعتماد السلطنه باخبر بود ، سعى كرد با تطميع ، او را از ارتكاب اين جنايت باز دارد . ولى تلاش او مؤثر نيفتاد . سرانجام با موافقت امير سلمانى چند فصد از امير كرد ، خون زيادى بيرون آمد و امير جان سپرد . به طورى كه از منابع ديگر برمىآيد ، امير به اعتماد السلطنه گفت : « آيا مىگذاريد كه من از حمام بيرون بيايم آن‌وقت مأموريت خود را انجام دهيد ؟ گفت خير . گفت مىگذاريد وصيت خود را بنويسم ؟ گفت خير . گفت مىگذاريد يك دو كلمه با عزة الدوله پيغام داده خداحافظى كنم ؟ گفت خير . امير گفت پس هرچه بايد بكنى ، بكن . اما همين قدر بدان كه اين پادشاه نادان ، مملكت ايران را از دست خواهد داد . حاجى عليخان ( اعتماد السلطنه ) گفت : صلاح مملكت خويش خسروان دانند . » « 1 »\r\nخانم شيل در كتاب خود مىنويسد : قبل از اجراى حكم اعدام ، يكى از خانمهاى حرم پيش عزة الدوله آمد و به او گفت شاه بر سر مرحمت آمده و خلعت شاهانه ، در راه است . امير پس از شنيدن اين كلمات فريب خورد و تنها به حمام رفت و آن خيانت به وقوع پيوست . قولى كه جملگى برآنند اين‌كه ، امير كمترين ضعفى نشان نداد و با كمال شجاعت دستور داد تا دو دست او را فصد كنند . به اين ترتيب حاجى عليخان چنان‌كه در دستخط شاه نوشته شده است « در انجام اين مأموريت بين الاقران مفتخر و به مراحم خسروانى مستظهر گرديد . » « 2 »\r\n« معتمد الدوله حاجى فرهاد ميرزا براى ماده تاريخ قتل امير اين چهار جمله را يافته است :\r\n« كو اميرنظام » ، « خدمت كرد » ، « به هجدهم ربيع الاول مقتول گرديد » ، « مرد بزرگى تمام شد » كه همه به حساب جمل با سال 1268 برابر است . » « 3 » استاد فقيد عباس اقبال دربارهء آثار سوء قتل امير مىنويسد : « . . . اين حادثهء جانگداز براى ايران و ايرانى متضمن دو رشته آثار سوء بود يكى آنكه بىاغراق خاك مذلت بر فرق كشور و قومى ريخت كه امير خود را براى نجات آنها از حال نكبت و بدبختى صرف مىكرد و از ميان رفتن او بار ديگر اين كشور و اين قوم را بيش از پيش در گرداب ذلت و پستى انداخت . . . و زشت‌نامى و ذكر بسيار بدى بر اثر اين حركت شنيع در خارجه\r\n\r\n\r\n","description":"","footnote":"\r\n( 1 ) . اميركبير ، تأليف اقبال ، ص 35\r\n( 2 ) . همان ، ص 358\r\n( 3 ) . همان ، ص 360\r\n","page_name":" 420 ","page_number":420},
  {"content":"\r\n\r\nو در ميان خارجيان دامنگير قوم ايرانى شد . » واتسن در تاريخ ايران خود پس از نقل واقعهء قتل امير چنين مىنويسد : « به اين شكل مردى كه با اين پايه براى احياى ايران رنج برده بود ، به دست مردم همين ايران از ميان رفت ، امير تنها مردى بود كه كفايت و وطن‌دوستى و قدرت نفس و پاكيزه‌دامنى را با هم يك جا داشت ، يعنى به صفاتى متصف بود كه يك صدراعظم ايرانى تا آنها را نداشته باشد نخواهد توانست كشتى مملكت را در ميان اين همه موانع و حوادث به ساحل برساند . » « 1 »\r\nخانم شيل در كتاب خود مىنويسد : « من از واقعهء قتل امير چنان نفرت به هم رسانيدم كه تنها آرزويم ترك چنين كشورى است كه در آن اين قبيل جنايات با صحهء دولت به وقوع مىپيوندد . . . »\r\nقتل امير در اروپا با تأثر فراوان منعكس گرديد . وزارت خارجه انگليس پس از اطلاع از اين جنايت ، به وزيرمختار خود دستور داد كه به دولت ايران اظهار كند كه دولت انگليس جريان اين امر شنيع و وحشىمنشانه را با كمال اكراه و تغير طبع شنيد . « مخصوصا دولت انگليس از اين كه ناصر الدين شاه با دستخط خود قول داده بود كه به هيچ‌وجه به شخص امير اذيت و آزارى نرساند و به قول خود وفادار نمانده ، اظهار شگفتى مىنمايد . » « 2 »\r\nگوبينو بعد از توصيف قتل امير مىنويسد : « . . . عزة الدوله به حال پريشانى تمام به تهران آورده شد . ملاقات اولى او با برادرش ناصر الدين شاه به وضعى بس ناگوار صورت گرفت چه شاهزاده خانم ناسزايى نبود كه به برادر نگفت . اما مصيبت عزة الدوله به همين‌جا خاتمه نيافت زيرا كه به او امر شد كه به عقد پسر صدراعظم حاليه ( يعنى ميرزا كاظم خان نظام الملك پسر ميرزا آقا خان نورى ) كه جوانى است بيست و دو ساله و بىشعور ، درآيد . و او جز قبول امر چاره‌اى نداشت و مادر و برادرش با وجود بىميلى شديد عزة الدوله آن‌قدر با او بدرفتارى كردند كه ناچار به اين كار تن در داد و به شاه گفت : اين بار دوم است كه مرا به اجبار شوهر مىدهى . . . » « 3 »\r\nناصر الدين شاه بعد از قتل اميركبير گاه تظاهر به ندامت و پشيمانى مىكرد . چنان‌كه يك بار ضمن دستخطى خطاب به مظفر الدين شاه نوشته بود : « قدر نوكر خوب را بدان ، من چهل سال است بعد از امير خواستم از چوب آدم بتراشم نتوانستم . » « 4 » سردستهء مخالفان امير مهدعليا مادر ناصر الدين شاه و كليهء شاهزادگان و عناصر فاسد و درباريان مفتخورى بودند كه مستمرى آنها قطع شده بود . ولى از اين ميان مهدعليا مادر زن اميركبير نفوذ و قدرت بيشترى داشت . به قول هدايت : « دربار او پناهگاه متخلفين و دشمنان اصلاحات اجتماعى بود . در دستگاه اين زن عده‌اى خواجه‌سرا و خدمتگار خدمت مىكردند و در آبدارخانهء او انواع ظروف طلا و نقره گردآورى شده بود ، و هرظهر و شب شصت ، هفتاد تن از بازماندگان فتحعلى شاه و خانمهاى دربارى بر سر\r\n\r\n\r\n","description":"","footnote":"\r\n( 1 ) . تاريخ ايران ، ص 404\r\n( 2 ) . نقل و تلخيص از كتاب اميركبير ، اقبال ، صفحه 241 به بعد\r\n( 3 ) . همان ، ص 369\r\n( 4 ) . آگهى شاهان ، پيشين ، ص 58\r\n","page_name":" 421 ","page_number":421},
  {"content":"\r\n\r\nسفره‌اش حاضر مىشدند . اميركبير چون با ولخرجيها و مداخلات اين زن در امور سياسى مخالف بود ، مهدعليا رهبرى مخالفان را به عهده گرفت . پس از عزل اميركبير و فرستادن او به كاشان ، ميرزا آقا خان در نخستين روزهاى زمامدارى به محارم خود گفته بود تا ميرزا تقى خان زنده است ، من نمىتوانم قلمدان او را در جيبم بگذارم . » « 1 » و حق داشت ، زيرا « مهتاب نرخ روغن چراغ را مىشكند . »\r\n\r\nاشتباه امير\r\n- از نظر هدايت خوددارى امير از قبول امارت لشكر اشتباه بود .\r\n« . . . با همهء دانايى و توانايى و كياست ، مىتوان گفت در رد دستخط و خلعت امارت لشكر دون وزارت كشور ، قافيه را باخت و جامهء شبهه بر تهمتها كه به او زده بودند ساخت . . .\r\nميرزا آقا خان را شعار بود . . . كه به ضرورت ريش خودم را در كون خر مىكنم ، چون كار گذشت بيرون مىآورم ، مىشويم ، گلاب مىزنم . . . بلاشبهه صلاح شخصى و خير مملكت قبول امارت لشكر بود . مثلى است ، در آتش بودن بهتر است تا در كنار ، قبول امارت لشكر مجال سعايت به ميرزا آقا خان نمىداد . به احترام در مركز بود و با حضور او غلطكارى كمتر مىشد و بلاشبهه رفع نگرانى از شاه مىشد ، باز اختيارات به خودش برمىگشت . » « 2 »\r\n گفتم كه خطا كردى و تدبير نه اين بود * گفتا چه توان كرد كه تقدير چنين بود ! \r\n\r\nالقاب\r\n: اميركبير بعد از حسن صباح دومين كسى است كه القاب بىمعنى و مشمئزكننده را برانداخت و دستور داد كه در عريضه‌ها و نامه‌هاى رسمى كه خطاب به وى مىنويسند جز يك عنوان ساده « جناب » به كار نبرند . براى مقامهاى پايين‌تر نيز به ترتيب عنوان ثابتى مقرر كرد . مردم در تعجب ماندند كه چطور وزيرى آن القاب چاپلوسانه را از خود دور مىنمايد ؟ اما امر او را گردن نهادند . « گويا فرق عظيمى است ميان او و مردمى كه ديگران را به سجده و نيايش مجبور مىكنند . . . عنوانهاى رسمى كه در آن زمان به كار رفته از اين قرار است : عنوان نواب و الا ، در مورد شاهزادگان درجه اول ، جناب براى رئيس دولت ، مقرب الخاقان و عاليجاه براى ديگر منصبهاى ديوانى . . . علاوه بر اين امير در اين فرمان منشيان را به ساده‌نويسى و اجتناب از روده درازيهاى منشيانه واداشته است و نامه‌هاى امير به ناصر الدين شاه خود بسيار ساده و خالى از هرگونه تكلف است . » « 3 »\r\nپس از قتل ميرزا تقى خان اميركبير ، رجال ايران ديگر خدمتگزار شاه نبودند ، آنها توجهشان به همسايه‌هاى شمال و جنوب بود . رجال دربارى به چشم خود ديدند چه كسى اميركبير را برداشت و به قتل رسانيد و كدام دولت بود كه ميرزا آقا خان نورى را به صدارت رسانيد . اين رجال كه در ظاهر ، ايران‌مدار بودند ، در ادارهء ايران از خود اختيارى نداشتند ، دستور كسانى را به موقع اجرا مىگذاشتند كه آنها را در رأس امور ايران قرار داده بود . . . نمايندگان دول\r\n\r\n\r\n","description":"","footnote":"\r\n( 1 ) . سياستگران دورهء قاجار ، پيشين ، ص 35\r\n( 2 ) . خاطرات و خطرات ، پيشين ، ص 57\r\n( 3 ) . اميركبير و ايران ، پيشين ، ص 321\r\n","page_name":" 422 ","page_number":422},
  {"content":"\r\n\r\nخارجى كه سروكارشان با اين اشخاص بود ، بدون ترديد در جناياتى كه اين اشخاص مرتكب مىشدند شريك بودند . ولى آنها اين جنايات را خدمتى به كشور متبوع خود مىدانستند . . . در اين عمليات شخص آنها به هيچ‌وجه نفع شخصى نداشتند و شايد اگر آنها را به حال خود مىگذاردند به چنين عملياتى دست نمىزدند . ولى چون دستور از ما فوق داشتند ، منافع مملكت خودشان اقتضا مىكرد با جديت تمام اين عمليات را انجام مىدادند و مكلف بودند و چاره‌اى غير از اين نداشتند . اما اعتراض و ايراد بر آن وزراء و سياست‌گردانهاى ايرانيست كه دانسته و فهميده به يك چنين عملياتى اقدام مىكنند و چنين امتيازاتى را به اجابت مىدهند . هرگاه در يك كشور اروپايى يك وزيرى پول بگيرد ، رشوه قبول كند ، يا اجازه بدهد ديگران براى او پيش‌كشى و تعارف بفرستند ، آن وزير بىگفتگو تحت محاكمه درمىآيد و به مجازات قانونى مىرسد . فقط در ممالك عقب‌مانده و مستعمره اين‌طور اعمال ناپسند مجاز است و مرتكبين مجازات نمىشوند . « 1 »\r\nدكتر فوريهء فرانسوى كه در سال 1307 ( 1889 ) همراه ناصر الدين شاه از اروپا به ايران آمد و سه سال در دربار ايران بود ، كتابى نوشته است موسوم به سه سال در دربار ايران ، وى در باب دادن امتيازات به عمال خارجى چنين مىنويسد : « امتياز روى امتياز به مرور به اجانب داده مىشود . طولى نخواهد كشيد كه تمام ايران به دست اجانب خواهد افتاد . » « 2 »\r\nروسها و انگليسها با گذشت زمان كاملا به ارزش اخلاقى و اجتماعى رجال ايران پى برده بودند . در نامه‌ها و مكاتبات رسمى خود آشكارا مىنوشتند : « براى وزراى ايران از منطق ، دليل و برهان و مصالح و منافع آيندهء ملى كشورشان نبايد سخن گفت . چه اين مطالب در وجود آنها تأثيرى ندارد ، فقط توجه آنها معطوف به دو چيز است : زور و پول\r\nبا پول انسان مىتواند هركارى را بخواهد با آنها انجام بدهد ، فقط پول بايد داد ديگر چانه زدن لزومى ندارد . هرگاه ما از اين راه داخل شده بوديم ، پيشنهاد خود را قبولانده بوديم و آنها راضى مىشدند با ما كنار بيايند . » « 3 »\r\nالبته در دورهء قاجاريه مردانى چون قايم‌مقام و اميركبير هم بودند كه در مقابل دسايس اجانب مقاومت مىكردند و از اقدامات ناصواب پادشاه وقت جلوگيرى مىنمودند . ولى در كشورهايى كه با اصول حكومت فردى و استبدادى اداره مىشوند ، معمولا دوران زمامدارى اين قبيل وزراء سخت كوتاه است . مىگويند وقتى اميركبير معزول و عازم كاشان بود ، به كسانى كه به بدرقه او رفته بودند ، گفت : « من تصور مىكردم ايران به يك وزير عالم و مجربى نيازمند است ، حال مىفهمم ايران بايد يك پادشاه خوب داشته باشد . » « 4 » اوضاع و وقايع جهان در يكى دو قرن اخير به خوبى نشان مىدهد كه در هردو مورد امير راه خطا رفته و اشتباه كرده است . اوضاع\r\n\r\n\r\n","description":"","footnote":"\r\n( 1 ) . تاريخ روابط سياسى ، محمود محمود ، ج 6 ، ص 187 به بعد\r\n( 2 ) . همان ، ص 190\r\n( 3 ) . همان ، ص 279\r\n( 4 ) . زندگى اميركبير ، اثر مكى ، ص 365\r\n","page_name":" 423 ","page_number":423},
  {"content":"\r\n\r\nاجتماعى و اقتصادى هيچ كشورى را نمىتوان به دستيارى چند وزير يا امير « عالم و مجرب » بهبود كلى و اساسى بخشيد . بلكه تنها راه پيشرفت و سعادت يك ملت بيدارى و رشد فكرى خود مردم است . مادام كه مردم در پناه دموكراسى و حكومت ملى زمام كارها را به دست نگيرند و نمايندگان حقيقى خود را به مجلس نفرستند و دولتهاى ملى روى كار نيايند و اعمال و كارهاى آنها به وسيلهء مجلس نمايندگان و احزاب و اجتماعات ملى و جرايد و مطبوعات آزاد ، مورد بحث و انتقاد قرار نگيرد ، هيچ دردى درمان و هيچ مشكلى بنحو اصولى و اساسى از بين نخواهد رفت . اگر اميركبير در يك محيط آزاد و دموكراتيك پرورش يافته بود ، به جاى آن‌كه به فرد صاحب قدرتى تكيه كند ، با حمايت و پشتيبانى مردم ، دست به اقدامات اصلاحى مىزد ، و مسلما نتايجى بهتر مىگرفت و چنان فرجام غم‌انگيزى نداشت .\r\nكسانى كه مىنويسند « آزادى در ميان هرملتى كه بروز كرد آن ملت را به خون و آتش كشيد و هستى آن را بباد داد . . . » « 1 » « آزادى » را با هرج‌ومرج و آشفتگى اشتباه مىكنند . ملت انگلستان قريب هفت قرن است كه كمابيش از مزاياى آزادى و دموكراسى برخوردار است و قرنهاست كه حكومت فردى از آن كشور رخت بربسته است . صاحبنظران معتقدند كه تمام پيروزيهاى سياسى و اقتصادى انگلستان از بركت دموكراسى و آزادى نصيب آن ملت شده است قرنهاست كه در انگلستان به جاى « فرد واحد » مجلس نمايندگان و كارشناسان مسائل اقتصادى و اجتماعى در هر زمينه‌اى به بحث و مداقه مىپردازند و براى درمان هريك از دردهاى اجتماعى متخصصين و كارشناسان روزهاى متوالى به گفتگو و مشاوره مىنشينند و نتيجهء تحقيقات و مطالعات خود را به هيأت دولت و نمايندگان ملت تسليم مىكنند . در كشور انگلستان ، فرانسه ، امريكا و ساير كشورهاى آزاد جهان ايجاد سدها يا احداث مريضخانه‌ها و مدارس و جز اينها پس از تصويب كارشناسان با رعايت الاهم فالاهم در سراسر كشور تحت اصول و برنامه و ضابطهء صحيحى گسترش مىيابد و هوى و هوس اين و آن در ايجاد كارخانه ، دانشگاه يا انشاء راه يا سدّ جديدى در مملكت تأثيرى ندارد . « 2 »\r\n\r\nمقايسهء اميركبير با ميرزا آقا خان نورى\r\nاز آنچه گفتيم خصوصيات اخلاقى و هدفهاى سياسى اميركبير روشن شد اكنون بايد بدانيم كه ميرزا آقا خان نورى صدراعظم ديگر ناصر الدين شاه كمترين عنايتى به مصالح عمومى نداشت . تنها هدف او حفظ مقام صدارت بود و براى بقاء فرمانروايى خود ، به هرپستى تن مىداد . وى در نامه‌اى به ناصر الدين شاه مىنويسد : « . . . هوا سرد است ، ممكن است به وجود مبارك صدمه‌اى برسد . دو تا خانم برداريد ببريد ارغونيه ( نزديك قلهك ) عيش بكنيد . « 3 » و توصيه مىكند : آنجا پشت كوه قاف\r\n\r\n\r\n","description":"","footnote":"\r\n( 1 ) . محمود محمود ، تاريخ روابط سياسى ، ج 7 ، ص 2\r\n( 2 ) . خان ملك ساسانى ، سياستگران دورهء قاجاريه ، ص 18\r\n( 3 ) . همان كتاب ص 17 و 20\r\n","page_name":" 424 ","page_number":424},
  {"content":"\r\n\r\nاست هرشب متوالى عيش بفرماييد » « 1 » و چنين آدمى آنقدر به حقيقت و اصول بىاعتنا بود كه وقتى ناصر الدين شاه خواست پسر جيران معشوقهء تجريشى خود ( امير قاسم خان ) را وليعهد كند ، اعتماد الدوله براى اين‌كه وليعهد را از نسل پادشاهان بدانند « نسبت محمد على تجريشى پدر جيران را به هلاكو خان مغول پيوست . » و پسر خود را پيشكار وليعهد قرار داد . چنين مردى ، وقتى صحبت از قرارداد پاريس مىشود كه مىخواهند افغانستان را از ايران جدا كنند و او صدراعظم است ، به هيچ چيزى نمىانديشد جز صدارت خودش . ببينيد بيچاره فرخ خان كاشى را در چه تنگنايى قرار داده بوده است . . . اينك چند سطر از نامهء مخصوص و رمز ميرزا آقا خان به امين الملك فرخ خان :\r\n« . . . فرداست كه بهار مىشود و . . . دوست محمد خان پنجاه هزار افغان . . . برهنهء تازه‌نفس را به تحريك انگليس بر سر هرات و آن قشون خسته و لكنته ما . . . سرازير مىكند و معلوم است كه حالت هرات و آن قشون به كجا منجر مىشود . . . زيادتر از همه درد بىپولى است . از شما كه نمىتوان پنهان داشت كار به جايى رسيده است كه اشرفىهاى دو هزارى عهد آقا محمد خان را كه در خزانه به قدر هشت نه هزار تومان بود ، بيرون آورده اشرفى سكه زديم و به خرج مىدهيم . . . تا زود است و پرده از روى كار برداشته نشده است و خداى نكرده صدمه و لگد افغان و ديگرى را نخورده‌ايم ، كار را به هرقسمى كه صلاح دانيد بگذرانيد . . . چيزى كه در ميان نيست ، يكى تغيير سلطنت است كه نوشته‌ايد « حاكم بددهان اينها تغيير سلطنت مىخواهد . ديگر عزل من است كه آن هم بالمآل خدا نكرده راجع به تغيير سلطنت مىشود . سواى اين دو فقره در هرباب اختيار كليه به هم رسانيده‌ايد . . . در هرحال مصالحه كنيد و بگذرانيد . فى 14 رجب 1273 . »\r\nاين نامه را همان مردى نوشته است كه هنگام معزولى به دست و پا افتاده و براى دوباره بازگشتن به صدارت ( با اين‌كه در همان نامه آرزو مىكرد كه جبهء مرواريد دورهء صدارت كاشكى از روز اول كفن من مىشد ) مىگويد : « مرد بيچاره‌اى بودم ، مفاخرت من به نوكرى موروث بود .\r\nگفتند زنده باش ، بودم . گفتند بمير ، و مردم . » « 2 »\r\nو در جايى كه از ميزان شخصيت خود صحبت مىكند ، مىگويد « اين بنده ميرزا تقى نيست كه خود زور داشته باشد و هوايى ، زور و تسلط چاكر اعتبار شاه است . » « 3 »\r\n« اميركبير در دوران صدارت خود به كليهء آشفتگىها و بحرانهاى سياسى ايران با نيروى عقل و شمشير پايان داد : پس از آن‌كه فتنهء سالار پايان يافت ، شاهنشاه ايران همى خواست تا كيفر اعمال سالار را به حبس موبد فرمان دهد . و چون از سوى مادر ، نسبت با فتحعلى شاه داشت ، او را با تيغ تباه نسازد . ميرزا تقى خان اميرنظام زمين خدمت ببوسيد و معروض داشت اگر عفو گناه از مثل تو پادشاه پسنديده است ، اما در حق سالار سزاوار نيست و قتل او را كه شرى\r\n\r\n\r\n","description":"","footnote":"\r\n( 1 و 2 ) . سياستگران دورهء قاجاريه ، پيشين ، ص 55 .\r\n( 3 ) . دكتر باستانى پاريزى ، آسياى هفت‌سنگ ، ص 353 به بعد\r\n","page_name":" 425 ","page_number":425},
  {"content":"\r\n\r\nقليل است ، از براى نفع كثير واجب بايد داشت . » « 1 » و اين حرف امير درست همان حرف نظام الملك است با ملكشاه در باب عم ملكشاه قاورد كه گفت : « الملك عقيم سياست با خويشاوندى راست نيايد . » « 2 » و قاورد را خفه كردند .\r\n\r\nسخن بزرگان دربارهء امير\r\n« حقيقت ، من به كربلايى قربان حسد بردم و بر پسرش . . . اين پسر خيلى ترقيات دارد و قوانين بزرگ روزگار مىگذارد ( از نامهء قايم‌مقام ) .\r\nدر ميان همهء رجال اخير مشرق‌زمين و زمامداران ايران ، كه نامشان ثبت تاريخ جديد است ، ميرزا تقى خان اميرنظام بىهمتاست . ديو جانوس روز روشن با چراغ در پى او مىگشت . به حقيقت سزاوار است كه به عنوان « اشرف مخلوقات » به شمار آيد . بزرگوار مردى بود . « 3 »\r\nميرزا تقى خان وراى هرگونه قياسى برجسته‌ترين نمايندگان چهار دولت بود كه در كنفرانس ارزنة الروم آمده بودند . » « 4 »\r\nميرزا آقا خان نورى جانشين اميركبير ، در دوران زمامدارى جز گردآورى مال ، خيانت به مملكت ، اجراى اوامر بيگانگان و تثبيت موقعيت خود ، هدف و آرزويى نداشت . در تاريخ حقايق الاخبار خورموجى ، جزو وقايع سال 1257 هجرى قمرى چنين مىخوانيم :\r\n« ميرزا آقا خان نورى در رعايت خويش و تبار ، بىاختيار بود . كافهء منسوبان و متعلقان تا همسايگان ايشان بل اكثر اهالى بىشعور نور و كجور را حتى المقدور حاكم بلاد گردانيد و مالك الرقاب عباد ، هرجا احمقى بود از شراب هوش‌رباى دولت مست آمد و هركجا ابلهى بود ، با عيش و نعمت همدست گرديد . . . تعدى را در مملكت لازم و تملك و تصرف در ماء و دماء مظلومين را ملازم شدند . هر ناحيتى از ايران كه به تصرف آن بىدينان بود ، ويران شد . . .\r\nحسب الامر خسرو گردون غلام ، مستوفيان حكام به محاسبات ظاهرى ممالك محروسه رسيدگى نموده ، جز از سالى شصت هزار تومان كه از ديوان همايون در وجه ميرزا آقا خان مستمر و برقرار بود ، در اين ايام صدارت سالى صد و ده هزار تومان علاوه از راتبهء استمرارى و تعارفات و هدايا و پيش‌كشى و ارتشاء مأخوذى مشار اليه بود . . . » « 5 »\r\n\r\nصدراعظمهاى ايران بعد از اميركبير\r\n: « انگليسيها براى آن‌كه هميشه دولت و دربار قاجار را در دست داشته باشند ، بعد از قتل اميركبير حتى الامكان سعى داشتند صدراعظمهاى دست‌نشاندهء خويش را روى كار بياورند . اين صدراعظمها نخست از راه گرفتن رشوه و برقرارى مقررى تحت نفوذ قرار مىگرفتند . ولى انگليسيها براى آن‌كه آنان را تا پايان عمر « انگلوفيل » نگاه دارند و هيچ‌گاه به خيال استقلال فكرى و وطن‌پرستى و ناسيوناليستى نيفتند ، با لطايف الحيل\r\n\r\n\r\n","description":"","footnote":"\r\n( 1 ) . ناسخ التواريخ ، پيشين ، ص 579\r\n( 2 ) . اخبار الدولهء سلجوقيه ، پيشين ، ص 59\r\n( 3 ) . رابرت واتسون\r\n( 4 ) . رابرت كرزون\r\n( 5 ) . تاريخ روابط سياسى ، پيشى ، ج 2 ، ص 714\r\n","page_name":" 426 ","page_number":426},
  {"content":"\r\n\r\nهمگى را وارد سازمان اينتر ناسيوناليستى فراموسون مىنمودند . در اين فرقه براى اجراى نظريات معمار اعظم ، اصولى نظير اطاعت محض ، حفظ اسرار و غيره رعايت مىشد كه آنان را وادار به اطاعت بىچون و چرا از اوامر صادره مىكرد . اگر نظر كوتاهى به تاريخ 150 سالهء اخير ايران بيفكنيم خواهيم ديد كه در دوران تسلط اجانب در ايران چند صدراعظم كشور ما ، كه فراماسون نبودند يا كشته و مقتول شدند و يا پس از مدت كوتاهى خانه‌نشين و معزول گرديدند . . . پس از آن‌كه در لژها سوگند وفادارى و اطاعت از دستور معمار اعظم را ياد مىكردند ، به مقام صدارت عظمى برگزيده مىشدند . طبيعى است كه در دوران تصدى خود آنى روى از قبلهء ماسونى انگلستان برنمىداشتند . » « 1 »\r\n\r\nتقسيم رشوه بين وزراء و درباريان\r\n: ميرزا ابو الحسن شيرازى پس از آن‌كه در صف فراماسونها درآمد و اعتماد انگليسيها را جلب نمود ، با مقدار زيادى تحف و هدايا و پول نقد به معيت سرگور اوزلى راه ايران پيش گرفت تا با تقسيم رشوه و هديه ، حكومت ايران را به قبول درخواستهاى انگلستان وادار سازد . در اسنادى كه بين ادارهء هند شرقى و وزارت خارجهء انگلستان و نايب السلطنه و سرگور اوزلى ردوبدل شده ، مقرريها و رشوه‌هايى كه بايد بين درباريان و نوكرهاى دربارى و زمامداران تقسيم شود قلم به قلم ذكر شده . در يكى از نامه‌ها نوشته شده است : « وقتى شخصى از طرف اعليحضرت به عنوان سفارت در دربار تهران تعيين مىشود ، بايد بهاى پيش‌كشيهايى را كه به منظور معرفى خود به دربار ايران مىبرد از بودجهء عمومى پرداخت نمايد . . . » در جاى ديگر اوزلى ضمن گفتگو از مقرريها و رشوه‌هايى كه بايد به اشخاص داده شود در مورد مقررى ميرزا ابو الحسن خان مىنويسد : « در عين حال توصيه مىكنم كه اين وجه بايد از طريقى داده شود كه همواره در اختيار سفير باشد تا هروقت كه رفتار ميرزا مخالف انتظار بود قطع شود . » « 2 »\r\n\r\nحسنعلى خان اميرنظام گروسى ( 1236 - 1317 قمرى )\r\n« يكى از رجال جليل القدر دورهء قاجاريه كه هم فردى خوش‌نيت و با كفايت بود و هم در فضل و كمال و حسن خط و انشاء از مبرزين آن عصر به شمار مىرفته ، مرحوم حسنعلى خان گروسى است كه از حدود 1253 تا پنجم رمضان 1317 قمرى كه اين دنيا را وداع گفته ، يعنى در طى شصت و چهار سال دايما در خدمت بوده و مشاغل نظامى و سياسى و ادارى مهم را در داخل و خارج ايران در عهده داشته است . اين مرد كه از عهد عباس ميرزا مصدر خدمات مهمى بود ، به علت حسن خدمت و پاكدامنى مورد عنايت ميرزا تقى خان اميركبير بود و مأموريتهاى مهمى در خارج از كشور به او محول گرديد . در سال 1275 وزير علوم 42 نفر از محصلين ايرانى را براى فراگرفتن علوم مختلف به پاريس فرستاد و مقرر گرديد كه حسنعلى خان سرپرستى آنان را به عهده داشته باشد . پس از هفت سال اقامت در فرنگ به ايران برگشت و بار ديگر مصدر\r\n\r\n\r\n","description":"","footnote":"\r\n( 1 ) . فراماسونرى در ايران ، پيشين ، ص 21 به بعد\r\n( 2 ) . همان ، ص 323 به بعد\r\n","page_name":" 427 ","page_number":427},
  {"content":"\r\n\r\nخدمات مهمى گرديد ، از جمله پيشكارى آذربايجان و وزارت او در دستگاه وليعهد است . در اين مدت اين مرد علىرغم مصالح خود از حركات بىقاعدهء درباريان و شخص وليعهد جلوگيرى مىكرد به همين مناسبت مظفر الدين شاه از او راضى نبود . »\r\n\r\nشخصيت اميرنظام\r\n: كرزن در كتاب خود در حق اميرنظام مىنويسد : « مردى است قوى الاراده و با عزم . در دورهء پيشكارى خود در آذربايجان هرج‌ومرجهاى آن ايالت را به كلى از بين برد . خلاصه او بهترين ولات اداره‌كنندهء ايرانى است و با اين‌كه 76 سال از سنش مىگذرد هنوز مردى سالم و خوش‌بنيه است . » دكتر فوريه طبيب ناصر الدين شاه نيز وى را مردى زيرك ، عاقل و باتجربه مىدانست . وى در ضمن معالجهء اميرنظام به وى از امور شگفتى كه از پاريس تا تهران ديده بود سخن مىگويد . اميرنظام در پاسخ به وى مىگويد « انشاء الله وقتى كه زيادتر در اين مملكت مانديد عجايب بيشترى خواهيد ديد . » مرحوم اميرنظام كه مردى پاك و درست‌كار و باكفايت و جدى بود ، هيچ‌وقت نمىتوانست تحمل بعضى از حركات ركيك و آبروبرانداز اطرافيان وليعهد را بكند ، بلكه غالبا به سختى ايشان را مورد بازخواست قرار مىداد و احيانا تنبيه مىكرد . چنان‌كه مرحوم عبد الحسين ميرزا نصرت الدوله رئيس قراسوران آذربايجان و سلطان مجيد ميرزا عين الدوله ميرآخور وليعهد ، از ترس اميرنظام جرأت نفس كشيدن نداشتند . حتى شاه و وليعهد هم از او حساب مىبردند و اميرنظام در بيان حقيقت و نمودن راه اصلاح از ايشان نيز باكى نداشت . در پيشكارى اول مرحوم اميرنظام وقتى ناصر الدين شاه به وليعهد نوشت كه ظل السلطان حاضر است دو كرور براى تغيير وليعهدى تقديم كند اميرنظام از قول وليعهد به شاه نوشت : بعد از آن ده كرور براى تغيير شاه تقديم خواهد كرد ، خوب است كه عاقبت كار از اول انديشيده شود . غير از فعاليتهاى سياسى و نظامى ، اميرنظام در سبك انشاء و شيوهء تحرير مردى ممتاز بود و در ساده‌نويسى و شيرينى قلم دست كمى از ميرزا ابو القاسم قايم‌مقام نداشت . براى اين‌كه خوانندگان از سبك نگارش زندگى اين رادمرد پاك‌دامن آگاه شوند ، يكى از نامه‌هاى او را عينا نقل مىكنيم . اميرنظام به يكى از دوستان خود چنين مىنويسد : « خدايگانا پيش از اين در حديث نبوى ديده بودم كه الفقر موت الاكبر و معنى آن را تا به حال نمىدانستم . در اين دو سال اقامت تهران اين روايت درايت و اين بيان عيان شد ، مدت دو سال است كه در احتضار اين موتم و به سكرات آن گرفتار اما موت به فوت نرسيده و حركت به سكون مبدل نشد . نقشها هر چه بود زده شد و كفشها هرچه داشت دريده گشت ، فايده‌اى نبخشيد و نخواهد بخشيد . چه قطعه‌ها و تحريرات خوب به انجام رسيد اما روغنى به چراغ و جرعه‌اى به اياغ نريخت . كار تهران به عشوه است و رشوه ، عشوه را جمال ندارم و رشوه را مال . به خداى متعال من تن به مردن داده‌ام اما مگر جان مىكند و پيش مىآيد . بخت بدبين ، كز اجل هم ناز مىبايد كشيد ، كرايه خانه و مواجب نوكر ديوانه كه از واجبات فورى است به قضا رضا نمىدهند و امروز به فردا نمىنهند . لابد بايد به اين و آن آويخت و آبروها آب جوشد و روها از سنگ سخت تركه به اين\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nخط و ربط بايد گرسنگى كشيد ، تنگى و سختى ديد ، بهترين دوست آنست كه اگر انشاء الله مردم و عذاب را سبك كردم اين رباعى را به سنگ قبر بنويسد :\r\n اى آنكه به رنج و بينوايى مرده * در حالت وصل از جدايى مرده\r\nبا اين‌همه آب ، تشنه‌لب رفته به خاك * اندر سرگنج از گدايى مرده \r\nزياده عرض ندارم . » « 1 »\r\n\r\nميرزا حسين خان مشير الدوله سپهسالار اعظم\r\nانديشه‌هاى تجددخواهانه مشير الدوله ( 1298 - 1243 ) را از نامه‌هاى رسمى او به وزارت امور خارجه مىتوان دريافت . وى در طى اين نامه‌ها از تحولات سياسى اروپا ، نهضتهاى آزادى در ممالك تحت سلطهء عثمانى ، نشر تمدن و معارف اروپايى ، اصلاح حكومت و تأسيس مجلس شوراى دولتى ، وضع قوانين جديد ، لزوم تشكيل مجالس وكلاى ملت ، تأمين آزادى و حقوق فردى ، منع تبعيضات دينى و تساوى افراد در برابر قانون سخن مىگويد . ميرزا حسين خان همه جا دولت ايران را به اخذ تمدن غربى و اصلاح حكومت و رواج قانون ترغيب مىكند و اين تغييرات را از شرايط اصلى زندگى ، در جهان متمدن عصر جديد مىشمارد . وى در ضمن نامه‌هاى خود به دربار ايران از اقدامات اصلاحى كه در سرزمين عثمانى به عمل آمده و از نشر فرهنگ و معارف در آنجا و به طور سربسته از لزوم پيشرفت زنان در ايران سخن مىگويد و مىنويسد : « عن قريب آدم كاردان به جهت دولت موجود خواهد بود و دربارهء تعليم و تربيت زنان نكته‌اى راجع به حجاب مىآورد مبنى بر اين‌كه زنى كه زبان فرانسه ياد گرفت و از كتب آنها مطالعه نمود و از عادات آنها مستحضر شد ، نمىتوان متواليا او را در پردهء جهل نگاه داشت . و البته بالاخره بدون حفاظ داخل مجالس خواهد شد . » كشيدن راه‌آهن و اصلاح راهها نيز مورد علاقهء مشير الدوله بود . وى در نامهء 19 ذيقعده 1283 ناصر الدين شاه را از نتايج سودمند حكومت ملى در عثمانى واقف مىگرداند : عوض اين‌كه ادارهء شصت كرور عباد اللّه و سرنوشت همهء آنها در يد قدرت چهار پنج نفر وكلاست بهتر نمىشود كه در دست سيصد و چهار صد نفر مبعوثان ملت بيفتد و وكلاى دولت در نزد مجلس پارلمنت مسؤول و مواخذ باشند و افعال ايشان محل ايراد يا تحسين واقع شود و اگر خطايى كردند اين دسته را معزول داشته ديگران روى كار آمده مشغول خدمت دولت و ملت مىگردند ؟ اگر قرار باشد اشخاص معدود هميشه تا زنده‌اند در سر كار باشند و دولت را به قول خود فرار بدهند ، ساير مردم به چه اميد خدمت خواهند نمود ؟ اين فكر به طورى عمومى شده است كه در مجلس و محفل جميع طبقات تبعهء عثمانى به جز اين نظرات حرفى گفته و شنيده نمىشود . مشير الدوله با اين بيان حكومت ايران را به قبول جبر تاريخ و پيروى از اصول دموكراسى تشويق مىكند و در نامه‌هاى بعدى خود آشكارا مىگويد كه آبرو و حيثيت ديرين ما با قواعد و نظامات منحطى كه اكنون در كشور ايران برقرار\r\n\r\n\r\n","description":"","footnote":"\r\n( 1 ) . فكر آزادى ، پيشين ، ص 59 به بعد\r\n","page_name":" 429 ","page_number":429},
  {"content":"\r\n\r\nاست ، به كلى بر باد رفته است . . . ما را قابل همسرى با دول اروپا نمىشناسند . . . اگر هركس غير از اين عرض نمايد ، مداهنه و تملق و دروغ گفته است . پس بر اولياى دولت واجب و لازم است كه هرقدر زودتر داخل جادهء ترقى شوند و دقيقه‌اى آرام را بر خود حرام دانند . شايد از ادامهء فعاليت توانيم وضع شبهه از عامهء ملل نموده حسن‌ظن آنها را دربارهء خود جلب كنيم . در جاى ديگر مشير الدوله تأسيس روزنامه‌هاى ملى را در ايران براى تنوير افكار و آشنا كردن ايرانيان با تحولات فكرى ، اقتصادى و اجتماعى اروپا ضرورى مىداند ، به زمامداران ايران توصيه مىكند كه در ترغيب و تحريض اهل حرف و صنايع و ترويج تجارت كوشا باشند . مشير الدوله « مداخلهء دولت‌هاى خارجى را در ايران و بهانه‌جوييهاى آنها را نتيجهء مستقيم اين عقب‌افتادگى ايران مىداند و براى جبران انحطاط اجتماعى ايران پيشنهاد مىكند كه آنچه از كيسهء رعيت به نام ماليات بيرون مىآيد بدون حيف‌وميل داخل خزانه شود و طبق اصول صحيح به مصارف لازمهء مملكت برسد و بيمارى مهلك و مزمن رشوه‌خوارى را از ايران براندازند . » مشير الدوله در نامهء مورخهء 19 ذيقعده 1283 از خونسردى و بىاعتنايى حكومت ايران شكايت مىكند : « با كمال تأسف عرض مىنمايم كه معروضات بنده در حين خواندن از قبيل قصص و حكايات معدود شد ، پس از يك مرتبه ملاحظه نسيا منسيا گرديد و آن ترقياتى كه منظور بود و عصر حاضر تقاضاى آن را مىنمود حاصل نشد . » در نامهء ديگر به وزير امور خارجه از فريبكاريهاى او شكايت مىكند و با تأسف بسيار مىنويسد : « . . . و اللّه وقت گذشت ، فرصت از دست رفت ، هميشه براى دولت ايام راحت و عدم اشكالات داخلى و خارجى ممكن نمىشود . در چنين اوقات بايد تدارك آتيه و ترقيات لازمه را كه ديگران به شعبه‌هاى امور خود داخل كرده‌اند از قوه به فعل آورد و خود را فريب نداد چه عيب دارد كه حالا در غيرت كار كردن . . . بر يكديگر مسابقه جوييم و نام نيك در دنيا و در خدمت به ولىنعمت و وطن و ملت يادگار بگذاريم . . . حكام و ولات ما كه مأمور مىشوند ، اول در صدد خرج‌تراشى به جهت دولت و بعد طلب و خواهش تخفيف كه بعد حساب دولت بياورند و دينارى به رعيت ندهند . . . يادگارى كه از ايام حكومت خود مىگذارند ظلم است و تعدى و جريمه گزاف و تخريب مملكت و خانه‌خرابى رعيت . . . اگر هريك از ما به قدر حصهء خودمان معنى وطن‌دارى را فهميده بوديم و اداى تكليف از خود مىكرديم ، حالا وضع دولت و ملت ما رنگ ديگرى داشت . . . »\r\nمشير الدوله پس از زمامدارى ضمن دستور عمومى به كليهء حكام ولايات عمل ضرب و شكنجه و بريدن اعضاى بدن متهمين و مقصرين را به كلى ممنوع ساخت و به منظور جلوگيرى از تعدى فرمانروايان مقرر داشت كه رسيدگى به امور جزايى منحصرا در صلاحيت و اختيار ديوانخانهء عدليهء تهران خواهد بود . حكام ولايات فقط اختيار داشتند متهمين و مقصرين را توقيف كنند . . . مشير الدوله حق داشت كه به سلامت نفس . . . كسانى چون ظل السلطان معتمد الدوله ، حسام السلطنه و ديگران كه بر قسمت اعظم ايران حكومت مىكردند و همگى از\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nعمال جور و ستم بودند و در تعرض به جان و مال مردم قاعده و حدودى در كارشان نبود . . .\r\nاطمينان نداشته باشد . مشير الدوله به حكام نوشت كه دولت از مال حلال يعنى از عين ماليات ، حقوقى كه گذران شما با آبرو بشود بشما مرحمت فرموده است . « اگر طالب پول بيشترى هستيد ، در زمينهاى خالصه با احداث قنوات و فعاليتهاى مشروع كشاورزى ، بر دارايى و بر قدرت خود بيفزاييد . اگر شما ميل داريد چهار دست يراق تيپ طلا داشته باشيد يا در مجلس شما قاب و قدح صورتى چيده شود يا فورا چند پارچه ملك شش‌دانگ ابتياع نمائيد يا تجملات ديگر جهت خودتان درست كنيد ، دولت ضامن نيست . اگر به همان مواجب قانعيد نعم المطلوب و الا اصلح در امور خلع خودتان از حكومت است . »\r\nمؤلف صدر التواريخ مىنويسد : حكام و رؤساى تلگرافخانه مجبور بودند كه نامه‌ها و تعاليم مشير الدوله را در مساجد و محافل عمومى بخوانند كه جميع مردم مستحضر شوند . اگر رئيس تلگرافخانه با حاكم مىساخت ، به انواع عقوبات گرفتار مىشد . مشير الدوله به موجب « قانون‌نامه » تكاليف حكام و رؤساى قشون را مشخص و به تصويب شاه رسانيد و به موجب آن مقام حاكم والاتر از رئيس قشون است . رؤساى قشون و نظاميان حق مداخله در امور مملكتى را ندارند و نمىتوانند در امور ولايتى ، ماليات و تعيين ژاندارم و ساير امور مداخله نمايند .\r\nپرداخت تنخواه قشون مقدم بر ديگر مخارج است « 1 » مشير الدوله در راه بيدار كردن افكار ملى روزنامه‌اى به دو زبان فارسى و فرانسه تأسيس كرد و يك نفر بلژيكى را به مديريت آن گماشت .\r\nهمين‌كه شمارهء اول آن منتشر شد ، چون در آن از مساوات و عدالتخواهى و مخالفت با تملق‌گويى سخن رفت ، درباريان آن را وسيلهء تحريك عليه ميرزا حسين خان قرار دادند و انتشارش به دستور ناصر الدين شاه موقوف گرديد .\r\nمؤلف صدر التواريخ دربارهء اين « صدر وسيع الخيال » مىنويسد : « اولين وزيرى كه طرز جديد آورد ، اوضاع امور و سبك قديم را تغيير داد راه مراوده ايران را بيشتر باز كرد و در ايران طرح نوى ريخت و خيال داشت كه بناى جداگانه‌اى ترتيب دهد و باعث آرايش بلاد و آسايش عباد باشد ، ولى به مقصد نرسيد و بنايش ناتمام ماند . روش قديم را خراب كرد و چنان زمان پيدا نكرد كه طرز جديد را به ميان آورد . »\r\nفرهاد ميرزا معتمد الدوله از راه خرده‌گيرى به سپهسالار نوشت : « جنابعالى يك مرتبه در شش ماه بخواهيد قواعد پنج هزار ساله ايران را به هم بزنيد گويا فوق عادت و طاقت باشد . »\r\nمشير الدوله به اميد آشنا كردن ناصر الدين شاه با ترقيات اروپا ، شاه را در سال 1290 به فرنگستان برد . نيروهاى ارتجاعى ، يعنى درباريان ، شاهزادگان و ديگر وابستگان ، دست اتحاد به هم دادند و عليه صدراعظم اصلاح‌طلب به مخالفت برخاستند . عاقبت شاه علىرغم مصالح\r\n\r\n\r\n","description":"","footnote":"\r\n( 1 ) . همان ، ص 70 ، 79 ، 85\r\n","page_name":" 431 ","page_number":431},
  {"content":"\r\n\r\nعمومى ، مشير الدوله را به ترك مقام صدارت و اقامت در رشت واداشت . بدين طريق يك جهش ديگر اجتماع ايران در راه ترقىخواهى و تجددطلبى و ايجاد حكومت قانون با شكست مواجه گرديد و نيروى كهنه‌پرستى و فساد باز پيروز آمد . « 1 » در رسالهء مجديه كه بسال 1287 ه ق . نوشته شده است ، حاج ميرزا محمد خان سينكى ملقب به مجد الملك ، صدارت ميرزا يوسف مستوفى الممالك آشتيانى و بىعلاقگى و فساد اين مرد را مورد انتقاد شديد قرار مىدهد و از جمله مىگويد : « . . . جلوس رئيس كل ، با شبكلاه و پوستين بر روى صندلى از دور فرياد مىزند كه اى مردم از من چه مىخواهيد ؟ هيچ امرى از من متمشى نيست ، جز اخذ بىزحمت ، كبر بىمعنى ، استغناى جعلى و استعفاى دروغى . . . در اطراف صندلى او يك دسته از متملقين چربزبان و رندان عالمسوز كه به مصلحت‌بين معروفند ، از قبيل حاج سعد الدوله و امثال او قنبرك كرده ايستاده‌اند . . . دسته‌اى هم از منشيان دستاموز جمع و قلمى تيز كرده‌اند كه به دستبرد و خرابى آذربايجان و تمامى كردستان و بىنظمى قشون ايران ، فرامين منصب و علاوه مواجب و اعطاى نشان و خلعت بنويسند ، رسومى بگيرند و در هرقضيه خواه نفع دولت و خواه ضرر دولت ، ايشان به مداخل خود رسيده باشند . پادشاه با همهء صبر و بردبارى متغير مىشود ، متحير مىماند كه اگر وقتى كسى مصدر خدمتى شود ، تكليف چيست و به كدام عطيهء دولتى بايد او را امتياز داد ؟ با اين تحير و تغير مجبور مىشود به متابعت رأى رئيس‌كل و اتباع او . . . اين شخص با سابقهء درويشى و خاكسارى و قلندرى و ترك و تجريد ، همين سلام و قيام بىقعود را به يك امتدادى از امتداد سلام پادشاه بيشتر ، در حضور خود على الاستمرار منعقد مىخواهد . . . » « 2 »\r\n\r\nاتابك و امين الدوله\r\n: ميرزا على اصغر خان امين السلطان اتابك قريب پانزده سال چه قبل و چه بعد از جلوس مظفر الدين شاه در مسند صدارت ايران باقى بود و قدمى در راه اصلاحات برنداشت . پس از اين مدت از صدارت افتاد و مقرر شد كه به قم برود . بعد از او حاج ميرزا على خان امين الدوله به اين مقام برگزيده شد . اين مرد به اوضاع ايران آگاه بود . معايب دستگاه دولت را مىدانست و راه اصلاح آنها را بلد بود . ولى عيب كار در اين بود كه كسى با خيالات او همراه نبود يعنى منافع شخصى درباريان و اعيان و اشراف مملكت با نقشه‌هاى اصلاحى او تعارض داشت . امين الدوله مىخواست اول بودجه مملكتى را تنظيم كند . . . و در آن تاريخ تمام بودجهء قشونى بين عده‌اى تقسيم مىشد و آن عده حاضر نمىشدند در امور قشونى اصلاحات بشود . امين الدوله اظهار مىكرد چه لزومى دارد ايران روى كاغذ هشتادهزار قشون ابواب‌جمعى داشته باشد در صورتى كه هزار نفر نظامى صحيحى در تمام مملكت ندارد . و معتقد بود كه بايد اين عده را به بيست هزار نفر تقليل داد و اين بيست هزار نفر را درست تربيت كرد . امين الدوله مىخواست براى امنيت راهها ، سازمان ژاندارمرى به وجود آورد . ولى با اين فكر\r\n\r\n\r\n","description":"","footnote":"\r\n( 1 ) . همان ، ص 89 به بعد\r\n( 2 ) . از صبا تا نيما ، پيشين ، ج 2 ، ص 151\r\n","page_name":" 432 ","page_number":432},
  {"content":"\r\n\r\nهم مخالفت كردند ، زيرا هرقسمتى از راهها به يك دزد طرارى سپرده شده بود . شايد اگر دسايس درباريان و شركاء و اجانب نبود و اتابك دست به تحريكاتى نمىزد و انگليسيها همان‌طور كه وعده كردند كمك مالى مىكردند ، امين الدوله موفق مىشد كه به يك رشته اصلاحات مقدماتى دست بزند ولى بىخبرى ، عياشى و نزديك‌بينى شاه و اطرافيان او و عهدشكنى انگليسيها مانع پيشرفت نقشه‌هاى امين الدوله شد . ناچار اين مرد اصلاح‌طلب از كار كناره گرفت و بار ديگر اتابك به زمامدارى رسيد . وى پس از طرد مخالفين خود بيست و دو ميليون و نيم منات از روسها قرض كرد . « 1 » در اين سالها انگليسيها با مشكلات سياسى چندى دست به گريبان بودند كه مهمترين آنها اختلاف فرانسه و انگليس و جنگ مردم شجاع ترانسوال با انگليسيها بود . اين گرفتاريها به روسها فرصت داد كه بيش از پيش در سياست ايران مداخله كنند . . . تا انگليسيها از گرفتاريهاى خود فراغتى حاصل نمودند ، روسها سى و دو ميليون و نيم منات طلا به ايران قرض داده بودند ، گمركات ايران را توسط بلجيكىها در دست گرفته بودند و معاهدهء گمركى را به نفع خودشان به ايران بسته بودند و اين عمليات با كمال جديت و بدون تظاهرات فوق العاده صورت گرفته بود . قبلا تذكر داديم ، مظفر الدين شاه با يك اردو ، گدا و گرسنه به عنوان پادشاه ايران به تهران حمله آوردند . اين گروه تصور مىنمودند ، كه خزانهء ناصر الدين شاه مملو از طلاست ، و همين‌كه از خستگى راه آسوده شدند و سر خزانهء ايران رفتند ، چيزى در آنجا نيافتند و تمام صندوقها خالى بود . ناچار به اثاث سلطنتى دست گذاشتند ، هرچه ممكن بود فروختند و به جائى كفاف نداد . . . « 2 » ناچار از روسها قرض كردند از بيست و دو ميليون و نيم منات طلا پس از پرداخت جريمهء امتياز تنباكو ، دلالى كميسيون و غيره فقط يك ميليون ليره به خزانهء پادشاه رسيد و شاه با اين پول عازم اروپا شد . در مدت هشت ماه پولهايى كه از روسها گرفته بودند تمام خرج شد ، همين‌كه به تهران رسيدند بار ديگر در فكر بودند قرضهء ديگرى كرده راه اروپا پيش گيرند . اين كار نيز صورت گرفت و ده ميليون منات ديگر در اواخر سال 1319 از روسها قرض كردند و اين بار انگلستان و ايتاليا را نيز ديدن كردند . مظفر الدين شاه براى سومين بار در سال 1322 به فرنگستان رفت . ولى اين‌بار اتابك اعظم همراه نبود . شاهزاده عين الدوله صدراعظم ايران بود و او همراه شاه به اروپا رفت .\r\n. . . هرگاه در تاريخ اين ايام مطالعهء دقيق شود ، ديده خواهد شد كه در هيچ‌وقت شاه يا رجال دربارى به اين درجه نسبت به مملكت بىعلاقه نبودند ، هيچ‌كس به فكر حيثيت مملكت نبود ، همه چيز را به رايگان از دست مىدادند ، در مقابل پولى كه براى مصارف شاه و درباريان تحصيل مىكردند ، حاضر بودند از هرچيز مملكت صرفنظر كنند . دورهء مظفر الدين شاه را بايد يك دورهء بىعلاقگى نسبت به كليهء امور مملكت دانست . شاه به كلى از امور مملكت‌دارى\r\n\r\n\r\n","description":"","footnote":"\r\n( 1 ) . تلخيص از : تاريخ محمود محمود ، ص 197 به بعد\r\n( 2 ) . همان ، ص 208\r\n","page_name":" 433 ","page_number":433},
  {"content":"\r\n\r\nبىاطلاع بود ، و رجالى كه از تبريز همراه او آمده بودند هيچ‌يك را نمىتوان جزو رجال فهيم و مرد سياست ناميد . . . شاه و درباريان چنين پيش خود تصور مىكردند كه ايران مانند يك ده شش دانگى است كه متعلق به خودشان است و به ارث برده‌اند و براى رفع تنگدستى در پيش هركسى مىتوانند وثيقه بدهند و پول بگيرند . . . رجال دربار و هيأت حاكمه عارى از هرنوع احساسات وطنى بودند . « 1 »\r\nدولت ايران در آن تاريخ روزنامهء رسمى داشت موسوم به « ايران » . دولت وقت ، دلايل اقدام خود را به اين قرض در آن روزنامه به اطلاع عموم رسانيده و ما قسمتى از مندرجات آن را ( از شماره 34 ) براى آشنايى به اوضاع اقتصادى و سياسى ايران نقل مىكنيم : دولت ايران چهار قسم قرض داشت كه ناچار بايد قرار اداى آنها را بدهد يا دچار مشكلات لايتناهى گردد :\r\nاول - قرض رژى كه ابتدا پانصد هزار ليره بود و حالا چهار صد هزار ليره باقى بود كه بايد تا سى سال با فرع صدى شش داده شود و گمركات فارس و بنادر فارس به ضمانت اين استقراض مقرر بود و سالى قريب دويست هزار تومان از بابت اصل و فرع صدى شش بايد داده شود .\r\nدوم - قرض بانكهاى روس و انگليس و مسكو ، كه به اين سه بانك پنج كرور و كسرى مقروض بود و سالى سيصد هزار تومان متجاوز ، از قرار صدى دوازده فرع بايد داده مىشد و گمركات آذربايجان و گيلان و مازندران و غيره به ضمانت قرض بانك روس مقرر بود .\r\nسوم - قرض تجار داخله قريب به دو كرور با فرع صدى هجده كه سالى متجاوز از صد و هفتاد هزار تومان ، فرع بايد داده شود و اصل آن هم ، چون هيچ‌يك از اين قروض ششماهه و تمديد بيشتر ممكن نبود لازم بود داده شود .\r\nچهارم - قرض به ارباب حقوق ديوانى بود كه از چهار سال قبل تا به حال به تفاوت از هر سنه مبلغى باقى بود و در هذه السنه به قشون فقط يك ماه جيره داده شد و بسيارى برات‌دارها سواى آنها كه به خرج ولايات منظور بود هنوز دينارى نرسيده بود و از اينها گذشته مخارج لازمهء ديگر در آبادى مملكت و اصلاح امور قشون و داخله و تصحيح جمع و خرج و تعمير استحكام سرحدات و ايجاد بعضى راههاى عرابه‌رو كوچك ، تأمين راه دهات و بلوكات و وصل آنها به شهرها و بعضى اقدامات ديگر مثل تعمير سد اهواز يا امثال آنها و كارهائى از اين قبيل كه در منتها درجه لزوم بودند ولى به واسطه بىپولى امكان نداشت . حل اين معما جز به يكى از دو صورت ممكن نبود ، يا بايد بر دخل يعنى بر ماليات افزوده يا بايد از خرج كاست يعنى از حقوق و مرسومات ديوانى و وظايف و غيره كم كرد .\r\nهيچ‌يك از اين دو خاصه با اين گرانى و نيامدن حاصل در اين سالهاى اخير جز خرابى رعيت و تمامى نوكر حاصل نداشت و عاجلا هم فايده نمىبخشيد و خاطر رأفت و مرحمت\r\n\r\n\r\n","description":"","footnote":"\r\n( 1 ) . همين كتاب ، ص 218\r\n","page_name":" 434 ","page_number":434},
  {"content":"\r\n\r\nمظاهر اعليحضرت . . . تصويب نفرمود . . . از راه ديگرى اراده فرمودند ، ادارهء گمركات دولتى كه سالها مغشوش بود ، به مأمورين بلژيكى سپرده شد و از سال اول در نتيجهء نظم و حسابى كه در كارها برقرار شد ، عوايد دولتى فزونى گرفت ، دولت از محل عوايد گمرك . . . مبلغ شصت ميليون فرانك تقريبا بيست و چهار كرور تومان پول رايج ايران از بانك استقراضى رهنى ايران قرض مىكند كه در مدت هفتاد و پنج سال شمسى هرسالى مبلغ صد و شصت هزار تومان ادا نمايد . فرع اين پول از قرار صدى پنج در سال ( از تومانى يكشاهى كمتر است ) سال به سال به نسبت هرقدر كه از اصل باقى باشد در دو قسط ششماه به ششماه داده خواهد شد . ضمانت محل اداى اصل و فرع اين استقراض از منافع گمركات ايران به استثناى گمركات فارس و بنادر فارس خواهد بود . . .\r\nچون دولت ايران از اين قرض ساير قروض خود را ادا خواهد نمود و حالا احتياج به قرض نخواهد داشت . لهذا به بانك وعده مىدهد كه قبل از حصول رضايت بانك مزبور از ديگران قرض كلى ننمايد . « 1 »\r\nدر آن تاريخ مردم را مطلقا به حساب نمىآوردند و اگر اين دلايل سست و غيرمنطقى را هم در روزنامهء دولتى منتشر نمىكردند ، كسى بر آنها اعتراضى نمىكرد شاه و درباريان او خيال تفرج در اروپا را داشتند . براى آنها ايران و حيثيت آن خالى از موضوع بود . در ميان آنها كسى نبود كه از اوضاع جهان اطلاعى داشته باشد . اگر امين الدوله و هم‌فكرهاى او مانند ناصر الملك بصيرتى به امور ايران داشتند ، آنها نيز پس از آمدن ميرزا على اصغر خان اتابك از دور شاه و دربار پراكنده شدند و هريك به طرفى رهسپار شدند و با ميل يا بدون ميل از تهران دور شدند فقط در آن تاريخ قدرت كامله در دست اتابك بود و بس . « 2 » و اتابك در آن سالها كاملا عامل سياست روسها بود . انگليسيها پس از فراغت از مشكلات ترانسوال و اروپا بار ديگر به ايران روى آوردند و چون دربار و هيأت حاكمهء ايران را قويا متمايل به روسها ديدند ، ناچار شدند به پيروى از افكار عمومى با مردم همداستان شده و بنيان قدرت پادشاه را متزلزل نمايند ، در سال 1892 مطابق با سال 1309 انگليسيها به طور جدى براى پيشرفت نقشه‌هاى خود اقدام كردند . روزنامهء قانون در لندن ، روزنامهء هفتگى حبل المتين از كلكته كه در سال 1311 انتشار آن شروع شده بود ، تبليغات سيد جمال الدين از استانبول ، نطقهاى آتشين پروفسور براون « 3 » و اعلام ستمگريهاى هيأت حاكمه عليه بابيان و اقليتهاى مذهبى ، جملگى براى اين بود كه راه براى جنبش مشروطيت و تجديد قدرت پادشاه هموار گردد .\r\nچيرول « 4 » در كتاب خود تحت عنوان مسألهء خاورميانه به اوضاع اجتماعى و اقتصادى ايران اشاره مىكند از جمله مىنويسد ناصر الدين شاه در اوايل پادشاهى خود هرساله مبلغى\r\n\r\n\r\n","description":"","footnote":"\r\n( 1 ) . نقل و تلخيص از : تاريخ محمود محمود ، ص 222 به بعد\r\n( 2 ) . همان ، ص 225\r\n( 3 ) . همان ، ص 240\r\n( 4 ) .  Chirol \r\n","page_name":" 435 ","page_number":435},
  {"content":"\r\n\r\nصرفه‌جويى مىكرد . ولى بعدها اين روش را ترك كرد و هرچه اندوخته بود ، بيهوده مصرف كرد .\r\nبعد ، از قرضه‌هاى بىمورد مظفر الدين شاه سخن مىگويد و از جمله مىنويسد : در مدت كمى چهار ميليون ليره از روسها قرض كردند ، ولى از ايرانيها كسى ندانست كه اين پولها به چه مصرف رسيد ، نه يك راه ساخته شد و نه يك قنات احداث گرديد و نه يك كاروانسرا تعمير شد . بعد چيرول از عدم رضايت عمومى در ايران بحث مىكند و مىگويد : همه از اين وضع شكايت دارند و مىگويند اين قرضه‌ها كجا رفت ؟ . . . اين صحبتها از بازارهاى پايتخت جريان پيدا كرده به كاروانسراها رسيده و از آنجاها به تمام اطراف مملكت پراكنده مىشود . در جاى ديگر مىنويسد :\r\nافكار عمومى با مفهومى كه ما از آن استنباط مىكنيم ، در كشور ايران وجود ندارد . اما يك طبقهء متنفذ وجود دارد كه صداى آن گرچه مانند سابق قوى نيست ، ولى هنوز هم . . . بر توده‌هاى مردم تسلط دارند . اينها روحانيان هستند . در ايران از نفوذ علماى مذهبى اين قدرها كاسته نشده و مىتوانند تا حدى بين مردم و فرمانروايان واسطه باشند . « 1 »\r\nراجع به سازمان آشفته ادارى ايران در عهد قاجاريه خوشبختانه مدارك و اسناد گرانبهايى از اروپاييان و صاحبنظران ايرانى به يادگار مانده كه به نحوى روشن وضع ادارات دولتى ايران را بيان مىكند و ما در سطور زير شمه‌اى از آنها را نقل مىكنيم :\r\n\r\nسازمان دولتى در عهد قاجاريه\r\n: واتسن كه در عهد قاجاريه ايران را ديده است ، دربارهء حكومت ايران چنين مىنويسد : . . . آشفتگى بزرگى تقريبا در تمام شعبه‌هاى دستگاه ادارى حكمفرماست . . . يكى از هدفهاى اصلى تحصيل مقام در ايران ، بعد از جلب نظر همايون جمع كردن حداكثر پول است . وزيران نه تنها بايد در به دو انتصاب وجهى به اين مناسبت تقديم دارند ، بلكه بعدا هم بايد مرتبا براى دوام امتياز مقام خود وجه پرداخت كنند . بديهى است كه آنها نيز مىپندارند كه حق دارند همين قاعده را نسبت به زيردستان و ارباب‌رجوع خود اجرا كنند . در نتيجه عدالت را بايد خريد . شخص ثروتمندى كه بتواند بهاى خلافهاى خود را بپردازد ، مىتواند تقريبا آنچه دلش بخواهد انجام دهد . . . انفصال در اثر بىلياقتى نيست ، بلكه بيشتر منوط به ميزان آز و هوس يا نيازهاى رئيس مملكت است . . . هر ايرانى در مقامى كه هست به قدر كافى بهره‌بردارى مالى مىكند تا قادر باشد وقتى مقامش از دست رفت مقام ديگرى با پرداخت پول براى خود فراهم كند . اختيار فرمانداران به حدى است كه كمتر كسى با وجود بعد مسافت در مقام شكايت و مراجعهء مستقيم به تهران بر ضد آنها برمىآيد . گاه مردم براى نجات از شر فرماندار پليدى ، به شاه هديه‌اى تقديم مىكنند تا حاكم منفور را به محل ديگرى گسيل دارد . . . « 2 »\r\n\r\nكارمندان دولت\r\n: كنت دوگوبينو مىنويسد : در ايران شرط ورود به خدمات دولتى طى تحصيلات مخصوص نيست بلكه هركس سواد داشته باشد مىتواند وارد خدمات دولتى بشود .\r\n\r\n\r\n","description":"","footnote":"\r\n( 1 ) . همان ، ص 303 ( به اختصار )\r\n( 2 ) . گرنت واتسن ، تاريخ ايران ، ترجمهء وحيد مازندرانى ، پيشين ، ص 19\r\n","page_name":" 436 ","page_number":436},
  {"content":"\r\n\r\nو احيانا مستخدمين عالىرتبه بىسواد هم در ايران پيدا مىشود . همين موضوع يعنى بىشرط بودن ورود به خدمات دولتى سبب گرديده كه در ايران هركس مختصر سوادى دارد مىخواهد وارد خدمات دولتى شود و شما از اين نوع مردم در ايران خيلى زياد مشاهده مىكنيد كه عرفا آنان را ميرزا مىخوانند . ميرزايان نه تنها وارد خدمات دولتى ، بلكه وارد خدمات نظامى نيز مىشوند و ترقى آنها بسته به حسن تصادف است . يك سوء تصادف ممكن است موجب بدبختى اشخاص شود . طرز زندگى ميرزاها نظير تمام طفيلىهاى جهان طورى است كه پايهء اخلاقى آنها را متزلزل مىنمايد و خواهى نخواهى آنها را وادار به تظاهر مىكند . . . خيلى متملق هستند و انسان نمىتواند به درستى آنها اطمينان نمايد . « 1 »\r\nميرزا ملكم خان در رسالهء وزير و رفيق نظريات اصلاح‌طلبانهء خود و انحرافات فكرى و اخلاقى زمامداران ايران را ذكر مىكند . . . رفيق‌باز رفتيد بر سر وزارت ، آخر از اين وزارت چه فايده برده‌ايد كه اين‌قدر طالب آن هستيد ؟ اگر براى اين است كه به اين دولت خدمت بكنيد و از براى خود نيك‌نامى و آسودگى بگذاريد كه به قدر كفايت جاه و منصب داريد . و اگر منظور شما آنست كه ميرزا آقا خان بشويد ( جانشين اميركبير ) پس اول بفرماييد از آن ذلت چه نوع لذت تصور مىكنيد ؟ اين چه حرص است كه در خرابى خانوادهء خود داريد ؟ از وزراى ايران يكى را نشان بدهيد كه در دم آخر آرزوى مهتر خود را نكشيده باشد ، شما چرا بايد از اين‌همه سرمشق متنفذين تنبيه نشده باشيد ؟ با اين‌كه بيست دفعه ديده‌ايد كه حرص و طمع وزراء به كجا منجر شده است ، باز شب و روز در اخذ اموال و علوّ منصب خودكشى مىنمائيد . . . هرگاه نصف آن تدابيرى كه ميرزا آقا خان به جهت ازدياد مداخل نظام الملك ( پسرش ) به كار برد ، صرف انتظام لشكر مىشد ، الآن هند مال ايران بود . ما وقتى كه يك كالسكه مندرسى سوار مىشويم و چند نفر گرسنه دور خود جمع مىكنيم ، خيال مىنماييم كه جميع مراتب بزرگى و نهايت مقامات استقلال را حاصل كرده‌ايم . لذت بزرگى را آن وزير در ايران خواهد برد كه بتواند بگويد راه‌آهن ايران را من ساختم ، اماكن مشرفه را من گرفته‌ام ، افغان مال من است ، عهدنامهء تركمن‌چاى را من پاره كرده‌ام . . . چهل سالست لرد پالمرستون وزارت مىكند ، هميشه مقروض بوده است در عمر خودش نه يدك داشته است نه فراش . الآن از وزارت معزول است و اشخاصى كه كرورها دارند فخر مىكنند كه دو دقيقه با او حرف بزنند . اگر مستحق وزارت باشيد همت خود را يك قدم هم صرف اين نوع وزارت نماييد . پس از گفتگوى بسيار رفيق به وزير مىگويد اصول نظم اينهاست :\r\nمجلس تنظيمات ، مجلس وزراء ، ترتيب وزارتخانه ، ترتيب عدالت ، قوانين ماليات . . . « 2 » احمد امين وابستهء نظامى دولت عثمانى كه در اواخر سلطنت ناصر الدين شاه به ايران آمده است ، راجع به سازمان ادارى ايران مىنويسد : در ايران وزارت و نظارتهاى متعدد به اسامى صدارت ،\r\n\r\n\r\n","description":"","footnote":"\r\n( 1 ) . تلخيص از : سه سال در ايران ، ترجمهء منصورى ، ص 27\r\n( 2 ) . سبك‌شناسى ، پيشين ، ج 3 ، ص 374\r\n","page_name":" 437 ","page_number":437},
  {"content":"\r\n\r\nرياست شوراى دولتى ، وزارت جنگ ، خارجه ، داخله ، ماليه ، عدليه ، تجارت ، پست و تلگراف ، معادن ، اوقاف ، نافعه ، مطبوعات و ترجمه و نشريات موجود است . اكثر امور چند وزارتخانه وسيلهء يك وزير اداره و نظارت مىشود .\r\nصدراعظم ( ميرزا على اصغر امين السلطان ) كليهء امور مملكتى و خارجه را شخصا در خانهء شخصى خود رهبرى و اداره مىنمايد . چون مجلس شوراى ملى وجود ندارد ، رسيدگى به امور مملكتى با هيأت وزيران است كه در حضور شاه يا در خانهء صدراعظم تشكيل جلسه مىدهند . . .\r\nرسيدگى به دعاوى اتباع خارجى مقيم ايران و اهالى ايران در ديوان محاكمات كه وابسته به دربار سلطنتى است صورت مىگيرد . . . مأمورين وزارت خارجه ، به طور مداوم در وزارت خارجه اشتغال ندارند ، فقط در صورت لزوم وسيلهء مأمور مخصوص به وزارتخانه فراخوانده مىشوند و عدليه و تجارت را يك وزير و معارف و پست و تلگراف را وزير معارف نظارت و اداره مىنمايد . در وزارت عدليه فقط به دعاوى حقوقى و تجارى رسيدگى مىشود . بدين جهت وزارت عدليه و وزارت تجارت در هم ادغام شده‌اند . وزارت داخله و ماليه را صدراعظم شخصا اداره مىنمايد . ضرابخانه و رسومات با هم مجتمع‌اند . در ايران تشريفاتى براى جلب اتباع خارجى و تبديل تابعيت آنها اعمال مىشود و نيز تسهيلات و شيوه‌اى كه در ادارهء عشاير معمول مىدارند بىاندازه ماهرانه مىباشد .\r\n\r\nرتبه ، مأموريت ، القاب ، عنوان\r\n: به علت نبودن مراتب كشورى به مأمورين غير نظامى نيز درجات نظامى اعطا و به تناسب هررتبه حقوق مخصوصى به آنها تعلق مىگيرد و در هنگام انتصاب به شغل از حقوق مزبور استفاده مىنمايند . هريك از مقامات كشورى و مراتب نظامى با تقديم مبلغى به نام پيشكش اعطا مىگردد . حكومت ولايات هم به همين ترتيب واگذار و رسومات ولايات نيز علاوه بر پيشكش بايد پرداخت گردد .\r\nبه والىهاى ولايات ، حاكم مىنامند ، در ولايات بزرگ يك نفر پيشكار و در ساير ولايات شخصى به نام نايب الحكومه به اضافهء يك معاون و بيگلربيگى يعنى احتساب آغاسى ( مستوفى ) كه مأمور ماليه مىباشد آن ولايت را اداره مىنمايند و در محلهايى كه اتباع خارجى وجود دارد ، يك كارگزار تعيين مىگردد . براى اخذ رسومات يك ادارهء مخصوص وجود دارد . . .\r\nاحمد امين در مورد ارتش ايران مىنويسد :\r\n. . . وزارت جنگ شامل : ادارهء قشون ، مجلس محاكمات ، توپخانه ، فشنگ‌خانه ، زنبورك خانه ، مدرسه ناصريه ، آجودانباشى و رياست اركان حرب است . امور محاسبات و لوازم تحت نظر رياست ادارهء قشون است . . . زنبورك‌خانه در حدود هشتاد شترسوار بوده و در معيت شاه انجام‌وظيفه مىنمايد ، با آلتى شبيه توپ تيراندازى مىنمايد كه فاقد اعتبار جنگى است . مدرسه ناصريه از طرف نظارت حربيه اداره مىشود و معلمين اتريشى براى تدريس در اين مدرسه استخدام شده‌اند . كيفيت اين مدرسه نسبت به مدرسه دار الفنون در سطح پايين‌ترى است و\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nصورت غير منظمى دارد و از فارغ التحصيلان چنان كه بايد استفاده نمىكنند ، در ايران سربازگيرى تحت اصول صحيحى انجام نمىشود و به آنان حقوق كافى نمىدهند ، به همين علت سربازان در ايام فراغت به كارهايى نظير پنبه‌دوزى ، حمالى و صرافى تن مىدهند .\r\nبراى افراد تحت السلاح ساليانه دو دست لباس داده مىشود . از تجمع هشتاد و پنج تا صد نفر سرباز يك دسته و از اجتماع هشت تا ده دسته يك فوج به وجود مىآيد . هر فوج نامى مخصوص خود دارد . درجات نظامى بدين‌ترتيب است .\r\n1 - سرباز 2 - سرجوخه 3 - وكيل 4 - اردل\r\nدر حال حاضر در ايران هشتاد و يك فوج موجود است كه بيست و هفت فوج تحت السلاح و پنجاه فوج در حال مرخصى است . صنف سوار تحت نام لشكر قزاق كه از سه تيپ تشكيل مىشود تحت فرماندهى افسران روس است و مجموعا بالغ بر هزار و صد سرباز و بهترين قواى منظم نظامى ايران است .\r\nقريب هزار نفر سرباز چريك كه فاقد تعليمات منظمند ، به نام قواى علاء الدوله در معيت شاه مىباشد .\r\nعلاوه بر اين در آذربايجان بيست و در ساير مناطق جمعا شصت دسته سوار موجود است كه در صورت لزوم تجمع مىنمايند .\r\n\r\nصنف توپخانه\r\n: تعداد توپچيان ايران اعم از افسر و سرباز در حدود شش هزار و چهار صد نفر مىباشد . تمام توپچيان تحت آموزش ژنرال اتريشى به نام واغز مىباشند .\r\n\r\nافسران\r\n- نظر به اين‌كه فرماندهى قشون ناحيه به عهدهء افراد محلى است ، افسران فارغ التحصيل دار الفنون ، تنها در افواج تهران به خدمت گمارده مىشوند . نظر به كثرت افسران ، حقوق ، متناسب با رتبه و درجه پرداخت نمىشود . درآمد فرماندهان در مواقع اعطاى مرخصى غير رسمى به زيردستان ، و نيز از مداخلى كه سربازان دارند تأمين مىشود .\r\nبدين مناسبت به هراندازه زيردست يك فرمانده بيشتر باشد به همان اندازه درآمد وى نيز افزون است . درجات نظامى ايران با درجات نظامى دولت عثمانى و كشورهاى اروپايى قابل مقايسه نيست . . . در هرفوج يك طبيب و جراح وجود دارد و يك دسته موزيك هجده باندى نيز موجود است .\r\n\r\nاسلحهء قشون ايران\r\n: تعداد چهل هزار تفنگ اتريشى نوع جديد ( ورندل ) كه جديدا خريدارى شده است ، به اضافه دوازده هزار تفنگ نوع قديم ( ورندل ) موجود است كه در مخازن نگهدارى مىشود و در موقع لزوم بين افراد توزيع مىگردد . بدين مناسبت اكثرا طرز استفادهء آن را نمىدانند .\r\nتوپها نيز عبارت از توپهاى قديم اتريشى است . توپ 90 سانتيمترى هجده عدد ، توپ 8 سانتيمترى شانزده عدد ، توپ 7 سانتيمترى چهل و هفت عدد ، از توپهاى قديم اتريشى در حدود\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nپانصد عدد موجود است كه صد قبضهء آن قابل استفاده مىباشد . « 1 »\r\nهانرى رنه آلمانى كه در دورهء مظفر الدين شاه به ايران آمده است ، شرح جامعى از وضع آشفتهء ادارات ايران مىنويسد و از جمله مىگويد حكام بدون توجه به آمار و ارقام و وضع طبيعى محل از مردم به زور ماليات مىگيرند و قسمت اعظم آن را به جيب مىريزند ، رعيت بدبخت مجبور است كه سه الى چهار برابر ماليات مرسوم را كه بايد به خزانهء دولت وارد شود ، بپردازد و در نهايت پريشانى زندگى كند . اين ماليات و مداخل را از اراضى زراعتى و مواشى و باغها و غيره مىگيرند و اگر زيان يا خسارتى از قبيل هجوم ملخ و سيل‌زدگى و ساير آفات متوجه زارع گردد منظورنظر نيست و تحصيلداران مبلغ مرسوم ساليانه را با جبر و شكنجه از او مىگيرند .\r\nهمين بىنظمى در قشون هم حكمفرماست ، مثلا صاحبمنصب به درجهء بالاتر ارتقاء پيدا نمىكند مگر اين‌كه مبلغى به عنوان پيشكش به وزير جنگ بدهد و پس از اخذ درجه همين مبلغ را به اضافهء مداخل از صاحبمنصبان زيردست خود مىگيرد و آنها هم به همين طريق با زيردستان خود معامله مىكنند و بالاخره حقوق سربازان به جيب آنها مىرود . بعلاوه مبلغى هم از سربازان مىگيرند و به آنها اجازه مىدهند كه در شهرها به كسب و كار بپردازند تا بتوانند امرار معاش نمايند . تعارف هديه‌ايست كه زيردست به ما فوق خود مىدهد تا مقصود او را انجام دهد .\r\nلرد كرزن راجع به نقصان مداخل كارمندان دولت شرحى مىنويسد كه بسيار قابل‌توجه است . او از « سرجان ملكم » نقل مىكند ، كه : « فتحعلى شاه در عيد نوروز سى ميليون تومان از فرمانفرمايان و حكام ايالات و ولايات و ساير اعيان و بزرگان به عنوان پيشكش مىگرفت . ولى ناصر الدين شاه به اخذ نصف اين مبلغ هم موفق نگرديد و در سنوات اخير اين مبلغ بطور محسوسى تقليل يافته است . اين نقصان مداخل بسيار قابل‌ملاحظه است و مىرساند كه تحصيلداران ماليات چگونه خون رعاياى بدبخت را مكيده‌اند كه ديگر قادر به پرداخت مداخل نيستند . و نظر به اين كه مداخل حكام رو به تقليل گذارده ، از مبلغ پيشكشى ساليانه نيز كاسته شده است .\r\nتجمل‌پرستى عمال دولتى ، آنها را مجبور مىكند كه به رشوه‌گيرى عادت كنند . يكى از تجملات داشتن نوكر زياد است كه حداقل آن پنجاه و حداكثر پانصد نفر است . . . با وجود عدهء بسيارى كارمند دولتى ، هيچ‌گونه آمار و ارقامى در كار نيست و ثبت احوال و شناسنامه در اين كشور از چيزهاى مجهول است . همچنين پرونده و دفاتر محاسبات و غيره جزو امور ناشناخته محسوب مىگردند . آنچه در دست مستوفيان و منشيان است ، تكه كاغذى است موسوم به : « فرد » كه قابل اعتماد نيست . . . هريك از مستوفيان و منشيان قلمدانى در جيب و لوله‌كاغذى در شال كمر خود فروبرده بودند . « 2 » چه بسا املاك كه رو به خرابى مىرود ، ولى رعايا ماليات پيشين را مىپردازند ،\r\n\r\n\r\n","description":"","footnote":"\r\n( 1 ) . « ايران در سال 1311 ه ق » ترجمهء محمود غروى ، بررسيهاى تاريخى ، سال نهم ، شمارهء 4 ، ص 77 به بعد\r\n( 2 ) . سفرنامهء از خراسان تا بختيارى ، ترجمهء فره‌وشى ( مترجم همايون ) ، ص 25 به بعد\r\n","page_name":" 440 ","page_number":440},
  {"content":"\r\n\r\nزيرا مميزى اراضى معمول نيست . » « 1 » براى آنكه خوانندگان بيشتر به اوضاع پريشان ادارى ايران در اواخر عهد قاجاريه آشنا شوند به ذكر اسنادى چند مىپردازيم .\r\n\r\nسعايت از وزراء و بزرگان\r\nاز ديرباز وزراء و شخصيتهاى مهم سياسى مورد بخل و حسد همكاران خود قرار مىگرفتند و غالبا سلاطين دهن‌بين ، بدون مطالعه و رسيدگى ، شخصيتهاى مهم مملكتى را به وضعى دلخراش به ديار نيستى مىفرستادند در زمان ناصر الدين شاه ، فرخ خان امين الدوله بارها مورد اتهام قرار گرفت . يك بار ناصر الدين شاه در پاسخ نامهء او مىنويسد « . . . تو همچه نوكر نيستى كه اين نوع حرفها در حق تو بزنند . . . در دنيا هميشه در ميانهء نوع بشر حسد و بخل بوده و هست و هيچ‌وقت دنيا از اين خالى نخواهد بود ، ليكن پادشاهان و بزرگان بايد عاقل باشند و گوش به حرفهاى بيهوده ندهند . . . و گويا كسى نتواند در خدمات مختصهء شما مداخله بكند و اگر شده باشد سهوا بوده است . بعد از اين ملاحظه خواهد شد . . . »\r\n\r\nاختلاس\r\n: هانرى رنه آلمانى در سفرنامهء خود در پيرامون اختلاس مىنويسد : « در موقعى كه شاه به فكر انجام كارهاى عام المنفعه مىافتد و مىخواهد مثلا به اصلاح جاده‌اى بپردازد و يا پلى در روى رودخانه‌اى بسازد مبلغى كه براى اين كار منظور شده و از خزانهء دولتى بيرون آمده است به محض اين‌كه به دست كارمندان دولتى مىرسد ، در هرمقام و درجه‌اى كه هستند مقدارى از آن برمىدارند به طورى كه چون به دست عامل اجرا رسيد ، قابل آن نيست كه اقلا به كار آغاز كند .\r\nهمو ضمن توصيف سازمان ادارى ايران در اواخر دورهء قاجاريه مىنويسد : با وجود عدهء زيادى كارمندان دولتى هيچ‌گونه آمارى در كار نيست . با اين وضع آشفته و درهم مالى ، حقوق كارمندان نيز به موقع نمىرسيد و غالبا صداى كارمندان و افسران و سربازان بلند مىشد . « 2 »\r\nدر يكى از نامه‌هاى تاريخى عهد قاجاريه چنين مىخوانيم :\r\n\r\nوضع حقوق كارمندان\r\n: « خداوندگارا . . . مطلب تازه اين است كه پليس‌ها بيست روز قبل رئيس خودشان را در ادارهء نظميه حبس كرده ، حقوق خودشان را مطالبه كردند . يك روز تمام بدبخت رئيس آنها حبس بود ، نه آب به او دادند نه نان . به عرض شاه رسيد جناب سپهدار را فرستادند ، او قول داد كه تا چهار روز ديگر مواجب شماها داده خواهد شد ، قبول كردند و رئيس را از حبس بيرون آورده رها كردند . امروز روز چهارم از طرف سپهدار خبرى نشد ، تمام پليس‌ها و شب‌گردها رفتند به منزل سپهدار ، سپهدار از ترس از منزل فرار كرده ، رفت پيش اتابك ، زن و بچهء او به داد و فرياد آمده ، به حضرت اتابك تلفن كردند كه اين جمع مىگويند اگر سپهدار امروز پول ندهد ، خانه‌اش را خراب خواهيم كرد تا به حال از خانهء سپهدار بيرون نيامده‌اند . . . همين‌قدر\r\n\r\n\r\n","description":"","footnote":"\r\n( 1 ) . همان ، ص 47\r\n( 2 ) . همان ، ص 27\r\n","page_name":" 441 ","page_number":441},
  {"content":"\r\n\r\nبدانيد كه تمام ادارات به صدا خواهند آمد . پول هم در ميان نيست ، نه دولت مىفهمد چه بكند و نه ملت پول دارد روز و انفسا ، روز قيامت اين مملكت است . ديگر مطلب تازه ندارم كه به عرض برسانم . » « 1 » پنجم شهر جمادى الاولى 1320\r\n\r\nفروش مشاغل ديوانى\r\nناظم الاسلام مىنويسد : در سال ( 1323 ) ارفع الدوله سفير ايران در اسلامبول برحسب امر عين الدوله به تهران احضار شد ، پس از پذيرايى كاملى كه عين الدوله از ارفع الدوله نمود ، به مشير الدوله پيغام داد كه . . . ارفع الدوله بر من وارد شده است و صد هزار تومان براى شغل وزارت امور خارجه مىدهد كه هشتاد هزار تومان تقديمى اعليحضرت و بيست هزار تومان تقديمى خود منست و چون با تو دوست مىباشم ، مىتوانم از بيست هزار تومان حق خود چشم بپوشم ، ولى اعليحضرت از اين مبلغ نمىگذرد ، حالا اين وجه را متقبل شويد يا در مقام استعفاء برآييد . مشير الدوله فورى قلم روى كاغذ آورد ، هشتاد هزار تومان به اسم اعليحضرت و بيست هزار تومان به اسم شاهزاده عين الدوله حواله نوشت و فرستاد به تجارتخانهء طومانياس و يا به ادارهء ديگر به هرجهت پول را داد و ختم عمل شد . عين الدوله قريب به همين اندازه از ارفع الدوله گرفت و او را به محل مأموريت خود روانه نمود . » « 2 »\r\n\r\nانتخاب وزير براى وزارت تجارت\r\n: در زمان صدارت عين الدوله ، بخشنامهء زير صادر گرديد : « به عموم حكام ولايات مخابره مىشود چون امر وزارت تجارت به موجب حسن انتخاب ذات اقدس ملوكانه روحنافداه ، به وزير مستطاب اشرف ارفع امجد اسعد و الا سركار شاهزاده حاجى سيف الدوله دام اجلاله واگذار گرديده ، حسب الامر اقدس اعلى ابلاغ مىشود كه از اين تاريخ به بعد ، كليهء امورات وزارت جليلهء تجارت را به حضرت معزى اليه رجوع نموده بر حسب اوامر مؤكد بندگان اعليحضرت اقدس همايون روحنافداه نسبت به مأمورين و نمايندگان وزارت تجارت نهايت تقويت و محبت به عمل آورده ، اسباب پيشرفت مقاصد عاليه شاهانه را از هرجهت فراهم و رجوع اين كار را به حضرت معزى اليه به عموم تجار اعلام و ابلاغ نمايند .\r\nسلطان عبد المجيد . « 3 »\r\n\r\nطرز ادارهء تهران و ولايات\r\n« حكومت تهران به عهدهء نايب السلطنه كامران ميرزا ، سومين فرزند شاه واگذار شده . وى علاوه بر اين سمت ، نظارت حربيه ( وزارت جنگ ) را نيز داراست ، معاونى به نام وزير تهران دارد . حكومت تهران داراى سه ادارهء ( پليس ، احتساب و تنظيمات ) مىباشد . حدود اختيارات پليس فوق العاده محدود است .\r\nايران به سى و پنج ولايت تقسيم شده است ، حكومت ولايات در مقابل مبلغى معين پيشكش ،\r\n\r\n\r\n","description":"","footnote":"\r\n( 1 ) . اسناد و نامه‌هاى تاريخى ، پيشين ، ص 374\r\n( 2 ) . تاريخ بيدارى ايرانيان ، ج 3 ، ص 287\r\n( 3 ) . مقالهء سروان محمد كشميرى در بررسيهاى تاريخى سال پنجم ، شمارهء 6 ، ص 149\r\n","page_name":" 442 ","page_number":442},
  {"content":"\r\n\r\nاعطا مىشود . تقسيمات ولايات به علت فك و الحاق از ولايتى به ولايت ديگر ثابت نيست .\r\nاكثر شهرها داراى اسم و عنوان مخصوص به خود هستند . مانند دار السلطنه تبريز ، دار العلم شيراز ، دار الملك طبرستان ، بلدهء طيبهء همدان و امثالهم . ولايت تبريز از نظر اعتبار در درجهء اول بوده و ولايات اصفهان و خراسان در مرحلهء دوم اهميت مىباشند . » « 1 »\r\n\r\nمحاكمهء زمامداران خائن در مجلس\r\n: در تاريخ 26 آوريل 1907 سراسپرينگ رايس به سر ادواردگرى ضمن گزارش وقايع روزمره در ايران مىنويسد كه : « آقاى سيد محمد مجتهد از مجلس خواست تا مصرا احضار عين الدوله را بخواهد و به كارهاى او در مقام صدراعظمى رسيدگى بشود . يكى از نمايندگان تبريز تقىزاده در اين موقع نطق متهورانه‌اى ايراد كرد و خاطر نشان ساخت اگر قرار باشد مجلس همهء آنهايى كه مناصب دولتى داشته‌اند به محاكمه جلب نمايد ، ديگر نمايندگان فرصت انجام هيچ كارى غير از آن نخواهد داشت . زيرا غالب آنها از مقامى كه به آنها سپرده شده سوء استفاده و خيانت كرده‌اند . اگر يكى از آنها مجازات شود ، همهء آنها بايد مجازات شوند ، اگر بناست عين الدوله تحت بازجويى قرار گيرد ، امين السلطان كه از همهء آنها خائن‌تر است و لقب مناسب او ( خائن السلطان ) مىباشد نيز بايد به محاكمه جلب شود . ولى با وجود اين ، او قصد بازگشت به ايران دارد . . . مجلس لايحه‌اى تصويب نمود كه به موجب آن هر مقام دولتى كه رشوه بگيرد يا رشوه بپردازد به انفصال از خدمت و قطع مقررى او و مجازات محكوم مىشود . لايحهء مزبور براى توشيح ملوكانه فرستاده شد . مذاكرات چند روز بعد مجلس نيز جالب و قابل نقل است ، در اين جلسه اين مطلب مطرح مىشود كه آيا ممكن است كه يك نفر در آن واحد دو شغل داشته باشد ؟ در جريان بحث يكى از نمايندگان پيشنهاد نمود كه در اين مورد بايد از ترتيب و رويه‌اى كه در ممالك اروپايى در اثر تجربه معمول است اقتباس كرد . اين جمله فورا مورد اعتراض آقاى سيد عبد الله مجتهد قرار گرفت ، مشار اليه تقليد از شيوه‌هاى اروپايى را مذمت نموده اظهار داشت كه تعاليم قرآن براى مردم كافى است . بعضى از نمايندگان گفتند در اينجا موضوع مذهب مورد بحث نيست ، بلكه مذاكرات ما راجع به امور سياسى است و اگر تعاليم قرآن كه براى امور دينى و مذهبى ما مىباشد ، واقعا براى كليه امور ما كافى مىباشد پس به چه علت ممالك اسلامى تا اين اندازه از اروپاييها عقب افتاده‌اند . . . » « 2 » در پاسخ بايد پرسيد در دورهء قاجاريه و ادوار قبل كى تعاليم عاليه و عدل اسلامى اجرا شده است ؟\r\nايرج ميرزا نيز در عارف‌نامه و ديگر آثار خود كمابيش با طعن و طنز به اوضاع آشفتهء سياسى و اجتماعى ايران در اواخر دورهء قاجاريه اشاره مىكند و به توصيف اخلاق سياستمداران مىپردازد :\r\n سياست‌پيشه مردم حيله سازند * نه مانند من و تو پاك بازند\r\nهمانا حقه‌باز و شارلاتانند * به هرجا هرچه پاش افتاد آنند\r\nبه هرتغيير شكلى مستعدند * گهى مشروطه گاهى مستبدند \r\n\r\n\r\n","description":"","footnote":"\r\n( 1 ) . « ايران در سال 1311 ، ه ق » ، ترجمهء محمود غروى ، مجلهء بررسيهاى تاريخى ، سال نهم ، شمارهء 4 ، ص 85 به بعد\r\n( 2 ) . اسناد محرمانهء وزارت خارجهء انگلستان ، به اهتمام معاصر ، ص 302\r\n","page_name":" 443 ","page_number":443},
  {"content":"\r\n\r\n من و تو زود درگيرش بمانيم * كه هم بىدست و هم بىدوستانيم ( الخ ) \r\nبراى آسايش خيال و كوك شدن آجيل :\r\n سر منبر وزيران را دعا كن * به صدق ار نيست ممكن با ريا كن\r\nبگو از همت اين هيأت ماست * كه در اين فصل پيدا مىشود ماست\r\nز سعى و فكر آن دانا وزيرست * كه سالم‌تر غذا نان و پنير است\r\nوكيلان را بگو روح الامينند * ز عرش افتاده پابند زمينند\r\nمقدس‌زاده‌اند از مادر خويش * گناه است اركنى بر مرغشان كيش\r\nيقينا گر ز بىچيزى بميرند * به رشوت از كسى چيزى نگيرند\r\nبجز شهريه مقصودى ندارند * به هيچ اسم دگر سودى ندارند . . . « 1 » \r\nايرج ميرزا به فساد يكى از نخست‌وزيران در دوران اخير اشاره مىكند :\r\n اين رئيس الوزرا قابل فراشى نيست * لايق آنكه تو دل‌بسته او باشى نيست\r\nهمتش جز پى اخاذى و كلاشى نيست * در بساطش بجز از مرتشى و راشى نيست\r\nگر جهان را بسپاريش جهان را بخورد * ور وطن لقمه نانى شود آن را بخورد \r\n. . . قوام السلطنه به پيشكار داخلى خود ميرزا قاسم خان گويد !\r\n يك دو روزست دگر دست به كارى نزنى * ليره‌يى ميره‌يى از گوشه كنارى نزنى\r\nدشت و فتحى نكنى دخل قمارى نزنى * نروى مارخ و دزديده شكارى نزنى\r\nچه شنيدى كه بدينگونه هراسان شده‌يى * مگر آشفتهء اوضاع خراسان شده‌يى \r\n. . . پيشكار جواب مىدهد :\r\n دم مزن قافيه تنگ است بيا تا برويم * كلنل بر سر جنگ است بيا تا برويم\r\nقصهء توپ و تفنگ است بيا تا برويم * نه دگر جاى درنگ است بيا تا برويم\r\nهرچه از مردم بيچاره گرفتيم بس است * بيش از اين فكر مداخل شدن ما هوس است « 2 » \r\nايرج در يكى از مثنوىهاى خود ( انقلابى ادبى ) از وضع متزلزل استخدامى خود سخن مىگويد :\r\n من از اين پيش معاون بودم * نه غلطكار نه خائن بودم\r\nجاكشى آمد و معزولم كرد * سه مه آواره و بىپولم كرد\r\nچه كنم ؟ مركزيان رشوه خورند * همگى كاسه‌بر و كيسه برند\r\nبعد گفتند كه اين خوب نشد * لايق خادم محبوب نشد\r\nپيش خود فكر به حالم كردند * انسپكتور ژنرالم كردند\r\n. . . من رئيس همه بودم وقتى * مايهء واهمه بودم وقتى\r\nرؤسا جمله مطيعم بودند * تابع امر منيعم بودند\r\nحاليا گوش به عرضم نكنند * جز يكى چون همه ، فرضم نكنند « 3 » \r\n\r\n\r\n","description":"","footnote":"\r\n( 1 ) . ايرج ميرزا . . . به اهتمام دكتر محجوب ، ص 31 ( مقدمه )\r\n( 2 ) . ايرج ميرزا ، به اهتمام دكتر محجوب ، ص 214\r\n( 3 ) . ديوان ايرج ميرزا ، ص 122 به بعد\r\n","page_name":" 444 ","page_number":444},
  {"content":"\r\n\r\n\r\nفصل 3 . ديوان رسائل\r\n\r\n","description":"","footnote":"","page_name":" 445 ","page_number":445},
  {"content":"\r\n . \r\n","description":"","footnote":"","page_name":" 446 ","page_number":446},
  {"content":"\r\n\r\n\r\nديوان رسائل\r\nدر ميان سازمانهاى ادارى و سياسى دوران بعد از اسلام ديوان انشاء يا ديوان رسائل ، مقام و ارزش سياسى بسيار داشت ، رئيس اين ديوان زير نظر مستقيم امرا و سلاطين انجام‌وظيفه مىكرد و غالبا در مسائل مهم كشورى و لشكرى و سياسى مورد مشورت امير و خواجه بزرگ يا نخست‌وزير وقت قرار مىگرفت ، مهمترين كارمندان اين ديوان دبيران بودند كه در فن دبيرى و نگارش نامه‌هاى سياسى و كليات علوم و فنون عصر خود استادى و مهارت داشتند ، با اينحال گاه ممكن بود در اثر لغزش قلم و عدم توجه به موقعيت مخاطب ، جان و مال و هستى آنان در معرض مخاطره قرار گيرد ، زيرا نوشته بر خلاف گفتار قابل انكار و تحريف نيست . مورخ و دبير نامدار عصر غزنويان ابو الفضل بيهقى در مجلد دهم كتاب خود به اين معنى اشاره مىكند و خطاب به ارباب قلم و دبيران مىگويد : « احتياط بايد كردن نويسندگان را در هرچه نويسند ، كه از گفتار باز توان ايستاد و از نبشتن باز نتوان ايستاد و نبشته باز نتوان گردانيد . » « 1 »\r\nمسعود سعد سلمان نيز با صراحت تمام به دبيران اعلام خطر مىكند و مىگويد :\r\n به گفتن تو را گر خطائى فتد * ز بربط فزونت نمالند گوش\r\nو گر در نبشتن خطايى كنى * سرت چون قلم دور ماند ز گوش \r\nبنا به نوشتهء ابن نديم يكى از منشيان نامدار كه جان خود را در راه قلم از كف داده عبد اللّه بن مقفع است . شرح مطلب اين است كه عبد اللّه بن على ، « پسرعموى منصور خليفه عباسى » بر او خروج كرد ، پس از شكست ، مدتى متوارى بود عده‌يى از او شفاعت كردند منصور پذيرفت و قرار شد ابن مقفع امان‌نامه‌يى تنظيم نمايد ، ولى اين مترسل نامدار در تنظيم امان‌نامه راه افراط پيمود و در بعضى فصول آن نوشت :\r\n« اگر امير المؤمنين به عم خود عبد اللّه غدر كند زنانش بىطلاق بيزار ، و ستورانش وقف و\r\n\r\n\r\n","description":"","footnote":"\r\n( 1 ) . فهرست ابن نديم ، ترجمهء رضا تجدد ، ص 195 ( ر . ك لغتنامهء دهخدا ، ذيل ابن مقفع ) .\r\n","page_name":" 447 ","page_number":447},
  {"content":"\r\n\r\nبندگانش آزاد ، و مسلمانان از بيعت او ، يله و رها باشند ، اين نامه را كه براى توشيح نزد منصور بردند سخت بر وى گران آمد و گفت چه كسى آن را نوشته ، گفتند مردى به نام ابن مقفع كاتب عم تو عيسى ، منصور به سفيان والى بصره دستور كشتن او را داد و او هم وى را تكه‌تكه كرد و در آتش تنور انداخت . » « 1 »\r\nجالب توجه است كه سلطان مسعود غزنوى با همهء خودخواهى و استبداد رأيى كه داشت به بيگناهى دبيران و نويسندگان اعتراف مىكند و ضمن قدردانى از پدر خويش ، جفاهاى او را ناديده مىگيرد و خطاب به كسانى كه در مقام سعايت و نمامى بودند مىگويد : « . . . و اما نويسندگان را چه گناه توان نهاد ؟ كه مأموران بودند . و مأمور را از فرمانبردارى چه چاره است .\r\nخاصه پادشاه ، و اگر ما دبيرى را فرمائيم كه چيزى نويس ، اگرچه استيصال او در آن باشد زهره دارد كه ننويسد ؟ و فرمود كه تمام آن ملطفه‌ها را پاره كردند . . . » « 2 »\r\nخواجه نصير الدين طوسى ضمن اندرزهائى كه به پادشاه وقت ( اباقاآن ) داده است به ارزش و مقام قلم اشاره مىكند : « . . . اما آنچه پادشاهان قديم و دانايان ولايتها گفته‌اند و رسم ايشان بود اينست كه نوشته مىشود : . . . بنياد پادشاهى بر دو چيز است : يكى شمشير و ديگر قلم ، شمشير در دست سپاهيان باشد و قلم در دست نويسندگان . . . » « 3 » در آغاز كتاب عتبة الكتبه نيز به مسئوليت كار دبيران اشاره شده است : « چون دبير خاطر بر جمع سجع و تتبع قوافى گمارد از مقصود سخن و مطلوب فحوى بازماند . . . بلاغت در سلامت لفظ و ايجاز معنيست . . . »\r\nبه نظر احمد امين مصرى « قدرت و توانائى ايرانيان در انشاء و ترسل و نامه‌نگارى بيشتر از اعراب بود ، نه تنها در زمان بنى عباس بلكه حتى در عهد بنى اميه . بزرگترين نويسندگان چون عبد الحميد كاتب و سالم مولى هشام هردو ايرانى و پارسىنژاد بودند . . . هريك از وزراء يك يا چند منشى به نام كاتب و پيشكار داشتند هريك از ولات و امرا و رجال دولت ، كاتب و پيشكار مخصوص داشتند ، حماد عجرد پيشكار يحيى بن محمد بن صول در موصل بود ، ابن مقفع منشى داود بن عمر بن مسعده بود . عبد اللّه بن سوار بن ميمون ، منشى يحيى بن حاله برمكى بود . . . منشى و نويسنده در مراتب و مقامات خود ترقى يافته به وزارت مىرسيد . . . اغلب نويسندگان و مستوفيان نيز مانند وزراء ، ايرانى و پارسىنژاد بودند و به نياكان خود اقتدا مىكردند . . . علوم و آداب و فلسفه و جغرافيا و تاريخ را هم مىآموختند ، زيرا وضع آنها محتاج تعليم و اطلاع بود ، گاهى هم براى خليفه يا والى مشكلاتى پيش مىآمد كه حل آنها را از كاتب و پيشكار خود مىخواستند ، و او ناچار بر اغلب مسائل آگاه مىشد ، زيرا منشى و پيشكار يگانه كسى بود كه مطالب را به خلفا مىرسانيد و خليفه را بر احوال و اوضاع و مراسلات مطلع مىنمود و خود او جواب كليه مطالب را مىنوشت . . . » « 4 » به نظر احمد امين اطلاعات عمومى منشيان از تمام\r\n\r\n\r\n","description":"","footnote":"\r\n( 1 ) . تاريخ بيهقى ، نيا ، ص 30 .\r\n( 2 ) . بنقل از رسالهء خواجه نصير الدين طوسى ، از ص 755 به بعد .\r\n( 3 ) . عتبة الكتبه ، ص 1 به بعد\r\n( 4 ) . پرتو اسلام ، ترجمهء خليلى ، ص 316 به بعد .\r\n","page_name":" 448 ","page_number":448},
  {"content":"\r\n\r\nطبقات بيشتر بود ، دليل اين مطلب كتب و نامه‌هايى است كه اين گروه تأليف و تدوين كرده‌اند .\r\nنويسندگان نه تنها در علوم و آداب اطلاعاتى داشتند بلكه در شطرنج و چوگان‌بازى و نواختن عود و اسب‌سوارى و آداب معاشرت استاد بودند .\r\nدر اهميت ديوان رسائل و فن كتابت و نويسندگى همين بس كه ابن نديم نويسنده نامدار كتاب الفهرست چهل صفحه از كتاب گرانقدر خود را به ذكر نام و آثار و افكار نويسندگان و مترسلان جهان اسلامى اختصاص داده است . « 1 »\r\nنويسندگان كاتبان و ملازمان ، از نسخهء خطى اخوان الصفا محفوظ در كتابخانهء مسجد سليمانيه ، استانبول ، در 1287 ميلادى به اتمام رسيده است .\r\nجهشيارى در كتاب الوزراء ، از مقام و موقعيت ممتاز دبيران و نويسندگان در ايران باستان سخن مىگويد :\r\nهمهء نويسندگان هنگام اقامت ، لباس معمولى خود را مىپوشيدند و هروقت كه شاه مسافرت مىكرد به لباس جنگجويان درمىآمدند . جملهء پادشاهان ايران ، هركس را كه مهر پادشاه\r\n\r\n\r\n","description":"","footnote":"\r\n( 1 ) . نگاه كنيد به الفهرست ، از ص 190 تا 231 .\r\n","page_name":" 449 ","page_number":449},
  {"content":"\r\n\r\nرا جعل و يا نقش مىكرد ، سخت تنبيه مىنمودند و او را مانند مرتكبين جنايات بزرگ ، مجازات مىكردند .\r\nپادشاهان ايران نامه‌نويسان را ترجمان‌هاى شاه مىخواندند و به آنان مىگفتند مبادا از مطلب به خاطر حذف معناى آن بكاهيد و از تنظيم عبارات و بلاغت آنها چشم بپوشيد و منطق آنها را سست بكنيد . « 1 »\r\nدر زمان ايرانيان رسم اين بود كه نويسندگان جوان و كسانى كه در دربار شاه تربيت يافته بودند ، جمع‌آورى و به كار گماشته مىشدند ، و پادشاه به رؤساى نويسندگان خود فرمان مىداد ايشان را آزمايش كنند و هوش و استعدادشان را بسنجند ، آنگاه هركدام از ايشان كه مورد پسند بود ، نامش به پادشاه عرضه مىشد و به او دستور داده مىشد كه از ملازمان دربار باشد و به خدمت مشغول گردد . سپس پادشاه دستور مىداد كه آنان به درباريان به‌پيوندند و به تناسب شايستگى و استعداد خويش ، به كارهاى مختلف گماشته شوند .\r\nهيچ‌يك از كسانى كه پادشاه او را مىشناخت و نامش به وى عرضه مىشد ، نمىتوانست با كسى از مردم آميزش كند ، مگر آنكه شخص پادشاه چنين اجازه‌اى را به او بدهد .\r\n« پادشاهان ، نويسندگان و دبيران را بر ديگران مقدم مىداشتند . به اهميت هنر نويسندگى پى برده بودند ، و اين طبقه از مردم را به خود نزديك مىكردند آنان را صاحب‌نظر و تدبير و اهل هنر مىدانستند و مىگفتند ايشان نظام امور و كمال مملكت و رونق پادشاه مىباشند و زبان گوياى پادشاهان و خزانه‌داران آنان و امانت‌داران و خدمتگزاران رعيت و كشور خود به شمار مىآيند .\r\nپادشاهان ايران هنگام اعزام قشون يكى از بزرگان و نويسندگان خود را همراه آن مىكردند و به فرمانده قشون دستور مىدادند كه بدون نظر او توقف و عزيمت نكند . . . »\r\nابن خلدون نيز ضمن بحث در پيرامون « ديوان‌نامه‌ها و نگارش » به ارزش و اهميت و ظرافت اين شغل اشاره مىكند : « . . . كاتب امير از خويشاوندان و بزرگان قبيلهء او به شمار مىرفت . تا از لحاظ امانت‌دارى و حفظ اسرار مهمى كه داشتند مطمئن باشند . . . خاندان عباسيان خداوندان آن صناعت را در پايه‌اى بلند جاى مىدادند و كاتب ايشان اسناد دفاتر احكام را به طور مطلق صادر مىكرد و در پايان آن نام خويش را مىنوشت و آن را با مهر سلطان مهر مىكرد . . . يكى از پايگاههاى ديگر نويسندگى ، توقيع است و آن چنانست كه كاتب در حضور سلطان ، هنگامى كه مجالس فرمان دادن و حل و عقد امور تشكيل مىشود مىنشيند و احكام و دستورهائى را كه پادشاه با موجزترين و بليغ‌ترين الفاظ بر وى القا مىكند بر نامه‌ها و شكايات مىنويسد . . .\r\nتوقيع‌گوى بايد از بلاغت و سخنورى حظى وافر داشته باشد . . . جعفر بن يحيى به روى شكايت‌نامه‌هائى كه در برابر رشيد مىگذاشتند توقيع مىنوشت و آنها را به خدايگان عرايض و\r\n\r\n\r\n","description":"","footnote":"\r\n( 1 ) . كتاب الوزراء جهشيارى ، مقدمهء ناشران ، ص 29 به بعد .\r\n","page_name":" 450 ","page_number":450},
  {"content":"\r\n\r\nشكايات رد مىكرد و توقيعات وى به حدى شيوا و رسا بود كه در به دست آوردن آنها ، ميان خداوندان بلاغت ، به منظور آگاهى بر فنون شيوائى و بلاغت رقابت و همچشمى پديد آمده بود ، چنان كه گويند هرعريضه‌اى كه توقيع او بر آن بود به يك دينار خريد و فروش مىشد . . . خدايگان اين ديوان . . . بايد اصول علوم را بداند و مورد مطالعه قرار دهد زيرا در مجالس پادشاهان . . .\r\nاين گونه مسايل پيش مىآيد و او را بدين وامىدارند كه با آداب معاشرت پادشاهان آشنا باشد و رسوم ايشان را رعايت كند . . . » عبد الحميد كاتب طى نامهء مشروحى خطاب به ارباب قلم مىنويسد ، كسى كه به اين كار خطير و ظريف اشتغال مىورزد « بايد در حال بردبارى بردبار و در هنگام قضاوت فهيم و دانا و در موقع اقدام مبارز و دلاور و گاه عقب‌نشينى نيك‌دوربين و احتياطكار باشد ، پاكدامنى و داد و انصاف را برگزيند و خويش را بدانها بيارايد ، هنگام طرح رازها ، رازدار و در سختيها و شدايد وفادار باشد ، مصائب و ناگواريها را كه ممكن است پيش آيد پيش‌بينى كند و بر رموز آنها آگاه باشد ، كارها را به هنگام خود انجام دهد و حوادث را در جايگاه خود دريابد ، بايد در هريك از فنون و شعب دانش بينديشد و آنها را نيك فراگيرد و اگر نتواند آنها را كاملا بياموزد بايد باندازه‌اى كه او را بس باشد از خرمن دانشها خوشه‌چينى كند ، به نيروى خرد و تربيت نيكو و تجربه‌اندوزى فراوان ، بايد هرامرى را پيش از روى دادن ، و فرجام هركارى را پيش از انجام دادن بشناسد ، پس سزاست كه براى روبرو شدن با هرامرى بسيج آن را فراهم سازد و خود را در برابر آن مجهز كند . . . » « 1 »\r\nدر جاى ديگر مىنويسد : « و هرگاه يكى از شما نويسندگان به هم‌نشينى سلطانى برگزيده شويد ، بايد طبايع و عادت او را بيازماييد ، و همين‌كه خصال نيك و بد او را شناختيد ، بايد او را بر آنچه با نيكى سازگار است يارى دهيد ، و با تدبير دقيق و لطايف حيل و بهترين وسيله‌ها بكوشيد او را از تمايلات زشت و خصال بد منصرف كنيد . مىدانيد كه رام‌كنندهء چارپايان اگر بخواهد در سياست خود بصير باشد ، به جستجوى شناختن خويهاى آنها مىپردازد . كسانى كه به كار سياست مشغولند . . . بايد با خدايگان خويش به رفق و مدارا رفتار كنند و كژيهاى كار او را راست و مستقيم سازند . » سپس به ارباب قلم و سياستمداران مىگويد : « . . . نبايد هيچيك از شما در وضع مجلس و جامه و مركوب و خوراك و آشاميدنى دنيا و خادمان و ديگر امور گوناگون از اندازهء شايسته و لازم آن تجاوز كنيد . . . براى پاكدامنى خويش ، از ميانه‌روى و اقتصاد يارى جوئيد و از تلف‌كاريهاى اسراف و بدفرجامى تجمل‌خواهى و نازپروردگى بپرهيزيد ، چه اين دو شيوه فقر و بينوائى به بار مىآورد و بزرگان را دچار خوارى مىكند . » « 2 »\r\nعوفى نيز در جوامع الحكايات به ارزش مقام دبيرى اشاره مىكند : « . . . هيچ صناعتى از حرفت دبيرى شريفتر نيست كه دبيران محرم اسرار ملوك و ناظم امور دولتها باشند و آنك به نوك اقلام\r\n\r\n\r\n","description":"","footnote":"\r\n( 1 ) . مقدمهء ابن خلدون ، ترجمهء محمد پروين گنابادى ، ج 1 ، ص 485 به بعد ( به اختصار ) .\r\n( 2 ) . همان ، ص 392 .\r\n","page_name":" 451 ","page_number":451},
  {"content":"\r\n\r\nخود كفايت كنند به جد و حسام مكفى نشود . . . » « 1 » سپس عوفى راجع به صناعت دبيرى و نوادر كارهاى دبيران حكاياتى نقل مىكند .\r\nاكنون ديوان رسائل را از نظر تاريخى بررسى مىكنيم !\r\nفن دبيرى - « فن دبيرى و انشاء رسائل ديوانى در ادبيات ايران پس از اسلام به صورت رشته‌اى مخصوص از فنون سخن تجلى كرده است . شايد بتوان نخستين دبير رسمى دربار ملوك ايران پس از اسلام را محمد بن وصيف دبير رسائل يعقوب صفارى دانست . پس از وى در قرن چهارم دبيران نامبردار همچون ابو نصر مشكان صاحب‌ديوان رسالت سلطان محمود غزنوى و پسرش سلطان مسعود ، و همچنين شاگرد او ابوالفضل محمد بن حسين بيهقى ، دبير ديوان رسايل محمود و مسعود پديد آمده‌اند كه انشاء ترسل را در فارسى به مقامى عالى از فصاحت و بلاغت و آنچه لازمهء سياست در سخن است رسانيده‌اند .\r\nاما تدوين منشآت فارسى و جمع و تأليف آن به وسيلهء خود يا ديگران ، هرچند تا آنجا كه اطلاع داريم از دوران غزنويان و به وسيلهء بيهقى آغاز گشته ، لكن مىتوان گفت كه مانند ساير علوم و فنون در اواخر عهد سلجوقيان به كمال خود رسيده است .\r\nبه‌هرحال نمونه‌هايى كه از منشآت دبيران فارسى پيش از اين عهد باقيمانده ، آثارىست كه از خلال كتابهاى تاريخ در ضمن بيان حوادث نقل شده است .\r\nقديمىترين ديوان رسايل كه اكنون در دست داريم ، مجموعه‌هايى است كه دو دبير عالىمقام اواسط قرن ششم هجرى از منشآت خويش ، جمع و تأليف نموده‌اند .\r\nرشيد الدين دبير مشهور خوارزمشاهيان و ديگرى همكار معاصر وى منتخب الدين بديع اتابك جوينى منشى و صاحب‌ديوان انشاء سلطان سنجر كه منشآت ديوانى و اخوانيات خود را در مجموعه‌اى به نام عتبة الكتبه گرد آورده است . پس از اين دو دبير ، تدوين منشآت شايع و معمول گشت و در هرعصر مجموعه‌هايى از منشآت ترسل جمع و تأليف مىگرديد . » « 2 »\r\nبه طور كلى در نامه‌هاى رسمى « سلطانيات » نويسنده مكلف است مصالح و منافع سياسى مخدوم خود را از نظر دور ندارد ، اما « در اخوانيات و نامه‌هاى خصوصى و دوستانه مجال سخن وسيع است . نكته‌گوئى ، غزلسرائى ، گله‌گزارى ، لطيفه‌پردازى ، مزاح ، ايراد اشعار طولانى ، نكته‌سنجيهاى ادبى همهء اينها راه دارد .\r\n« رشيد ، نه تنها در نامه‌هاى رسمى و سياسى كه از طرف شاه مىنوشته بلكه در نامه‌هاى شخصى خود نيز ، همواره ملاحظات عاقلانه و مآل‌انديشيهاى بخردانه را داشته و چنان كه شايسته دبير دربارى است ، زمام سخن را پيوسته در دست خود داشته و اضطراب احوال و تبديل حوادث را مدنظر گرفته و عواقب محتمله را پيش‌بينى مىكرده . و درباره روز مبادا مىانديشيده\r\n\r\n\r\n","description":"","footnote":"\r\n( 1 ) . جوامع الحكايات ، محمد عوفى به اهتمام محمد رمضانى ، ص 259 .\r\n( 2 ) . دكتر قاسم تويسركانى ، نامه‌هاى رشيد الدين وطواط ، دانشگاه تهران ، 1338 .\r\n","page_name":" 452 ","page_number":452},
  {"content":"\r\n\r\nاست ، و شايد گرفتارى او بر اثر دو بيتى كه در پاسخ انورى دربارهء تسخير هزار اسب ، به تعريض بر سلطان سنجر گفته بود ، بيشتر مايهء تنبيه و اعتياد وى به تحفظ و احتياط گرديده است . » « 1 »\r\nناگفته نماند كه در ميان دبيران و مترسلان ايران بعد از اسلام خواجه ابو نصر مشكان مقام و موفقيت ممتازى دارد ، تا جائى كه ابو الفضل بيهقى مورخ فحل و دبير نامدار عصر غزنويان ضمن توصيف نامه‌هائى كه بين مسعود و خليفهء بغداد ردوبدل شده ، به مقام شامخ استاد خود اشاره مىكند و او را « امام روزگار » در فن دبيرى مىشمارد !\r\n« استادم خواجه بو نصر نسخت نامه بكرد نيكو بغايت چنان كه او دانستى كرد كه امام روزگار بود در دبيرى . . . » « 2 »\r\nاستاد فقيد مجتبى مينوى مىنويسد : « اداره امور كشورى در عهد سلاطين ترك با ايرانيان بود كه ايشان را تاجيك ( كلمه‌اى تركى ، كه به فارسى تاژيك و تازيك شده است ) مىناميدند و از عهد غزنويان بر همين قاعده مىرفتند و هرقسم كار دربارى و ديوانى مثل نويسندگى مشرفى و صاحب بريدى و استيفاء و نيابت و وكيلدرى و وزارت در همه نقاط مملكت چه در مركز و چه در ولايات و چه در نزد امراى ترك بدون استثنا به تازيكان مفوض بود ، بعضى از اين وزرا ، زبان تركى هم ياد گرفته بودند ، ولى لازم نبود . عربى و فارسى و آداب و رسوم و قوانين و اوضاع مملكتى را ايشان مىدانستند و تركان فقط به كارهاى لشكرى و غارت و تاخت‌وتاز و مصادره كردن اموال و كشتن كسانى كه مقصر شناخته مىشدند و امورى از اين قبيل مىپرداختند ، از تاريخ يمينى گرفته تا جامع التواريخ و مابعد آن هركتابى را كه در باب تاريخ و احوال مملكت نوشته شده است بخوانيد جز اين نمىيابيد . . . » « 3 »\r\nبه نظر آقاى دانش‌پژوه ، « هنر دبيرى و نويسندگى اسلامى و ايرانى ، گذشته از پيوندى كه با خطابه و بلاغت دارد . . . از فرهنگ و ادب ايرانى و يونانى نيز ريشه گرفته است . . . دربارهء تاريخ نويسندگان و دبيران ديوانهاى اسلامى ، از كتاب الوزراء و الكتاب ابو عبد اللّه جهشيارى . . . بهرهء بسيار مىتوان برد . او مىنويسد كه نويسندگان ايرانى پيش از اسلام چند گروه بودند و پادشاهان ايران را دو ديوان خراج و نفقات بود . و چهار انگشترى . و نويسندگان و دبيران را پوشاكى جداگانه بود جز لباس جنگجويان و سپاهيان . و دبيران را ترجمان پادشاه مىخواندند . در آن روزگار رسم چنين بود كه دبيران نوخاسته و نوكار را . . . مىآزمودند و هوش آنان را مىسنجيدند .\r\nهركه را مىپسنديدند ، نامش را به پادشاه مىگفتند . . . پادشاه مىفرمود كه آنان را به ميان كاركنان ديوان ببرند و به كارش بگمارند . . . پادشاهان دبيران را برترى مىنهادند . . . و دبيران هوشمند را به پايگاه بلندترى مىرسانيدند و مىگفتند دبيرانند كه كارها را به سامان مىرسانند و كمال\r\n\r\n\r\n","description":"","footnote":"\r\n( 1 ) . همان كتاب ، ص 130 و 132 .\r\n( 2 ) . تاريخ بيهقى ( فياض ) ص 389 .\r\n( 3 ) . سيرت جلال الدين منكبرنى ، به اهتمام استاد مينوى ، ص فو به بعد .\r\n","page_name":" 453 ","page_number":453},
  {"content":"\r\n\r\nشهريارى و آبروى پادشاهىاند . . . » « 1 »\r\nبه نظر بارتولد محقق و مورخ نامدار شوروى ، « ديوان عميد الملك ، محتملا همان ديوان الرسائل يا ديوان انشاء است . از ديوان اخير الذكر در تأليفات مورخان غالبا ياد شده است و حتى در زمان سامانيان نيز به اين اصطلاح برمىخوريم . در تأليف بيهقى ، رئيس ديوان رسائل لقب خواجه عميد دارد و وى يكى از مأموران بلندپايه و عمدهء مملكت بوده است . » « 2 »\r\nابو الفضل بيهقى تا سال 431 كه استادش ابو نصر مشكان حيات داشت ، به كار ترسل در دربار محمود ادامه مىداد . چون ابو نصر درگذشت و ابو سهل زوزنى به رياست ديوان رسايل رسيد ، بيهقى كه طرز رفتار و روش سياسى و اخلاقى زوزنى را نمىپسنديد ، شرحى به سلطان مسعود نوشت و از شغل دبيرى استعفا كرد . پس از آنكه نامهء بيهقى را سلطان مسعود قرائت كرد ، به خط خود خطاب به بيهقى نوشت : « . . . اگر بو نصر گذشته شد ، ما بجائيم و ترا به حقيقت شناخته‌ايم ، اين نوميدى بهر چراست . » سپس بيهقى مىنويسد : « . . . من بدان جواب خداوند زنده و قويدل شدم و بزرگى اين پادشاه و چاكردارى بدانجاى بود كه در خلوت كه با وزير داشت ابو سهل را گفت ابو الفضل شاگرد تو نيست ، او دبير پدرم بوده است و معتمد ، وى را نيكودار ، اگر شكايتى كنى همداستان نباشم ، گفت فرمانبردارم . پس وزير را گفت بوالفضل را به تو سپردم از كار وى انديشه‌دار ، وزير پوشيده با من اين بگفت و مرا قويدل كرد . » « 3 »\r\nبيهقى در وصف مقام و منزلت علمى و اخلاقى ابو نصر مشكان استاد خود مىنويسد : « . . . چه بود كه اين مهتر نيافت از دولت و نعمت و جاه و منزلت و خرد روشن‌رايى و علم و سى سال تمام محنت بكشيد كه يك روز دل خوش نديد و اخبار و احوالش آن است كه در مقامات ( محمودى ) و در تاريخ بيايد . و اما بحقيقت ببايد دانست كه ختمت الكفاية و البلاغة و العقل به ، و او اولىتر است بدانچه جهت ابو القاسم اسكافى دبير رحمة اللّه عليه گفته‌اند ، شعر :\r\n الَم تَرَ ديوان الرسائل عُطلَت * بفقدانه اقلامه و دفاتره \r\nو چون مرا عزيز داشت ، و نوزده سال در پيش او بودم عزيزتر از فرزندان وى و نواختها ديدم و نام و مال و جاه و عز يافتم ، واجب داشتم بعضى از محاسن و معالى وى كه مرا مقرر گشت بازنمودن و آن را تقرير كردن ، و از ده يكى نتوانستم نمود ، تا يك حق را از حقها كه در گردن من است بگزارم . . . روزگار اين مهتر به پايان آمد . . . قلم را لختى بر وى بگريانم . . . تا تشفى باشد مرا و خوانندگان را . » « 4 »\r\n\r\nهمكاران بيهقى\r\n: بوسهل زوزنى بر خلاف ابو نصر مشكان در هنر دبيرى پياده بود يعنى در اين رشته استادى و مهارتى نداشت . كارهاى اساسى ديوان رسالت به قلم تواناى بيهقى سامان\r\n\r\n\r\n","description":"","footnote":"\r\n( 1 ) . دانش‌پژوه ، « دبيرى و نويسندگى » مجلهء هنر و مردم ، اسفند 49 . ( به اختصار )\r\n( 2 ) . تركستان‌نامه ترجمهء كريم كشاورز ، ص 495 .\r\n( 3 ) . تاريخ بيهقى ، فياض ، ص 801 .\r\n( 4 ) . همان ، ص 794 به بعد .\r\n","page_name":" 454 ","page_number":454},
  {"content":"\r\n\r\nمىگرفت ، سلطان مسعود در بحرانىترين ايام حكومت ، روزى از بيهقى مىپرسد : « مرا سوى خانان ترك چه بايد نبشت ؟ گفتم خداوند چه فرمايد ؟ گفت دو نسخت كرده‌اند بو الحسن عبد الجليل و مسعود ليث بدين معنى ، ديده‌اى ؟ گفتم « نديده‌ام و هردو آنچه نبشتند خياره باشد » بخنديد و دوات‌دارى را گفت اين نسخها بيار ، بياورد ، تأمل كردم ، الحق جانب خداوند سلطان نيك نگاه داشته بودند و ستايشها كرده . . . و اين دو آزاده‌مرد هميشه با بو سهل مىخنديدى كه دندان تيز كرده بودند صاحب‌ديوانى رسالت را و عسرت او مىجستند و هرگاه از مضايق دبيرى چيزى بيفتادى ، و امير سخنى گفتى ، گفتندى : « بو سهل را بايد گفت تا نسخت كند كه دانستندى كه او درين راه پياده است و مرا ناچار مشت مىبايستى زد و مىزدمى » « 1 » از گفتار بيهقى پيداست كه بو سهل زوزنى رقيبان و مدعيانى داشته ، ولى مدير و گردانندهء واقعى ديوان رسالت از اواخر عصر محمود تا پايان امارت مسعود ، ابو الفضل بيهقى بوده است .\r\nراجع به مفادنامه‌ها و منشورها و مسائل مهم سياسى امير ( يا سلطان ) با نخست‌وزير « خواجه بزرگ » و رئيس ديوان انشاء و ديگر صاحبنظران بحث و گفتگو مىكرد ، ابو الفضل بيهقى ضمن گفتگو از ماجراى تركمانان مىنويسد كه بو نصر مشكان مأمور نگارش‌نامه‌ها بود « امير پس از رفتن وى . . . مرا خواند ، گفت رقعتى از خويشتن بنويس به وى و بگوى كه امشب آن نامه‌ها را كه فرموده‌ايم نسخت بايد كرد و بياض نبايد كرد تا فردا در نسخت تأمل كنيم و با خواجه اندر آن باب رأى زنيم ، آنگاه آنچه فرمودنى است فرموده آيد . » « 2 »\r\nوضع دبيران - پس از روى كار آمدن احمد عبد الصمد تغييراتى در كارمندان ديوان رسائل پديد آمد بنا به نوشتهء بيهقى « . . . بو محمد قاينى دبير را كه از دبيران خاص او بود و در روزگار محنتش دبيرى خواجه ابو القاسم كثير مىكرد . . . و ابراهيم بيهقى دبير را كه به ديوان نامى بود ، خواجه اين دو تن را بخواند و گفت دبيران را ناچار فرمان نگاه بايد داشت و اعتماد من بر شما آن است كه بود ، فردا به ديوان بايد آمد و به شغل كتابت مشغول شد و شاگردان و محرران را بياورد .\r\nگفتند فرمان برداريم . و بو نصر بستى دبير كه امروز برجاى است ، مردى سديد و دبيرى نيك و نيكوخط ، به هندوستان خواجه را خدمتها كرده بود . . . وى را بنواخت و بزرگ شغلى فرمود . » « 3 »\r\nهمانطور كه غزنويان از سازمان ادارى و آئين مملكتدارى سامانيان تقليد و تبعيت كردند سلاجقه نيز پس از آنكه به خراسان دست يافتند از آغاز كار به دستيارى دبيران و منشيان دستگاه غزنوى ، پيروزى خود را به اطراف اعلام كردند ، بيهقى مىنويسد : « طغرل بر تخت بنشست و همه اعيان بيامدند و به اميرى خراسان بر وى سلام كردند . » سپس مىگويد ضمن غارت « . . . كاغذ و دويت‌خانه سلطانى گرد كردند و بيشتر ضايع شده بود نسختى چند و كتابى چند يافتند و بدان شادمانگى نمودند و نامه‌ها نبشتند به خانان تركستان و پسران على تكين و عين الدوله و همه\r\n\r\n\r\n","description":"","footnote":"\r\n( 1 ) . همان ، ص 844 .\r\n( 2 ) . تاريخ بيهقى ، ص 511 .\r\n( 3 ) . بيهقى ، فياض ص 192 به بعد .\r\n","page_name":" 455 ","page_number":455},
  {"content":"\r\n\r\nاعيان تركستان به خبر فتح ، و نشانهاى دويت‌خانه‌ها و علمهاى لشگر فرستادند با مبشران . و آن غلامان بىوفا را كه آن ناجوانمردى كردند بسيار بنواختند . » « 1 »\r\nراجع به مقام و ارزش قلم ، ادبا و صاحبنظران از ديرباز سخنهاى جالب و دلنشين گفته‌اند .\r\nفردوسى را مكرر در اشعار خود به مقام والاى « دبيرى » اشاره است .\r\nچنان كه از قول بزرگمهر در پيرامون مقام « سخن » و ارزش دبيرى چنين مىگويد :\r\n سخن‌سنج و دينارگنجى مسنج ، * كه بر دانشى مرد ، خواراست گنج\r\nگزين كن از ايوان يكى مرد پير * خردمند و گويا و گرد و دبير\r\nاگر شاه باشد بدين دستگير * كه اين پاك‌فرزند گرد دبير\r\nدبيرى بياموز فرزند را * چو هستى بود خويش و پيوند را\r\nدبيرى رساند جوان را به تخت * شود ناسزا زو سزاوار بخت\r\nدبيرى است از پيشه‌ها ارجمند * وزو مرد افكنده گردد بلند\r\nچو با آلت و رأى باشد دبير * نشيند بر پادشه ناگزير\r\nبلاغت چو با خط فراز آيدش * به انديشه معنى بيافزايدش\r\nز لفظ آن گزيند كه كوتاه‌تر * به خط آن نمايد كه دلخواه‌تر\r\nخردمند بايد كه باشد دبير * همان بردبار و سخن يادگير\r\nبه هركار دستور بد بر ز مهر * دبير جهان‌ديدهء خوب‌چهر \r\n( شاهنامه )\r\nفرخى در پيرامون ارزش قلم چنين مىگويد :\r\n نيايد آن‌كه ز نوك قلم پديد آيد * ز ذوالفقار على و ز تيغ رستم زر\r\nقلم به ساعتى آن كارها تواند كرد * كه عاجز آيد از آن كارها قضا و قدر\r\nقلم بود كه ز جايى به تو سخن گويد * كه مرغ اگر ز برش بگذرد ، بريزد پر\r\nملوك را گه و بىگاه پيش دشمن خويش * قلم به منزلهء لشكرى بود بىمر\r\nبسا سپاه‌گرا ، تا كه در زمانه شدند * ز جنبش قلمى تارومار و زيروزبر\r\nملوك را قلم و تيغ برترين سهمىست * بترسد از قلم و تيغ شير شرزهء نر\r\nبناى ملك به تيغ و قلم كنند قوى * بدين دو چيز بود ملك را شكوه و خطر\r\nهمه شهان و بزرگان و خسروان جهان * بدين دو چيز جهان را گرفته سرتاسر \r\n( فرخى )\r\n با قلم چون‌كه تيغ يار كنى * در نمانى ز ملك هفت‌اقليم \r\n( ابو حنيفه اسكافى )\r\n\r\n\r\n","description":"","footnote":"\r\n( 1 ) . همان ، ص 843 .\r\n","page_name":" 456 ","page_number":456},
  {"content":"\r\n\r\n . . . به‌خنديد و گفت آن نه شكل من است * و ليكن قلم در كف دشمن است \r\n( سعدى )\r\nاگر شمشير و قلم نيستى اين جهان به پا نيستى ( از نصيحة الملوك غزالى ) .\r\nابن خلدون ضمن بحث در پيرامون تفاوت شمشير و قلم در دولتها ، مىنويسد : « بايد دانست كه شمشير و قلم هردو ابزار و وسايل خدايگان دولت است كه در فرمانروائى خويش از آنها يارى مىجويد ، ولى در آغاز تشكيل دولت و هنگامى كه هنوز مردم كشور ، كاملا مسخر فرمان دولت نشده‌اند نياز پادشاه به شمشير بيشتر است . اما در اواسط دولت . . . يارىگر او قلم است و نياز فراوانى بدان پيدا مىكند تا آن را در راه مقاصدش به كار برد و ديگر به شمشير حاجتى ندارد . . .\r\nمگر آنكه غائله‌اى روى دهد يا رخنه‌اى به كشور راه يابد . » « 1 »\r\n\r\nدر پيرامون دبيرى\r\n: دبير ، نويسنده ، كاتب ، منشى ، اديب ، قلم‌زن از ديرباز عنوان و لقب كسانى بود كه در دربار سلاطين يا در سازمانهاى دولتى و ديوانى يا به طور آزاد و به سائقه ذوق شخصى به هنر نويسندگى اشتغال داشتند . صاحب تاريخ عقد العلى در اين رباعى در پيرامون عواقب شوم وزيرى و دبيرى چنين مىگويد :\r\n از وزر بترسم و وزيرى نكنم * ميرم به گرسنگى و ميرى نكنم\r\nبا آنكه دو جاه است و دو حضرت در يزد * در قعر دو بئر من دبيرى نكنم \r\nبه طورى كه از متون تاريخى و سنگ نبشته‌ها برمىآيد ، دبير واژه‌اى است بسيار قديمى كه از قرنها پيش از ميلاد مسيح در يادگارهاى ديوانى و دربارى و دولتى عهد باستان به چشم مىخورد .\r\nدر كتاب حدود العالم مىخوانيم :\r\n« در اين ناحيت جبال ناحيتى است بسيار كشت و برز ، و آبادان و جاى دبيران و اديبان و بسيار نعمت . . . »\r\nابو الفضل بيهقى گويد :\r\n« . . . صدرى شهم ، فاضل ، دبير و با كمال و خرد است . . . » بيهقى - اديب ، ص 396\r\n گر گشته‌اى دبير ، فروخوانى * اين خطهاى خوب معما را \r\n( ناصرخسرو )\r\n قلم به دست دبيرى به از هزار درم * مثل زدند دبيران مفلس مسكين \r\n( سوزنى )\r\n« مأمون رضا ( ع ) را گفت ترا وزيرى و دبيرى بايد كه از كارهاى تو انديشه دارد » .\r\n( بيهقى ، ص 137 )\r\n\r\n\r\n","description":"","footnote":"\r\n( 1 ) . مقدمهء ابن خلدون ، ج 1 ، ص 507 .\r\n","page_name":" 457 ","page_number":457},
  {"content":"\r\n\r\nواژهء « دفتر » نيز مانند واژه‌هاى « فرهنگ » و « دبير » از واژه‌هاى دانشى و ديرسال فرهنگ ايران است .\r\nبه چند نمونه از شاهنامهء فردوسى و آثار شاعران ديگر اشاره مىكنيم :\r\n كه اين نامه را دست پيش آورم * ز دفتر به گفتار خويش آورم\r\nبه پيوستم اين نامهء باستان * پسنديدم از دفتر راستان\r\nچو از دفتر اين داستانها بسى * همى خواند خواننده با هركسى\r\nيكى دفترى ديد پيش اندرش * نبشته كليله بر آن دفترش\r\nچنين خواندم امروز در دفترى * كه زنده است جمشيد را دخترى \r\n بشوى اوراق اگر همدرس مايى * كه علم عشق در دفتر نباشد \r\n( حافظ ) « 1 »\r\nمسعود سعد و پدرش از ديوانيان و ارباب قلم بودند .\r\n شصت سال تمام خدمت كرد * پدر بنده سعد بن سلمان\r\nكه به اطراف بود ، از اعمال * كه به درگاه بود از اعيان \r\nو دربارهء فعاليت بدفرجام ديوانى خود مىگويد :\r\n چون پيرهن عمل بپوشيدم * بگرفت بلاى بد گريبانم\r\nآتش شغل من نجسته هنوز * دود عزلم برآمد از روزن \r\nناصرخسرو در وصف دبيران گويد :\r\n اى زده تكيه بر بلند سرير * بر سرت خَزّو ، زير پاى حرير\r\nشاعر اندر مديح گفته تو را * كه اميرا ، هزار سال ممير\r\nملك ار استوار كردستى * به وزيرى دبير و باتدبير\r\nخلل از ملك چون شود زايل * جز براى وزير و شيخ و امير\r\nپادشه را دبير چيست زبان * كه سخنهاش را كند تحرير\r\nنيست بر عقل مير هيچ دليل * راهبرتر ز نامه‌هاى دبير\r\nزين دبيرى مباش غافل هيچ * پند پيرانه از پدر بپذير \r\nاسدى طوسى در چند بيت نظر خود را دربارهء « دستور » و « حاجب » و « دبير » بيان مىكند :\r\n كهن‌دار دستور و فرزانه راى * به هركار يكتادل و رهنماى\r\nخردمند كن حاجب خوب كار * طرازندهء درگه و بزم و بار\r\nنكو خط و داننده بايد دبير * شمارنده چابك دل و يادگير \r\n\r\n\r\n","description":"","footnote":"\r\n( 1 ) . دكتر محمود بختيارى ، زمينهء فرهنگ و تمدن ايران ، ص 240 .\r\n","page_name":" 458 ","page_number":458},
  {"content":"\r\n\r\n\r\nمقام و ارزش دبير و نديم\r\n: مسعودى مىنويسد : « وقتى به حكومتى رفتى ، ببين دبير تو كيست ، زيرا آنها كه از تو دورند مقام ترا از دبيرت شناسند و هم عقل حاجب خويش را امتحان كن كه واردان پيش از آن‌كه تو را ببينند از رفتار حاجبت درباره تو قضاوت كنند ، همدم و نديم خويش را از مردم بزرگ انتخاب كن كه مرد را همنشينانش قياس مىكنند . » وقتى دبيرى با نديمى مفاخره كرد ، دبير گفت : « من يارم و تو سربار ، من براى كارهاى جديم و تو براى شوخى ، من هنگام سختى به كار آيم و تو به وقت تفريح ، من به هنگام جنگ به كار آيم تو به وقت صلح . » نديم گفت : « من به وقت نعمت به كار آيم و تو به وقت نكبت ، من جزو خاصانم و تو اهل حرفه‌اى ، من مىنشينم و تو مىبايستى ، تو در قيد رسومى و من مىنويسم . . . من شريك بزرگانم و تو كمك ايشان ، من همدم سرانم و تو ابزار دست ايشان ، مرا نديم از آن‌رو گفته‌اند كه از مفارقتم ندامت برند . » « 1 »\r\n\r\nذو القلمين\r\n: بيهقى در تاريخ گرانقدر خود از سه لقب به تفصيل سخن گفته است .\r\n« در ذو الرياستين كه فضل سهل را گفتند و ذو اليمينين كه طاهر را گفتند و ذو القلمين كه صاحب‌ديوان رسالت بود ، قصه‌اى دراز بگويم تا اگر كسى نداند او را معلوم شود .\r\nچون محمد زبيده كشته شد و خلافت به مأمون رسيد . . . فضل سهل وزير خواست كه خلافت از عباسيان بگرداند و به علويان آرد ، مأمون را گفت نذر كرده بودى به مشهد من ( يعنى در حضور من ) و سوگندان خورده كه اگر ايزد تعالى شغل برادرت كفايت كند و خليفت گردى ، وليعهد از علويان كنى ، و هرچند برايشان نماند تو بارى از گردن خود بيرون كرده باشى . مأمون گفت سخت صواب آمد . كدام كس را وليعهد كنم ؟ گفت على بن موسى الرضا كه امام روزگار است . . . فضل گفت امير المؤمنين را به خط خويش ملطفه بايد نبشت . . . رضا را سخت كراهيت آمد و دانست آن كار پيش نرود اما هم تن درداد ، از آن‌كه از حكم مأمون چاره نداشت و پوشيده و متنكر به بغداد آمد . . . مأمون او را وليعهد كرد و علمهاى سپاه برانداخت و سبز كرد و نام رضا بر درم و دينار و طراز جامها نبشتند و مأمون ، رضا را گفت ترا وزيرى و دبيرى بايد كه از كارهاى تو انديشه دارد . او گفت يا امير المؤمنين ، فضل سهل بسنده ( يعنى كافى ) باشد كه او شغل كدخدايى ترا تيمار دارد و على سعيد صاحب‌ديوان رسالت خليفه كه از من نامها مىنويسد مأمون را اين سخن خوش آمد و مثال داد ، اين دو تن را . تا اين شغل كفايت كنند . فضل را ذو الرياستين از اين گفتندى و على سعيد را ذو القلمين . » « 2 » جهشيارى مىنويسد : « رشيد خواست خاتم خلافت را كه بر عهدهء فضل بود به جعفر واگذار كند ، به يحيى بن سليمان گفت : من مىخواهم\r\n\r\n\r\n","description":"","footnote":"\r\n( 1 ) . مروج الذهب ، پيشين ، ج 2 ، ص 429 .\r\n( 2 ) . تاريخ بيهقى ، به تصحيح فياض ، ص 140 .\r\n","page_name":" 459 ","page_number":459},
  {"content":"\r\n\r\nبراى اين منظور فرمانى صادر كنم كه حاكى از عزل فضل نباشد . او از جانب رشيد به يحيى بن خالد نوشت : امير المؤمنين تصميم گرفته است خاتم خلافت را از دست راست تو به دست چپت انتقال بدهد . » « 1 »\r\nيحيى بن خالد مىگفت : مردم بهترين چيزى را كه مىشنوند مىنويسند و بهترين آنچه را كه مىنويسند از بر مىكنند . . . بلاغت آنست كه هرقومى با آنچه مىفهمد سخن بگويد ، او به منشيان خود مىگفت : « اگر بتوانيد نوشتجات خود را ، مانند فرامين مختصر كنيد بهتر است همين شيوه را به كار بريد . » « 2 »\r\n\r\nنظر عمر بن عبد العزيز در شيوهء نويسندگى\r\n: قبل از عباسيان عمر بن عبد العزيز كه شريفترين خلفاى اموى است « براى احتراز از به كار بردن طومار ، دستور داده بود خطها را جمع و نزديك به هم بنويسند و نامه‌هايش تقريبا به اندازهء يك وجب بود . . . به عاملى كه به او نامه نوشته و تقاضاى كاغذ نموده بود نوشت : قلم خودت را نازك و بيانت را كوتاه كن تا كاغذهاى موجود برايت كفايت كند . » « 3 »\r\n\r\nانواع انگشترى\r\n: مسعودى در مروج الذهب مىنويسد : « پرويز نه انگشتر داشت كه در امور ملك به كار بود . يكى انگشتر نقره كه نگينى ياقوت سرخ و نقش صورت شاه داشت ، و وصف شاه را در اطراف آن نوشته بود . . . و نامه‌ها و سجلات را با آن مهر مىكردند . انگشتر دوم نگين عقيق داشت و نقش آن « خراسان آزاد » بود و حلقهء طلا داشت و يادداشتها را با آن مهر مىزدند .\r\nانگشتر سوم نگين جزع داشت . . . جوابهاى چاپار را با آن مهر مىزدند . و انگشتر چهارم نگين ياقوت گلى داشت . . . و حلقهء طلا داشت و حواله‌ها و نامه‌هاى عفو ياغيان و مجرمان را با آن مهر مىكردند ، انگشتر پنجم نگين ياقوت گلى داشت . . . و خزينهء جواهرات و بيت المال خاص و خزينهء زيور را با آن مهر مىكردند و نگين آن آهن چينى بود . انگشتر ششم نقش عقاب داشت و نامه‌هاى ملوك آفاق را با آن مهر مىكردند و نگين آن آهن چينى بود . انگشتر هفتم نقش « مگس » داشت و داروها و غذاها و بوهاى خوش را با آن مهر مىكردند . . . انگشتر هشتم نگين مرواريد داشت . . . نامه‌هايى كه دربارهء خونبها فرستاده مىشد با آن مهر مىكردند . انگشتر نهم آهن بود كه هنگام دخول حمام به دست مىكرد و نگين آن آبزن داشت . . . » « 4 »\r\n چو بر نامه بنهاد خسرو نگين * ستد گيو بر شاه كرد آفرين \r\n( فردوسى )\r\n\r\nانگشترى زنهار دادن\r\n: در روزگار قديم كه سلاطين و پادشاهان مىخواستند به كسى زينهار بدهند انگشترى خود را به او مىدادند :\r\n\r\n\r\n","description":"","footnote":"\r\n( 1 ) . كتاب الوزراء ، و الكتاب ترجمه ابو الفضل طباطبائى ص 265 .\r\n( 2 ) . همان كتاب ، ص 256 .\r\n( 3 ) . كتاب الوزراء ، و الكتاب جهشيارى ، ترجمهء طباطبائى ، ص 85 .\r\n( 4 ) . مروج الذهب ، پيشين ، ج 1 ، ص 272 .\r\n","page_name":" 460 ","page_number":460},
  {"content":"\r\n\r\nانگشتوانه - انگشترى و انگشتوانه چنان‌كه ديديم براى مسئولين و صاحب‌منصبان لشكرى و كشورى بهترين سند و نشانه بود ، بيهقى مىنويسد : « ده روز گذشته از جمادى الاولى ( 426 ه ) سه غلام‌سرايى رسيدند به بشارت فتح ، و انگشتوانه امير به نشان بياوردند كه از جنگ جاى فرستاده بود چون فتح برآمد ، كه امير ايشان را بتاخته بود و دواسبه بودند انگشتوانه را به سالار غلامان‌سرايى حاجب بكتغدى دادند بستد و بوسه داد و برپاى خاست و زمين بوسه داد و فرمود تا دهل و بوق بزدند . . . و سخت نادرنامه‌يى بود چنان كه وزير اقرار دارد كه بر آن جمله در معنى انگشتوانه نديده‌ام . . . » « 1 »\r\n دار ملك سرورى جستند خصمان لاجرم * بر سر اكنون كرده‌ها دارند سرها سر بسر\r\nطالب انگشترى زينهار است اين زمان * آن‌كه جست انگشترى ملك جم زين پيشتر \r\n( سلمان ساوجى )\r\n هركه لب بست از سخن با او كسى را كار نيست * مهر خاموشى كم از انگشتر زنهار نيست \r\nارزش خاتم و انگشترى - سلطان سنجر كه شهريارى عشرت‌طلب و امردباز بود گاه آلت دست شاهد پسران قرار مىگرفت چنان كه « قايماز كج‌كلاه يك‌بار كه سلطان مست بود و دست او را در دست داشت ، انگشترى شاه را از انگشت وى ربود ، و وزير سلطان را به اتكاء آن خاتم سر بريد ، چنان كه سنجر از رسوائى ، كه در آن كار بود ، جرأت نكرد آن اقدام قايماز را خودسرانه بخواند ، و پذيرفت كه كار به امر او انجام شده است . . . » « 2 » در كتب داستانى از جمله در جلد اول بختيارنامه به ارزش « توقيع » و « انگشترى » در امور سياسى و مالى كشور اشاره شده است :\r\n« بختيار دخل‌وخرج خزانه مرتب مىداشت . . . تا توقيع پادشاه نبودى يك درم به كس ندادى و تا انگشترى خاص نياوردندى هيچ مهر نگشادى . . . » « 3 »\r\n\r\nمحافظت انگشترى يا مهر\r\nابن خلدون مىنويسد : « و اما محافظت مهر يا انگشترى ( خاتم ) از جمله پايگاههاى پادشاه و وظايف دولتى است ، و مهر زدن بر نامه‌ها و چكها از جانب پادشاهان پيش از اسلام و پس از آن معروفست ، و در صحيحين ( مقصود صحيح بخارى و صحيح مسلم است ) آمده است كه پيامبر ( ص ) مىخواست نامه‌اى به قيصر بنويسد ، به وى گفتند مردم غير عرب نامه‌اى را كه مهر نشده باشد نمىپذيرند ، ازاين‌رو پيامبر انگشترى از سيم برگزيده و بر روى نگين آن نگاشت محمد رسول خداست ( محمد رسول اللّه ) - بخارى گويد سه كلمه مزبور را در سه سطر قرار داد و بدان نامه را مهر كرد و هم گويد هيچ‌كس مانند آن نتوانسته بود بنگارد و پس از پيامبر ابو بكر و عمر و عثمان بدان مهر ، نامه‌ها را مهر مىكردند ، ولى پس از چندى مهر مزبور از دست عثمان در چاه آريس فروافتاد و آن چاه آب\r\n\r\n\r\n","description":"","footnote":"\r\n( 1 ) . تاريخ بيهقى ، فياض ، ص 592 .\r\n( 2 ) . نه شرقى نه غربى - انسانى ، بررسى چند كتاب تاريخ از دكتر زرين‌كوب ، ص 414 .\r\n( 3 ) . بختيارنامه راحة الارواح ، تحرير دقايقى مروزى ، باهتمام دكتر ذبيح اللّه صفا ، ص 42 .\r\n","page_name":" 461 ","page_number":461},
  {"content":"\r\n\r\nفراوان داشت و قعر آن معلوم نشد ازاين‌رو عثمان اندوهگين شد و آن را به فال بد گرفت و مهر ديگرى نظير آن بساخت . » « 1 »\r\nدر كيفيت نقش اين مهر ( خاتم ) و چگونگى مهر كردن نامه‌ها با آن ، سخن بسيار گفته‌اند ، ابن خلدون براى نشان دادن ارزش مهر يا انگشترى در فعاليتهاى ديوانى مىنويسد : « رشيد هنگامى كه بر آن شد جعفر را به جاى برادرش فضل به وزارت برگزيند به يحيى بن خالد پدر آنان گفت : اى پدر ، من بر آن شده‌ام كه خاتم را از دست راستم به دست چپ خود تغيير دهم . و او از وزارت مجازا به كلمهء خاتم تعبير كرد زيرا علامت‌گذارى برنامه‌ها و چكها در آن روزگار از وظايف پايگاه وزارت بود ، و گواه بر صحت اطلاق خاتم برين معنى موضوعى است كه طبرى بدينسان نقل كرده است :\r\nمعاويه هنگامى كه براى صلح با حسن ( ع ) از در ملاطفت و مماشات درآمده بود نامهء سفيدى به وى فرستاد و پايان آن را مهر كرد و در نامهء ديگرى به وى نوشت : « در نامهء سفيدى كه ذيل آن را مهر كرده‌ام هرگونه شرايطى كه مىخواهى بنويس چه آن بسته به نظر تست . »\r\n. . . نخستين كسى كه بر نامه‌ها مهر ( ختم ) يعنى علامت گذاشت معاويه بود زيرا او براى عمرو بن زبير كه در كوفه بود صد هزار حواله داده بود . ولى عمرو نامه را باز كرد و صد را دويست كرد ، آنگاه زياد حساب آن را نزد معاويه فرستاد ، ولى معاويه انكار كرد و عمرو را فراخواند و زندانى كرد ، تا آنكه برادرش عبد اللّه آن را پرداخت و از آن پس معاويه ديوان خاتم را پديد آورد ، حكايت ياد كرده را طبرى آورده و در پايان آن گويد :\r\n« و در ديوان كسى را براى بستن نامه‌ها تعيين كرد در صورتى كه تا آنوقت نامه‌ها را استوار نمىبستند ، به عبارت ديگر براى نامه‌ها ترتيبى داد كه سربند داشته باشند .\r\nو ديوان خاتم عبارت از گروهى از نويسندگان است كه موظف به فرستادن نامه‌هاى سلطان و مهر كردن آنها يا به وسيلهء علامت‌گذارى و يا از راه سربند نهادن بر آنها هستند . . . » « 2 »\r\n\r\nمهر پادشاه\r\n: در مقدمهء كتاب الوزراء جهشيارى چنين مىخوانيم :\r\nخسروان ( پادشاهان ايران قبل از اسلام ) چهار مهر داشتند :\r\nبر مهر مخصوص جنگ و پاسبانى كلمهء « بردبارى » و بر مهر مخصوص ماليات و عمران كلمهء « تأييد » و بر مهر مخصوص بريد كلمهء « عجله و شتاب » و بر مهر رسيدگى به شكايات كلمهء « دادرسى » نقش بسته بود . « 3 »\r\n\r\nنبوغ و استادى جعفر برمكى\r\n: جهشيارى در كتاب الوزراء ضمن توصيف دوران خلافت هارون الرشيد در مورد جعفر برمكى مىنويسد :\r\n« جعفر » مردى فصيح و نويسنده بود : دستورى را كه مىنوشت نسخه‌بردارى مىشد و ديگران آنها را مىآموختند . على بن عيسى بن يزدانى نقل مىكند ، او روزى در مجلس شكايات نشست و بيش از يك هزار دستور نوشت . سپس نامه‌هايش ميان عمال و قضات و نويسندگان و دبيران و\r\n\r\n\r\n","description":"","footnote":"\r\n( 1 ) . مقدمهء ابن خلدون ، ص 522 .\r\n( 2 ) . همان از ص 524 به بعد .\r\n( 3 ) . كتاب الوزراء جهشيارى ، ترجمهء طباطبايى ، پيشين ، ص 29 .\r\n","page_name":" 462 ","page_number":462},
  {"content":"\r\n\r\nديوانها ، توزيع شد . در توقيعات او هيچ تكرارى ديده نمىشد و چيزى بر خلاف واقع و حق به نظر نمىرسيد .\r\n« ثمامة بن اشرس گفت : جعفر بن يحيى در سخن‌گويى فصيحترين مردم بود ، او در كلام خود آرامش و متانت و اختصار و شيرينى را درهم آميخت . « 1 »\r\n\r\nارزش دبيران به نظر غزالى\r\n: « دانايان گفته‌اند كه هيچ‌چيز بزرگوارتر از قلم نيست كه همهء كارهاى گذشته را به وى باز توان آورد : از جمله بزرگوارى قلم آن است كه ايزد تعالى بدان سوگند ياد كرده قوله عز و جل :   ن وَ الْقَلَمِ وَ ما يَسْطُرُونَ .   و جاى ديگر فرمود :   اقْرَأْ وَ رَبُّكَ الْأَكْرَمُ الَّذِي عَلَّمَ بِالْقَلَمِ .   ديگر گويد قلم زرگر سخن است . ديگر گويد دل كان است و خرد گوهر و قلم زرگر . ديگر گويد قلم طبيب سخن است . ديگر گويد كه قلم طلسمى بزرگ است . . . اگر شمشير و قلم نيستى اين جهان به پاى نيستى و اين هردو جا كند اندر همه چيزها . . . دبير را ده چيز ببايد دانستن ، يكى نزديكى و دورى آب در زيرزمين اندر بيرون آوردن كاريزها و دانستن اندازهء شب و روز به زمستان و تابستان . . . »\r\nبه نظر غزالى دبير بايد در رشتهء زمين‌شناسى ، آب‌شناسى ، نجوم ، رياضى ، شعر و قافيه‌شناسى استاد باشد و با اين حال بايد از طغيان قلم بپرهيزد . و در پايان اين مقال مىنويسد :\r\n. . . « چون نامه نوشتى ، پيش از آن‌كه درنوردى فروخوان ، آن‌گاه درنورد و جهد بايد كرد تا سخن بسيار نباشد و كوتاه و بسيار معنى باشد ، و سخن دوباره نوشته نشود و از الفاظ گران پرهيز كند تا ستوده بود . و اندر باب دبيرى سخن بسيار است ، بدين قدر بسنده باشد ، تا دراز نگردد كه چنين گفته‌اند خير الكلام ما قلّ و دلّ و لم يمل . يعنى سخن آن نيكوتر كه به گفتن كوتاه باشد و به معنى نزديكتر و راهنماىتر چنان‌كه ملال نگيرد . » « 2 »\r\n\r\n\r\n","description":"","footnote":"\r\n( 1 ) . همان ، ص 261 .\r\n( 2 ) . امام محمد غزالى ، نصيحة الملوك ، به تصحيح جلال همايى ، پيشين ، ص 101 به بعد .\r\n","page_name":" 463 ","page_number":463},
  {"content":"\r\n\r\n\r\nطغرا\r\n: « كلمهء طغرا كه تا اين اواخر زياد معمول بود و بر زبان منشيان فارسى در عباراتى مثل :\r\n« يك طغرا كاغذ يا يك طغرا فرمان » بسيار مىگشت ، همان است كه خط طغرا از اقسام خطوط اسلامى و نسبت طغرايى . . . از آن گرفته شده است . . . اين اصطلاح ظاهرا اول بار در عهد استيلاى سلجوقيان شيوع يافت . و طغرا در آن ايام عبارت از خطى بوده است كه بر صدر فرمانها بالاى بسم اللّه مىنوشته‌اند به شكل قوسى ، شامل نام و القاب سلطان وقت . و آن در حقيقت حكم امضاء و صحهء پادشاه را داشته و تا فرمانى به طغرا نمىرسيده ، صاحب اعتبار نمىشده . . . در دستگاه سلاطين سلجوقى ، دبيرى كه هنر درست كشيدن خطوط قوسى را خوب مىدانسته ، مأمور انجام اين وظيفه بوده . او را مربى طغرائى و به فارسى « طغراكش » مىخواندند . طغرايى معروف صاحب لامية العجم هم همين مقام را ابتدا در زيردست مؤيد الملك بن خواجه نظام الملك در ديوان ملكشاه داشت .\r\nمعزى در مدح همان تاج الملك گفته :\r\n چون قلم‌گيرى و بر منشور شه طغرا كشى * شاخ طوبى را بود با نقش مانى اتصال » « 1 » \r\n\r\nاسكدار\r\n: اسكدار كيسهء پيك است كه نامه‌ها را در آن مىگذاشتند . در آثار تاريخى مكرر اين كلمه به كار رفته است . بيهقى مىنويسد : سوارى دررسيد اسكدارى داشت . . . به خط بو الفتح حاتمى نايب بريد هرات استادم آن را بستد و بگشاد . . . از نامه فصلى دربخواند و از حال بشد ، پس نامه درنوشت و گفت تا در خريطه كردند و مهر اسكدار نهادند و بو منصور ، ديوان‌بان را بخواند و پيغام فرستاد و وى برفت . بعد بيهقى مىنويسد : « پس از مذاكره با سلطان مسعود ، استادم آن ملطفه بو الفتح حاتمى نايب بريد ، مرا داد و گفت مهر كن و در خزانهء حجت نه و وى بازگشت و دبيران نيز . » « 2 »\r\nدر جاى ديگر بيهقى گويد : اسكدار غزنين رسيد در اين ساعت ، پيش برد ، نامه كوتوال غزنين بود « 3 » من نامه نوشتم وى آن را به خط خويش استوار كرد . و خريطه كردند در اسكدار گوزگانان نهادند . « 4 »\r\n تو گويى كه ز اسرار ايشان همى * فرستد به دو آفتاب اسكدار \r\n( عنصرى )\r\n\r\nپيك\r\n: پيك يا قاصد به كسى اطلاق مىشد كه مأمور رسانيدن بار يا نامه‌اى بود . قاصد ، بريد ، مرسال ، ساعى ، پروانه ، چاپار ، نامه‌بر ، پيام‌آور ، رسول ، پيامبر ، چپر ، فرستاده ، سفير ، پست خبربر و پيكان همان معنى پيك را دارد .\r\n پيك غزنين نرسيده است كه من * خبرى يابم از دوست مگر \r\n\r\n\r\n","description":"","footnote":"\r\n( 1 ) . مجموعهء مقالات اقبال آشتيانى ، پيشين ، ص 533 به بعد .\r\n( 2 ) . تاريخ بيهقى ، غنى و فياض ، ص 717 به بعد .\r\n( 3 ) . تاريخ بيهقى ، چاپ اديب ، ص 622 .\r\n( 4 ) . همان ، ص 406 .\r\n","page_name":" 464 ","page_number":464},
  {"content":"\r\n\r\n گرنامه كندشاه سوى قيصر رومى * ور پيك فرستد سوى فعفور ختايى \r\n« دو مرد راست كردند با جامه پيكان كه از بغداد آمده‌اند » .\r\n« سه پيك دررسيدند از منهيان كه بر خصمان بودند با ملطفها در يك وقت » « 1 »\r\n( بيهقى )\r\n از بهر آنكه نامه‌بر تعزيت شوند * شام و سحر دو پيك كبوتر شتاب شد \r\n( خاقانى )\r\n\r\nنامه‌پراكنى\r\n: بيهقى مىنويسد : در آن ايام كه براى دست يافتن به مسند خلافت بغداد بين مأمون و برادرش محمد زبيده اختلاف بود ، رجال و بزرگان و اصناف مردم به دو گروه تقسيم شده بودند جمعى با ملطفه‌ها و نامه‌هاى تملق‌آميز جانب مأمون ، و عده‌اى جانب برادرش را مىگرفتند چون محمد را بكشتند خازنان آن ملطفه‌ها را كه محمد نگاه داشتن فرموده بود پيش مأمون آوردند و حال آن ملطفه‌ها كه از مرو نبشته بودند باز نمودند ، مأمون خالى كرد با وزيرش حسن بن سهل و حال آن ملطفه‌هاى خويش و از آن برادر بازراند و گفت در اين باب چه بايد كرد ؟\r\nحسن گفت خائنان هردو جانب را دور بايد كرد ، مأمون بخنديد و گفت : يا حسن آنگاه از دو دولت كس نماند و بروند و به دشمن پيوندند و ما درسپارند ، و ما دو برادر بوديم هردو مستحق تخت ملك ، و اين مردمان نتوانستند دانست كه حل ميان ما چون خواهد شد بهتر آمد خويش را مىنگريستند . . . چون خداى عز و جل خلافت به ما داد ما اين فروگذاريم و دردى به دل كس نرسانيم ، حسن گفت : خداوند بر حق است در اين رأى بزرگ كه ديده و من بر باطلم چشم بد ، دور باد ، پس مأمون فرمود كه آن ملطفه‌ها بياوردند و بر آتش نهادند تا تمام بسوخت و خردمندان دانند كه غور اين حكايت چيست . « 2 » از اين داستان مىتوان به عقل و مآل‌انديشى مأمون پى برد .\r\n\r\nگشادنامه\r\n: يعنى نامهء سرگشاده به نظر آقاى دكتر فياض مقصود حكمى است كه به دست خود مأمور مىدادند و مأموريت او را در آن ذكر مىكرده‌اند و به منزلهء اعتبارنامه بود . بيهقى مىنويسد : « گفت دويت و كاغذ بيار . نوشتكين بياورد و امير به خط خويش گشاده‌نامه‌يى نبشت . » « 3 » همچنين ضمن ماجراى تركمانان سلطان مسعود مىگويد : « . . . اين ملطفه خرد به توقيع مؤكد گشت و ركابدار را پوشيده فرموده آمده است تا آن را در اسب نمد ( يعنى نمد اسب ) يا ميان استر موزه ، چنان كه صواب بيند پنهان كند . . . من كه بو الفضلم اين ملطفه خرد و نامهء بزرگ تحرير كردم و استادم پيش برد و هردو توقيع كرد و بازآورد و ركابدارى از معتمدان بياوردند و وى را اسبى نيك بدادند و دو هزار درم صلتى و اين ملطفه و نامه به دو داده آمد و استادم وى را مثالها داد كه ملطفه خرد را چه كند و نامهء بزرگ را بر چه جمله رساند و گشادنامه نبشتم و ركابدار برفت . » « 4 »\r\nبيهقى مىنويسد : « يك روز به خانهء خويش بودم ، گفتند سياحى بر در است مىگويد : حديثى\r\n\r\n\r\n","description":"","footnote":"\r\n( 1 ) . لغت‌نامهء دهخدا ، ماده پيك ( به اختصار ) .\r\n( 2 ) . تاريخ بيهقى ، فياض ، ص 38 .\r\n( 3 ) . بيهقى ، فياض ، ص 147 .\r\n( 4 ) . همان ، ص 512 .\r\n","page_name":" 465 ","page_number":465},
  {"content":"\r\n\r\nمهم دارم ، دلم بزد كه از خوارزم آمده است ، گفتم بياريدش ، و برآمد و خالى خواست ( يعنى با من خلوت كرد ) و اين عصايى كه داشت برشكافت و رقعتى خرد از آن بو عبد إله حاتمى نايب بريد كه سوى من بود بيرون گرفت و به من داد . . . » « 1 » در اين گزارش محرمانه نتايج بدآموزيها و تحريكات ناصواب بو سهل كه موجب بدگمانى آلتونتاش شده بود به تفصيل بيان شده بود .\r\n\r\nتوقيع و طغرا\r\n: « توقيع در لغت به معنى نشان گذاردن است . و نوشتن عبارتى در پاى نامه و كتاب را هم توقيع مىگفته‌اند . ولى در تداول ديوانى ، عنوان توقيع در چند مورد به كار مىرفته است . نخست آن‌كه به دستخط پادشاهان و ملوك توقيع گفته ميشد . چون پادشاه چند سطرى به خط خود در زير و يا در حاشيهء منشورها و فرمانها و مكاتيب مىنوشت به آنها « منشور توقيعى » و « مثال توقيعى » و « ملطفهء توقيعى » مىگفتند : ظاهرا . . . رفته‌رفته به فرمانها و حكمهاى كتبى هم توقيع گفته‌اند » .\r\nچند نمونه از عتبة الكتبه : « ولى فرمان و توقيع ما هيچ‌كس را تسكين و تصرف ندهد . »\r\nاز كتاب سيرت جلال الدين منكبرنى : « پس فرمود كه توقيعى چند به هرطرف بنويسم . . . »\r\nمنشيان دورهء ايلخانان گاهى به جاى توقيع لفظ و « نشان » نيز استعمال مىكرده‌اند ، از جمله در جامع التواريخ رشيدى چنين آمده است : « و فرمود كه تا « نشان » به خط مبارك و آلتون تمغاء خاصه نباشد ، آن اولاغ به كسى ندهند . » « 2 »\r\n\r\nطغرا\r\n: « . . . طغرا نيز مانند توقيع : در موارد مختلف در حكم دستخط ، امضاء و فرمان بوده ولى بيشتر و معمولا به علامت و نشان مخصوص پادشاهان كه بر نوشته‌هاى سلطانى و ديوانى به منظور تأييد و تأكيد مطالب و مندرجات آنها اضافه مىكرده‌اند اطلاق مىشده . . . مؤلف غياث اللغات در اين‌باره مىنويسد « طغرا خط سطبرى باشد به خط پيچيده كه القاب سلطان باشد . مثل السلطان الاعظم الاعدل جلال الدين اكبر شاه غازى . اما اين‌كه اصطلاح طغرا از چه زمان در ديوانهاى رسايل و انشاء معمولى شده ، قدر مسلم اين است كه تا زمان سلجوقيان در هيچ‌يك از كتابهاى فارسى اين واژه را نمىبينيم . و در تداول ديوانهاى اين زمان ، چنان‌كه پيش ازين هم گفته شد ، به جاى طغرا همه‌جا اصطلاح توقيع به كار مىرفته است . » « 3 »\r\nدر صدر فرمانها يك نفر به نام طغرايى با استادى تمام خطى قوسى رسم مىكرد كه آن را به فارسى طغراكش مىگفتند . اين شخص فرمانها و مثالهاى سلطان را به امضاى او مىرسانيد . به عبارت ديگر در ديوان رسايل ، طغراكش يا طغرايى به كسى اطلاق مىشد كه در نوشتن و ترسيم خط قوسى طغرا استاد بود . و طغرا ، خطى بود به شكل قوسى و كمانى كه در دوران قرون‌وسطى بالاى « بسم الله » مىنوشتند و شامل نام و القاب سلطان وقت بود . در آن دوره در حقيقت حكم امضاء و صحهء پادشاه را داشته است كه به عنوان منشور و فرمان صادر مىشد . رئيس ديوان\r\n\r\n\r\n","description":"","footnote":"\r\n( 1 ) . همان ، ص 410 .\r\n( 2 ) . سرهنگ قائم‌مقامى ، بررسيهاى تاريخى ، ش 27 ، ص 244 به بعد .\r\n( 3 ) . همان ، ص 254 .\r\n","page_name":" 466 ","page_number":466},
  {"content":"\r\n\r\nرسايل گاه وظيفهء وزير امور خارجه را انجام مىداد و از طرف سلطان وقت به مأموريتهاى سياسى مىرفت . و غالبا صاحب‌ديوان رسايل نيابت صدرات در وزارت را نيز به عهده داشت .\r\nدر يكى از فرامين عهد سلجوقى در باب تعيين رئيس ديوان انشاء چنين آمده است :\r\n« اكنون كه به الهام ايزدى و تلقين اقبال و ظفر ، نيابت ديوان وزارت به وى تفويض فرموده شد و زمام امر و نهى و حل و عقد مهمات ملك و مصالح دين و دولت به دست كفايت و فضل و فطنت او داده آمد و براى صائب ترتيب كليات مصالح ممالك حرسها الله بواجبى پيش گيرد و خاطر ما از آن فارغ گردد و وجوه ارزاق و مواجب حشم و خدم معين و مرتب گرداند و اساب ترفيه خلايق . . . مهيا كند . . . و همچنين ترتيب ديوان انشاء كه نازك‌تر شغل در ديوان آن است ، به واجبى پيش گيرد و در هرچه طبقات كتاب كه امناى اسرار و ثقات خفاياى احوال ملك‌اند تحرير كنند تأنى و تأمل نمايد و بر دقايق الفاظ و معانى ايشان مطلع باشد و حال عقل و فضل هريك از مكتوب و نتايج قريحت و علم او بداند . . . تا هرمثال و خطاب كه نافذ و صادر گردد و به ادانى و اقاصى جهان رسد متضمن مصالح و فوايد جهان و جهانيان باشد . . . چون اين دو منصب رفيع را به مكان او مشرف گردانيديم ، در جملگى مصالح ملك و دولت رجوع به او كنند و هرچه او به گمان دهاء و ذكاء و فطنت ايراد و اصدار كند ، معترض نشمرند و از آن عدول ننمايند و طريق مساعدت و متابعت سپرند . » « 1 »\r\nبراى آن‌كه خوانندگان به وضع سياسى و اجتماعى و سنن و تشريفات ديوانى آن ايام واقف شوند ، به اختلافاتى كه بين مؤيد الملك پسر خواجه نظام الملك با سلطان ملكشاه بر سر تعيين يكى از محرران و طغراكشان دربارى درگرفته اجمالا اشاره مىكنيم .\r\nپس از آن‌كه شغل طغرا به مؤيد الملك محول گرديد ، وى اديب مختار زوزنى را كه سالها در شمار محرران دربارى بود ، از كار بر كنار كرد و به تشبثات وى براى احراز مقام پيشين توجهى نكرد . ناچار روزى به محضر سلطان رفت و ماجراى خود با سلطان در ميان گذاشت و از بىمهريهاى مؤيد الملك شكايت كرد و تقاضاى ارجاع خدمتى نمود . سلطان به يكى از حاضران دستور مىدهد كه به مؤيد الملك بگويند كه اديب را كه از خدمتگاران قديم است شغلى شايسته رجوع كند . پس از آن‌كه دستور سلطان به مؤيد الملك ابلاغ شد ، وى گفت « من سوگند خورده‌ام تا من در كار باشم اديب را كار نفرمايم » چون اين معنى را به اطلاع شاه رسانيدند ، در خشم شد ، گفت : « اگر مؤيد سوگند خورده من سوگند نخورده‌ام كه اديب را طغراكشى نفرمايم . پس روى به قماچ كرد كه امير صاحب‌ديوان بود . گفت ، طغراكشى ديوان را به اديب داديم . بايد كه او را به خزانه‌برى و تشريفى كه معهود است در وى پوشى و او را به ديوان‌برى و به راست بالش وزارت بنشانى . اديب خدمت كرد و دست راست ملكشاه ببوسيد و حاضران او را تهنيت كردند . . . و\r\n\r\n\r\n","description":"","footnote":"\r\n( 1 ) . عباس اقبال آشتيانى ، وزارت در عهد سلاطين بزرگ سلجوقى ، پيشين ، ص 30 .\r\n","page_name":" 467 ","page_number":467},
  {"content":"\r\n\r\nنظام الملك اگر خواست و اگر نخواست او را تهنيت كرد و بشاشت نمود . ناگفته نگذاريم كه استبداد مؤيد الملك يكى از اسباب نقصان حرمت و حشمت نظام الملك گشت . » « 1 »\r\nچنان كه اشاره كرديم در موارد مهم و حساس كه سلطان دستورى صادر مىكرد ، براى آن‌كه مخاطب اعتماد كند و در اجراى امر شاه ترديد نكند ، انگشتر شاه را بر موم مىزدند تا اگر نامه و مهر را قبول نكند به نشانهء انگشتر اعتماد كند . چنان‌كه اين روش براى رهايى حسن ميمندى از زندان هندوستان اعمال شد .\r\nدر كتاب عتبة الكتبه در باب ارزش و اهميت ديوان انشاء چنين آمده است :\r\n« . . . ترتيب ديوان انشاء كه نازكتر شغلى در ديوان آنست به واجب گيرد و در هرچه طبقات كتاب كه امناء اسرار و ثقات خفاياء احوال ملك‌اند تحرير كنند به تأنى تأمل كند و بر دقايق الفاظ و معانى ايشان مطلع باشد و حال عقل و فضل هريك از مكتوب و نتايج و نسايج قريحت و قلم او بداند كه كتاب الرجل عنوان عقله و فضله ، تا هرمثال و كتاب و خطاب كه نافذ و صادر گردد و به ادانى و اقاصى جهان برسد متضمن فوايد و مصالح جهان و جهانيان باشد . . . » « 2 »\r\nعوفى در باب هفدهم جوامع الحكايات چنين مىنويسد : « هيچ صناعتى از حرفت دبيرى شريفتر نيست كه دبيران محرم اسرار ملوك و ناظم امور دولتها باشند . و آنك به نوك اقلام خود كفايت كنند ، به جد حسام مكفى نشود . . . دبيرى پنج نوعست . . . اول كاتب خراجست ، دوم كاتب احكام و سوم كاتب معونت ، چهارم كاتب جيش و پنجم كاتب رسايل . و هريك در فن خود بايد كه مهارتى دارند . كاتب خراج بايد كه محاسب و جلد باشد و در ضرب و قسمت و تقدير مساحت او را بصارتى كامل باشد و كاتب احكام را بايد كه دقايق علوم شريعت و رموز و اشارت آن او را معلوم و مقرر باشد . . . كاتب معونت بايد كه مقادير ديات ، احكام قصاصها و ارش و جنايات و حكومات و جراحات و مجازات هريك نيكو بداند . و كاتب جيش بايد كه حليت و اسامى و الوان طبقات اصناف حشم بشناسد . . . و كاتب رسائل بايد كه به اساليب لغت عرب و اصطلاحات و امثال و اشعار وقوفى تمام دارد و بر تطويل و ايجاز قادر و ماهر باشد . » « 3 »\r\n\r\nمقايسهء لشكريان با دبيران\r\n: عوفى در همين كتاب ضمن بحث در پيرامون دبيرى مىنويسد : « آورده‌اند كه در ايام ملوك ماضى . . . ميان دبيرى و اميرى در نشستن منازعتى افتاد .\r\nامير گفت : من زيردست تو نيستم از آنك پادشاه را به ما حاجت بيش از آنست كه به شما ، ولايت به شمشير توان بستد نه به قلم . . . سلطان ايشان را بخواند و دبير را گفت كه اصحاب سيف را بر اصحاب قلم ترجيح است ، بدانج اصحاب قلم خدمت‌كاران اصحاب سيف باشند . و تو نيز اصحاب قلم را ترجيح مىنهى بر اصحاب سيف ، آن فضايل را تقرير كن كه كدامست . » دبير گفت :\r\n« شمشير براى دفع دشمنان به كار آيد نه براى دوستان ، و قلم هم براى نفع دوستان به كار آيد هم\r\n\r\n\r\n","description":"","footnote":"\r\n( 1 ) . همان‌جا ، ص 73 .\r\n( 2 ) . عتبة الكتبه ، به اهتمام محمد قزوينى و عباس اقبال ، پيشين ، ص 48 .\r\n( 3 ) . جوامع الحكايات و لوامع الروايات ، محمد عوفى ، باهتمام محمد رمضانى ، ص 259 به بعد .\r\n","page_name":" 468 ","page_number":468},
  {"content":"\r\n\r\nبراى دفع دشمنان . و ديگر از اصحاب سيف بسيار كس بر خداوند خود خرج كرده است . . . و از اهل قلم هركه مثل اين حركت صادر نشده . . . سوم آن‌كه اصحاب قلم خزانه‌دار و دخل ملوك باشند و اصحاب شمشير محل خرج پادشاه . و تا جمع نشود خرج نتوان كرد . . . چهارم آن‌كه اصحاب شمشير جنگ دانند اما تدبير ندانند ، و قوت دارند اما رأى صواب ندارند ، و قهر خصمان و زهر متعديان به رأى صواب بيش از آن توان كرد كه به مجرد قوت و شوكت . پادشاه چون اين سخنان بشنيد پسنديد و دبير را تشريف فرمود . . . » « 1 » - القاب منشأت رسمى و دولتى در عهد خوارزمشاهيان برحسب مقام و موقعيت امراء و پادشاهان و وزراء فرق مىكرده و آغاز و انجام اين نامه‌ها ، تقريبا همه به يك شكل تهيه شده است . براى سلطان سنجر ، يا پادشاهان مقتدرى كه در طراز اول بوده‌اند خداوند عالم ، سلطان بنى آدم ، فرماندهء شرق و غرب يا خداوند عالم ، سلطان بنى آدم پادشاه روى زمين ؛ به پادشاهان همشأن و همپايهء خود و امراء مستقل از قبيل محمود بن محمد بن بغراخان . . . و مانند ايشان : مجلس عالى ، خاقان اعظم ، پادشاه اسلام ؛ يا مجلس عالى ، خاقان معظم ، پادشاه اسلام . . . خطاب مىكردند .\r\nپايان اين‌گونه نامه‌ها نيز مانند آغاز آن ، سبكى مخصوص دارد و تقريبا همهء آنها به يك شكل پايان مىيابد . يعنى منتهى مىشود به درخواست اين‌كه : هر فرمانى هست اعلام دارند تا در امتثال آن طريق بندگى سپرد ، يا هرمرادى كه باشد بنمايد تا به انجام آن اهتمام شود .\r\nهرچند تعبيرات در اين‌باره برحسب شأن طرف مختلف آمده است ، اما مطلب يكى است . . .\r\nفرمانهايى كه براى انتصاب قضات ، و متوليان اوقاف و ائمهء جماعت و ساير ارباب مناصب صادر شده است نيز ، همه يك اسلوب عمومى و مشترك دارند بدينسان :\r\n« نخست شرحى دربارهء اهميت و ارج آن مقام ، كه از جهت دين يا دنيا ذكر شده ، پس از آن لياقت و كفايت مأمور جديد و صداقت و وفادارى او بيان شده ، سپس انتصاب او به آن مقام اعلام ، و از آن پس عامهء طبقات را به تمكين او در آن مقام امر مىكند . . . مفاد همهء آنها يكى است .\r\nآن‌گاه نامه به جملهء ان شاء اللّه ختم مىگردد . » « 2 »\r\nناگفته نگذاريم كه خط و كتابت در دوران قرون‌وسطا نه تنها براى كارمندان دولت و ديوانيان بلكه براى مردم فرهنگى و علم‌دوست ارزش و مقام خاصى داشت و در باب اصول و قواعد نگارش ، و انواع خط و اسباب كتابت و راه و رسم نويسندگى و اصول خطوط سته ( محقق ، ثلث ، نسخ ، ريحان ، توقيع و رقاع ) كتب و آثار زيادى از طرف آشنايان به اين هنر منتشر شده است .\r\nاز جمله فتح الدين احمد بن محمود سبزوارى ظاهرا در اواخر قرن هشتم هجرى كتابى در اصول خط سته به رشتهء تحرير كشيده و در كتاب خود از زمان ظهور خط ، اسباب كتابت يعنى قلمتراش ، قلم ، مداد و انواع كاغذ ، طرز قلم تراشيدن و چگونگى گرفتن قلم به دست و خطاطان\r\n\r\n\r\n","description":"","footnote":"\r\n( 1 ) . همان كتاب ، ص 260 به بعد .\r\n( 2 ) . نامه‌هاى رشيد الدين وطواط ، پيشين ، ( مقدمه ) .\r\n","page_name":" 469 ","page_number":469},
  {"content":"\r\n\r\nنامدار عالم اسلام در سى و دو صفحه مطالبى به رشتهء نگارش درآورده است . » « 1 »\r\n\r\nمعنى بعضى از اصطلاحات ديوانى\r\n: خدمتت : پيشكش . اقطاع : تيول . اطلافات : مخارج لشكرى . ايجابات : مواجب و مستمرى . ادرارات : پرداختيهاى مستمرى كه از روى احسان مىدادند مانند مستمريهاى طلاب علوم و غيره .\r\nتشويقات : عطاها و هدايا . معاملت : باقىماندهء حساب و بدهى مالياتى . جرايد معاملات :\r\nدفترهاى معاملات يعنى دفترهاى بدهى مالياتى . خط : نامه . مستوفى كل ممالك : متصدى امور مالى مملكت و صاحب‌ديوان استيفاء . نايب يا نايب استيفاء : رؤساى ديوان استيفاء ايالات و ولايات كه از طرف مستوفى كل اعزام مىشدند .\r\n\r\nبرات\r\n: حواله ، نامه ، سفته . مشروح : گويا مراد صورت ريزحساب بوده است . تقليد : يعنى گماشتن كسى به مقام قضاء و استيفاء و مانند آن . مثال : فرمان يا دستور ، اعم از كتبى و شفاهى .\r\nمشاهرات و جرايات : به معنى مقررى و مستمرى ماهانه است . بقعه : ناحيه ، مدرسه و محل موقوفه . اعمال : مناصب از قبيل قضاء و استيفاء ولايت كه مفرد آن عمل است . مفاوضه : مطالعه و ملاحظه و رقعه به معنى نامه است . مسرع : پيك تندرو . خطابت : امامت جماعت . خزانهء كتب خاص : كتابخانهء سلطنتى . اجرا و جامگى : مستمرى جنسى و نقدى . حسابكرد : صورت‌حساب .\r\nنشان : مقصود مهر يا امضاء بوده است . « 2 »\r\n\r\nمبارزه با القاب پوچ و بىمعنى\r\nدر ميان مردان تاريخ ، كسى كه پيش از همه ( حدود نه قرن پيش ) از ساده‌نويسى حمايت نمود و با عناوين و القاب و تشريفات بىحاصل مبارزه كرد ، حسن صباح بود . چنان‌كه از مدارك تاريخى برمىآيد ، چون سلطان سنجر به عراق مىآمد ، رئيس مظفر به اشارهء حسن صباح مىخواست به هروسيله شده با سلطان ، روابط خويش را نيكو كند ، وى را ضيافت كرد و هديه‌هاى بسيار به وى و اميران و صاحبان منصب او داد . رئيس مظفر را كه پير و ناتوان بود در محضه گذاشته به نزد سلطان بردند .\r\nپادشاه او را بسيار نواخت ، يكى از وزيران - كه محتملا فخر الملك فرزند نظام الملك بود - رئيس را نكوهش كرد كه « پيرانه‌سر ، مطيع ملحدان شده است و مال و دژ امير داد حبشى را به ايشان داده است . » رئيس مظفر با شهامت بسيار پاسخ داد : « زيرا كه حق با ايشان ديدم و گرنه توقع مال و جاه نداشتم و ندارم . » آن‌گاه چند نامه را كه از دربار سلجوقى به وى نوشته شده بود خواست و به وزير نشان داد و گفت ببين چه القابى عالى و اسامى بلند نوشته‌اند . و بعد نامه‌هاى حسن را نمود و گفت : « ببين چگونه بىتكلف مىنويسد . » اگر مقصودم مال و لقب و مقام مىبود ، هرگز نمىبايست از درگاه سلطان دور شوم .\r\nكاغذهاى حسن چنين بود : « رئيس مظفر خدايش نيكى بر مزيد كناد . . . چنين كند : و چنان\r\n\r\n\r\n","description":"","footnote":"\r\n( 1 ) . مأخوذ از كتاب اصول و قواعد خط ستّه ، به كوشش ايرج افشار ، به نقل از فرهنگ ايران‌زمين ، ج 11 ، ص 103 به بعد .\r\n( 2 ) . نامه‌هاى رشيد الدين وطواط ، دكتر تويسركانى ، پيشين .\r\n","page_name":" 470 ","page_number":470},
  {"content":"\r\n\r\nداند . » وزير تعجب كرد و گفت « احسنت به فرمان‌ده و فرمان‌بر ، اين را چه توان گفت ؟ . » « 1 »\r\nسلطان سنجر كه عازم عراق بود ، به حكم مصلحت در اين‌باره سخن با رئيس مظفر نگفت .\r\nدر سيرت جلال الدين در توصيف ديوان انشاى تركان خاتون ( يعنى همان زن فاسد ستمكار و سنگدلى كه سرآمد زنان دربار خوارزمشاهى بود ) چنين آمده است « . . . هفت تن از دانشمندان مشهور در ديوان انشاى او به كار مشغول بودند ، طغراى فرامين وى عصمة الدنيا و الدين ( ! ) الغ تركمان ، ملكة النساء العالمين و علامت آن : اعتصمت باللّه وحده بود ، و در فرامين ، آن علامت را به خط جلى و بسيار زيبايى مىنوشتند به طورى كه جعل آن امكان نداشت . » « 2 »\r\n\r\nتوقيع‌نامه‌ها\r\n: در ديوان رسايل پس از نوشتن نامه و فرمان و منشور ، آن را به تصويب و امضاى پادشاه مىرسانيدند .\r\n« . . . بو نصر مشگان منشورش بنويسد و به توقيع آراسته گردد . »\r\n( بيهقى )\r\nمثالم داد كاين توقيع شاهست - همت شحنه ، همت تعويذ را هست . . . تا مثالى ( يعنى فرمانى ) موشح به توقيع عالى به استدعاى من برسيد . « 3 »\r\n به پاسخ چنين بود توقيع شاه * كه آن‌كس كه خستو بود بر گناه \r\n( فردوسى )\r\n بر درگه خليفه دبيران همى كنند * توقيع‌نامه‌هاى تو بر ديده‌ها نگار \r\n( فرخى )\r\n\r\nخصوصيات علمى و اخلاقى يك دبير\r\nبه نظر نظامى عروضى :\r\n« . . . دبير بايد كريم الاصل ، شريف العرض ، دقيق النظر ، عميق الفكر ، ثابت - الرأى باشد . و از ادب و ثمرات آن قسم اكبر و حظ وافر نصيب او رسيده باشد ، و از قياسات منطقى بعيد و بيگانه نباشد ، و مراتب ابناء زمانه شناسد و مقادير اهل روزگار داند و به خطام دنيوى و مزخرفات آن مشغول نباشد . . . و عرض مخدوم را محفوظ دارد و در اثناء كتابت و مساق ترسل بر ارباب حرمت و اصحاب حشمت نستيزد ، و اگرچه ميان مخدوم و مخاطب او مخاصمت باشد ، او قلم نگاه دارد . . . الا بدان كسى كه تجاوز حد كرده باشد . . . به هركس آن نويسد كه اصل و نسب و ملك و ولايت و لشكر و خزينهء او بر آن دليل باشد . . . و در سياقت سخن آن طريق گيرد كه الفاظ متابع معانى آيد و سخن كوتاه گردد كه فصحاء عرب گفته‌اند ، خير الكلام ما قل و دل . . . اما سخن دبير بدين درجه نرسد تا از هرعلم بهره‌اى ندارد و از هر استاد نكته‌اى ياد نگيرد و از هرحكيم لطيفه‌اى نشنود و از هراديب طرفه‌اى اقتباس نكند . . . » « 4 »\r\n\r\n\r\n","description":"","footnote":"\r\n( 1 ) . كريم كشاورز ، حسن صباح ، پيشين ، ص 185 به بعد .\r\n( 2 ) . سيرة جلال الدين منكبرنى ، پيشين ، ص 59 .\r\n( 3 ) . ترجمهء يمينى ، پيشين ص 32 .\r\n( 4 ) . چهار مقاله ، به اهتمام قزوينى ، پيشين ، ص 13 .\r\n","page_name":" 471 ","page_number":471},
  {"content":"\r\n\r\nسپس نظامى عروضى مىنويسد : در دوره‌اى كه اسكافى مقام دبيرى داشت ، ماكان كاكوى راه عصيان پيش گرفت . نوح بن منصور تاش را با عده‌اى سپاهى به جنگ او فرستاد ، در اين جنگ ماكان كشته شد ، تاش به اسكافى گفت : « كبوتر ببايد فرستاد ، بر مقدمه ، تا از پى آن مسرع فرستاده شود . اما جملهء وقايع را به يك نكته باز بايد آورد . . . اسكافى دو انگشت كاغذ برگرفت و بنوشت :\r\nاما ماكان فصار كاسمه و السلام . . . ماكان چون نام خويش شد ، يعنى نيست و نابود گرديد . چون اين كبوتر به امير نوح بن منصور رسيد ، ازين فتح چندان تعجب نكرد كه از اين لفظ . . . » « 1 »\r\nنظامى عروضى ضمن حكايتى ديگر مىنويسد : « گورخان پس از تسخير ماوراء النهر ، بخارا را به « اتمتگين » بداد و به او تأكيد كرد كه در حل و عقد امور موافقت امام بخارا احمد بن عبد العزيز » را جلب كند . پس از چندى به او خبر دادند كه اتمتگين ظلم و ستم مىكند و به امام بخارا توجهى ندارد . » گورخان پس از وقوف بر اين معنى خطاب به او نوشت : « بسم إله الرحمن الرحيم ، اتمتگين بداند كه ميان ما اگرچه مسافت دور است ، رضا و سخط ما به دو نزديك است .\r\nاتمتگين آن كند كه احمد فرمايد ، و احمد آن فرمايد كه محمد ( ص ) فرموده است و السلام . . . » « 2 »\r\nعنصر المعالى در باب سى و نهم قابوس‌نامه مىنويسد :\r\n« اگر دبير باشى بايد كه بر سخن قادر باشى و خط نيكو دارى و تجاوز كردن در عبارت به عادت ندارى و بسيار نوشتن عادت كن تا ماهر شوى . . . و نامهء خويش را به استعارت و امثال و آيتهاى قرآن ، و اخبار نبوى آراسته دار . . . اما هرسخن گويى عالى و مستعار و شيرين و مختصر گوى . و كاتب بايد دراك بوده اسرار كاتبى معلوم دارد و سخنان مرموز را دريابد . . . و ديگر شرط كاتبى آنست كه مادام مجاور حضرت باشى . . . تيزفهم يادگير نافراموشكار و متفحص‌باشى . . . و بر حال همه اهل ديوان واقف باشى و از معاملات همهء عاملان آگاه باشى تجسس كن . . . به ظاهر تفحص شغل وزيرى مكن ، ولى به باطن از همه كارها آگاه باش . . . كه اين‌همه در كاتبان هنر است .\r\nو بهترين هنر كاتبى را زبان نگاهداشتن است و خداوند خويش را از همهء شغلها آگاه كردن و فضول نابودن . » « 3 »\r\n\r\nكارمندان دبيرخانه\r\nدر دبيرخانهء سلاطين نامدار غير از تعدادى دبير و منشى و دوات‌دار و مسئول خزانه حجت و ديوان‌بان ، چند تن مترجم كه به زبانهاى ملل تابع و همجوار آشنايى داشتند ، نيز مشغول كار بودند .\r\nنامه‌هايى كه سلطان به امراء و حكام مىنوشت ، ابتدا نسخت مىكردند ، و نزد پادشاه مىبردند ، پس از حك و اصلاح « بياض » مىكردند . پس از توقيع و امضاى سلطان ، به وسيلهء ركابداران با اسبى مجهز براى شخص موردنظر مىفرستادند . بيهقى از قول امير مىنويسد : « آن نامه را كه فرموديم نسخت بايد كرد و بياض نبايد كرد تا فردا در نسخت تأمل كنيم و با خواجه نيز\r\n\r\n\r\n","description":"","footnote":"\r\n( 1 ) . همان ، ص 17 .\r\n( 2 ) . همان ، ص 21 .\r\n( 3 ) . قابوسنامه ، به اهتمام دكتر يوسفى ، پيشين ، ص 207 .\r\n","page_name":" 472 ","page_number":472},
  {"content":"\r\n\r\nدر آن باب رأى زنيم . . . »\r\n\r\nهنرهاى دبيران رسائل\r\nدر حكايتى كه در صحت‌وسقم آن ترديد است ، چنين آمده كه سلطان محمود نامه‌اى به خليفه مىنويسد و از او منشور فرمانروايى ماوراء النهر را مطالبه مىكند . ولى خليفه از قبول آن درخواست سرباز مىزدند و مىگويد كه اگر تو بدون فرمان من حمله بر ايشان برى ، « من همه عالم را بر تو بشورانم . » محمود از اين سخن برآشفته مىشود و خطاب به رسول خليفه مىگويد : « من از ابو مسلم كمترم ؟ مرا اين شغل خود با تو افتادست ، اينك آمدم با هزار پيل تا دار الخلافه را به پاى پيلان ويران كنم و خاك دار الخلافه را بر پشت پيلان به غزنى آرم و تهديدى عظيم نمود پس از چندى رسول خليفه بيامد و نامه با قطع منصورى نوشته و پيچيده مهر كرده پيش سلطان محمود نهاد و گفت : « اين جواب نامهء توست . بو نصر مشكان كه عميد رسايل بود ، دست دراز كرد و نامه را بگشاد . اول نامه نوشته بود كه بسم اللّه الرحمن الرحيم ، و بعد از فاصله‌يى « الم » ، و آخر نوشته بود الحمد للّه و الصلاة على نبيه محمد و آله اجمعين . و ديگر هيچ ننوشته بود . » منشيان و كاتبان محتشم از درك مقصود عاجز ماندند . سرانجام جوانى به نام خواجه ابو بكر قهستانى كه « هنوز درجهء نشستن نداشت » ، زبان به سخن گشود و گفت خداوند « يعنى محمود » خليفه را تهديد كرده بود كه خاك دار الخلافه را بر پشت پيلان به غزنى آرم ، در جواب سلطان به آيه‌اى از سورهء الفيل :   « أَ لَمْ تَرَ كَيْفَ فَعَلَ رَبُّكَ بِأَصْحابِ الْفِيلِ . »   استناد جسته . محمود از اين سخن متأثر شد و از خليفه عذرها خواست و ابو بكر قهستانى را از بركت اين نكته‌سنجى بنواخت ، « خلعتى گرانمايه فرمود و او را فرمود تا در ميان نديمان بنشيند و قاعدهء درجتش بيفزود . بدين يك سخن درجهء بزرگ يافت . » « 1 »\r\n\r\nوظايف ديوان رسالت\r\n« ديوان رسالت يا انشاء در تشكيلات حكومتى كشورهاى اسلامى داراى اهميت و مقام خاصى بوده است . وظايف خطيرى كه بر عهدهء صاحب ديوان محول بوده از نوشتن مناشير و احكام سلطانى و جواب نامه‌هاى رسيده و به عرض رساندن اخبار واصله و نگارش نامه‌هاى رمز و محرمانه و طرف مشورت سلطان قرار گرفتن ، و غير اينها ، همه حاكى از اهميت اين اداره مىباشد . . . تركمانان سلجوقى پس از فتح دندانقان از جمله غنايمى كه به كف آوردند ، كاغذ و دواتهاى سلطانى بود كه از آن استفادهء تبليغاتى كردند و به خانان تركستان و براى على تكين فتح نامه‌ها نوشتند « . . . و نشانهاى دويت‌خانه و علمهاى لشكر فرستادند با مبشران . » « 2 »\r\nديوان رسالت تشكيل مىشد از يك رئيس كه صاحب‌ديوان رسالت خوانده مىشد و چند دبير و منشى . صاحب‌ديوان رسالت را سلطان شخصا برمىگزيد و معمولا از بين مردان كاردان و\r\n\r\n\r\n","description":"","footnote":"\r\n( 1 ) . در پيرامون تاريخ بيهقى ، پيشين ، ج 2 ، ص 619 .\r\n( 2 ) . محمد مهدى ركنى يزدى ، يادنامهء بيهقى ، از ص 233 به بعد ( به اختصار ) نگاه كنيد به : تاريخ بيهقى ، به اهتمام دكتر فياض ، پيشين ، ص 268 .\r\n","page_name":" 473 ","page_number":473},
  {"content":"\r\n\r\nشايسته انتخاب مىگرديد . سلطان مسعود در مورد ابو الفضل بيهقى گفته بود كه « اگر ابو الفضل سخت جوان نيستى ، اين شغل به وى داديمى . » « 1 » پس از انتخاب صاحب‌ديوان رسالت و خلعت پوشيدن و پايان تشريفات ، رئيس ديوان به طارم مىرفت و در محل خود قرار مىگرفت و دبيران و منشيان خود را پس از مشورت با سلطان انتخاب مىكرد . گاه سلطان به جهاتى با پيشنهاد صاحب‌ديوان رسالت مخالفت مىكرد . چنان‌كه گفت : « . . . عبد اللّه نبسهء اسفراينى و بو الفتح حاتمى نبايد ، كه ايشان را شغلى ديگر خواهم فرمود . » « 2 » و چون رئيس ديوان آنان را شايسته براى دبيرى معرفى كرد ، چنين پاسخ شنيد « . . . همين است كه همى گويى . اما اين دو تن در روزگار گذشته مشرفا بوده‌اند از جهت مرا در ديوان تو ، امروز ديوان را نشايند . » « 3 » دبيران داراى درجات مختلف بودند ، تازه‌كاران اجازهء نشستن نداشتند و بعضى كه سابقهء بيشتر داشتند ، مىنشستند . و گاه خليفه يعنى جانشين صاحب‌ديوان مىشدند ، و دبيرى كه وظيفه‌دار تنظيم صورت اموال خزانه و آنچه وصول شده عطا شده بوده است و با مستوفيان همكارى مىنمود . « دبيرخزانه » ناميده مىشد « . . . خازنان و دبيران خزينه و مستوفيان نثارها را به خزانه بردند از راه بازار . » « 4 »\r\nصاحب‌ديوان رسالت غير از كارهاى اصلى ، در بعضى امور ديگر نيز دخالت مىكرده است .\r\nچنان‌كه گاه طرف مشورت قرار مىگرفت يا پيغام‌رسانى و وساطت مىكرده است . بيهقى مىنويسد كه سلطان مسعود در مقام مشاوره به رئيس ديوان رسالت مىگويد :\r\n« . . . تو مردىاى كه جز راست نگويى و غير صلاح نخواهى . در اين كار چه بينى بىحشمت بازگوى كه ما را از همهء خدمتگاران دل بر تو قرار گرفته است . » « 5 » و او با كمال صراحت مىگويد :\r\n« . . . زندگى خداوند دراز باد يك چند دست از شادى و طرب به بايد كشيد و لشكر را پيش خويش عرضه كرد و . . . » « 6 »\r\nديوان رسالت در دوران قرون‌وسطا مركز فعاليتهاى سياسى بود . به همين مناسبت امراء و پادشاهان اطراف ، فئودالهاى بزرگ و استانداران و شخصيتهاى مهم سياسى سعى مىكردند به وسيلهء دبيران و ديگر كارمندان اين ديوان اخبار و اطلاعات موردنظر را كسب كنند « . . . و اميرك بيهقى با ايشان بود بر شغل آنچه رود آنها كند و بدان وقت به ديوان رسالت دبيرى مىكرد . . . » « 7 »\r\nچون كسى به مقامى گمارده مىشد ، صاحب ديوان ، نامه يا حكمى به دست او مىداد كه در آن دوره « منشور » خوانده مىشد « . . . بو نصر مشكان منشورش بنويسد و به توقيع آراسته گردد كه چون خلعت بپوشد آنچه واجب است از احكام به جاى آورده آيد . . . » « 8 »\r\n\r\nملطّفه\r\n: ملطفه به نامه‌هاى كوچك و محرمانه‌اى اطلاق مىشد كه سلاطين و زمامداران و شخصيتهاى سياسى براى اجراى نقشه‌هاى خود به اين و آن مىنوشتند . چنان‌كه نوشتگين براى\r\n\r\n\r\n","description":"","footnote":"\r\n( 1 ) . همان ، ص 600 .\r\n( 2 ) . همان ، ص 145 .\r\n( 3 ) . همان ، ص 145 .\r\n( 4 ) . همان ، ص 291 .\r\n( 5 ) . همان ، ص 580 .\r\n( 6 ) . همان ، ص 487 .\r\n( 7 ) . همان ، ص 209 .\r\n( 8 ) . همان ، ص 268 .\r\n","page_name":" 474 ","page_number":474},
  {"content":"\r\n\r\nبيدارى و آگاهى مسعود ، ملطفه‌اى براى او مىنويسد و او را از تصميم سلطان محمود دربارهء خيش‌خانهء مصورش آگاه مىسازد و او قبل از رسيدن جاسوسان محمود وضع خيش‌خانه يا عشرت‌گاه خود را دگرگون مىكند . « گاه مندرجات نامه يا ملطفه رمزى و معماگونه است در اين مورد آن را « ملطفهء معما » مىخواندند . مسعدى در وقت به معمايى كه نهاده بود با خواجه عبد الصمد اين حال بشرح بازنمود . . . » « 1 »\r\n\r\nپيمان‌نامه\r\n: « نامه‌اى است مشتمل بر عهد و پيمان پادشاهى با پادشاه ديگر يا خليفه كه براى اطمينان طرف ، سوگند شرعى هم در آن ذكر مىشده است و گروهى از خواص هم ذيل آن گواهى خويش را بر درستى مندرجات عهدنامه مىنوشتند .\r\nدر تاريخ بيهقى متن دو پيمان‌نامه تحت عنوان « نسخة العهد » آمده . نخستين پيمان ، نامه‌اى است كه سلطان مسعود براى منوچهر بن قابوس فرستاده . و در سبب فرستادن اين نامه مىنويسد :\r\n« و كار دوستى بدان جايگاه رسيد كه منوچهر از امير مسعود عهدى و سوگندى خواست ، چنان‌كه رسم است كه ميان ملوك باشد . » « 2 »\r\nو اينك مقدمهء اين پيمان‌نامه : « همى گويد مسعود بن محمود كه به ايزد و به زينهار ايزد و بدان خداى كه نهان و آشكاراى خلق داند كه تا امير جليل ابو منصور منوچهر بن قابوس طاعت‌دار ، فرمان‌بردار و خراج‌گزار خداوند ، سلطان معظم ابو القاسم محمود . . . باشد و شرايط آن عهد . . . نگاه دارد و چيزى از آن تغيير نكند من دوست او باشم به دل ، و با نيت و اعتقاد و با دوستان او دوستى كنم و با دشمنان او مخالفت و دشمنى . » « 3 »\r\n\r\nسوگندنامه\r\n: « نامه‌يىست مشتمل بر قسم شرعى كه سوگند خورنده بايد آن را بر زبان راند و سپس با خط خويش پايدارى و وفادارى خود را بر آن بنويسد و ديگرى را هم با آن گواه گيرد .\r\nمعمولا چون سلطان شغلى مهم به يكى از رجال واگذار مىكرده بعد از دادن منشور وى سوگندنامه‌اى از وى مىگرفته است ، متن اين سوگندنامه چون ديگر نامه‌ها توسط صاحب‌ديوان رسالت تهيه مىشده و پس از انجام تشريفات سوگند خوردن به وسيلهء دواتدار در دواتخانه ضبط و بايگانى مىشده است . »\r\n« بو سهل و بو نصر ، آن سوگندنامه پيش داشتند ، خواجه آن را بر زبان راند پس بر آن خط خويش نبشت و بو نصر و بو سهل را گواه گرفت . »\r\n« . . . وى سوگند بخورد چنان‌كه رسم است و خط خود بر آن نبشت و بر اين عرضه كردند و به دوات‌دار سپردند . » « 4 »\r\n« بو نصر سوگندنامه نبشته بود عرض كرد ، هرون بر زبان راند و اعيان و بزرگان گواه شدند . » « 5 »\r\n\r\nفتح‌نامه\r\n: مكتوبىست متضمن خبر پيروزى لشكر در نبرد كه به وسيلهء مبشران به ديگر بلاد\r\n\r\n\r\n","description":"","footnote":"\r\n( 1 ) . همان ، ص 217 .\r\n( 2 ) . همان ، ص 135 .\r\n( 3 ) . همان ، ص 138 .\r\n( 4 ) . همان ، ص 269 .\r\n( 5 ) . همان ، ص 355 .\r\n","page_name":" 475 ","page_number":475},
  {"content":"\r\n\r\nفرستاده مىشد . چنان‌كه سلطان مسعود پس از پيروزى به تركمانان ، دستور داد تا فتحنامه نويسند : « گفت برو بو نصر را بگوى تا فتحنامه نسخت كند . . . »\r\nگاه رسول سلطان مبلّغ پيام شفاهى يا « مشافهه » بود كه مضمون آن معمولا از طرف رئيس ديوان رسالت تهيه مىشد و سعى مىكردند كه مطلب روشن و صريح بيان شود . » « 1 »\r\nگاه مفاد بعضى از نامه‌هاى سياسى حكايت از وعد و وعيد و تهديد و تطميع مىكند . در نامه‌اى كه در عهد علاء الدين تكش خوارزمشاه به يكى از ملوك و امراى اطراف نوشته شده است چنين مىخوانيم : « . . . اكنون قاعدهء الفت و عقد اخوت ميان ما و برادر اعز اكرم ملك عالم عادل ابقاء اللّه چنان محكم و مبرم است . . . كه در آن انديشه قصورى پيدا نيايد . فلان را غايت اقبال خويش در سعادت قبول خدمت ما ببايد شناخت . . . و بر جادهء خدمتگارى و شيوهء طاعتدارى ثابت‌قدم و راسخ اعتقاد بايد بود و دست از دامن اين دولت كه تا دامن قيامت پاينده باد ، نبايد داشت ، و اقطاع نانپاره از اين حضرت بايد خواست . . . چه اگر بر خلاف اين انديشه در خاطر جاى دهد . . . عاقبت آن . . . وخيم . . . باشد بايد فلان اين معانى را به سمع خرد بشنود . . . و اين نصايح را از سر شفقت تمام شناسد . . . و يقين داند كه اگر اين اعمال را مباشر باشد . . . هر روز لطف رأى ما دربارهء او بر زيادت خواهد بود . . . و اگر از اين شيوه انصراف نمايد و از جاده انحراف كند . . . و از حد بندگى فراتر شود تا نه بس ديرگاهى . . . دواعى سياست ما فراجنبد و نواير سخط ما فروع زند و صواعق خشم ما ظاهر گردد و آنچه مرحمت ما بدان راضى باشد برود . . .  وَ سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ .  به تاريخ سنهء سبع و سبعين . »\r\n\r\nگرگ آشتى\r\n: گاه زمامداران به حكم ضرورت با دشمنان خود مكارانه از در صلح و آشتى درمىآمدند و آن را گرگ آشتى مىناميدند « . . . صواب آنست كه « گرگ آشتى » كنيم و بازگرديم . » ( تاريخ بيهقى ) . . . « . . . گفت كه رسولى فرستد و با اين قوم گرگ آشتى كند . . . » ( بيهقى )\r\n با تو گر اين سگ كند ، عزم به گرگ آشتى * بازى بز مىدهد ، تا كندت خوك‌بند \r\nعطار\r\n\r\nسوگندنامهء خوارزمشاه\r\n: چنان‌كه در تاريخ عهد سلجوقيان ديديم ، چندين بار بين آتسز و سلطان سنجر جنگ درگرفت . و در اين محاربات غالبا قواى آتسز شكست مىخورد . در نيمهء شوال 535 يعنى دو سال بعد از اولين برخورد جنگى بين سنجر و خوارزمشاه ، آتسز بن محمد خوارزمشاه سوگندنامهء زير را امضاء كرد ، به نزد سلطان سنجر فرستاد و از در اطاعت درآمد . ولى دو ماه بعد همين‌كه سنجر از خان ختايى شكست خورد ، آتسز عهد و پيمان و سوگندنامه را فراموش كرد ، قسمتى از خراسان را گرفت و خود را خوارزمشاه خواند . اكنون براى آن‌كه خوانندگان با مفاد و مندرجات سوگندنامه‌هاى آن روزگار آشنا شوند ، قسمتى از آن را نقل مىكنيم :\r\n\r\n\r\n","description":"","footnote":"\r\n( 1 ) . مأخوذ از مقالهء ركنى يزدى ، در يادنامهء ابو الفضل بيهقى ، از ص 233 تا 266 .\r\n","page_name":" 476 ","page_number":476},
  {"content":"\r\n\r\n« قال اللّه تعالى و هو اصدق القائلين  وَ أَوْفُوا بِالْعَهْدِ إِنَّ الْعَهْدَ كانَ مَسْؤُلًا   وَ أَوْفُوا بِعَهْدِ اللَّهِ إِذا عاهَدْتُمْ وَ لا تَنْقُضُوا الْأَيْمانَ بَعْدَ تَوْكِيدِها وَ قَدْ جَعَلْتُمُ اللَّهَ عَلَيْكُمْ كَفِيلًا .  »\r\nمن كه آتسز بن محمد خوارزمشاهم توفيق مىخواهم از خداى عز و جل و به رحمت او پناه مىطلبم و در نگاهداشت عهدى كه مىبندم . . . عهد بستم من كه آتسز بن محمد خوارزمشاهم و نذر كردم با خداى عز و جل و رسول محمد ( ع ) كه تا من باشم ، مطيع و فرمانبر و بنده خداوند عالم سنجر بن ملك بن محمد كه زندگيش دراز باد باشم و سر از طاعت و بندگى او نتابم و با مخالف و بدخواه دولت وى از ترك و تازيك و خويش و بيگانه و زن و مرد و كافر و مسلمان بازنگردم و به خود پناه ندهم و به هيچ‌وجه از وجوه ، دولت او را خلاف نكنم و با دوست دولت كه دانم ، دوست باشم و با دشمن دولت كه دانم دشمن باشم و اگر كسى از مخالفان دولت وى بر خلاف دولت وى چيزى نويسند يا پيغامى دهند يا تدبير كنند ، پوشيده ندارم و رأى اعلا را معلوم گردانم و در دفع و قهر و قمع مخالفان و قاصدان دولت وى بدان كه ممكن گردد و وسع من آيد ، به تن و مال در حال بكوشم و به همه وجوه بندگى نمايم . . . باللّه الرحمن الرحيم . هم بر اين باشم كه در اين عهد مذكور است . . . اگر به هيچ‌وجه از وجوه خلاف كنم ، خداى تعالى را بر من ده حج پياده كه به پاى خود بيازم و ده سال روزه كه پيوسته بدارم و هرچه مال دارم بر ساكنين مكه و مدينه صدقه كردم و هرمنكوحه كه دارم و خواهم داشت همه طلاق داده باشم . . . و از جملهء آنان باشم كه خداى عز و جل در محكم تنزيل گفت «  أُولئِكَ لَهُمُ اللَّعْنَةُ وَ لَهُمْ سُوءُ الدَّارِ  » و خداى عز و جل را و رسول او را محمد ( ع ) و جمله انبياء و فرشتگان ( ع ) و ثقات و معروفان و معتبران را كه حاضر بودند بر اين عهود وثيقه و سوگندان گواه گرفتم بطوع و اختيار و رغبت فى متنصف شوال سنه خمس و ثلاثين و خمسمائه . « 1 »\r\n\r\nعهدنامهء تكش خوارزمشاه با يكى از ملوك اطراف\r\nعهدنامهء زير براى يكى از ملوك اطراف فرستاده شده تا بر اجراى مندرجات آن سوگند خورد . در اين سوگندنامه پس از مقدمه‌اى چنين آمده است : « . . . از سر طوع و اختيار به نيت درست و اعتقادى صافى . . .\r\nمن بنده كه فلان بن فلانم مىگويم :\r\nبه ايزد ، به ايزد ، به زينهار ايزد ، به خدايى كه قادر بر كمال است ، به خدايى كه لم يزل و لا يزال است ، به خدايى كه نهان و آشكارا در علم قديم او يكسان است . . . ازين وقت و ساعت كه اين عهد مىبندم و اين سوگند مىخورم ، در خدمت و طاعت خداوند عالم تكش خوارزم . . . صافىدل و پاكيزه اعتقاد و بىغايله‌ام به اموال و ممالك و ولاياتى كه اختصاص تصرف ديوان خاص او دارد و آنچه به خدم و حشم متعلقان او متعلق باشد قديم و حادث موروث و مكتسب قصد بد نكنم ، نفرمايم و در هيچ‌وجه به حشم و خدم و آزاد و بنده و رعيت و پيوستگان و خويشاوندان و فرزندان بزرگوار او . . . قصد بد نكنم . و به هرفهم كه دولت او را روى بيايد و . . . در كفايت آن فرمان\r\n\r\n\r\n","description":"","footnote":"\r\n( 1 ) . اسناد و نامه‌هاى تاريخى ، پيشين ، ص 97 .\r\n","page_name":" 477 ","page_number":477},
  {"content":"\r\n\r\nدهد اگر تعذرى ظاهر كه در محل قبول آيد نباشد . . . تقصير و تهاون نبرزم . . . اگر از اين جمله سوگند يا يكى را خلاف كنم ، ده ساله روزه پيوسته خداى را بر من واجب باشد و ده حج خداى را بر من لازم گردد . . . هر بنده كه مرا هست از بندگى آزاد باشد . . . و بال هرخون ناحق كه از عهد آدم تا منقرض عالم ريخته‌اند و خواهند ريخت ، به خويشتن پذيرفته باشم . هر نكوحه كه به عقد نكاح در حبالهء منست و خواهد بود ، خصوصا فلانه ، از من به سه طلاق هشته باشد . . . من بنده فلان بن فلانم اين جمله قبول كرده‌ام و بدين شرط سوگندان خوردم . . . و برين جمله خداى را تعالى و كفى به شهدا و فرشتگان و ارواح انبياء حاضران را گواه گرفتم و اللّه ولى التوفيق . » « 1 »\r\n\r\nاهليت اخلاقى دبيران ديوان رسائل\r\nمتصديان ديوان رسائل ، وزراء و امراء گاه از بىسوادى و بىخبرى سلاطين سوء استفاده مىكردند . چنان‌كه ابو القاسم درگزينى انسابادى در ايامى كه در عراق به عنوان عامل يا وزير سلطان سنجر تعيين شده بود ، از سلطان خواست كه بر سبيل احتياط اوراق سفيدى را امضاء كند و در اختيار وى بگذارد تا عند اللزوم به امضاى سلطان ، احكام و فرامين مقتضى صادر نمايد . سنجر به گفتهء او عمل كرد و اين مرد فاسد و بدنهاد به امضاى سلطان فرمانى نوشت و اموال زيادى از مردم گرفت و سپس عليه خليفه المسترشد باللّه احكامى منتشر كرد . سنجر در نامهء مشروح خود به وزير خليفه به اين معنى اشاره مىكند و مىنويسد : « . . . آنچه به خواجه عميد ابو القاسم انسابادى حوالت مىكند ، ما او را و هيچ‌كس ديگر را مخالفت و بىفرمانى آن حضرت نفرموديم و نفرمائيم . . . اگر به خط او نبشته‌ها دارند ، پيش ما بايد فرستاد تا بر وى حجت كنيم و آنچ واجب آيد بفرماييم ، و اگر مىگويد مثال‌ها به توقيع ما يافته‌اند ، معلوم است كه ما خواندن نبشتن ندانيم . . . » « 2 »\r\n\r\nناصرخسرو زمانى دبيرپيشه بود\r\nناصرخسرو علوى شاعر نامدار و مبلغ معروف اسماعيليان ، زمانى به كار دبيرى مشغول بود : « من مردى دبيرپيشه بودم و از جمله متصرفان در اموال و اعمال سلطانى ، و به كارهاى ديوانى مشغول بودم . و مدتى در آن كار مباشرت نموده در ميان اقران شهرتى يافته بودم . . . » « 3 »\r\nراوندى نويسندهء راحة الصدور ، خردمندى ، بلاغت و خط خوش را از لوازم دبيرى مىشمارد .\r\n خردمند بايد كه باشد دبير * چو باشد بر پادشه ناگزير\r\nبلاغت چو با خط گرد آيدش * به انديشه معنى بيفزايدش\r\nبه پيش مهان ارجمند آن بود * كه با او لب شاه خندان بود « 4 » \r\n\r\n\r\n","description":"","footnote":"\r\n( 1 ) . التوسل الى الترسل ، پيشين ، ص 138 به بعد .\r\n( 2 ) . اسناد و نامه‌هاى تاريخى ، پيشين ، ص 61 .\r\n( 3 ) . سفرنامهء ناصرخسرو ، پيشين ، ص 2 .\r\n( 4 ) . راحة الصدور ، به تصحيح عباس اقبال ، پيشين ، ص 109 .\r\n","page_name":" 478 ","page_number":478},
  {"content":"\r\n\r\n\r\nرسيدگى به شكايات مردم\r\nمعمولا مردم شاكى و ناراضى اگر دستشان به دامن شاه مىرسيد و شكايت خود را به گوش او مىرساندند ، ممكن بود شاه به وسيلهء ديوان رسايل به موضوع رسيدگى كند و يا بدون رسيدگى دقيق ، شخص متهم را كيفر دهد .\r\n« ابو الفتح بستى عامل نسا ، مردى را بگرفت ، دارايى او را ضبط كرد و دستور داد او را زندانى كنند . پس از چندى مرد از زندان گريخت و به غزنين رفت و شرح حال خود با سلطان محمود بگفت و دادخواهى كرد . سلطان نامه‌اى به عامل نسا نوشت و مرد ، بار ديگر به نسا رفت و نامه را به عامل رسانيد . ولى او نامه را ناديده گرفت و با خود گفت اين مرد دگرباره به غزنين نرود و سلطان را نبيند . آن ضياع وى باز نداد و به نامه هيچ كار نكرد . مرد ديگرباره راه غزنين پيش گرفت .\r\nپس از مراجعهء مكرر ، يك روز شاه را ديد و از عامل نسا بناليد و سلطان گفت بر من نامه دادنست ، اگر فرمان نكنند من چه كنم ؟ برو و خاك بر سر كن . مرد گفت : اى پادشاه ، عامل تو به فرمان تو كار نكند مرا خاك بر سر بايد كرد ؟ سلطان محمود گفت : نه اى خواجه ، غلط گفتم مرا خاك بر سر بايد كرد . در حال دو غلام‌سرايى را نامزد كرد ، تا به نسا رفتند و شحنهء نواحى را حاضر كردند و آن نامه در گردن ابو الفتح آويختند و بر در ديه بردار كردند كه اين سزاى آن كسست كه به فرمان خداوندگار خود ، كار نكند . و امرها نافذ گشت و مردمان در راحت افتادند . » « 1 »\r\n\r\nانتقام يك دبير يا منشى ناراضى\r\n: شار حاكم عربستان در دوران نكبت و بدبختى به دست غلامى سپرده شد . غلام از شار كه روزگارى حكومت و سلطنت داشت ، آمرانه خواست كه نامه‌اى به زن او نويسد و زن را از سلامتى خويش آگاه سازد ، شار كه اين كار را دون شأن خويش مىدانست ، قلم بر دست گرفت و چنين نوشت :\r\n« اى قحبهء نابكار و شوخ‌چشم ضايع روزگار ، تو را تصور آنست كه سلوك تو در طريق فسق و فساد و تبذير تو در اموال ، به جهت تحصيل آن مراد به سمع من نرسيده و پندارى نمىدانم كه روزگار به شرب خمر و ملاهى و مناهى مىگذرانى و هرروز با حريفى و هرشب با ظريفى به معاشرت و مباشرت اشتغال مىنمايى ، خانمان من بر باد دادى و آبروى من بر خاك ريختى و در هتك پردهء عصمت كوشيده ، حرمت من نگاه نداشتى . اگر به سلامت به وطن رسم ، سزاى تو بدهم چون نامه به خانهء او رسيد و زن از مضمون آن آگاه شد ، بىهوش شد و شك نكرد كه دشمنان و فاسدان پيش شوهر ، او را بدان قبايح متهم كرده‌اند از خانه بيرون رفت و در گوشه‌اى مختفى شد ، غلام چون به منزل رسيد ، سراى خود را چون بيابان لوط يافت . از همسايگان پرسيد ، صورت واقعه و مندرجات نامه را با او گفتند . غلام دريافت كه اين ماجرا حاصل غرض‌ورزى شار است . خاتون ، را به وثاق خويش بازآورد . » « 2 »\r\n\r\n\r\n","description":"","footnote":"\r\n( 1 ) . در پيرامون تاريخ بيهقى ، پيشين ، ج 2 ، ص 625 .\r\n( 2 ) . همان ، ج 1 ، ص 348 به بعد .\r\n","page_name":" 479 ","page_number":479},
  {"content":"\r\n\r\n\r\nدبيرخانهء دولت در عهد مغول\r\nمغولان پس از كشورگشايى ، سرانجام دريافتند كه بايد سازمانى متمركز براى ادارهء امور دولت ايجاد كنند . چنگيز به كمك مشاوران اويغورى و چينى ، دبيرخانهء دولت را به وجود آورد و اين سازمان در زمان كيوك و اوكتاى همچنان باقى بود . « كيوك بلغاى آغا را كه نسطورى و قاضى القضات بود ، به رياست اين دبيرخانه گمارد . » نويسندگان ايرانى او را رئيس الكتاب خوانده‌اند . كيوك صدور فرمان يرليغ را به او واگذار كرد و منشيان ، مأموران ادارهء صندوق ، مقومان جواهرات ، البسه و پوست ، مأموران نظارت در ضرب سكه ، تحت نظر او بودند . طبق گزارش ويلهلم فن روبروك ، اين صاحب‌منصبان در دوران زمامدارى منكو ، به استثناى چند تن همه مسلمان بودند .\r\nدبيرخانه كه مسئول صدور احكام سلطنتى « پائزا » بود ، به تعداد زبانهاى رسمى دربار به چند بخش مغولى ، فارسى ، ايغورى ، ختايى ، تبتى و تنكويى تقسيم مىشد . اسناد به شيوهء معينى انشا و تنظيم مىشد . در آغاز اسناد « با تأييدات خداوند جاودان » نوشته مىشد ، ولى در دوران زمامدارى فرمانروايان مسلمان ، بسم اللّه الرحمن الرحيم اضافه گرديد . كاغذ اسناد طولانى و باريك بود . در دورهء ايلخانان فرمان از طرف دبيرخانه صادر مىگرديد و بيش از پيش در مكاتبات از سرمشقهاى كهن شرقى استفاده مىشد . به موجب سنت ، وقتى پيش‌نويس اسناد را براى ايلخانان مىخواندند كه او ، مست نباشد ، پس از تنظيم سند يكى از صاحبمنصبان عالىمقام آن را با مهر سياه « قراتمغا » ممهور مىكرد . فرمانها در دفترى وارد مىشد و دفترها را با دقت تمام نگهدارى مىكردند . الواح زرين و سيمين « پائزا » از طرف دبيرخانه صادر مىشد . دارندگان اين الواح با احترام بدرقه مىشدند و نظرشان مطاع بود . اين الواح به صاحب‌منصبان عالىرتبه پادشاهان دست‌نشانده ، سفراء ، ايلچيان و آباء كليسا داده مىشد .\r\nوضع نشان دولت در دورانهاى مختلف يكسان نبود . رنگ و شكل آنها عوض مىشد ، متن آنها چند سطر و به زبان مغولى بود . نشان زرين دولت در دست وزير اول بود . غازان در مورد بزرگى و جنس نشانها دستوراتى داد به طورى كه نشان بزرگ براى مهر اسناد و مكتوبات مربوط به سلاطين و امور مهم ديگر به كار مىرفت و براى امور كم‌اهميت‌تر و امور لشكرى و امور مربوط به خزانه نشانهاى طلايى كوچكترى به كار مىبردند . « 1 »\r\n\r\nديوان رسائل در عهد مغول\r\nبه طورى كه از تاريخ جهانگشاى جوينى برمىآيد ، چنگيز و پيروان او به عبارت‌پردازى و مجامله‌كارى مطلقا توجه نداشتند « . . . هركس كه بر تخت خانى نشيند ، يك اسم درافزايند « خان » يا قاآن و بس . ميان سلطان و عامى فرق ننهند . . . مقصود سخن نويسند و زوايد و القاب و\r\n\r\n\r\n","description":"","footnote":"\r\n( 1 ) . برتولد اشبولر ، تاريخ مغول ، پيشين ، ص 290 به بعد .\r\n","page_name":" 480 ","page_number":480},
  {"content":"\r\n\r\nعبارات را منكر باشند » . در تاريخ الفى نيز چنين مىخوانيم : چنگيز يكى از دبيران خوارزمشاه را فرامىخواند و به او مىگويد به والى موصل در باب تسليم و اطاعت نامه‌اى بنويس . كاتب به عادت قديم نامه‌اى مفصل و مصنوع مىنويسد كه مورد پسند خان مغول قرار نمىگيرد و خطاب به منشى مىگويد : « اى مرد آنچه من گفتم در اينجا نيست . » چون كاتب نگون‌بخت پاسخ داد كه نامه را بدين اسلوب بايد نوشت ، خان به غايت خشمناك شده فرمود كه دل تو با ما ياغيست ، چيزى نوشته‌اى كه چون ياغى برخواند در ياغىگرى مجدتر شود . بعد از آن فرمود تا منشى احمق را به ياسا رسانيدند . » « 1 »\r\nپس از سپرى شدن دوران حكومت چنگيز و جانشينان او و استقرار دولت ايلخانان ، بار ديگر سنن و رسوم و آداب ايرانى در دستگاه حكومتى راه يافت . تعارفات و القاب بىفايده و بىمعنى كه يك چند در اثر صولت حكومت چنگيز و جانشينان بلافصل او راه فراموشى سپرده بود ، مجددا در محاورات و مكاتبات به كار رفت .\r\n\r\nدبيران\r\n: خواجه رشيد الدين فضل اللّه ضمن نامه‌اى به فرزند خود مىنويسد : « دبيران كه خداوندان فطنت و پشتيبانان دولت‌اند و نوك قلم ايشان بلبل بوستان بلاغت و عندليب اغصان براعت است . . . زينهار تا در حفظ جانب و صيانت ناموس اين گروه سرمايه مقدرت مصروف دارى . » « 2 »\r\nسعدى در بوستان در تأييد اين معنى و در مقام اندرز به سلاطين مىگويد :\r\n دو كس پرور اى شاه كشورگشاى * يكى اهل رزم و دوم اهل راى\r\n. . . قلمزن نگهدار و شمشيرزن * نه مطرب كه يارى نيايد ز زن \r\n\r\nنامهء زنى ايراندوست و دعوت جلال الدين منكبرنى به صلح\r\nخان سلطان دختر سلطان محمد خوارزمشاه كه زمانى همسر سلطان عثمان حاكم ماورء النهر بود ، پس از شكست خوارزمشاهيان و فتح مغول به همسرى جغتاى درآمد و به علت هوش و كياست و زيبايى مورد لطف او قرار گرفت ، از وى فرزندى به دنيا آورد . پس از آن‌كه جغتاى درگذشت ، اين خاتون در دستگاه مغول همچنان قرب و منزلتى را كه در نزد شوهر داشت حفظ كرد . . . اين خاتون در وضع تازهء خود همواره مىكوشيد تا شايد بتواند خدمتى به حكومت نيمه‌جان و نيمه بر باد رفتهء پدرش انجام دهد . از اين‌رو همواره برادر خود جلال‌الدين را از راه دور و توسط رسولان مخفى از احوال مغول آگاه مىگردانيد . هنگامى كه جلال الدين اخلاط را محاصره كرده بود به نزد او رسولى را با « نشانه‌اى » كه عبارت بود ، از « يكى از انگشترىهاى پدرش » كه در آن نگينى فيروزه با نام « محمد » نشانيده بودند ، فرستاد و چنين پيغام داد كه : « چنگيز از دليرى و شوكت و قدرت و وسعت عرصهء ممالك تو آگاهى يافته است ، اينك با تو عزم مصاهرت و مصالحت دارد ، به شرط آن‌كه ملك از حد جيحون تقسيم گردد و اين جانب تو را و آن سوى رود ، او را باشد ، اكنون اگر تو آن توان در خويش بينى كه با تاتار برآيى و از ايشان كيفر ستانى . . . هرچه خواهى كن ، و گرنه مسالمت را به هنگام ميل و رغبت دشمن ، مغتنم شمار . شهريار جواب\r\n\r\n\r\n","description":"","footnote":"\r\n( 1 ) . به نقل از سبك‌شناسى ، پيشين ، ج 3 ، ص 169 .\r\n( 2 ) . آثار الوزراء عقيلى ، پيشين ، ص 309 .\r\n","page_name":" 481 ","page_number":481},
  {"content":"\r\n\r\nصواب نداد و در آشتى نگشاد . . . » « 1 »\r\n\r\nاهميت جاى انگشت\r\n: خواجه رشيد الدين فضل اللّه در يكى از آثار خود : از مهر كردن قراردادها با انگشت در چين ياد مىكند و مىنويسد : « در كاتاى ، قراردادها و معاهدات را با انگشتان دست مهر مىكنند تا خط انگشتان طرفين قرارداد بر آن نقش بندد . »\r\nتوضيح بعدى او كاملا جالب است ، زيرا مىنويسد : « تجربه ثابت كرده است كه در جهان دو نفر را نمىتوان يافت كه داراى انگشتان كاملا مشابه هم باشند . » « 2 »\r\nمحمد بن هندوشاه نخجوانى در كتاب دستور الكاتب فى تعيين المراتب ضمن بحث در پيرامون علم انشاء به منشيان تأكيد مىكند كه « در بند تهذيب عبارت و تنقيح استعارت باشند و از استعمال الفاظ غريب وحشى احتراز كنند . »\r\n الخط يبقى زمانا بعد كاتبه * و صاحب الخط تحت التراب مدفون \r\nسپس مىنويسد : « و از استعجال و سرعت قلم . . . احتراز و اجتناب ورزد ، چه حكيم افلاطون گفته است لا تطلب سرعة العمل بل اطلب تجويده . . . چه مردم نپرسند كه اين عمل در چه مقدار زمان كرده شده ، بلكه سؤال از جودت صنعت كنند ، منشى را هيچ زينت چون حسن خط عبارت نيست و در استعجال و سرعت قلم ، رعايت آن دو مهم ، مشكل توان كرد . » « 3 »\r\nدر جاى ديگر براى نشان دادن اهميت منشيان مىگويد :\r\n« نويسندگان پادشاهان به مثابت چشمهاى ايشان‌اند كه بديشان ببينند و گوشهاى ايشان‌اند كه به ايشان شنوند و زبانهاى ايشان‌اند كه از قبل ايشان سخن گويند و نويسند . »\r\nو در فصل سوم در آداب كتاب و آلات ايشان مىنويسد : « . . . كاتب را در كتابت به آلتى چند چون قلم و قلم‌تراش و دوات و محراك و خبر و كاغذ احتياج است . بايد كى تمام معد باشد و عاريت نخواهد . . . هر قلمى كه امروز به كار داشت ديگر روز به تجدد بتراشد ، همچنين محراك و مقط معد بايد داشت تا به كارد و قلم نبايد شورانيد و قلم را بر قلم ديگر قط نبايد كرد و تمامت آلات كتابت و دست و جامه را از سياهى محافظت نمايد . » « 4 »\r\n\r\nالقاب و عناوين در مكاتبات\r\n: محمد بن هندوشاه نخجوانى در كتاب سابق الذكر راه و رسم نامه‌نگارى و چگونگى به كار بردن القاب و عناوين را نسبت به طبقات و مقامات مختلف به تفصيل بيان كرده است . عبارت دستور الكاتب چنين است : « در القاب و مكاتبات اشراف الناس از علما و حكما و مدرسان و مفتيان و محدثان و معيدان و ائمه و خطبا و وعاظ و اطبا و فقها و حفاظ و صلحا و ارباب فتوت و منقطعان و گوشه‌نشينان و محتسبان و منجمان و شعرا و استادان و جد و پدر و جده و مادر و عم و خال و عمه و خاله و برادران بزرگ و كوچك و خواهران بزرگ و كوچك و پسران و دختران و خواجه‌سرايان و دوستان و ندما و تجار و ابطال و شبجعان و اسفهسالاران و صدور و اعيان و القاب و ادعيهء ايشان و خطاب عموم اوساط الناس و\r\n\r\n\r\n","description":"","footnote":"\r\n( 1 ) . سيرت جلال الدين منكبرنى ، ص 621 ( به نقل از زن در ايران عصر مغول . از دكتر شيرين‌بيانى ، ص 28 ) .\r\n( 2 ) . تاريخ پزشكى ايران ، ترجمهء جاويدان ، ص 450 .\r\n( 3 ) . دستور الكاتب ، جزء اول از ج 1 ، پيشين ، ص 60 - 59 .\r\n( 4 ) . همان‌جا .\r\n","page_name":" 482 ","page_number":482},
  {"content":"\r\n\r\nغير هم . . . » يكسان نيست و براى هركس برحسب موقعيت اجتماعى او بايد القاب و عناوين خاصى به كار برده از جمله در القاب و ادعيهء مفتيان چنين مىنويسد : مسند فتوى و مقر تورع و تقوى به وجود مبارك مولانا اعظم مقتدى ائمة العالم مفتى الفريقتين امام المذهبين جامع متشتتات الفضايل متبوع الاكابر و الافاضل جلال المله و الدين نجم الاسلام و المسلمين ، سالهاى بىانتها آراسته باد و نهال افضال در چمن تشرع و تصون پيراسته به حمد و آله . . . » « 1 » و در مورد اطبا چنين مىنوشتند : « انفاس مسيح خاصيت مولانا اعظم ملك ملوك الاطباء فى العالم قدوة حكماء العرب و العجم ، جالينوس الوقت ، اكمل المتقدمين و المتأخرين ، نجم الملة و الدين جليس اعاظم السلاطين سبب شفاى امراض قلوب و ارواح و موجب ازالت اعراض اجساد . . . » « 2 » و دربارهء بازرگانان و تجارنامه را با اين عبارت شروع مىكردند : « به جانب صدر معظم صاحب اجل اكرم ملك التجار مفخر ايران ، معتمد الملوك و السلاطين علاء الدوله و الدين . . » « 3 » و در القاب و ادعيهء محتسبان چنين مىنوشتند : « توفيق الهى در جميع حالات رفيق مولانا معظم صدر امام مكرم قدوهء ارباب الحسبه بحسن الفكر و النظر الامر بالمعروف و الناجى عن المنكر جمال المله والدين باد تا در دلالت خلايق به منهج مستقيم شريعت و معدلت مجد باشد و در تحقيق حق و ابطال باطل از شمول امانت و ديانت مجتهد انشاء اللّه تعالى . » « 4 »\r\n\r\nعهدنامه بين سلطان ابو سعيد و شاهزاده يسور\r\n: در عهد ايلخانان نيز گاه بين حكمرانان و زورمندان عهد و پيمانهاى ناپايدارى منعقد ميشد چنان‌كه پس از مرگ اولجاتيو ، بين سلطان ابو سعيد و شاهزاده يسور پيمانى منعقد شد كه چند جملهء آن اين است « . . . ما در اين عهد سابق و درين بيعت لا حق كه با حضرت سلطان ابو سعيد خان خلد اللّه سلطنة كرديم ، صادق و واثقيم و در آنچه گفتيم ، مكرى و تزويرى نيست كه اگر مكر و تزوير كنيم با خود كرده باشيم . . . با دوستان او دوست و با دشمنان او دشمن باشيم . . . اگر در فرمان‌بردارى و مطاوعت و هوادارى تقصير روا داريم ، از اروغ يا فروغ پادشاه جهانگير چنگيز خان نباشيم و متابع دين محمد رسول اللّه نى . . . و مستوجب لعنت خداى عز و جل و ملايكه و انبيا گردد . . . » « 5 »\r\n\r\nمجلس‌نويس يا واقعه‌نويس\r\n: از وضع ديوان رسائل از اواخر عهد ايلخانان تا استقرار صفويه اطلاع زيادى جز آنچه در كتاب دستور الكاتب آمده است در دست نداريم .\r\nمينورسكى مىنويسد : « در دورهء صفويه مجلس‌نويس كه واقعه‌نويس نيز خوانده مىشد از مصادر و ارباب مناصب مهم به شمار مىرفت ، و طبق اظهارات شاردن ( ج 5 ص 343 ) در غيبت وزيراعظم ، امور مربوط به او را انجام مىداد . در مجالس و اجتماعات به دست چپ شاه مىنشست . غالبا او را به نام وزير چپ ( وزير دست چپ ) مىناميدند ، در مقابل وزيراعظم كه به وزير راست يا وزير دست راست معروف بود . شغل وى ثبت و كتابت مذاكرات جلسات يا تنظيم صورت‌جلسه بوده است . در اين صورت بايد گفت كه شغل وى بسيار مشابه شغل يك\r\n\r\n\r\n","description":"","footnote":"\r\n( 1 ) . همان ، جزء دوم از ج 1 ، ص 270 .\r\n( 2 ) . همان‌جا ، ص 283 .\r\n( 3 ) . همان ، ص 326 .\r\n( 4 ) . همان ، ص 298 .\r\n( 5 ) . تاريخ‌نامهء هرات ، پيشين ، ص 663 به بعد .\r\n","page_name":" 483 ","page_number":483},
  {"content":"\r\n\r\nوقايع‌نگار رسمى است . زيرا در تذكرة الملوك مقام و سمت اخير به همين نام مجلس‌نويس آمده است . ريو . . . ضمن مطالب راجع به محمد طاهر وحيد مورخ مىگويد كه در 1055 ه ق برابر با 1645 شاه عباس ثانى او را به سمت مجلس‌نويس يا وقايع‌نويس درگاه منصوب كرد . ولى اين تفسير ممكن است صرفا براساس فقه اللغه يا ترجمهء تحت اللفظ باشد . . . نادر شاه ، ميرزا مهديخان را منصب وقايع‌نگارى خويش داد . . . » وى در مقدمهء اثر معروف خود - كه پس از مرگ نادر تكميل و خاتمه يافت - به طور مبهم اشاره مىكند ، و مىگويد « از چاكران حضور و بر ضبط وقايع مأمور ، از طرفى مجلس‌نويس منشى سلطان بود . » « 1 » سانسون او را منشى منحصر به فرد كشور ، و كمپفر « منشى بزرگ يا اعظم كشور » مىنامند . مجلس‌نويس موظف بود كه فرامين سلطان را به صورت مقتضى و صحيح و مناسب درآورد . چون سلطان در اغلب موارد فرمانها را شفاها ( يا بالمشافهه ) صادر مىكرد ، ناچار بود يا با تعليقهء وزيراعظم ، يا توسط رسالهء يكى از امرا و يا نوشتن عبارت حسب الامر الاعلى تأييد گردد ، در هريك از اين دو حال فرمان به واقعه‌نويس ارايه مىشد تا در دستگاه ادارى وى به صورت رقم صحيح درآيد . ارقامى را كه به واقعه‌نويس تسليم مىكردند ، بياضى و دفترى خوانده شده است .\r\nاز روى آنها طغرايى با مركب سياه مىنوشت و تنظيم مىكرد .\r\nاصطلاح تركى معروف طغرا در تركيهء عثمانى به قطعاتى حاوى نام سلطان كه به خط خوش و شيوه‌اى خاص نوشته شده بود و علامت مخصوص او را تشكيل مىداد ، اطلاق مىشد . . . در ايران طغرا عبارتى معمول به‌بود گواه بر تعلق ارادهء شاه كه به دست مقاماتى ذىنفوذ و صاحب‌اختيار تنظيم مىشده است .\r\nديگر از امتيازات مهم واقعه‌نويس عبارت از رسانيدن عكس خوشنويس در عهد صفويه\r\n\r\n\r\n","description":"","footnote":"\r\n( 1 ) . سياحتنامه ، پيشين ، ج 5 ، ص 343 .\r\n","page_name":" 484 ","page_number":484},
  {"content":"\r\n\r\nوقايع و عرايض به سمع شاه بود ، گزارشهاى احكام را از هرنوع اعم از تقاضا و اخبار و اطلاعيه براى سلطان مىخواند و پاسخ شاه را مرقوم مىداشت . شاردن اين حقيقت مهم و ذيقيمت را كه واقعه‌نويس در كليهء ايالات وجود داشت و وزير چپ رئيس آنان محسوب مىشد و بالنتيجه همان وظيفه صاحب بريد روزگار خلفاى عباسى را ايفا مىكرده است ، به دست مىدهد .\r\nواقعه‌نويس هرزمان كه مىخواست ، اجازه تشرف به حضور سلطان را داشت . چون پاسخ نامه‌هاى ديگر سلطان را وى تهيه و نسخهء قراردادها را نگاهدارى و سوابق امور سياسى را ثبت و ضبط مىكرد ، لذا مقامى مؤثر و با نفوذ در مذاكرات با سفراى خارجه به شمار مىرفت . ورود و خروج و منظور از سفر و ديگر امور مشابه را ثبت مىكرد ، و از اين قرار بايگانى تحت اختيار وى بسيار مفصل بوده است . مستمرى ثابت او را 330 تومان ذكر كرده‌اند اما دومان تصور مىكند كه مبلغ آن بايستى به هزار بالغ آيد . « 1 »\r\nشاردن مىگويد كه ايرانيان را سه عمل خرافى دربارهء مكتوبات است كه يكى از آنها قيچى نمودن گوشهء راست كاغذ مىباشد . به طورى كه ديگر مكتوب مربع كامل نبوده و دلايلى نيز ذكر مىكند . « 2 »\r\nآنچه بايد بر آن افزود اين است كه « ايرانيان مكتوبات خود را خصوصا در عهد صفويه به نام پنج تن به صورت پنج‌گوش ، درآورده و بدين ترتيب ، نهايت اخلاص خود را به خاندان پيغمبر خويش نشان مىدادند . كليه مكاتيب و فرامين سلطنتى با آب طلا و جوهر لاجوردى و سرخ و مركب سياه نگاشته مىشد . شاردن مىنويسد نام خالق را با آب‌طلا مىنويسند و اسامى پيغمبر و ائمه را با جوهر لاجوردى مىنگارند ، اسم شاهنشاه را با مركب سرخ تحرير مىكنند و در مراسلاتى كه نام خداوند در آنها درج نشده و اسامى ائمه ذكر نگرديده است ، اسم پادشاه را با آب طلا ثبت مىكنند و همچنين در مكتوباتى كه عنوان شاهنشاه بلافاصله بعد از نام اللّه گذاشته شده باشد آب طلا به كار نمىرود . ( شاردن ، ج 2 صفحهء 223 )\r\nغالبا در صدور فرمان براى تيولها و احكام ديوان‌بيگى عبارت « حكم جهانمطاع شد » و براى سيور غالها و مسئولين مالياتى « فرمان همايون شد » و در پاسخ نامه‌ها و تعيين حقوق افراد « فرمان همايون شرف نفاذ يافت » نوشته مىشد .\r\nدر ميان اسناد متعلق به عهد سلجوقى و فرامينى كه مربوط به دورهء صفويه است اختلاف مهمى از جهت عبارت‌پردازى ديده مىشود . در اسناد دستهء اول حسن رفتار با رعايا اصرار گرديده و در فرامين دستهء دوم ستايش و تعظيم سلطان است . . . » « 3 »\r\n« نه تنها موضوع كتابت و ديوان رسائل و خط خوش و زيبا از ديرباز مورد توجه مردم و\r\n\r\n\r\n","description":"","footnote":"\r\n( 1 ) . سازمان ادارى حكومت صفوى ، پيشين ، ص 95 به بعد .\r\n( 2 ) . سياحتنامهء شاردن ، ج 2 ، ص 385 .\r\n( 3 ) . دو فرمان دربارهء طالقان ، از سيد محمد تقى مير ابو القاسمى نقل از فرهنگ ايران‌زمين ، ج 12 ص ، 267 به بعد .\r\n","page_name":" 485 ","page_number":485},
  {"content":"\r\n\r\nدولتهاى بعد از اسلام بوده بلكه مسألهء جلدسازى ، صحافى ، ساختن مقوا و آهار ، ساختن وصالى ، جزءبندى و سيفه و پشتى و پيزاره و شيرازه چسبانيدن ، جلا دادن ، قلم‌كارى ، جلد يك پوستى و دو پوستى و ديگر تزيينات كتاب ، از روزگار قديم مورد علاقهء خواص بوده و عده‌يى از اين راه زندگى مىكردند . در رسالهء منظوم جلدسازى به تفصيل از جزئيات اين هنر و راه و رسم صحافى و جلدسازى مطالبى نوشته شده است . هرچند اشعار سست و مغلوط است ولى از اين كه خواننده را با بسيارى از فنون و اصطلاحات اين رشته آشنا مىكند قابل‌توجه است . » « 1 »\r\n\r\nديوان رسائل در عهد صفويه\r\n\r\nچاپارهاى سلاطين صفويه\r\nابلاغ‌نامه‌ها و فرامين سلطنتى از ديرباز به كمك چاپارها و شاطرها صورت مىگرفت . تاورنيه از مظالم چاپارهاى ايران سخن مىگويد و مىنويسد : « . . . يك اسب از اصطبل شاه يا حاكم به او مىدهند و يك نفر پياده هم از دنبال او مىدود ، همين‌كه چاپار ضمن راه به كسى برمىخورد كه اسب بهترى دارد ، حق دارد كه اسب او را بگيرد . صاحب اسب ناچار بايد عقب او بدود تا اسب خود را بگيرد . و اغلب اين چاپارها از اختيارى كه دارند سوء استفاده مىكنند ، يا پول مىگيرند و مزاحم نمىشوند يا بىجهت اسب اشخاص را مىگيرند . فقط به آنها گفته شده است كه با فرنگيها چنين معامله‌اى نكنند . در عثمانى چندى اين روش ظالمانه معمول بود ، ولى سلطان مراد با ايجاد پستخانه به اين وضع پايان داد . » « 2 »\r\n\r\nكبوتر نامه‌رسان\r\n: پيترودلاواله ، در پايان مكتوب پنجم خود مىنويسد : « در حال حاضر منتظرم كبوترهاى قاصدى را كه دربارهء آنها به برادر زنم نامه نوشته‌ام برايم از بابل بفرستند ، اين كبوترها نامه را به مقصد مىرسانند و مراجعت مىكنند ، از زمانهاى قديم در آسيا از وجود آنها استفاده مىكرده‌اند ، به طورى كه « تاسو » آنها را چاپارهاى پرنده خوانده است . نسل كبوترهاى بغدادى از همه بهتر است و برادرزن من تعدادى از بهترين نوع اين پرندگان را پرورش داده است ، و اكنون خيال دارم تعداد آنها را افزايش دهم و در صورت امكان از آنها براى فرستادن نامه‌هايم به ايتاليا استفاده كنم . . . » « 3 »\r\n\r\nنامه‌رسان يا « شاطر »\r\n: پيترودلاواله در سفرنامهء خود مىنويسد : « موقعى كه بايد نزد شاه بروم ، يك نفر شاطر نيز استخدام خواهم كرد . شاطر كسى است كه وظيفهء نامه‌رسانى را بر عهده دارد ، و به علاوه جلوى اسب حركت مىكند و كلاه پردارى بر سر و زنگوله‌هايى به كمر دارد كه در موقع حركت صدا مىكند و مردم با شنيدن صدا كنار مىروند . پاهاى اين افراد كاملا برهنه و\r\n\r\n\r\n","description":"","footnote":"\r\n( 1 ) . رسالهء جلدسازى ، تصنيف سيد يوسف حسين در ماه رمضان از دست جمال صاحب ، سنه 1228 ، به اهتمام ايرج افشار به نقل از فرهنگ ايران‌زمين ، ج 16 و 17 ، ص 1 به بعد .\r\n( 2 ) . سفرنامهء تاورنيه ، پيشين ، ص 904 .\r\n( 3 ) . سفرنامهء پيترودلاواله ، پيشين ، ص 565 .\r\n","page_name":" 486 ","page_number":486},
  {"content":"\r\n\r\nلباس آنان فقيرانه است و چنان با سرعت مىدوند و به قدرى در روز راه مىروند كه اگر بخواهم آن را شرح دهم ، تصور خواهيد كرد افسانه‌پردازى مىكنم . . . » « 1 »\r\n\r\nجارچى\r\n: اخبار و مسائل مهم و فوق العاده در دوران قرون‌وسطى به وسيلهء جارچى به اطلاع عموم مىرسيد . پيترو ضمن سفرنامهء خود مىنويسد : « شاه عباس در 11 ژوئن سال 1716 در قزوين بارعام داد . « در اين بارعام ، شاه ضمن رسيدگى به مسايل مهم مملكتى ، به جارچى دستور داد در شهر جار بزند كه تمام نظاميان از هردرجه و مقام با عجله خود را از راهى كه بر تبريز مىرود به سلطانيه كه سه روز با قزوين فاصله دارد ، برسانند و در آنجا مجتمع شوند تا بعدا به محل مورد لزوم اعزام گردند . اين دستور بلافاصله اجرا شد و در تمام شهر جارچيها اوامر شاه را به اطلاع رسانيدند . زيرا در اينجا چسبانيدن اعلان به ديوار مرسوم نيست . . . » « 2 »\r\nدر دورهء صفويه نيز سياستمداران به القاب و عناوين و رعايت نكات ادبى و اخلاقى سخت پاىبند بودند . در نامه‌اى كه عبد المؤمن خان ازبك به شاه عباس نوشته بود ، از سر غرور و خودستايى ادعا كرده بود كه « . . . سرداران آفاق امر و نهى ما را گردن نهاده‌اند و گردنكشان عالم در آستانه ما به سر ايستاده‌اند .\r\n ز دريا به دريا سپاه منست * جهان زير و فر كلاه منست \r\nو در پايان از شاه عباس خواسته بود كه پناهندگان را به درگاه عالم‌پناه ما فرستند . . . »\r\nشاه عباس در پاسخ او مىنويسد :\r\n به شاهان نوشتن چنين نامه‌ها * سراسر بود عيب فرزانه‌ها\r\nمگر قول استاد نشنيده‌اى * چنين نامه‌ها را پسنديده‌اى\r\nبزرگش نخوانند اهل خرد * كه نام بزرگان به زشتى برد « 3 » \r\n\r\nمهردار\r\n: در ديوان رسايل مهردار يا وزير مهر هميشه در مجلس شاه نزديك او مىنشسته است مخصوصا در دورهء صفويه اين سنت معمول بود . در كتاب عالم‌آرا به اين معنى اشاره شده است « . . . او را مهردار كرده كه همه وقت در پيش نظر نشسته به شرف مكالمه ، و همزبانى مشرف باشد . » « 4 »\r\n« در عهد صفويان مهردار يا وزير مهر هميشه در مجلس شاه نزديك وى مىنشسته است ، مهرداران شاه سه تن بوده‌اند يكى مقرب الخاقان ، مهردار مهر همايون ، يا وزير مهر ؛ ديگرى مهردار مهر شرف نفاذ . و اين دو هريك قسمتى از نامه‌ها و فرمانهاى شاهى را مهر مىكرده و برخى از احكام را به هردو مهر مىرسانيده‌اند . سومى مهردار قشون كه فقط احكام مربوط به سرداران و سپاهيان و مسايل جنگى را مهر مىكرد . . . »\r\n\r\nپيك پياده\r\n: كاررى در سفرنامهء خود مىنويسد : « هنگام صبح به يك پيك پياده‌اى برخورديم\r\n\r\n\r\n","description":"","footnote":"\r\n( 1 ) . همان ، ص 113 .\r\n( 2 ) . همان ، ص 299 .\r\n( 3 ) . نامه‌هاى تاريخى عهد صفويه ، ص 264 .\r\n( 4 ) . عالم‌آراى عباسى ، چاپ تهران ، اميركبير ، ج 1 ، ص 206 .\r\n","page_name":" 487 ","page_number":487},
  {"content":"\r\n\r\nكه از اصفهان مىآمد و شش زنگوله كوچك دور كمرش بسته بود كه تا هم با شنيدن صداى آنها كسى مانع راهش نشود و هم خودش را ضمن راه خواب نگيرد . مىگويند پيكهاى شاهزادگان نسبت به اهميت مقامشان تا دوازده زنگوله به كمر مىبندند . » « 1 »\r\nچنان كه گفتيم در عهد مغول ، ديوان انشاء ارزش و مقام چندانى نداشته ، ولى بعد از ايلخانان در دورهء جلايريان اين شغل و لقب ، رسميت كامل يافت و در كتاب دستور الكاتب تأليف محمد بن هندوشاه نخجوانى به اين اصطلاح مكرر برمىخوريم و حتى از وجود سواد و فرمان منشى الممالكى كه به نام مولانا سعد الدين شيخى صادر شده و در آن كتاب است مىتوان دريافت كه تثبيت و رسميت اين شغل و منصب به قسمى بوده كه تفويض آن ايجاب مىكرده است ، فرمان صادر شود . اينك قسمتى از فرمان مزبور را كه از محتواى آن نكاتى چند درباره وظيفهء منشى الممالكى معلوم مىگردد در اينجا مىآوريم :\r\n« استعلا بر شواهق جبال جمال . . . جز به تعين حذاق كتاب و اساتيد انشاء ديوان ممالك صورت نبندد . . . مصالحت ميان سلاطين اسلام بىتسخير كلمات سحر كردار حاصل نگردد . و موافقت ميان ملوك ايام بىتسخير عبارات گوهربار او ، اتفاق نميفتد . . . تفويض منصب انشاء ممالك به جانب او شد تا بر وجهى كه مقتضاى رأى نقاد و طبع وقاد و فيضان و لمعان اشعهء فضيلت اوست ، به تقليد ديوان انشاء اشتغال نمايد ، و مناسب هرفرد از افراد انسانى چون سلاطين و امرا و وزراء و اركان دولت و اعوان حضرت و اشراف و اعيان و اواسط الناس توكيل لايق و ترتيبى رايق در سلك تعبير آورد . . . مطالب را بر وضعى بيان كند كه غريب الفهم نباشد و از تكلف عبارات و تعسّف استعارات احتراز و اجتناب ورزد و حد وسط مرعى دارد ، مطول و ممل و موجز و مخل ننويسد . . . در كتابت احكام ديوانى و فرامين سلطانى داد سخن بدهد و ناموس حضرت سلطنت و ديوان امارت و وزارت در كتابت رعايت كند ، و تا بيان مطلب بر طريق ايجاز ممكن گردد از اطناب محترز و مجتنب باشد . . . اين حكم نفاذ يافت تا از اين تاريخ امراء الوس و تومان و . . . بدانند كه از ابتداى اين سال مولانا صاحب اعظم . . . شيخى را منشى ديوان بزرگ در جميع ممالك ما دانند . در كتابت مكاتبات سلطانى . . . رجوع كلى با او كنند . » « 2 »\r\nاز رسوم ديوانى دورهء صفويه آگاهى بيشترى داريم . وظايف و شغل منشى الممالك در دو رسالهء دستور الممالك تأليف ميرزا رفيعا و تذكرة الملوك اثر ميرزا سميعا به صورت بالنسبه كاملترى تشريح و توصيف شده است و ما شرحى را كه ميرزا رفيعا در اين‌باره نوشته است ، در اينجا مىآوريم :\r\n« شغل مشار اليه سواى تحرير ارقام كه تعلق به عاليجاه واقعه‌نويس دارد ، و ديگر جميع احكامى كه منشيان دار الانشاء بعضى را به مسودهء دفترى و بعضى را به مسودهء منشى الممالك مىنوشتند و از دفترخانهء همايون مىگذشت ، عموما از تيولنامجات امراء و بيگلربيگيان و\r\n\r\n\r\n","description":"","footnote":"\r\n( 1 ) . سفرنامهء كاررى ، پيشين ، ص 50 .\r\n( 2 ) . دستور الكاتب ، نسخهء خطى ، كتابخانهء مدرسهء سپهسالار ، ص 376 به بعد .\r\n","page_name":" 488 ","page_number":488},
  {"content":"\r\n\r\nسلاطين ممالك محروسه و همهء حوالجات و تنخواه براتى و سيور غالات و وظايف و اجازات و اقطاعات و معافيات و مسلميات و احكام منصب وزراء و مستوفيان و كلانتران و محتسبان و محصصان ولايات و احكام بياضى كه از ديوان عدالت بنيان صادر مىشد و احكام التزاماتى كه هركس برطبق دعواى خود به ديوان اعلى مىداد و به هرطرف كه لازم مىآمد ابواب جمع محصلان ديوانى مىشد و حكمى كه در عنوان تصديقات دفترى رسوم مهرداران نوشته مىشد و ديگر آنچه كه به دفترخانه رجوع نداشت ، از قبيل تحريرات خليفگان ممالك محروسه و فرمانها و نشانها و غيرهم كه به مسودهء منشى الممالك قلمى مىنمودند با مشار اليه است و به قلم سرخى و آب طلا مشار اليه به طلاهاى مختلف كه مخصوص هرحكمى و نشانى و فرمانى بود مزين و محلّا مىساخت . »\r\nدر شرح وظايف منشى الممالك تا اينجا نوشته‌هاى دو رسالهء دستور الملوك و تذكرة الملوك مشابهت بسيار دارند ، ولى اختلاف كلى در دو رسالهء مزبور در اين است كه مؤلف دستور الملوك نوشتن نامه‌ها و جوابهايى را كه به هريك از امراء و ملوك و پادشاهان ديگر نوشته مىشد ، وظيفهء منشى الممالك دانسته و در تذكرة الملوك اين كار از وظايف خاص واقعه‌نويس كه نام ديگر آن مجلس‌نويس بود معرفى شده است . و اگر نوشتهء آقاى محيط طباطبايى را مبنى بر اين‌كه دو شغل واقعه‌نويس و منشى الممالكى تا زمان شاه عباس اول 996 - 1038 يكى بود ، و از آن تاريخ اين دو شغل از يكديگر تفكيك شده‌اند ، درست بدانيم خلط وظايف اين دو شغل و اختلاف نوشته‌هاى دو رساله . . . را بايد ناشى از اين دانست كه دو رساله مزبور از روى دو دستور العمل متفاوت تنظيم و تدوين شده‌اند . اما به موجب مجموعهء منشآتى خطى كه در زمان شاه سليمان صفوى ( 1078 - 1105 ه ) دربارهء اقسام نوشته‌هاى ديوانى و مقررات و آداب نگارش آنها ، تأليف شده ، قدر مسلم اين است كه روش و ترتيب نگارش نوشته‌هاى ديوانى و سلطانى تا زمان شاه طهماسب اول ( 930 - 984 ) براساس تداول ديوانى دوره‌هاى پيش بوده و از زمان شاه طهماسب اول دستور العملى نوين براى نگارش اقسام فرمانها وضع گرديده است . . .\r\nبدين‌ترتيب ، مكاتبات پادشاهان و نامه‌ها و جوابهايى را كه مىنوشتند ، منشى الممالك مسوده مىكرد و در حضور شاه خوانده مىشد ، و اگر مورد قبول و پسند واقع مىگرديد ، به نامه‌نويس مىدادند تا به خط خوش بنويسد . و در دورهء صفويه كاغذ هرنامه را از كتابخانه مىدادند و مذهّبان هريك را فراخور حال و رتبه و عظمت شأن آن پادشاه . . . تذهيب و تزيين و متن نامه را « افشان طلا » مىنمودند ، آن‌گاه نامه‌نويس شروع به نوشتن نامه مىكرد .\r\nدربارهء روش تنظيم و صدور سلطانيات و ديوانيات در دوره‌هاى افشاريه و زنديه اطلاعى در دست نيست . ولى ظاهرا به علت اين‌كه پادشاهان اين دو سلسله هميشه در اردوكشى و جنگ و حركت بوده‌اند و تشكيلات ثابتى نداشته‌اند ، احتمالا امور انشاء و رسايل آنها با چند تن منشى و نويسنده برگزار مىشده است . و چند فرمانى هم كه از اين پادشاهان موجود مىباشد و در پشت هريك از آنها اثر و نقش يكى دو مهر و طغرا بيشتر ديده نمىشود سادگى تشكيلات ادارى آنها را نشان مىدهد .\r\nدوران پادشاهى آقا محمد خان قاجار نيز از حيث دستگاه و تشكيلات ادارى مشابه زمان\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nپادشاهان افشار و زند بوده است . . . در زمان فتحعلى شاه چون بالنسبه آرامش و سكونى در كشور برقرار شده بود ، دوباره تشكيلات ادارى كشور توسعه يافت . بعلاوه توجه دولتهاى اروپايى به ايران ، سبب گرديد كه در ماه صفر 1220 ه اين شغل براى نخستين بار به ميرزا رضا قلى نوانى متخلص به سلطانى كه از آغاز روى كار آمدن آقا محمد خان در دستگاه او بود ، واگذار گرديد . و او نخستين منشى الممالك در دورهء قاجاريه بوده است . . . به طورى كه از اين فرمان برمىآيد ، در صدر دورهء قاجاريه علاوه بر وظيفهء خود ، روابط مكاتباتى و سياسى بين پادشاه با پادشاهان ديگر كه همان شغل وزارت امور خارجه باشد ؛ وظايف انتظام مهام خزانهء عامره ، استيفاء كشور و نظامت امور در سراى سلطنتى و اختيار ( مهر مهر آثار ) نيز به منشى الممالك محول بوده است . . .\r\nبنابراين منشى الممالك يا وزير ديوان انشاء در اين دوره ، مشاغل مستوفى الممالك و ايشيك آغاسىباشى ( حاجب دربار ) و مهردار سلطنتى را نيز سرجمع وظيفهء اصلى خود ، به عهده داشته است .\r\nيك سال بعد ( 1221 ) از اعطاى منصب منشى الممالك به ميرزا رضا قلى ، فتحعليشاه زمام امور دولتى را بيرون از دستگاه حرمخانه به دست چهار نفر سپرد : 1 . صدراعظم كه بر تمام امور نظارت داشت ، 2 . امين الدوله كه وزارت استيفاى كل كشور ( وزير دارايى ) را به عهده داشت ، 3 . منشى الممالك و وزير رسايل كه وظايف دفتر مخصوص پادشاه و امور مربوط به روابط با خارجيان را انجام مىداد ، 4 . وزير لشكر كه مسئول امور لشكرى بود .\r\n« ميرزا رضا قلى چنان‌كه گفتيم تا سال 1224 در شغل منشى الممالكى باقى بود . تا اين‌كه در اين سال به وزارت خراسان معين گرديد و شغل و منصب منشى الممالكى به ميرزا عبد الوهاب نشاط اختصاص يافت . . . بعد از تعيين معتمد الدوله نشاط به وزارت امور خارجه ، چون او درست به اين كار نمىرسيد ، امر ديوان انشاء در اوايل به ميرزا خانلر رجوع مىشده است ، و رفته رفته كه مأموريتهاى ديگر هم به نشاط محول مىگرديد ، ظاهرا امور وزارت خارجه نيز معطل مانده بود . و احتمالا به همين سبب فتحعليشاه در سال 1240 ميرزا ابو الحسنخان شيرازى معروف به ايلچى را بىآن كه در كار انشاء دخالت داشته باشد ، به وزارت امور خارجه انتخاب نمود . و از اين زمان است كه منشى الممالكى از وزارت امور خارجه تفكيك گرديده است . از اين پس تا روى كار آمدن ناصر الدينشاه ، مقام منشى الممالكى به اشخاص مختلفى احاله گرديد ، تا اين پادشاه اين مقام را منسوخ كرد و ميرزا محمد سعيد انصارى را منشى رسايل خاصه كرد . » « 1 »\r\n\r\nاسب يدك\r\n: ژان‌گورهء فرانسوى مىنويسد : « رسم مغول‌ها و بعد از آنها تركمانان ، اين بود كه در راه‌پيماييهاى سريع ، اسب يدك با خود مىبردند . و بردن اسب يدك اين فايده را داشت كه در راه وقتى متوجه مىشدند كه اسب آنها خسته شده ، سوار اسب يدك مىشدند . و اسب خسته را يدك مىكشيدند تا اين‌كه خستگيش رفع شود . زيرا مىدانستند اسبى كه سوار يا بار نداشته باشد خسته نمىشود ، و راههاى طولانى مىپيمايد . . . » « 2 »\r\n\r\n\r\n","description":"","footnote":"\r\n( 1 ) . سرهنگ جهانگير قائم‌مقامى ، مجلهء بررسيهاى تاريخى ، سال 5 ، ش 2 ، ص 187 به بعد ( به اختصار ) .\r\n( 2 ) . خواجهء تاجدار ، پيشين ، ص 232 .\r\n","page_name":" 490 ","page_number":490},
  {"content":"\r\n\r\nپس از مرگ كريمخان ، آقا محمد خان شب 14 ماه صفر از شيراز حركت كرد و عصر روز 18 همان ماه به تهران رسيد و صد و پنجاه فرسنگ مسافت را خواجه تاجدار بدون استراحت طى كرد . « 1 »\r\n\r\nضبط و بايگانى اسناد سياسى\r\n: « رسم نگاهدارى اسناد و مدارك سلطانى و ديوانى ، از ديرباز در ايران معمول بوده است ، و به استناد مدارك بسيارى كه در دست داريم ، مىدانيم پادشاهان ايران ، اسناد و نوشته‌ها و عهدنامه‌هاى خود را در مخازنى مخصوص نگاهدارى مىكرده‌اند ، و در بسيارى از كتابها نيز به وجود اين‌گونه مخازن اشاره شده است . اما در دورهء اسلامى ، ظاهرا به علت عدم ثبات پايتخت‌ها و امكان حملات و تجاوزات قبايل و جنگهاى پياپى فراوانى كه ميان پادشاهان و ملوك نواحى مختلف روى مىداد ، مراكز ثابتى براى نگهدارى اسناد نبود و نوشته‌ها و اسناد را هميشه در سفرها و اردوكشىها با پادشاه مىبرده‌اند ، تا در موارد نياز در دسترس باشد . در دورهء صفويان و بعد هم در دورهء قاجاريه ، به سبب تثبيت حكومت ، ثابت شدن پايتخت ، آرشيو سلطنتى به وجود آمد . اما ظاهرا اين وضع تنها منحصر به دربار بوده است ، و حكام و واليان بايگانى ثابتى براى نوشته‌ها و اسناد نداشته‌اند ، بلكه هرزمان والى و حكمرانى تغيير مىيافت نوشته‌ها و مدارك حكومتى را هم با خود مىبرد . و اين سنت بعدها هم كه به تقليد از اروپاييان قرار شد ، دولت ايران در دربارهاى دول ، سفارتخانه‌هاى ثابت و دايمى داشته باشد ، باز معمول بود . سفيران چون تغيير مأموريت مىدادند يا به ايران احضار مىشدند ، كليهء اوراق و مدارك دوران سفارت خود را كه حقا بايد سابقهء كار سفير بعدى باشد ، با خويش مىبردند ، و سفراى جديد به مرور و به اقتضاى امورى كه پيش مىآمد ، سوابق امر و موضوع را از دولت متبوع خود مىخواستند . و وزارت امور خارجه از آن سوابق رونوشتهاى مصدق مىفرستاد ، تا مبناى آگاهى و اقدامات سفير جديد باشد . . . اين مأمورين به هنگام مرگ ، انبوهى از اسناد و نوشته‌هاى دولتى ، و سياسى و ديوانى مربوط به موضوعهاى گوناگون را كه در دوران حكمرانيها و يا سفارتهاى خود فراهم كرده بودند ، به جاى مىگذاشتند ، و همين اوراق و رونوشتهاست كه امروزه گاه‌به‌گاه در خاندانهاى قديمى به دست مىآيد . » « 2 »\r\n\r\nپيكهاى پياده\r\n: يكى از وسايل ارسال نامه و اعلام اخبار فورى ، پيكهاى پياده ( و شاطرها ) بودند كه براى رسيدن به مقصود شب و روز راه مىرفتند . ژان‌گوره مىنويسد كريم خان زند براى اين‌كه نامه‌اى را به حسينعلى خان در استرآباد برساند ، كاكانوروز را فراخوانده و از او پرسيد كه نامه را در طول چند روز از شيراز به استرآباد خواهد رسانيد ؟ او پس از محاسبهء دقيق گفت :\r\nچهارده روزه نامه را خواهد رساند .\r\nامروز چون احتياجى به پيك پياده ندارند ، آن افراد را تربيت نمىكنند . اما در گذشته پرورش شاطران يا پيكهاى پياده مثل تعليم و تربيت خلبانان در اين دوره ، ضرورى بود . . . در پرورش شاطران دو چيز بيش از چيزهاى ديگر مورد توجه بود ، يكى اين‌كه شاطر نفس داشته باشد ، دوم\r\n\r\n\r\n","description":"","footnote":"\r\n( 1 ) . همان ، ص 363 .\r\n( 2 ) . سرهنگ جهانگير قائم‌مقامى مجلهء بررسيهاى تاريخى ، سال 5 ، ش 21 .\r\n","page_name":" 491 ","page_number":491},
  {"content":"\r\n\r\nاين‌كه خستگى را تحمل كند . . . يعنى روزها و شب‌ها بدون انقطاع راه رود . . . يعنى شب قدم‌ها را آهسته مىكردند و در همان حال به خواب مىرفتند . . . آنها اگر از مسير خود منحرف مىشدند چشم مىگشودند و به كمك ستارگان خط سير خود را اصلاح مىنمودند . « يكى از پيكهاى معروف ايرانى كه اسمش در تاريخ باقى مانده شاطر صالح است كه از شاطران قطب الدين ازلاغ پسر خوارزمشاه بود . » « 1 »\r\n\r\nديوان رسائل در عهد قاجاريه\r\n\r\nرئيس ديوان رسائل\r\n« ديوان رسايل فتحعليشاه قاجار به عهدهء ميرزا - عبد الوهاب نشاط بود . اين مرد . . . در سال 1218 ه كه چهل و سه سال از عمرش گذشته بود ، به تهران آمد و به دربار فتحعليشاه راه يافت و سمت دبيرى و منشيگرى و لقب « معتمد الدوله » گرفت .\r\nپس از چندى به سرپرستى ديوان رسايل گمارده شد . . . نشاط پس از احراز اين مقام ، همه‌جا در سفر با شاه همراه بود و بيشتر احكام سلطنتى و فرامين رسمى و نامه‌هاى خصوصى شاه و عقدنامه‌ها و وصيتنامه‌هاى افراد خاندان سلطنت ، با خط و انشاى او تحرير مىشد . و تا پايان عمر عهده‌دار اين سمت بود . . . » « 2 »\r\n« ناگفته نماند كه قبل از نشاط ، ميرزا رضى منشى الممالك فرزند ميرزا شفيع آذربايجانى عهده‌دار ديوان استيفا بود . . .\r\nميرزا شفيع مستوفى نادر شاه بود و ميرزا رضى پس از فوت پدر در دولت ميرزا ، در لباس رسمى عهد قاجاريه\r\n\r\n\r\n","description":"","footnote":"\r\n( 1 ) . خواجهء تاجدار ، پيشين ، ص 329 .\r\n( 2 ) . از صبا تا نيما ، پيشين ، ج 1 ، ص 29 .\r\n","page_name":" 492 ","page_number":492},
  {"content":"\r\n\r\nكريمخان زند و پس از او در دربار آغا محمد خان قاجار منصب استيفا داشت ، و رسايل و نامه‌ها و فرامين عمده را به عربى و فارسى و تركى و جغتايى تحرير مىكرد . و چون نوبت پادشاهى به فتحعليشاه رسيد ، در دربار او عزت و احترام بيشترى يافت . و مشهور است كه به هنگام سلام ، هم لولهء قرطاس و هم خنجر الماس به كمر مىزده است . » « 1 »\r\nمىگويند شخصى به حكم رشك و حسد به وى نگاهى تمسخرآميز كرد ، و او به فراست دريافت . به حاضرين گفت « من تعجب دارم از اين‌كه اشخاصى را سى سال ديدم كه بىسواد و استحقاق ، دوات كاغذ به كمر زده هيچ به آنها نخنديدم و حالا كه من به امتثال امر و استحقاق خود ، خنجرى به كمر زده‌ام بر من مىخندند . » « 2 »\r\nيكى ديگر از منشيان دربار فتحعليشاه ، فاضل خان گروسى است . اين مرد به وسيلهء فتحعليخان صبا به دربار راه يافت و از بركت استعداد ذاتى ، نام و نشانى كسب كرد و در عداد منشيان مخصوص و ملازمان شاه درآمد . پس از مرگ فتحعليشاه و در عهد محمد شاه نيز جزو منشيان مخصوص بود تا در سال 1256 ه در اثر بيمارى درگذشت . فاضل خان از فصيحترين نويسندگان دربار فتحعليشاه است . قايم‌مقام در منشآت خود بارها از فاضل خان به احترام ياد مىكند و وى را كسى مىداند كه « قدرش مجهول است و مثلش معدوم » و دربارهء او گويد : « لم تر عينى مثلكم فاضلا ، چشم من چون شما فاضل نديده است . »\r\nفاضل خان غير از منشآت خود كه از نمونه‌هاى عالى فصاحت آن روزگار بود ، تذكره‌اى نيز به دستور فتحعليشاه به نام انجمن خاقان در ذكر احوال شاعران و دانشمندان دربار شاه قاجار تأليف كرده است . . . « 3 »\r\nبراى آن‌كه خوانندگان با منشآت عهد قاجاريه آشنا شوند ، نخست نامه‌اى را كه ميرزا عبد الوهاب نشاط از قول فتحعليشاه به ناپلئون امپراتور فرانسه نوشته و سپس نامه‌اى را كه ميرزا ابو القاسم قايم‌مقام از طرف شاه به مناسبت كشته شدن گريبايدوف سفير روس به امپراتور فرانسه و روس نگاشته است ، در زير نقل مىكنيم :\r\n\r\nنامهء فتحعليشاه به امپراتور فرانسه\r\n: « بعد از شكر و منت خداوندى . . . پادشاه مكرم ، خسرو معظم ، خديو اكرم ، امپراتور اعظم ، مالك ممالك فرانسه و ايتاليا ، روانش شاد و جهانش بر مراد باد .\r\nشهريارا ، كامكارا از روزى كه ميان اين دو دولت جاويد مدت عهد يگانگى بسته و شاخهاى گلين يكرنگى به هم پيوسته است ، تاكنون به ميامن بختهاى فيروز ، روزى نرفت كه رشتهء دوستى در دست الفت تابى نبيند و گلشن يك جهتى از شرب صفوت آبى » . و در پايان‌نامه مىگويد :\r\n« بريدان و معتمدان اين دولت در آن حضرت . . . ملك شأن ، اقبال مثال داير و واقف و در خدمات\r\n\r\n\r\n","description":"","footnote":"\r\n( 1 ) . همان ، ص 53 .\r\n( 2 ) . نادر ميرزا ، تاريخ و جغرافياى تبريز ، پيشين ، ص 265 .\r\n( 3 ) . از صبا تا نيما ، همان ، ج ، ص 55 .\r\n","page_name":" 493 ","page_number":493},
  {"content":"\r\n\r\nحضرتين فلك بسطت ثابت و مستقيمند و در عين استقامت گاه راجع گاه مقيم و السلام . »\r\n\r\nنامهء فتحعليشاه به امپراتور روس\r\n: اول دفتر بنام ايزد يكتا - صانع و پروردگار حى و توانا وجود بىمثل و مانند و مبرا از چون و چند كه عالم و عادل است و قاهر هرظالم ، پاداش هرنيك و بد را اندازه و حد نهاد . به حكمت بالغهء خود بدكاران را زجر و عذاب كند و نيكوكاران را اجر و ثواب بخشد . . . بر رأى حقايق‌نماى پادشاه ذيجاه انصاف‌كيش عدالت‌انديش تاجدار با زيب و فر شهريار بحر و بر برادر والاگهر خجسته اختر ، امپراتور ممالك روسيه و مضافات . . . مخفى و مستور نماناد كه ايلچى آن دولت را در پايتخت اين دولت به اقتضاى حوادث دهر و غوغاى كسان او با جهال شهر ، آسيبى رسيده كه تدبير و تدارك آن بر ذمهء كارگزاران اين دوست واقعى واجب و لازم افتاد ، لهذا ، اولا براى تمهيد مقدمات عذرخواهى و پاس شوكت و احترام آن برادر گرامى ، فرزند ارجمند خود خسرو ميرزا را به پايتخت دولت بهيهء روسيه فرستاده حقيقت ناگاهى اين حادثه و ناآگاهى امناى اين دولت را در تلونامهء صادقانه مرقوم و معلوم داشتيم و ثانيا نظر به كمال يگانگى و اتفاق كه ما بين اين دو حضرت آسمان رفعت هست ، انتقام ايلچى مزبور را بر ذمت سلطنت خود ثابت داشته هركدام از اهالى و سكان دار الخلافه گمان مىرفت كه در اين كار زشت اندك مدخليتى تواند داشت ، به اندازهء استحقاق مورد سياست و حد و اخراج بلد نموديم .\r\nحتى داروغهء شهر و كدخداى محله را نيز به همين جرم كه چرا دير خبر شده ، قبل از وقوع اين حادثه ضابطهء شهر و محله را محكم نداشته‌اند عزل و تنبيه و ترجمان كرديم . بالاتر از اينها همه پاداش و سزايى بود كه نسبت به عاليجناب ميرزا مسيح وارد آمد با مرتبهء اجتهاد در دين اسلام و اقتفا و اقتدايى كه زمرهء خواص و عوام به او داشتند ، به واسطهء اجتماعى كه مردم شهر هنگام حدوث غائلهء ايلچى در دايرهء او كرده بودند ، گذشت و اغماض را نظر به اتحاد دولتين شايسته نديديم و شفاعت هيچ شفيع و توسط هيچ واسطه در حق او مقبول نيفتاد . پس چون اعلام اين گزارش بر آن برادر نيكوسير لازم بود ، به تحرير اين نامهء دوستى پرداخته و اعلام تفاصيل اوضاع را به فرزند مؤيد موفق نايب السلطنه عباس ميرزا محول داشتيم . اميد از درگاه پروردگار داريم كه دم‌به‌دم مراتب و داد اين دو دولت ابديت بنياد در ترقى و ازدياد باشد و روابط دوستى و يگانگى حضرتين پيوسته به آمدوشد رسل و رسايل مضاعف گردد . و العاقبة بالعافيه ، تحريرا فى شهر ربيع الاول 1245 . « 1 »\r\nسرجان ملكم در كتاب تاريخ ايران مىنويسد : « وزرا و مستوفيان را غالبا لقب « ميرزا » مىدهند . . . به هركس كه به نوشتن و خواندن به قدر كفايت آشنا باشد ، مىتوان ميرزا گفت . و اين قسم آدم در كليهء طبقات يافت مىشود ، چنان‌كه هرصاحب‌منصب لشكر و هرضابط محلى هم يك ميرزا دارد . وضع و امتيازشان اين است كه قلمدان و لوله كاغذى به كمر مىزنند و هرقدر\r\n\r\n\r\n","description":"","footnote":"\r\n( 1 ) . از صبا تا نيما ، ج 1 ، ص 49 .\r\n","page_name":" 494 ","page_number":494},
  {"content":"\r\n\r\nمتمول باشند ، مانند امراى قبايل چندان اظهار تجمل نمىكنند . « 1 »\r\n\r\nدبيران\r\n: دبيران و منشيان سلاطين گاه با زجر و عقوبت شديد روبرو مىشدند . چنان‌كه آقا محمد خان پس از تسخير كرمان به ميرزا محمد عليخان برادر فتحعليخان صبا كه منشى لطفعلى خان بود ، گفت : چگونه جسارت كردى و به من چنان كاغذ تندى نوشتى ؟ جواب داد در آن‌وقت تو غايب بودى و او حاضر ، بيم من از حاضر زيادتر از غايب بود . با اين پاسخ منطقى وى قانع شد و دستور داد تا دست او را بريدند .\r\nسرجان ملكم در پيرامون اين حادثهء دلخراش چنين مىنويسد :\r\n« منشى لطفعلى خان را نزد آقا محمد خان آوردند ، ازو پرسيد ، چگونه جرأت كردى كه به چون من پادشاهى از جانب لطفعلى خان فرمان نويسى ؟ منشى گفت من در خدمت او بودم و او حاضر بود و تو غايب . . . پادشاه به غضب رفته ، فرمود تا دستهايش را بريدند و چشمهايش را بركندند » . « 2 »\r\nدر نامه‌ها برحسب مقام و موقعيت اشخاص ، القاب و عناوين فرق مىكرد . در كتاب منشآت ميرزا مهديخان نمونه‌اى چند از القاب و عناوين عهد قاجاريه ذكر شده است .\r\nخطاب به سلاطين : از خاكپاى باريافتگان آستان ملايك پاسبان اعليحضرت قدر قدرت فلك رفعت پادشاه جمجاه اسلام پناه مظفر الدين شاه خلداله ملكه سلطانه .\r\nهرگاه مخاطب نخست‌وزير « صدراعظم » و يا وزير باشد چنين نويسند : از لحاظ مبارك حضرت مستطاب اشرف امجد اقدس ارفع صدراعظم دولت ايران روحى فداه بگذرد . . .\r\n« حضرت مرحمت ظهور بندگان عظمت نشان حضرت مستطاب اشرف امجد اسعد ، ارفع اقدس و الا ظل السلطان روحى فداه شرف افتتاح پذيرد . . .\r\nحضور مهر ظهور بندگان ثريا نشان حضرت مستطاب اشرف امجد اقدس و الا امير الامراء العظام وزير جنگ روحى فداه مشرف باد . . .\r\nخطاب به روحانيان : حضور مرحمت ظهور العالم الفاضل الكامل سيد الافاضل و سند الفضايل مقتدى الانام ، علامته العلماء العظام الكرام ، مرجع الاسلام . . . » « 3 »\r\n\r\nاصلاحات سپهسالار در سازمانهاى ادارى\r\nيكى از اقدامات خير و نوآوريهاى سپهسالار ، مبارزه با سنت كهن منشيان و مترسلين بود . او باب تملق و مداهنه و عبارت‌پردازيهاى بىمعنى را بست و عناوين و القاب را كه از « خداوندگارا » و خدايگان بالاتر رفته و « تا دامن جلال جهان‌آفرين » رسيده بود ملغى كرد و دستور داد كه « نوشتجات را بدون عنوان قلمى دارند . »\r\nعلاوه بر اين ، در دوران سپهسالار « اوقات درب‌خانه » يعنى ساعات كار ادارى مشخص گرديد تا قبل از استقرار نظام جديد سپهسالار ، حتى اغلب وزيران به ديوان نمىآمدند . « در اين مملكت\r\n\r\n\r\n","description":"","footnote":"\r\n( 1 ) . سرجان ملكم ، تاريخ ايران ، پيشين ، ج 2 ص 203 .\r\n( 2 ) . همان ، ج 2 ، ص 74 .\r\n( 3 ) . منشآت ميرزا مهديخان ، پيشين ، ص 35 .\r\n","page_name":" 495 ","page_number":495},
  {"content":"\r\n\r\nهيچ امرى نبايد بگذرد مگر پس از طول زمان و تضييع وقت زياد . . . اكنون كه تصميم گرفته شد « اوضاع ايران بر مناظم جديد » نهاده شود اوقات كار ادارى را معين و مشخص مىداريم . »\r\nدر دوران او مصادر امور ارباب‌رجوع را يك‌يك به حضور مىپذيرفتند « تا هركس حرف خود را بدون خجالت از غير واضح و بىپرده بگويد و جواب شافى بشنود ، پس از اداى مطلب و شنيدن پاسخ فورى برخيزد تا نوبت به ديگرى تواند رسيد . » « 1 »\r\nسپهسالار ملاقات خصوصى را در ساعات ادارى قدغن كرد و اعلام كرد كه امور مهم و فوتى را به طور مختصر به مقام صدارت اعلام كنند ، پاسخ آن دو روز بعد به نويسنده خواهد رسيد .\r\nدر حقيقت حدود يك قرن پيش سپهسالار كوشيد يكى از مشخصات تمدن جديد بورژوازى يا « شهريگرى » را كه عبارت از استفاده و بهره‌بردارى از ساعات و دقايق عمر است در محيط ايران عملى كند . ولى چون شرايط اقتصادى و اجتماعى ايران براى اجراى اين فكر آماده نبود ، نيت خير او با بركناريش از مقام صدارت رو به فراموشى رفت و دامنهء اين بىنظمى ديوانى ادامه يافت .\r\n« ديگر از كارهاى مترقى سپهسالار اين بود كه هنگام حركت ، « با نوكر و قراول » راه نمىافتاد . در مقام صدارت تنها از خانه به مقر كار خود مىرفت و ديگران ناچار تبعيت مىكردند . رسم خلعت فرستادن را لغو كرد ، القاب را برانداخت . . . بساط ناهار آوردن به وزارتخانه و غليان كشيدن را در جلسه‌هاى رسمى ممنوع كرد . . . » « 2 »\r\nاستاد و معلم منشيان عهد قاجاريه ( چنان كه اشاره كرديم ) ميرزا ابو القاسم قائم‌مقام بود ، و اميرنظام گروسى و ديگران از شاگردان مكتب او بودند « منشآت قائم‌مقام را حاج فرهاد ميرزا معتمد الدوله فرزند عباس ميرزاى ولىعهد و نوادهء فتحعليشاه گردآورى كرده بود . و منشآت حاج فرهاد ميرزا را ، كه در فصاحت و زيبايى دست كمى از منشآت قائم‌مقام نداشت همين اميرنظام\r\n\r\n\r\n","description":"","footnote":"\r\n( 1 ) . دكتر آدميت ، انديشهء ترقى ، ص 449 .\r\n( 2 ) . همان كتاب ، ص 451 به بعد .\r\n","page_name":" 496 ","page_number":496},
  {"content":"\r\n\r\nگروسى با علاقه‌مندى بسيار گرد كرد و در مجلدى فراهم آورد ، با آن‌كه حاج فرهاد ميرزا در منشآت خود به دو تعريض‌هاى سخت و كنايه‌هاى نيش‌دار فراوان آورده است . . . با اين حال در جمع‌آورى منشآت فرهاد ميرزا شوق بسيار داشت ، و اين نكته را معتمد الدوله در يكى از نامه‌هاى اخوانى خود به تصريح ياد كرده است ( به قول ابو الفضل بيهقى : « فضل جاى ديگر نشيند » ) - اما منشآت اميرنظام گروسى و نامه‌هاى اخوانى و سلطانى او در فصاحت و روانى و شيرينى و رعايت قوانين بلاغت از نوشته‌هاى قائم‌مقام و حاج فرهاد ميرزا دست كمى ندارد و حتى در يك مورد ، وارد كردن تعبيرات و اصطلاحات و تركيبات عوامانه در انشاء و استفاده و مدد گرفتن از زبان مردم براى بيان مقاصد ، از قائم‌مقام و معتمد الدوله پيش افتاده است و از اين جهت شايد بتوان او را نسبت به دهخدا پيش‌قدم و داراى فضل تقدم شمرد و اگر اميرنظام در اين سبك معلم و مقتداى دهخدا نباشد ، بارى از بن دندان مىتوان گفت كه دهخدا در نوشتن « چرند و پرند » هاى خود به منشآت اميرنظام گروسى نظر داشته و از آن الهام گرفته است .\r\nاميرنظام اين نوع تركيبات و تعبيرها را با ضرب المثل‌ها و شعرهاى فصيح فارسى و آيات قرآنى و احاديث نبوى و بيت‌ها و مثالهاى عربى با استادى و چيره‌دستى تمام در هم مىآميخت و نثرى فصيح و هموار و يك‌دست از آن پديد مىآورد ، بىآنكه خواننده در هنگام خواندن آن از تلفيق اين دو نوع سخن متضاد احساس زدگى و غرابت و ناهموارى كند علاوه بر اين اميرنظام مردى صاحب‌ذوق و شعردوست و سخن‌شناس بود و خط تحريرى بسيار خوشى چون پر طاووس داشت . و خود شيوه‌يى در خط تحريرى ابداع كرده بود كه به شيوه اميرنظام معروف بود و در همان اوان ، خواستاران و مقلدان فراوان يافت و ايرج نيز يكى از شاگردان همين مكتب است ، اگر اميرنظام را در دوران خود صاحب بهترين و زيباترين خط در شمار نياوريم ، به طور قطع مىتوان او را يكى از چند تن استادان معدود خط شكسته شمرد . » « 1 »\r\nيكى ديگر از دبيران و منشيان اواخر عهد قاجاريه احمد قوام ( قوام السلطنه ) بود كه رياست دبيرخانه يا دار الانشاء مظفر الدينشاه را داشت و « دبير حضور » خوانده مىشد اين مرد را ايرج ، در دوره اول رئيس الوزرائى « دزد كت‌بسته لقب داد . » « 2 »\r\nايرج ميرزا شاعر معروف ، نيز يكى از دبيران اين دوره است ، وى « در اوقاتى كه در دستگاه مرحوم امين الدوله صدراعظم سمت منشىگرى داشت ، كليه اخوانيات را به وى رجوع مىكرد - پس از آمدن امين الدوله به تهران در صدارتش نيز به دبيرى و انشاء مىپرداخته است ، « 3 » متأسفانه از منشآت شيرين و پرمغز ايرج ، جز چند نمونه چيزى به يادگار نمانده است از آن جمله دو نامه زير چون معرف سازمان ادارى و وضع كارمندان دولت و اخلاق رجال ايرانى است به نقل آن مبادرت مىكنيم :\r\n\r\n\r\n","description":"","footnote":"\r\n( 1 ) . ايرج ميرزا و . . . به اهتمام دكتر محمد جعفر محجوب استاد دانشگاه ، ص 21 ( مقدمه ) .\r\n( 2 ) . ايرج ميرزا ، پيشين ، ص 50 ( مقدمه ) .\r\n( 3 ) . همان ، ص 17 .\r\n","page_name":" 497 ","page_number":497},
  {"content":"\r\n\r\nنامه اول ؛ شب 23 دلو :\r\nقربانت شوم ، ديشب بنده صحيح و مطابق واقع عرض كردم كه پس از چهل و پنج سال زحمت و خدمت و انس و الفت با مالكين امور اين مملكت ، تا به امروز در پناه اقدام و امساك پسرم ، موفق به خريد يك خانهء خراب ناتمام غير قابل سكونت شده‌ام ، و معهذا اگر مساعده‌يى از شهريه اداره داده نشود كه قيمت را بدهم و قباله را بگيرم به زحمتى خواهم افتاد كه بالاتر از زحمت بىخانمانى خواهد بود . - حضرت مستطاب عالى هم البته صحيح فرموديد كه تا اجازهء آقاى رئيس الوزراء نباشد اين مساعدت يا شايد اقسام اين مساعدت را نمىتوانيد بكنيد . پس حالا چه بايد كرد ، حق خدمت ديرينهء خودم را در خدمت ذى رفعت اين رئيس الوزراء . . .\r\nيك همچو سؤال حقيرى بكنم كه تفضل فرموده حقوق پنج ماههء بنده را مساعده بدهيد و ماهى پنجاه تومان يعنى نصف آنچه را دارم به ازاء آن از حقوق شهريه‌ام كسر بگذاريد » . پس شخص حضرت مستطاب عالى كه هميشه به يك حال و با بنده هم تا يك درجه مساعد و مهربان بوده و هستيد اگر ممكن است كه بىمزاحمت خاطر مبارك ايشان . . . اين مساعدت را با بنده بفرماييد خيلى خيلى متشكر و ممنون مىشوم و الا مىفرمايند هرچه اسباب خانه دارم مىفروشم و به خانه‌خراب خود مىروم و همان را معرف قدردانيها و بزرگواريهاى عصر خودمان قرار مىدهم سبحان اللّه ، كسانى كه به فرسنگها از خدمت ذى شوكت اين بزرگوار دور بوده‌اند يا به سماجت ايشان يا به سماجت خودشان به مراتب عاليه رسيده و رواتب كامله بردند ، اما بنده كه از سالهاى دراز ، هروقت بىكار بوده‌اند محرم‌تر از همه خدمتشان بوده‌ام و هروقت باكار بوده‌اند محروم‌تر از همه ، از زمان وزارت سابق تا رياست لاحقشان مكرر عرض و استرحام كرده‌ام كه اين يكصد تومان شهريه با اين گرانى ارزاق و پريشانى اوضاع كفاف معيشتم را نمىكند ، همه را شنيده‌اند اما تا بيكار بوده‌اند كه عطايشان موقع نداشته و تا باكار بوده‌اند كه لقاشان مقدور نبوده است ، ناچار بايد به بخشش خدائى و رزق هوايى قناعت بكنم و بسوزم و بسازم : از مرحوم وصال است :\r\n گرچه زين دولت ( بنده عرض مىكنم هيأت ) همه ناكامى آمد كام را * در فنا افتيم اگر او را فنا مىخواستيم\r\nجز قفاى شاهد دولت نبيند هركه گفت * روى اين فرخنده دولت را قفا مىخواستيم \r\nجسارت كردم . ايام عمر و عزت پاينده باد چاكر ايرج\r\nقسمتى از نامه دوم : قربانت شوم ، دست‌خط مبارك حضرت اشرف آقاى رئيس الوزراء دامت شوكته را در ذيل عريضه‌اى كه بحضور مراحم ظهور عالى عرض كرده بودم زيارت نموده به فال نيك گرفتم . تاكنون كه مرقومات مباركهء ايشان اين لهجه تغير و تمسخر نداشت حالم اين بود كه هست ، حالا كه سبك مقاوله تغيير كرده شايد انشاء اللّه طرز معامله هم تغيير بكند بعد از اين‌كه نتيجه همه مهربانيهاى تاكنون ايشان اين باشد كه همان روز رسيدن به رئيس الوزرايى كه بنده با\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nيك دنيا شوق و ذوق براى عرض تبريك به شميران مىروم ، و مشار الملكى به تصور اين‌كه من سابقه بندگى به آقاى رئيس الوزراء دارم و حالا از ديدن من خوشوقت خواهند شد ، مرا برداشته در حياط درونى به حضور مىبرد و آقاى رئيس الوزرا به مجرد ديدن من عوض همه اظهار مرحمت‌ها فورا مىگويند : « مراد ، ما يك ترتيبى داشتيم چرا ترتيب را به هم زدى » يعنى چرا جلوگيرى از ورود من نكردى ، بعد هم كه حشمة الدوله مىآيد و من مىخواهم بيرون بيايم ، مىايستم كه آقا نگاه بكنند ، تعظيم كرده مرخص بشوم و آقا متعمدا به قدر ده دقيقه نگاه نمىكنند تا بىقدرى مرا در نظر حاضرين تسجيل فرموده باشند و بالاخره هم مأيوس از عطف نظر بيرون مىآيم ، و همه اين سرگردانيها و ناخوبيها را براى اين مىكنند كه مبادا مهربانى ديده وفاء مواعيد سابقه را تقاضا كنم . . . حالا آقاى رئيس الوزراء كه عمرشان دايم و شغلشان ثابت باد اگر ميل تغير و تمسخر دارند ، يا قصد تفقد و تلطف بر هردو قادرند . . . فدوى ايرج « 1 »\r\n\r\nحقوق كارمندان در عهد قاجاريه\r\nدر دوره قاجاريه به علت ستمگرى زمامداران و فقدان امنيت قضائى مردم تن به كار نمىدادند ، كشاورزى و صنايع دستى يعنى مهمترين فعاليتهاى توليدى بسيار ضعيف بود ، تجارت رونقى نداشت ، به علت ركود اقتصادى پول و سرمايه كافى در دست مردم نبود به همين علت كالاها بسيار ارزان و قدرت خريد مردم سخت ناچيز بود . كارمندان دولت حقوق كافى نمىگرفتند ، و دولت حقوقى را كه تعيين مىكرد ، در موقع مقرر نمىپرداخت ، در نتيجه كارمندان بلندپايه به زيردستان خود ستم مىكردند و از آنان رشوه و پولهاى نامشروع مطالبه مىكردند و آنان نيز به حكم اجبار به تودهء مردم زور مىگفتند و از آنها به عناوين مختلف اخاذى مىكردند به همين علت مردان صديق و پاكدامن تن به خدمت ديوانى نمىدادند .\r\nاعتماد السلطنه كه مردى فرصت - - طلب بود مىنويسد : « ميل ندارم اخراج شده مواجبم قطع شود . . .\r\nاول مواجب كه از دولت به من داده شد چهارده تومان است به خواست خدا و به زحمت دو هزار تومان رسانيده‌ام . . . » « 2 »\r\nدر دوره قاجاريه نيز گاه قسمتى از حقوق كارمندان به جنس پرداخته مىشد .\r\nدر گزارشى كه از ساخلوى بوشهر در سنهء 1306 قمرى به تهران مخابره شده ، خطاب به وزير امين الدوله محسن ( منشى حضور )\r\n\r\n\r\n","description":"","footnote":"\r\n( 1 ) . همان كتاب ، ص 48 .\r\n( 2 ) . روزنامهء خاطرات ، پيشين 121 .\r\n","page_name":" 499 ","page_number":499},
  {"content":"\r\n\r\nاعظم مىگويد : « چون مأمورين بوشهر در آخر هرماه بدون يك روز تأخير جيرهء خود را دريافت مىدارند ، اگر تسامح در دادن جيره بشود ، در نقطهء بوشهر اسباب افتضاح خواهد شد ، بدين جهت تلگرافا معروض داشت ، جيرهء يك ماهه تمام مأمورين بوشهر يك صد خروار است ، گندم فعلا خروارى پنج تومان و نان خروارى نه تومان و ششهزار دينار است . در حقيقت خروارى چهار تومان و ششهزار دينار تفاوت نان با گندم است و موجب اين است كه بايد به دست آسياب آرد شود ، زيرا كه طاحونه در دوازده فرسخى است و آب شيرين را بايد ، و هيزم را هم بايد . . . » « 1 »\r\nبراى آنكه خوانندگان به طرز ترسل و نامه‌نگارى ، و ارزش پول در اواخر دورهء قاجاريه واقف گردند ، يكى از فرامين عهد مظفر الدينشاه را عينا نقل مىكنيم :\r\nفرمان برقرارى مقررى در حق آقا سيد محمد هادى قاضى سمنانى از طرف مظفر الدينشاه\r\n\r\nمحل مهر مظفر الدينشاه\r\nآنكه چون مشيت حضرت سبحان و ارادهء قادر منان اساس آسايش ناس را براى اداى شكر و سپاس به اقتضاى رأى محمدت پيراى اقدس همايون ما قرار داد ، ما نيز بشكرانهء اين عطيت كبرى و پاس اين موهبت عظمى بر ذمت همت بلند شاهانه ، قرض فرض پنداشته‌ايم كه هريك از دعاگويان دولت ابد آيت را كه مستحق و مستعد بذل مرحمتى باشند ، آنان را به انواع نعم و اقسام كرم قرين آسايش و نيايش فرمائيم ، از جمله جناب سلالة الاطياب فخر الانجاب آقا سيد محمد هادى پسر جناب مستطاب عمدة العلماء العظام ، قدوة الحكماء الفخام آقا سيد عبد اللّه قاضى سمنانى كه از اجله علماء عظام كثر اللّه امثالهم و دعاگوى مخصوص ذات ملكوتى صفات همايونى است ، محض توسعه معاش و رفاه حال جناب معزى اليه از هذه السنه ايت ايل خيريت دليل و مابعدها مبلغ شصت تومان بموجب تفصيل برحسب تصويب جناب مستطاب قواما للشرف و المجد و الاقبال و نظاما للشوكة و النجد و الاجلال اجل اشرف افخم امين السلطان صدراعظم بعنوان مقررى در حق معزى اليه مرحمت و برقرار فرموديم كه همه ساله اخذ و دريافت نموده . به آسودگى به امر دعاگوئى بپردازند ، مقرر آنكه جنابان فخامت نصابان ، مستوفيان عظام و كتبه سعادت فرجام ، شرح فرمان قضا تومان را در دفاتر خلود و دوام ثبت و ضبط نموده در عهده شناسند شهر شوال 1316 « 2 »\r\nدر پشت اين فرمان 34 امضا و مهر و « رؤيت » ديده مىشود كه از آن جمله مهر صدراعظم امين السلطان و قوام الدوله و اعتماد حضور و وزير دفتر ديده مىشود .\r\nغير از مترسلان و منشيان دربارى و دولتى ، و محرران محاضر شرع ، عده‌اى از راه نامه‌نويسى\r\n\r\n\r\n","description":"","footnote":"\r\n( 1 ) . مجلهء بررسيهاى تاريخى ، سال پنجم ، شماره 4 ، ص 296 .\r\n( 2 ) . اين فرمان را دوست ارجمند من آقاى دكتر ابو الفضل قاضى ( استاد دانشگاه ) براى استفاده عموم در اختيار اينجانب قرار دادند .\r\n","page_name":" 500 ","page_number":500},
  {"content":"\r\n\r\nدر كوى و برزن امرارمعاش مىكردند ، اين گروه پس از شنيدن اظهارات مراجعه‌كنندگان ، از طرف آنها به اشخاص موردنظر يا به مقامات مختلف مملكتى ، عرضحال يا نامه مىنوشتند .\r\nفرريچارد وضع نامه‌نگاران حرفه‌اى را در جمله‌اى چند توصيف مىكند :\r\nنامه‌نويس - « . . . يك نامه‌نويس حرفه‌اى در حالى كه روى يك قاليچهء نماز ( : جانمازى ) كه دو پا عرض و سه پا طول دارد نشسته و ميزى به بلندى سه اينچ در جلو خود قرار داده ، حاضر است كه نامه‌هايى به مضمون تهنيت مولود جديد و يا تسليت فقدان كسى براى بىسوادان بنويسد . » « 1 »\r\nتا پايان دورهء قاجاريه ، سازمان ادارى ايران وضع ثابت و منظمى نداشت ، حقوق كارمندان به موقع نمىرسيد ، ارتقاء رتبهء كارمندان نظم و حسابى نداشت . از آغاز حكومت پهلوى سازمان ادارى ايران رو به تغيير نهاد ، القاب و عناوين پوچ قديم رو به فراموشى رفت ، حقوق كارمندان ، ترفيع مقام آنان و ثبت و نگهدارى اسناد و مدارك دولتى ، تحت قوانين و ضوابط جديدى قرار گرفت كه بحث در پيرامون آنها از حوصلهء اين كتاب خارج است .\r\nبراى اطلاع خوانندگان نمونه‌يى از ابلاغات آغاز سلسلهء پهلوى را مىآوريم .\r\n\r\nسازمان ادارى در ممالك كم‌رشد\r\nدر تشكيلات ادارى ايران از ديرباز تا عصر حاضر اقليتى از كارمندان كه به طبقات ممتاز و صاحب‌نفوذ تكيه و بستگى داشتند ، به جاى يك شغل معين ، مشاغل و مسئوليتهاى گوناگونى را در اختيار مىگرفتند تا از اين راه حقوق و درآمد كلانى به دست آورند . در حالى كه در حال حاضر تصدى چند شغل به وسيلهء فرد واحدى در كشورهاى مترقى امكانپذير نيست . ايولگست مىنويسد : « در تعداد زيادى از كشورهاى جهان سوم ، كارمندان حقوقى دريافت مىكنند كه با حقوق ادارى كشورهاى توسعه‌نيافته قابل قياس است ( بالا بودن سطح حقوق ادارى در اين كشورها ، يكى از ميراثهاى دورهء استعمار است ) . اين حقوق در مقايسه با درآمد ناچيز توده‌هاى عظيم جمعيت ، يك رقم قابل توجه است . . . دومن « 2 » ثابت كرده است كه نمايندهء مجلس افريقايى در يك ماه و نيم كار ، درآمدى دارد برابر با مجموع درآمد يك كشاورز در تمام طول زندگى . البته اكثر اوقات به اين درآمد استفاده‌هاى ناشى از فساد دستگاه را هم بايد اضافه كرد . « 3 » و در تعداد زيادى از كشورهاى كم‌رشد مقامات و پستهاى ادارى قابل خريدارى است و فساد به اندازه‌اى عموميت دارد كه به صورت امر عادى درآمده است . دستگاه ادارى ، سلسله مراتب را در مشاغل ، از بين مىبرد . حق تقدم‌ها را معكوس و تلاشهاى سازنده را بىارزش مىسازد . هر نقشه و هراقدامى را به تدريج خفه مىكند ، مانع ابراز هرگونه تهور است ، و هركوششى را به تمسخر مىگيرد . . . اين دستگاه ، يكى از نيرومندترين وسايل ، در دست مؤسسات خارجى است . براى اين‌كه بتوانند به زيان\r\n\r\n\r\n","description":"","footnote":"\r\n( 1 ) . سفرنامهء فرر ريچاردز ، پيشين ، ص 42 .\r\n( 2 ) .  R . Dumon \r\n( 3 ) . ايولگست ، جهان سوم و پديدهء كم‌رشدى ، ترجمهء منير جزنى ، تهران ، ص 61 .\r\n","page_name":" 501 ","page_number":501},
  {"content":"\r\n\r\nحكم استخدام در آغاز حكومت پهلوى\r\nمردم كشور ، سود خويش را تأمين كنند . . . اقليت ممتاز كه از حمايت نظامى و پليسى قابل ملاحظه‌اى برخوردار هستند ، با سياست متوقف كردن آموزش عمومى ، احتكار و عقيم كردن زمينها ، از رشد عمومى جلوگيرى مىكنند ، در كشورهاى كم‌رشد ، طبقه متوسط بسيار ضعيف است . . . » « 1 »\r\n\r\n\r\n","description":"","footnote":"\r\n( 1 ) . خورشيدى كه در تاريكى درخشيد نوشتهء ع آذرى ص 363 .\r\n","page_name":" 502 ","page_number":502},
  {"content":"\r\n\r\nنامهء شاه عباس به شوراى ايالات هلند\r\n\r\nفصل 4 . روابط سياسى ايران با كشورهاى ديگر\r\n\r\n","description":"","footnote":"","page_name":" 503 ","page_number":503},
  {"content":"\r\n . \r\n","description":"","footnote":"","page_name":" 504 ","page_number":504},
  {"content":"\r\n\r\n\r\nروابط سياسى ايران با كشورهاى ديگر\r\nبه طورى كه از مندرجات كتب تاريخى نظير تاريخ بيهقى و سياست‌نامهء خواجه نظام الملك و راحة الصدور راوندى و بعضى سفرنامه‌ها و آثار ديگر برمىآيد ، در دوران بعد از اسلام در جنب ديوان وزارت يا ديوان رسائل و اشراف ، عده‌اى از ارباب قلم و سياست ، مأمور مراقبت و تحقيق در وضع عمومى كشورهاى همجوار بودند ، و همواره سعى مىكردند با اعزام مأمورين رسمى سياسى ، يا با فرستادن افرادى گمنام در لباسهاى مختلف ، به نام درويش ، تاجر ، پيشه‌ور و يا گدا ، در بين محافل مختلف اجتماعى و سياسى ممالك همسايه ، نفوذ كنند و با دسايس و تدابير لازم ، از وضع نظامى ، اقتصادى و اجتماعى كشور موردنظر اطلاعاتى كه لازم مىدانستند كسب كنند و با پيك و مأمور مخصوص ، اخبار و وقايع و نقشه‌هاى حريف را به دولت متبوع خود برسانند .\r\nهيأت نمايندگى ايران به سوى مسكو ، در عهد محمد شاه قاجار ، از سفرنامهء سولتيكف . . .\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nدر تاريخ بيهقى مكرر از اعزام رسول يا نماينده‌يى از طرف دولت غزنوى ، به اطراف ، و پذيرايى محمود و مسعود از نمايندگان خليفه و ديگر كشورها ، سخن به ميان آمده است :\r\n« رسول برخاست و نامه در خريطهء ديباى سياه پيش تخت برد و به دست امير داد . » « 1 »\r\nمعمولا سلاطين هنگام پذيرايى از نمايندگان كشورهاى خارجى ، بر تخت يا اريكه يا سرير سلطنت و اورنگ پادشاهى تكيه مىزدند .\r\n به تختش يكى مهرهء عاج بود ، * پر از رنگ و پيكر ، دگر ساج بود . \r\nفردوسى\r\nابو الفضل بيهقى مىگويد : « تختى همه از زر سرخ بود و تمثالها و صورتها چون شاخه‌هاى نبات از وى برانگيخته . » « 2 » و در جاى ديگر مىنويسد : « رسولدار ، رسول را به سرائى كه ساخته بودند فرود آورد . »\r\nدر ترجمهء تاريخ يمينى نيز به نام « سفارت » برمىخوريم : « ابو جعفر ذو القرنين را بدين سفارت تعيين فرمود و بر دست او حملى از تحف خراسان و مجلوبات تركستان به فخر الدوله فرستاد . » « 3 »\r\n\r\nعقد پيمان بين محمود و نصر\r\nبارتولد مىنويسد : « محمود در سال 392 هجرى ( 1001 ميلادى ) ابو طيب سهل بن محمد صعلوكى امام شافعى و طغانچك والى سرخس را به رسولى به اوزگند فرستاد . نصر رسولان را با لطف و مهربانى پذيرفت و هدايايى گرانبها به وسيلهء ايشان به خدمت سلطان فرستاد كه عبارت بود از :\r\nمحصولات معادن ، مشك ، اسبان و شتران ، غلامان و كنيزان ، بازهاى اشهب ، پوستينه‌هاى سياه ، شاخ ختو ، قطعات سنگ يشم ، و طرفه‌هاى قيمتى چينى . محمود دختر نصر را به زنى گرفت .\r\nپيمان - با همان شرايطى كه پيشتر ميان بغراخان و ابو على منعقد شده بود - ميان آن دو بسته شد ، يعنى مرز بين دو مملكت مسير آمودريا ، اعلام گشت . ولى چيزى نگذشت كه قراخانيان نقض عهد كردند . » « 4 »\r\n\r\nاهميت مأمورين سياسى\r\nجالب توجه است كه فردوسى ، هزار سال پيش به سياستمداران هشدار داده و به آنان گوشزد كرده است كه در انتخاب سفير « فرستاده » دقت كافى مبذول دارند ، و مردى محيل و كاردان برگزينند .\r\n فرستاده بايد فرستاده‌اى * درون پر ز مكر و برون ساده‌يى \r\nنظام الملك در فصل بيست و يكم سياستنامه به اهميت و ارزش رسولان و نمايندگان سياسى كشورها اشاره مىكند و به مأمورين دولت تأكيد مىكند كه مراقب اعمال آنها باشند تا به\r\n\r\n\r\n","description":"","footnote":"\r\n( 1 ) . تاريخ بيهقى ، پيشين ، ص 291 .\r\n( 2 ) . تاريخ بيهقى ، چاپ اديب ، ص 292 .\r\n( 3 ) . همان ، ص 550 .\r\n( 4 ) . تركستان‌نامه ، پيشين ، ص 578 .\r\n","page_name":" 506 ","page_number":506},
  {"content":"\r\n\r\nزيان كشور جاسوسى نكنند ، و از اسرار سياسى و نظامى مملكت باخبر نگردند :\r\n« رسولان كه از اطراف مىآيند تا به درگاه برسند ، كسى را خبر نمىباشد . و در آمدن و شدن ، هيچ‌كس ايشان را تعهدى نمىكند . . . اين را بر غفلت و خوار داشتن كارها حمل كنند ، بايد كه گماشتگان سرحدها بگويند ، تا هركه بديشان رسيد ، در حال سوار فرستند و خبر دهند كه اين كيست ؟ و از كجا مىآيد ؟ و چند سوار و پياده‌اند ؟ و آلت و تجمل چگونه دارند ؟ و به چه كار مىآيند ؟ و معتمدى با ايشان نامزد كنند تا ايشان را به شهر معروف رساند . . . هم برين مثال تا به درگاه و ايشان را به هر منزلى نزل دهند . و نيكو دارند . و به خشنودى گسيل كنند و چون بازگردند ، هم برين مثال روند كه هرچه ايشان را كنند از نيك و بد ، همچنان باشد كه پادشاه را كرده باشند . و ببايد دانست كه پادشاهان كه به يكديگر رسول فرستند ، نه مقصود همه آن نامه و پيغام باشد . . . بل كه خواهند كه بدانند كه احوال راهها و عقبها و آبها و جرها ( چراها ) و آبخورها چگونه است تا لشكر تواند گذشت يا نه ؟ و علف كجا باشد ؟ و كجا نباشد ؟ و بر جاى از گماشتگان كيست ؟ و لشكر آن ملك چند است ؟ و آلت و عدت به چه اندازه است ؟ و ترتيب پايگاه و نشست و خاست و چوگان و شكار و خلق و سيرت . . . و ظلم و عدل چگونه است ؟ و پيرست يا جوان ؟ عالم است يا جاهل ؟ ولايتش خراب است يا آبادان ؟ لشكرش خشنود است يا نه ؟ رعيتش توانگر است يا درويش ؟ و در كارها بيدار است يا غافل ؟ بخيلست يا سخى ؟ وزيرش كافى است يا نه ؟ ميل او بيشتر به جد است يا به هزل ؟ و به غلمان راغب‌تر است يا به زنان ؟ اگر وقتى خواهند كه او را به دست آرند و با او مخالفتى ورزند يا عيبى گيرند ؛ چون بر احوال او واقف باشد ، تدبير كار او بسگالند و از نيك و بد بدانند . » « 1 »\r\n\r\nمناسبات خلفا با سلاطين ايران\r\n\r\nايجاد سلسله‌هاى مستقل در شرق\r\nچنان كه ضمن تاريخ سياسى ايران ديديم ، از ربع اول قرن سوم هجرى به تدريج ، مقدمات سقوط سياسى خلافت عرب فراهم گرديد ، اين امپراتورى وسيع ، چنان كه گفتيم تركيب ناجورى از اقوام و ملل مختلف بود كه از لحاظ درجهء تمدن و فرهنگ يكسان نبودند . نه زبان مشترك داشتند و نه سطح تمدن يكسان ، و نه زندگى اقتصادى واحد ، بلكه از نظر فرهنگ و سطح تكامل اقتصادى و اجتماعى در مراحل مختلفى قرار داشتند .\r\nغير از عوامل سابق الذكر جنبش‌هاى آزاديخواهانه ايرانيان و ديگر ملل شرق ، به تدريج از\r\n\r\n\r\n","description":"","footnote":"\r\n( 1 ) . سياستنامه ، به اهتمام قزوينى ، پيشين ، ص 100 به بعد ( نگاه كنيد به سياستنامه هيوبرت ، از ص 120 به بعد ) .\r\n","page_name":" 507 ","page_number":507},
  {"content":"\r\n\r\nقدرت مركزى دستگاه خلافت كاست و به مردم آزادىدوست اين منطقه ، امكان داد كه در سايه تلاش و مبارزه ، فارغ از مداخلات بغداد ، به زندگى سياسى خود ادامه دهند .\r\nطاهر ذو اليمينين يكى از ايرانيان خراسان است كه نخستين تلاش را در راه استقلال ايران به عمل آورد .\r\nچون مأمون به سال 194 هجرى مخالفت خود را نسبت به امين ( برادر خود ) اعلام كرد طاهر با وى همداستان و به سردارى سپاه وى برگزيده شد و پس از شكست دادن سپاهيان امين ، بغداد را تسخير كرد ، و به پاس اين خدمت ، حكومت نيمه مستقل تمام ايران به دست يكتن از ايرانيان افتاد ، طاهر كه خود را ايرانى الاصل و از اخلاف رستم پهلوان مىشمرد و خليفه را مديون فداكاريهاى خود مىدانست ، در سال 207 هجرى در مسجد جامع مرو هنگام نماز جماعت ، نام خليفه را از خطبه انداخت جاسوسان خليفه اين عمل طاهر را به وى گزارش دادند ، او نيز ظاهرا به وسيله كنيزى كه در دستگاه طاهر داشت وى را مسموم كرد . ولى حكومت را در خاندان طاهريان باقى گذاشت .\r\nسلسله‌هائى كه از عهد مأمون به بعد ، در ايران روى كار آمدند ، بعضى چون علويان طبرستان ، صفاريان و آل بويه با پيروى از آيين تشيع ، در معنى مدعى دستگاه خلافت بودند برخى ديگر مانند سامانيان ، غزنويان و سلاجقه ، پيرو آيين تسنن ، يعنى بر همان مذهب خليفه بودند و وى را به صورت ظاهر مقتداى خود و امير المؤمنين مىخواندند .\r\nطاهريان و سامانيان از لحاظ اصل و تبار اشرافى خويش ، و نظر به مقامى كه از طرف دولت عربى داشتند قادر نبودند مانند ابو مسلم و ديگر داعيان و مبلغان شيعى علنا عليه خلافت بغداد به مبارزه برخيزند ولى در هرحال چنان كه ضمن تاريخ سياسى آن ايام ( در جلد دوم ) ديديم مأمورين آرام و مطيعى نبودند و از هرفرصتى براى تأمين آزادى و استقلال ايران استفاده مىكردند .\r\n« از قرن سوم و چهارم هجرى به بعد كه هرقسمت از جهان اسلامى ، در زير سلطه امير يا سلطانى قرار داشت ، خلفاى فاسد عباسى كه مورد حمايت معنوى مردم نبودند براى حفظ و تثبيت موقعيت سياسى خود ، از رژيم ملوك الطوايفى آن ايام ، به نفع خود استفاده مىكردند و براى جلوگيرى از قيام حكومتها عليه دستگاه خلافت ، مانند دول استعمارطلب كنونى ، سياست تفرقه و نفاق را پيش مىگرفتند و هرجا نيروى مخالف يا مقاومتى در مقابل خود مىديدند به يارى ديگر امرا و متنفذين ، به جنگ وى برمىخاستند و در راه زوال يا تضعيف آن مىكوشيدند .\r\nو در بعضى موارد ، به مسموم كردن و قتل مخالفين خود مبادرت مىكردند . چنان كه ديديم يعقوب ليث صفارى به طور جدى با دستگاه خلافت ، سر جنگ داشت ، همكارى او با خوارج ، و\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nمبارزه دلاورانهء وى با خليفه عباسى ، از علاقه او به استقلال و آزادى ايران حكايت مىكند . » « 1 »\r\nوقتى ابن بلعم در زرنج‌نامه خليفه را به وى تسليم مىكند مىگويد : نامه امير المؤمنين است آن را ببوس ، ولى يعقوب كه به خليفه ايمانى نداشت برغم گفتار سفير ، از بوسيدن نامه خوددارى مىكند ، نامه را مىخواند و اسيران طاهرى را به خواهش خليفه آزاد مىكند . يعقوب تا آخرين نفس ، در راه شكست و اضمحلال خلافت عباسى كوشيد ولى جانشين او عمرو بن ليث ، ظاهرا مىخواست با خليفه سازش و مدارا كند ، و مصمّم به جنگ با حكومت بغداد نبود ولى خليفه كه از مبارزه آشتىناپذير يعقوب خاطرات تلخى داشت به حكومت عمرو بن ليث بديدهء نگرانى مىنگريست و در نهان مىكوشيد كه اسماعيل ابن احمد را ، عليه او برانگيزد و حكومت صفاريان را براندازد .\r\nخواجه نظام الملك به اين دسايس و تحريكات اشاره مىكند : « پيوسته در سرّ كس همى فرستاد به بخارا به نزديك اسماعيل بن احمد كه خروج كن بر عمرو بن ليث و لشكر بكش و ملك از دست او بيرون كن ، كه تو حق‌ترى امارت خراسان و عراق را ، كه اين ملك سالهاى بسيار پدران ترا بوده است و ايشان يتغلب دارند . . . » « 2 »\r\nاز دوره سامانيان به بعد سر سلسله‌ها و جانشينان آنها از طرف خليفه وقت تأييد مىشدند و اين كار با تقديم هدايا و تشريفات ديگر صورت مىگرفت ، معمولا پس از ابلاغ‌نامهء خليفه ، در خطبه‌ها ، نام سلطان را با القاب ياد مىكردند .\r\nسلاطين ترك غزنوى چون از پشتيبانى مردم بىنصيب بودند خود را به دستگاه خلافت نزديك كردند و از قدرت دين براى جلوگيرى از جنبشهاى مخالف ، استفاده‌ها نمودند قبل از غزنويان ، هركس داعيه حكومت و فرمانروائى داشت خود را از تخمهء بزرگان و آزادگان مىشمرد و گاه به جعل نسبنامه‌ها مىپرداختند . با استقرار حكومت غزنويان ، موضوع اصالت نژادى و احساسات قومى مورد حمله تركان غزنوى و حاميان عرب آنها قرار گرفت القادر باللّه در دوران خلافت چهل و يكسالهء خود ( 422 - 381 ) در ترويج مذهب اهل سنت و اشاعره كوششها كرد و با شيعيان و معتزله و اسماعيليان از در مخالفت درآمد چه اينان آزادمنش و در انديشه استقلال سياسى و رهائى از قيد خلافت بغداد بودند . محمود چون در بين مردم پايگاهى نداشت به خليفه بغداد دست دوستى داد و خطبه بنام القادر باللّه خواند و اجازه داد كه در روى سكه نام او و خليفه را نقش كنند ، تا محمود زنده بود نامه‌ها و رسولان از طرفين ردوبدل مىشد ، محمود پيروزيهاى نظامى خود را به خليفه اطلاع مىداد و او به افتخار فتوحات محمود در هند ، در مركز خلافت جشن مىگرفت .\r\nرفتار وحشيانه محمود با اسماعيليان و قرمطيان و عمل سبعانه او با نماينده خليفه مصر ( تا\r\n\r\n\r\n","description":"","footnote":"\r\n( 1 ) . نگاه كنيد به جلد دوم اين كتاب ، از ص 203 به بعد .\r\n( 2 ) . سياستنامه ، باهتمام هيوبرت دارك ، ص 24 به بعد .\r\n","page_name":" 509 ","page_number":509},
  {"content":"\r\n\r\nحدى كه آب دهان بر مكتوب او انداخت ) و قتل ( تاهرتى ) رسول و فرستاده الحاكم جملگى نشان مىدهد كه محمود مىخواست با پشتيبانى معنوى خليفه عباسى ، و به نام دين به سياست توسعه‌طلبى و غارتگرى خود ادامه دهد ، در حقيقت محمود و خليفه عباسى هردو از يكديگر استفاده سياسى مىكردند . محمود به خليفه عباسى ايمانى نداشت . تا آنجا كه القادر باللّه خليفه عباسى را به گفته بيهقى « خليفهء خرف شده » مىخواند . به طورى كه از اشعار فرخى برمىآيد يك بار محمود آهنگ تسخير بغداد نمود ولى سرانجام از گناه و تعلل خليفه درگذشت .\r\nپس از مرگ محمود ، فرزندش مسعود از سياست پدر پيروى نمود - خليفه بغداد چون از مرگ محمود آگهى يافت طى نامه‌يى به مسعود تعزيت گفت و بمناسبت جلوس مسعود بر اريكه سلطنت اعلام تهنيت نمود و براى او عهد و لوا فرستاد ، بگفته بيهقى « امير مسعود بدين نامه سخت شاد و قويدل شد ، و فرمود تا آن بر بلاد بخواندند و بوق و دهل بزدند و از آن نامه نسختها برداشته و به سپاهان و طارم و نواحى جبال و گرگان و طبرستان و نيشابور و هرات فرستادند تا مردمان را مقرر گردد كه خليفت امير المؤمنين و ولىعهد پدر وى است » « 1 » و با اين عمل مدعيان و مخالفان را بر جاى خود بنشاند .\r\nچون القادر باللّه درگذشت . و القائم بامر اللّه به جاى او نشست ، مسعود و خليفه جديد براى تحكيم موقعيت سياسى خود به تبادل سفرا و نمايندگان پرداختند .\r\n\r\nآئين و تشريفات پذيرائى از نمايندگان خارجى در ايران\r\nچون ابو الفضل بيهقى با نثر شيواى خود ، به تفصيل از پذيرايى امير مسعود از رسول خليفه سخن گفته ، و كليه آداب و رسوم و سنن اجتماعى و سياسى ، يعنى طرز استقبال از نمايندگان خارجى ، لباس رجال سياسى و نظامى ، طرز تسليم اعتبارنامه ، مراسم تعزيت و تهنيت چگونگى تنظيم قراردادهاى سياسى ، حدود مداخله مردم ، و بسيارى ديگر از مراسم را كه در حدود هزار سال پيش در مورد استقبال و پذيرايى از نمايندگان سياسى مرعى ميداشتند ، استادانه توصيف و بيان كرده است ، قسمتى از نوشته بيهقى را نقل مىكنيم : « . . . ولات و عمال و گماشتگان سلطان ، سخت نيكو تعهد كردند ، و رسم استقبال را بجا آوردند ، امير ، خواجه على ميكائيل را رحمة اللّه عليه بخواند و گفت رسولى مىآيد . . . با كوكبهء بزرگ از اشراف علويان و قضاة و علما و فقها باستقبال روى ، از پيشتر و اعيان درگاه و مرتبه‌داران بر اثر تو آيند و رسول ، بسزا ، در شهر آورده آيد .\r\nعلى درين باب تكلفى ساخت از اندازه گذشته ، كه رئيس الرؤسا بود و چنين كارها او را آمده بود . . . برفت به استقبال رسول و بر اثر وى بو على رسولدار با مرتبه‌داران . . . بسيار برفتند و چون به\r\n\r\n\r\n","description":"","footnote":"\r\n( 1 ) . تاريخ بيهقى ، پيشين ، ص 138 .\r\n","page_name":" 510 ","page_number":510},
  {"content":"\r\n\r\nشهر نزديك شد ، سه حاجب و بو الحسن كرجى و مظفر حاكم نديم ، كه سخن تازى نيكو گفتندى و ده سرهنگ با سوارى هزار پذيره شدند و رسول را با كرامتى بزرگ در شهر آوردند . . . و به كوى سبدبافان فرود آوردند بسراى نيكو و آراسته ، و در وقت بسيار خوردنى با تكلف بردند . » چون رسول به پايتخت رسيد مرگ القادر باللّه و خلافت و زمامدارى القائم بامر اللّه را به اطلاع سلطان رسانيد .\r\nسلطان مسعود فرمان داد كه مراسم تعزيت و تهنيت به جاى آرند و صاحب‌ديوان رسالت را مأمور كرد كه نامه‌هايى در اين‌باره در چند نسخه بنويسند و بيعت‌نامه‌يى بين خليفه و سلطان رد و بدل شود . بيهقى آئين پذيرائى از نمايندگان خليفه را ( در حدود ده قرن پيش ) چنين تصوير مىكند : « چون صبح بدميد چهار هزار غلام‌سرايى در دو طرف سراى امارت به چند رسته بايستادند ، دو هزار با كلاه دو شاخ و كمرهاى گران . . . و با هرغلامى عمودى سيمين ، و دو هزار با كلاه چهارپر بودند و كيش و كمر و شمشير و شفا و نيم‌لنگ بر ميان بسته و هرغلامى كمانى و سه چوبه تير بر دست . و همگان با قباهاى ديباى شوشترى بودند و غلامى سيصد از خاصگان در رستهاى صفه بزر و عمودهاى زرين و چند تن آن بودند كه با كمرها بودند مرصع بجواهر و سپرى پنجاه و شصت بدر بداشتند و در ميان سراى ديلمان ، و همه بزرگان درگاه و ولايت‌داران و حجاب با كلاههاى دو شاخ و كمر زر بودند و بيرون سراى ، مرتبه‌داران بايستادند و بسيار پيلان بداشتند . و لشكر بر سلاح و بر گستوان و جامه‌هاى ديباى گوناگون با عماريها و سلاحها به دو رويه بايستادند ، با علامتها ، تا رسول را در ميان ايشان گذرانيده آيد . رسولدار برفت با جنيبتان و قومى انبوه ، و رسول را برنشاندند و آوردند ، و آواز بوق و دهل و كاسه پيل بخاست گفتى روز قيامت است و رسول را بگذرانيدند برين تكلفهاى عظيم و چيزى ديد كه در عمر خويش نديده بود و مدهوش و متحير گشت ، و در كوشك شد و امير رضى اللّه عنه بر تخت بود ، پيش صفه ، سلام كرد رسول خليفه ، و خواجه بزرگ احمد حسن جواب داد ، و جز وى كسى نشسته نبود پيش امير ، ديگران به حمله برپاى بودند . و رسول را حاجب بو النصر بازو گرفت و بنشاند ، امير آواز داد كه خداوند امير المؤمنين را چون ماندى ؟ رسول گفت : ايزد عز ذكره مزد دهاد سلطان معظم را ، به گذشته شدن امام القادر باللّه امير المؤمنين انار اللّه برهانه ،  إِنَّا لِلَّهِ وَ إِنَّا إِلَيْهِ راجِعُونَ .  مصيبت سخت بزرگ است ، اما موهبت ببقاى خداوند بزرگتر .\r\nايزد عز ذكره جاى خليفه گذشته فردوس كناد و خداوند دين و دنيا ، امير المؤمنين را باقى دارد . »\r\nخواجه بزرگ فصلى سخن بگفت بتازى سخت نيكو درين معنى و اشارت كرد در آن فصل سوى رسول تا نامه را برساند ، رسول برخاست و نامه در خريطهء ديباى سياه پيش تخت برد و بدست امير داد و بازگشت و همانجا كه نشانده بودند بنشست .\r\nامير ، خواجه بونصر را آواز داد ، پيش تخت شد و نامه بستد و بازپس آمد و روى فراتخت\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nبايستاد و خريطه بگشاد و نامه بخواند ، چون به پايان آمد ، امير گفت ترجمه‌اش بخوان تا همگان را مقرر گردد ، بخواند به پارسى چنان كه اقرار دادند شنوندگان كه كسى را اين كفايت نيست و رسول را بازگردانيدند و به كرامت به خانه بازبروند .\r\nو امير ماتم داشتن ببسيجيد و ديگر روز كه بار داد ، با دستار و قبا بود سپيد و همه اوليا و حشم و حاجبان با سپيد آمدند ، و رسول را بياوردند ، تا مشاهده حال بود . و بازارها ببستند و مردم و اصناف رعيت فوج‌فوج مىآمدند ، و سه روز برين جمله بود و رسول را مىآوردند و چاشتگاه كه امير برخاستى بازمىگردانيدند و پس از سه روز مردمان به بازارها بازآمدند و ديوانها دربگشادند و دهل و دبدبه بزدند . امير خواجه على را بخواند و گفت مثال ده ، تا خوازه زنند ( يعنى آيين‌بندى به گل و رياحين ) از درگاه تا در مسجد آدينه و هرمكلف كه ممكن گردد بجاى آرند كه آدينه ( جمعه ) در پيش است و ما به تن خويش به مسجد آدينه خواهيم آمد ، تا امير المؤمنين را خطبه كرده آيد . گفت چنين كنم و بازگشت و اعيان بلخ را بخواند و آنچه گفتنى بود بگفت و روى به كار آوردند ، روز دوشنبه و سه‌شنبه و چهارشنبه و پنجشنبه تا بلخ را چنان بياراستند از دير عبد الاعلى تا مسجد جامع كه هيچ‌كس بلخ را بر آن جمله ياد نداشت و بسيار خوازه زدند ( يعنى آئين‌بندى با گل ) از بازارها تا سر كوى عبد الاعلى و از آنجا تا درگاه و كويهاى محتشمان كه آنجا نشست داشتند .\r\nپس شب آدينه تا روز مىآراستند . روز را چنان شده بود كه به هيچ زيادت حاجت نيامد و امير بار داد روز آدينه و چون بار بگسست خواجه على ميكائيل گفت زندگى خداوند دراز باد ، آنچه فرمان عالى بود در معنى خوازها و آذين بستن راست شد ، فرمان ديگر هست ؟ امير گفت ببايد گفت تا رعيت آهسته فرونشيند و هرگروهى بجاى خويش باشند و انديشه خوازه و كالاى خويش مىدارند و هيچكس چيزى را اظهار نكند از بازى و رامش تا ما بگذريم . چنان كه يك آواز شنوده نيايد ، آنگاه كه ما به‌گذشتيم كار ايشان راست ، آنچه خواهند كنند . . گفت فرمان‌بردارم و بازگشت و اين مثال بداد و سياه‌پوشان برآمدند و حجت تمام گرفتند .\r\nو امير چاشتگاه ، فراخ برنشست و چهار هزار غلام بر آن زينت كه پيش ازين ياد كردم روز پيش آمدن رسول ، پياده در پيش رفت و سالار بگتغدى در قفاى ايشان ، غلامان خاص بر اثر و علامت سلطان و مرتبه‌داران و حاجبان در پيش و حاجب بزرگ بلگاتكين در قفاى ايشان و بر اثر سلطان ، خواجه بزرگ با خواجگان و اعيان درگاه و بر اثر وى خواجه على ميكائيل و قضاة و فقها و علما و زعيم و اعيان بلخ و رسول خليفه با ايشان درين كوكبه بر دست راست على ميكائيل .\r\nامير برين ترتيب به مسجد جامع آمد سخت آهسته چنان كه بجز مقرعه و بردابرد مرتبه‌داران هيچ آواز ديگر شنود نيامد . چون به مسجد فرود آمد در زير منبر بنشست . و منبر از سر تا پاى در ديباى زربفت گرفته بودند . خواجه بزرگ و اعيان درگاه بنشستند ، و على ميكائيل و رسول خليفه دور تر بنشستند و رسم خطبه را و نماز را خطيب بجاى آورد ، چون فارغ شد و بياراميدند ، خازنان\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nسلطانى بيامدند و ده هزار دينار در پنج كيسهء حرير در پاى منبر بنهادند نثار خليفه را ، و بر اثر آن نثارها آوردن گرفتند از آن خداوندزادگان ، اميران ، فرزندان ، و خواجه بزرگ و حاجب بزرگ ، پس از آن ديگران ، و آواز مىدادند كه نثار فلان و نثار فلان و مىنهادند تا بسيار زر و سيم بنهادند .\r\nچون سپرى شد ، امير برخاست و برنشست و به پاى شارستان فرورفت با غلامان و حشم و قوم درگاه سوى باغ بزرگ . و خواجه بزرگ با وى برفت . و خازنان و دبيران خزينه و مستوفيان نثارها را به خزانه بردند از راه بازار .\r\nو خواجه على ميكائيل برنشست و رسول را با خود برد و به رستهء بازار برآمدند ، و مردم بلخ بسيار شادى كردند و بسيار درم و دينار و ظرايف و هرچيزى برافشاندند و تا نزديك نماز شام روزگار گرفت ، تا آنگاه كه به در عبد الاعلى رسيدند . پس على از راهى ديگر بازگشت و رسول را با آن كوكبه به سراى خويش برد و تكلفى بزرگ ساخته بود ، نان بخوردند و على دندان مزدى بسزا بداد رسول را و آن نزديك امير به موقعى سخت نيكو افتاد .\r\nو ديگر روز امير مثال داد خواجه بونصر مشكان را تا نزديك خواجه بزرگ رود تا تدبير عهد بستن خليفه و بازگردانيدن رسول پيش گرفته آيد ، بونصر به ديوان وزارت رفت و خالى كردند و رسول را آنجا خواندند و بسيار سخن رفت ، تا آنچه نهادنى بود بنهادند كه امير بر نسختى كه آورد ، آمده است عهد بندد بر آن شرط كه چون به بغداد بازرسد ، امير المؤمنين منشورى تازه فرستد ( چنان كه ) خراسان و خوارزم و نيمروز و زابلستان و جمله هند و سند و چغانيان و ختلان و قباديان و ترمد و قصدار و مكران و دالشتان و كيكانان و رى و جبال و سپاهان جمله تا عقبه حلوان و گرگان و طبرستان در آن باشد و با خانان تركستان مكاتبت نكنند و ايشان را هيچ لقب ارزانى ندارند و خلعت نفرستند ، بىواسطه اين خاندان ، چنان كه به روزگار گذشته بود كه خليفه گذشته القادر باللّه رضى اللّه عنه نهاده بودند يا سلطان ماضى ( محمود ) تغمده اللّه برحمته ، و وى كه سليمانى است بازآيد بدين كار و با وى خلعتى باشد از حسن راى امير المؤمنين كه مانند آن به هيچ روزگار كس را نبوده است و دستورى دهد تا از جانب سيستان قصد كرمان كرده آيد و از جانب مكران قصد عمان و قرامطه را برانداخته شود و لشكرى بىاندازه جمع شده است و به زيادت ولايت حاجت است و لشكر را ناچار كار بايد كرد ، اگر حرمت درگاه خلافت را نبودى ناچار قصد بغداد كرده آمدى تا راه حج گشاده شدى . . . اگر ما را حاجتمند نكردندى سوى خراسان بازگشتن ، بضرورت امروز به مصر يا شام بوديمى ، و ما را فرزندان كارى دررسيدند و ديگر مىرسند و ايشان را كار مىبايد فرمود و با آل بويه دوستى است و آزار ايشان جسته نيايد ، اما بايد ايشان بيدارتر باشند و جاه حضرت خلافت را به جاى خويش بازبرند و راه حج را گشاده كنند . اگر درين باب جهدى نرود ما جد فرمائيم كه ايزد عز ذكره ما را ازين بپرسد كه هم حشمت است جانب ما را و هم عدّت و آلت تمام و لشكر بىاندازه .\r\nرسول گفت اين سخن همه حق است تذكره‌يى بايد نبشت تا مرا حجت باشد . گفتند نيك آمد\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nو وى را بازگردانيدند و هرچه رفته بود بونصر با امير بگفت و سخت خوشش آمد و روز پنجشنبه نيمه محرم ( 423 ه ) قضاة و اعيان بلخ و سادات را بخواند و چون بار بگسست ايشان را پيش آوردند و على ميكائيل نيز بيامد و رسول‌دار رسول را بياورد ، و خواجه بزرگ و عارض و بونصر مشكان و حاجب بزرگ بلكاتكين و حاجب بكتغدى حاضر بودند ، نسخت بيعت و سوگندنامه را ، استاد من به پارسى كرده بود ، ترجمه‌يى راست چون ديباى رومى ، همه شرايط را نگاه داشته ، به رسول عرضه كرد و تازى به دو داد تا مىنگريست و به آوازى بلند بخواند چنان كه حاضران بشنودند . . . بونصر نسخت بتمامى بخواند امير گفت شنودم ، و جمله آن ، مرا مقرر گشت نسخت پارسى مرا ده ، بونصر به دو بازداد و امير مسعود خواندن گرفت ، و از پادشاهان اين خاندان رضى اللّه عنه نديدم كه كسى پارسى چنان خواندن و نبشتن كه وى ، . . . خواجه بزرگ و حاضران خطهاى خويش در معنى شهادت نبشتند و سالار بكتغدى را خط نبود بونصر از جهت وى نبشت و رسول و قوم بلخيان را بازگردانيدند . و حاجبان نيز بازگشتند ، و امير ماند و اين سه تن ، خواجه را گفت امير ، كه رسول را باز بايد گردانيد . گفت ناچار ، بونصر نامه نويسد و پيغامها ، بر راى عالى عرضه كند و خلعت وصلت رسول بدهد و آنچه رسم است حضرت خلافت را به دو سپارد تا برود ، امير گفت خليفه را چه بايد فرستاد ؟ احمد گفت : « بيست هزار من نيل رسم رفته است خاصه را و پنجهزار من حاشيت درگاه را و نثار بتمامى كه روز خطبه كردند و به خزانه معمور است و خداوند زيادت ديگر چه فرمايد از جامه و جواهر و عطر ؟ و رسول را معلوم است كه چه دهند و در اخبار عمروليث خوانده‌ام كه چون برادرش يعقوب به اهواز گذشته شد ، و خليفه معتمد از وى آزرده بود كه به جنگ رفته بود و بزدندش - احمد بن ابى الاصبع برسولى نزديك عمرو آمد برادر يعقوب ، و عمرو را وعده كردند كه بازگردد و به نشابور بباشد تا منشور و عهد و لوا آنجا به دو رسد ، عمرو رسول را صد هزار درم داد در حال و بازگردانيد ، اما رسول چون بنشابور آمد با دو خادم و دو خلعت و كرامات و لوا و عهد آوردند ، هفتصد هزار درم در كار ايشان بشد و ابن سليمانى به رسولى و شغلى بزرگ آمده است خلعتى بسزا بايد او را و صد هزار درم صلت ، آنگاه چون بازآيد و آنچه خواسته‌ايم بيارد آنچه رأى عالى بيند بدهد . »\r\nامير گفت سخت صواب آمد ، و زيادت خليفه را بر خواجه بردادن گرفت و وى مىنبشت :\r\nصد پاره جامه همه قيمتى از هردستى ، از آن ده به زر . و پنجاه نافه مشك و صد شمامه كافور و دويست ميل ( واحد زرع ؟ ) شاره بغايت نيكوتر از قصب و پنجاه تيغ هندى و جامى زرين از هزار مثقال ، پر مرواريد و ده پاره ياقوت و بيست پاره لعل بدخشى بغايت نيكو و ده اسب خراسانى ختلى بجل و برقع ديبا ، و پنج غلام ترك قيمتى ، چون نبشته آمد امير گفت اين همه را راست بايد كرد . . . اين همه خازنان راست كردند و امير بديد و بپسنديد ، و استادم خواجه بونصر نسخت نامهء بكرد ، نيكو بغايت ، چنان كه او دانستى كرد كه امام روزگار بود در دبيرى و آن را تحرير من كردم كه بو الفضلم كه نامه‌هاى حضرت خلافت و از آن خانان تركستان و ملوك اطراف همه به\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nخط من رفتى و همه نسختها من داشتم و به قصد ناچيز كردند و دريغا و بسيار دريغا كه آن روضه‌هاى رضوانى بر جاى نيست كه اين تاريخ بدان چيزى نادر شدى . و تذكره نبشته آمد و خواجه بونصر بر وزير عرضه كرد و آنگاه هردو را ترجمه كردى بپارسى و تازى ، به مجلس سلطان هردو بخواند و سخت پسند آمد .\r\nو روز سه‌شنبه بيستم محرم ( 423 ه ) رسول را بياوردند و خلعتى دادند سخت فاخر چنان كه فقها را دهند .\r\nساخت زر پانصد مثقال و استرى و دو اسب و بازگردانيدند . و بر اثر او آنچه به نام خليفه بود به نزد او بردند و صد هزار درم صلت مر رسول را و بيست جامه قيمتى . و خواجه بزرگ از جهت خود رسول را استرى بجل و برقع و پانصد دينار و ده پارچه جامه و استادم بونصر جواب نامه نزديك وى فرستاد بر دست رسولدار و رسول از بلخ رفت روز پنجشنبه بيست و دوم محرم و پنج قاصد با وى فرستادند چنان كه يكان يكان را مىبازگرداند با اخبارى كه تازه مىگردد و دو تن را از بغداد بازگرداند به ذكر آنچه رود و كرده آيد و در جمله رجالان و تودكشان مردى منهى را پوشيده فرستادند كه بر دست اين قاصدان قليل و كثير هرچه رود بازنمايد - و امير مسعود در اين باب آيتى بود بيارم چند جاى آنچه او فرمود در چنين كارها - و نامه‌ها رفت با سكدار بجمله ولايت كه به راه رسول بود تا وى را استقبال بسزا كنند و سخت نيكو بدارند چنان كه به خشنودى رود . » « 1 » سپس بيهقى نامه خليفه و نسخه عهدنامه را كه به زبان تازى است نقل مىكند .\r\nدر پايان تاريخ بيهقى در قسمت ملحقات « تاريخ بيهقى » ترجمه فارسى نامه خليفه القائم بامر الله به مسعود در 9 صفحه به چشم مىخورد در اين نامه مفصل و ملال‌انگيز ، پس از مقدمه‌يى طولانى خليفه از سلطان مسعود مىخواهد كه دست بيعت به سوى او دراز كند و اطرافيان و پيروان خود را به متابعت از خليفه برانگيزد اينك جمله‌يى چند از اين نامه مفصل :\r\n« اين نوشته‌ايست از جانب بنده خدا . . . قائم بامر الله امير المؤمنين به سوى يارىدهنده دين خدا و نگهبان بنده‌هاى او و انتقام كشنده از دشمنان او . . . و امين ملت ابو القاسم يارىدهندهء امير المؤمنين . . . » و بعد از آن به سلطان مسعود خطاب مىكند و پس از حمد خدا و سپاس پيامبر او ( در 6 صفحه ) به سلطان مسعود مىگويد : « . . . پس دراز كن اى سلطان مسعود . . . به بيعت امير المؤمنين دست خود را و دراز كند به بيعت هركه در صحبت تست و هركه در شهر تست . . . و باش از براى رعيت پدر مشفق و مادر مهربان چرا كه امير المؤمنين ترا نگهبان ايشان كرده است و سياست ايشان را به تو حواله كرده و ترا جهت حاكمى ايشان خواسته . . اين نوشته را بر همه مردم عرض كن در حضور امين امير المؤمنين محمد بن محمد سليمانى ، تا آنكه حجت خدا و حجت امير المؤمنين بر تو و بر قوم تو ثابت باشد . . . و بر پاىدار دعوت مردم را به سوى امير المؤمنين در\r\n\r\n\r\n","description":"","footnote":"\r\n( 1 ) . تاريخ بيهقى ، ( فياض ) ، ص 379 به بعد .\r\n","page_name":" 515 ","page_number":515},
  {"content":"\r\n\r\nمنبرهاى مملكت خود . . . شتاب كن در ارسال جواب اين نوشته به سوى امير المؤمنين . . . و سلام بر تو باد و رحمت و بركتهاى ايزدى و بركت بنده‌اش امير المؤمنين به تو باد . . . » « 1 »\r\nبيعت مسعود با خليفه وقت و شروط و تعهداتى كه به عهده گرفته است از نظر تاريخى شايان توجه و قابل نقل است :\r\n\r\nترجمهء بيعت‌نامهء سلطان مسعود با خليفه قائم بامر اللّه\r\n« بيعت كردم به سيد خود و مولاى خود عبد اللّه زاده عبد اللّه ابو جعفر امام قائم بامر اللّه امير المؤمنين بيعت فرمانبردارى و پيرو بودن و راضى بودن . . . از روى اعتقاد و از ته دل به راستى نيت و اخلاص درونى . . . اقرار داشتم به فضل او و به آنكه امامت ، حق اوست . . . واجب است بر من . . .\r\nآنكه من دوست باشم دوستداران او را و دشمن باشم دشمنان او را از خاص و عام و نزديك و دور و حاضر و غايب و چنگ درزده‌ام در بيعت او به وفاى عهد . . . به حق تورات و انجيل و زبور و فرقان و به حق محمد كه نبى برگزيده است . . . كه اين بيعتى كه دست و دل من آن را بسته‌اند بيعت فرمان‌برى است . . . و من وفا خواهم كرد و به همه آنچه بيعت به آن تعلق گرفته است . . . پس اگر بشكنم اين بيعت را و چيزى را از آن بگردانم . . . يا بشكنم . . . هر چيزى ملك من است از زر يا جوهر يا ظرف يا پوشيدنى يا فرش يا متاع يا زمين و جاى يا باغ يا چرنده يا كشت . . . از ملك من بيرون است . . . و هربنده كه در بندگى من است خواه نر خواه ماده همه آزادند در راه خدا . . . و هر اسب نعلى و استر و خر و شتر . . . و هرزن كه در عقد من است يا بعد ازين در عقد خواهد آمد مطلقه است بسه طلاق بائن كه رجعت در او نگنجد . . . پس لازم باد بر من زيارت خانه خدا ، كه در ميان مكه است سى بار پياده نه سواره . . . اگر به اين قسم كه خورده‌ام وفا نكنم بس قبول نكند هرگز خدا از من توبه و فديه و خوار گرداند مرا . . . و اين بيعت نوشته ، بيعت من است قسم خورده‌ام به آن از اول تا آخر . . . و گواه مىگيرم خداوند تعالى را بر نفس خود به آنچه نوشتم و گفتم و بس است او از براى گواهى » اين بود خلاصه ترجمه فارسى بيعت‌نامه كه بيهقى در 5 صفحه به رشته تحرير كشيده است . « 2 »\r\nاگر مناسبات سياسى محمود را با خليفه عباسى با روابط مسعود با دستگاه خلافت مقايسه كنيم ، به اختلاف عظيمى كه در مقام و موقعيت سياسى و رزمى اين دو امير وجود داشت پى ميبريم .\r\nمحمود چون در بين مردم ايران محبوبيتى نداشت براى حفظ خود به خليفه عباسى دست دوستى داد و خليفه از اين جريان استقبال نمود و غالبا انتظارات و توقعات محمود را انجام مىداد ، در حالى كه محمود به گفته‌هاى خليفه تسليم نمىشد ، چنان كه يك بار خليفه عباسى اصرار ورزيد كه حسنك وزير محمود قرمطى است و با فاطميان طرح دوستى ريخته و بايد به دار\r\n\r\n\r\n","description":"","footnote":"\r\n( 1 ) . تاريخ بيهقى ، ملحقات ( فياض ) ، ص 496 تا 457 ( به اختصار ) .\r\n( 2 ) . تاريخ بيهقى ، ( فياض ) ، از ص 957 تا 962 ( به اختصار ) .\r\n","page_name":" 516 ","page_number":516},
  {"content":"\r\n\r\nآويخته شود ، ولى محمود كه حسنك را مىشناخت و با لحنى تند به خليفه اعلام كرد كه اگر حسنك قرمطى است من نيز قرمطىام و با اين پاسخ قطعى ، خليفه را به جاى خود نشانيد ، ولى مسعود در خود نيروى مقاومت نمىديد ، وى براى ارضاى اغراض خصوصى خود و تأمين نظر خليفه حسنك را به شرحى كه در تاريخ بيهقى آمده است به دار آويخت و بيعت‌نامه ننگينى كه عمال خليفه انشاء كرده بودند امضا كرد و نشان داد كه سطوت و قدرت محمودى را با ضعف و زبونى مسعود نمىتوان مقايسه نمود .\r\n\r\nمناسبات سياسى مسعود با قدر خان تركستان\r\nدر عهد مسعود ، خان تركستان موقعيت سياسى و نظامى ممتازى داشت به همين مناسبت مسعود كه به ضعف درونى دستگاه خود واقف بود بر آن شد كه با خان تركستان طرح دوستى ريزد و با وصلتهاى سياسى و تقديم تحف و هدايا وضع متزلزل خود را استحكام بخشد .\r\nابو القاسم حصيرى و قاضى ابو طاهر تبانى از طرف مسعود به عنوان رسول و نمايندهء سياسى ضمن نامهء بالنسبه مشروحى به دربار قدر خان رهسپار شدند ، در پايان قسمت اول نامه ، از قدر خان تقاضا شده كه رسولان را موفق و منصور هرچه زودتر بازگردانند و نمايندگانى متقابلا به دربار مسعود بفرستند تا عهد دوستى بسته شود .\r\nدر نخستين قسمت نامه پس از مقدمه‌يى براى تحكيم مبانى دوستى تقاضاى وصلت و خويشاوندى بين دو دودمان شده است ، اينك جمله‌يى چند از آن نامه : « . . . پس از عهد بگويى خان را كه چون كارى بدين نيكوئى برفت و بركات اين ، اعقاب را خواهد بود ، ما را رأى افتاده است تا از جانب خان دو وصلت باشد يكى بنام ما و يكى بنام فرزند ما ابو الفتح مودود دام تأييده كه مهم‌تر فرزند ماست و بعد از ما ولىعهد ما ، در ملك وى خواهد بود . . . اين دو كريمه از خاتونان باشند كريم الطرفين . . . تا اين دوستى چنان مؤكد گردد كه زمانه را در گشادن آن هيچ تأثير نماند . . . دو عقد به مباركى تمام كرده‌ايد و قاضى بو طاهر را با خويشتن برى تا هردو عقد كرده آيد ، و وى آنچه واجب است از احكام و اركان بجاى آرد و مهر آن دو وديعت آنچه بنام باشند پنجاه هزار دينار هريوه ، كنى و مهر ديگر بنام فرزند سى هزار دينار هريوه ، و چون از مجلس عقد بازگردى نثارها و هديه‌ها كه با تو فرستاده آمده است ، بفرمايى ، خازنان را كه با تواند تا ببرند و تسليم كنند از آن خان و ولىعهد و خاتونان و مادران دو وديعت و از آن عمّان و خويشاوندان و حشم ادام اللّه تأييد هم . . . و عذرى كه بايد خواست بخواهى . . . چون مهدها فرستاده آمد تا بمباركى ودايع بيارند ، آنچه شرط و رسم آن است بسزاى هردو جانب با مهدها باشد . . . پس دستور بازگشتن خواهى و رسولان را كه نامزد كنند با خويشتن آرى تا چون در ضمان سلامت ، همگان بدرگاه رسند ما نيز اقتدا به خان كنيم و آنچه واجب است درين ابواب كه به زيادت دوستى و موافقت بار گردد بجا آريم . . . »\r\n\r\n","description":"","footnote":"","page_name":" 517 ","page_number":517},
  {"content":"\r\n\r\nدر نامه و شافههء دوم مسعود به تفصيل از روابط و مناسبات خود با پدر خويش محمود سخن مىگويد و از ساعيان و دشمنان كه در تيره كردن روابط او با پدر دست داشتند ، و از نوسانات و تغييراتى كه در مناسبات پدر و فرزند در طول زمان روى داده تا آنجا كه محمد نامزد مقام وليعهدى شده است ، به تفصيل ياد مىكند و در پايان مىگويد : « امروز كار ملك . . . بر ما قرار گرفت . . . كه دو تيغ به هيچ حال در يك نيام نتواند بود و نتوان نهاد كه نگنجد . . . » بيهقى مينويسد ، پس از تنظيم نامه‌ها « امير مسعود خلوتى كرد با وزير خواجه احمد حسن و بونصر مشكان صاحب‌ديوان رسالت و اين دو رسول را بخواندند و آن خلوت تا نماز ديگر بكشيد و آنچه بايست گفت با رسولان بگفتند و مثالها به‌دادند و نسخت تذكرهء هديه‌هايى كه اول روز پيش خان روند و چه هديه‌هاى عقد تزويج كردند سخت بسيار و برسم ، و آن دو جام زرين مرصع بجواهر بود با پاره‌هاى ياقوت و عقدهاى مرواريد و جامه‌هاى بزر و جامه‌هاى ديگر از هردستى ، رومى و بغدادى و سپاهانى و نشابورى و تخت قصب گونه گونه و شاره و مشك و عود و عنبر و دو عقد گوهر . . . پيش چشم كردند و برسولان سپردند . . . » « 1 »\r\nپس از تهيه مقدمات و آمادگى كامل روز دوشنبه دوم ربيع الاول 422 هجرى نمايندگان از بلخ به سوى تركستان رهسپار شدند .\r\n\r\nسوء تدبير يك سفير\r\nابو الفضل بيهقى ( نزديك هزار سال پيش ) در مجلد دهم تاريخ خود از رسولى نابكار و نالايق به نام يعقوب جندى سخن مىگويد كه در اثر سبك‌مغزى و دعاوى بىاساس ، نه تنها موقعيت مخدوم خود « خوارزمشاه » را به خطر افكند ، بلكه سرانجام جان خود را نيز از كف داد . پس از آنكه خوارزمشاه دربارهء خطبه خواندن به نام سلطان محمود دچار ترديد و تزلزل گرديد ، بر آن شد كه با اعزام رسول از نيت باطنى محمود ، باخبر گردد ولى در انتخاب سفير راه خطا رفت و مردى حادثه‌جو و ناآگاه را به اين مهم گسيل داشت . بيهقى در وصف اين سفير چنين مىنويسد : « مردى بود كه او را يعقوب جندى گفتندى ، شريرى ، طماعى ، نادرستى و به روزگار سامانيان يك بار وى را به رسولى به بخارا فرستاده بودند و بخواست كه خوارزم در سر رسولى وى شود ، اكنون نيز او را نامزد كرد و هرچند بوسهل و ديگران گفتند سود نداشت كه قضا آمده بود . و حال اين مرد پرحيله پوشيده ماند يعقوب را گسيل گردند ، چون به غزنين رسيد ، چنان نمود كه حديث خطبه و جز آن به دو راست خواهد شد ، و لافها زد و منتها نهاد ، و حضرت محمودى و وزير درين معانى سخنان وى را عظمى ننهادند ، چون نوميد شد بايستاد و رقعتى نبشت به زبان خوارزمى به خوارزمشاه و بسيار سخنان نبشته بود و تضريب در باب امير محمود ، و آتش فتنه را بالا داده و از\r\n\r\n\r\n","description":"","footnote":"\r\n( 1 ) . تاريخ بيهقى ، پيشين ، از ص 692 به بعد ، به اختصار .\r\n","page_name":" 518 ","page_number":518},
  {"content":"\r\n\r\nنوادر و عجايب پس از اين به سه سال ، كه امير محمود خوارزم بگرفت و كاغذها و دويت‌خانه باز نگريستند اين رقعت به دست امير محمود افتاد و فرمود تا ترجمه كردند و در خشم شد و فرمود تا جندى را بردار كشيدند و به سنگ بكشتند .\r\nاحتياط بايد كردن نويسندگان را در هرچه نويسند كه از گفتار باز توان ايستاد و از نبشتن باز نتوان ايستاد و بنبشته باز نتوان گردانيد ، و وزير نامه‌ها نبشت و نصيحتها كرد و بترسانيد ، « كه قلم روان از شمشير گردد و پشت قوى بود به چون محمود پادشاهى » بيهقى در صفحات بعد به تفصيل از اختلافاتى كه بين اطرافيان خوارزمشاه و شخص او وجود داشت ياد مىكند و از گفتگوهاى خانان تركستان با خوارزمشاه و فعاليت منهيان و جاسوسان محمودى در دستگاه حكومتى آنان شرحى مىنويسد و در پايان مىگويد : « امير محمود رسول فرستاد نزديك خوارزمشاه و از آنچه او ساخته بود خبر داد ، كه مقرر است كه ميان ما عهد و عقد بر چه جمله بوده است و حق ما بر وى تا كدام جايگاه است . و وى درين باب خطبه دل ما نگاه داشت . . .\r\nو لكن نگذاشتند قومش و نگويم حاشيت و فرمان‌بردار ، چه حاشيت و فرمانبردار نباشد ، كه فرا پادشاه تواند گفت ، كن و مكن كه اين عجز و نياز باشد . . . مدتى دراز اينجا به بلخ مقام كرديم . . . تا آن قوم را كه . . . بر راى خداوند خويش اعتراض نمايند ماليده آيد و بر راه راست بداشته‌ايد و نيز امير را كه ما را برادر و داماد است بيدار كنيم و بياموزيم كه اميرى چون بايد كرد كه امير ضعيف به كار نيايد .\r\nاكنون ما را عذرى بايد واضح تا از اينجا سوى غزنين بازگرديم و ازين دو سه كار ، يكى بايد كرد : يا چنان بطوع و رغبت كه نهاده بود خطبه بايد كرد و يا نثارى و هديه‌يى تمام بايد فرستاد چنان كه فراخور ما باشد تا در نهان ، نزديك وى فرستاده آيد ، كه ما را به زيادت مال حاجت نيست ، و زمين فلعتهاى ما بدردند از گرانى با زر و سيم ، و اگرنه اعيان و ائمه و فقها را از آن ولايت پيش ما به استغفار فرستد تا ما با چندان هزار خلق كه آورده آمده است بازگرديم .\r\nخوارزمشاه ازين رسالت نيك بترسيد و چون حجت وى قوى بود جز فرمانبردارى روى نديد و بمجاملت و مدارا پيش‌كار بازآمد و بر آن قرار گرفت ، كه امير محمود را خطبه كند به نسا و فراوه ، كه ايشان را بود در آن وقت و ديگر شهرها ، مگر خوارزم و گرگانج ، و هشتاد هزار دينار و سه هزار اسب با مشايخ و قضاة و اعيان ناحيت فرستاده آيد ، تا اين كار قرار گيرد مجاملت در ميان بماند و فتنه به پاى نشود . » « 1 »\r\n\r\nرسول يا نمايندهء تركمانان سلجوقى در درگاه مسعود\r\nپس از آنكه سلطان مسعود در اثر اشتباهات مكرر سياسى و نظامى به ضعف و زبونى خود پى برد با خواجه بزرگ و ديگر سران نظامى و سياسى به مشورت نشست ، پس از گفتگوى بسيار ، خواجه بزرگ كه از ضعف دستگاه حكومت باخبر بود براى آنكه حتى الامكان شكست\r\n\r\n\r\n","description":"","footnote":"\r\n( 1 ) . تاريخ بيهقى ، ص 119 به بعد .\r\n","page_name":" 519 ","page_number":519},
  {"content":"\r\n\r\nنهائى را به عقب اندازد با موافقت سلطان نماينده‌يى نزد سران سلجوقى فرستاد و گفت من بدون جلب موافقت سلطان براى جلوگيرى از خونريزى حاضرم كه از جانب شما نزد سلطان شفاعت كنم به شرط آنكه شما در نسا و باورد و فراوه و بيابانهاى اطراف آن مستقر شويد و معترض مردم نشويد . تركمانان ظاهرا قبول كردند و پس از مذاكرات مفصلى كه بين رسول تركمانان با خواجه بزرگ و بونصر مشكان درگرفت سرانجام رسول گفت « ما به فرمان وزير مطاوعت نموديم اما مىبايد با ما راست روند و از هيچ طرف با ما غدرى و مكرى نرود ما بياراميم و بضرورت ديگر بار مكاشفتى پيدا نگردد و اين چه گفتند و فرمودند از آن رجوع ننمايند و بر آن بروند تا رعايا و لشكرها از هردو طرف آسوده گردند و خونهاى ناحق ريخته نيايد . » « 1 » به اين ترتيب به قول بيهقى « دو گرگ آشتى » كردند ، در حالى كه دو طرف مىدانستند كه غرض استفاده از فرصت و دفع الوقت است . و سران تركمانان كاملا به آشفتگى و از هم پاشيدگى حكومت مسعودى پى برده بودند .\r\n\r\nبيان احوال و استمداد سلطان مسعود از ارسلانخان ، خان تركستان\r\nسلطان مسعود ، پس از آنكه در اثر ستمگرى به مردم خراسان و مازندران ، حيثيت و اعتبار اجتماعى خود را از كف داد و چند مرتبه از سپاهيان سلجوقى شكست خورد ، ناچار دست استمداد به سوى ارسلان خان دراز كرد و پس از بيان سرگذشت دو سالهء اخير ، از خان يارى طلبيد ، اينك جمله‌يى چند از اين نامهء مشروح : « بسم إله الرحمن الرحيم . . . بر خان پوشيده نگردد كه ايزد عز ذكره را تقديرهاست چون شمشير برنده كه روش و برش آن نتوان ديد . . . قريب دو سال كه رايت ما به خراسان بود از هرچه رفت و پيش مىآمد و كام و ناكام و نرم و درشت خان را آگاه كرده مىآمد و شرط مشاركت و مساهمت در هربابى نگاه داشته مىآيد . . . » سپس سلطان مسعود از خطاهاى نظامى خود و قحطيها و نابسامانيهائى كه در مسير حركت او روى داده بود مطالبى براى خان مىنويسد و به استبداد رأى خود اعتراف مىكند : « . . . و صلاح آن بود كه گفتند ، اما ما را لجاجى و ستيزه‌يى گرفته بود . . . سوى مرو رفتيم و دلها گواهى مىداد كه خطاى محض است ، راه نه چنان بود كه مىبايست از بىعلفى و بىآبى و گرما و ريگ بيابان . . . رأى چنان اقتضا كرد كه سوى خان ، هرچند دل‌مشغول گردد ، ( يعنى نگران شود ) اين نامه فرموده‌ايد كه چگونگى حال از ما بخواند نيكوتر از آن باشد كه به خبر بشنود كه شك نيست كه مخالفان لافها زنند و اين كار را عظمى نهند . . . خان به حكم خرد و تجارب روزگار كه اندر آن يگانه است ، داند كه تا جهان بوده است ملوك و لشكرها را چنين حال پيش آمده است و محمد مصطفى را ، از كافران قريش روز احد ناكامى پيش آمد و نبوت او را زيانى نداشت . . . و حق هميشه حق باشد . . . چون ما كه قطبيم\r\n\r\n\r\n","description":"","footnote":"\r\n( 1 ) . تاريخ بيهقى ، ص 778 .\r\n","page_name":" 520 ","page_number":520},
  {"content":"\r\n\r\nبه حمد الله در صدر ملكيم و بر اقبال ، و فرزندان و جمله اوليا و حشم نصرهم الله بسلامت‌اند ، اين خللها را زود در توان يافت كه چندان آلت و عدت هست كه هيچ بشمار آن نتواند رسيد خاصه كه دوستى و مشاركى داريم چون خان و مقرر است كه هيچ چيز از لشكر و مرد از ما دريغ ندارد و اگر التماس كنيم كه به نفس خويش رنجه باشد از ما دريغ ندارد . . . و اين نامه با اين ركابدار مسرع فرستاده آمد و چون در ضمان سلامت به غزنين رسيم از آنجا رسولى نامزد كنيم از معتمدان مجلس و دين معانى گشاده‌تر سخنى گوئيم و آنچه نهادنى است نهاده آيد و گفتنى گفته شود و منتظريم جواب اين نامه را كه به زودى بازرسد تا رأى و اعتماد خان را در اين كارها بدانيم تا دوستى تازه گردد و لباس شادى پوشيم و مر ، آن را از اعظم مواهب شمريم به اذن الله عز و جل . » « 1 »\r\nپس از پايان حكومت غزنويان در دوره سلاجقه ارزش و احترام سياسى خلفا در جهان اسلامى رو به كاهش نهاد . خلفاى فاطمى مصر در بغداد نفوذ كردند و بسا سيرى القائم بامر الله را از بغداد بيرون راند ، طغرل در اين موقعيت بحرانى به يارى خليفه آمد و خلافت عباسى را از سقوط قطعى رهائى بخشيد ، پس از چندى طغرل بيك سلجوقى براى جلب محبت القائم بامر الله فرستادگانى با هدايا نزد وى فرستاد و پيغام داد كه تصميم دارد از راه بغداد به زيارت مكه رود ، خليفه براى فرستادگان طغرل احترامى تمام قائل شد . چند روز بعد از ورود به بغداد بين كسان طغرل و مردم بغداد نزاعى درگرفت . طغرل اين واقعه را بهانه قرار داد و اهالى شهر را غارت كرد . مؤلف روضة الصفا مىنويسد :\r\n« اهل بغداد با لشكر طغرل بيك در محاربه آمدند الا اهل كرخ و فتنهء عظيم حادث شد ، از هر طرف خلقى كثير به قتل رسيدند و عاقبت بغداديان منهزم شدند و تركمانان دست به غارت و تاراج برآوردند . . . از خرابى ، دقيقه‌اى مهمل نگذاشتند و هركه به ممانعت پيش مىآمد ، مىكشتند ، تا به تربت خلفاء رسيدند و از آنجا مال بىحساب آوردند . . . و در غارت و تاراج مبالغه نمودند تا به حدى كه گاوى در بغداد به پنج قيراط مىفروختند و درازگوشى به سه قيراط و مجموع اعمال و مضافات دار السلام خراب شد الا كرخ . . . » « 2 »\r\nنه تنها سلاجقهء ايران ، بلكه سلاجقهء آسياى صغير نيز براى خلافت بغداد احترام شايانى قايل نبودند . گردلفسكى در كتاب سلاجقهء آسياى صغير مىنويسد كه آنان براى خليفهء بغداد احترام مذهبى قايل نبودند . هنگامى كه سفير ، نامهء خليفه را مىخواند ، شاه رو به مقر خليفه مىايستاد و با احترام فرمان او را مىشنيد . سلطان علاء الدين كيقباد اول نامه خليفه را بر سر نهاد و انجام آن را تعهد كرد . وى براى دريافت هداياى خليفه از تخت به زير آمد و نعل طلايى قاطر خليفه را بوسيد . البته اين احترام از روى اعتقاد و تعصب مذهبى نبود ، زيرا پس از آنكه دستگاه خلافت به دست مغولان برچيده شد ، سلاطين سلجوقى همين احترامات را براى سلاطين و نمايندگان\r\n\r\n\r\n","description":"","footnote":"\r\n( 1 ) . تاريخ بيهقى ، فياض ، ص 864 به بعد ( به اختصار ) .\r\n( 2 ) . نگاه كنيد به روضة الصفا ، ج 4 ، ص 261 ( به اختصار ) .\r\n","page_name":" 521 ","page_number":521},
  {"content":"\r\n\r\nمغول معمول داشتند . و حكم و فرمان آنها در بغداد نيز نافذ بود .\r\n\r\nرابطهء خليفه با ملكشاه سلجوقى\r\n« پس از قتل خواجه نظام الملك ملكشاه به جانب بغداد حركت كرد و در بيست و چهارم رمضان وارد شد و كارى را كه هميشه نيت داشت و خواجه از آن جلوگيرى كرده بود انجام داد ، يعنى المقتدى خليفه را ملزم كرد كه وليعهد خود را خلع كرده فرزندى را كه از دختر سلطان داشت و در اين زمان هنوز پنج سالش تمام نبود وليعهد خود سازد و بغداد را تسليم او كرده ، خود ، بصره يا دمشق يا حجاز ، هريك را كه خواهد براى اقامت برگزيند خليفه ده روز مهلت خواست تا وسايل حركت كردن خود را ، آماده سازد ، همچنين سلطان جوان كه وزير پير و مطاعش از ميان رفته بود امر كرد خلعت وزارت را براى تاج الملك جوان و مطيع آماده سازند ، در حينى كه تهيه اين امور ديده ميشد ملكشاه به شكار رفت و روز سوم شوال به بغداد بازگشت و به اين علت كه گوشت شكارى بسيار خورده بود تب كرد ، اطبا او را فصد كردند ، لكن بيمارى او سخت شد . ارباب دولت كه سنگينى مرض او را ديدند اموال خويش را به حرم دار الخلافه منتقل كردند كه در امان باشد ، و ملكشاه پيش از آنكه تاج الملك را بر مسند وزارت بنشاند يا خليفه را از بغداد براند در شب جمعه شانزدهم شوال وفات يافت و به سبب نقار و وحشتى كه بين او و خليفه توليد شده بود بعضى احتمال دادند كه او را به امر خليفه مسموم كرده باشند ، و يكى از مورخين تصريح مىكند كه به دست خادمى به او زهر خورانيدند . . . » « 1 »\r\nبراى آن‌كه خوانندگان بيشتر به روابط خلفا با حكومت ايران آشنا شوند ، قسمتى از نامهء تاريخى سنجر را به وزير خليفه مسترشد در نيمهء رمضان سال 527 ذيلا نقل مىكنيم :\r\nدر اين نامه ، سنجر اعلام كرد كه با ملاحدهء اسماعيلى صلح و سازشى نكرده است و قصد او برانداختن خلافت مسترشد و برگزيدن كسى از آل عباس به جاى او نيست . بلكه برعكس ، مايل است به دستگاه خلافت و آيين اسلام خدمت كند ، مشروط بر اين‌كه خليفه از ايجاد نفاق بين سران خاندان سلجوقى دست بردارد و با طغرل وليعهد او مخالفت نورزد .\r\nاينك سطرى چند از آن نامهء مفصل :\r\n« . . . سخن ما از همه شوايب و غوايل دور باشد و غدر و خيانت و مكر و خديعت ، هرگز به حضرت ما راه نيافته و با طبع و اخلاق ما جز راستى و وفادارى و حسن عهد برزيدن و حلم را نگاه داشتن و به كار بستن و به رعايت حقوق كوشيدن انتسابى ندارد . اما چون از جانبى كه ما وفا طمع داريم ، جفا بينيم و بر جايى كه تكيه كنيم ، راه نيابيم و آنجا كه عاطفت و شفقت ورزيم ، حق آن نشناسند و سوابق احسان ياد نارند . . . و از رعايت حقوق بزرگ تغافل نمايند ، وحشتهاى بىپايان تولد كند و آزارها مايه گيرد ، سبب فتنه و تشويش عالم گردد و نااهلان و فرومايگان در\r\n\r\n\r\n","description":"","footnote":"\r\n( 1 ) . نقد حال از مجتبى مينوى ، ص 257 .\r\n","page_name":" 522 ","page_number":522},
  {"content":"\r\n\r\nافساد ذات البين و تهييج شروشور كوشند تا خويشتن را با اصحاب مناصب بزرگ دررسانند . . . و امروز ايزد تعالى ، همهء جهان را در تحت تصرف و امان ما دارد به فضل و رأفت خويش . چنان‌كه معلوم است كه همهء نشاندگان و نايبان مااند ، و در هرحضرتى و مملكتى از ديار اسلام و كفر ، در نوبت ايالت و سلطنت ما پادشاهى زيادت گشته است . ابتدا از دار الخلافه بگيريم آنگه مكه و مدينه حرسها إله پس غزنين و ماوراء النهر و روم و هند و ديار عرب و يمن و قبايل ايشان به حمد الله و منه كه هرروز ايزد جل جلاله ملك و دولت اين مستحكمتر مىگرداند و در ولايت و مال و لشكر و فرمان مىافزايد . ما هرروز اندرين كامرانى متواضع‌تريم و به بندگى و حاجتمندى خويش معترف‌تر و نعمتهاى ايزد را جل ذكره شاكرتر . . . در حق مسلمانان و عامهء رعايا ، هميشه نيكويى انديشيده‌ايم و از نخوت و استطالت بر خلق خداى تعالى دورى جسته‌ايم و خويشتن را از قواعد جباران و فراعنه صيانت كرده و راه وصول اصحاب حاجات به حضرت خويش سهل و آسان گردانيده و حجاب از ميان برداشته و خويشتن را بندهء گناهكار ضعيف شناخته ، چه معلوم است كه از همهء آموال و ذخاير دنيا ، در روزى دو قرص و كسوتى بيش نصيب ما نيست . . . و ديگر به سمع ما مىرسد كه مىگويند بر سبيل تشنيع كه ملحدان ( مقصود پيروان حسن صباح است ) را امان داده است ، آن هم از آن سخنان است كه به مراد مىرسانند و آن اثر كه ما را و حشم ما را بوده است در قهر ايشان ، ياد نيارند و ندانند . . .\r\n. . . لشكرها ترتيب فرموديم و فرستاديم هرده پانزده هزار از ايشان كشتند و آنچه از آن ملاعين بر دست ما و حشم ما هلاك شده باشند ، خود نامحصور است . ليكن چون آن مفسدان از فتك و قتل قبيله و انواع مكر و حيله فرونمىايستادند و چندين امام و سپهسالار بزرگ را از خيار امت هلاك مىكرده‌اند و راه‌ها ناايمن مىداشتند و مسلمانان را گمراه مىكردند آن سگان را امان داده شد برين شرايط كه دعوت البته نكنند و در شهرهاى بزرگ نزول نسازند و به رعيتى مشغول باشند و راهها ايمن دارند . تا اين قرار افتاده است آن خوف برخاسته است . و ديگر آنچه مىنمودند كه كسى ديگر از آل عباس يا علويان اختيار بايد كرد . ايزد تعالى داند كه اين سخن بيهوده ، نزديك ما مستنكر است . . . ما بارى در طاعت‌دارى و متابعت و موالات خاندان بزرگ عباسى ، بر سنت پدران خويش خواهيم رفت و تا باشيم خواهيم بود . . . » « 1 »\r\nدر دورهء خوارزمشاهيان ، مخصوصا از آغاز زمامدارى سلطان محمد خوارزمشاه ، مناسبات خليفه با اين سلسله به تيره‌گى گرائيد . در سال 611 ميلادى پس از آن‌كه خوارزمشاه غزنين را متصرف شد ، در خزانهء شهاب الدين غورى مداركى به دست آورد حاكى از اين‌كه خليفه ، وى را به جنگ و مخالفت با خوارزمشاه تحريك مىكند ، خوارزمشاه براى مبارزه با خليفهء عباسى « الناصر الدين إله » ، از علماى مملكت فتوا گرفت كه بنى عباس شايستهء مقام خلافت نيستند و در\r\n\r\n\r\n","description":"","footnote":"\r\n( 1 ) . وزارت در عهد سلاطين بزرگ سلجوقى ، تأليف اقبال ، ص 304 .\r\n","page_name":" 523 ","page_number":523},
  {"content":"\r\n\r\nدوران زمامدارى ، مرتكب خلافها و تحريكاتى شده‌اند . و به استناد اين فتوى خليفه را معزول كرد و نام او را از خطبه و سكه انداخت و يكى از سادات ترمذى را خليفه خواند به طورى كه ديديم اين جريان يعنى مبارزه و مخالفت خليفه مغرض و بىكفايتى چون ناصر ، با سلطان محمد خوارزمشاه كه او نيز از عقل و تدبير بىنصيب بود به پيشرفت كار چنگيز كمك فراوان كرد و سرانجام بساط خلافت ، در عصر مستعصم به دست هلاكو برچيده شد .\r\n\r\nمناسبات سياسى فاطميان با خلفاى بغداد\r\nنيمه دوم قرن پنجم هجرى يكى از پرهيجان‌ترين ادوار تاريخى است در اين دوره چنان كه هانرى لائوست در كتاب « سياست و غزالى » متذكر شده است ، سه سلسله و سه قدرت بزرگ يعنى عباسيان ، سلجوقيان و فاطميان در خاورميانه با هم رقابت مىكردند ، شيعيان و مخصوصا فاطميان قاهره با استفاده از ضعف عباسيان ، بغداد را تهديد ، و سعى مىكردند رقيب سياسى و مذهبى خود يعنى خلفاى عباسى را براندازند ، از طرف ديگر سلجوقيان كه از 429 پس از غلبه بر غزنويان قدم در ميدان سياست گذاشته و به سرعت پيشرفت مىكردند ، در سال 446 در انبار و موصل خطبه به اسم طغرل بيك خواندند و خود را به دروازه‌هاى عراق رسانيدند . در چنين شرايطى بعيد به نظر مىرسد كه قائم خليفهء عباسى ، سپاهيان غارتگر سلجوقى را به بغداد خوانده باشد با اين حال بعضى از مورخان با توجه به خطر فاطميان ، معتقدند كه خليفه ناتوان ، سلطان طغرل را به يارى خود طلبيده است . در چنين وضع بحرانى خليفه « قائم » مىكوشيد مقام خلافت بغداد را ، جانشين پيامبر و منبع قدرت مذهبى به ملل و زمام‌داران خاورميانه معرفى نمايد ، و نقش داور را در بين حكمرانان اين منطقه ايفا نمايد ولى ظاهرا سلاطين سلجوقى چون سلطان محمود و مسعود غزنوى براى خليفه بغداد ارزش و احترامى قايل نبودند . عاقبت چون كار عمال فاطميان در بغداد بالا گرفت ، بساسيرى در صدد برانداختن خلافت فاسد عباسيان و الحاق اين منطقه به حوزه قدرت فاطميان برآمد و بالاخره بغداد را گرفت و به نام مستنصر خطبه خواند . ابن مسلمه وزير زيرك خليفه ، كه ظاهرا محرمانه با سلجوقيان مربوط بود ، آنان را براى نجات خلافت ، به بغداد فراخواند « در دوم شوال طغرل در دار الملك مستقر شد ، خليفه گرچه براى او خلعت فرستاد و عناوين ركن الدين و شاهنشاه به وى اعطا كرد ولى به او اجازه حضور نداد ، سلطان مدت 13 ماه در بغداد به سر برد بىآنكه بتواند به حضور خليفه شرفياب شود ، به حضور نپذيرفتن سلطان ، خالى از معنى سياسى نبود ، در سال 448 هنگامى كه سلطان موصل و بصره را اشغال كرده بود و خليفه وى را به سبب چپاول‌گرىهاى جديدش نكوهش نمود و دستورهاى دين را به وى گوشزد كرد . عاقبت در سال 449 پس از آنكه سلطان به بساسيرى چيره گرديد و به طور شكوهمندى به بغداد وارد شد ، خليفه اجازه شرفيابى عطا كرد ، در پيشگاه خليفه ، طغرل مجددا مراقب خدمتگزارى و اطاعت خود را از مقام خلافت ابراز داشت . . . ملاقات خليفه و سلطان در نهروان صورت پذيرفت ، طغرل به خليفه قول داد كه بعد از استقرار مجدد وى در\r\n\r\n","description":"","footnote":"","page_name":" 524 ","page_number":524},
  {"content":"\r\n\r\nمنصب خلافت ، عازم شام و مصر شود تا اين بلاد را از چنگ فاطميان به در آورد » « 1 » ولى اين مواعيد به نحو كامل صورت عمل نگرفت و روابط ميان خليفه و سلطان كه بىاجازه در امور خلافت دخالت مىكرد بهبود زيادى نيافت ، شواهد تاريخى نشان ميدهد كه اگر طغرل به حمايت خليفه نيامده بود خلافت بغداد ، سالها قبل از حمله هلاكو ، به همت والاى بساسيرى برافتاده بود در زبدة التواريخ به اين معنى اشاره شده است : « من تمهيد قواعد بغداد براى مستنصر مغرور مىكردم و خواستم كه بنو عباس جابر متعدى را براندازم و قائم را بكشم تا حق در نصاب خود آرام گيرد اين ترلك ( طغرل ) جاهل بيامد و سنگ تفرقه در ميان انداخت . » « 2 » پس از طغرل ، مناسبات خلفاى بغداد با الب‌ارسلان و ملكشاه طبيعى و عادى بود . اولين اقامت ملكشاه و نظام الملك در بغداد در سال 479 صورت گرفت « در اين سفر ملكشاه وزير خود نظام الملك را به همراه داشت ، ملكشاه ابتدا به زيارت قبور و مشاهد ائمه رفت و بعد به حضور خليفه رسيد ، خليفه به وى خلعت پوشانيد و « كار بلاد بندگان خدا » را رسما به دو تفويض كرد ، در همين مجلس نظام الملك كه در كنار خليفه جاى گرفته بود ، امراء را با ذكر عناوين هريك و ميزان ثروت و اقطاعشان به خليفه معرفى نمود . » « 3 » روابط عادى بين ملكشاه و خليفه دوام نيافت . در سال 485 ملكشاه به بغداد وارد شد و وزير خليفه ( عميد الدوله ) را به حضور پذيرفت « در پاسخ تهنيت وزير خليفه ، ملكشاه درشتى كرد و وى را مأمور ساخت تا به خليفه پيغام برد كه وى بايد بغداد را ترك كند و به هرجايى كه مىخواهد راهى شود . چون مقتدى براى فراهم آوردن اسباب سفر يك ماه مهلت طلبيد ، ملكشاه پاسخ داد كه « فى الحال بايد خارج شود » « 4 » بالاخره پس از مذاكرات سختى ، ملكشاه با مهلت ده روزه موافقت كرد ، اما پيش از آنكه مهلت سپرى شود ( چنان‌كه قبلا گفتيم ) سلطان در شرايط مظنونى جهان را بدرود گفت . سلطان پس از مراجعت از شكار در اثر تب شديدى درگذشت . » « 5 » چنين به نظر مىرسد كه سلطان توسط شخصى به نام مزدك و به تحريك كارگزاران نظام الملك و يا هواخواهان خليفه مقتدى مسموم شده است - مساله جانشينى ملكشاه موضوع آسانى نبود براى احراز اين مقام چهار پسر سلطان و برادرش تلاش و ستيز مىكردند . در چنين اوضاعى خليفه سعى مىكرد با استفاده از اختلافات ، موقعيت سياسى خود را استحكام بخشد بالاخره در ميدان رقابت بركيارق پيروز شد ، خليفه كه نخست در زير فشار تركان خاتون و تاج الملك با شهريارى محمود موافقت كرده بود در اثر فشار هواداران نظام الملك به سلطنت بركيارق تن داد ، بركيارق پس از چندى براى تحكيم موفقيت خود راه بغداد پيش گرفت و از خليفه خواست كه نام او را در خطبه ذكر كنند ، خليفه نيز قبول كرد ولى چند روز بعد ، در محيط پرتشنج و تحريك بغداد مرگ نامنتظره و مظنون خليفه اعلام شد . به\r\n\r\n\r\n","description":"","footnote":"\r\n( 1 ) . سياست و غزالى ، تأليف هانرى لائوست ، ترجمهء مهدى مظفرى ، ص 9 - 41 ( به اختصار ) .\r\n( 2 ) . زبدة التواريخ ، ص 99 .\r\n( 3 ) . سياست و غزالى ، پيشين ، از ص 46 به بعد ( به اختصار ) .\r\n( 4 ) . همان ، ص 54 .\r\n( 5 ) . همان ، صل 79 .\r\n","page_name":" 525 ","page_number":525},
  {"content":"\r\n\r\nاين ترتيب پس از مرگ نظام الملك ، ملكشاه و تاج الملك ، مرگ مقتدى ، چهارمين قتل سياسى مهم در اين دوران بحرانى است مناسبات خليفه با آخرين شهرياران سلجوقى وضع ثابتى نداشت و خليفه ناتوان عباسى ناگزير بود از هركس كه قدرت نظامى و نفوذ سياسى بيشترى دارد اطاعت كند .\r\nچنان كه ديديم دوره خوارزمشاهيان نيز مناسبات سلاطين با خلفا همواره دستخوش تزلزل بود و چنان كه در جلد دوم صفحه دويست و هشتاد و دو گفتيم آمد و رفت سفرا نيز به بهبود مناسبات خليفه با سلطان محمد خوارزمشاهى منتهى نشد . ناصر ، خليفه عباسى و سلطان ، كه هردو در گرداب فساد و خودخواهى غوطه‌ور بودند مدام عليه يكديگر تحريك مىكردند و به طور مستقيم و غيرمستقيم مقدمات حمله خانمانسوز مغول را فراهم مىساختند تا سرانجام به شرحى كه قبلا گفتيم با حمله هلاكو و تدابير و تعاليم خواجه نصير الدين طوسى خلافت پانصد ساله عباسى برافتاد . و اين كانون فساد و تحريك و توطئه براى هميشه از صحنه سياست خاورميانه بيرون رانده شد .\r\nگردلفسكى محقق شوروى ، در كتابى كه راجع به سلاجقهء آسياى صغير نوشته است ، مىگويد :\r\n« يكى از وظايف ديوان وزارت ، استقرار روابط سياسى با كشورهاى ديگر بود . اين ديوان براى اطلاع از اوضاع نظامى و وضع عمومى كشورهاى همجوار ، غالبا عده‌اى را با لباسهاى مختلف براى جاسوسى به ممالك موردنظر گسيل مىداشت . در دورهء سلاجقه ظاهرا « ملك الكتاب » كه رئيس منشىها بود ، نقش وزير امور خارجه را ايفا مىكرد .\r\nمنشىها به عنوان دوات‌دار و ترجمان نيز خوانده مىشدند . و جزو مشاوران و مردان سياسى به شمار مىرفته‌اند .\r\nبه طورى كه از شرح حال پدر « ابن بىبى » مورخ برمىآيد ، اين شخص مترجم بود ، و دستورهاى سياسى سلطان وقت را انجام مىداد .\r\nمترجمين و مسئولين امور سياسى ، معمولا از بين اشخاص مبرز و دانشمند انتخاب مىشدند . اين اشخاص از بركت اطلاعات وسيعى كه داشتند ، به نكته‌سنجىها و رموز سياسى آشنا بودند . و در گفتگوها و مكاتبات خود دقايق ديپلماسى و سياست را رعايت مىكردند . بيشتر سياستمداران اين دوره اهل خراسان بودند . نامه‌ها و مراسلات ، غالبا يا فارسى و يا عربى بود . در دورهء سلاجقه در آسياى صغير نيز ، مدتها خط و زبان رسمى ، فارسى بود . ولى بعدها در اثر اعتراض مردم ، زبان تركى يعنى زبان محلى معمول شد .\r\nمنشور احكام و سوگندهاى سياسى ، ممهور به مهر دولتى بود . و به طورى كه اشاره كردم ، به عنوان طغرا خوانده مىشد .\r\n\r\nمهردار\r\n: كسى كه مهر به پاى احكام مىگذاشت ، مهردار خوانده مىشد ، و اهميت\r\n\r\n","description":"","footnote":"","page_name":" 526 ","page_number":526},
  {"content":"\r\n\r\nبسيار داشت . و چون اين اشخاص با جعل مهر و امضا مىتوانستند كارهاى مهمى انجام دهند ، موردنظر متنفذين قرار مىگرفتند . چنان‌كه شمس الدين محمد طغرايى هنگامى كه بر سر جانشينى سلطان اختلاف بود ، سند جعلى مهمى را مهر كرده و بر اثر اين اقدام ، به مقام وزارت رسيد . . . » « 1 »\r\n\r\nخصوصيات اخلاقى يك مأمور سياسى\r\nدر كتاب راحة الصدور و آية السرور راوندى ، وظايف سياسى يك سفير يا مأمور زبردست سياسى چنين تعيين شده است :\r\n« . . . چون پادشاه از كار دشمن آگاه نبود ، تدبير او نتواند كه شطرنج‌باز چندانك بازى خويش بيند بازى خصم را هم نگرد . و اسباب ظفر و پيروزى دشمن بسيار است . يكى اميد غنيمت كه در دل سپاه افتد . دوم كينه كه در سينهء لشكر به غايت رسد . سوم ترس و بيم كه در دل سپاه دشمن افتد . و چهارم اميد صلح كه نيتهاى ايشان سست كند . و كينه‌ها كم گرداند . پنجم كه رسولى عاقل و سخندان برود ، اگر روى آشتى بيند ، به نهان لشكر جانبين ، از دشمن آشتى خواهد تا او بد نيت شود . و از كارها تغافل ورزد . و نهانش خلاف آشكارا شود . و رسول نبايد كه سليم‌طبع و شرمگين يا مىدوست يا خواسته دوست ، پارسا و سخنگوى و دولت‌دار باشد . شاه بايد از شمار لشكر دشمن و نيك و بد و دخل‌وخرج او برسد و معلوم گرداند و دشمن را بترساند و بر زبان براند كه پادشاه مىگويد كه من نمىخواهم كه سبب فتنه و خون ريختن من باشم و . . . نيز نمىدانم كه تو را آموخت كه مرا دشمن‌گيرى ؟ چه بزرگان گفته‌اند دانا آن بود كه دشمن را دوست كند و نه دوست را دشمن مرا سپاه كامكار و خواسته بسيار است . و دستوران دانا و مبارزان توانا دارم . اگر دشمن از اين سخن خشم گيرد . . . از هنر و دانش او آمن باشد كه خشم انديشه ببرد و كارها به انديشه باز توان يافت . و از بسيارى عدد باك مدار . چه بزرگان گفته‌اند از دشمن هم‌پشت ترس نه از دشمن بسيار . » « 2 »\r\n\r\nمسئوليت نمايندگان سياسى\r\nغزالى در نصيحة الملوك از قول سلطانى چنين مىنويسد : « . . . او را گفتند از ناشايستگان كدام زيان‌كارترند ؟ گفت آنان كه به رسولى روند و از بهر مقصود خويش خيانت كنند . و همهء ويرانى مملكت از ايشان خيزد .\r\nچندانك اردشير گفتى چند خونهاست كه بريخته‌اند و چند لشكرهاست كه هزيمت كرده‌اند و چند اهل حرمت است كه پردهء ايشان دريده‌اند و چند خواسته كه غارت كرده‌اند و چند سوگندان كه دروغ كرده‌اند به خيانتها رسولان و ناشايستگى ايشان . . . »\r\nسپس مىنويسد :\r\n« چون ملوك عجم كسى را به رسولى فرستادندى به ملكى ، ديگر جاسوسى با وى\r\n\r\n\r\n","description":"","footnote":"\r\n( 1 ) . گردلفسكى ، سلاجقهء آسياى صغير ، ترجمهء على اصغر چارلاقى ، ( قبل از انتشار ) .\r\n( 2 ) . راحة الصدور و آية السرور راوندى ، به تصحيح اقبال و مينوى ، ص 217 .\r\n","page_name":" 527 ","page_number":527},
  {"content":"\r\n\r\nبفرستادندى تا بشدى و هرچه آن رسول گفته بودى و شنيده بودى همه بنوشتى . چون رسول بازآمدى ، با نبشته مقابله كردندى . اگر راست آمدى و دانستندى كه آن مرد شايسته است ، آن‌گاه به رسولى نزد دشمن فرستادندى . . . » « 1 »\r\n\r\nطرز پذيرايى از نمايندگان سياسى « 2 » در بغداد\r\nابن مسكويه در كتاب خود تجارب الامم طرز پذيرايى و تشريفات سياسى را كه در دربار خلفاى عباسى معمول بوده است تا حدى روشن مىكند . وى مىنويسد : در سال 305 دو فرستاده از جانب پادشاه روم و از راه فرات به مدينة السلام ( بغداد ) آمدند و تحف و هداياى مهمى همراه داشتند . آنها در روز دوشنبه دوم محرم وارد شده و در خانهء صاعد بن مخلد منزل گزيدند .\r\nابو الحسن بن الفرات ( وزير خليفه ) بدانجا رفت تا فرش و اثاث و ساير لوازم مورد احتياج آنها را از مركوب و خوراكى و شيرينى و غيره براى آن دو و همراهان فراهم سازد . آنها استدعا نمودند به خدمت المقتدر برسند تا پيامى را كه آورده‌اند به او ابلاغ نمايند . به ايشان گفته شد كه ملاقات خليفه كارى است دشوار و پيش از ملاقات وزير او ، و اعلام منظور خود به وى ، ملاقات خليفه غيرمقدور است . و تنها اوست كه مىتواند در اين‌باره تصميم بگيرد . سپس ابو عمر كه از مرز همراه آنان بود ، از وزير تقاضاى وقت ملاقات آنان را نمود . وى روزى را براى اين كار تعيين كرد .\r\nوزير دستور داد كه از خانهء صاعد تا محل اقامت وى را سربازان صف‌آرايى كنند و از در ورودى منزل تا مكان پذيرايى ، غلامان و سربازان و نواب و حاجيان مخصوص بايستند . در يكى از جايگاههاى منزل موسوم به دار البستان كه با سقف‌هاى تذهيب‌كارى شده و فرش و پرده‌هاى زيبا كه بهاى آن سى هزار دينار بالغ مىشد آراسته شد و از هرجهت وسايل تزيين و آرايش منزل فراهم گرديد . و خود در نمازخانهء بزرگى بر مسند بلندى قرار گرفت و در اطراف او خدمتگاران جاى گرفتند . ( فرماندهان و اولياى امور در داخل محوطه اجتماع نمودند . در اين حال دو فرستاده رسيدند . كثرت جمعيت و سربازانى كه در مسير آنها قرار گرفتند ، موجب حيرت و تعجب سفرا گرديد . )\r\nسپس مسكويه وضع سالن و صحن خانه و مكان جلوس وزير و فضاى باغ را كه پر از رجال سياسى بود ، با دقت كامل و به تفصيل بيان مىكند يك نفر مترجم همراه آنان بود و براى آنها مسايل مختلف را ترجمه مىكرد و توضيح مىداد . آنها گفتند براى شرفيابى به حضور خليفه و تقديم هدايا آمده‌اند . وزير به آنها وعده داد كه موقع و تاريخى براى شرفيابى آنان نزد خليفه تعيين نمايد . در روز مقرر سربازان از خانهء صاعد كه اقامتگاه فرستادگان پادشاه روم بود ، تا دار الخلافه با لباسهاى فاخر و مسلح ، صف‌آرايى نمودند . و ترتيبى داده شد كه مدخل و جايگاه خليفه و سرسرا و راهروها ، پر از سربازان و اسلحه باشد .\r\n\r\n\r\n","description":"","footnote":"\r\n( 1 ) . نصيحة الملوك ، پيشين ، ص 165 .\r\n( 2 ) . تلخيص از سفرنامهء ابن فضلان ، پيشين ، مقدمه ، ص 17 به بعد .\r\n","page_name":" 528 ","page_number":528},
  {"content":"\r\n\r\nمسكويه چگونگى رهبرى نمايندگان را از راهروها ، حياطها و محوطه‌هاى مختلف تا حضور خليفه ، و مراتب شگفتى و حيرت آنان را از انبوه سربازان و انواع اسلحه و مهماتى كه داشتند ، استادانه توصيف مىكند .\r\nمقتدر بر اريكهء خلافت تكيه زده و رجال و اولياء امور به ترتيب رتبه و مقام ، در دو طرف او ايستاده بودند .\r\nچون دو فرستاده ، داخل تالار شدند ، زمين را بوسيدند و در جايى كه حاجب براى آنها معين كرده بود ، ايستادند . آن‌گاه پيام سلطان روم را عرض و هدايا را تقديم كردند . و وزير از جانب خليفه به آنان پاسخ گفت . و به اين ترتيب ملاقات سفرا با خليفه ، پايان يافت . چون از حضور خليفه بيرون رفتند ، روپوشها ( مطارف ) و عمامه‌هاى خز ، به آنها هديه دادند و صد و هفتاد هزار دينار از بيت المال به افسران و فرماندهان برجسته خلعت داده شد . و به هريك از فرستادگان بيست هزار درهم صله دادند . آن‌گاه فرستادگان به همراهى مترجم از مرز كشور بيرون رفتند .\r\nاين بود نمودارى از طرز پذيرايى خليفه از نمايندگان سياسى كه با تقليد از روشها و سنن ديرين ايرانيان ، در حدود هزار سال پيش صورت گرفته است . « 1 »\r\n\r\nمأموريت ابن فضلان و همراهانش به كشور خزر به دستور المقتدر خليفهء عباسى « 2 »\r\nابن فضلان مىنويسد كه پادشاه اسلاو هيأتى را مأمور مىكند كه از امير المومنين المقتدر ، تقاضا كنند كه جمعى را از جانب خود براى آموختن مسايل دينى و شرايع اسلامى به آن سرزمين بفرستد . پس از مذاكره و گفتگو ، خليفه با تقاضاى اسلاوها موافقت مىكند و مقرر مىشود هياتى چهار نفرى به رياست ابن فضلان اين مأموريت مذهبى و سياسى را انجام دهند . روز پنجشنبه 11 صفر سال 309 هجرى ، مأمورين خليفه به معيت كاروانى ، پس از گذشتن از دشتها و بيابانها و رودها و تحمل رنجها و خطرات فراوان ، به مقصد مىرسد . اين سفر طولانى يازده ماه طول مىكشد كه شرح آن را ابن فضلان با قلمى شيوا در سفرنامهء خود نوشته و از برخورد همراهان با گروه راهزنان و حملهء لشكر سرما ، در كرانهء جيحون و مشكلاتى كه هنگام عبور از رودخانه‌ها روى داده است ، به تفصيل سخن مىگويد . و از آداب و سنن اجتماعى اسلاوها با شگفتى و تاسف ياد مىكند . ابن فضلان وقتى زنان را پهلوى مردان ديد ، ناراحت شد . و از بدن برهنهء آنان به وحشت افتاد . به آنها مىگفت خود را بپوشانيد . در صفحه 207 رسالهء خود مىگويد : « همواره كوشش داشتم كه زنها هنگام شنا ، خود را از مردان بپوشانند . ولى موفق نمىشدم . . . » او از شنيدن كلمات كفرآميز از كفار ، به خدا پناه مىبرد . . . نسبت به مردمى كه خود را پس از بول و غايط و جنابت نمىشستند ، اظهار تأسف مىنمود . بسيار اتفاق مىافتاد كه زنان با عورت باز ، از برابرش مىگذشتند و او با خشم و نفرت روى خود را مىپوشانيد . چون يكى پرسيد : « آيا پروردگار زن دارد ؟ » براى او طلب آمرزش كرد چون متوجه\r\n\r\n\r\n","description":"","footnote":"\r\n( 1 ) . همان كتاب ، ص 19 .\r\n( 2 ) . تلخيص از همان ، ص 21 به بعد .\r\n","page_name":" 529 ","page_number":529},
  {"content":"\r\n\r\nشد كه مردها ريش خود را مىكنند و سبيلها را آزاد مىگذارند ايشان را به بز تشبيه مىكرد . . .\r\nابن فضلان مىنويسد ، مقصود هيأت اعزامى آشنا نمودن اهالى ، به امور دينى بود . در اين راه سعى فراوان كرد و تنى چند مسلمان شدند . ولى چنان كه مىدانيم آرزوى او و خليفه تحقق نيافت . او در اين سفر تاريخى از مسكوك رايج بعضى از بلاد ، از جمله از درهم‌هاى غطريفى ، لباس مردم و طرز زندگى و آداب و رسوم ، وضع مسكن و خوراك و پوشاك و معتقدات مردم آن سامان سخن مىگويد و به پادشاه اندرز مىدهد كه از عنوان پادشاهى درگذرد « زيرا پادشاهى خدا را سزاست . » وى از كوتاهى شب و درازى روز در آن مناطق ، و مشكلاتى كه از اين جهت ، در گزاردن نماز مغرب و نماز صبح روى مىدهد با شگفتى ياد مىكند . ابن فضلان از درجه و ميزان تأثير تبليغات خود در پادشاه سخنى نمىگويد و مىنويسد به پادشاه امر كردم « پاسخ سلام امير المومنين خليفه را بدهد . » « 1 »\r\n\r\nنمايندهء سياسى در كشور همجوار\r\nبه موجب فرمان ذيل پادشاه خوارزم ( ظاهرا ايل ارسلان ) يكى از سرداران سلطان محمد بن محمد سلجوقى را از طرف خود به عنوان « وكيل درى » در دربار پادشاه مزبور كه در عراق سلطنت داشته است ، تعيين مىنمايد ، نام اين سردار امير سپهسالار عز الدين بوده است . به طورى كه عماد كاتب در تاريخ السلجوقيه مىنويسد : وكيل‌در كسى بوده است كه در هرموقع مىتوانسته است به حضور سلطان رفته و اخبار مهم و نامه‌هاى فورى را به عرض برساند ، و جواب را دريافت و ابلاغ نمايد .\r\nمرتبهء وكيل‌درى بالاتر از مرتبه حاجب بوده است . وكيل‌در مىبايست شخصى بليغ و خوش‌بيان و با اخلاق و خصوصيات احوال سلطان آشنا باشد . به طورى كه از فرمان زير مستفاد مىشود ، وكيل‌در مانند نمايندهء مختار و يا سفير سلاطين و پادشاهان ، واسطهء ابلاغ پيغام و وسيلهء انجام كارهاى طرفين بوده است . چنان‌كه در يكى از نامه‌ها كه رشيد وطواط به يكى از امراى خراسان مىنويسد ، اين عبارت را مىنگارد « . . . و به صدق عنايت آن بارگاه همايون واثق باشد . و اين دوستدار را در همه احوال نايب و وكيل‌در و تيماردار مهمات خويش شناسد . »\r\nدر نامه‌اى كه به سلطان عراق نوشته شده است ، پس از مقدمه‌اى چنين مىخوانيم : « . . . واجب ديدم بر سنتى كه ميان انصار دعوت و اولياء دولت معهود است رفتن . و يك كس را از ملازمان حضرت و مجاوران خدمت او كه از صدق اخلاص به درجهء اختصاص رسيده . . . تعيين كردن ، كه تا ميان ما و مجلس اعلا اعلاه اللّه واسطهء خير باشد و حاجات و ملتمسات و مهمات را . . . به وقت پيش سرير اعظم عظمه اللّه عرضه كند . . . و هيچ دقيقه از دقايق مناصحت و هيچ لطيفه از لطافت مخالصت فرونگذارد . . . رقم اختيار در اين معنى بر امير سپهسالار عز الدين . . . افتاد كه چون بدان حضرت بزرگوار رسد و عهد خدمت ما تازه گرداند ، در آن حضرت نايب و تيماردارندهء ما باشد .\r\n\r\n\r\n","description":"","footnote":"\r\n( 1 ) . همان كتاب ، ص 23 .\r\n","page_name":" 530 ","page_number":530},
  {"content":"\r\n\r\nو رسالات و مكتوبات ما به هروقت كه وارد گردد عرضه كند . . . آنك مصالح اعمال و مناهج آمال ما بدان منوط است بنويسد و ما را اعلام دهد . . . چه « الشّاهد يرى ما لايرى الغايب . » و حقيقت شناسد كه چون او در اين مهم كه از امهات مهمات است ، شرط حقگزارى و رسم امانت‌دارى به جاى آرد . . . امداد صنايع ما در حق او مترادف‌تر باشد . » « 1 »\r\nگاه امراء و سلاطين براى تحكيم بنيان دوستى يا رفع شبهات و سوء تفاهمات همراه پيك يا رسول نامهء مشروحى نيز مىفرستادند .\r\n\r\nروابط سلطان سنجر با خليفهء عباسى\r\nسابقا از مناسبات سياسى و نامه‌هاى متبادله بين سنجر و خليفه سخن گفتيم ، به طورى كه از نامه مشروح سلطان سنجر به شرف الدين انوشيروان خالد ، وزير المسترشد باللّه خليفه عباسى برمىآيد ، در عهد سلطان سنجر عده‌اى از نيك‌انديشان كه از نزديك شاهد و ناظر مظالم و مفاسد خلفاى عباسى بودند ، به گوش سلطان مىخواندند كه اينان شايستهء نشستن بر مسند امير المؤمنين نيستند . و بايد مرد صالحى را از علويان به جاى آنان برگزيد . ولى سنجر كه خود در گرداب فساد غوطه‌ور بود ، با اين نظريات روى موافق نشان نمىداد . و نوشتهء او به وزير خليفه ، مؤيد اين معناست : « . . . و ديگر آنچه مىنمودند كه كسى ديگر از آل عباس يا از علويان اختيار بايد كرد . ايزد تعالى داند كه اين سخن بيهوده نزديك ما عظيم مستنكر است . و گوينده را زجرها فرموده‌ايم كه هرگز اين صورت نبندد كه ما مذهب و معتقد خود نگردانيم و از امامان خويش كه فوز و نجات دو سراى در مشايعت ايشان داريم ، برگرديم . و اگر سراى عزيز ( يعنى دستگاه خلافت ) در توقير و احترام جانب ما بر سنت پدران خود بخواهد رفت ، ما بارى در طاعت‌دارى و متابعت و موالات خاندان بزرگ عباسى ، بر سنت پدران خويش خواهيم رفت . و تا باشيم چنين خواهد بود . . . » « 2 »\r\nدر دوران سلطنت سلطان محمد خوارزمشاه مناسبات دربار ايران با خليفه عباسى سخت تيره شد . رفتار غرورآميز و سفيهانهء سلطان محمد خوارزمشاه با سهروردى سفير خليفه ، خواندنى و عبرت‌آموز است :\r\n\r\nسفير خليفه در خدمت محمد خوارزمشاه\r\nوقتى كه شيخ شهاب الدين سهروردى از جانب خليفه الناصر الدين اللّه به عنوان سفارت به حضور خوارزمشاه باريافت ، سلطان از سر كبر و غرور رعايت ادب نكرد . بلكه چون سفير « به خرگاه فلك اشتباه درآمد ، خوارزمشاه را ديد بر نهالچه نشسته ، جامه‌هاى بىتكلف پوشيده . شيخ به طريق سنت سلام كرد و پادشاه از غايت نخوت جواب نداد . و نگفت كه بنشين . و شيخ همچنان بر پاى ايستاد و به عربى خطبه خواند . . . » « 3 » همين پادشاه سبك‌مغز بىتدبير را ، در دوران شكست و نگون‌بختى در جزيرهء آبسكون بىكفن به خاك سپردند . در حالى كه سلاجقه آسياى صغير با مردم و خلفا رفتارى\r\n\r\n\r\n","description":"","footnote":"\r\n( 1 ) . مؤيد ثابتى ، اسناد و نامه‌هاى تاريخى ، پيشين ، ص 152 به بعد .\r\n( 2 ) . همان ، ص 58 .\r\n( 3 ) . روضة الصفا ، پيشين ، ج 4 ، ص 299 .\r\n","page_name":" 531 ","page_number":531},
  {"content":"\r\n\r\nسازش‌كارانه داشتند و مظالم و مفاسد خلفا را ناديده مىگرفتند . به حكايت ابن بىبى وقتى كه شهاب الدين سهروردى به عنوان سفير ، از جانب الناصر الدين اللّه خليفهء عباسى ( 475 - 622 ) منشور شهريارى به علاء الدين كيقباد پادشاه سلجوقى روم تقديم كرد ، سلطان « دست او را بوسيد و با احترام و توقير تمام وى را به قونيه وارد كردند . تا در قونيه بود سلطان به كرات به زيارتش استشعار يافت . و از تأثير نفس او چنان شد كه مىخواست : « چون ابراهيم ادهم طريق عيسى مريم پيش گيرد . » شيخ او را منع فرمود و در اثر نصايح و ترغيب او به عدل و دادگسترى ، سلطان از لباس نخوت و غرور و عجب و غفلت به كلى منسلخ شده . و چون جان فرشته ، همه خير گشته است . . . » « 1 »\r\n\r\nارزش رسولان و جاسوسان\r\nبراى آن‌كه خوانندگان به اهميت نقش رسولان ، كه درعين‌حال عمل منهيان و جاسوسان را نيز انجام مىدادند واقف شوند ، يادآور مىشويم در ايامى كه آتسز عليه سنجر به پا خاسته بود ، سلطان سنجر اديب صابر شاعر را ، به رسولى نزد وى مىفرستد . رسول مزبور ضمن انجام مأموريت ، دريافت كه آتسز دو نفر از اسماعيليان را با پول فريفته است و آنها را به مرو فرستاده تا سلطان را به طور ناگهانى هلاك كنند . سلطان سنجر در نتيجهء گزارش اديب صابر ، به موقع از خطر رست . ولى در عوض ، رسول وظيفه‌شناس به امر آتسز به جيحون افكنده شد ( نيمهء اول قرن ششم هجرى « 2 » ) .\r\n\r\nاهميت نمايندگان سياسى\r\nفخرى در تاريخ خود از اهميت رسول و « سفير » سخن مىگويد و مىنويسد : « از فرستاده مىتوان به حال فرستنده پى برد . يكى از حكما گفته است ، هرگاه حال شخصى بر شما پوشيده است و به ميزان عقلش آگاه نيستيد ، به نامه و فرستادهء او بنگريد . زيرا اين دو گواهى هستند كه دروغ نمىگويند . رسول بايد عاقل باشد تا راه راست را تميز دهد . و از بركت امانت‌دارى و پارسايى به فرستنده خيانت نكند و به مال و مقام فريفته نگردد . . . » « 3 »\r\n\r\nعقيدهء رشيد الدين در مورد نمايندگان سياسى\r\n« . . . بايد كه رسولى كه به جايى فرستى ، زيرك و دانا و هشيار و گويا و فصيح و توانا باشد . و ظاهر و باطن او به عفت و ديانت آراسته باشد و هرچه گويد از سر عقل گويد كه دشمن همچنان‌كه او را بيند ، مرتبهء تو را از فرستادهء تو به دلايل فراست و براهين كياست معلوم كند . و ديگر بايد او را ثروتى و مالى باشد تا هرچه دشمن به او دهد ، در چشم او حقير و صغير نمايد . ديگر بايد كه شجاع و مردانه باشد . . . » « 4 »\r\n\r\n\r\n","description":"","footnote":"\r\n( 1 ) . فروزانفر ، شرح حال مولوى ، ص 25 ، ( نقل از تاريخ ابن بىبى ، ص 95 ) .\r\n( 2 ) . تركستان‌نامه ، پيشين ، ج 2 ، ص 689 .\r\n( 3 ) . تاريخ فخرى ، پيشين ، ص 93 .\r\n( 4 ) . سليم ، غلامرضا ، « دربارهء رشيد الدين فضل اللّه » ، تعليم و تربيت ، ص 178 .\r\n","page_name":" 532 ","page_number":532},
  {"content":"\r\n\r\n\r\nپذيرش و اعزام سفرا در عهد مغول « 1 »\r\nپذيرش سفرا نزد مغولان از اختيارات انحصارى فرمانروا نبود .\r\nشاهزادگان و وزراء نيز مجاز بودند كه سفراى خارجى را به حضور بپذيرند . اما اين اختيار ظاهرا هيچ‌گاه به حكام داده نمىشد .\r\nبدين‌گونه ابو سعيد در دوران زمام‌دارى پدرش و با اجازهء او ، با يساور فرمانرواى ماوراء النهر دربارهء ورودش به خراسان مذاكره كرد . و نيز امير چوپان نديم ابوسعيد سفراى سلطان مصر ، پاپ ژان بيست و دوم و قاآن را به حضور پذيرفت .\r\n. . . در دوران قاآن‌ها ، يعنى هنگامى كه حكام مناطق غربى تا حدى استقلال عمل داشتند ، وضع طور ديگر بود . در آن موقع بايجو مىتوانست پيامهايى را كه به او خطاب شده بود ، بپذيرد .\r\nاما احتمال مىرود كه وى ورود سيمون و آسلين سفراى پاپ را به كيوك گزارش داده باشد .\r\nارغون نيز در سال 641 ه با فرستادگان سلاطين سلجوقى آسياى صغير ، و اسراى ايوبى شمال سوريه ( كه تا آن وقت مغلوب مغولان نگرديده بودند ) . مذاكره كرده است . معمولا مردان به عنوان سفير اعزام مىشدند . تنها داود پنجم پادشاه گرجستان يك‌بار زنان را به چنين مأموريتى فرستاد .\r\nمغولان عدم تعرض به سفرا را ، بر خلاف بسيارى از شاهان مشرق‌زمين در آن زمان ، وظيفه‌اى مقدس مىدانستند . تنها در هنگامى كه به فرستادگان آنها در خارجه تعرض شده بود ، آنان از اين وظيفهء مقدس عدول مىكردند . حتى بايجو كه نخست قصد قتل سفراى پاپ را داشت ، با توجه به عواقب آن ، از اين كار صرفنظر كرد .\r\nمغولان حتى براى ايلچيان و مبلغين دينى كه هيچگونه ادعاى سفارت نداشتند ، حقوق مخصوص سفرا را قايل بودند ( چون ويلهلم فن روبروك ) . و آنها در اين صورت با وسايل دولتى مسافرت مىكردند . و بزرگان و حكام مناطقى كه رسولان از حوزهء قدرت آنها عبور مىكردند ، موظف بودند از آنان پذيرايى كنند . . . براى سفرا در طول راه ، آواز خوانده مىشد . و به اين ترتيب به آنها اداى احترام مىگرديد . . . سفير را در ساختمانى كه محل سفرا بود ، مسكن مىدادند . و گاه سفرا را در خيمه‌هاى كوچك مىپذيرفتند . و پذيرائى به‌طور محدود صورت مىگرفت . ژان مىنويسد كه غذايى كه به چهار نفر داده مىشد ، به زحمت كافى بود كه يك نفر را سير كند . طعام ويلهلم از گوشت گوسفند ، حريرهء ارزان ، و آب‌جو تشكيل مىشد . پس از آن‌كه او ، نزد منكو از اين وضع شكايت برد ، شراب ، آرد و روغن نيز به او دادند .\r\nمغولان ، هيات‌هايى را كه اعضاى آن متعدد بودند به سبب مخارجى كه به وجود مىآمد ، با ميل نمىپذيرفتند . چون تقتغا ، خان دشت قبچاق ( در سال 1303 م . ) هيئتى مركب از 325 تن به حضور غازان فرستاد ، ايلخان به تمسخر گفت ، كه اين گروه براى فتح مناطق موردنظر كوچك ،\r\n\r\n\r\n","description":"","footnote":"\r\n( 1 ) . تلخيص از : برتولد اشپولر ، تاريخ مغولى ، ترجمهء مير آفتاب ، ص 362 .\r\n","page_name":" 533 ","page_number":533},
  {"content":"\r\n\r\nو به عنوان فرستادگانى براى مذاكره بسيار است .\r\nبراى هريك از سفرا تعدادى خدمتگزار مىفرستادند . سفرا پس از ورود ، مورد پرسش و جستجو قرار مىگرفتند . وزير ممالك ، كار بازجويى را به عهده داشت . سفرا قبل از حضور به خدمت فرمانروا ، ناچار بودند خواستهء خود را طى نامه‌اى معروض دارند . و آن نامه را با مكتوب‌هايى كه از ولينعمت خود آورده بودند ، حضور خان مغول تقديم كنند . ترجمهء نامه‌ها غالبا اشكالاتى فراهم مىكرد . تشريفات پذيرايى سفير ، بسيار بود . لباس آنان جستجو مىشد كه كارد و سلاح ديگر با خود نداشته باشند . نگهبانانى كه زير بازوى سفير را مىگرفتند ، در عين حال مراقب او بودند . سفرا مىبايد لباس فاخرى بر تن كنند . در فاصلهء يك تيررس از اسب پياده شوند . درجه احترام و نحوهء پذيرايى سفرا ، فرق مىكرد . گاه در آغاز شرفيابى ، ترجمهء مكتوب سفير به وسيلهء وزير براى فرمانروا خوانده مىشد . گاه گفتگوهايى بين طرفين صورت مىگرفت .\r\nو در حين شرفيابى ، خان شخصا جامى از شير اسب به آنها تعارف مىكرد . آنها مىتوانستند در صورت عدم تمايل ، از نوشيدن خوددارى كنند . سفرا ، معمولا هدايايى همراه خود مىآوردند .\r\nسفرا پس از پايان شرفيابى ، خيمه يا قصر خان را ترك مىكردند . و نگهبانان خان ، آنها را تا منزلشان بدرقه مىكردند . سفيران مىتوانستند با مردم گفتگو كنند . مدت اقامت سفرا در هنگام ورود معلوم مىشد . و هنگامى كه مىخواستند مقر خان مغول را ترك گويند ، نيازمند به اجازهء فرمانروا بودند . در اين هنگام ، معمولا « پاسخ فرمانروا را براى مخدوم خود مىبردند . به نمايندگان سياسى ، در آن ايام بيشتر به عنوان يك جاسوس و مأمور گردآورى اطلاعات مىنگريستند و به همين مناسبت نمايندگان سلطان مصر در مقر خان و فرستادگان ايلخان در دربار سلطان مصر با مشكلات گوناگون روبرو مىشدند . اما سفراى غازان را كه اسلام آورده بود در سال 700 ق . سلطان مملوك به خوبى پذيرفت . در روز شرفيابى ، آنان ، از ميان هزار تن مشعلدار كه دو رديف صف كشيده بودند ، گذشتند . و پس از تقديم‌نامه و تبادل هديه‌ها بازگشتند . » « 1 »\r\n\r\nسفارت مجير الدين خوارزمى به دربار سلطان علاء الدين كيقباد سلجوقى\r\nچون سلطان جلال الدين به شهر مراغه رسيد با وزراء و اكابر و سرلشكران و مديران دولت خود در تقديم مصالح رائى زد ، صلاح چنين ديدند كه با سلطان علاء الدين كيقباد سلجوقى ملك روم راه مصادقت گشاده گرداند قاضى القضات مجير الدين طاهربن خوارزمى را جهت اتمام آن مهم به خدمت سلطان فرستاد . . . « در اين حال صدر معظم ، عالم مجتهد قوام الملك مجد الدولة والدين . . . را سوى آن حضرت توجه داديم و بر زفان رسالاتى بازنمايد و فتح باب به موافقت و يگانگى واجب دارد . مجلس سامى سخن او را به سمع رضا اصغا فرمايد . . . الخ . در محروسه قيصريه به خدمت رسيد ، سلطان در اعزاز مقدم شريفش مبلغت تمام\r\n\r\n\r\n","description":"","footnote":"\r\n( 1 ) . همان كتاب ، ص 364 .\r\n","page_name":" 534 ","page_number":534},
  {"content":"\r\n\r\nفرمود و روز بار قيام فرمود و سلام و معانقه رفت ، چون اداره رسالت از آغاز به انجام رسيد ، از جريان امور و كيفيت احوال و واقعات استيلاى مغول و مقابله سلطان جلال الدين با ايشان استخبار كرد ، مدتى قاضى مجير الدين به خدمت سلطان اقامت نمود و حجاب مباينت را از ميان جانبين مرتفع گردانيد و قرار رفت كه دختر سلطان جلال الدين را كه از همشيره اتابك ابو بكرين سعد داشت نامزد ملك غياث الدين كيخسرو كنند ، چون زمان مفارقت گشت نامه‌اى از انشاى طغرائى اسدآبادى در جواب آن مكتوب فرستاد ملخص آن اينست . . . چون خطاب بزرگوار كه مايهء مباهات و افتخار بود رسيد شوقى كه در سينه ممكن بود افروخته گشت و جانب محروس صدر كبير عالم مجير الدولة والدين طاهر رسيد و مشافهات شريف رسانيد آن امير سپهسالار صلاح الدين مستعسد خدمت گشت ، توقع مستحكم است ، كه آنچه گويد و نمايد گفته اين مخلص شمرند و بتواتر مخاطبات متأكد گردانند تا اين مخلص بر جاده خدمت مستمر باشد .\r\nچون قاضى مجير الدين به سيواس رسيد مرضى مهلك بر ذات شريفش عارض شد و به روى در نقاب تراب كشيد ، صلاح الدين تحف و هدايا را به خطه اخلاط در وقتى كه سلطان جلال الدين بمحاصرت آن مشغول بود رسانيد . » « 1 » ولى از اين سفارت چنان كه انتظار مىرفت نتيجهء مطلوب به دست نيامد ، جلال الدين ، در اثر افراط در ميگسارى و نداشتن برنامهء سياسى و نظامى مشخص از قدرت و نيروى سلحشورى خود چنان كه بايد استفاده نكرد و در راه ايجاد جبههء واحدى عليه مغول قدمى برنداشت و نيروى خلق را به چيزى نگرفت .\r\n\r\nرفتار ناهنجار جلال الدين منكبرنى با نمايندگان سياسى علاء الدين كيقباد\r\nدر بحرانىترين ايام تاريخى يعنى پس از حمله مغول ، علاء الدين كيقباد سلجوقى به حكم عقل و مآل‌انديشى بر آن شد كه مناسبات خود را با سلطان جلال الدين منكبرنى بهبود بخشد . با اين نيت عده‌يى از رجال سياسى دربار خود را با تحف و هدايا و « سى استربار اطلس و خطائى و قندز و سمور و اجناس ديگر با سى نفر غلام با برگ و عدت ، و صد سر اسب و پنجاه سر استر با حملهاى اطلس ارسال كرد . » ولى جلال الدين كه سرى پرغرور داشت در اين ايام تيره‌وتار به جاى آنكه دست حريف نيرومند خود را به گرمى بفشارد و پيمانى عليه دشمن مشترك منعقد كند ، نمايندگان علاء الدين را بر آن داشت كه « آن تحف و لطايف را همچون تقديم رعايا نقدينه كنند و شمس الدين آلتونبه با حاجب خاص در موقف عرض بايستد و به زانو درآيد ، آنگه حاجب هرچه آورده‌اند يك‌يك برملا بر مردم شمارد و راضى نشدند كه سلطان علاء الدين را از اكفاء و اقران خود گيرند . . . » پس مجازات را بر وجهى كردند كه لايق نبود و رسل را تكليفى كردند كه طاقت آن نداشت ، و ديگر آنكه دختر سلطان را جهت پسر علاء الدين خواستند تا بدان واسطه الفت مؤكد گردد ، اجابت نكردند . . . « در باب اخذ ارزروم نيز از وى اجازت خواستند . » در خشم شد و موافقت نكرد مؤلف مىنويسد : « و من روزى پيش شرف الملك\r\n\r\n\r\n","description":"","footnote":"\r\n( 1 ) . سيرهء جلال الدين منكبرنى ، با تعليقات استاد مينوى ، ص 355 به بعد .\r\n","page_name":" 535 ","page_number":535},
  {"content":"\r\n\r\nدرآمدم ، رسولان روم را آنجا ديدم نشسته ، با ايشان درشتى در خطاب مىكرد و مىگفت : اگر مرا سلطان اجازت دهد به نفس خود تنها به ولايت شما درآيم و به لشكر خود همه را بگشايم از اين نوع كلمات مىگفت ، چون ايشان به در آمدند گفتم : سبب آن درشتى چه بود ؟ پادشاهى به احسان و ولا و محبت آغاز كرده است و رسولان وى پياپى مىرسند و دم اخلاص مىزنند ؛ گفت : جمله تقديمهايى كه به من آورده‌اند به دو هزار دينار نمىرسد . » « 1 » از اين جمله پيداست كه وزير پول‌پرست سلطان ، در تيره كردن روابط دو شهريار سهم بزرگى داشته است . . . پس رسولان سلطان علاء الدين با جوابهاى غير مرضى . . . مراجعت كردند . . . چون به ميانه بلاد روم رسيدند رسولان علائى اعلام كردند كه اين سعى . . . به مثابت ضرب جديد بار داشت . . . پس سلطان علاء الدين به ملك اشرف ميل كرد ، و كمال الدين كاميار را پيش وى فرستاد و اعلام كرد كه : اين شخص كه من در مخالصت او رغبت كردم . . . برتر و خشك ، ابقا نمىكند و پيش او شاه و گدا به يك نرخند . . . دانستم كه رد او جز به حد سيف ناممكن است . . . » « 2 »\r\n\r\nايلچى يا مأمور صلح\r\n( از لفظ ايل - صلح ، انقياد ) و پسوندچى . تقريبا مرادف صلح‌چى و صلح‌ساز و مأمور در ايجاد انقياد و مصالحه به كار رفته است .\r\n« ايلچى در عهد مغول عنوان مأمور صلح و فرستادهء مخصوص جهت استقرار مصالحه بين قبايل و طوايف مغول و ترك بوده است . و نيز فرستادهء مخصوص و فوق العاده‌اى كه برحسب استدعاى متظلمان و شاكيان از جانب خان ، به ولايت مىرفته و به دعاوى مردم و رفع ظلم ، از آنها رسيدگى مىكرده است . چون خود آنها علوفه و عليق خود را در بين راه از مردم مىگرفته‌اند ، گاه وجود آنها سبب مزيد شكايت مىشده است . غازان خان جهت آمدوشد ايلچىها مقررات و قواعدى وضع نموده و در رفع جور و تعدى آنان اهتمام كرد . بعدها مخصوصا در عهد صفويه و قاجاريه ( قبل از مشروطيت ) ايلچى ، عنوان سفير و رسول رسمى ، كه از طرف پادشاهان ، به دربار ديگر سلاطين مىرفته است ، بوده . و غالبا وزراى مختار ايران در دربار سلاطين اروپا عنوان وزير مختار و ايلچى مخصوص داشته‌اند و ورود و پذيرائى ايلچى در دربار سلاطين ، تشريفات و مقرراتى خاص داشته است كه نمونهء بعضى از اين تشريفات ، در سفرنامه‌ها و كتب تاريخى آمده است . در دربار صفويه و قاجاريه غالبا ايشيك آقاسىباشى ، ايلچى خارجى را به حضور مىبرده است . » « 3 »\r\n\r\nمزاحمت ايلچيان\r\nاعزام نمايندگان و رسولان به اطراف و جوانب مملكت ، از ديرباز در ايران معمول بود . و سلاطين و حكام و وزرا و ساير مسئولين امور ، گاه و بىگاه اقدام به اعزام ايلچى مىكردند . ولى اين كار ، در دوران تسلط مغولان به صورت نامطلوب و مبتذلى درآمده بود . تا جايى كه به گفتهء رشيد الدين فضل اللّه « تمامت خوانين و\r\n\r\n\r\n","description":"","footnote":"\r\n( 1 و 2 ) . همان كتاب ص 234 به بعد .\r\n( 3 ) . دايرة المعارف فارسى ، پيشين ، ص 346 .\r\n","page_name":" 536 ","page_number":536},
  {"content":"\r\n\r\nشهزادگان و امراء اردو و امراء هزاره و صده و شحنگان ولايت و قوشچيان و پارسچيان و اختاچيان و قرچيان و ايداچيان و ديگر اصناف كه به هرشغلى منصوب بودند ، به هرمصلحتى اندك و بسيار ، ايلچى به ولايات مىفرستادند . » به طورى كه در شهرها و اردوها غالبا عدهء زيادى به نام ايلچى بودند كه نه تنها مزاحم مردم بيچارهء محلى بودند ، بلكه اكثر اوقات مزاحم مسافران و بازرگانان و ساير طبقات نيز مىشدند . و به نام اينكه كار مهمى دارند ، اسب و وسايل سفر آنان را به زور مىگرفتند . و گاه آنان را در بيابانى مخوف به حال خود مىگذاشتند و گاه دزدان حرفه‌اى نيز از آشفتگى اوضاع اجتماعى استفاده كرده خود را به صورت ايلچى درآورده و كاروانيان و مسافران را مىزدند و هستى آنها را به يغما مىبرند . و گاه بدون احتياج ، از مردم اسب و الاغ مىگرفتند و به ديگران مىفروختند . به طورى كه رشيد الدين فضل اللّه متذكر شده « . . . و گاه مىبود كه در شهرى ، به ديوان قرب دويست صندلى ، از آن ايلچيان نهاوندى و حكام گفتندى كه مهم هر كدام كه ضرورت‌تر است پيشتر بسازيم . ايلچيان بدان سبب با همديگر خصومت مىكردند . و آنكه غالب مىآمد ، حكام به حمايت از او از دست ديگران خلاص مىشدند . و اندك مهلتى به وى مىدادند و خدمتى از آن او مىكردند . . . در آخر سال تمامت آن ايلچيان كارها ناساخته . . .\r\nمراجعت نمودندى و انواع خلل و مضرت كه به واسطهء ايلچيان واقع مىگشت ، زيادت از آن بود كه شرح توان داد . » « 1 » عصر مغول از جهت تعدى و تجاوز عمال و مأمورين به جان و مال مردم ، يكى از تاريكترين ايام تاريخى ايران است .\r\nسعدى كه در عصر مغول در فارس مىزيسته است ، در ابيات ، رفتار ناهنجار عمال ستمگر را مجسم مىكند .\r\n عامل ظالم به سنان قلم * دزدى بىتير و كمان مىكند\r\nگلهء ما را گله از گرگ نيست * اين همه بيداد شبان مىكند\r\nچون نكند رخنه به ديوار باغ * دزد ، كه ناطور « 2 » همان مىكند \r\n\r\nبيدادگرى ايلچيان و شحنگان و حكام به عموم طبقات\r\nتا قبل از عهد غازان خان ايلچيان و شحنگان مانند ميهمانى ناخوانده مزاحم مردم مىشدند . و چون عموم طبقات مردم از اين ميهمانان متنفر بودند ، « چربيان » يعنى پست‌ترين عمال ظلم و جور ، از اين آشفتگى به نفع خود استفاده مىكردند . و همين‌كه ايلچى يا مزاحم ديگرى وارد شهر مىشد ، او را به جلو انداخته به بيش از دويست خانه رجوع مىكردند . و از هريك مبلغى مىگرفتند . و بالاخره ايلچى را به خانهء كسى كه با او ميانهء خوبى نداشتند ، وارد مىكردند . سپس از همسايگان زيلو ، جامهء خواب ، غزغان و ساير ما يحتاج را به زور مىگرفتند . و با اين‌كه بردن اين اشياء صورت امانى داشت ، معمولا يا رد نمىكردند يا چيزى كه پس مىدادند ، قابل استفاده نبود . در نتيجهء اين احوال ، مردم به خانه‌سازى و عمران و آبادانى توجه نمىكردند . و آنها كه خانه\r\n\r\n\r\n","description":"","footnote":"\r\n( 1 ) . تاريخ مبارك غازانى ، از ص 97 به بعد .\r\n( 2 ) . نگهبان .\r\n","page_name":" 537 ","page_number":537},
  {"content":"\r\n\r\nساخته بودند ، اسم گورخانه ، رباط و مدرسه بر آن مىنهادند تا شايد از مزاحمت ايلچيان در امان باشند . ولى اين تدابير مؤثر نبود . حتى جمعى از مردم درهاى خانهء خود را برداشتند و در زيرزمين ممر دشوارى تعبيه كردند . با اين حال ايلچيان به يارى چربيان ، ديوار خانهء مردم را سوراخ كرده ، به زور وارد مىشدند و تمام مايملك مردم را به يغما مىبردند . و هيچ يك از امرا و وزراء و حكام به فرياد مردم نمىرسيدند . « 1 »\r\n\r\nاعتراض مردى به روش حكومت ، در عهد مغول\r\nبه طورى كه رشيد الدين فضل اللّه نوشته : « روزى مردى پير از كدخدايان صاحب‌ناموس به ديوان آمد و مىگفت اى امرا و وزراء و حكام ، روا مداريد كه من مردى پيرم و عورتى جوان دارم و پسران من به سفراند و هريك عورتى جوان در خانه گذاشته و دختران نيز دارم و ايلچيان به خانهء من فرود آمده‌اند . همه جوانان چابك و خوب‌روى و مدتى شد تا در خانهء من‌اند . آن زنان ايشان را مىبينند . . . من شبانروزى ايشان را نگاه نتوانم داشت و بيشتر مردم را همين حالت واقع است . چنان‌كه مىبينم چون تدبير برين نمط است ، تا چند سال ديگر در اين شهر يك بچهء حلال‌زاده به دست نيايد . » « 2 »\r\n. . . سپس حكايت كرد كه در عهد سلاجقه در حدود نيشاپور امراء و تركان در خانه‌هاى مردم به زور فرود مىآمدند . . . روزى تركى در خانه‌اى آمد تازه‌عروس زيبايى ديد و در او طمع كرد .\r\nخواست مرد را به بهانهء آب دادن اسب از منزل بيرون كند . ولى مرد كه متوجه جريان بود ، از خانه بيرون نرفت و عروس خود را با اسب به كنار آب فرستاد . اتفاقا شاه ، نوعروس را در حالى كه مشغول آب دادن اسب بود ، مشاهده مىكند و علت را مىپرسد . زن جواب مىدهد به واسطهء ظلم تو . و مشكل خود را مفصل مىگويد . شاه متأثر مىشود و دستور مىدهد مأموران براى خود اردو بزنند و منزل بسازند و مزاحم مردم نشوند . « 3 »\r\nرفتار ظالمانه مأمورين با مردم تا عهد غازان خان ادامه داشت . وى به اين اعمال ناروا پايان بخشيد و دستور داد در شهر ايلچى خانه‌ها ساختند و فرش و كليهء ما يحتاج زندگى آنان را تأمين كردند .\r\nكم‌كم نام مشئوم و ننگين « چربيان » رو به فراموشى رفت و مردم از سر فراغت و بدون بيم و هراس به ساختن ابنيه و آثار مشغول شدند . و كسانى كه از بيم مزاحمت ايلچيان ترك شهر و ديار كرده بودند ، به مسكن و مأواى ديرين بازگشتند . و قيمت خانه‌ها بالا رفت . تا جايى كه رشيد الدين فضل اللّه مىگويد : « خانه‌اى كه پيش از اين به صد دينار بود ، اين زمان به هزار دينار نمىدهند . » در جاى ديگر مىنويسد : « . . . چون حكم نيست كه در راه علوفه ستانند ، كسى ايشان را ( يعنى ايلچيان را ) از ديگر مسافران بازنداند و به واسطهء چنين عدلى شامل عموم خلق در آسايشند . مغولان و صحرانشينان در يورتها ، زارع و تجار ، و صادر و وارد در راهها ، ايمن ، و\r\n\r\n\r\n","description":"","footnote":"\r\n( 1 ) . ر . ك ، رشيد الدين ، تاريخ مبارك غازانى ، پيشين ، ( به اختصار ) ، ص 358 .\r\n( 2 ) . همان ، ص 358 .\r\n( 3 ) . همان ، ص 359 .\r\n","page_name":" 538 ","page_number":538},
  {"content":"\r\n\r\nسكان شهرها و ديه‌ها از سر فراغت به تجارت و زراعت مشغول و تمامت با زن و بچه از ميان دل و جان دعاى دولت پادشاه مىگويند . . . » « 1 »\r\nعبيد زاكانى ستمگرى مأموران و مباشران املاك را در آن سالهاى تيره‌وتار ضمن حكايتى هزل‌آميز بيان مىكند :\r\n« دهقانى در اصفهان به در خانه خواجه بهاء الدين صاحب‌ديوان رفت ، با خواجه‌سرا گفت كه با خواجه بگوى كه « خدا بيرون نشسته است با تو كارى دارد . » با خواجه بگفت . به احضار او اشارت كرد . چون درآمد پرسيد : تو خدائى ؟ گفت آرى . گفت چگونه ؟ گفت : حال آن‌كه من پيش ، ده خدا ، باغ خدا و خانه خدا بودم . نواب تو ده و باغ و خانه را از من بستدند « خدا ماند . » « 2 »\r\n\r\nقوشچيان و پارسچيان\r\n: در عهد مغول عده‌اى به نام « قوشچيان و پارسچيان » مأموريت داشتند كه هرسال از جاهاى معينى عده‌اى چهارپا يا به اصطلاح آن روز « جانور » بگيرند . ولى اين مأموران دولتى ، معمولا از حدود وظيفه و مأموريت خود تجاوز مىكردند و علاوه بر چهارپايان و علوفه و وجوهى كه معين شده بود ، به زخم چوب از مردم شهرها و دهات تعداد كثيرى چهارپا مىگرفتند . و به اين حد قناعت نكرده از گرفتن علوفه ، كاه و جو ، پول زائد بر ميزان مقرر ، نيز خوددارى نمىكردند . و با فروختن چهارپايان مسروقه ، پول هنگفتى به دست مىآوردند .\r\nغازان خان به اين وضع آشفته نيز پايان داد . و دستور داد كه فقط « يكهزار جانور و سيصد قلاده يوز ، از ولايات مختلف مطالبه و گسيل دارند . علاوه بر اين ، امرا و قوشچى و پارسچى را گفت كه عده‌اى معين را براى مطالبهء چهارپايان برگزينند ، و به آنان تأكيد كنند كه در راه ، مزاحم مردم نشوند و پول و علوفه و اولاغ از مردم شهرها و دهات مطالبه نكنند . با اجراى اين دستور ، نه تنها دولت به چهارپايان مورد نياز خود رسيد ، بلكه عامهء مردم از ستمگرى مأمورين رهايى يافتند .\r\nدر پايان اين فصل ، رشيد الدين فضل اللّه مىنويسد « . . . در اوايل حال يكى دو نوبت اتفاق افتاد كه بعضى از امراء قوشچى كه بر ولايت مىرفتند . . . زيادت گرفتند . . . ايلچى معتبر روانه فرمود . . .\r\nهريك را هفتاد و هفت چوب زدند همگنان اعتبار گرفته ترك آن شيوه كردند . . . هرچند از گرگ گوسفندى نيايد ، ليكن ظلم ايشان عظيم كم شده است . . . » « 3 » خواجه در جاى ديگر از كتاب خود مىنويسد : « . . . و شرح نتوان داد كه هرسال چند اولاغ درازگوش از رعايا و تجار و غير هم مىگرفتند . و چند هزار رعيت را سر و دست و پاى مىشكستند . و همواره رعايا در پى اولاغ سرگردان و حيران بودند . . . و رعايا از برزيگرى و كار كردن بازمىماندند . . . » « 4 » پس از مرگ غازان بار ديگر ستمگران بپاخاستند و انگلها و مزاحمان به مردم‌آزارى پرداختند .\r\nنخجوانى در اثر معروف خود دستور الكاتب ، تحت عنوان « منع نزول به خانه‌هاى رعايا » از روى كمال خيرخواهى به سلطان وقت مىگويد :\r\n\r\n\r\n","description":"","footnote":"\r\n( 1 ) . همان ، ص 360 .\r\n( 2 ) . عبيد زاكانى ، « كليات » ، پيشين ، ص 86 .\r\n( 3 ) . تاريخ مبارك غازانى ، پيشين ، ص 151 به بعد .\r\n( 4 ) . همان ، ص 156 .\r\n","page_name":" 539 ","page_number":539},
  {"content":"\r\n\r\nمدتىست تا استماع مىافتد كه . . . امراء اركان دولت و ايلچيان و متغلبان در خانه‌هاى كدخدايان و رعايا نزول مىكنند ، و ملالت بسيار با اهالى و ساكنان عايد مىگردد . چه ايشان تا در خانه‌ها ، مىباشند ، مجموع مطاعم و مآكل و مشارب و سفارش از خداوند خاصه مىطلبند . اگر ملتمس ايشان مبذول داشت ، هر ترتيبى كه جهت عيال و اطفال كرده ، بديشان مىبايد داد . و خود و زن و فرزند گرسنه و عاجز به سر بردن . و اگر ملتمس مبذول نمىدارد ، به زخم چوب و شكنجه مىستانند . و بسيار مىباشند كه بعضى در زير شكنجه هلاك مىشوند . و به وقت بيرون رفتن ، آنچه از احوالات و ادوات خانه چون زيلو و پرده و طشت و آفتابه و مشربه و غيره آن‌كه ايشان را در نظر مىآيد ، جهت خود مىبرند . و بيرون اين تنوعات ظلم و تعدى ، البته متعرض عورات نيز مىگردند . و آن بيچارگان را مجال منع نمىباشد . اما مردان جهت آنك اگر فرياد كنند ، فريادرسى نمىدانند . و اما زنان جهت آنك از فضيحت و بدنامى مىانديشند ، ناچار تحمل آن منكرات مىكنند و هيچ نمىگويند و به حقيقت اختلال احوال دين و دنيا و خرابى مملكت و سلطنت از اينجاست . و چون به نظر اعتبار تأمل رود ، مفهوم شود كه تكون و تولد اكثر اولاد زنا كه به دزدى و حرامىگرى و مفسدى و عوانى مشغول مىگردند ، ازين رهگذر است . و بر پادشاهان واجب است كه صيانت خانه‌ها و عورات رعايا همچنان كنند كه صيانت حرم و اتباع خود مىكنند ، تا دعوى سلطنت ازيشان مصداق و مسموع آيد . . . اكنون تدبير رفع چنين قضايا آنست كه اولا حكم مطاع نفاذ يابد كه امرا و وزراء و اركان دولت و اعوان حضرت و ساير مقربان و ارباب اعتبار و غير هم ، جهت خود سرايه‌ها و خانه‌ها سازند و يا در بيع آرند يا به كرايه گيرند . و اثمان و اجور بىقصور ادا كنند . و بعد از آن جهت ايلچيان و صادر و وارد ، بيرون شهرها ايلچى خانه‌ها سازند . و چنانك پادشاهان قديم كرده‌اند ، اين مواضع را زيلوها و جامه خواب و آلاتى كه از آن چاره نباشد چون خم و سبو و كوزه و غزغان و كاسه و غير آن از مال ديوان مرتب دارند . و وظايف يومى ايشان روزبروز مىرسانند ، تا آن طايفه را زحمت اهل شهر و رعايا نبايد داد . . . و عورات مردم در كنف عفت و عصمت محمى و مستور مانند . و رعايا كه از بيم ايلچيان و تعرض و فساد ايشان از خانه‌هاى خود بيرون نمىتوانستند رفت ، به ايمنى و فراغت بيرون روند . و به مهمات و مصالح خود مشغول گردند . و صدور اين حالات موجب دوام دولت و سبب بقاى مملكت گردد . . . « 1 » اعزام رسول و ايلچى نه‌تنها در ايران بلكه در ميان ملل متمدن باستانى از ديرباز معمول بوده است . »\r\n\r\n\r\n","description":"","footnote":"\r\n( 1 ) . نخجوانى ، هندوشاه ، دستور الكاتب تعيين المراتب ، به اهتمام على اكبر على اوغلىزاده ، فرهنگستان علوم جمهورى شوروى سوسياليستى آذربايجان ، انستيتوى خاورشناسى ، مسكو 1964 ، ج 1 ، جزوه 1 ، ص 187 .\r\n","page_name":" 540 ","page_number":540},
  {"content":"\r\n\r\n\r\nمسافرت سياسى ابن بطوطه بين دربار چين و هند\r\nابن بطوطه كه از نيمه اول قرن هشتم به ايران و چند كشور آسيائى مسافرت كرده است در دوران اقامت در هند مورد عنايت سلطان قرار مىگيرد و از طرف او به عنوان « ايلچى » مأمور دربار چين مىشود ، به دستور سلطان هرچه براى اين مسافرت لازم است فراهم كردند و بالاخره ابن بطوطه بمعيت عده‌يى ، از هندوستان عازم چين مىشود پس از رسيدن به چين « پادشاه چين براى سلطان هدايائى كه عبارت از صد تن غلام و كنيز و پانصد جامه از پارچه كمخا كه صد دست آن از مصنوعات شهر زيتون و صد ديگر از مصنوعات شهر خنسا بود و پنج من مشك و پنج جامه مرصع به جواهر و پنج تركش زردوزى شده و پنج قبضه شمشير فرستاد و تقاضا كرده بود كه سلطان اجازت فرمايد تا بتكده‌اى كه در ناحيه جبال قراجيل ( هيماليا ) واقع است تجديد بنا شود . . . سلطان در برابر هداياى پادشاه چين هدايائى بهتر و گرانبهاتر براى او ارسال داشت كه عبارت بود از صد اسب نجيب با زين و لگام و صد غلام و صد كنيز هندو كه هنر خواندن و رقص مىدانستند و صد جامه ( از پارچه بيرمى كه از پنبه بافته مىشود و در زيبائى بىنظير مىباشد و هردست آن صد دينار ارزش دارد . ) سپس ابن بطوطه به تفصيل يكايك هداياى سلطان را برمىشمرد و مىنويسد : « سلطان براى اين مسافرت امير ظهير الدين زنجانى را كه يكى از فضلا و اهل علم بود به اتفاق كافور شرابدار كه هدايا به او سپرده شده بود همراه ما كرد و بفرمود تا امير محمد هروى ، با هزار تن سوار ما را تا ساحل دريا برساند و هيات نمايندگى چين را كه پانزده تن بود با حدود صد خادم در معيت ما روانه كرد ، بدين ترتيب با اردوئى بزرگ حركت كرديم . . . » « 1 »\r\n\r\nمتن يك تعهدنامهء سياسى\r\nدر سال 895 پادشاه شروان فرخ يسار ، رسولان كاردان به درگاه يعقوب پادشاه فرستاد و شرطنامه گذرانيد . سوادش اين است :\r\n« و اللّه ، باللّه ، تاللّه الطالب المدرك المهلك الحى الذى لاينام و لايموت و بالقران المجيد القديم الذى لايفوت ، كه در مدت عمر با دوست حضرت اعلى خاقانى ابو المظفر السلطان يعقوب بهادر خان دوست باشيم و با دشمن ايشان دشمن . و در طريق رعيت‌پرورى و عدالت گسترى به نهج قويم و صراط مستقيم آن حضرت سلوك نمايم . و در اداى مبلغ پنجهزار تومان تبريزى كه از نواب حضرت اعلى قبول نموده‌ايم مطلقا تعلل و اهمال ننمايم . و بر امرا ، و اركان دولت و حكام نامدار ، و اعيان و مشاهير مملكت شيروان كه در اين ايام با پدرم اتفاق نموده‌اند ، بىاذن و رخصت از جانب نواب حضرت اعلى سياست نكنم و به قتل نرسانم و غارت نكنم . و به جار و يساق آن حضرت ، به دستور خاقان سعيد امير تيمور حاضر شوم . و لشكر به هرطريق كه امر فرمايند بفرستم . . . و اگر العياذ باللّه از جميع و امور يا از بعضى تمرد و عناد نمايم ، از حرز اللّه تعالى و سبحانه و ذمه رسول اللّه خروج نموده باشم و مستحق غضب و سخط الهى و قهر پادشاهى\r\n\r\n\r\n","description":"","footnote":"\r\n( 1 ) . سفرنامهء ابن بطوطه ، ترجمهء دكتر محمد على موحد ، ص 551 به بعد .\r\n","page_name":" 541 ","page_number":541},
  {"content":"\r\n\r\nباشم . » « 1 »\r\n\r\nنامهء سياسى امير تيمور گوركان به سيد على كيا حاكم گيلان و پاسخ مستدل و شجاعانهء سيد به امير\r\nامير تيمور گوركان دو بار به سيد على ، حكمران گيلان نامه نوشته است .\r\nدر نامهء نخستين رعايت ادب كرده است . ولى در نامهء بعدى از حد ادب خارج شده است و سيد را به درگاه خود فراخوانده ، در مقام تهديد و ارعاب او برآمده است و از جمله چنين نوشته است : « سيد على كيا به تحيات و رافات فراوان مخصوص بوده و همگى همت همايون بر تمهيد قواعد و اشفاق و سلوك اوضاع بر نهج وفاق مقصور شناسد . . . احوال ملك عز الدين لر و پادشاه احمد و ديگر ملوك كردستان و امراء شيروان و شكى و ملك بقراط تفليس كه هريك طريقهء مخالفت ورزيدند و خلاف فرمان جهان‌مطاع . . . از جادهء مطاوعت انحراف نمودند به چه نوع تأديب يافتند . . .\r\nاكنون اگر چنانچه نظام استقامت و امور خود مىخواهد ، بايد كه به همت فياض پادشاهانه و عنايات و الطاف خسروانهء حضرت ما نيكو اميدوار و مستظهر بوده ، بلا حجاب به درگاه عالميان متوجه شود ، يا يكى از برادران و فرزندان را روانه گرداند . اگر به خلاف اين معنايى به جاى آورد و نصيحت قبول نكند و از احوال ديگران متنبه نشود ، مىبايد كه جنگ را آماده و مهيا باشد كه . . . متوجه ولايت او خواهيم شد . . .\r\nهر آينه آنچه واقع شود از خون‌ريزش و خرابى و غارت ، گناه ، تمامى به دو عايد گردد .\r\nو او بزه و آثم باشد . و السلام . »\r\n\r\nپاسخ دليرانهء سيد على كيا\r\nسيد در پاسخ تيمور پس از ذكر كليات ، چنين مىنويسد :\r\n« . . . اين مقدمات مبتنى است بر جواب مكتوبى كه امير تيمور نوشته . و آن مبتنى است از سفاهت بسيار و نخوت بىشمار و كلمات ناپسنديده و عبارات ناانديشيده ، مطلقا دعوى ابوبيت كرده هرشخص كه به صفات اوّله نطفه و آخره جيفه موصوف شد و هرروز دو نوبت به اكل و شرب محتاج باشد ، چگونه . . .\r\nاز جناب ما و حضرت ما و مستقر عزت و جلال ما سخن گويد . . . در اين باب تامل رفت ، بجز حماقت كاتب صورتى ننمود . جهت آن‌كه رعايت ادب كردن به كافهء انام از خواص و عوام لازم و واجب است . و اگر هم با يكى از فرودستان و درم خريدگان باشد ، سخن سفيهانه و گزاف نبايد گفت ؛ و تحكم و تكبرى كه نموده به اين عبارت كه « قلم عفو مغفرت بر جرايد جرايم او كشيده شود » باللّه كه اگر با يكى از . . . آنان كه از قبل او حاكم موضعى باشد ، اين خطاب توان نوشت . . . حقا كه اگر او را به دقايق اين معانى شعورى بودى ، رخصت كاتب ندادى . . . قبول دعوتى كه مىفرمايد و امر بر متابعت و انقياد كه مىنمايد ، از دو وجه خالى نتواند بود : يا از جهت مصالح دين\r\n\r\n\r\n","description":"","footnote":"\r\n( 1 ) . روملو ، حسن بيگ ، احسن التواريخ ، به اهتمام دكتر نوايى . . . ص 624 .\r\n","page_name":" 542 ","page_number":542},
  {"content":"\r\n\r\nباشد ، يا فوايد دنيوى . افعالى كه با مسلمانان اطراف روا داشته‌اند و صورتى كه با بندگان حق‌تعالى به ظهور آورده از قتل و غارت و سوخت و تاخت و اسر و غيره ، معلوم شد كه اين معنى علامت دين و ديانت نيست . چه بر كفار كه غير ملت باشند ، مثل اين حركات جايز نيست . و انبيا و اوليا رخصت نداده‌اند . به تخصيص با مسلمانان ، كه اهل قبله باشند . . . و از ايشان امرى صادر نگشته كه مستحق قتل و غارت و استيصال باشند . و اگر غرض فوايد دنيوى . . . پس تكليف ما لايطاق نمودن و سادات . . . را ملازمت فرمودن و تهديد و تخويف نمودن ، مناسب عقول ارباب دين نيست . . . از عنفوان شباب الى يومنا هذا محكوم هيچ حاكمى نگشته ، براى بقيهء عمر كه از دهر فانى مانده است ، خود را در مقام مذلت داشتن و امتثال اوامر ظلمه و فسقه نمودن از مستحيلات دانيد . النار و الاالعار . . . براى مهلت چند روزه در جهان فانى كه مكث او عين سرعت است و اقامت او مقدمهء رحلت ، بدين مذلت رضا دادن از خيالات شمّر . و ليس للمومنين آن يذل نفسه . . . چند روزى . . . عنان اختيار فوجى از بندگان پروردگار به قبضهء اقتدار اين ضعيف روزگار دادند ، برحسب قدرت و امكان در اعلاء . . . احوال رعايا و زيردستان و تيمورزدگان و غارت رسيدگان را خالصا مخلصا لوجه اللّه آنچه مقدور و ممكن بود ، به تقديم رسانيده‌ايم . و تا رمقى باقى باشد ، خواهيم كوشيد . . . از كثرت ازدحام ايشان باك نخواهيم داشت . . . اعتبار بر قضيهء خوارزم و هرات و سيستان و خراسان و عراق و آذربايجان و تفليس . . . نكند . و آن را از كرامات و نصرت تصور نكند . . . اكنون هاتف غيبى از جهت توجه مخالفان و معاندان كه بدين جانب متوجه‌اند و بىاستحقاق قصد آزار صلحا و اتقياء و علماء اين ديار دارند ، در گوش جان مىگويد . . . معد و آماده‌ايم و جنگ و جهد را ساخته و ايستاده‌ايم . و به حمد إله مقامهاى استوار و مبارزان نيزه‌گذار داريم و تا جان در بدن و سر و گردن باشد ، خواهيم كوشيد . . . ذكرى كه در اواخر مكتوب رفته بود كه چون متابعت نكند لشكرها متوجه گردند و فتنه و خرابى و قتل و غارت واسر كه واقع گردد ، او آثم باشد . از علما كه ملازمند ، همين قدر استفسار نمايند كه در اين قضيه ، به زور و بال و عقاب كه ؟ احق و اولى است و كه سزاوار لعن و عذاب حق‌تعالى است ؟\r\nبا مثال سخنان چنين تهديد نفرمايند كه عالم الاسرار ، بر افعال و احوال همگنان مطلع است . و به گناه زيد ، عمرو را مؤاخذه نكند . و لاتزرو وازرة وزر اخرى . » « 1 »\r\nظاهرا اين نامهء مستدل و شجاعانه در مزاج امير تيمور موثر افتاده و او را از جنگ و مبارزه‌اى كه\r\n\r\n\r\n","description":"","footnote":"\r\n( 1 ) . مؤيد ثابتى ، اسناد و نامه‌هاى تاريخى ، پيشين ، ص 345 تا 354 ( به اختصار ) .\r\n","page_name":" 543 ","page_number":543},
  {"content":"\r\n\r\nفرجام آن روشن نيست ، بازداشته است . چه سيد على كيا تا سال 812 يعنى پنج سال بعد از وفات امير تيمور ، به حكومت و فرمانروايى خود در گيلان و مازندران ادامه داده است .\r\n\r\nمكتوب امير تيمور به سلطان احمد جلاير و پاسخ سلطان احمد\r\nسلطان احمد جلاير در سال 784 به تخت سلطنت نشست . و پس از آن كه حوزهء قدرت تيمور وسعت گرفت ، وى را به نزد خود فراخواند . ولى سلطان احمد از قبول اين دعوت امتناع ورزيد . اكنون قسمتى از نامهء اين دو را اينجا نقل مىكنيم :\r\n\r\nنامهء امير تيمور\r\n: احمد جلاير به عواطف پادشاهانه محفوظ و بهره‌مند و ملحوظ و مقبول باد . بداند كه چون ريات ظفرنگار به طرف شيراز عود نمود ، منصور نامنصور با قريب ده هزار سوار ، خود را فداى عساكر منصور كرد و مانند گرد خود را بر هوا پراكنده كرد . امروز اگر تو خود را نمىشناسى ، ما تو را وارك و سماك تو را مىشناسيم . حكم آن‌كه سعيا على الراس لا مشيا على القدم ، هرچند زودتر خود را به درگاه عالم‌پناه عرش مسكنت كيوان منزلت رساند ، و خاك بارگاه را توتياى چشم سازد . اميد هست كه به عنايت پادشاهانه مشمول گردد .\r\n\r\nجواب سلطان احمد جلاير\r\n: تيمور مدبور به ظلم و ستم معروف و مشهور ، بداند كه چون مكتوب مكتوب نامعقول و رسول ملول نامقبول تو بدين درگاه گيتىپناه و سده سدره اشتباه رسيد ، اقل خدام را فرموديم كه در آن مطالعه نمايند . سراسر كبر و منى و دغابازى و خودبينى به موقف عرض افتاد . عجب كه روباه گمراه بىدست و پا ، دليرى و صلابت شيرى نمايد . و كم اصل ، با اصيل برابرى كند . نام ارك و سماك ما برده از اصل و نژاد خود دورمانده . . . اگر توانيم مقاومت نماييم و اگر بر خلاف اين باشد ، سبق الفرار مما لايطاق من سنن المرسلين ،  وَ سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ .  « 1 »\r\n\r\nنمايندگان سياسى در عهد تيمور\r\n- به طورى كه از سفرنامهء كلاويخو برمىآيد ، در عهد تيمور نه تنها رعايت وضع عمومى و مصالح نمايندگان سياسى نمىشد ، بلكه مردم بىنوايى كه در مسير حركت سفير بودند ، به انواع بدبختى دچار مىشدند . كلاويخو سفير اسپانيا مىنويسد :\r\n« آن كس كه راهنماى ما بود ، به دنبال سران شهر ، يا ده . . . كه در آن فرود آمده بوديم ، مىفرستاد . و چون آنها را به حضور راهنماى ما مىآوردند ، به مجرد اين‌كه سخنى مىگفتند فورا كتكى مفصل مىخوردند . . . سپس براى جبران اين كوتاهى و فراموشكارى ، اهل محل ، بايد مبلغ هنگفتى جريمه بدهند ، تا در آينده از سفرا بهتر پذيرايى كنند . « 2 »\r\n\r\n\r\n","description":"","footnote":"\r\n( 1 ) . همان ، ص 355 .\r\n( 2 ) . سفرنامهء كلاويخو ، پيشين ، ص 195 .\r\n","page_name":" 544 ","page_number":544},
  {"content":"\r\n\r\n\r\nمبادلهء سفرا بين ايران و اسپانيا در عهد تيمور\r\nدر حدود سال 805 ه ( 1402 م . ) هانرى سوم پادشاه اسپانيا كه سخت به كسب اخبار درست ، دلبستگى داشت ، دو سفير به جانب شرق گسيل داشت ، تا آنچه را در جريان مسافرت خود مىبينند گزارش دهند . اين دو ، پس از طى طريق ، در آنكارا به اردوى تيمور رسيدند و به حضور او باريافتند . از آنان با ملاطفت پذيرايى شد . پس از چندى ، تيمور تصميم گرفت متقابلا ، هياتى با هداياى بسيار گرانبها به نزد پادشاه اسپانيا بفرستند . و قرار شد سفراى او همراه فرستادگان پادشاه اسپانيا طى طريق كنند . در نتيجهء اين اقدام تيمور ، پادشاه اسپانيا بر آن شد كه كلاويخو را با گروهى ديگر به نزد تيمور گسيل دارد . اين هيأت ، هدايايى نيز همراه داشتند و تنى چند از آنان در نتيجهء رنج سفر جان سپردند . كلاويخو پيش از يك قرن ، پس از آن‌كه ماركوپولو نحوهء راه يافتن به آسياى مركزى را در كتاب معروف خويش بيان كند ، به سوى سمرقند راه افتاد . اين سفر قريب 15 ماه به طول انجاميد و در جريان آن ، درنگها و معطليهاى بسيار روى داد . كلاويخو شرحى از كشتيهاى بادى آن دوران در شهر قسطنطنيه و آثار تاريخى آن مىنويسد .\r\nپس از آن‌كه هيات اسپانيايى به معيت سفير تيمور داخل قلمرو تيمورى شدند ، با آنان همه گونه همراهى شد . اين هيات در خوى با سفير سلطان مصر برخورد كردند كه براى اداى بعضى تعارفات نزد تيمور مىرفت . وى نيز هدايايى نظير چند شترمرغ و يك زرافه همراه داشت . هيات هم گام با اين حيوانات ، طى طريق مىكردند تا به شهر تبريز رسيدند . « تبريز مركز بازرگانى ايران بود . اين شهر بر سر راه كاروان‌رو شرق و غرب واقع بود ، و كاروانيانى كه از كنار درياى سياه و آسياى صغير مىآمدند ، با كاروانيانى كه از اقصاى آسياى مركزى آمده بودند برمىخوردند . در اوايل دوران مغول ، تبريز مركز حكومت نيز به شمار مىرفت . اما تيمور اخيرا آن را به سلطانيه نقل كرده بود . و نايب السلطنه وى در آن شهر ، مقر داشت . « 1 » كلاويخو و همراهان ، پس از عبور از شهرهاى مختلف به شهر مذهبى مشهد مىرسند . چون تيمور به اسلام تظاهر مىكرد و با قتل و كشتارها و فجايعى كه مرتكب شد ، نشان داد كه به دين مبين اسلام ، ايمان و اعتقادى راسخ ندارد ، به كلاويخو و همراهان اجازه داد به راحتى و آزادانه ، آرامگاه امام رضا ( ع ) را زيارت كنند .\r\nكلاويخو در اين مسير طولانى ، همه جا از كمك دولت تيمورى برخوردار بود . تعويض اسبهاى چاپاران به هزينهء دولت صورت مىگرفت . در مسير ، كاروانسراهايى بود كه در آنها اصطبلهاى پر از اسب قرار داشت . و همه ، آمادهء خدمت به مأموران حكومتى و پيكها بودند .\r\nضمنا مأمورين حكومتى به هنگام ضرورت ، مىتوانستند اسب اشخاص را نيز مصادره كنند .\r\nكلاويخو در اين سفرنامه از ذكر مظالم مأمورين ايرانى به مردم و كشاورزان خوددارى نمىكند و مىنويسد : تا تاران با بيدادگرى ، با دهقانان و روستائيان رفتار مىكنند . راهنمايان و صاحب‌منصبانى كه از طرف دربار فرستاده مىشدند . همه جا خواستهاى خود را با باران تازيانه\r\n\r\n\r\n","description":"","footnote":"\r\n( 1 ) . همان ، ص 51 .\r\n","page_name":" 545 ","page_number":545},
  {"content":"\r\n\r\nو ايراد ضرب و شتم وصول مىكردند .\r\nكلاويخو و همراهانش پس از ورود به سمرقند ، به خدمت تيمور باريافتند و مورد مهر و محبت او قرار گرفتند .\r\nدر اين ايام ، تيمور آخرين روزهاى زندگى خونبار خود را طى مىكرد . و شايد به همين علت اصرار كلاويخو و همراهان براى توديع با تيمور به عهدهء تعويق مىافتاد ، چون بيم آن بود كه با مرگ تيمور نظم و آرامش موجود به كلى از بين برود ، به اصرار دولتيان ، هيأت ، راه كشور خويش را در پيش گرفته ، به اسپانيا برگشتند . در اين مأموريت ، كلاويخو و همراهان يك صد هفته از عمر خود را در دريا و خشكى و شهرهاى گوناگون گذارنيدند . و با مناظر نيك و بد و خوشيها و ناخوشيهاى بسيار روبرو گرديدند كه شرح آنها در سفرنامه كلاويخو آمده است . « 1 »\r\nكلاويخو در سفرنامهء خود بسيارى از خصوصيات اجتماعى و مظالم حكومت تيمورى را توصيف مىكند . از جمله مىگويد چون ما قصد ملاقات تيمور را داشتيم ، فرمانروايان محل خود را موظف مىدانستند هرچه زودتر ما را به سمرقند برسانند . با اين‌كه در راه سلطانيه به نيشابور سخت بيمار بودم و در تب مىسوختم ، هرچه اصرار كرديم كه به ما اجازهء استراحت بدهند ، از بيم غضب تيمورى اجازه ندادند . به طورى كه « چون نوبت عزيمت و بر اسب نشستن رسيد ، همچون مردگان بوديم . » « 2 »\r\nكلاويخو مكرر از روش وحشيانهء مأمورين تيمورى سخن مىگويد و مىنويسد : « چون مردم از آمدن تاتاران و سواران تيمورى كه براى اجراى دستورى مىروند باخبر مىشوند ، بىدرنگ با منتهاى سرعت مىگريزند . گويى ابليس به دنبال آنها كرده است . بازرگانان نيز دكانهاى خود را تخته مىكنند و مانند ديگران فرار مىكنند ، و در خانه‌هاى خود پنهان مىشوند . در ضمن گريز به يكديگر با آواى بلند مىگويند « ايلچى » يعنى سفيران . چون مىدانند با آمدن سفيران ، روز آنان سياه مىشود . به اين ترتيب مردم چنان مىگريزند كه پندارى اهريمن شخصا به دنبال آنان روان است . . . چون كدخدا را يافتند به او ناسزا مىگويند و تازيانه مىزنند . او را در پيش خود مىدوانند تا آن‌كه آنچه نياز سفيران است ، به دست آورند . اين مأمورين به نام اجراى فرمان ولينعمت خود ، مردم را در فشار مىگذارند و دم از كسى برنمىآيد . . . » « 3 » كلاويخو مىنويسد : « مأمورين تيمورى بدون توجه به تمايل و علاقهء مردم ، عده‌اى را جبرا به حوالى سمرقند كوچ مىدهند تا به نفوس اين خطه بيفزايند . »\r\nهمو مىگويد : « در كشور تيمور چون فرستاده و سفيرى نزد او مىرود ، موظف است هديه و پيش‌كشى براى تيمور در برابر افتخارى كه به او داده است ، بفرستد . » « 4 »\r\nكلاويخو در سفرنامه گرانقدر خود كه گنجينه‌يى از اطلاعات اجتماعى است\r\n\r\n\r\n","description":"","footnote":"\r\n( 1 ) . همان ، مقدمه ، ص 23 - 10 ( به اختصار ) .\r\n( 2 ) . همان ، ص 183 .\r\n( 3 ) . همان ، ص 195 .\r\n( 4 ) . همان ، ص 210 .\r\n","page_name":" 546 ","page_number":546},
  {"content":"\r\n\r\nمىنويسد :\r\nپس از ورود به سمرقند و تقديم پيشكشهايى به مأمورين مخصوص تيمورى ، ما را طى تشريفاتى بسيار ، به حضور تيمور هدايت كردند . وى بر زمين يعنى بر سكويى نشسته بود كه در برابر آن فواره‌اى بود و آب را به هوا مىپراكند . و در روى فواره سيبهاى سرخى همچنان بالا و پائين مىرفتند . تيمور بر تشكهاى كوچكى كه گلدوزى شده بود ، تكيه داده بود ، وى قبايى از پرند ساده و بىپيرايه و بدون گلدوزى بر تن ، كلاه سفيد بلندى بر سر داشت كه بر فرق آن يك لعل بدخشان مىدرخشيد ، و به گرد آن ، مرواريد و گوهرهاى گرانبها ديده مىشد .\r\n. . . چون او را ديديم ، تعظيم كرديم و زانوى راست را بر زمين نهاديم و دستها را بر سينه گذاشتيم . آنگاه گام‌به‌گام پيش رفتيم و باز دو تا شديم . و بار سوم نيز سر فرود آورديم . اما اين بار ، بر زمين زانو زديم و همچنان مانديم . آن‌گاه تيمور فرمان داد برخيزيم و به او نزديك‌تر شويم . . . آنجا سه تن از بزرگان كه نديم تيمور بودند ، ايستاده بودند . آنها زير بازوى ما را گرفتند و ما را نزد تيمور بردند ، و به زانو زدن واداشتند . آن‌گاه تيمور پير ، براى آن‌كه ما را ببيند ، اجازه داد كه برخيزيم و در حضور او بايستيم . . . تيمور از حال و وضعيت ما جويا شد و گفت : « پسرم پادشاه شما چگونه است ؟ زندگى را چگونه مىگذراند ؟ آيا تندرست است ؟ ما نيز پاسخهايى شايسته داديم . آن‌گاه پيامهايى را كه حامل آن بوديم ، گذاشتيم . « 1 » چون سخن ما به پايان رسيد ، تيمور رو به بزرگان و درباريان خود كرد و گفت « اينك سفيرانى را كه پسرم پادشاه اسپانيا فرستاده است ، بنگريد . وى براستى از بزرگ‌ترين شاهان فرنگ است كه در آن سوى زمين بر مردمى بزرگ و نام‌آور فرمان مىراند . من پيام حسن نيت براى پادشاه اسپانيا خواهم فرستاد . همين كافى بود كه او ، تنها سفيرانى با نامه‌اى نزد من روانه كند و پيشكش و تقديمى نمىفرستاد . براى من همين بس بود كه از تندرستى و خوشى او آگاه شوم و پيشكشى از او هرگز نمىخواستم . » « 2 »\r\n« در اين هنگام يكى از نواده‌هاى تيمور ، نامهء مخصوص پادشاه اسپانيا را در برابر ديدگان تيمور قرار مىدهد . ولى تيمور پس از گشودن نامه مىگويد بهتر است كه در فرصتى مناسب‌تر نامه خوانده شود . پس از پايان اين مراسم ، پيشخدمتها دست به كار آوردن انواع اغذيه ، مشروبات و ميوه‌هاى گوناگون شدند . آنها گوشت گوسفند آب‌پز ، بىآبگوشت و كباب و گوشت اسب را در ظرفهاى چرمى بزرگى مىگذاشتند كه با بزرگى و سنگينى ، پيشخدمتها ، با گرفتن دستهء ظرفها مىتوانستند اين ظروف را به سوى تيمور يا اشخاص ديگر بلغزانند . عده‌اى با داشتن پيش‌بند و\r\n\r\n\r\n","description":"","footnote":"\r\n( 1 ) . همان كتاب ، ص 225 ، به اختصار .\r\n( 2 ) . همان كتاب ، ص 227 .\r\n","page_name":" 547 ","page_number":547},
  {"content":"\r\n\r\nآستينهاى چرمى ، تكه‌هاى گوشت را در قدحهاى بلندى كه از زر و سيم و يا چينى بود ، مىنهادند .\r\nپس از آنكه محتواى قدحها از لحاظ مواد غذايى تكميل مىشد ، دو يا سه تن از بزرگان ، اين قدحها را در برابر تيمور و سفيران و ساير مقربان تيمور مىنهادند . زيرا اين قدحها ، به قدرى سنگين بود ، كه برداشتن آنها براى يك نفر غير ممكن بود . هنوز خوارك اول تمام نشده ، خوراك دوم را مىآوردند . و مازاد غذاهاى ما را براى خدمتگاران ما فرستادند كه به خانه‌ها ببرند .\r\nكلاويخو مىنويسد : مقدار خوراكى چنان بود ، كه اگر خدمتگاران مىخواستند در مراجعت به خانه حمل كنند ، تا 6 ماه كفايت خوراك ما را مىكرد . به محض اين‌كه گوشتهاى كباب شده و آب‌پز خورده شد ، قدحهاى گوشت گوسفند و آبگوشت را آوردند . سپس مقادير زيادى ميوه از قبيل هندوانه ، هلو ، انگور ، و جز اينها را در برابر ما نهادند . آن‌گاه قدحها و كاسه‌هاى زرينى از شير ماديان كه با شكر آميخته بودند ، براى نوشيدن ما آوردند . » « 1 »\r\n\r\nباده‌پيمايى و آداب آن\r\n: تيمور با آن‌كه خود را مسلمان معرفى مىكرد ، در باده‌پيمايى سخت افراط مىنمود . و مهمانان و ملازمان او نيز ناگزير بودند كه در ميخوارگى با او همگامى و همقدمى نمايند . در نظر آنها مى خوش و گوارا ، آن بود كه ميهمانان از آن به قدرى بنوشند كه از خود بىخود شوند . كلاويخو مىنويسد :\r\n« پيشخدمتهايى كه در ضيافت شاهانه خدمت مىكنند ، در برابر ميهمان زانو مىزنند ، و تا يك پياله خالى مىشد ، پيالهء ديگر را به دست او مىدهند . و اين كار همچنان ادامه مىيابد . چون يكى خسته شد ، ديگرى جاى او را مىگيرد . به هركس كه از نوشيدن ، سر باز مىزند ، گفته مىشود كه مخالفتى است با تيمور كه او را آنجا خوانده و به او احترام گذاشته است . . . در صورتى كه در پياله اندكى بماند ، پيشخدمت آن را پس نمىگيرد . مهمان بايد آن را تا ته بنوشد ، مهمانان هرپياله را لاجرعه يا در دو جرعه مىنوشند . جرعهء دوم را به سلامتى اعليحضرت مىنوشند . . .\r\nمردى كه به حد وفور ميگسارى كند ؛ بهادر لقب مىيابد . . . » « 2 »\r\n« . . . چون ما همه خورديم و سير شديم ، نمايش پيشكشهايى كه آورده بوديم ، آغاز شد . . . اينها پيشكشهايى بود كه از ولينعمت خود ، پادشاه قسطنطنيه آورده بوديم . و نيز پيشكشهاى سلطان مصر را هم نمايش دادند . سرانجام سيصد اسب را هم از برابر تيمور گذرانيدند . اين اسبها را يكى از بزرگان به او پيشكش كرده بود . چون اين كارها تمام شد ، ما سفيران به راهنمائى خدمتگاران خود ، به خانه برگشتيم . بزرگى را مأمور ساخته بودند تا از ما نگهبانى كند و راهنماى ما باشد . . . » « 3 »\r\n\r\n\r\n","description":"","footnote":"\r\n( 1 ) . همان ، ص 230 ( به اختصار ) .\r\n( 2 ) . همان ، ص 231 .\r\n( 3 ) . همان ، ص 235 .\r\n","page_name":" 548 ","page_number":548},
  {"content":"\r\n\r\n\r\nفعاليتهاى سياسى بين شرق و غرب\r\nدر دايرة المعارف فارسى در پيرامون ديپلماسى چنين آمده است :\r\n\r\nديپلماسى\r\n- فن و عمل رهبرى مذاكرات بين ملتها به منظور حصول سازشى كه مورد رضايت متقابل همهء آنها باشد . مأمورين اين كار ، يعنى ديپلماتها ، عهده‌دار امور سياسى و تنظيم ادارهء روابط دولت با دولتهاى ديگر مىباشند . تا قرن هفده روابط بين المللى عموما با مكاتبهء مستقيم بين سران ممالك يا اعزام ايلچىها و سفيرانى كه براى مقصود خاصى اعزام مىشوند ، صورت مىگرفت . اين روش ، نتايج مطلوب را نداشت و به تدريج احتياج به ارتباط دايمى احساس شد . « ونيز » نخستين دولتى بود كه در اواخر قرون‌وسطا ، نمايندگان مقيم به ممالك خارجه اعزام كرد . در اواخر قرن 17 ميلادى ، داشتن سفارتخانه‌هاى دايمى در اروپا معمول شده است . مراتب نمايندگان سياسى عبارتند از سفيركبير ، وزيرمختار و فرستادهء فوق العاده ، وزير و كاردار . اين مأمورين در كشورهايى كه بدانجا فرستاده مىشوند ، داراى مصونيتها و فعاليتهاى سياسى هستند . از قبيل معافيت از پرداخت ماليات و توقيف و محاكمه و غيره . و مسكن آنها از حقوق برون‌مرزى بهره‌مند است . بعدها اين مزايا و فعاليتها شامل همهء كارمندان سفارتخانه نيز شد . امروز غير از مستشار و دبير ، وابسته‌هاى نظامى ، دريايى ، هوايى ، بازرگانى ، فرهنگى ، صنعتى ، كارگرى و غيره ، جزو ديپلماتها محسوب و از فعاليتهاى مذكور بهره‌مند هستند . عدهء اين مأمورين دايما رو به تزايد هستند ، به طورى كه عدهء كارمندان سفارت كشورهاى بزرگ در پايتخت‌هاى بزرگ دنيا ، به چندين صد نفر مىرسيد . وظيفهء اين كارمندان اين است كه در حدود موازين بين المللى و بدون توسل به جاسوسى ، ناظر وقايع سياسى ، اقتصادى و نظامى كشورى كه در آن مأموريت دارند ، باشند . و اطلاعات دقيقى به كشور متبوع خود بفرستند . « 1 »\r\nاكنون كه از بحث كلى در پيرامون ديپلماسى فارغ شديم ، تاريخ روابط اروپائيان را با ايران از قرون‌وسطا به بعد مورد مطالعه قرار مىدهيم :\r\n\r\nآغاز توجه اروپائيان به سرزمين ايران « 2 »\r\nيكى از نتايج استيلاى سلطان محمد دوم ( مشهور به فاتح ) بر قسطنطنيه و بسته شدن راه دادوستد اروپاييان بر مشرق‌زمين ، اين بود كه سلاطين و پاپهاى اروپا بر آن شدند كه با اتحاد و جلب دوستى ايران ، از نفوذ و دست‌اندازى روزافزون عثمانيها بر خاك اروپا جلوگيرى كنند . غير از اين عامل سياسى ، غريزهء\r\n\r\n\r\n","description":"","footnote":"\r\n( 1 ) . دايرة المعارف فارسى ، پيشين ، ص 102 ( به اختصار ) .\r\n( 2 ) . مأخوذ از : طاهرى ، ابو القاسم . تاريخ سياسى و اجتماعى . . . ، پيشين ، ص 31 به بعد .\r\n","page_name":" 549 ","page_number":549},
  {"content":"\r\n\r\nسودجويى ، سوداى تحقيق و كنجكاوى ، ميل بازاريابى و تبليغ آراى مذهبى . . . همه انگيزه‌هايى است كه بازرگانان ، دانش‌پژوهان و جهانگردان و مبلغان مسيحى را از قديم‌ترين زمانها و از دور افتاده‌ترين نقاط مغرب‌زمين به سوى ايران كشانيده است . اما از بخت بد ، از آثار و سفرنامه‌هاى آنان بر اثر توفانهاى سياسى و نظامى اثر جالبى برجاى نمانده است . با اين حال از مختصرى كه از سفرنامه‌ها و يادداشتهاى آنها باقى است ، مىتوان كمابيش به بسيارى از خصوصيات زندگى اجتماعى ، اقتصادى و سياسى ايران پى برد .\r\n\r\nسفر بنيامين يهودى اسپانيايى\r\n: بنيامين تودلايى جهانگرد يهودى اسپانيايى ، يكى از نخستين جهانگردان بيگانه است كه صد و پنجاه سال پيش از ابن بطوطه از ايران ديدن كرد ، شرح نسبتا مختصر و در عين حال بىاندازه جالبى در پيرامون شهرها و نواحى مختلف ايران و از آن جمله خوزستان به جا نهاده ، و وصفى از اصفهان ، كاشان و يزد در سفرنامه‌اش نگاشته است . از آنجا كه ظاهرا غرض بنيامين گردآورى آمار و اطلاعاتى دربارهء يهوديان خاورزمين بوده است ، از خلال نوشته‌هاى وى پيداست كه در اين هنگام يعنى عهد سلطنت مظفر الدين سعد بن زنگى ، اصفهان و شيراز از آبادترين و پرجمعيت‌ترين شهرهاى ايران بوده است . زيرا كه در اولى پانزده هزار ، و در دومى ده هزار نفر يهودى زندگى مىكردند . موافق نوشته‌هاى همين بنيامين ، در عهد اتابكان يا دقيق‌تر بگوييم ، در بيست سال اول سدهء هفتم هجرى ، يزد از لحاظ جمعيت ، و وفور نعمت و آبادى ، سومين شهر ايران شمرده شده است .\r\nدرست يك قرن پس از بنيامين ، جهانگرد ونيزى ماركوپولو « 1 » قدم به خاك ايران نهاد . وى در نيمهء دوم سدهء هفتم هجرى ، مطالب جالبى از پاره‌اى نواحى ايران از جمله يزد ، كرمان و هرمز و وضع بازرگانى و رونق بازار تبريز نوشته است . به طورى كه از سفرنامهء او برمىآيد ، در عهد قوبيلاى نيز براى نمايندگان سياسى ارزش بسيارى قايل بودند .\r\nرسم است هنگامى كه مسافرى از راه مىرسد ، چنانچه سفير يا تاجر باشد ، كليهء هزينهء اقامت او ، تا مدتى كه كار سياسى يا تجارى او تمام نشده ، از طرف خان پرداخته مىشود . سرپرستهاى وى ، مجبورند هرشب براى او زنى ببرند . اين زنان حق دريافت وجه و يا هديه از مهمانان ندارند . در عوض خان هم از آنها مالياتى دريافت نمىدارد . « 2 »\r\n\r\nسفرنامهء اودريك\r\n: « 3 » اين مرد چهل و هشت سال بعد از ماركوپولو براى مطالعات مذهبى از ونيز و از راه ارزروم خود را به تبريز و سلطانيه رسانيده است و چند سالى را ( شايد بين سالهاى 725 و 730 ه ) در ديرهاى فرقهء فرانسيسيان به سر برده است . و سپس از راه هرمز و شيراز و\r\n\r\n\r\n","description":"","footnote":"\r\n( 1 ) .  Marcoplo \r\n( 2 ) . سفرنامهء ماركوپولو ، ترجمهء حبيب اللّه صحيحى ، بنگاه ترجمه و نشر كتاب ، تهران 1350 ، ص 129 .\r\n( 3 ) .  Odoric \r\n","page_name":" 550 ","page_number":550},
  {"content":"\r\n\r\nكردستان و بغداد به زادگاه خويش بازگشته است . « 1 »\r\nهجوم مغول به ايران و آغاز جنگهاى صليبى بيش از پيش ، سلاطين و پاپهاى روم را به استقرار مناسبات سياسى با شرق ، علاقه‌مند ساخت . به همين مناسبت در شوراى روحانيون عيسوى در شهر ليون به تاريخ 643 ه ( 1245 م . ) ، رهبران روحانى بر آن شدند كه با تصويب پاپ اينوسان چهارم ، هيئتى به چين و هيئت ديگرى مركب از چهار نفر رهبان عيسوى به ايران گسيل دارند . نمايندگان اعزامى به ايران از مذاكرات خود با بايجو سپهسالار مغولى ايران نتيجه‌اى نگرفتند . و نمايندگان چين نيز نتوانستند نظر شوراى ليون را به چينيان بقبولانند . به اين ترتيب دو هيئت اعزامى از سفر دور و دراز خود نتيجه‌اى به دست نياوردند . « 2 »\r\nلويى نهم پادشاه فرانسه معروف به لويى مقدس ، براى پيروزى لشگريان عيسوى ، جلب حمايت مغولان را ضرورى مىشمرد . به همين مناسبت ويليام روبروكى « 3 » را به حضور منگوقاآن فرستاد . ولى وى با تحمل رنج فراوان نتيجه‌اى نگرفت . در دوران قدرت قوبيلاى قاآن ( 693 - 658 ه ) از بركت امنيت نسبى ، بازار تجارت رونق گرفت ، و دو برادر ونيزى به اتفاق فرزند خود ماركوپولو به خدمت قوبيلاى رسيدند ، و در پكن اقامت گزيدند . عهد قوبيلاى در چين و دوران حكومت امير ارغون ، و نمايندهء خان مغول در ايران را بايد مقدمهء رواج عيسويت در مشرق‌زمين و تبادل سفيران در ميان شرق و غرب دانست . اما فراموش نكنيم كه يكى از مهم‌ترين عوامل مؤثر در برقرارى اين ارتباط ، وجود عيسويان نسطورى در سازمان حكومت امپراتورى مغول بود . پاره‌اى از اين نسطوريان كه مردانى دانشمند يا بزرگان يا پزشگ بودند ، در دستگاه مغولان صاحب‌مقامهاى مهمى گرديدند . و كرارا بر سبيل فرستادهء مخصوص خان ، يا ايلخان مغولى به دربار پادشاهان اروپايى روانه مىشدند . « 4 »\r\n\r\nآمدن ربان سوما « 5 » به ايران\r\n: ربان سوما از نمايندگانى است كه به ايران و اروپا سفر كرده است . فيليپ خوش‌سيما به وى اطمينان داد كه با كمك و همكارى ارغون خان ، بيت المقدس را از چنگ مماليك خواهد رهانيد . و همو در سال 1287 با ادوارد اول ملاقات كرد . اما اين اولين ملاقات ، به عقد پيمانى با انگليس منجر نشد .\r\nدر ميان نامه‌هاى تاريخى اين ايام ، نامه‌اى كه ارغون خان خطاب به فيليپ خوش‌سيما ، و ادوارد اول نوشته ، شايان توجه و قابل نقل است .\r\nسلطان فرانسه ، به نيروى خداى لايزال و تحت توجهات خان اعظم ( قوبيلاى )\r\n\r\n\r\n","description":"","footnote":"\r\n( 1 ) . طاهرى ، ابو القاسم ، پيشين ، ص 33 .\r\n( 2 ) . طاهرى ، ابو القاسم ، همان ، ص 24 .\r\n( 3 ) .  W . Rubruqui \r\n( 4 ) . طاهرى ، ابو القاسم ، همان ، ص 35 .\r\n( 5 ) .  Robban Suma \r\n","page_name":" 551 ","page_number":551},
  {"content":"\r\n\r\nارغون چنين فرمان مىدهد : فرموده‌ايد كه چون لشكريان ايلخان به مبارزه با مصر اقدام كنند ، ما نيز به ايشان خواهيم پيوست . با قبول اين پيام مىگوييم كه با اعتماد به كمك خداوند ، قصد داريم كه در آخرين ماه زمستان ( ژانويهء 1291 م . ) آهنگ حركت كنيم و در حدود پانزدهمين روز اولين ماه فصل بهار ، در برابر دمشق خيمه و خرگاه برپا سازيم . اگر شما به عهد خويش وفا كنيد و لشكريان خود را در موعد مقرر به آن نقطه گسيل داريد ، به خواست خداوند چون ما بيت المقدس را فتح كنيم ، آن را به شما تسليم خواهيم كرد . لكن اگر شما به ميثاق خويش پايدار نباشيد ، حركت لشكريان ما بىثمر خواهد بود . از اين دو راه ، كدامين را اختيار خواهيد فرمود ؟ و اگر ما ندانيم كه چه بايد كرد بر اين كار چه سود مترتب خواهد بود ؟\r\nفيليپ به اين نامه كه در 688 ه نوشته شده بود ، توجهى نكرد . ولى ادوارد اول كه به استقرار مناسبات دوستانه با مغولان دلبستگى داشت ، دو نفر از رجال انگلستان را با عده‌اى به ايران فرستاد . ولى چون ادوارد در همين ايام سرگرم جنگ با اسكاتلند بود ، نتوانست به يارى ارغون برخيزد . و نمايندگان ادوارد قبل از رسيدن به ايران دريافتند كه ارغون درگذشته است . « 1 »\r\n\r\nروابط ايران و چين\r\nبه طورى كه از منابع تاريخى مربوط به عهد شاهرخ و الغ بيك برمىآيد ، در حدود سال 1407 م . ، نمايندگان سياسى و اقتصادى ، مكرر بين دربار چين و ايران در آمدورفت بودند . بار تولد مىنويسد : « . . . به همراه سفراء چين سفير فوق العاده خليل سلطان موسوم به خدايداد نيز با هدايا و تحف بسيار به چين رفت . . . در سال 1408 ميلادى ، همان نمايندگان سال 1395 ميلادى كه به ايران آمده بودند ، به رياست ان . چزى .\r\nدانو به تركستان آمدند . و بعد در سال 1409 ميلادى به هرات رفته و به مناسبت مرگ تيمور به شاهرخ تسليت گفتند . در همان سال نيز به كشور خود مراجعت كردند . تيمور به همراه نمايندگان چين ، سفير خويش را به دربار امپراتور چين فرستاد . و در تاريخ مربوط به حوادث سال 1410 ميلادى در خصوص گذشتن سفراى اعزامى دربار هرات از « بش‌باليق » بحث مىشود .\r\nدر سال 1412 باز ، هيئتى از دربار چين به ايران آمد و مورد استقبال گرم مردم هرات واقع شد . منازل آنان را با قماشهاى ابريشمى و قاليهاى گران‌قيمت زينت دادند . گردش نمايندگان چين مدتى در صفحات غرب طول كشيد ، و در نامهء امپراتور چين ، به شاهرخ و خليل سلطان اندرز داده شد كه باهم متحد باشند .\r\nاين هيئت كه به سرپرستى  Bo . A . ErHiN . Tag  به ماوراء النهر آمده بود ، در سال 1413 به چين مراجعت كرد . به همراه آن هيأت ، نمايندگان به شيراز و هرات و سمرقند و ساير شاهزاده‌نشينها ، به چين رفتند .\r\n\r\n\r\n","description":"","footnote":"\r\n( 1 ) . طاهرى ، ابو القاسم ، همان ، ص 39 - 38 .\r\n","page_name":" 552 ","page_number":552},
  {"content":"\r\n\r\nدر ظرف يك سال هيئتهاى زيادى به دربار چين فرستاده شدند و همهء آنان در سال 1415 ميلادى به كشور خود بازگشتند . و پس از آن هم نمايندگان دربار ايران و ساير نقاط به چين عزيمت كردند . مورخان آن دوره از آمدن نمايندگان دول خارجى بحث نموده‌اند . نمايندگان دربار هرات بار ديگر به چين فرستاده شدند و در سال 1416 ميلادى به محل مأموريت خود رسيدند . در همان سال از دربار امپراتورى چين سفرايى به هرات ، سمرقند انده و اصفهان فرستاده شدند . همهء آنان در سال 1417 به كشور خود بازگشتند . ليكن به عقيدهء حافظ ابرو و عبد الرزاق ، سفراء چين در سال 1417 ميلادى در هرات حضور داشتند . و در 23 ربيع الاول 820 هجرى . . . در هرات به افتخار نمايندگان خارجى ، به ويژه سفراى چين ، مجلس جشن و سرور برگزار گرديد . و در همان مجلس مراسم توديع به عمل آمد .\r\nدر اين ضيافت باشكوه ، شاهزاده الغ بيك نيز كه در 19 ربيع الاول 820 هجرى برابر با روز جمعه هفتم ماه مه 1417 به هرات وارد شده بود ، شركت داشت . با اين هيئت ، باز هم نمايندهء فوق العادهء دربار هرات موسوم به اردشير توواجى و از طرف دربار سمرقند يك سفير ديگر ، به چين حركت نمود . اردشير توواجى در 23 رمضان 822 هجرى برابر با 1419 ميلادى به هرات مراجعت كرد . به همراه سفير فوق العادهء دربار هرات ، يك هيئت حسن‌نيّت ديگر به هرات وارد شد . اين هيئت سفراء چين قبل از رفتن به دربار هرات به سمرقند رفتند و هدايا و تحف زياد به الغ بيك تقديم نمودند . و به فاصلهء يك روز توقف در سمرقند ، به سوى هرات حركت كردند . . .\r\nنمايندگان چين به همراه سفراى دربار هرات و سمرقند ، در دهم صفر 823 هجرى برابر با 1420 ميلادى به دربار چين رفتند . نمايندگان دربار سمرقند از سال 1420 الى 1421 ميلادى در پكن ماندند . آنان در موقع شرفياب شدن به حضور امپراطور چين ، اسب سفيد زيبايى را كه الغ بيگ فرستاده بود ، تقديم نمودند .\r\nغير از نمايندگان مخصوص دربار هرات و سمرقند ، بايسنقر شاه ملك ( فرمانرواى خوارزم ) و سيورغتمش خان ، نيز سفرايى در دربار چين داشتند . خاطرات سفير مخصوص شاهزاده بايسنقر موسوم به غياث الدين نقاش ، در ميان خاطرات ساير نويسندگانى كه در حق چين مطالبى نوشته‌اند ، مفصل‌تر و جالب‌تر است .\r\nدر ربع دوم قرن 15 مسئله اعزام نمايندگان فوق العاده و سفراى مخصوص ، كمى از حدت و شدت اولى افتاد . مورخين چين ، اين موضوع را ناشى از تحولات سياسى تغيير خطمشى ديپلماسى آن زمان امپراتوران ، مىدانند . امپراتور چين در نامه‌اى كه در سال 1432 م . برابر با 835 ه به دربار هرات فرستاد ، از شاهرخ ضمن گله‌گزارى از آشوبها و انقلابات آسياى مركزى به ويژه قسمتهاى سرحدى چين ، جدا « خواست كه به اين ناراحتيها خاتمه داده شود . اين نامه توسط « هادم - لىگويل » تقديم حضور شد . در سال 1427 م ، برابر 830 هجرى ، امپراتور چين از شاهرخ تقاضا كرده بود كه از بازرگانان چين حمايت كند . . . متن نامه‌اى كه در سال 1445 ميلادى\r\n\r\n","description":"","footnote":"","page_name":" 553 ","page_number":553},
  {"content":"\r\n\r\nامپراتور چين به عنوان الغ بيك فرستاد ، در تاريخ عمومى چين موجود است . مصنوعات چينيان از قرن 15 به خارج صادر گرديد . مخصوصا ظروف چينى از وهلهء اول شهرت يافت . الغ بيك يكى از كاخهاى زيباى خود را . . . با مصنوعات چينى مزين كرده بود . الغ بيك در زمستان سال 1421 م . در بخارا سفراء ويژهء تبت را به حضور پذيرفت . ولى از هدفهاى آن هيأت و نحوهء پذيرايى اطلاعات كافى موجود نيست . » « 1 »\r\n\r\nروابط سياسى بين اوزون حسن و جمهورى ونيز\r\nجوزافا باربارو در سفرنامهء خود مىنويسد : در طى جنگهايى كه ميان عاليجناب سينيورا « 2 » و سلطان عثمانى در 1471 م . ( 876 ه ) درگرفت ، مرا كه به سير و سفر در ميان بربرها خو گرفته بودم ، همراه سفير حسن بيك ( اوزن حسن ) پادشاه ايران به آن سامان روانه كردند . سفير حسن بيك به ونيز آمده بود تا جمهورى ونيز را به ادامهء جنگ با سلطان عثمانى برانگيزد .\r\nما از ونيز ، با دو كشتى روبه‌راه نهاديم . و دو كشتى بزرگ ديگر به دنبال مىآمد و پر از سپاهى و مهمات جنگى بود . و اينها غير از تحف و هدايايى بود كه عاليجناب سينيورا براى حسن بيك توسط ما فرستاده بود . . . هدايا عبارت بود از چند توپ و ابزار بمباران و تفنگ و باروت و گلوله و ديگر سلاحهاى مختلف به ارزش سه هزار دوكات .\r\nسربازان ، مسلح به كمان شاخى و تفنگ بودند . دويست تن زير فرمان سه سرهنگ و يك فرمانده به نام طوماس كه ده تن را براى هرواحد برگزيده و مجهز كرده بود ، قرار داشتند . تحف و هدايا عبارت بود از ظروف مسين به ارزش سه هزار دوكات ، پارچه‌هاى زربفت به ارزش دو هزار و پانصد دوكات ، پارچه‌هاى سرخ و ديگر پارچه‌هاى پشمى به ارزش دو هزار دوكات . . . » « 3 »\r\nدر جزيرهء قبرس ، نمايندهء و سفير اوزون حسن دربارهء وضع راهها و اشكالاتى كه در راه وصول به مقصد داشتند ، تبادل نظر كردند . و سرانجام پس از تحمل خطرات و مشكلات فراوان به تبريز رسيدند . « در 31 مه ، شاه بامدادان كس به دنبال او ( يعنى بطريق انطاكيه ) و ما فرستاد و به همه ما بار داد . بطريق سه جامهء زربفت و سه جامه از مخمل ارغوانى و سه جامه از مخمل بنفش همراه آورده بود كه به شاه تقديم كرد . شاه ما را به خيمهء خود خواند و از سفير خواست كه غرض از رسالت خود را معروض دارد و بطريق گفت كه او فرستادهء دوك بورگونى است . و به نام او پيشنهادهاى مهم تقديم نمود . سفير خطابه‌اى مفصل ايراد كرد كه به ظاهر چندان تأثيرى در شاه ننمود . و تكرار آن در اينجا لازم نيست . ناهار را با اعليحضرت خورديم و وى بسيار چيزها از سفير پرسيد و پاسخ شنيد . و پس از آن به چادرهاى خود بازگشتيم . در 2 ژوئن 1475 به تبريز وارد شديم و منزلى در اختيارمان نهادند و در هشتم ماه ماو بطريق نامبرده به دربار احضار شديم .\r\n\r\n\r\n","description":"","footnote":"\r\n( 1 ) . الغ بيگ و دوران او ، تأليف بار تولد ، ترجمهء احمدىپور ، از ص 183 به بعد .\r\n( 2 ) .  Signioria \r\n( 3 ) . سفرنامهء ونيزيان در ايران ، ترجمهء منوچهر اميرى ، ص 48 .\r\n","page_name":" 554 ","page_number":554},
  {"content":"\r\n\r\nو پيش از اين چهار بار شاه به من گفته بود كه بايد به كشور فرانكها بازگردم . و عاليجناب جوزافا باربارو نزد او بماند . اما من پيوسته به اين كار اعتراض كرده بودم و هرگز گمان نمىبردم كه وى بار ديگر در اين باره سخن گويد . هنگامى كه در پيشگاه شاه حاضر شديم ، اعليحضرت به طريق فرمود : تو نزد مخدوم خود بازگرد ، و وى را آگاه كن كه من برآنم كه به عهد خود وفا كنم و با تركان عثمانى بجنگم . و به زودى چنين خواهم كرد . و سپس شمه‌اى در اين معنى گفت . آنگاه روى به من كرد و گفت تو نيز با اين كشيش نزد سرور خود بازگرد ، و مىگويى كه من نيز در آستانهء جنگ با عثمانيان ايستاده‌ام و آنان نيز نبرد مىجويند . من سفيرى بهتر و كاردان‌تر از تو نتوانم فرستاد . تو در اصفهان به سر برده و با من بدينجا بازگشته‌اى و هرچه بايد ببينى ، ديده‌اى و مىتوانى به مخدوم خود و همهء بزرگان عالم مسيحيت حقيقت را گزارش‌دهى . » وقتى اين را شنيدم ، سخت آزرده‌خاطر شدم و در پاسخ گفتم كه اين كار از من برنمىآيد و دليل و برهان آوردم . سپس شاه با نگاهى غضب‌آلود گفت « من مىخواهم و به تو فرمان مىدهم كه به روى . و مضمون اين امر را در نامه‌اى به مخدومت خواهم نوشت . » آن‌گاه از بطريق و جوزافا باربارو خواهش كردم كه آنچه در اين باره مىانديشند بر زبان آرند . هر دو گفتند چاره جز فرمانبردارى نداريم . پس به پاس عقيدهء ايشان و ارادهء شاه پاسخ دادم : خدايگانا اگرچه از اين كار بيزارم ، اما چون خشنوديت در آن نهفته است ، هرچه فرمان دهى مىپذيرم . و هرجا كه بروم از قدرت عظيم اعليحضرت و حسن نيتش سخن خواهم گفت تا شاهزادگان مسيحى خشنود شوند . چنين مىنمود كه شاه از پاسخ من خشنود است و از روى عنايت جوابى كوتاه و مهرآميز داد . « ملكم مىنويسد ازدواج اوزون حسن با يك شاهزاده خانم ونيزى ، به تحكيم مناسبات دو كشور كمك كرد . ونيزيها چشم اميد به طبع سركش و جاه‌طلب اوزون حسن دوخته بودند . و در همان ايامى كه عثمانيها در مقام عقد پيمان دوستى با جمهورى ونيز بودند و مجلس شيوخ با چنين مشكلى روبرو بودند ، چهار تن از سفيران اوزون حسن به ونيز آمدند تا پيمانى عليه تركان و بر ضد سلطان مصر ببندند مشروط بر آن‌كه ونيزيها با نيروى دريايى خود بر هردو كشور عثمانى و مصر حمله برند . ونيزيها صميمانه و با جان و دل پذيرفتند . و پس از مشورت ، « كاترينوزنو » را انتخاب كردند . و او با خشنودى ، مسافرت به ايران را بر عهده گرفت . و در 14 ژوئن سال 1471 به دربار اوزون حسن فرستاده شد .\r\nمأموريتش آن بود كه پيشنهاد كند كه ما حاضريم يكصد كشتى مسلح كوتاه و بسيارى كشتيهاى بزرگ و كوچك ديگر را مسلح كنيم . و با آنها به امپراتورى عثمانى از راه دريا حمله بريم . مشروط بر آن‌كه او نيز از راه خشكى با همهء نيروهاى خود به تركان بتازد . كاترينوزنو با اين مأموريت از ونيز خارج شد و با زحمت زياد به ايران رسيد و با احترام فراوان پذيرايى شد و با زحمت زياد موفق گرديد با دسپينا خاتون به نام جمهورى ونيز ملاقات كند . اين بانو نيز قول همه گونه مساعدت به سفير ونيز داد . سرانجام اوزون حسن تحت تاثير اين تبليغات و آمد و رفتها ، به فرمانرواى گرجستان نوشت كه جنگ را با تركان آغاز كند . اما بهار سپرى شد و خبرى از تداركات\r\n\r\n","description":"","footnote":"","page_name":" 555 ","page_number":555},
  {"content":"\r\n\r\nجنگى ونيز نشد . شاه رفته‌رفته نوميد شد . ولى ونيزيها با اعزام پيك ، قول وفادارى مىدادند و در 16 ژانويه جوزافا باربارو را به عنوان سفير با شش توپ دژگشاى بزرگ و تفنگهاى فتيله‌اى و تفنگهاى جنگى ، به تعداد كثير و باروت و ديگر مهمات و شش توپچى و يكصد تفنگچى و ديگر سربازانى كه در به كار بردن توپ مهارت داشتند و يك دريا سالار ، و با نيروى دريايى عظيم به ايران گسيل داشت .\r\nبالاخره جنگ ايران و عثمانى آغاز شد و در جبهه‌هاى مختلف پيروزى نصيب ايرانيان گرديد . ولى در آخرين نبرد كه در سال 1473 به وقوع پيوست ، ده هزار تن از ايرانيان و چهارده هزار تن از تركان ، به خاك هلاك افتادند و تركان عثمانى فاتح شدند . » « 1 »\r\n\r\nروابط سياسى با هند\r\n« با افزايش قدرت دودمان آق‌قويونلوها ( - سپيد گوسفندان ) و بلندآوازه شدن نام و اعتبار امير حسن بيگ ( - اوزون حسن ) ، فرستادگان پادشاهان و فرمانروايان كشورهاى مختلف با هدايايى بسيار ، متوجه دربار پادشاه بايندرى گرديدند .\r\nشرحى كه جوزافا باربارو ، در پيرامون شكوه و حشمت دربار و دارايى ، و به ويژه جواهر خزانهء شاهى در سفرنامه‌اش نگاشته است ، بسيار جالب و دلنشين است . . . در ميان هديه‌هايى كه سفيران هند عرضه مىدارند ، سخن از جانور درنده‌اى به ميان مىآيد ، نظير ببر و شير . در ميان هديه‌ها فيل تنومندى در برابر پادشاه با اشارهء فيلبان در يك چشم بر هم نهادن درخت بزرگى را از جاى برمىكند . همچنين زرافه‌اى به حضور پادشاه تقديم مىشود . . . باربارو دربارهء جواهرات شاهى ، چنين مىنويسد : « . . . آن‌گاه پادشاه سه پارچه الماس ناتراشيده به من نشان داد كه يكى از آنها وزنش به سى قيراط مىرسيد . . . و دو پارچهء ديگر كه يكى ده قيراط و ديگرى سيزده قيراط وزن داشت . و سپس از من پرسيد كه آيا در كشور ونيز چنين جواهراتى پيدا مىشود . پاسخ دادم خير . به مجردى كه اين سخن را شنيد ، مشتى مرواريد برداشت كه بر روى هم چهل رشته بود . و در هررشته‌اى سى دانه مرواريد ديده مىشد . نيمى از آنها غلطان بود . . . آن‌گاه به اشاره‌اش در كاسه‌اى سيمين نزديك به 60 دانه مرواريد ريختند كه همهء آنها ناسفته و بسيار خوشرنگ بود . . .\r\nآن‌گاه گفت مىتواند يك بار اسب از اين مرواريدها نشانم بدهد . »\r\nاز نوشته‌هاى باربارو و كنتارينى به خوبى پيداست كه اوزون حسن به فرستادگان جمهورى ونيز توجه خاصى داشت . هميشه هرجا پادشاه حركت مىكرد ، آنان نيز مانند نزديكان و سرداران و درباريان ملتزم ركاب بودند ، و مكرر در خلوت به بارگاه فراخوانده مىشدند و از هردرى سخن به ميان مىآمد . اوزون حسن به ويژه علاقه‌مند بود اطلاعاتى در پيرامون جغرافياى ونيز و وضع اروپا و شيوهء كشوردارى پادشاهان اروپايى به دست آورد ، همچنين ونيزيها ، علاقهء او را به علوم و فنون گوناگون تاييد كرده‌اند . . . » « 2 » چنان‌كه گفتيم ، در دوران زمامدارى تيمور ، سفير اسپانيا به نام\r\n\r\n\r\n","description":"","footnote":"\r\n( 1 ) . همان ، ص 29 - 215 .\r\n( 2 ) . طاهرى ، ابو القاسم ، پيشين ، ص 82 به بعد .\r\n","page_name":" 556 ","page_number":556},
  {"content":"\r\n\r\nكلاويخو سفرى به ايران كرد ، و در حدود سال 1404 م . ، با همراهان خود از طريق طرابوزان ، خوى و تبريز ، متوجه سلطانيه ، رى ، جاجرم و بلخ شد و تا دورترين نقاط شمال ايران عهد تيمورى ، سفر كرد . و در بهار سال 1406 م ( 809 ه ) به اسپانيا مراجعت نمود .\r\nنوشته‌هاى اين سياح و سفير اسپانيولى چنان كه قبلا گفتيم هرچند از لحاظ جغرافيايى زياد دقيق نيست ، ولى نوشته‌هايش از لحاظ تشريح اوضاع اجتماعى عصر تيمورى بسيار جالب و خواندنى است .\r\nپس از مرگ تيمور در عهد فرزندان او و دودمان آق‌قويونلو و قراقويونلو ، رشتهء ارتباط با عيسويان يكباره قطع نشد . ولى در عهد اوزون حسن ، روابط سياسى با غرب مخصوصا با جمهورى ونيز وسعت گرفت . چه در اين ايام نفوذ سياسى عثمانيها در غرب رو به فزونى بود . و جزيرهء يوبيا « 1 » واقع در مجمع الجزاير يونان مورد هجوم لشكريان عثمانى قرار گرفته بود ونيزيان با اعزام كووينى « 2 » و باربارو « 3 » و كاترينوزنو « 4 » سعى كردند حمايت ايران را به سوى خود جلب كنند .\r\n\r\nتوجه بازرگانان انگليسى به ايران « 5 »\r\n« از مرگ كلاويخو ( حدود سال 1406 م . ) تا ظهور آنتونى جنكين سون كه براى نخستين بار به فكر ايجاد روابط بازرگانى با ايران افتاد ( سال 1557 م . ) يعنى در عرض 150 سال كوششهاى زيادى از طرف كشورهاى اروپايى براى ريختن شالودهء مناسبات سياسى و اقتصادى با خاور زمين ، و به ويژه كشور ايران به عمل آمد . در اثناى اين صد و پنجاه سال تدريجا وضع بازرگانى جهان دچار تحول گرديد . و همين دگرگونى سبب علاقهء بازرگانان انگليسى به داير كردن رابطهء بازرگانى با مشرق‌زمين و منجر به رقابت شديدى با پرتغاليان شد .\r\nدر اين تاريخ ، يعنى نيمهء دوم سدهء شانزدهم ميلادى ، كشورهاى اروپايى ، پس از دو قرن جنگهاى صليبى و مبارزه با مسلمين فرسوده شده و در پى طرقى بودند تا مناسبات خود را با دولتهاى مسلمان خاورزمين بهبود بخشند ، تا از اين راه حركت جهانگردان اروپايى و دعاة مسيحى و آمدورفت بازرگانان به سهولت امكان‌پذير شود . و سوداگران اروپايى از راه زمين و دريا بتوانند در پناه امنيت و آرامش به فعاليتهاى اقتصادى مشغول شوند . تا پاى سلطان محمد فاتح به خاك اروپا نرسيده بود ، ناوگان جنوآ ، ونيز وپيزا در درياى مديترانه و درياى سياه رفت و آمد مىكردند . اما فتح قسطنطنيه به اين وضع پايان داد و مقدمات چيرگى و تسلط كشورهايى چون اسپانيا و فرانسه ، پرتغال و هلند و انگلستان را در عرصهء درياها فراهم آورد . كشف راه جديد هندوستان و گذشتن از دماغهء اميدنيك ، به تمامى ملتهاى اروپايى نشان داد كه تفوق سياسى و اقتصادى از اين پس با كشورى است كه توانايى ساختن و ادارهء ناوهاى بزرگ و مجهز و\r\n\r\n\r\n","description":"","footnote":"\r\n( 1 ) .  Euboea \r\n( 2 ) .  Quivini \r\n( 3 ) .  Barbaro \r\n( 4 ) .  Caterino Zono \r\n( 5 ) . تلخيص از طاهرى ، ابو القاسم ، پيشين ، ص 42 به بعد .\r\n","page_name":" 557 ","page_number":557},
  {"content":"\r\n\r\nاقيانوس‌پيما را داشته باشد .\r\nدر اين ايام ، كمابيش اصول فئوداليسم در اروپا متزلزل شده بود و نهضت شهريگرى و بورژوازى در غرب رو به وسعت مىنهاد . راههاى ارتباطى اصلاح و تعمير مىشد . و با رشد سريع صنايع دستى و پيشرفت فرهنگ عمومى ، رنسانس يا تجديد حيات علمى و فكرى آغاز شده بود . در چنين شرايطى اروپاييان كه از جنگهاى داخلى و زدوخوردهاى مذهبى دويست ساله به جان آمده بودند ، در راه تأمين سعادت فردى و اجتماعى خويش كوشيدند . انگليسيها كه قبل از ديگران در رشتهء صنايع دستى و قماش پيشرفت كرده بودند ، به واسطهء پناهنده شدن اقليت پرتستان فرانسه به آن سرزمين ، بيش از پيش در صنعت پارچه‌بافى توفيق يافتند .\r\nآمدن آنتونى جنكين‌سون به عثمانى و ايران كه از پيش‌گامان تجارت با شرق محسوب مىشود ، براى هموار كردن راه تجارت بود . وى با پافشارى و مقاومت ، موفق شد از سلطان سليمان اجازه بگيرد كه با كشتيهاى خويش بدون پرداخت عوارض به بنادر عثمانى كالا وارد كند .\r\nاين مرد در پرتو كاردانى ، از طرف گروه بازرگانان انگليسى يا شركت مسكوى « 1 » به سمت فرمانده كل ناوگان بازرگانى منصوب شد . وى در اين سفر كه تا سال 1558 به طول انجاميد ، با تزار روسيه ايوان مخوف ملاقات كرد و با وى شام خورد ، و پس از گفتگوهاى لازم ، راه ايران را پيش گرفت . ولى به علت آشفتگى اوضاع داخلى ايران ، ناچار به انگلستان برگشت .\r\nسه سال بعد يعنى در سال 1561 م . ، با دو نامه از طرف ملكه اليزابت اول ، يكى خطاب به تزار و ديگرى خطاب به شاه طهماسب مامور گرديد كه راه تجارت با ايران را بگشايد . در ايران جنكين‌سون پس از چند ماهى سفر ، به خدمت عبد إله خان امير شيروان ، به قزوين رسيد . در اين هنگام طهماسب با سلطان سليمان بر سر استرداد فرزند سلطان عثمانى « با يزيد » كه به همراهى جمعى از لشكريان خويش به ايران پناهنده گرديده بود ، چانه مىزد .\r\nبا وجود مشكلات فراوان ، جنكين‌سون به حضور شاه طهماسب راه يافت و ما شرح ملاقات و و گفتگوى او را با شاه ايران ، ضمن تاريخ عهد شاه طهماسب بيان كرديم . با وجود رفتار ناهنجار شاه طهماسب ، با نمايندهء بازرگانى انگليس ، تلاش آنان در اين راه قطع نشد . و بالاخره كارگزاران شركت مسكوى به موجب فرمانى اجازه گرفتند بدون دادن باج يا عوارض ، كالاهاى خود را به خاك ايران وارد ، و ابريشم خام را به كشور خود صادر كنند . ولى تلاش اين دسته و هيئتهاى ونيزى ، كه به اين منظور به ايران آمدند ، در اثر رقابت دلالان عثمانى و ارمنى و ونيزى به نتيجهء مطلوب نرسيد . سرانجام آرمان جنكين‌سون و الكاك تا صد و شصت سالى پس از اين تاريخ تحقق نيافت . و تاريخ تجارت ابريشم از راه بحر خزر از عهد جان التون « 2 » و جوناس هنوى « 3 » آغاز مىشود كه هردو در دوران پرآشوب زمامدارى نادر شاه به ايران سفر كردند .\r\n\r\n\r\n","description":"","footnote":"\r\n( 1 ) .  Muscouvy Co \r\n( 2 ) .  John Elton \r\n( 3 ) .  Jonas Hanway \r\n","page_name":" 558 ","page_number":558},
  {"content":"\r\n\r\n\r\nتوجه بازرگانان انگليسى به خليج‌فارس « 1 »\r\nبازرگانان انگليسى همين‌كه از راه بازرگانى شمال ايران ، مايوس شدند ، بر آن شدند كه از طريق حلب ، ترابلس و شام ، خود را به خليج‌فارس برسانند . در سال 1581 نيوبرى « 2 » و فيچ با تحمل زحمات خود را به هرمز رسانيدند . ولى پرتغاليها كه در آن هنگام تجارت خليج‌فارس را در دست داشتند ، وى را دستگير و زندانى كردند . فيچ پس از رهايى از زندان و مراجعت به لندن ، شرحى از ماجراى سفر خود نوشت و فكر بازرگانان انگليسى را به ايجاد شركت هند شرقى متوجه ساخت .\r\nشاه‌عباس بر خلاف شاه طهماسب مردى غير متعصب و تاجرپيشه ، و سياستمدارى عاقل بود .\r\nوى نه تنها جلوى هجوم عثمانيها را به خاك ايران گرفت ، بلكه از سياست تجاوزكارانهء عثمانيها در خاك اروپا نيز جلوگيرى نمود . و اين جريان بيش از پيش توجه زمامداران كشورهاى غرب را معطوف به ايران نمود . در سال 1598 م . نخستين هيئت ، به سفارت برادران شرلى ( آنتونى و رابرت ) كه مردمى جهانگرد و حادثه‌جو بودند ، از انگلستان به ايران آمدند ، و در وين به وسيلهء يكى از بازرگانان ايران به احوال مردم ايران و رفتار محبت‌آميز شاه عباس با خارجيان آشنا شدند .\r\nو با تحمل مشقات فراوان به قزوين قدم نهادند . و پس از پذيرايى شايانى كه از آنان به عمل آمد ، به حضور شاه رسيدند و به سلطان ايران گفتند از آن‌رو ، رنج سفر را بر خود هموار كرده‌اند تا در ركاب سلطان با دشمنان ايران بجنگند . شاه هداياى آنان را پذيرفت و دو برادر و همراهان ايشان را با تقديم هداياى گرانبها شادمان ساخت . و در مقابل اين محبتها ، برادران شرلى كه در مسائل جنگى تجربه‌هاى فراوان داشتند ، به تدارك و تجهيز لشكريان شاه كمر بستند و سربازان ايرانى را به پيروى از روش اروپاييان به سه صنف پياده ، سوار و توپخانه تقسيم كردند . و به اين ترتيب ارتش ايران از لحاظ توپخانه با تركان برابر شد . شاه عباس براى آن‌كه مراتب اعتماد و حق‌شناسى خود را نشان دهد ، به موجب فرمانى آنتونى شرلى را به سفارت ، مأمور دربارهاى اروپا كرد تا از اين راه آنان را در جنگ با عثمانيها با خود متحد سازد . آنتونى پس از دريافت اين فرمان ، برادر خود را در ايران گذاشت . ولى آنتونى به شرحى كه در ضمن تاريخ عهد صفويه نوشتيم ، از سفارت خود نتيجهء مطلوب نگرفت و در خاك اسپانيا جان سپرد . در سال 1608 م . ( 1017 ه ) شاه عباس رابرت شرلى را براى اجراى نقشه‌هاى اقتصادى و نظامى خود روانهء غرب كرد . وى پس از مسافرت به لهستان ، آلمان و ايتاليا ، راه انگلستان پيش گرفت . جيمز اول مقدم او را گرامى داشت و نامهء محبت‌آميز شاه عباس را دريافت كرد . شاه ايران در اين نامه تسهيلات فراوانى براى بازرگانان انگليسى در نظر گرفته و آنان را از پرداخت هرگونه باجى معاف كرده بود . با اين حال در اثر كارشكنى بعضى از بازرگانان انگليسى ، رابرت جز تبادل پيامهاى محبت‌آميز ارمغان ديگرى با خود به ايران نياورد .\r\n\r\n\r\n","description":"","footnote":"\r\n( 1 ) . طاهرى ، ابو القاسم ، همان ، ص 47 به بعد .\r\n( 2 ) .  Newbery \r\n","page_name":" 559 ","page_number":559},
  {"content":"\r\n\r\n\r\nآغاز نفوذ شركت هند شرقى در ايران « 1 »\r\nپس از آن‌كه شركت هند شرقى در بندر سورت هندوستان مستقر گرديد ، مقدمات نفوذ استعمارى انگليسيها در آن سرزمين فراهم شد . در حدود سال 1032 ه ( 1614 م . ) كالاهاى انگليسى وارد ايران گرديد .\r\nكسى كه در راه استقرار مناسبات اقتصادى بين ايران و انگليس سعى فراوان كرد ، جوان دليرى بود بنام استيل « 2 » كه قبلا به ايران سفر كرده بود و از خصوصيات اجتماعى و اقصادى ايران با خدمتگزاران شركت هند شرقى سخن گفته بود ، و نظر به اطلاعاتى كه از اوضاع ايران داشت ، از طرف شركت ، مأمور گرديد كه به اتفاق يكى از هموطنان خود به دربار شاه عباس برود و از او فرمانى براى دادوستد و فروش انواع قماش و ماهوت و فاستونى انگليسى بگيرد . اين دو نفر انگليسى با پايمردى و وساطت رابرت شرلى ، از شاه عباس دستخطى گرفتند كه هرموقع كشتيهاى سوداگران و رعاياى پادشاه انگليس به بنادر ايران وارد شوند ، در حق ايشان مساعدت كنند . به اين ترتيب نخستين كشتى انگليس در بندر جاسك لنگر انداخت و انگليسيها موفق شدند در اصفهان و شيراز ، دفتر تأسيس نمايندگان بازرگانى خود را براى بازاريابى به آنجا گسيل دارند .\r\n\r\nروابط ايران و آلمان\r\nدر نخستين سالهاى پادشاهى شاه طهماسب ، شارل پنجم در اوج اقتدار خويش به هابسبورك ، اطريش و هلند و چند منطقهء ديگر فرمان مىراند .\r\nدر همان ايامى كه شاه اسماعيل بنيان حكومت خويش را استوار مىكرد ، شارل پنجم براى جلوگيرى از پيش‌روى لشكريان عثمانى ، دست دوستى به سوى ايران دراز كرد . در اوت 1525 م . ، شارل پنجم نامه‌اى به شاه اسماعيل نوشت در حالى كه در آن تاريخ يك سال از مرگ اسماعيل گذشته و شاه طهماسب بر اريكهء سلطنت نشسته بود ، جالب توجه است كه در نامهء فوريهء 1529 نيز ، باز مخاطب شارل پنجم ، شاه اسماعيل است . در پايان اين نامه مىگويد : « مقصود ما سعادت افراد بشر و آزادى مردم عالم است . » و در پايان يادآور مىشود كه « اگر در عالم دوستى ، خدمتى از دست وى برآيد كه شايستهء مقام ارجمند و والاى پادشاه نامور ايران باشد ، هرگز مضايقه نخواهد كرد و از درگاه خداوند متعال درازى عمر شاه اسماعيل را مىخواهد . » « 3 »\r\n\r\nدالساندرى سفير ونيزى\r\n: دالساندرى كه در حدود هشت سال پس از جنكين‌سون در 1517 م . به كمك حيدر ميرزا به حضور طهماسب در قزوين باريافت ، مانند جنكين‌سون مراتب محافظه‌كارى و بزدلى و بىكفايتى شاه را تأييد مىكند و مىنويسد « بزرگترين سرگرمى وى عشق به زنان و زراندوزى است . و گاه دربارهء كشوردارى ، از آنان نظر مىخواهد . هرچند اين شاه طبعى\r\n\r\n\r\n","description":"","footnote":"\r\n( 1 ) . تلخيص از همان ، از ص 51 به بعد .\r\n( 2 ) .  Steel \r\n( 3 ) . همان ، ص 184 به بعد .\r\n","page_name":" 560 ","page_number":560},
  {"content":"\r\n\r\nلئيم دارد ، نسبت به زنهايش گشاده‌دست است . گاه به زنها اجازه مىدهد كه از كاخ شاهى خارج شوند . من خود ديدم مادر سلطان مصطفى ميرزا ، كه نقاب سياهى چهره‌اش را پنهان داشته بود ، بيرون آمد و مثل مردان بر روى زين نشست . و چهار تن غلام و شش تن ركابدار پياده در اطراف اسبش روان گرديد . » « 1 »\r\n\r\nتلاش پاپ براى اتحاد با محمد خدابنده\r\n: با وجود وضع آشفته‌اى كه ايران در اين ايام داشت ، سران غرب مخصوصا پاپ اعظم ، به كمك ايران براى جنگ با عثمانيها ، اهميت فراوان قايل بودند . پاپ گرگوريوس سيزدهم كه در اوايل ماه ژوئن 1579 م ( 987 ه ) طى نامه‌اى كه به گراندوك مسكوى فرستاد ، وى را از جريان رويدادهاى سياسى ايران و اهميت رسانيدن كمك به محمد خدابنده ، آگاه گردانيد . . . پاپ گرگوريوس سيزدهم طى پيام رمزى كه به كاردينال لهستان فرستاد ، دربارهء اهميت جلب كمك ايران براى جنگ با عثمانىها سخن رانده ، و اعلام كرده است كه « در صورت لزوم ، حاضر است به ايران كمك مادى كند . و اگر ايران آغاز حمله كند ، آنها از راه زمين و دريا ، عثمانيها را ناراحت كنند . و اگر شاه ايران حاضر به چنين حمله‌اى نباشد ، بايد او را متعهد ساخت كه به مجردى كه لشكريان عثمانى بر خاك عيسويان اروپا هجوم برند ، وى نيز بىدرنگ از طرف مرزهاى خود با آنها جنگ آغازد . » « 2 » چنان كه مىدانيم از قرن شانزدهم و هفدهم ميلادى به بعد ، در نتيجهء رشد صنعت و تجارت ، ايجاد راههاى ارتباطى در خشكى و دريا ، و پايان جنگهاى مذهبى ، ملل غرب به زندگى مادى روى آوردند ، و مسافرتهاى گوناگونى از طرف بازرگانان و نمايندگان سياسى و اقتصادى كشورهاى اروپائى به ايران آغاز گرديد . به همين علت ؛ راجع به تاريخ مناسبات ايران با غرب از دورهء صفويه به بعد مدارك و اسناد بسيارى در دست داريم . ناگفته نگذاريم كه در ميان همسايگان ايران ، كشور پهناور هندوستان از ديرباز كشورى صلح‌دوست و بىآزار بود . و همواره با ايران روابط دوستانه داشته است . از ميان همسايگان ما ، تنها دولت عثمانى در قرن شانزده و هفده مكرر در نتيجهء سياست توسعه‌طلبى ، با ايران دست و پنجه نرم كرده است . و زمانى با پيروزى و گاهى با شكست روبرو شده است . ولى از قرن هفده و هجده به بعد ، مردم ايران با شوم‌ترين دسايس سياسى استعمارگران روبرو گرديدند . و ما شرح تجاوزات و زورگوييهاى روسيهء تزارى و مظالم امپرياليسم انگلستان را در تاريخ سياسى ايران ، مخصوصا پس از تأسيس كمپانى هند شرقى و نفوذ سرمايه‌داران در كشور زرخيز هند ، قبلا يادآور شديم .\r\nروابط ايران و اروپا از عهد صفويه به بعد به علل اقتصادى و سياسى رو به توسعه نهاد . استاد مينورسكى راجع به اين مناسبات ، تحقيقات ارزنده‌اى كرده است كه نخست به ذكر آن مىپردازيم .\r\n\r\nمنشى الممالك\r\n: مينورسكى ضمن بحث در پيرامون سازمان ادارى حكومت صفوى ،\r\n\r\n\r\n","description":"","footnote":"\r\n( 1 ) . همان ، ص 188 .\r\n( 2 ) . همان ، ص 271 .\r\n","page_name":" 561 ","page_number":561},
  {"content":"\r\n\r\nمىگويد : « لقب منشى الممالك به زمان سلطنت ايلخانان مغول مىرسد . بهترين ترجمهء اين لقب همانا وزير امور خارجه است . » البته در صورتى كه مجلس‌نويس را كه حق بيشترى براى چنين عنوانى دارد از نظر دور داريم ، منشى الممالك ، در صدر كاركنان ابواب جمعى قسمتى از تشكيلات ادارى صفوى ، كه تعداد آنان بسيار بوده ، و در كارهاى كثير ، از قبيل توقيع تيول و نوشتن عبارت مخصوص ادارى به سرخى يا به آب‌طلا و نهادن دستينه و وصول و گردآورى وجوهات رسيدگى مىكردند ، قرار داشت .\r\nشاردن از شش منشى و مهردار مملكتى واجد اهميت ، نام مىبرد :\r\n1 . منشى الممالك كه وظيفهء وى عبارت است از تهيه و ارسال اسناد و مدارك مربوط به امور مملكتى به طور عموم ، و ولايات بالاخص كه با مهر عالى ممهور گشته باشد .\r\n2 . رقم‌نويس كه با فرامين شاه در خصوص امور ادارى ديوان سروكار دارد .\r\n3 . حكم‌نويس كه اسناد و مداركى را كه قرا راست به مهر شرف نفاذ ديوان يا خاصه ممهور گردد ، در يد اختيار دارد .\r\n4 و 5 و 6 . مهرداران كه ظاهرا در فصول 24 و 25 و 26 تذكرة الملوك از آنان ذكرى رفته است ، با آن‌كه بين دو متن سفرنامهء شاردن و تذكرة الملوك توازن و تشابه بسيار وجود دارد ، باز مطالب تذكرة الملوك به طور دقيق با مطالب سفرنامهء شاردن يكسان نيست « 1 » شكى نيست كه منشى الممالك مقامى با اهميت و ذىنفوذ بود . زيرا در شوراى سلطنت عضو محرم راز به شمار مىرفت . و ابواب‌جمعى بسيار داشت . و حداقل قسمتى از مكاتبات شاه تحت تصدى و مسئوليت او بود . اما تعيين حدود مشخص بين وظايف او و واقعه‌نويس ، كار آسانى نيست .\r\nشايد در نوع نامه‌ها و مكاتيبى كه به هريك از دو مقام مزبور احاله مىگرديد ، تفاوت و اختلافى بوده است . طغرا با آب‌طلا و سرخى توسط منشى الممالك رقم كشيده مىشد و بايستى ذيل آن عبارتى نظير حكم جهان‌مطاع و غيره كه از تذكرة الملوك آمده است نوشته شود . . . مقصود از اصطلاح خط طغرا ، ممكن است عباراتى داير بر نعت خدا و حضرت على ( ع ) و ائمهء اطهار باشد كه بر سرلوحهء فرمان مىنوشتند .\r\nمهردار مهر همايون ، چنان كه شاردن توصيف مىكند : « 2 » فى الواقع مسئول نگهدارى مهر همايون كه معمولا به دست مادر شاه سپرده مىشد ، نبود . در روزهاى آدينه اسنادى كه به مهر وزيران رسيده بود ، به در حرم ارسال مىگشت و آنجا جعبهء محتوى مهر همايون آورده مىشد . و پس از آن‌كه اسناد و مدارك جهت شاه قرائت مىگرديد ، مهردار ، محل معهود و مناسبى را بر روى فرمان مزبورتر ، و مهر را تقديم شاه مىكرد تا وى آن را بر آن محل بگذارد ، مهردار مزبور با آنكه داراى حقوق و مزاياى مالى بسيار بود گويا وظيفه و مسئوليت خطيرى نداشت اما شايد\r\n\r\n\r\n","description":"","footnote":"\r\n( 1 ) . براى كسب اطلاعات بيشتر در خصوص مهرداران ، ر . ك . سازمان ادارى حكومت صفوى ، پيشين ، ج 6 ، ضميمه .\r\n( 2 ) . سياحتنامهء شاردن ، پيشين ، ج 5 ، ص 453 .\r\n","page_name":" 562 ","page_number":562},
  {"content":"\r\n\r\nوظيفه‌يى نظير « وزير مشاور » داشته است .\r\n. . . دواتداران ، صاحبمنصبانى بس دون بودند و مواجب آنان بسيار نبود . و در جلسات عمومى بارهاى عام در صف سپاهيان و اسلحه‌داران قرار مىگرفتند . طبق سخن شاردن ، دواتدار همواره نزديك سلطان و ملازم خدمت بود . و در كمربند و شال خود دوات و در داخل جعبهء خويش كاغذ مهيا داشت و مستعد تحرير فرامين بود . . . » « 1 »\r\n\r\nطرز رفتار با نمايندگان سياسى در عهد صفويه\r\nتاورنيه در سفرنامهء خود ضمن توصيف ايروان به عنوان يك شهر سرحدى بين ايران و عثمان ، از دقت و مراقبت حكمران آن سخن مىگويد و مىنويسد : « به محض اين‌كه يك كاروانى مىرسد ، مجبور است كه به شاه گزارش بدهد . هر وقت يك سفيرى وارد مىشود ، بايد تمام مخارج او را كفايت نمايد . سفارت را با دقت و مراقبت از قلمرو خود به حوزهء نفوذ حكمران ديگر برساند . و آن حاكم نيز در مورد سفرا ناگزير است كه همين اقدامات را معمول دارد . به همين جهت سفراى كشورهاى ديگر ، در خاك ايران اگر بخواهند ، مىتوانند هيچ خرجى نكنند ، تمام مخارجشان را دولت ايران مىدهد . » « 2 »\r\nراجع به پذيرايى از سفراى خارجى كمپفر توضيح جالب و دل‌نشينى داده است . كمپفر كه در عهد شاه سليمان به ايران آمده است ، در كتاب در دربار شاهنشاه ايران به توصيف صحنه‌اى از پذيرايى سفرا ، مىپردازد و مىنويسد در اين مهمانيها تمام درباريان باشكوه تمام شركت ميجويند و براى جلب‌نظر ، حيواناتى را كه كاملا تميز و تيمار شده‌اند ( مانند فيل ، كرگدن ، شير ، ببر ، اسبهايى كه پوشش آنها با طلا و جواهر آراسته شده ) نمايش مىدهند ، همچنين كوزه‌هايى بسيار بزرگ ، آش‌خوريها و بشقاب‌هايى كه از طلا و نقره خالص ساخته شده است و سربازانى كه با لباس زربفت رژه مىروند ، در برابر بينندگان ظاهر مىشوند . علاوه بر اينها مرمرهاى قيمتى حوضها ، فواره‌هاى خروشان ، فرشها و نمدهاى قيمتى كه همه جا گسترده شده ، سوزن‌دوزيها ، ديوارهايى كه آنها را با طلا آراسته‌اند ، تاج پرشكوه و چشم‌گير شاه ، طنين نامأنوس‌ساز و آواز ايرانى ، غذا و تنقلاتى كه چون كوه بر روى هم انباشته شده است ، تمام ، براى اين است كه سفير و همراهانش را تا مدتى مديد تحت‌تاثير قرار دهند . پس از آن‌كه او براى اداى تهنيت به طرف شاه رفت و خطابهء كوتاه خود را ايراد كرد ، در بين مهمانان جايى به وى تعارف مىشود . در ميهمانىهاى ايران ، مردم روى صندلى و پشت ميزهاى بلند قرار نمىگيرند ، بلكه روى قالى و نمد كه زمين را با آن فرش كرده‌اند مىنشينند .\r\nدر زبان فارسى كلمهء ايلچى بدون هيچ تفاوت به يك سفيركبير يا يك نمايندهء سياسى و يا يك پيك سادهء دولت ، اطلاق مىشود . همين‌كه ايلچى وارد خاك ايران شد ، بلافاصله ورود خود\r\n\r\n\r\n","description":"","footnote":"\r\n( 1 ) . سازمان ادارى حكومت صفوى ، ص 117 به بعد .\r\n( 2 ) . سفرنامهء تاورنيه ، ترجمهء ابوتراب نورى ، ص 88 .\r\n","page_name":" 563 ","page_number":563},
  {"content":"\r\n\r\nرا به داروغهء نزديك‌ترين محل و توسط او به والى اعلام مىكند . در اين اعلام رسمى ، بايد نام رئيس مملكتى كه ايلچى را فرستاده ، ذكر شده باشد . پس از آن والى با يك پيك سوار ، ورود سفير را به وزيراعظم گزارش مىدهد و وزيراعظم يا ناظر ، توسط همان پيك تعليمات لازم را به والى مىدهند كه يك يوزباشى و عده‌اى سرباز همراه سفير مىكند و خوراك و مسكن و ساير احتياجات او را تامين مىكنند . همين‌كه هيئت سفارت به ولايت جديدى وارد شوند ، والى يا فرماندار به استقبال او مىآيند و وسايل آسايش او را فراهم مىكنند . و اين جريان تا ورود سفير به اصفهان ادامه پيدا مىكند . و در اصفهان نيز خانه و مسكن متناسب در اختيار نمايندهء سياسى قرار مىدهند و تمام مخارج زندگى او را از خزانهء دربار تامين مىكنند . سفير خارجى پس از استقرار ، علت ماموريت خود را به ناظر توضيح مىدهد تا وى مطلب را به عرض شاه برساند . و معمولا شاه در يك روز مناسب سفير را طى تشريفاتى به حضور خود مىپذيرد . « 1 »\r\n\r\nروابط سياسى شاه اسماعيل با سلطان سليم عثمانى\r\n: پس از پيمانى كه بين شاه اسماعيل و پادشاه گرجستان و سلطان مصر و علاء الدوله ، عليه سلطان عثمانى بسته شد ، شاه اسماعيل آمادهء نبرد با تركان شد . « سفيرانى با هدايا نزد سليم فرستاد كه در آن هنگام در آماسيه بود . و هدايا عبارت بود از دبوسى از يك پارچهء زر و زين و شمشيرى مرصع با نامه‌اى بدين مضمون : اسماعيل پادشاه بزرگ ايرانيان ، اين هدايا را به تو اى سليم ، مىفرستد كه مناسب با شأن و مقام تست . زيرا كه اين هدايا به ملك تو مىارزد . و اگر تو مردى دليرى ، آنها را خوب نگه‌دار . زيرا من مىآيم و آنها را از تو مىستانم و سرير سلطنت را كه غصب كرده‌اى بر باد مىدهم چه شايستهء آن است كه دهقان‌زادگان بر آن همه ولايت فرمانروا باشند ؟ » اين نامه چنان خشم سليم مغرور را برانگيخت كه مىخواست فرستادگان او را به قتل برساند . اما پاشاها او را از اين كار بازداشتند . با اين همه ، از شدت غضب فرمان داد كه گوش و بينى سفيران ايران را بريدند و ايشان را با آن حال ، با نامه‌اى بدين مضمون نزد اسماعيل بازگردانيدند : « سليم سلطان اعظم تركان بىآن كه به عوعوى سگ اعتنا كند ، پاسخ او را چنين مىدهد : اگر او قدم بدين ديار نهد ، با او همان معامله را خواهم كرد كه سلف من محمد با سلف او اوزون حسن به جا آورد . » « 2 »\r\nبانوژ . اىهزلتين « 3 » تحت عنوان ممالك محروسهء ايران ، اجمالا از تاريخچهء مناسبات سياسى و اقتصادى ايران با ممالك غرب سخن مىگويد به نظر وى در دورهء قرون‌وسطى و در آغاز قرون جديد ، اطلاعات اروپاييان از ايران و ممالك شرقى بسيار محدود و آميخته با تخيلات و افسانه‌هاى فراوان بود . ماركوپولو سياح ونيزى كه در قرن 13 ميلادى به ايران و ديگر ممالك شرقى مسافرت كرده است ، در سفرنامهء خود مطالب جالبى از وضع شهرها و كيفيت مسافرت\r\n\r\n\r\n","description":"","footnote":"\r\n( 1 ) . انگبرت كمپفر ، در دربار شاهنشاهى ايران ، پيشين ، ص 241 به بعد ( به اختصار ) .\r\n( 2 ) . سفرنامهء ونيزيان ، ص 264 .\r\n( 3 ) .  Heseltine \r\n","page_name":" 564 ","page_number":564},
  {"content":"\r\n\r\nخود و اوضاع اقتصادى و بازرگانى ايران به رشتهء تحرير كشيده و از تنگه‌ها و معبرهاى صعب كوهستانى ايران و بيابانهاى بىآب و علف و ديگر خصوصيات ايران مطالبى ذكر كرده است : « 1 » « در سال 961 هجرى ( 1553 ميلادى ) ، شركت جديد التاسيس « بازرگانان حادثه‌جو » ، نقشهء يك دريانوردى تازه و عجيب را طرح نمودند . و با سه كشتى به منظور اكتشاف و تحقيق در احوال بخشهاى شمالى آسيا ، راه دريا پيش گرفتند . از اين سه كشتى دو تاى آن پايان غم‌انگيزى داشت و به مقصد نرسيد . ولى سومى به كشف راه شمالى روسيه توفيق يافت ، و بدين طريق راه مسكو و از آنجا راه به درياى خزر گشوده گشت . چند سال بعد سرآنتونى جنكين‌سن توانست تا اقصى نقطهء آسياى وسطا يعنى تا بخارا پيش رود و به انگلستان مراجعت نمايد . در فكر او طرحهايى براى ايجاد يك راه بازرگانى خشكى از طريق روسيه به ايران موج مىزد . . . در پايان قرن شانزدهم ميلادى ، يك حس جغرافىشناسى و علاقه به جغرافيا در مردم انگليس پرورش يافته بود . و از آن به بعد پيوسته نقشه‌بردارى جهان ، كامل‌تر مىشد و خاورزمين كم‌كم در نظر اروپاييان از آن وضع افسانه‌وار و خيالى بيرون مىآمد . مع هذا در مورد ايران پيش آمد و اوضاع و احوال چنين شد كه مدتها بعد هم هنوز حالت افسانه‌اى و سحرانگيز آن باقى ماند . رابطهء اروپا با هندوستان و چندى بعد با چين از راه دريا ، پيوسته آسان‌تر و بيشتر مىشد . اما از ايران هنوز هم مردم فقط نامهايى مىدانستند . چه اين كشور خارج از شاه‌راهها ، قرار گرفته بود . و مسافران فقط با كاروانهايى كه آهسته راه طلايى آن را مىپيمودند ، بدين سرزمين مىرسيدند . در راه سمرقند . . . امكان داشت مسافرين از سرما منجمد شوند و بميرند . اما ديدهء پندار و خيال ، عدلهاى شالهاى ابريشمى و قاليها را مىنگريست كه در پايان مسافرت از پشت شترها پايين ميآوردند . » « 2 »\r\nبه نظر استاد نصر إله فلسفى . . . از انقراض دولت ساسانى تا حملهء مغول ، يعنى در دوران حكومت خلفاى اموى و عباسى ، در حقيقت ميان اروپا و ايران رابطه‌اى وجود نداشت . زيرا از طرفى پس از انقراض دولت روم غربى و در قسمت بزرگى از دورهء قرون‌وسطا ، اروپا ، خود گرفتار ملوك الطوايفى و تاخت‌وتاز طوايف مختلف وحشيان و اختلافات سياسى و دينى دولتهاى نوبنياد بود . و اساسا به امور سياست خارجى و تجارى ، خاصه با كشورهاى آسيا توجهى نمىكرد ؛ از طرفى نيز حكومت دينى خلفاى اسلامى قارهء اروپا را از ايران و كشورهاى مركزى و شرقى آسيا جدا ساخته و ميان وارث تمدنهاى درخشان ايران و روم كهن ، ديوارى كشيده بود .\r\nدر دوران جنگهاى صليبى ( 490 تا 669 ه ) اروپا و آسيا به يكديگر نزديك‌تر شدند و نفوذ تمدن اسلامى به اروپا ، مايهء ايجاد روابط سياسى و تجارى ميان كشورهاى اين دو قاره شد . لكن تا زمانى كه خلافت عباسى پايدار بود ، بازار تجارت اروپا با ايران و ممالك شرقى آسيا ، رونقى\r\n\r\n\r\n","description":"","footnote":"\r\n( 1 ) . سياحتنامهء ماركوپولو در پايان سدهء پانزدهم به رشتهء تحرير درآمده است .\r\n( 2 ) . به كتاب ممالك محروسهء ايران رجوع شود .\r\n","page_name":" 565 ","page_number":565},
  {"content":"\r\n\r\nنداشت و بازرگانان اروپايى قدم از سواحل درياى روم اين سوتر نمىنهادند .\r\nپس از حملهء مغول بر ايران ، چون بنياد حكومت عباسيان سست شد ، دولتهاى اروپايى كه دير زمانى ، از قدرت و نفوذ و توسعهء اسلام در انديشه بودند و همواره ضعف و زوال آن را آرزو مىكردند ، خرسند شدند . و با آن‌كه از بيم سيل بنيان‌كن مغول و خطر حملهء آن قوم خونخوار به اروپا بر جان خود مىلرزيدند ، در صدد برآمدند به هروسيله ، خود را به مغول نزديك كنند و به دستيارى ايشان كاخ اسلام را واژگون سازند . چنان‌كه پاپ اينوسان چهارم « 1 » به همين قصد در سال 343 ه يعنى سال 1245 م . دو دسته از روحانيون عيسوى را نزد خان مغول روانه كرد . . .\r\nبعد از آن هم لوئى نهم ، معروف به مقدس ، پادشاه فرانسه ، كه در سواحل درياى روم سرگرم جنگهاى مذهبى با مسلمانان بود ، سفيرانى چند به دربار خان مغول فرستاد . . . پس از انقراض دولت عباسيان ، دامنهء روابط اروپا با آسيا وسعت گرفت و امپراتوران روم شرقى و پاپ و ساير پادشاهان و اميران اروپا ، سفيران بسيار به دربار جانشينان چنگيز فرستادند و پاى مبلغان و سوداگران عيسوى ، به خاك ايران باز شد و بازار تجارت اروپا با كشورهاى غربى آسيا و چين رونق گرفت . نامىترين مسافران اين دوره ، ماركوپولو جهانگرد ونيزى است كه از ايران به چين رفت و در خان بالغ ( پكن ) به خدمت قوبيلاىقاآن ، پسر تولوى رسيد و بيست سال از جانب وى به كارهاى بزرگ كشورى مشغول بود ، و در سال 695 ه ( 1295 م . ) به اروپا بازگشت ، و سفرنامه‌اش معروف است .\r\nدر دورهء حكومت هلاكو خان و فرزندان وى ، در ايران ، رشتهء روابط سياسى سلاطين مغول با پاپ و پادشاهان اروپا استوارتر شد . زيرا ايلخانيان ايران چون با سلاطين مسلمان شام و مصر در جنگ بودند ، مىكوشيدند كه پاپ و پادشاهان مسيحى اروپا را نيز با خود همداستان كنند و با يارى عيسويان ، حكومتهاى اسلامى مصر و شام را براندازند . در اين دوره چون ايلخانان مغول با پادشاهان اروپا و كشورهاى عيسوى مذهب روابط دوستانه داشتند ، بازار تجارت ايران با اروپا رونق گرفت و شهر تبريز يكى از مراكز بزرگ مبادلات تجارى گرديد . لكن همين‌كه تركان عثمانى در سال 857 هجرى ( 1453 م . ) شهر قسطنطنيه را گرفتند و امپراتورى روم شرقى را برانداختند ، بازار تجارت اروپا با مشرق ، بسته شد و رشتهء روابط ايران و اروپا منقطع گشت . به همين سبب ، اروپاييان نيز بر آن شدند كه براى رسيدن به هندوستان و چين و به دست آوردن امتعهء آسيا ، راهى ديگر پيدا كنند ، و اين امر محرك كشف راه دريايى جنوب افريقا گرديد .\r\nاز آنچه گذشت چنين برمىآيد كه روابط ايران و اروپا در قرنهاى اوليهء اسلامى پس از حملهء مغول ، آغاز و بعد از فتح قسطنطنيه به دست تركان عثمانى بار ديگر قطع گشته است ؛ و چون رابطهء كوتاه جانشينان چنگيز و تيمور را نيز با پادشاهان عيسوى رابطهء ايران و اروپا نمىتوان\r\n\r\n\r\n","description":"","footnote":"\r\n( 1 ) .  Innocent Iv \r\n","page_name":" 566 ","page_number":566},
  {"content":"\r\n\r\nشمرد ، روابط اساسى ايران با كشورهاى اروپايى در حقيقت ، از دوران سلطنت صفويه آغاز مىشود .\r\n« پادشاهان صفوى از آغاز سلطنت ، چون خود را با خطر استيلاى تركان عثمانى روبرو مىديدند ، با دشمنان ايشان از در دوستى درآمدند . و هنگامى كه سلاطين عثمانى به فتح ممالك شرقى اروپا و آزار عيسويان مشغول بودند ، مخصوصا به ايجاد روابط سياسى و تجارى با كشورهاى اروپا و جلب قلوب مسيحيان همت گماشتند و ديرى نگذشت كه ميان ايشان با پادشاهان و فرمانروايان بزرگ اروپا ، مانند پاپ روم و سلاطين اسپانى و پرتغال و هلند و روسيه و انگلستان و اتريش و لهستان و فرانسه و غيره بنيان دوستى و روابط سياسى و تجارى استوار گشت ، و اين روابط در دوران پادشاهى شاه عباس اول ، توسعه و رونق بسيار يافت . » « 1 »\r\n\r\nمداخلهء اروپاييان در خليج‌فارس\r\nاستاد فقيد ، عباس اقبال طى مقالاتى كه در مجلهء گرانقدر يادگار ، به يادگار گذاشته است ، سرگذشت خليج‌فارس و مداخلات شوم پرتغاليها و ديگر دول مستعمراتى را در آغاز نهضت بورژوازى غرب با استادى تمام توصيف كرده است ؛ به نظر اقبال : « . . . تسلط ايرانيان بر سواحل و جزاير خليج ، بر خلاف آنچه بىخبران تصور مىكنند ، منحصر به سواحل ايران امروزى و جزاير مجاور آن نبوده بلكه دامنهء اين تسلط بر كليهء جزاير و سواحل آن ، مخصوصا به قسمت عمان و مسقط و الاحسا « 2 » و جزاير مجاور الحسا « 3 » منبسط بوده و در تمام ادوارى كه ايران قدرت داشته ، حكام و سران سپاهى ايرانى در بحرين و عمان و مسقط به نام پادشاهان ايران حكومت مىكردند . و مرزهاى ايران را كه تا آن حدود كشيده مىشد ، از هجوم و تعرض اعراب بدوى عربستان و ساير خارجيان حفظ مىكرده‌اند . . . دورهء صد سالهء استيلاى پرتغاليان بر اين دريا ، كه از 912 هجرى قمرى تا 1031 يعنى مدت صد و نوزده سال طول كشيده ، يكى از پرعبرت‌ترين و جانگدازترين ادوار تاريخ ماست ؛ چه در اين مدت ، به علت دورى پايتخت از جزاير و سواحل خليج‌فارس و گرفتارى سخت شاه اسماعيل و شاه طهماسب در دفاع مملكت در مقابل تركان عثمانى و ازبكان تركستان ، دولت ايران از احوال ايرانيان اطراف خليج‌فارس غافل بوده و اين مردم غيرتمند و وطن‌پرست در چنگال نيرنگ و قدرت يكى از بىرحم‌ترين دول مستعمراتى اروپا ، يعنى اهالى پرتغال ، دست و پا مىزدند . . . ماجراى اين مدت بالنسبه طويل را هيچ‌يك از مورخين ما ننوشته‌اند . تمام اطلاعاتى كه از كتب ايشان راجع به اين دوره به دست مىآيد ، يكى دو صفحه و در پاره‌اى موارد از چند سطر تجاوز نمىكند . » « 4 »\r\n\r\n\r\n","description":"","footnote":"\r\n( 1 ) . زندگى شاه عباس اول ، پيشين ، ج 4 ، ص 143 به بعد ( به اختصار ) .\r\n( 2 ) . الاحسا ؛ لحسا : بخشى كه بالاختصاص بحرين خوانده مىشده است .\r\n( 3 ) . جزيره‌هايى كه امروز مجموع آنها را بحرين مىخوانند .\r\n( 4 ) . مجلهء يادگار ، سال چهارم ، ش 1 و 2 ، ص 103 به بعد ( به اختصار ) .\r\n","page_name":" 567 ","page_number":567},
  {"content":"\r\n\r\n\r\nكشف راه دريايى هند\r\n« در سال 891 هجرى مطابق با 1486 ميلادى ، يعنى پنجاه و سه سال بعد از فتح قسطنطنيه به دست سلطان محمد عثمانى و پانزده سال پيش از تشكيل سلسلهء صفويه در ايران ، يكى از ملاحان پرتغالى به اسم بارتلمو دودياز « 1 » خود را به دماغهء جنوب افريقا رساند و از آنجا قدم در اقيانوس هند نهاد . ولى به رسيدن به سواحل هندوستان و آسيا كه مقصد عمده او بود توفيق نيافت .\r\nدر سال 904 ه ( 1498 م . ) يعنى دو سال قبل از تشكيل دولت صفوى ، ملاح پرتغالى ديگرى به نام واسكودوگاما ، انديشهء او را به عمل رسانيد . يعنى از طريق جنوب افريقا و اقيانوس هند ، به ساحل غربى هندوستان رسيد و پاى پرتغاليها را به آبهاى جنوب آسيا باز كرد .\r\nواسكودوگاما ابتدا از بندر ليسبون ( لشبونه ) پايتخت پرتغال در سال 1497 ميلادى ( 903 ه ) به دماغهء جنوبى افريقا آمد و قصدش اين بود كه از آنجا متوجه جهت شمال شود و خود را به سواحل افريقاى شرقى برساند . سواحل افريقاى شرقى ، مخصوصا قسمت زنگبار ، از خيلى قديم تحت استيلاى اقتصادى و معنوى تجار مسلمان و از ضمايم امارت عمان و مسقط محسوب بود و جمع كثيرى از دريانوردان عرب و ايرانى در آنجا اقامت داشتند ؛ مخصوصا غالب امور تجارتى آنجا به دست ايرانيان مىگشت و ايرانيان مهاجر از مردم فارس و كرمان و جزاير خليج ، از خيلى پيش در آنجا رحل اقامت افكنده بودند و نام زنگبار به معنى ساحل زنگىنشين كه فارسى خالص است و هنوز نيز باقى است ، نشانه‌اى از اين دورهء استيلاى اقتصادى و معنوى ايرانيان بر آن قسمت است . واسكودوگاما ، در ساحل افريقاى شرقى يعنى در بندر ملنده ، با بحرپيمايان مسلمان داخل در ارتباط شد و چون او و همراهانش به هيچ‌وجه راههاى بحرى شرق را نمىشناختند ، از ايشان خواست تا يكى از ناخدايان و معلمين مسلمان ، هادى او به هندوستان شود . . . واسكودوگاما به هدايت شهاب الدين ( كه زيردست ناخدايان خليج‌فارس تربيت شده بود ) در تاريخ 904 هجرى به بندر كاليكوت از بنادر غربى هندوستان رسيد . . . با اين كشف عظيم ، كليد مملكت پرثروت هندوستان از راه دريا به دست اروپاييان افتاد . . . كشف راه بحرى هندوستان به اروپا ، ضربهء بزرگى بود به تجارت خليج‌فارس و جزاير و سواحل آن . چه بازرگانان و دريانوردان مسلمان اين حدود به علت استقرار پرتغاليها در دو طرف راههاى بحرى قديم اقيانوس هند ، يعنى هندوستان و جزاير و سواحل افريقاى شرقى ، ديگر نمىتوانستند آزادانه به تجارت بروند . و چون پرتغاليها نيز مردم بىرحم و منفعت‌پرستى بودند و در ضبط و مصادرهء كشتيهاى غير پرتغالى ، از دزدان دريايى پايى كم نداشتند ، ديگر كسى جرأت اين‌كه خود را در مقابل ايشان به خطر بيندازد ، نداشت . . . بعد از رسيدن واسكودوگاما به هند ، پرتغاليها به تدريج دست به تصرف بنادر اطراف كاليكوت دراز كردند ، و چند سالى طول نكشيد كه براى پادشاه خود\r\n\r\n\r\n","description":"","footnote":"\r\n( 1 ) .  Bartholemeu de Diaz \r\n","page_name":" 568 ","page_number":568},
  {"content":"\r\n\r\nمستعمراتى در اين قسمت از دنيا تشكيل دادند و امانوئل اول پادشاه پرتغالى ، در سال 915 ه ( 1505 م . ) يعنى سال پنجم پادشاهى شاه اسماعيل صفوى ، حكمران مستقلى براى ادارهء هند پرتغال به عنوان نايب السلطنه ، فرستاد . » « 1 »\r\n\r\nروابط سياسى ايران و پرتغال\r\nچنان‌كه گفتيم ، پس از آن‌كه قسطنطنيه به دست سلطان محمد فاتح افتاد ، راه بازرگانى اروپا و آسيا از طريق درياى مديترانه بسته شد و سوداگران در جستجوى راه جديد تجارى به كوشش و تلاش برخاستند و نخست متوجه بندر اسكندريه شدند . ولى بدرفتارى مماليك مصر و عوامل ديگر ، بازرگانان را بر آن داشت كه در جستجوى راه ديگرى سعى و تلاش نمايند . دريانورد پرتغالى دياز ، از جنوب افريقا براى كشف راه درياى هندوستان به كشتى نشست و وارد اقيانوس هند شد . و دوازده سال بعد از او دريا سالار پرتغالى ، واسكودوگاما از همان راه به هندوستان رسيد . و با كشف اين راه جديد ، بر قدرت و اعتبار پرتغال و نفوذ سياسى و اقتصادى اين كشور افزود و دست اعراب مصر و يمن و عمان را ، از ادامهء فعاليتهاى بازرگانى در آن منطقه كوتاه كرد . بعد از اوآلفونسو دوآلبوكرك « 2 » با نيروى نظامى و چند كشتى ، در صدد تسخير جزيرهء هرمز برآمد و خواجه عطار ، نايب السلطنهء اين جزيره را به خراجگزارى پادشاه پرتغال فراخواند . ولى خواجه با تكيه به نيروى نظامى خود ، تسليم نشد و كار آنها به جنگ كشيد . سرانجام پرتغاليها پيروز شدند و ضمن اخذ غرامت ، خواجه را خراجگزار حكومت پرتغال خواندند . وى متعهد شد همه ساله پانزده هزار اشرفى به دولت پرتغال خراج بدهد و حقوق و امتيازات فراوانى براى پرتغاليان قايل شود .\r\nحكومت صفوى نيز كه از جهت قدرت دريايى ، خود را قادر به جنگ با حكومت پرتغال نديد ، ناچار با آن دولت قراردادى به اين نحو منعقد نمود :\r\n« 1 . قواى دريايى پرتغال با نيروى لشكرى پادشاه ايران به بحرين و قطيف مساعدت كند .\r\n2 . نيروى دريايى پرتغال در فرونشاندن انقلابات سواحل بلوچستان و مكران با دولت ايران يارى كند .\r\n3 . دو دولت ايران و پرتغال باهم متحد شوند و با تركان عثمانى بجنگند . »\r\nبه موجب اين موافقتنامه ، دولت ايران از جزيرهء هرمز چشم پوشيد . پس از مرگ آلفونسو دوآلبوكرك ، از طرف دولت پرتغال ، شخص ديگرى به عنوان نايب السلطنهء هندوستان برگزيده شد . ولى به طور كلى مأموران پرتغالى در دوران قدرت خود به سبب آزمندى ، با مردم ، به بدى رفتار كردند . و مراكز بازرگانى آنان يعنى هرمز ، مسقط و بحرين در اثر سوء سياست مسؤولان امور رو به ويرانى رفت . اين ايام مقارن بود با مرگ شاه اسماعيل اول و جلوس شاه طهماسب بر تخت سلطنت . در اين دوره ، سلاطين ايران چون در غرب گرفتار جنگ با حريف زورمند خود ،\r\n\r\n\r\n","description":"","footnote":"\r\n( 1 ) . مجلهء يادگار ، سال چهارم ، شمارهء 1 و 2 ، ص 103 به بعد ( به اختصار ) .\r\n( 2 ) .  Alphonse d'Albuqnerque \r\n","page_name":" 569 ","page_number":569},
  {"content":"\r\n\r\nيعنى سلطان سليمان خان قانونى ، پادشاه عثمانى بودند و در خراسان با ازبكان دست به گريبان بودند ، فرصت توجه به اوضاع خليج‌فارس را پيدا نكردند . و از طرف ديگر در اين دوره ، قدرت دريايى پرتغال در خليج فارس بلامعارض بود . و ايران فقط در صورتى مىتوانست با پرتغال دست و پنجه نرم كند كه يا از جهت نيروى دريايى ، همپايهء پرتغال گردد ، و يا از دولت دريايى ديگرى در راه شكست پرتغاليان استمداد جويد . و چون به هيچ يك از اين دو توفيق دست نداد ، ايران تا سال 1580 ميلادى ( 988 ه ) كه پرتغال به تصرف دول اسپانى درآمد ، ناظر تعديات حكومت پرتغال بود . در اين موقع ، سلطان محمد خدابنده ، پدر شاه عباس ، در ايران حكومت داشت . حكومت اسپانى در اين موقع با فيليپ دوم بود . وى براى تأمين سه منظور ، سفيرى به دربار ايران فرستاد :\r\n« 1 . شاه ايران پيروان مذهب كاتوليك را در اقامهء آداب مذهبى ، آزادى كامل عطا كند .\r\n2 . از دشمنى و جنگ با دولت عثمانى دست برندارد .\r\n3 . به رعاياى اسپانيا در راه تجارت ، امتيازاتى بدهد . »\r\nنايب السلطنهء هند كشيشى را كه به زبان فارسى آشنا بود ، به ايران فرستاد و سلطان محمد ، به خوبى از وى پذيرايى كرد و هنگام مراجعت ، سفيرى از طرف خود ، به دربار اسپانيا فرستاد . ولى با غرق شدن اين كشتى ، كارى از پيش نرفت . شاه عباس كه پس از سلطان محمد خدابنده زمام امور را در دست گرفت ، بر آن شد كه با دولتهاى بزرگ اروپا از در دوستى درآيد ؛ به اين اميد كه از قدرت آنها بر ضد دولت عثمانى استفاده كند . به همين مناسبت ، در دوران فرمانروايى شاه عباس ، مناسبات ايران با پادشاه اسپانى و امپراتور آلمان و پاپ روم و جمهورى ونيز و تزار روسيه و پادشاه فرانسه و لهستان رو به وسعت نهاد . شاه عباس پس از مدتى مطالعه ، بنا به پيشنهاد آنتونى شرلى ، مصمم شد كه سفيرى نزد تمام پادشاهان بزرگ عيسوى مذهب اروپا بفرستد و آنان را به ضد دولت عثمانى تجهيز و آماده نمايد . شاه عباس يكى از سرداران خود را به نام حسينعلى بيگ بيات ، مأمور كرد كه از جانب او به عنوان ايلچى راه اروپا پيش گيرد و با همكارى آنتونى شرلى اين مأموريت خطير را به انجام رساند . نظر اساسى شاه عباس اين بود كه دولتهاى عيسوى مذهب را بر ضد دولت عثمانى متحد سازد ، و ديگر آن‌كه با هريك از آنها براى فروش ابريشم ايران كه در اختيار و انحصار شخص وى بود ، قراردادى منعقد نمايد . ولى البته هدف و مقصود اصلى شاه عباس بازگرفتن ولايات از دست رفته از دولت عثمانى بود . آنتونى شرلى با اين‌كه به ظاهر سمت راهنمايى داشت ، ولى در معنى از هرجهت با سفير قزلباش برابر بود . در يكى از اعتبارنامه‌ها نوشته شده بود : « اى پادشاهانى كه آيين عيسى را پيروى مىكنيد بدانيد كه واسطهء دولتى ما و شما اين مرد ( يعنى آنتونى شرلى ) بوده است . . . اين مرد به رضاى خويش نزد ما آمد و با صوابديد وى يكى از رجال دربار خويش را همراه وى كرديم . . . پس او را نمايندهء شخص ما\r\n\r\n","description":"","footnote":"","page_name":" 570 ","page_number":570},
  {"content":"\r\n\r\nبدانيد و آنچه مىگويد و مىخواهد گفته و خواستهء ما شناسيد . » « 1 »\r\n« در نامه‌هاى شاه عباس ، اصول و مواد زيرين براى عقد دوستى پيشنهاد شده بود :\r\n1 . دولت ايران باب دوستى را به علت دوستى با ملل مسيحى و دشمنى با دولت عثمانى مفتوح مىسازد ؛ 2 . مايل است اطمينان حاصل كند كه اگر با اين دشمن مشترك به جنگ برخاست ، تمام بار جنگ بر دوش وى نخواهد ماند ؛ 3 . از امپراتور آلمان و پاپ و ساير فرمان‌روايان اروپا خواسته بود كه اگر قرارداد دوستانه‌اى با تركان عثمانى بسته‌اند ، فسخ كنند ، در صورتى كه به مقتضاى مصلحت نمىتوانند با تمام قوا با پادشاه ايران بر ضد سلطان عثمانى همكارى كنند ، لا اقل تا زمانى كه او با سلطان در جنگ است در نهان پشتيبان وى باشند ؛ 4 . از فرمانروايان اروپا خواسته بود كه نگذارند اسلحه و مهمات آنها به دست تركان عثمانى برسد ؛ 5 . در پايان ، شاه عباس از سر خيرخواهى دول اروپايى را از جنگ با يكديگر برحذر داشته بود تا بر ضد دشمن مشترك ، هم‌پيمان شوند . و در آخر ، شاه عباس به تمام پادشاهان فرنگ پيشنهاد كرد كه سفيرانى با شرايط و نقشه‌ها و پيشنهادهاى خود به ايران بفرستند ؛ چنان‌كه او كرده است .\r\nحسينعلى بيگ و شرلى در نهم ژوئيهء سال 1599 م . ( 1008 ه ) با همراهان از اصفهان بيرون آمدند تا از راه درياى مازندران و روسيه به اروپا بروند . همسفران آنها چهارده قورچى از سواران اصيل ايرانى و چهارده ملازم و يك ملا و پنج مترجم و پانزده تن از همراهان آنتونى شرلى بودند . . . سى و دو شتر از دنبال اين هيئت ، هدايايى را كه شاه عباس براى فرمانروايان فرنگ برگزيده بود ، بر پشت داشتند . شاه ، سفيران خود را تا محل دولت‌آباد مشايعت كرد و در آنجا مهر طلاى خود را به سرآنتونى شرلى داد و گفت : برادر ، هر چه را كه مهر كنى گرچه به قدر سلطنت من ارزش داشته باشد ، قبول دارم ! سپس روى او را بوسيد و دست برادرش رابرت شرلى را در دست گرفت و وعده داد كه در غياب سرآنتونى ، با او چون برادرى مهربان رفتار كند .\r\nحسينعلى بيگ و سرآنتونى شرلى پس از يك ماه مسافرت از راه كاشان و قم و ساوه و قزوين ، به گيلان و كنار درياى مازندران رسيدند و با كشتى راه روسيه را پيش گرفتند . گذشتن از درياى خزر دو ماه طول كشيد و سرانجام به بندر هشتر خان و پس از دو ماه و نيم مسافرت به مسكو رسيدند .\r\nسفراى ايران پس از شش ماه از مسكو خارج شدند و در بندر آرخانگلسك ، از بندرهاى شمالى روسيه ، به كشتى نشستند و از راه اقيانوس منجمد شمالى و سواحل نروژ ، عازم آلمان شدند . و در پاييز سال 1009 ه به شهر پراك رسيدند . ردلف دوم باشكوه و جلال فراوان از ايشان پذيرايى كرد . سپس راه ايتاليا پيش گرفتند . چون جمهورى ونيز در اين ايام سرگرم عقد مصالحه‌اى با دولت عثمانى بود از پذيرفتن سفير ايران خوددارى كرد . در روم بين شرلى و\r\n\r\n\r\n","description":"","footnote":"\r\n( 1 ) . زندگانى شاه عباس اول ، پيشين ، ج 4 ، ص 57 - 153 ( به اختصار ) .\r\n","page_name":" 571 ","page_number":571},
  {"content":"\r\n\r\nحسينعلى بيگ اختلافاتى ظهور كرد . به همين سبب ، پاپ آنها را جداگانه به حضور پذيرفت . پس از چندى به جهاتى ، شرلى راه فرار پيش گرفت . حسينعلى بيگ و همراهان از طريق بندر ژن و جنوب فرانسه به سوى اسپانى رفتند و پادشاه اسپانى با احترام فراوان ايشان را پذيرفت . پس از دو ماه ، نمايندگان سياسى ايران با يك كشتى اسپانيايى رهسپار خليج‌فارس شدند . در جريان سفر اسپانيا ، ملايى كه همراه جمعيت بود ، به ضرب كارد يك مرد متعصب اسپانيايى از پا درآمد و سه تن از همسفران حسينعلى بيگ به دين مسيح گرويدند و سفير ايران از اين وقايع سخت پريشان و ناراحت شد .\r\nبا اين‌كه از مسافرت شرلى و حسينعلى بيگ نتايج مطلوب به دست نيامد ، ولى كمابيش حكومت ايران به كشورهاى بزرگ اروپايى معرفى گرديد ؛ مخصوصا پذيراييهاى شايسته‌اى كه از سفيران ايران در دربارهاى روسيه و آلمان و ايتاليا و اسپانى شد ، نشان داد كه دولت ايران در سياست بين المللى آن زمان ، داراى چنان اهميت و قدرتى است كه كشورهاى بزرگ اروپايى در برابر دشمن مشترك خود ، سلطان عثمانى ، به دوستى و همدستيش نياز فراوان دارند . » « 1 »\r\nآنتونى شرلى پس از چندى ، از طرف پادشاه اسپانيا به سمت فرماندهى نيروى دريايى آن كشور در درياى مديترانه منصوب شد تا با نيروى دريايى هلند و عثمانى به جنگ برخيزد .\r\nآنتونى شرلى اين سمت جديد خود را به شاه عباس اعلام نمود .\r\n\r\nانگليسيها و هلنديها در آبهاى خليج\r\n« اگرچه پرتغاليها در مدت يك قرن استيلاى خود بر جزاير و سواحل خليج‌فارس ، مكرر با شورش مردم هرمز و رؤساى ايرانى و شيوخ عرب ، و در دورهء اخير با قواى بحرى دولت عثمانى مواجه شدند و پاره‌اى اوقات پيش‌آمد اوضاع و احوال نيز بر ايشان سخت بود ؛ لكن از حدود اوايل قرن 17 ميلادى ( نيمهء اول قرن 11 هجرى ) كه مقارن سلطنت شاه عباس بزرگ و دورهء منتها عظمت و اعتبار دولت صفوى در ايران بود ، براى ايشان دشمنان خطرناكى در سواحل و آبهاى خليج پيدا شد كه از جهت قدرت و وسايل كار ، به مراتب ، از دشمنان سابق قوىتر بودند . بخصوص در دورهء شصت ساله‌اى كه پرتغال تحت تبعيت اسپانيا رفته بود ، اهميت و شوكت آن در شرق كاملا رو به انحطاط گذاشته و بىرحمى و طماعى و ستم‌پيشگى عمال پرتغالى نيز پيمانهء صبر مردم را لبريز كرده بود .\r\nاين رقباى جديد در ايران از طرفى دولت مقتدر صفوى و از طرفى ديگر انگليسيها و هلنديها بودند كه مىخواستند جانشين پرتغال و اسپانيا شوند . انگليسيها از اواسط قرن 16 ميلادى براى تجارت با شرق و غرب ، از سرمايه‌داران و تجار و صاحبان كشتيهاى تجارتى ، شركتهاى بزرگى در مملكت خود درست كرده بودند ؛ از جمله شركت مسكوى در عهد شاه طهماسب اول سه سفارت\r\n\r\n\r\n","description":"","footnote":"\r\n( 1 ) . همان ، ص 65 - 157 ( به اختصار ) .\r\n","page_name":" 572 ","page_number":572},
  {"content":"\r\n\r\nبه ايران فرستاد و امتيازاتى براى خود تحصيل كرد . پس از آن‌كه در سال 996 هجرى پيروزى نهايى نصيب انگليسيها شد و سيادت بحرى از دست اسپانى و پرتغال خارج گرديد ، سرمايه‌داران و تجار انگليسى بر آن شدند كه از طريق دريا با ايران و هندوستان به تجارت ادامه دهند . و بالاخره در سال 1600 ميلادى شركت هند شرقى تأسيس شد و به اين فكر صورت عمل بخشيد . و هلنديها نيز كه از سالها پيش با فيليپ دوم ، پادشاه اسپانيا براى تحصيل استقلال ، دست و پنجه نرم مىكردند ، كم‌كم موفق شدند شركت هند شرقى هلند را براى تجارت با هندوستان و ايران و ديگر مناطق تشكيل دهند . به اين ترتيب ، دو دولت تازه‌نفس انگلستان و هلند ، متفقا بنيان قدرت ديرين اسپانيا و پرتغال را در هم ريختند و غالب دار التجاره‌ها و متصرفات پرتغال را در اقيانوس هند و كبير به حيطهء نفوذ خود افزودند .\r\nدر اين ايام ، دولت صفويه ، از بركت حسن سياست شاه عباس ، نفوذ فراوان كسب كرده بود . به همين مناسبت ، مردم جزاير و بنادر خليج‌فارس ، كه از ديرباز كينهء اجانب را در دل داشتند ، سر به طغيان برداشتند . مردم بحرين در يك بلواى عمومى بر عمال پرتغال شوريدند و عيسويان غاصب را قتل عام كردند و رئيس التجار پرتغالى را به دار آويختند .\r\nپس از فتح بحرين به دست لشكريان ايران و محاصرهء بندر جرون ، فيليپ سوم ، پادشاه اسپانى و پرتغال به حكم اضطرار از در دوستى درآمد و با اعزام نمايندگان سياسى و تقديم تحف و هدايا در راه به كف آوردن مناطق از دست رفته ، سعى و تلاش فراوان نمود . ولى چون اسپانياييها ، بر خلاف مواعيدى كه داده بودند ، در جنگ با عثمانى قدم مؤثرى به نفع شاه عباس برنداشتند ، شاه عباس تصميم گرفت دست اسپانى و پرتغال را يكباره از جزاير و سواحل خليج كوتاه كند . پس از مذاكرات طولانى كه بين امام قلى خان و نمايندگان شركت هند شرقى صورت گرفت ، طرفين موافقت كردند كه ايرانيها از خشكى و انگليسيها از دريا به قشم و هرمز حمله كنند و پس از فتح ، غنايم را به تساوى تقسيم نمايند و حاصل گمرك هرمز ، بين دو طرف تقسيم شود و اجناسى را كه انگليسيها براى شاه و والى فارس وارد مىكنند ، از پرداخت حقوق گمركى معاف باشد . به اين ترتيب ، بزرگترين پناهگاه پرتغاليها در خليج ، پس از يك قرن و كسرى به تصرف ايران درآمد . » « 1 »\r\nاز اين پس بندر گمبرون بندرعباس ناميده شد . و آرزوى ديرين مردم جنوب و شاه عباس در بيرون راندن اجانب از مناطق جنوب تا حدى صورت عمل گرفت . بايد متوجه بود كه بندر هرمز ، مركز صدور ابريشم ، و به طور كلى ابريشم سراسر ايران ، در انحصار و اختيار خزانهء شاهى بود ؛ بنابراين ، شاه عباس از لحاظ تأمين منافع شخصى نيز علاقه داشت ابريشم ايران بجاى آن‌كه از طريق تركيه يا راه ولگا - خزر به اروپا صادر شود ، از راه دريايى هرمز و جنوب افريقا به اروپا\r\n\r\n\r\n","description":"","footnote":"\r\n( 1 ) . مجلهء يادگار ، سال چهارم ، ش 3 ، ص 22 به بعد ( به اختصار ) .\r\n","page_name":" 573 ","page_number":573},
  {"content":"\r\n\r\nفرستاده شود ، و بالاخره در اين راه توفيق يافت . « 1 »\r\n\r\nمسافرت رابرت شرلى به اروپا\r\nشاه عباس ، كه از آمد و شد سفيرانى كه از اروپا به ايران آمده يا از ايران به اروپا رفته بودند نتيجهء دلخواهى نگرفته بود ، بار ديگر رابرت شرلى را با نامه‌ها و هداياى بسيار ، همراه چند تن از بزرگان ايران ، به سفارت روانهء دربار پادشاهان بزرگ اروپا و پاپ كرد . با اين كه از سفارت رابرت شرلى و برادرش نتيجهء بزرگى حاصل نيامد ، ولى پذيرايى گرمى كه امپراتور آلمان و پاپ روم و پادشاه اسپانى از نمايندگان او كردند ، به شناسايى ايران و افتتاح روابط اقتصادى و سياسى بين ايران و اروپا كمك كرد . « 2 »\r\n\r\nطرز بار دادن سفيران بيگانه\r\nشاه عباس و جانشينان او براى حفظ شخصيت خود ، مدتى دراز از پذيرفتن سفيران بيگانه خوددارى مىكردند . تحمل كردن اين رفتار ، مخصوصا براى نمايندگان دولتهاى اروپايى سخت ناگوار بود . زيرا تا شاه آنها را بار نمىداد ، نمىتوانستند از خانه بيرون روند يا به مسافرت و سير و سياحت پردازند .\r\nهيچكس جز مهماندار و مأموران مخصوص شاه ، به ديدن آنها نمىرفت . گاه مانند زندانيان ، چند ماه تنها و در محيطى محدود و مقيد زندگى مىكردند . در دوران توقف ، شاه به وسيلهء ميهماندار از موضوع مأموريت و منظور سفير آگاه مىشد . سفيران ، چون به حضور شاه مىرسيدند ، پس از تعظيم و بوسيدن پاى يا دست او ، نامه‌اى را كه از فرمانرواى خود داشتند ، به او تسليم مىكردند و هدايا را با تشريفات خاصى از نظر او مىگذرانيدند .\r\nمثلا سفير هند ( خان عالم ) ، عدهء همراهانش از هفتصد مىگذشت . اين سفير با خود از هندوستان جانوران گوناگون مانند فيل ، گاو هندى ، ببر ، پلنگ ، آهو ، يوز ، كرگدن ، طوطيهاى رنگارنگ ، و نيز ارابه‌هاى زرين مخصوص هند ، كه با گاوان سپيد كشيده مىشد ، و هداياى ديگر از دندانهاى فيل و استخوانهاى ماهى و سلاحهاى گرانبها از شمشير و خنجر و امثال آن ، و آلات موسيقى گوناگون ، و تحفه‌هاى ديگر آورده بود كه ديدن آن ، براى مردم اصفهان تازگى داشت . « 3 »\r\n« شاه عباس با سفيران بيگانه با مهربانى بسيار رفتار مىكرد و هميشه سخن موافق و مناسب با روحيه و ذوق و معتقدات ايشان مىگفت . . . اگر مايل نبود كه سفيرى دربارهء موضوع مأموريت خود سخن گويد ، چنان با مهارت او را به سؤالات گوناگون مشغول مىكرد كه در ميان گذاشتن مطلبى ديگر ميسر نمىشد . و سرانجام نيز او را بدون اين‌كه بر خلاف ميل خود وعده‌اى داده\r\n\r\n\r\n","description":"","footnote":"\r\n( 1 ) . براى كسب اطلاعات كافى در پيرامون مداخلات استعمارى اروپاييان در بنادر و جزاير خليج‌فارس ، رجوع كنيد به سلسله مقالات سرهنگ جهانگير قائم‌مقامى در مجلهء بررسيهاى تاريخى .\r\n( 2 ) . زندگانى شاه عباس اول ، پيشين ، ج 4 ، ص 188 .\r\n( 3 ) . زندگانى شاه عباس اول ، پيشين ، ج 4 ، ص 63 .\r\n","page_name":" 574 ","page_number":574},
  {"content":"\r\n\r\nباشد ، مرخص مىكرد . ولى اگر بر خلاف ، مىخواست در موضوع دلخواهى بحث كند به آسانى رشتهء سخن را بدان موضوع مىكشيد و به ميل خود نتيجه مىگرفت . » « 1 »\r\nسفيران بيگانه و جهانگردان فرنگى دربارهء رفتار محبت‌آميز اين پادشاه و سرگرميها و تفريحاتى كه براى ايشان فراهم مىساخته است ، در سفرنامه‌هاى خود مطالبى شيرين نوشته‌اند ؛ شاه براى دلخوشى و سرگرمى سفيران ، آنان را با خود به شكار مىبرد ، در جشنهاى ملى مانند جشن نوروز و جشن آبريزان و امثال آنها دعوت مىكرد . گاه دستور چراغانى و آتشبازى مىداد يا با ايشان به قهوه‌خانه‌ها مىرفت و يا در بازارهاى بزرگ به معيت ايشان به گردش و تفريح و گفتگو و شوخى با مردم شهر و تماشاى رقص و بازيهاى مختلف مشغول مىشد . « 2 »\r\n« شاه عباس گاه براى ورود سفيران كشورهاى بزرگ ، تشريفات فوق العاده ترتيب مىداد ؛ از آن جمله در ماه رجب سال 1028 هجرى قمرى ، در روزى كه سفيران هندوستان و عثمانى و دولت مسكوى ( روسيه ) به اصفهان وارد مىشدند ، فرمان داد همهء مردم اصفهان ، از مسلمانان و فرنگى و گبر و يهود و ارمنى ، از ايشان استقبال كنند . پىيتر و دلاواله ، جهانگرد ايتاليايى ، شرح ورود سفيران هند و عثمانى و مسكوى را در سفرنامهء خود به تفصيل نگاشته كه قسمتهايى از آن را نقل مىكنيم : . . . از چند روز پيش شاه به شصت هزار تفنگدار پياده از مردم اصفهان و اطراف آن شهر و حتّى از شيراز و يزد و كرمان فرمان داده بود كه با بهترين وضعى در روز معين حاضر شوند . ايشان نيز دسته‌دسته از نواحى مختلف با لباسهاى رنگارنگ و سرورانگيز و عمامه‌هاى مكلل به پرهاى زيبا گرد آمدند . هر دسته فرماندهى مخصوص داشت و با آهنگ طبل و نى و آلات موسيقى ديگر ، مانند سنج حركت مىكرد . هر دسته نيز پرچم يا علم جداگانه‌اى داشت . اين شصت هزار تن در دو صف از قصر شاهى تا قريهء دولت‌آباد كنار يكديگر ايستادند و هريك تفنگى در دست داشت كه قنداقش را به پهلوى خويش چسبانيده و لوله‌اش را به سوى آسمان نگه داشته بود . آن روز صبح در كوچه‌ها صداى طبل و شيپور و سازهاى گوناگون گوش را كر مىكرد . . . جلو قصر شاه در طول ميدان نقش‌جهان ، گذشته از دو صف تفنگدار ، يك دسته غلامان خوش‌صورت نيز در دو صف ايستاده بودند كه برخى جامهاى زرين شراب و برخى ديگر ظرفهاى پر از آب يخ در دست داشتند و مردم را آب ، يا شراب مىدادند . . . رجال و اعيان با جامه‌هاى فاخر ابريشمين و عمامه‌هاى مكلّل به جواهر قيمتى و پرهاى زيبا بر اسبان اصيل گرانبها كه زين و لگام زرين و سيمين داشتند ، در ميان‌سواران و ملازمان خود حركت مىكردند . . . علاوه بر اين ، شاه دستور داد كه بيست و پنج تن از زنان حرم نيز در پذيرايى شركت كنند . اينان نيز سوار بر اسب ، روبندها بالا زده با روى باز حركت كردند و با نظم كامل به استقبال سفيران رفتند . مشهور بود كه از زنان حرم\r\n\r\n\r\n","description":"","footnote":"\r\n( 1 ) . همان ، ص 64 به بعد ( به اختصار ) .\r\n( 2 ) . همان ، ص 69 .\r\n","page_name":" 575 ","page_number":575},
  {"content":"\r\n\r\nشاهند . . . سفيران هريك نامه‌هايى از طرف پادشاهان خود تقديم كردند . » « 1 »\r\n\r\nپذيرايى از ميهمانان\r\nيكى از همراهان شرلى مىنويسد :\r\nدر ايران صندلى نيست و ما بر روى قالى نشستيم . من چون نمىتوانستم به دو زانو بنشينم ، بر چهار زانو نشستم . سفير عثمانى كه در مجلس حاضر بود به شاه اشاره كرد كه مردم انگليس معمولا بر صندلى مىنشينند و بر زمين نشستن براى ايشان دشوار است . شاه عباس بيدرنگ از جاى برخاست و به اتاق ديگر رفت و ميز كوچكى را كه بر آن بطريهاى شراب مىنهند ، به وسيله غلام بچه‌اى از آنجا پيش ما آورد و دستور داد تا در روى آن قاليچه گلدوزى شده‌اى افكندند و به من امر كرد تا بر روى آن بنشينم ، سپس شراب خواست و به سلامت من شراب نوشيد و گفت كه نعل كفش يك عيسوى را بر بزرگترين مردان عثمانى ترجيح مىدهد . « 2 »\r\n\r\nپذيرايى از نمايندگان انگلستان در عهد شاه عباس\r\nيكى از نمايندگان انگلستان ضمن توصيف وقايع سپتامبر 1628 مىنويسد : « طرز مهمانى چنين است : اطاقها از يك طرف باز است . و ستونهاى چوبى جلو آن اطاق كه دراز و زيباست قرار دارد در جلو اطاق حوضى واقع است كه اطرافش را سبزه و گل كاشته و بطريهاى شراب چيده بودند ، اطاق بنا بر عادت ايرانيان پوشيده از قالى است و مردم بر روى آن مىنشينند . . . سفره را در وسط اطاق مىگسترانند و بر روى آن انواع ميوه را مىچينند ، بطريهاى شراب و نيز ظرف نقره ، براى اينكه آب دهان در آن بيندازند يا هسته و پوست ميوه در آن بريزند سر سفره مىگذارند ميهمانان به اين طريق از صبح تا شب در اطراف سفره مىنشينند و به نوشيدن شراب يا خوردن ميوه مشغول مىشوند ممكن است كباب جوجه يا كباب گوشت به عنوان غذا بخورند ، بلافاصله بعد از آنكه شمعها را روشن كردند سينيهاى بزرگ ، مملو از پلو كه يك نفر به زحمت آن را برمىدارد ، به مجلس مىآورند ، پلو را برنگهاى مختلف ملون مىكنند . مهمانى به اين ترتيب برگزار مىشود البته فراموش نشود كه بعد از شام نواى موسيقى به ترنم درمىآمد و رقاصه‌ها مىرقصيدند و آتش‌بازى مفصلى مىشود ، شب در اطراف حوض چراغهاى كوچكى قرار مىدهند . » « 3 »\r\nچنان كه گفتيم « در 1598 آنتونى شرلى به مراهى عدهء بيست و پنج نفرى به طور خصوصى به ايران مسافرت كرد ، اين مسافرت بدان جهت بوده كه خبر توجه شاه عباس به ارامنه و حمايت از آنها به پاپ رسيد و پاپ به تصور اينكه شاه عباس علاقه‌اى به مذهب عيسوى پيدا كرده است شرلى را تشويق كرد كه به ايران مسافرت نمايد و در صورت امكان شاه عباس را به مسيحيت فرقه كاتوليك بگرداند . يكى از همراهان آنتونى شرلى برادرش ربرت بود . . . » سال بعد شاه عباس آنتونى شرلى را مأموريت داد كه به دربار سلاطين مسيحى برود و آنها را دعوت نمايد كه با وى عليه تركها كه آن روز دشمن مشترك اروپا و ايران بودند اتحاديه‌اى تشكيل دهند . . . مقارن رسيدن\r\n\r\n\r\n","description":"","footnote":"\r\n( 1 ) . همان ، ج 4 ، ص 59 به بعد ( به اختصار ) .\r\n( 2 ) . همان ، ج 4 ، ص 239 .\r\n( 3 ) . فرهنگ ايران‌زمين ، جلد 8 ، ص 211 .\r\n","page_name":" 576 ","page_number":576},
  {"content":"\r\n\r\nكشتىهاى كمپانى به انگلستان نقدعلى بيگ سفير جديد ايران با اين كشتى وارد شد و به محض ورود به لندن اعلام داشت كه ربرت شرلى جاعل است و استوارنامه وى جعلى است . منظره اولين ملاقات بين ربرت و نقدعلى بيگ به‌طورىكه ناظران عينى نوشته‌اند بسيار تند و دور از نزاكت بود اين وضع غيرطبيعى دولت انگلستان را بر آن داشت كه قبل از هركار به كشف حقيقت بپردازد « سردود مورگوتون عضو دفتر مخصوص ما كه مورد اعتماد خاصه بود به عنوان سفير كبير ، مأمور دربار ايران شد و مقرر گرديد پس از تقديم استوارنامه به عرض شاه ايران برساند كه سرربرت شرلى سابقا از طرف او به سفارت به اينجا آمده بود ، مجددا با مأموريتى از طرف او بازگشت و پدر فقيد عزيزم كه روحش شاد باد وى را به عنوان سفيركبير پذيرفت و همان محبت هم از جانب ما با وى شد ، بگو كه سرربرت شرلى پيشنهاد روى منافع مشترك دو ملت درباره عقد قرارداد و مشاوره به ما كرد و پس از آن سفير ديگرى نقدعلى بيگ با مأموريت از آن شاه وارد شد و بلافاصله پس از ورود با سرربرت شرلى در ملأ عام مخالفت ورزيد و به وى كه در معيت يكى از رجال و نجباى اين كشور به ديدن آن سفير رفته بوده رفتارى خشونت‌آميز نشان داد و استوارنامه‌اى را كه به او ارائه شده بود پاره كرد و سرربرت شرلى را زد كه اين رفتار وى نسبت به يكى از نجيب‌زادگان اين مملكت مستبعد و بر خلاف تمام اصول و روش مردمان اين كشور است و اگر به احترام شاه ايران ( كه وى سفيرش بود ) نمىبود در اين دولت كه عدالت و تمدن با چنان دقت و شدت و احترام رعايت و اجرا مىشود جسارت وى اغماض نمىشد و چون حضور دو مأمور از طرف يك فرمانروا يا مخالفت يكى با ديگرى عادى نبود ، شما بايد در حضور شاه با تشريح وضع عجيبى كه اين اتفاق پيش آورد از مقام و دستورهاى هريك از دو سفير كسب اطلاع كنى و نظر ايشان را نسبت به هريك بفهمى .\r\nهمچنين پيشنهادهايى را كه از طرف سرربرت شرلى به ما شد و شما سواد آن را از دبير مخصوص ما دريافت خواهى داشت به شاه ارائه بده و اگر شاه با آنها موافق و مايل به عملى ساختن آن از طرف ما شد ، با اطمينان‌هايى كه از طرف وى هم عمل خواهد شد شما مأمور هستيد آنها و بعلاوه هرچيز ديگر را كه شاه مايل باشد ، به عرض ما برسانيد .\r\nهمچنين شما مىتوانيد به نمايندگى و به نام ما قول داده و تعهدنمايى كه ما از صميم قلب هرامر منطقى را كه مناسب امور ما باشد و دوستى ما را تشديد كند و به نفع ملت ما باشد و از طرف شاه پيشنهاد بشود و شما در مراجعت از طرف شاه به ما بگويى ، جواب مثبت خواهيم داد .\r\nبالاخره ميل قلبى ما اين است كه شما هيچ لقب يا مقامى نپذيريد و كنسولى منسوب نسازيد و در امور بازرگانى و مال التجاره آنها كه با ايران معامله مىنمايند دخالت نكنيد و فقط طبق اين دستور العمل بدون اينكه ايجاد زحمت يا خرج يا ناراحتى براى بازرگانان ما بكنيد رفتار نماييد ، تخلف از اين دستور سبب هدم خون شما خواهد بود . » وايت‌هال 15 آوريل 1626 - در خلال اين مسافرت در زمامداران دو كشور تغييراتى پديد مىآيد نمايندگان سياسى انگلستان پس از\r\n\r\n","description":"","footnote":"","page_name":" 577 ","page_number":577},
  {"content":"\r\n\r\nتحمل رنج فراوان سرانجام اجازه شرفيابى حاصل مىكنند سفير انگليس از اينكه اطرافيان ، مرتبا از او هديه مطالبه مىكنند اظهار شگفتى مىكند پس از بار يافتن ، نماينده دولت انگلستان شرح ما وقع و مبارزه وحشيانه نقدعلى را با شرلى ، شرح مىدهد و از شاه ايران تقاضاى رسيدگى و اعلام كيفر مىنمايد ، سپس سفير مىگويد : « شاه انگلستان خداوندگار و فرمانرواى او ، وى را فرستاده كه اتحاد محكمتر از آنچه اجداد اعليحضرتين وجود داشته است ايجاد نمايد و در پايان گفت هيچ هديه‌اى همراه نياورده است زيرا در انگلستان و دنياى غرب مرسوم است كه اول دوستى و اتحاد را ايجاد ، سپس هدايا را ارسال دارند . . . سپس شاه با كلماتى ملاطفت‌آميز در پاسخ سفير گفت گرانبهاترين هديه‌اى كه ممكن است شاهى بفرستد همانست كه اكنون سفير همراه آورده است يعنى محبت و دوستى پادشاهى عظيم الشأن - در مورد نقدعلى ، شاه ايران گفت كه او حالا مرده است و از دسترس ما دور است راجع‌به ساير مطالب هيچ جوابى نداد مخصوصا راجع‌به شرلى نه در تأييدش چيزى گفت و نه اقدامات نقدعلى بيگ را رد كرد ( ناگفته نماند كه نقدعلى در نزديكى سواحل هند درحالىكه از ناراحتى وجدان رنج مىبرد خودكشى كرد ) بعد از اين ، سفير گفت من از طرف پادشاه انگلستان آماده براى انعقاد قراردادهايى كه به حال دو دولت سودمند باشد مىباشم ، شاه وعده كرد بار ديگر با وى در اين موارد مذاكره كند و به سوى قزوين حركت كرد سفير نيز راه قزوين پيش گرفت ولى از اين تاريخ به بعد مهمانداران ايران ، با سفير انگليس و همراهانش با سردى رفتار مىكنند ، نسبت به مسائل مربوط به كشتى جنگى و امور بازرگانى و حدود اختيارات شرلى و قول و قرارهاى او از طرف شاه و نمايندگان او هيچگونه پاسخ قطعى و روشن داده نمىشود ، چون در اين جريانات سفير انگلستان مىميرد ، جانشين او به پادشاه انگلستان بعدا چنين گزارش مىدهد : اربابم سفير انگليس در زمان حياتش در قزوين شصت و پنج نفر انگليسى و ارمنى و مراكشى و هشت رأس اسب در خدمت داشت براى مخارج اين عده شاه روزانه 3104 ليره مقرر داشته بود كه داروغه به صورت عوارض روزبروز دكان به دكان جمع‌آورى مىكرد ، از يكى نيم پنس و از ديگرى يك پنس به تناسب كم و زيادى درآمد به عنوان خرج مهمانى شاه از آنها مىگرفت . »\r\nنماينده سياسى انگليس درحالىكه به رفتار غير دوستانه دولت ايران به شدت اعتراض مىكند صورتى از هزينه زندگى ، در آن ايام به دست مىدهد :\r\nشش پوند / سه كيلو / گوشت / 10 پنس\r\nشش پوند / سه كيلو / برنج / 4 پنس\r\nدوازده پوند / شش كيلو / نان / 8 پنس\r\nدو ظرف پنير / 4 پنس\r\nيك پوند و نيم كره / 4 پنس\r\nآب هرجا به دست بياوريم / 5 پنس\r\n\r\n","description":"","footnote":"","page_name":" 578 ","page_number":578},
  {"content":"\r\n\r\nبدون در نظر گرفتن سوخت براى غذا .\r\nسپس مىنويسد : سفير بايد ، اسب ، خودش بخرد چادر تهيه كند و شتر كرايه نمايد ، حرفى نيست كه ايرانيان مردمى متمدن هستند و سفر بىمخاطره مىباشد و بيم مواجهه با راهزن يا دزد نيست . . . بعيد نيست كه در پشت اين پرده ، تضاد كمپانى هند شرقى و دولت انگليس و زمينه‌چينى و سوءنيت بعضى از رجال ايران در تيره شدن مناسبات ايران و انگليس مدخليت داشته باشد ، نامه‌يى كه از طرف توماس شرلى برادرزاده ربرت شرلى به چارلز اول تقديم شده و به اظهارات و اتهامات نارواى برخى از تجار انگليسى اشاره شده است به خوبى نشان مىدهد كه بين محافل ذىنفع و ذىنفوذ انگلستان نيز هماهنگى وجود نداشته است و شايد مجموع اين عوامل و اظهارات ضد و نقيضى كه به شاه گزارش مىدادند ، او را از اتخاذ تصميم راسخ بازداشته است . . . سرانجام در اوت 1628 شاه ايران پاسخ پادشاه انگلستان را به نمايندگان سياسى تسليم مىكند اين نامه در پارچه نقره‌دوزى ، پيچيده بود و بندهاى نخى بدان بسته بودند و مهر شاه بر آنها زده شده بود . » « 1 »\r\nلسترنج در ديباچه كتاب دون‌ژوان ايرانى راجع‌به موقعيت جهانى ايران در آغاز قرن هفدهم چنين مىنويسد : در ده سال آغاز قرن هفدهم ميلادى ( قرن يازدهم ه ) ، ايران ، كه نيرويى عظيم به شمار مىآمد ، در وضع بسيار مساعد و مطلوبى قرار داشت ، كه هرگز از زمان حملهء عرب يعنى قرن هفتم ميلادى چنين روزگارى را نديده بود . يك قرن پيش از اين زمان ، شاه اسماعيل ، نياى شاه عباس ، ايرانيان را با شدت عمل و فشار بسيار خويش ، به يك ملت واحد مبدل ساخت .\r\nبعلاوه وى با اعلام اين‌كه مذهب رسمى ايرانيان شيعه است ، با اصل خاص پيروى از امامانى - كه خود او نيز اصل و تبار خود را به آنان مىرسانيد - و اين اصل ناچار بايد مذهب واحد و منحصربه‌فرد قاطبهء مردم ايران باشد ، تركان سنىمذهب را كافر و مرتد جلوه‌گر ساخت .\r\nوى و جانشينانش ، صد سال يعنى تا زمان شاه عباس ، همچنان جنگ با سلاطين ترك عثمانى را ادامه دادند . اما اين جنگها ، گاهى با فتح و گاه با شكست مواجه مىشد . بنابراين شاه عباس تصميم گرفت ، با كشورهاى مسيحى اروپايى كه به گمان وى حاضر بودند با او در برابر سلطان عثمانى متحد و به قسطنطنيه حمله‌ور شوند و تركان را شديدا در مخاطره قرار دهند ، پيمان اتحاد ببندد .\r\nبنابراين شرلى درست در ساعتى سعيد و خجسته رسيد . وى هيچ‌گونه اعتبارنامه‌اى از ملكه اليزابت نداشت تا ارائه دهد . ولى خويشتن را يكى از اعيان و نجباى مورد اطمينان ملكه معرفى و پيشنهاد كرد تا سفير را به علياحضرت و ديگر پادشاهان و فرمانروايان اروپا معرفى كند . ايرانيان آن زمان به آمدن سفيران پادشاهان مسيحى ، به خوبى خو گرفته بودند . . . هيأت سفارت تشكيل\r\n\r\n\r\n","description":"","footnote":"\r\n( 1 ) . سفرنامهء استودارت ، ترجمهء احمد توكلى ، مقدمه سروينس راس ، بنقل از فرهنگ ايران‌زمين ، ج 88 ، ص 162 به بعد ( به اختصار ) .\r\n","page_name":" 579 ","page_number":579},
  {"content":"\r\n\r\nشد و به طرف اروپا حركت كرد . شرلى و يك سفير ايران ، هردو اعتبارنامه براى هشت كشور اروپا در دست داشتند . قبلا نيز سفير مخصوص حركت كرده بود تا در هشتر خان منتظر باشد و به اتفاق آنان به مسكو رود . اين سفير اخير مىبايست در مسكو توقف كند ، در دربار تزار بوريس گودونف بماند . سفير ايران كه مأمور كشورهاى مغرب بود ، به‌طورىكه از مفاد كتاب نامه‌هاى فوگر برمىآيد ، مردى سالخورده با موهاى خاكسترى به نام حسينعلى بيگ بود . همچنان كه گذشت ، با وى چهار دبير بود كه يكى از آنها برادرزادهء وى على قلى بيگ بود . ديگر اوروج بيگ كه دبير اول سفارت بود و بعدها به نام دون‌ژوان ايرانى شناخته شد . اوروج بيگ شايد در اين هنگام از چهل سال كمتر داشت . او پسر سلطان قلى بيگ بود كه در 1585 م . ( 993 ه ) در محاصرهء تبريز كه ايرانيان مىكوشيدند آن را از دست تركان بيرون كشند و با ناكامى مواجه گشتند ، به قتل رسيد . اين امر در زمان سلطنت سلطان محمد خدابنده ( پدر شاه عباس ) روى داد . . . « 1 »\r\nبه اين ترتيب « اوروج بيگ در سفر دورودراز خود با سرآنتونى شرلى مشهور و سفير ايرانى شاه عباس ، حسينعلى بيگ بيات همراه بود . هيأت سفارت ايران مركب بود از نوزده تن و عبارت بود از سفير و چهار تن خدمتگار ، هيئت انگليسى همراهان سرآنتونى شرلى هم يازده تن بودند و با دو تن كشيش پرتغالى و پنج مترجم ، اين عده كه در حدود چهل تن مىشدند از راه درياى خزر - ولگا ( كه بر روى سطح يخ بستهء آن فرسنگها راه‌پيمايى كردند ) به مسكو رفتند و پس از پنج شش ماه توقف در اين شهر ، به انتظار سرآمدن زمستان و از راه آرخان گل و اقيانوس منجمد شمالى به آلمان و چكسلواكى و روم و ايتاليا رفتند . و سپس در روم ميهمان پاپ بودند . از اينجا ارتداد در ميان ايرانيان راه يافت و سه تن از خدمتگاران هيأت ، مسيحى شدند و در پناه كليساى رومى ماندند . از روم به جنوب فرانسه و آن‌گاه به اسپانيا رفتند . اوروج بيگ گذشته از آن‌كه صاحب‌قلم بود ، شمشيرزن نيز بود . چنان‌كه در جنگهاى تبريز در برابر سپاهيان عثمانى ، جنگيده و شرح زنده و پرشورى از مقاومتهاى ايرانيان در آن سامان از خود به جاى گذاشته است . پدرش - چنان‌كه گفتيم - در آن جنگ به قتل رسيد . او داستان كشته شدن پدرش را ، در اين كتاب به رشتهء تحرير كشيده است . . . اوروج بيگ روزانه يادداشتهاى دقيقى از سفر خود و ديدنىهاى آن مىنگاشت تا در بازگشت از آنها كتابى بپردازد و به شاه‌عباس اول عرضه كند . شايد هم سائقهء او ، درين كار ، دستور خود شاه بوده است . بىشك شاه عباس خواهان آگاهى از اوضاع اروپا بوده است . از طرفى شك نيست كه اروپا در آغاز قرن هفدهم كه قرن ظهور دكارتها ، و بيكن‌هاست ، در جادهء پيشرفت و ترقى گامهاى بلند برمىداشت ؛ و آنچه از اوضاع آنجا براى زمامداران ما گفته مىشد عبرت‌انگيز بوده است . . . » « 2 »\r\n\r\n\r\n","description":"","footnote":"\r\n( 1 ) . اوروج بيگ ، دون‌ژوئن ايرانى ، ترجمهء مسعود رجب‌نيا ، ص 15 به بعد .\r\n( 2 ) . همان ، ص 5 به بعد .\r\n","page_name":" 580 ","page_number":580},
  {"content":"\r\n\r\n\r\nسفراى هندوستان و مسكوى در حضور شاه‌عباس\r\n: پيترو كه خود ناظر پذيرايى از سفراى مسكوى و هندوستان بوده ، در پيرامون طرز پذيرايى شاه و هدايايى كه دو سفير تقديم كرده‌اند ، چنين مىنويسد : « همين‌كه شاه به ميدان آمد و از اسب پياده شد ، مهماندار بلافاصله به سوى سفراى مسكوى رفت و آنان را به نزد او برد . سفير بزرگ ، نامهء امپراتور خود را تقديم كرد .\r\nشاه آن را گرفت و طبق معمول ، سخنان ملاطفت‌آميزى بر زبان راند كه چون دور بودم ، نتوانستم بشنوم . سپس با آن سه نفر يعنى دو نفر مسكوى و منشى امپراتور و همچنين سفير هند ، به خانهء على پاشا داخل شد و همگى در ايوان آن خانه كه مشرف بر ميدان است ، نشستند و باقى روز و تقريبا تمام شب را در آنجا به ميگسارى پرداختند . و ديگران براى خود در ميدان گردش مىكردند .\r\nپس از آن‌كه شاه به روى ايوان آمد ، نمايش هدايا آغاز شد . و آنها را نخست از برابر وى مىگذرانيدند و سپس دور ميدان مىگردانيدند و بيرون مىبردند . هداياى سفير هند را پيش از هداياى سفير مسكوى از نظر گذرانيدند . اين هدايا مركب بود از بيست و نه شتر حامل بارهاى پرحجمى كه گمان مىكنم پر از پارچه‌هاى كار هند بود .\r\nپس از آن اتاقك بزرگى را ، كه از چوبهاى طلايى بسيار ظريف و زيبا ساخته بودند ، به معرض نمايش گذاشتند و سپس مقدار زيادى شمشيرهاى مرصع و سلاحهاى ديگر كه همگى به سنگهاى قيمتى تزيين شده بود ، و در پى آن بيش از صد طبق پر از عمامه‌هايى كه در هند تهيه مىشود ، در روى هرطبقى پنج تا شش عدد ديده مىشد ، نشان دادند . طبق‌ها همه چوبى و روى آن‌ها رنگ شده بود و در ايران هميشه براى حمل‌ونقل اشياء و تقديم هدايا از اين طبق‌ها استفاده مىكنند .\r\nيكى ديگر از هدايا دندان حيوان بسيار بزرگى بود كه دو نفر در دست گرفته بودند . و قطعا دندان فيل يا نوعى ماهى بود كه از آن در ايران معمولا دستهء چاقو و خنجر و سلاحهاى ديگر مىسازند .\r\nپس از آن ، نيز هداياى كم اهميت‌ترى به معرض نمايش درآمد كه من به درستى آنها را نديدم .\r\nولى در پايان ، پنج عرابهء هندى از نظرها گذشت كه هريك دو چرخ بيشتر نداشت و نشيمنگاه چهارگوش آن را نيز بىكرسى و هموار ساخته بودند . به‌طورىكه با طرز نشستن ما ، دو نفر ، به زحمت در آن قرار مىگرفتند . ولى به رسم نشستن شرقيها چهار نفر به خوبى مىتوانستند در آن جاى بگيرند و بر بالشهاى گرد متعددى كه در اطرافش چيده شده بود تكيه بزنند .\r\nتمام اين عرابه‌ها ، به طلا و پارچه‌هاى زربفت آرسته بود و هريك را دو گاو سفيد بسيار پاكيزه مىكشيدند كه بر روى آنان نيز پارچه‌هاى ظريف و زيبايى قرار داشت . گاوهاى هندى با گاوهاى ما تفاوت دارند ، به اين معنى كه بر روى پشت آنان نزديك گردن ، كوهانى قرار گرفته است . از اين جهت ، به شتر بىشباهت نيستند . بعلاوه مانند اسب مىدوند . و عرابه‌هاى هند يعنى سرزمين شاه سليم بىاندازه سبك هستند كه در موقع لزوم ، بلافاصله گاوها را از آن جدا مىكنند و\r\n\r\n","description":"","footnote":"","page_name":" 581 ","page_number":581},
  {"content":"\r\n\r\nچرخهايشان را برمىدارند ، و دو نفر آن را بر دوش خود قرار مىدهند . و حتى به ارتفاعات كوهها مىبرند و پس از اين‌كه جاده همواره شد ، باز آنها را به وضع اول برمىگردانند و چرخها را مىگذارند و گاوها شروع به كار مىكنند . . . بعد از عرابه‌ها ، نوبت به جانوران عجيب رسيد . نخست دو كرگدن را از برابر ديدگان حاضرين گذرانيدند . مىگويند اين حيوانات با فيل مىجنگند . . . بعد از آن ، جانورى مانند گاو كوهى نمايان شد كه شاخهاى بسيار درازى داشت . . . پس از آن نوبت به انواع گوزنها و آهوهاى عجيب و خران وحشى زردرنگ رسيد . و از همه تماشايىتر بز وحشى نقره فامى بود كه سه پا بيشتر نداشت .\r\nهداياى سفير هند ، با عبور هشت الى ده فيل پايان يافت . بر پشت دو يا سه فيل ، برجى قرار داده بودند و در هربرج مردانى نشسته بودند . اين برج بيشتر به تختخواب شباهت داشت و براى مسافرت اشخاص مهمى كه مىتوانند فيل نگهدارى كنند ، بسيار راحت است .\r\nدر جنگها نيز از وجود فيل استفاده مىشود . و چون مشرق زمينىها به زانو مىتوانند بر زمين بنشينند ، هفت تا هشت نفر تفنگچى يا تيرانداز ، قادرند در داخل اين تخت قرار گيرند . فيلبانان بيرون از تخت ، بر روى گردن حيوان مىنشستند و او را هدايت مىكردند . . . همين‌كه نمايش هداياى سفير هند به پايان رسيد ، نمايش هداياى سفيران مسكوى آغاز شد . نخست چهار بسته پوست خز را كه روى هم‌رفته متعلق به چهار حيوان بود ، سپس تعدادى دندان جانوران را كه نفهميدم از ماهى يا حيوان ديگرى بود از نظرها گذرانيدند . بعد تعدادى فانوس يا چراغهاى ديگر آوردند كه به جاى شيشه در آنها طلق نصب شده بود . آن‌گاه نوبت به خمهاى كوچك پر از بهترين نمونهء عرق مسكوى رسيد كه در ايران طالب فراوان دارد . . . پس از آن شترهاى متعددى گذشتند كه بر روى آنها چليكهاى پر از عرق قرار داشت . با اين نظم و ترتيب ، نمايش خاتمه يافت و چون هوا تاريك شده بود ، چراغانى آغاز گرديد . شنبه 17 نوامبر 1619 ، شاه . . . از قزوين به جانب فرح‌آباد حركت كرد تا زمستان را در آنجا به سرآورد و سفير هند و عده‌اى از نزديكانش را نيز با خود برد . زيرا چون تعداد همراهان سفير به هزار بلكه هزار و پانصد نفر مىرسيد ، بردن همهء آنها امكان‌پذير نبود . . . » « 1 » اين بود نمونه‌اى از برخورد شاه عباس با سفيران كشورهاى بيگانه .\r\n\r\nپذيرايى شاه عباس از سفير روس\r\nشاه عباس در سال 1003 ه با كليهء همراهان و دستگاه پرتجمل سلطنتى خود و ايلچيان بيگانه ، مدت چهار ماه در كاشان اقامت نمود ؛ كه وقايع‌نگاران ايرانى آن را به اختصار ياد كرده‌اند . سفير روس با شصت و سه نفر همراهانش كه در آن موقع به كاشان دعوت شده‌اند ، شرح ورود و پذيراييهاى مكرر از هيئت را به تفصيل نگاشته است .\r\nدر 29 محرم سفير روس را با جلال و احترام تمام از لاهيجان حركت دادند . . .\r\n\r\n\r\n","description":"","footnote":"\r\n( 1 ) . سفرنامهء پيتر دولاواله ، پيشن ، ص 427 به بعد .\r\n","page_name":" 582 ","page_number":582},
  {"content":"\r\n\r\nشاه عباس كه در كاشان بود امر داد كه سفير را بدانجا روانه نمايند . در 20 صفر ، سفير ، با احترام و جلال به آن شهر وارد شد . شاه عباس خوانچهء اطمعه و اشربه و ميوه‌هاى گوناگون و از آن جمله انگور اعلا نزد سفير فرستاد . . . شاه عباس حاج خسرو را مأمور كرد تا به سفير بگويد كه شاه ميل دارد سفير را در ميدان بار دهد تا عموم اهل شهر و ايلچيان بخارا و دول ديگر ببينند از سفير يك دولت معتبرى چگونه پذيرايى به عمل مىآيد . سفير روس اين تكليف را رد كرد و شاه نيز قبول نمود كه در خلوت پذيرايى كند .\r\nملاقات دوم بر وفق دلخواه شاه در ميدان به عمل آمد و در 23 صفر مراسم چراغانى و آتشبازى نيز صورت گرفت . خلاصه تا 19 جمادى الاخر كه شاه در كاشان اقامت داشت ، شش بار از سفير پذيرايى نمود و گاهى او را به تيراندازى دعوت نمود و از توپخانه روسيه صحبت مىداشت . « 1 »\r\n\r\nسفير ترك در دربار شاه عباس\r\nپيترو جهانگرد ايتاليايى مىنويسد ، تركها براى تحميل پيشنهادات خود ، هياتى را به ايران گسيل داشتند . ولى شاه كه از پيش به وسيلهء مأموران و مهمانداران خود كمابيش از نظريات آنان آگاه بود ، مدتها از پذيرفتن آنها خوددارى مىكرد . پس از آن‌كه در آخرين روز ماه اوت ( 1619 ) سفير را پذيرفت ، به ديگر نمايندگان ترك اجازه حضور نداد ، موقعى كه سفير نامهء خود را تقديم كرد ، ديگران شنيدند كه شاه با صداى بلند گفت : فقط موقعى با تركها صلح خواهم كرد كه بغداد و حلب را تصرف كرده باشم .\r\nو من از اين حرف واقعا خنده‌ام گرفت . زيرا مىدانم از مبالغه‌هاى عجيب شاه عباس است .\r\nهمراهان سفير ترك اجازه شرفيابى نيافتند و همه در بيرون منتظر ماندند . به هيچ يك ، حتى اجازه نشستن داده نشد . . . همان روز صبح شاه دستور داده بود در شهر جار بزنند كه احدى حق ندارد با سفير ترك يا با همراهان او صحبت كند ، يا معامله‌اى با آنان انجام دهد و جنسى اعم از خوراكى و پوشاكى به ايشان بفروشد . زيرا تمام آذوقهء آنان ، از طرف شاه تأمين مىشود . اين رفتار شاه نسبت به تركها به عنوان عمل متقابل رفتار آنان ، نسبت به سفير ايران انجام گرفت . و از طرفى شاه خواست به سفير امكانى براى جاسوسى ندهد . سپس پيترو مىنويسد چون هيچ خبرى در دربار ايران مكتوم نمىماند ، بلافاصله شرايط صلح منتشر شد . شرايط عبارت بود از آنكه شاه همه ساله دويست تا سيصد بار ابريشم بدهد ، زمينهايى را كه از تركها گرفته است يعنى تبريز شيماخى و شيروان و غيره را پس بدهد و فرزند خود را به عنوان گروگان ، به تركها بسپارد جز در مورد ابريشم ، در ساير موارد شاه پيشنهادات تركها را رد كرد . در ملاقاتى كه در روز سوم سپتامبر 1619 به عمل آمد ، وقتى كه سخن از گروگان به ميان آمد شاه عباس . . . دست به شمشير برد و از\r\n\r\n\r\n","description":"","footnote":"\r\n( 1 ) . تاريخ اجتماعى كاشان ، پيشين ، ص 122 ( نقل از : تاريخ روابط سياسى ايران با دنيا ، ج 1 ، ص 277 ) .\r\n","page_name":" 583 ","page_number":583},
  {"content":"\r\n\r\nغلاف بيرون آورد و به سفير ترك نشان داده گفت فرزند من اين است . . . اگر تركها بخواهند ، مىتوانند با آسودگى خيال رو به ايران بتازند . سفير ترك جواب داد در جنگى كه اتفاق خواهد افتاد ، عدهء زيادى بىگناه به هلاكت مىرسند و مسئوليت و معصيت آن بر عهدهء شاه خواهد بود . . .\r\nشاه پاسخ داد كه معصيت اين كار از آن تركها خواهد بود . زيرا او در خانه خود نشسته و به كسى تعرض نكرده است . منتهى وظيفه دارد در مقابل هرتعرضى دفاع كند . و تركها هستند كه همه ساله بدون هيچ موجبى به خاك ايران حمله مىبرند و خرابيهاى فراوان به بار مىآورند . . . شاه تصريح كرد كه مايل به جنگ با تركها نيست ، زيرا مىداند كه آنان از لحاظ تعداد سرباز بر قواى او برترى دارند و منتظر روز نبرد هستند . . . آنها مىتوانند پيش بيايند و او مرتبا عقب‌نشينى خواهد كرد و همه چيز را خواهد سوزانيد . . . ولى در موقع لازم نمىگذارند حتى يك نفر از آنها به وطن خود مراجعت كند . « 1 »\r\n\r\nتوسعه روابط سياسى ايران با كشورهاى خارج ، از عهد صفويه به بعد\r\n: چنان‌كه گفتيم مناسبات سياسى ايران با ملل غرب از عهد صفويه رو به وسعت نهاد . در عهد شاه طهماسب صفوى ( 970 هجرى - 1562 ميلادى ) ملكه اليزابت ، آنتونى جنكين‌سون سفير خود را با نامه‌اى به حضور شاه طهماسب صفوى فرستاد كه شرحش گذشت . در عهد شاه عباس كبير مناسبات سياسى ايران با اروپا فزونى گرفت . اين پادشاه توانسته بود در مقابل ارتش متجاوز عثمانى پايدارى كند . در اين ايام سلاطين عثمانى به اروپاى شرقى حمله‌ور شده بودند و مىخواستند دامنهء تجاوزات خود را به اتريش و ايتاليا برسانند . ولى جنگ ايران با عثمانيها سبب گرديد كه مقدارى از قواى تركها متوجه ايران گردد و اروپائيان تا حدى از تهاجم تركها در امان بمانند . يكى از سياسيون اروپا گويد : « فقط ايرانيها ما بين ما و مرگ حايل شدند اگر ايرانيها نبودند تركها ما را محو و نابود كرده بودند . » « 2 »\r\nدر اين دوره به طورى كه ديديم در حدود هفتاد و پنج تن از انگليسيها تحت سرپرستى سرآنتوان شرلى و سررابرت شرلى وارد ايران شدند و در پناه حمايت شاه عباس براى پيشرفت ارتش ايران ، قدمهايى برداشتند .\r\nدر اين ايام شاه عباس ، به كمك انگليسيها ، پرتغاليها را از خليج‌فارس بيرون مىراند و به كليه افراد اروپايى اجازه مىدهد كه در خليج‌فارس آزادانه تجارت كنند .\r\nبا مرگ شاه عباس ، قدرت سلسله صفويه نقصان يافت . در دوره حكومت افاغنه و نادر شاه روابط سياسى ايران با ممالك غرب تقريبا در حال ركود بود .\r\n\r\nسياست خارجى نادر شاه\r\nنادر شاه در دوران سلطنت 11 ساله خود ( 1194 - 1160 ) موفق گرديد مناطقى را كه آخرين شهرياران نالايق صفوى از كف داده بودند بار ديگر تسخير كند ، وى پس از كسب فتوحات در صدد تثبيت وضع سياسى\r\n\r\n\r\n","description":"","footnote":"\r\n( 1 ) . سفرنامهء پيترو ، پيشين ، ص 379 به بعد .\r\n( 2 ) . تاريخ ادبيات ، براون ، پيشين ، ج 4 ، ص 11 و 93 .\r\n","page_name":" 584 ","page_number":584},
  {"content":"\r\n\r\nخود و اصلاح اوضاع اقتصادى و اجتماعى مردم برنيامد بلكه با كشورگشائى و تجاوز مداوم ، مردم ايران و سپاهيان خود را فرسوده كرد ، و پولها و جواهرات گرانبهايى را كه پس از غارت هند همراه آورده بود در گنجينه‌ها ذخيره كرد و در راه عمران و آبادى مملكت به مصرف نرسانيد .\r\n« در جنگ با تركيه كه از 1156 - 1159 هجرى ادامه يافت گاهى پيروزى نصيب نادر و زمانى نصيب تركان مىگشت ولى نتايج حاصله ثابت نبود ، و سبب عدم موفقيت اين بود كه در آن اوان در ايران و كشورهاى تابع ، قيامهاى عظيمى وقوع يافت و نادر ناگزير براى فرونشاندن نايره شورش ، عده‌اى از لشكريان خود را از صحنه عمليات دور و به مراكز عصيان گسيل مىداشت . . .\r\nلشكركشى به داغستان و تشبثات نادر براى ساختن ناوگان در بحر خزر سبب گرديد كه نيروى نظامى روس در مرز ايران متمركز گرديد . « 1 »\r\nدر آغاز حكومت كريم خان تجارت خليج در دست انگليسيها و هلنديها بود . فرانسويها هم كه در اين دوره در جستجوى بازار بودند ، در ايران با حريف زورمندى چون انگلستان روبرو شدند و در سال 1173 ه با چهار كشتى به بندرعباس روى آوردند و تجارتخانه انگلستان را گلوله‌باران كردند . و پس از غارت كالاهاى تجارى از خليج‌فارس بيرون رفتند . پس از اين واقعه انگليسيها مركز تجارى خود را به بصره منتقل كردند و هلنديها مركز فعاليت تجارى خود را در خاك عثمانى مستقر ساختند .\r\nدر دوره كريم خان زند ، از بركت امنيتى كه نصيب ايران گرديد ، انگليسيها براى بسط نفوذ اقتصادى و تجارى خود بار ديگر به سعى و تلاش برخاستند ، و سرانجام به موجب فرمانى ، كريم خان در سال 1177 ه به انگليسيها اجازه تجارت داد و مقرر گرديد كه آنها در بوشهر يا هر منطقه‌اى در خليج‌فارس كه ميل دارند ، هر مقدار زمينى كه براى تجارت خود لازم دارند ، تصرف كنند و مؤسسات خود را در آنجا برقرار سازند و چند توپ براى حفظ امنيت سوار كنند .\r\nكريم خان موافقت كرد كه از امتعهء انگليسيها هيچ نوع مالياتى دريافت نشود و فقط شيوخ از امتعهء صادراتى سه درصد حقوق گمركى دريافت دارند .\r\nهيچ يك از ملل اروپائى غير از انگليسيها ، حق ندارند كه كالاهاى پشمى خود را به بنادر ايران وارد كنند .\r\nمواد قرارداد مجموعا به نفع حكومت انگلستان بود . كريم خان در ذيل فرمان مطالبى اضافه كرد و از جمله نوشت « . . . انگليسيها مجاز نيستند تمام وجوه مال التجاره خودشان را كه در ايران به فروش مىرسانند به خارج حمل كنند . زيرا كه اين عمل انگليسيها ، مملكت ايران را از حيث ثروت و مكنت فقير خواهد نمود و در نتيجه به طور كلى ، تجارت ايران صدمه خواهد ديد . . . » « 2 »\r\nانگليسيها تا سال 1183 ه در بوشهر به فعاليتهاى تجارى اشتغال داشتند . ولى در نتيجه\r\n\r\n\r\n","description":"","footnote":"\r\n( 1 ) . تاريخ ايران ، ترجمهء كشاورز ، پيشين ، ص 638 به بعد .\r\n( 2 ) . تاريخ سياسى ايران و انگليس ، پيشين ، ج 1 ، ص 8 .\r\n","page_name":" 585 ","page_number":585},
  {"content":"\r\n\r\nتعديات شيوخ و ناامنى محل بار ديگر انگليسيها مركز تجارى خود را به بصره منتقل كردند . « 1 »\r\nدر سال 1167 هلندىها جزيرهء خارك را مركز تجارت خود قرار دادند و قلعهء نظامى در آن جزيره برقرار كردند و به صيد و تجارت مرواريد پرداختند . پس از چندى ميرمهنا كه از اتباع ايران بود ، راه عصيان پيش گرفت و پس از تصرف خارك به قتل هلنديها و غارت اموال آنان پرداخت و به اين ترتيب دوران تسلط اقتصادى و سياسى هلنديها در خليج‌فارس به سررسيد . پس از كشته شدن ميرمهنا ، كريم خان براى گوشمالى انگليسيها كه مرز تجارتى خود را به بصره منتقل كرده بودند ، رفتار عثمانيها را نسبت به زوار ايرانى بهانه قرارداد ، و قشون را به محاصرهء بصره فرستاد .\r\nبا اين‌كه در اين جريان ، انگليسيها دو كشتى جنگى خود را در اختيار عثمانيها قرار دادند ، اما محاصره بصره سيزده ماه طول كشيد و سرانجام پس از چهارده ماه به تصرف ايرانيها درآمد . پس از مرگ كريم خان ، آشفتگى و نابسامانى به ايران راه يافت در اين دوره ، در مناسبات ايران با كشورهاى خارج ، واقعهء مهمى روى نداد . تنها در عهد جعفر خان زند فرمانى داير به استقرار مجدد روابط اقتصادى بين ايران و انگلستان صادر گرديد . در اين فرمان بيش از پيش دست انگليسيها را در فروش كالا بازگذاشتند . و صريحا نوشته بودند كه « . . . اگر سابقا قرار بوده حقوق گمركى مطالبه شود ، بعد از اين فرمان ، ما به هيچ عنوانى مطالبه حقوق گمركى نخواهيم نمود ، و آنچه هم در سابق بود ، ما آنها را لغو و باطل مىنمائيم بتاريخ هشتم ربيع الثانى يك هزار و دويست و دو ، مطابق 18 ژانويه 1788 . »\r\nدر دوره قاجار بيش از پيش كشورهاى متجاوز و استعمارطلب به ايران و ديگر كشورهاى آسيايى روى آوردند . ايران و عثمانى به علت موقعيت جغرافيايى مورد توجه كشورهاى توسعه‌طلب قرار گرفتند ، آقا محمد خان پس از تثبيت موقعيت سياسى خود با زيركى دريافت ، كه براى نجات از تجاوزات روسيه تزارى بهتر آنست كه ، دو دولت ايران و عثمانى دست اتحاد به هم بدهند بنا به نوشته احمد امين ، آقا محمد خان طبق نامه‌يى پيشنهاد كرد كه دو دولت در برابر هجوم‌هاى روس متحد شوند به روايت احمد جودت ، وقتى نامه او در شوراى باب عالى مطرح شد پاشاها ( فرماندهان نظامى ) اين پيشنهاد را منطقى و منطبق با مصالح دولت عثمانى دانستند ، اما شيخ الاسلام راغب افندى عمامه بر زمين كوبيد كه : « تا من زنده‌ام چنين اتحادى منعقد نخواهد شد بگذاريد اينان بدست روسيان نابود شوند . » وجود چنين روحيه‌اى در آن طرف كه در سراسر گزارش سفير عثمانى نيز جلوه‌گر است يكى از موانع اصلى اتحاد بود . « 2 » در عهد سلطنت فتحعليشاه ، ايران به حكم موقعيت جغرافيايى خود ، ميدان رقابتهاى سياسى انگلستان و فرانسه گرديد . و به طورى كه ضمن تاريخ سياسى اين دوره ( جلد دوم از صفحه 488 به بعد ) ديديم ، زمامداران ايرانى گاه آلت اجراى مقاصد سياسى انگلستان و زمانى بازيچهء سياست توسعه‌طلبى\r\n\r\n\r\n","description":"","footnote":"\r\n( 1 ) . همان كتاب ، ج 1 ، ص 10 .\r\n( 2 ) . بررسيهاى تاريخى خرداد و تير ، 54 اتحاد ايران و فرانسه ، محمد امين رياحى ، ص 22 .\r\n","page_name":" 586 ","page_number":586},
  {"content":"\r\n\r\nروس بودند . دولت فرانسه كه در اين موقع ناظر اوضاع آشفته ايران بود مىكوشيد به يارى ايران و عثمانى سدى در برابر سياست تجاوزكارانه روسيه تزارى به سوى هند ايجاد كند . « در تعليماتى كه در تاريخ 15 ماه مه 1807 ( 7 ربيع الاول 1222 ) به گاردان داده شده ، ايجاد هماهنگى نظامى ميان ايران و عثمانى از اصول كارهاست « . . . آقاى سرتيپ گاردان بايد جهد وافى مبذول دارد تا ايران و عثمانى ، تا حدى كه ممكن است در عمليات نظامى بين درياهاى خزر و بحر سياه عليه روسها به توافق قدم بردارند ، زيرا نفع هردو مملكت يكى است چه روسيه به علت وسعت بيابانها . . . چشم طمع به همسايگان جنوبى دوخته و آنها را در معرض تهديد قرار داده است » « 1 »\r\nفرانسه به مملكت ايران به دو نظر مىنگرد : از يك طرف ايران را دشمن طبيعى روسيه مىداند ، از طرف ديگر سرزمين آن را وسيله و راهى براى لشكركشى به هند مىشمارد « 2 » و در مرحله آخر سرتيپ گاردان نبايد فراموش كند كه منظور عمدهء ما عقد اتحاد مثلثى است بين فرانسه و باب عالى و باز كردن راهى به هند و تحصيل متحدينى بر ضد روسيه . « 3 » ولى چنان كه مىدانيم پيمان تيلسيت « 4 » سياست ناپلئون را در عقد پيمان سه‌گانه و پشتيبانى از ايران دگرگون كرد . قبل از آنكه سازشى بين فرانسه و روسيه صورت پذيرد ناپلئون به عجله و شتاب مأموران عالىرتبه بصير و جدى به طرف ايران يكى بعد از ديگرى روانه مىكند اول آمده‌ژوبر « 5 » نامى را در تاريخ 16 فوريه 1805 روانه نمود ، بعد آجودان خود ژنرال روميو « 6 » را با دستور مخصوصى به ايران فرستاد . و هريك از اين‌ها حامل مكتوب مخصوص ناپلئون بودند كه به هرنحوى بود با رنج و زحمت زياد خودشان را به تهران رسانيدند و نامه ناپلئون را به دست فتحعلى شاه دادند . با اين‌كه روميو بعد از ژوبر حركت كرده بود ، اين شخص در اوايل ماه اكتبر 1805 ( مطابق اواسط رجب 1220 ) به تهران رسيد و نامه‌اى را كه حامل بود به عرض شاه رسانيد . اين است ترجمهء فارسى آن نامه كه آجودان ژنرال روميو حامل بود :\r\n\r\nمكتوب ناپلئون بنا پارت به فتحعلى شاه پادشاه ايران\r\n: پاريس ، 30 مارس 1805 ( سلخ ذيحجه 1219 ) .\r\n« من بايد باور كنم فرشتگانى كه پاسبان سعادت دولتند ، خواستار آنند كه من با مساعى كه تو در تأمين قدرت مملكت خويش به كار مىبرى ياورى كنم ، زيرا كه يك فكر در يك زمان در اذهان ما خطور كرده است . مأمورينى كه حامل مكاتيب ما بوده‌اند ، در استانبول به هم برخورده‌اند و در ضمن اين‌كه حكمران تبريز از جانب تو با فرستادهء من در حلب باب مكاتبه را مىگشود ، به مأمور مزبور از جانب من فرمان رسيده بود كه با وزراى تو در سرحدات عثمانى رابطه برقرار كند .\r\n\r\n\r\n","description":"","footnote":"\r\n( 1 ) . ترجمه مأموريت گاردن ، ص 32 .\r\n( 2 ) . همان ص 43 .\r\n( 3 ) . همان ص 47 بنقل از بررسيهاى تاريخى خرداد و تيرماه 54 ص 19 به بعد مقاله محمد امين رياحى .\r\n( 4 ) .  Tilsit \r\n( 5 ) .  Amedee Jaubert \r\n( 6 ) .  Genetal Romieu \r\n","page_name":" 587 ","page_number":587},
  {"content":"\r\n\r\nبايد تن به قضاى آسمانى در داد زيرا كه پادشاهان را براى آن قرار داده است كه ملل را سعادتمند كنند . و چون قرن به قرن مردان بزرگ را به‌وجود مىآورد ، اين قاعده را بر ايشان هموار مىكند كه با يك‌ديگر همداستان شوند ، تا اين‌كه اتفاق مقاصد ايشان مفاخر ايشان را بيشتر رونق دهد و اراده‌اى را كه در نيكوكارى دارند ، تقويت كند آيا جز اين نظر ديگرى توانيم داشت ؟\r\nايران شريف‌ترين ديار آسياست . فرانسه نخستين كشور مغرب است ، بر ملل و ممالكى حكمرانى كردن كه طبيعت به زيبايى ايشان مايل است و خواستار آن است كه ايشان را از محصول فراوان توانگر كند ، فرمانفرمايى بر مردمان صنعتگر و هوشيار و دليرى كه در اين دو ديار سكنى دارند ، آيا از هرسرنوشت پسنديده‌تر نيست ؟ ولى در روى زمين ممالكى هست كه طبيعت آن حق‌ناشناس و عقيم است از توليد آنچه براى معاش ملل لازمست دريغ مىورزد در اين ممالك مردم مضطر و حريص و حسود به‌وجود مىآيند و بلاى جان ممالكى مىشوند كه آسمان با ايشان مساعد است . چنين ممالكى در ضمن آن‌كه آسمان نيكى خود را در حق آنها دريغ نمىكند ، پادشاهان فعال و بىباكى به ايشان نمىدهد تا بتوانند از نتايج جاه‌طلبى و حرص ممالكى كه طبيعت آنها عقيم است آن را حفظ كنند .\r\nروسها از كويرهاى خود كسل شده‌اند و نسبت به زيباترين قسمت‌هاى مملك عثمانى تجاوز مىكنند ، انگليسيها كه به جزيره‌اى تبعيد شده‌اند كه ارزش كوچك‌ترين ايالت ديار ترا هم ندارد ، ولع نسبت به ثروت ، ايشان را برانگيخت و در هندوستان قدرتى فراهم كردند كه هرروز وحشت‌انگيزتر مىشود . اين دو دولت را بايد مراقب بود و بايد از ايشان ترسيد ، نه از آن حيث كه مقتدرند ، بلكه از آن حيث كه حاجت دارند و شهوت دارند كه مقتدر گردند .\r\nيكى از خدمت‌گزاران من مىبايست علايم دوستى مرا به تو رسانده باشد آجودان ژنرال روميو كه امروز نزد تو مىفرستم ، مخصوصا مأمور است از آنچه مربوط به مفاخر تو و قدرت و حوايج و منافع و مخاطرات تست ، تحقيق كند . مردىست كه جرئت و فرزانگى دارد ، خواهد ديد كه رعاياى تو چه كم دارند تا آنكه دلاورى طبيعى ايشان را به وسيله اين صنايعى كه چندان در مشرق‌زمين نيست ، يارى كند . زيرا كه تجاوزات دول شمالى و غربى ، معرفت آن را براى تمام ملل عالم واجب كرده‌اند .\r\nمن از اخلاق ايرانيان آگاهم و مىدانم كه با شادى و به سهولت آنچه را كه لازم است براى افتخار و امنيت خود فراگيرند ، مىآموزند . امروز ممكن است سپاهى مركب از بيست و پنج هزار بيگانه ايران را قتل و غارت كند و شايد آن را به خود منقاد سازد ، ولى وقتى كه رعاياى تو ساختن اسلحه بدانند و سربازان تو تربيت شوند كه به مجموع با حركات سريع و منتظم جمع شوند و متفرق گردند ، وقتى كه بتوانند از آتش توپخانه متحركى در جنگ استفاده كنند و بالاخره وقتى كه سرحدات تو به وسيلهء قلاع عديده ، مأمون باشد و بحر خزر در امواج خود بيرقهاى بحريهء ايران را ببيند ، تو مملكتى خواهى داشت كه كسى حمله به آن نتواند و رعايايى خواهى داشت كه كسى ايشان را مغلوب نكند .\r\n\r\n","description":"","footnote":"","page_name":" 588 ","page_number":588},
  {"content":"\r\n\r\nمن ميل دارم همواره با تو روابط مفيدى داشته باشم من از تو خواهشمندم خدمتگزار باوفايى را كه نزد تو مىفرستم خوب پذيرايى كنى ، كسانى را كه به دربار امپراطورى من خواهى فرستاد با ملاطفت پذيرائى خواهم كرد و دوباره يارى آسمان و سلطنت طولانى و سعادتمند و عاقبت خير را براى تو آرزومندم .\r\nدر قصر امپراطورى تويلرى « 1 » در پاريس به تاريخ روز نوزدهم ژرمينال ، سال 13 و سال اول سلطنت من نوشته شد . » « 2 »\r\nپس از چندى ژوبر به اتفاق ميرزا محمد رضا بيگلربيگى قزوين ، به عنوان سفير فوق العاده ( از راه استانبول ) روانهء دربار ناپلئون شدند و در تاريخ 25 صفر 1222 ، عهدنامهء اتحاد بين ناپلئون و فتحعليشاه در شانزده ماده منعقد گرديد . وقتى كه انسان معاهدهء فين‌كن‌اشتاين را با دستورى كه ناپلئون به ژنرال گاردان داده مطالعه مىكند ، اميدوار مىشود كه براى ايران دوران سعادت فرارسيده . . . دو ماه بعد كه موقع عمل و آزمايش اين گفتار و عهد و پيمان پيش مىآيد ، مشاهده مىشود همانطور كه انگليسيها براى جلب منافع خودشان ايران را تسليم روسها نموده بودند فرانسه نيز به نمايندگى ناپلئون ، براى جلب منافع خودشان ايران را به روسها واگذار مىكند . و در هرحال معاهده تيلسيت به سياست شرقى ناپلئون خاتمه داد و او را از حمله به هندوستان ظاهرا منصرف نمود . و معلوم است كه ديگر ناپلئون علاقه‌اى نسبت به دولت عثمانى و دولت ايران نشان نمىدهد . . . و عسگر خان افشار سفير فوق العاده فتحعليشاه ، كه حامل شمشيرهاى امير تيمور گوركان و نادر شاه افشار براى ناپلئون بود ، ديگر مورد توجه نگرديد ، و پس از چندى توقف در پاريس ، فقط سلام خشك و خالى ناپلئون را به فتحعليشاه ابلاغ نمود . . . » « 3 » بايد در اين‌جا به اين حقيقت تلخ اعتراف نمود و گفت كه « نه دربار عثمانى و نه دربار ايران ، هيچ‌يك آن لياقت و استعداد را نشان نداد كه خودشان را شايستهء دوستى با فرانسه معرفى كنند ، در اين ترديد نيست كه گزارشهاى متوالى مأموران ناپلئون اين دربارهاى آسيائى را آن‌طور كه بودند به ناپلئون معرفى نمود . ژنرال گاردان مىنويسد مردم اينجا ، همه فوق العاده پول پرستند ، و ژنرال تره‌زل مىگويد :\r\nعيب كلى اعيان ايران كه بر طرف كردن آن مشكل مىباشد ، حرص ايشان است . پول در اين مملكت ، معبود ملى است . بهترين طرحها اگر اندك تعارضى با منفعت فلان وزير داشته باشد ، زير پا مىرود . » « 4 » البته پول معبود دربار و زمامداران فاسد ايران بود « نه معبود ملى . »\r\n\r\nپذيرائى از سفراى خارجى\r\nسرجان ملكم كه در عهد فتحعليشاه به ايران آمده است ، به بسيارى از تشريفات معموله در ايران اشاره مىكند . از جمله مىنويسد كه به حكمرانى دستور مىدهد « . . . تو با جميع فوجى كه در بوشهر است ، تا\r\n\r\n\r\n","description":"","footnote":"\r\n( 1 ) .  Tuileries \r\n( 2 ) . همان ، ص 60 - 58 ( نقل از مجلهء شرق ، از نشريات مؤسسهء خاور ، شماره سوم ، دوره اول ، اسفندماه 1309 شمسى ، ص 140 ) .\r\n( 3 ) . همان ، ص 77 .\r\n( 4 ) . همان ، ص 79 .\r\n","page_name":" 589 ","page_number":589},
  {"content":"\r\n\r\nحد نخلستان او را استقبال كنيد ، با او به چادر جنرال مالكم برويد . . . قبل از آن‌كه ايلچى دول خارجه به پاىتخت رسد وضع مراودهء او با فرمانروايان ممالك و حكام بلاد ، از امور مهمه است . بايد قبل از وصول و دخول به شهرى او را استقبال كنند . و سياق ملاقات اشخاصى كه ايلچى از ايشان ديدن مىكند نيز از روى دقت ، محل بحث است . صاحبان‌مناصب و عدد كسانى كه به استقبال او مىفرستند و مسافتى كه بايد طى كنند ، وقتى كه بايد از اسب فرود بيايند نيز ، از مهمات مراسم است . زيرا كه كاشف از اعتنا و احترامى است كه به سفير مىنمايند ، در اول ملاقات با شاهزادگان و اعيان مملكت حركت سير ، برخاستن از جا ، استقبال تا دم فرش ، يا تا دم در يا بيرون در جايى كه او بايد بنشيند ، همه از امور بسيار مهم است . و لذا هميشه پيش از وقت درين بابها گفتگو مىشود . . . ملتى كه مانند اهالى ايران خبر صحيح از احوال ممالك بعيده ندارد و كليهء حالات دول را از ظاهر سفراى آنان قياس مىكند ، بيشتر مراعات اين مراتب را مىنمايد . . . » « 1 »\r\nبراى آن‌كه خوانندگان بدانند كه در آغاز قرن 13 هجرى و در طليعهء قرن نوزدهم ميلادى چگونه زمامداران غرب به واقعيات مىانديشيدند ، و تنها در فكر تأمين منافع سياسى و اقتصادى كشور و ملت خود بودند ، در حالى كه در ايران زعما و رجال سياسى جز سودپرستى ، ظاهرسازى ، خودفريبى و فرار از واقعيات ، هنر ديگر نداشتند ، نمونه‌اى چند از تشريفات پوچ و بىمعنى آن ايام را كه خود از عقب‌ماندگى فرهنگى ما حكايت مىكند ، ذيلا نقل مىكنيم :\r\n\r\nمقدمات شرفيابى سرهارد فورد جونس به حضور فتحعليشاه\r\nبه طورى كه از سفرنامهء مورير برمىآيد ، براى سفير پادشاه انگلستان قبل از حركت ، جوراب بلند از ماهوت سرخ و كفش ساغرى پاشنه بلند آوردند . وقت ظهر نمايندگان سياسى با هدايا از منزل حركت كردند .\r\nجزو هدايا يك قطعه الماس ، يك انفيه‌دان عاج و يك ترياك‌دان بود .\r\nهنگام حركت ، فراشهاى شاهى جلو ، يدكهاى خود ايلچى بعد و دنبال آنها يك دسته سوار ايرانى با شمشيرهاى از غلاف كشيده ، بعد شيپورچى و تخت روانى كه در آن نامه و هدايا بود ، حركت مىكرد بعد از آن چند سوار ايرانى با شمشيرهاى برهنه . و بعد سفير و اجزاى سفارت به راه افتادند . و بعد از عبور از خيابانها و كوچه‌هاى پرگل وارد ميدان ارك شدند . « 2 »\r\nمورير گويد وقتى كه سه بار تعظيم كرديم ، تقريبا به حضور شاه نزديك شديم . رئيس تشريفات با صداى بلند گفت شهريارا ، قبلهء عالم ، سرهارد فورد جونس سفير پادشاه انگلستان ، برادر اعليحضرت شهريارى ، كه حامل نامه و هداياى پادشاه انگلستان است ، استدعاى تشرف به خاكپاى مبارك را دارد . پادشاه ايران از درون اتاق با صداى بلند گفت : - « خوش آمديد » ، در اين هنگام ما كفشهاى خود را بيرون آورده به حضور شاه رفتيم ، وقتى كه ما وارد اتاق شديم ، سفير ما رفت به طرف تخت پادشاه كه نامهء پادشاه انگلستان را به شاه بدهد ، در نيمهء راه ميرزا محمد شفيع صدراعظم جلو آمده نامه را گرفت و برد پهلوىنامه پيش شاه گذاشت . پس از آن سفير خطابهء\r\n\r\n\r\n","description":"","footnote":"\r\n( 1 ) . تاريخ ايران ، پيشين ، ج 2 ، ص 201 .\r\n( 2 ) . همان ، ص 97 - 96 .\r\n","page_name":" 590 ","page_number":590},
  {"content":"\r\n\r\nخود را به زبان انگليسى از روى نوشته شروع به خواندن نمود ، اول پادشاه ايران به محض شنيدن ، يك تكانى خورد . بعد معلوم بود كه از شنيدن آن خوشحال است . همين‌كه خطابه به آخر رسيد ، فورا جعفر على خان نمايندهء دولت انگليس مقيم شيراز ، جلو آمده ترجمهء فارسى آن را به عرض شاه رسانيد .\r\n. . . پادشاه ايران پس از آن گفت كه دوستى اين دو مملكت قديمى است و اميد است كه بعدها اين دوستى روزبروز زيادتر گردد . بعد شاه سؤال كرد : - برادر من پادشاه انگلستان حالش چگونه است ؟ دماغش چاق است ؟ احوالش چطور است ؛ بعد سؤال كرد آيا شاه فعلى انگلستان پسر پادشاه سابق است كه اتباع او با ايران روابط داشته‌اند ؟ . . . وقتى كه گفته شد اين همان پادشاه است كه در آن زمان هم سلطنت مىكرد ، شاه گفت عجب ! فرانسوىها در اين باب هم دروغ گفته‌اند .\r\n( چون‌كه فرانسويها شهرت داده بودند كه پادشاه انگلستان مرده است ) . « 1 »\r\nبعد صندلى آوردند و به سفير اجازه دادند در حضور پادشاه جلوس نمايد . و اين اولين سفيرى بود كه به چنين افتخارى نايل شد . بعد اعضاى سفارت معرفى مىشوند و نمايندگان سياسى انگلستان مراجعت مىكنند . براى عقد معاهده بين دولتين ، شبهاى متوالى سفير و صدراعظم به بحث و مذاكره ادامه مىدهند بالاخره پس از انعقاد معاهده ، شاه سفير را به حضور خود مىخواند و با او با مهربانى سخن مىگويد و از موضوعات مختلف سؤال مىكند . از وضع امريكا مىپرسد و مىگويد شما چگونه به آن مملكت مسافرت مىكنيد ؟ آيا آن مملكت زير زمين است ؟ يا چطور ؟ بعد از وضع حكومت انگلستان سؤالاتى مىكند . وقتى به او مىگويد كه شاه انگلستان بدون دخالت پارلمان به انجام هيچ كارى مجاز نيست ، شاه تعجب مىكند و مىگويد چگونه ممكن است كه براى اقتدارات پادشاه بتوان حدى قايل شد ؟ » « 2 »\r\nبراى تحكيم مناسبات دوستى مقرر گرديد ميرزا ابو الحسن خان شيرازى به اتفاق مورير به لندن برود . سفيركبير ايران ، انتظار تشريفات بسيارى داشت ، غافل از آنكه در انگلستان مدتهاست كه تشريفات زايد از بين رفته است « و تصور مىنمود تشرّف به حضور پادشاه انگلستان نيز تقريبا مانند همان است كه در ايران معمول مىباشد . . . ، سفير ايران پادشاه انگلستان را در قصر ملكه ملاقات نمود . اين ملاقات خيلى ساده و بىتكلف بود . برعكس ، در ايران همين‌كه شاه از دور ديده مىشود ، بايد با خيلى احتياط جلو رفت و پيوسته تعظيم نمود ، تقريبا در يك فاصله معينى كفش‌ها را از پا درآورد و با اجازه داخل اتاق پادشاه شد ، در حالى كه شاه خودش در روى تخت جلوس نموده است . در انگلستان اين‌طور نبود سفير ايران مستقيما داخل اتاق پادشاه شد ، در حالى كه پادشاه خودش در وسط اتاق سر پا ايستاده بود و تعظيم هم لازم نداشت . كفش خود را هم از پا درنياورد . عجيب‌تر از همه اين‌كه ، سفير ايران اعتبارنامه‌اش را مستقيما به دست خود\r\n\r\n\r\n","description":"","footnote":"\r\n( 1 ) . همان ، ص 99 - 98 .\r\n( 2 ) . همان ، ص 100 .\r\n","page_name":" 591 ","page_number":591},
  {"content":"\r\n\r\nشاه داد . وقتى كه سفير داخل اتاق پادشاه شد و ديد فقط يك پيرمرد در وسط اتاق ايستاده است ، ابتدا تصور نمود كه آن شخص دربان اتاق پادشاه است ، ولى فورا به او گفته شد پادشاه همين است . . . » « 1 »\r\n« سفيركبير ايران 9 ماه در انگلستان توقف نمود و از اخلاق و رسوم و دموكراسى انگلستان و حقوق و اختيارات اجتماعى مردم ، غرق حيرت گرديد . در اين ايام قريب 6 قرن از دموكراسى و مشروطيت انگلستان سپرى شده بود . شاه فقط به عنوان سلطنت دلخوش بود و حكومت انگلستان نمايندهء مردم بود ، يعنى هرحزبى كه اكثريت آراى ملت را به دست مىآورد ، به زمامدارى مىرسيد در حالى كه در ايران حكومت استبدادى مطلق برقرار بود ، و براى آزادى و حيثيت انسانى مقام و ارزشى قايل نبودند . جالب توجه است كه در سال 1227 هجرى قمرى ( 1812 م ) در بين هداياى پادشاه انگلستان ، يك كالسكه را با تشريفات مخصوص‌كشان‌كشان به عمارت شاه بردند . شاه از ديدن كالسكه تعجب نمود رفت توى كالسكه نشست ، عده‌اى از وزراى شاه كه در آن ميان ميرزا حسن خان شيرازى و فرج إله خان حاجب الدوله نيز بودند با لباسهاى دربارى خودشان را به كالسكه بسته و شاه را اين طرف و آن طرف راه مىبردند ، شاه اظهار خوشحالى مىنمود . ميرزا شفيع صدراعظم اظهار تعجب مىنمود از اين‌كه كالسكه هم به جلو و هم به عقب كشيده مىشود . » « 2 » بىشخصيتى و پستى رجال را ببينيد !\r\nدر حالى كه در انگلستان پادشاه حق كوچك‌ترين تجاوزى را به حقوق فردى و اجتماعى ملت انگلستان نداشت ، در ايران شخصيتهاى مملكتى براى خوش آمد سلطان ، خود را تا مرتبهء چهارپايان تنزل مىدادند . عجب اين‌كه عباس ميرزا كه مىگويند از مترقىترين افراد خاندان قاجاريه است نيز ، نمىتوانست گريبان خود را از سنن مبتذل آن دوران خلاص كند . و چنان كه بايد با تمدن غرب آشنا و مانوس گردد . و به جاى تعارفات و تشريفات زائد ، به حقايق امور توجه نمايد . عباس ميرزا حاضر بود كه قراردادهاى ننگين و اسارت‌آميز را با روسها امضا كند .\r\nولى براى تشريفات ملاقات با ژنرال روس ، روزهاى متوالى چانه مىزد و وقت خود را تلف مىنمود . به قرارى كه مورير مىنويسد روز 22 سپتامبر 1812 يك ژنرال از طرف فرمانفرماى كل گرجستان وارد شد كه قرار ملاقات را بين فرمانده كل روس و عباس ميرزا ، براى تعيين شرايط صلح بدهد .\r\n« اين ملاقات براى شاهزاده عباس ميرزا خيلى گران آمد . چون‌كه نمايندهء روس آداب و رسوم و دربار ايران را رعايت ننمود . با اين‌كه وزيرمختار انگليس قبلا اين ترتيبات را به او تذكر داد ، ولى ژنرال روس اظهار كرد او همان‌طور كه به حضور امپراتور خود مىرود ، با همان وضع لباس نيز به حضور عباس ميرزا خواهد رفت . ايرانيها با كفش روى فرش رفتن را خيلى بد مىدانند .\r\n\r\n\r\n","description":"","footnote":"\r\n( 1 ) . همان ، ص 130 .\r\n( 2 ) . همان ، ص 156 .\r\n","page_name":" 592 ","page_number":592},
  {"content":"\r\n\r\nاين ژنرال علاوه بر اين‌كه اين آداب را رعايت نكرد ، در حضور شاهزاده بدون اجازه نشست .\r\nهمين‌كه ژنرال از اتاق بيرون رفت ، فورى شاهزاده حكم كرد رئيس تشريفات را حاضر نموده به چوب ببندند . زيرا كه شاهزاده از رفتار ژنرال روس غضبناك شده بود . » « 1 »\r\nمورير در جاى ديگر ، ضمن توصيف خصوصيات ملاقات خود با يك ژنرال روسى مىنويسد : حفظ اسرار در اينجا درست برعكس آن ترتيبى است كه در ايران معمول است . . . در ايران به مسايل سياسى هيچ اهميتى نمىدهند كه مخفى بماند . ولى در اينجا مطالب كاملا در پردهء اختفاست و هيچ‌كس نمىتواند چيزى از آن درك كند . در اينجا ژنرال قبل از آن‌كه شروع به حرف كند ، درها را مىبندد و كسى را اجازهء دخول نمىدهد . برعكس در ايران ، در ميان مذاكرات خيلى مهم و سرى ، هميشه نوكرها در آمد و شد بودند . « 2 » چنان‌كه گفتيم ، توجه به تشريفات و عدم توجه به « حقايق » از مشخصات اكثريت رجال و زمامداران درگذشته و حال است . ميرزا ابو الحسن خان شيرازى در سال 1819 م . قبل از عزيمت به لندن ، در پاريس متوقع بود كه امپراتور فرانسه عين نامهء او را كه به مهر شهريار ايران ممهور بود ، سر پا در حال ايستاده و با دست خود از سفير ايران دريافت دارد . پادشاه فرانسه براى اجراى اين تقاضا حاضر نگرديد چون كه در آن تاريخ امپراتور فرانسه كسالت داشت .\r\nوقتى كه اين تقاضا طرف توجه واقع نگرديد ، خواهش كرد كه اجازه دهند سفير فوق العادهء ايران در كنار يا در مقابل شاه بنشيند و اعتبارنامهء خود را تسليم كند . و اظهار نمود هرگاه آن تقاضا نيز مورد قبول واقع نگردد ، براى سفير ايران فوق العاده خطرناك خواهد بود ، و ممكن است در مراجعت ، شهريار ايران نسبت به او غضبناك شده ، حكم كند سر او را از تن جدا نمايند .\r\nاز آنجايى كه دربار فرانسه به چنين امرى راضى نبود و مايل نبود وسيلهء قطع حيات سفير فوق العادهء ايران گردد ، اساسا از اين ملاقات صرفنظر كرد . . . در لندن نيز تا اندازه‌اى شبيه همان اشكالات براى سفير پيش آمد . . . » « 3 »\r\n\r\nشرفيابى ژوبر به حضور فتحعليشاه\r\nژوبر كه از طرف دولت فرانسه به دربار فتحعليشاه اعزام شده بود ، جريان شرفيابى خود را به حضور شاه چنين توصيف مىكند :\r\n« روزى كه براى شرفيابى به حضور فتحعليشاه تعيين شده بود بامدادان تنى چند از - درباريان نزد من آمده مرا به كاخ سلطنتى هدايت كردند . عدهء زيادىسواران مجلل ، پيشاپيش ما حركت مىكردند ، جمعى خدمه و غلام نيز هدايايى را كه من مأمور تقديم آنها بودم ، در مجموعه‌هايى زيبا بر سرخود حمل مىكردند ، اين هدايا كه عبارت بود از انواع اسلحه ، منسوجات نفيس ، جواهرات و احجار ، به وسيلهء شالهاى زيباى كشمير پوشيده شده بود تا مردم ببينند . در سراسر مسير ما كه كوچه‌هاى كثيف و پيچ‌درپيچ و بدمنظره بود ، دو رديف سرباز بر\r\n\r\n\r\n","description":"","footnote":"\r\n( 1 ) . همان ، ص 162 .\r\n( 2 ) . همان ، ص 65 - 164 .\r\n( 3 ) . همان ، ص 34 - 233 .\r\n","page_name":" 593 ","page_number":593},
  {"content":"\r\n\r\nزمين نشسته تفنگها را روى شانه حمايل كرده بودند . تماشاچيان در عقب سربازان ايستاده و بالاخره زنان و كودكان روى بامها گرد آمده بودند . »\r\nسپس ژوبر مشخصات قصر سلطنتى و چگونگى شرفيابى خود را به حضور شاه بيان مىكند و مىنويسد چون شاه را از فاصلهء دور ديدم ، سر تعظيم فرود آوردم . پس از عبور از صف ميرزاها ، خان‌ها و ديگر غلامان شاهى ، جعفر قليخان كفشهاى خود را درآورد و به صداى بلند چنين گفت : « ايها السلطان الاعظم فى الارض ، شاهنشاها ، ظل اللّه فى الارض ، كمترين بندهء درگاه ، مردى فرانسوى را كه براى عرض تهنيت و تقديم نامه‌اى مودت‌آميز شرفياب شده . . . شاه كه تا اين لحظه بىحركت نشسته بود ، فرمود خوش آمدى . »\r\nسپس ژوبر از زيباييها و نقش و نگارها و قاليها و اشياء نفيسى كه در اين تالار بود و « هزاران قطعه الماس ، ياقوت ، زمرد ؛ ياقوت كبود . » و غيره سخن مىگويد و مىنويسد : « بازوبند بزرگ و مدور و مزين به احجار كريمه ، قسمت بالاى بازوان شاه را آراسته بود . الماس معروف كوه نور ، در وسط يك بازوبند قرار داشت و الماس ديگر معروف به درياى نور به بازوى ديگر . »\r\nسپس ژوبر از ديگر اشياء نفيسى كه در تالار قرار داشت و از گردن‌بندها و سلاحهاى گرانبهايى كه شاه به خود آويخته بود ، سخن مىگويد و مىنويسد : « هنگامى كه به مدخل تالار سلام رسيديم ، دوباره مراسم تعظيم به جاى آوردم . ضمنا « در همين لحظه نامهء امپراتور فرانسه را كه در كيسه‌اى زربفت قرار داشت ، در داخل شىء طلايى به پادشاه ايران تقديم داشتم . صدراعظم پس از گشودن نامه ، ترجمهء آن را به لحنى كه وزن و سجع جملات كاملا آشكار شود ، بيان نمود . شاه با نظر لطف خاصى اجازه دادند كه با كفش در برابرشان روى زمين بنشينم . » « 1 »\r\n\r\nامين الملك در حضور امپراتور فرانسه\r\n: پس از پايان تشريفات لازم ايلچى كبير ايران امين الملك به حضور امپراتور فرانسه ناپلئون سوم بار مىيابد . ميرزا حسين سرابى مؤلف مخزن الوقايع در شرح ملاقات امين الملك با ناپلئون سوم امپراتور فرانسه چنين مىنويسد :\r\n« اعليحضرت امپراتور و امپراتريس هردو در وسط تالار در مقابل تخت خود ايستاده بودند .\r\nزيردست اعليحضرت امپراتور دوازده نفر از رجال دولت با لباس رسمى و نشانهاى متعدد ايستاده و زيردست امپراتريس چهارده نفر از خانمهاى تربيت‌شدهء نجبا ، كه در اصطلاح فرانسه ايشان را دم‌دونر « 2 » مىگويند ، يعنى خانمهاى مفتخر شده كه نديم و مصاحب امپراتريس و صاحبان حمايل و نشان هستند ، ايستاده بودند . و در مقابل اعليحضرت امپراتور جناب امين الملك با نه نفر صاحب‌منصبان ايرانى صف زده بودند . بعد از جابه‌جا شدن و آرام گرفتن جناب ايلچى كبير با كمال بلاغت عرض نمودند :\r\nنظر به استقرار كمال دوستى و يك جهتى بين دولت عليهء متبوعهء خودم با دولت فخيمهء\r\n\r\n\r\n","description":"","footnote":"\r\n( 1 ) . پ . ام . ژوبر ، مسافرت به ارمنستان و ايران ، ترجمهء محمود مصاحب ، ص 269 به بعد .\r\n( 2 ) .  Dome d'Honneur \r\n","page_name":" 594 ","page_number":594},
  {"content":"\r\n\r\nفرانسه ، برحسب امر اعليحضرت شاهنشاه ولينعمت خود ، مأمورم كه به جهات عديده اداى رسوم تبريك و تهنيت به حضور ملوكانه ، اعليحضرت امپراتورى نمايم . و خود را زياد خوشبخت و خوشحال مىدانم كه در وقتى مأمور اين سفارت شدم كه اقسام سعادت و نيكبختى براى اين دولت روى داده است : اولا جلوس ميمنت ناموس اعليحضرت امپراتورى به سرير سلطنت ممالك فرانسه ، ثانيا ولادت با سعادت نواب مستطاب وليعهد آن اعليحضرت كه باعث مزيد استقلال و استوارى سلطنت همايون و مايهء چشم‌روشنى كل اهالى فرانسه و دوستان يك جهت اين دولتست ، ثالثا انعقاد عهد عمومى ما بين دول متفقه با دولت روس در پايتخت اين دولت كه موجب شوكت و نيكنامى اعليحضرت امپراتوريست ، رابعا انعقاد عهدنامهء دوستى ما بين دولت ايران و اين دولت جاويد نشان كه سالها مامول و تمناى سلاطين شوكت آيين دو دولت ، و آرزوى كل اهالى دو مملكت بود . امروز به عون إله تعالى به كام خاطر دو پادشاه با فر و جاه در عين مباركى سمت استقرار يافت .\r\n\r\nجواب امپراتور\r\n: اعليحضرت امپراتور در جواب جناب ايلچى ، اين‌طور فرمايش نمودند :\r\nآقاى ايلچى كبير ، من خوشبخت هستم كه پادشاه شما را امر فرموده كه مباركبادى ايشان را به من ابلاغ نماييد . در ابتداى جنگ مشرق‌زمين ، من با ميل طالب شدم كه روابط قديم ، را با دولت ايران تجديد نمايم ، و بىطرفى دولت ايران ، براى ما بىفايده نگرديد . امروز خود تهنيت مىگويم از اين عهدنامهء تجارتى كه فيما بين دو مملكت ما انعقاد يافت . زيرا كه استحكام روابط تجارتى هميشه موجب استحكام دوستى ملل است . با تاسف تمام ، اطلاع يافتم از جنگى كه فيما بين شما و يكى از متحدين مخصوص من ظهور كرده . اما از روى صدق ، مايل و از خدا طالب هستم و آرزو مىكنم كه مأموريت شما در اين صفحات عالم به زودى باعث رجعت صلح محكم بشود . من از شما ممنونم ، از آن اظهارات خوش‌آيند كه نسبت به دولت فرانسه و وليعهد من بيان نموديد . و از شما خواهش دارم كه از مراتب خيرخواهى من نسبت به خود مطمئن باشيد . بعد از آن جناب ايلچى كبير نشان تمثال بىمثال اعليحضرت شاهنشاهى را با نامهء همايون به دست گرفته پيش برد ، و حضرت امپراتور و امپراتريس هردو از پلهء تخت پايين آمده ، تمثال همايون را امپراتور به دست گرفته به يكى از اعيان حضور داد . و بعد از آن تسبيح مرواريد ارمغانى علياحضرت امپراتريس را تسليم نمودند . معظم اليها خود به دست گرفته ، رسم تعارفات به جا آورد ، به يكى از زنان داد . بعد از آن جناب ايلچى كبير ، شمشير نواب وليعهد را به دست گرفته پيش برد . خود امپراتور پيش آمده و شمشير را گرفته بسيار اظهار خوشحالى و امتنان نموده فرمود كه : از اين شمشير زياد ممنونيت دارم . زيرا كه اعليحضرت ، وليعهد را ياد آورده . و آن را به يادگارى فرستاده است .\r\nبعد از آن جناب ايلچى كبير صاحب‌منصبان سفارت كبرا را معرفى كرد و اعليحضرت امپراتور فردافرد به همه توجه و التفات فرمودند ، و در ساعت سه به همان ترتيب به سفارت كبرا\r\n\r\n","description":"","footnote":"","page_name":" 595 ","page_number":595},
  {"content":"\r\n\r\nتصوير بسيار جالبى از سفير ايران در دربار فرانسه\r\nمراجعت نمودند . جناب وزير دول خارجه تا در اتاق مشايعت نمودند و ايشيك آقاسىباشى تا در عمارت همراهى كرد . و دو نفر نايبان ايشيك آقاسى همراه مسيو بيبرستن تا منزل همراه بودند . بعد از آن افتتاح ابواب ديدوبازديد گرديده . » « 1 »\r\n\r\nشكايت از عهدشكنى فرانسويان\r\n: ميرزا شفيع در نامه‌اى كه به سوماريپا مترجم سفارت فرانسه در بغداد نوشته ، از خلف وعدهء فرانسويان شكايت مىكند و پس از مقدمه‌اى مىنويسد :\r\n« اين‌كه خواهش نموده بوديد كه ازين طرف مجددا ابواب اظهار دوستى گشاده به ارسال رسل و\r\n\r\n\r\n","description":"","footnote":"\r\n( 1 ) . مخزن الوقايع ، پيشين ، ص 194 به بعد .\r\n","page_name":" 596 ","page_number":596},
  {"content":"\r\n\r\nترسيل مراسلات مبادرت رود ، آن عالىشأن خود مطلع است كه الى حالى ازين قبيل تعارفات ظاهرى بسيار اتفاق افتاده و به هيچ‌وجه فايده و ثمرى حاصل نشده ، مىبايد كارى كرد كه مفيد فايده باشد . حال مدت دو سالست كه اين جانب زحمات بسيار و مرارات بىشمار مىكشم كه شايد رفع بعضى ملامت و ناخوشى از خود نمايم و هنوز به جايى منتهى نشده . آن عالىشأن البته از چگونگى مرارت اين دو سال اين جانب در پاس دوستى آن دولت مطلع نشده است . حال كه آن عالىشأن خواهش تجديد رسوم الفت و اتحاد فيما بين دولتين بهيتين را نموده است ، اين جانب نيز زياده از حد اين مطلب را طالب مىباشم چرا كه در ايران و درب خانهء شاهنشاه جهان و جهانيان ، خيرخواه دولت فرانسه محسوب شده‌ام . و به اين جهت هنوز هم مورد توبيخ و ملامت اهالى ايران مىباشم . مكرر قلمى شده است كه هرگاه پادشاه فلك‌بارگاه فرانسه و رجال آن دولت بهيه مىخواهند كه رفع بدنامى خود كرده در عالم محمود و نيك‌نام باشند ، اين معنى براى آن دولت ميسر نخواهد شد به جز اين‌كه عهد و ميثاقى كه در خصوص اخراج روسيه با دولت قاهره بسته‌اند ، وفا نمايند كه راه عرض و استدعايى براى اين خيرخواه به دست آيد . حالا اگر از جانب شما حرفى بگويم ، انديشه دارم كه حمل بر بعضى جهات نمايند . آخر دوستى و آشنايى دو دولت بزرگ را نفعى و ثمرى ضرور است . خلف عهد و سست پيمانى شما كه عالم‌گير شده و از ايلچيان و فرستادگان آن دولت هركه راهى اين ولايت شده هزار گونه سخنان دوستانه مسموع گرديد و يكى از قوه به فعل نيامده يكى مذكور ساخته كه « ايمپراطور » اعظم از راه دريا هزار تفنگ فرستاده ، يكى نويد داده كه پنجاه عراده توپ مىآورند ، يكى ديگر گفته كه پادشاه محض خاطر شما با روسيه مصالحه كرده ايلچى فرستاده كه روسيه را بيرون نمايند . ما هم به همين هوس مسيولاژار را تدارك كلى نموده نزد گدويچ سردار روسيه فرستاديم . بعد از ورود آنجا به سردار و كارگزاران اين دولت تكليف و اهتمام مىنمود كه شما قلاع را خالى كرده به روسيه واگذاريد تا من بناى متاركه ، ميان شما بگذارم . اين همه معلم و مهندس كه از آن دولت در آنجا بودند ، با آن‌كه كمال محبت و نوازش دربارهء ايشان به عمل آمده و از مال دنيا به هيچ‌وجه مضايقه نشده ، همين‌كه بناى دعوا و جنگ با روسيه شده ، يك جا خود را كنار كشيده نزديك نيامدند . عسكر خان را با پنجاه هزار تومان تحفه و هدايا روانهء پاريس فرمودند . سه چهار سال او را در آنجا نگاه داشته با ده هزار تومان قرض روانه ساختند ، به خلاف اين طرف كه ايلچيان را با تدارك به هرنوع كه دلخواهى ايشان بود روانه كردند . هر روزه عسكر خان از پاريس مىنوشت كه چنان و چنين جواهر و تحفه‌ها درست شده مىآورم يك جا همه دروغ محض شده ، عسكر خان با آن همه قرض مراجعت كرد . آخر چه واقع شده بود دو پادشاه عظيم الشأن كه باهم دوستى و تعارف و مهربانى مرعى مىدارند ، چرا از آن طرف مىبايست مباركباد و تعارفى به عمل نيايد كه در ميان دولت‌هاى عالم براى اين دولت سبكى و بدنامى حاصل شود . اگر از رفتار و دوستى انگريز اظهار نمايم ، مجملى آن‌كه از روزى كه بناى دوستى را گذاشته ، ايلچى ايشان وارد شده است ، جزيى دروغى نگفته و نمىگويد و سالى دويست سيصد هزار تومان وجه نقد به سركار\r\n\r\n","description":"","footnote":"","page_name":" 597 ","page_number":597},
  {"content":"\r\n\r\nاقدس شاهنشاهى مىدهند . و تا حال سى چهل هزار تفنگ و پنجاه عراده توپ داده‌اند . و همين دفعه ، همهء معلم و توپچى و آدم‌هاى ايشان با قشون ايرانى موافقت كرده دعواى عظيم با روسيه واقع و شكست فاحشى داده دو سه هزار روسى را كشته و گرفته ، تا حال چندين مرتبه ايلچى ايشان آمده براى سركار عظمت‌مدار شاهنشاهى مبالغ كلى جواهر و تحفه‌ها آورده ، به رجال دولت عليه كسى نمانده كه لازمهء تعارف به عمل نياورده و لازمهء ايستادگى داشته و دارند كه روسيه را به زور و پول انشاء إله به موافقت اين دولت عليه از ايران بيرون نمايند . ايلچى كه از دولت عليه رفته و مىرود ، دولت انگريز خود متحمل اخراجات آن شده و مىشوند . آن عاليشأن كه اين تكليف را نموده ، راست است اين جانب هميشه به خيرخواهى دولت بهيهء فرانسه معروف و مشهور بوده‌ام و ليكن از كم‌غيرتى و بىاهتمامى شما ، راه حرفى در اين آستانهء عليه ندارم . چرا بايد رجال آن دولت جاويد مدت كه به همهء صفات حسنه آراسته مىباشند ، ننگ بد عهدى و سست‌پيمانى را كه از همه عيوب بدتر است ، برخود پسنديده ، چشم از پاس عهد و نگاهدارى پيمان بپوشند ؟ به خدا كه اين جانب محض خيرخواهى كه به علت آمد و رفت آن دوساله به هم رسيده است بر خود هموار نمىتوانم كرد . و هميشه به علت شهرتى كه به خيرخواهى آن دولت دارم نزد همه كس خجل و منفعل مىباشم . درين چند ساله كه مباعدتى به تقريب قطع رسل و رسايل دست داده بود ، هميشه خواهشمند اين مطلب بودم كه واسطهء معقولى كه محرميت و صداقت داشته به هم رسد تا در صدد اظهار بعضى مراتب برآمده مجملى از آنچه درين مدت فيما بين رخ نموده معلوم سازد . بهتر كه آن عالىشأن كه از تمامى كارها مستحضر و آگاه و از قرارى كه معلوم شده بىنهايت نيك‌انديش و خيرخواه است ، باز به اين حدود آمده سبقتى در اظهار بعضى مراتب نمود تا تازه مطالب ، در صدد اظهار برآيد و در پردهء خفا نماند . الحمد اللّه رب العالمين پروردگار پاك ، خدمهء اين دولت عليه را از اعانت جميع دول بىنيازى داده است و ابواب فتوحات بر چهرهء آمال اين دولت جاويد مدت گشاده ، البته مسموع آن عالىشأن گرديده است كه درين سال فيروزى مآل ، تا چه حد آثار ضعف و فتور از صدمات سپاه مقصور در احوال روسيه در اين سرحد راه يافته ، چقدر ازآنها مقتول و سفر سولتيكف در ايران در عهد محمد شاه قاجار\r\n\r\n","description":"","footnote":"","page_name":" 598 ","page_number":598},
  {"content":"\r\n\r\nچقدر دستگير شده . آنچه اظهار و قلمى شد ، محض دوستى و خيرخواهى بود . چنانچه آن عالىشأن صلاح داند ، همين نوشته را انفاذ پاريس نزد امناى دولت بهيهء فرانسه نمايد . پيوسته مترصد اخبارات و مرجوعات مىباشد . » « 1 »\r\n\r\nپذيرائى از نمايندگان سياسى\r\nسولتيكف در سفرنامهء گرانقدر خود به ايران به تصوير و توصيف بسيارى از مناظر و خصوصيات اجتماعى ايران در عهد محمد شاه قاجار همت گماشت و با قلم توانا و نقاشيهاى كم‌نظير خود وضع لباس مردان و زنان ، خصوصيات هنرمندان ، راه و رسم مسافرت و مشكلاتى را كه مسافرين در سفرهاى خود متحمل مىشدند بيان كرده است . در يكى از نقاشيهاى اين مرد هنرمند ورود سفارت ايران به سن پترسبورگ ، فيلها و اسبها و باروبنه آنها وعدهء نسبتا زيادى كه با كلاهها و لباسهاى مخصوص آن دوره عازم روسيه تزارى شده بودند به خوبى نشان داده شده است همو در تصوير بسيار جالب ديگر ورود خود را بعنوان يك نماينده سياسى به تهران توصيف و نقاشى كرده است در صفحهء 80 كتاب خود مىنويسد : « روز هشتم نوامبر ، صبح زود به طرف تهران حركت كرديم . . . ناگهان مشاهده كرديم كه دسته پرجمعيتى به سرعت به جانب ما پيش مىآيد دو كره اسب عالى همراه داشتند يالهاى عالى و دم آنها را به رنگ آتش‌رنگ كرده بودند . اين حيوانات نجيب در زيورهاى طلا و شال كشمير جلوه‌ى خاصى داشتند ، هنوز متعجب و غرق حيرت بوديم كه از مركبهاى خود جدا و ( دو حامل ) و من سوار دو اسب تشريفاتى شديم ، در آن هنگام به ما گفتند : « اين اسبها ، هديهء اعليحضرت محمد شاه است » اين بخشش چندان گران تمام نمىشود چه هديه‌اى به سبك ايرانى است و هنگامى كه جود و بخشش سلطنتى ، تاثير خود را بخشيد آن را پس خواهند گرفت .\r\nدر اين وقت ما از فريادهاى پرصداى تهنيت كه به فارسى به لفظ « مبارك » بيان مىشد و جمعيتى كه در پهلوى ما بود و دائما اين لفظ را به صداى بلند تكرار مىكرد گيج شده بوديم اسبهاى قوى ما ، كه آنها نيز از اين سروصدا متعجب شده بودند شروع به تاخت كردند و ما را به طرف مركز دنيا بردند و ما در ميان صداى تند و قوى طبلهاى بزرگ و آهنگ تند و تيز بوق و كرناى قشون رسمى شاه ، به آنجا وارد شديم . » « 2 »\r\nسولتيكف در اين سفرنامه از وضع اجتماعى خسته‌كننده ايران براى اروپائيان ، و جدايى زنان از مردان كه در ايران نزديك 13 قرن سابقه داشت ، شكايت مىكند و با صراحت تمام مىنويسد :\r\n« پس از سه ماه توقف در تهران ، من از اين شهر و از سرتاسر ايران خسته شده‌ام . زندگى در آنجا با يكنواختى وحشت‌زائى مىگذرد ، يكنفر بيگانه محروم از مصاحبت بانوان و تمام تفريحهاى شهرهاى اروپا ، نمىداند روزهاى خود را چگونه بگذراند . » « 3 »\r\n\r\n\r\n","description":"","footnote":"\r\n( 1 ) . صد و پنجاه سند تاريخى از جلايريان تا پهلوى ، پيشين ، ص 58 - 155 .\r\n( 2 ) . سفرنامهء سولتيكف ، ترجمهء محسن صبا ، ص 80 به بعد .\r\n( 3 ) . همان كتاب ، ص 83 .\r\n","page_name":" 599 ","page_number":599},
  {"content":"\r\n\r\n\r\nفلك كردن مأمور سياسى در زمان محمد شاه قاجار\r\n: به طورى كه از تاريخ سايكس برمىآيد پس از آن‌كه محمد شاه مجبور به ترك محاصرهء هرات گرديد ، براى حل پاره‌اى مشكلات ، حسين خان را از طرف دولت ايران به انگلستان فرستاد . وى حامل نامه‌اى از شاه بود كه در آن شديدا از سفير انگلستان شكايت كرده بود كه چرا به او نسبت ظلم و تعدى داده است .\r\nضمنا در اين نامه نوشته بود كه يگانه هدف از اين لشكركشى نجات اتباع ايران از قيد اسارت و بندگى بوده است . پس از آن‌كه سفير ايران با لرد پالمرستون ملاقات كرد ، هيچ يك از تقاضاى ايران مورد موافقت قرار نگرفت ، و در خصوص احضار سفير گفت : دولت علياحضرت ملكه انگلستان ، دلايل زيادى در دست دارد كه حاكى است از اين‌كه سرجان م . نيل با كمال وفادارى و قدرت ، وظايف خود را انجام داده است . . . نمايندهء سياسى كه در مأموريت خود هيچ‌گونه موفقيتى به دست نياورده بود ، در بازگشت خود چوب زيادى خورد ، به عبارت ديگر او را شديدا فلك كردند . « 1 »\r\n\r\nنخستين رابطهء سياسى بين ايران و امريكا\r\nدر سال 1273 هجرى قمرى برابر با 1856 ميلادى يعنى در سال دهم از سلطنت ناصر الدين شاه و ايام صدارت ميرزا آقا خان اعتماد الدوله نورى ، در استانبول ما بين فرخ خان غفارى كاشانى ملقب به امين الملك ، ايلچى كبير ايران در فرانسه و كارول اسپنس وزيرمختار ممالك متحده امريكاى شمالى مقيم دربار عثمانى ، معاهده‌اى در هشت ماده براى برقرارى روابط دوستى و معاملات تجارتى منعقد گرديد . اين معاهده به تاريخ 15 ربيع الثانى 1273 مطابق 13 دسامبر 1856 ، به دو زبان فارسى و انگليسى در استانبول از طرف دو نمايندهء ايران و ممالك متحده امريكاى شمالى به امضا رسيده ، در تاريخ 20 شوال 1273 مطابق 13 ژوئن 1897 نسخ آن مبادله گرديده است .\r\nاين معاهده در طرز معامله طرفين با سفرا و نمايندگان سياسى يكديگر ، بر همان اصولى كه در معاهدهء تركمن‌چاى بين ايران و روسيه مقرر شده بود ، مبتنى بود . و طرفين تصديق كردند ، كه با سفرا و نمايندگان يكديگر ، همان معامله را كه با نمايندگان و اتباع دول متحاربه معمول مىدارند رعايت كنند . مهمترين مواد اين معاهده قسمتى از ماده پنجم آن بود ، به اين مضمون :\r\nهرگاه در ممالك محروسهء ايران مرافعه يا مباحثه‌اى فيما بين تبعهء دولت عليهء ايران و اتباع دولت ممالك متحده امريكاى شمالى حادث شود ، در محلى كه وكيل يا قونسول ممالك مجتمعه امريك مقيم باشد ، مقالات متداعيين و تدقيق و تحقيق اجراى حكم جدل و انصاف در محكمهء دولت ايران با حضور احدى از منتسبان وكيل يا قونسول دولت ممالك مجتمعه امريك خواهد شد .\r\nلازمه اجراى اين ماده بود كه ممالك متحده در ايران سفير و قونسول‌هايى داشته باشد . اما اين كار يعنى انشاء سفارتخانه و قونسول‌خانه‌ها در ايران تا سال 1300 هجرى ( 1883 ميلادى )\r\n\r\n\r\n","description":"","footnote":"\r\n( 1 ) . تاريخ سايكس ، ج 2 ، ص 485 .\r\n","page_name":" 600 ","page_number":600},
  {"content":"\r\n\r\nاز طرف امريكا به تأخير افتاد و در اين مدت منافع امريكا را در ايران دولت انگليس عهده‌دار بود .\r\nدر ژانويهء 1883 ( 1300 هجرى ) نخستين سفير دول متحده امريكا يعنى مستر بنجامين وارد تهران شد و او به دستيارى خانم خود در پايتخت ، سفارتخانهء امريكا را تأسيس نمود . در سال 1885 مستر بنجامين به امريكا بازخوانده شد و كتابى به نام ايران و ايرانيان در سال 1887 در هفده فصل منتشر ساخت . هرچند اين كتاب خالى از اغلاط و اشتباهات نيست ، ولى مطالعهء آن براى آشنا شدن به اوضاع سياسى و اجتماعى ايران در آن دوره بىفايده نيست .\r\nمستر بنجامين در اين كتاب شرح مفصلى از اخلاق و رفتار ميرزا سعيد خان موتمن الملك وزير امور خارجهء ايران مىنويسد : در مملكتى مثل ايران چنين وزيرى بايد منتهاى مهارت را به كار ببرد تا دوستان ظاهرى خود را از خود نرنجاند و بر عداوت دشمنان خود نيفزايد . . . اهمال وزير خارجهء مرحوم ، كه به نوبت باعث خشم ديپلوماتهاى خارجه مقيم تهران مىگرديد ، فقط از جهت صفات فطرى آن وزير نبود . من يقين دارم كه ميرزا سعيد خان بر اين عقيده بود كه بهترين پولتيك ايران اين است كه حل و تسويهء امور را به عهدهء تعويق اندازد و چون در امتداد سنوات متماديه همين تدبير را به كار برده ، اين حالت براى او طبيعت ثانوى گرديده ، در اواخر عمر او ، اين اهمال كه با تزوير و رياى حقيقى مشرق‌زمين مخلوط گشته بود ، به طورى اسباب تغير سفارتهاى خارجه گرديد كه بعضى از آنها تهديد نمودند كه از اين به بعد روابط ديپلوماتى نخواهيم داشت جز با خود اعليحضرت . . . در جاى ديگر از طرز پذيرايى وزير امور خارجه از نمايندگان سياسى سخن مىگويد و مىنويسد : همين‌كه وزيرمختار داخل تالار مىشود ، وزير امور خارجه به سمت در پيش آمده از او پذيرايى مىكند . نوكرها و گماشتگان وزير ، در دور او بر زمين مىنشينند . هركس قلمدانى نزد خود دارد . و وقتى وزير مىگويد ، چيزى بنويسد ، فورا لولهء كاغذ را از جيب درمىآورد و بر روى دست چپ مىنويسد : سطور به سمت بالا ميل مىگيرد . . .\r\nاگر مراسله بيشتر از يك صفحه باشد ، آن را در حواشى صفحه به خط ريز مىنويسد . وقتى مراسله تمام و حاضر گرديد ، وزير آن را مهر مىكند و امضا معمول نيست . . . در اثناى محاوره مكرر شربت يا چاى مىآورند . . . ميرزا سعيد خان مانند ساير ايرانيها در وقت اشتغال به امور ، تسبيح در دست داشت و آن را براى استخاره به كار مىبرد . « 1 »\r\nاول وزيرمختارى كه رسما از طرف دربار ايران عازم واشنگتن پايتخت ممالك متحدهء امريكا شد ، مرحوم حاج حسينقلى خان معتمد الوزر است .\r\n\r\nنامهء رئيس‌جمهورى اتازونى به ناصر الدين شاه\r\nاين نامه كه متعلق به سال 1304 هجرى قمرى است در زمان رياست جمهورى گروور كلولند « 2 » بيست و دومين رئيس‌جمهور امريكا نوشته شده و در اين زمان بود كه سومين سفير امريكا به نام مستر\r\n\r\n\r\n","description":"","footnote":"\r\n( 1 ) . مجلهء يادگار ، بهمن 23 ، ص 44 تا 61 ( به اختصار ) .\r\n( 2 ) .  Grover Cleveland \r\n","page_name":" 601 ","page_number":601},
  {"content":"\r\n\r\nاسپنسر پرات ، انتخاب و به ايران اعزام گرديد .\r\nدر زمان اسپنسر پرات مقدمات اعزام نخستين سفير ايران به امريكا فراهم گرديد و به صلاحديد ناصر الدين شاه حاجى حسينقلى خان صدر السلطنه براى تأسيس سفارت واشنگتن فرستاده شد .\r\nنامهء زير كه از رئيس‌جمهور امريكاست مبنى بر معرفى سفير امريكا و مراسم تشريفات ورود او ، و تقديم استوارنامه به حضور سلطان وقت مىباشد .\r\n« دوستا ، معظما ، مكرما\r\nمسيو اسپنسر پرات را كه يكى از هموطنان معتبر من هست انتخاب كردم كه در جنب دولت اعليحضرت شما به منصب وزير مقيم ، و قنسول جنرال اتازونى امريكا ساكن باشد . مشار اليه شخصى است كه از چيزهايى كه فايدهء اين دو دولت در آن است اطلاع كامل دارد . و همچنين از ميل صميمى و صفاى باطن من در انتشار دوستى كه سالهاى دراز فيما بين ما حاصل است ، عليم و خبير مىباشد . چون طبع بلند و قابليت مشار اليه را ديدم ، اطمينان كامل دارم كه او همه وقت فايده و خوشبختى اين دو دولت ما را منظور نموده ، از حسن رفتار خود در دربار اعليحضرت شما مقبول خواهد افتاد لهذا خواهش‌مندم كه اعليحضرت شما نيز مشار اليه را به وجه خوش و خوب قبول نموده هرچه را از جانب اتازونى اظهار دارد صحيح و درست و اطمينانى را كه از خيالات خوب اين دولت نسبت به خوشبختى دولت ايران در نزد مشار اليه به وديعت سپرده‌ام كه به اعليحضرت شما برساند نيز قبول فرمايند . در شهر « ورن‌تن » به تاريخ 13 ماه اوت 1886 نوشته شده است . دوست واقعى شما گروور كلولاند . » « 1 »\r\n« تشريفات روز ورود جناب مسيو اسپنسر پرات وزير مقيم اتازونى در روز دوشنبه بيست و پنجم شهر صفر المظفر 1304 - امير الامراء العظام نصر الملك رئيس مستقبلين با يك نفر يوزباشى با يك صد نفر سوار قزاق و مقرب الخاقان كنت نظم الملك با سواره پليس از جانب سنى الجوانب همايون اقدس اعلى و مقرب الخاقان ميرزا كاظم خان سرتيپ از وزارت امور خارجه ، تا عمارت اسب‌دوانى به استقبال وزير مقيم خواهند رفت .\r\nبنا به قرارداد عمدة الامراء العظام ، حاجب الدوله در عمارت اسب‌دوانى ، ميز و صندليهاى خوب با شيرينى و لوازم معمول آن را به طورهاى خوب و منقح حاضر خواهند ساخت .\r\nمقرب الخاقان قهوه‌چىباشى اسباب چاى و قهوه در آنجا مهيا خواهد كرد . مستقبلين در آنجا با جناب وزير مقيم بعد از صرف شيرينى و چاى و قهوه عازم سفارتخانه و شهر خواهند شد با نظم و ترتيب .\r\nرئيس مستقبلين همه جا همدوش جناب ايلچى و سايرين پشت سر ايشان به قاعده و\r\n\r\n\r\n","description":"","footnote":"\r\n( 1 ) . صد و پنجاه سند تاريخى از جلايريان تا پهلوى ، ص 259 .\r\n","page_name":" 602 ","page_number":602},
  {"content":"\r\n\r\nترتيب خواهند آمد .\r\nنواب و الا محمد حسين ميرزا امير آخور سه رأس اسب از اصطبل خاصه همايون با يراقهاى طلا يكى براى جناب وزير مقيم و دو رأس براى يدك مهيا كرده ، جلودار با مستقبلين نبوده در عمارت اسب‌دوانى حاضر باشد .\r\nبراى صاحب‌منصبانى كه همراه جناب وزير مقيم هستند ، من باب احترام از اصطبل همايون اسب فرستاده خواهد شد . قدرى به دروازهء شهر مانده ، بيست نفر فراش و ده نفر شاطر حاضر خواهند بود . هريك با صاحبمنصب خودش آمده تا دم سفارتخانه پيشاپيش وزير مقيم باشند و نگذارند ارباب توقع زحمت به ايشان برسانند .\r\nآنها كه تماشاچى هستند و در معبرها ايستاده‌اند ، هنگام عبور جناب وزير مقيم به نظام صف كشيده بايستند و داخل هم نشوند .\r\nجناب وزير تهران قدغن خواهند كرد كه درويش و فقير و ارباب توقع را نگذارند سر راه جناب وزير مقيم باشند . راهها و كوچه‌ها را جاروب كرده آب بپاشند . و صفا دهند . چاهها و گودالها را مسطح نمايند .\r\nدر ميدان توپخانه هنگام عبور جناب وزير مقيم ، توپچيان قراول تعليم نظامى به عمل آورند ، برحسب حكم حضرات امجد اشرف ارفع و الا آقاى اميركبير دامت شوكته دويست نفر سرباز با يكنفر ياور ، دم دروازه كه جناب وزير مقيم از آنجا وارد شهر مىشود ، حاضر باشند . و دويست نفر ديگر با ياور دم سفارتخانه كه در آنجا فرود خواهند آمد ، حاضر خواهند شد كه احترامات ممكنه را به عمل آورند . و ده نفر سرباز با يك نفر وكيل در منزل جناب وزير مقيم قراول احترام خواهند بود . اين همان سرباز و قراول دايمى است كه در سفارت‌خانه بوده‌اند .\r\nجناب جلالتمآب مجد الدوله از نظارتخانهء مباركه ده خوانچه شيرينى به طورى كه معمول ورود بوده است ، در سفارتخانه ، قبل از وقت حاضر خواهند نمود كه دليل تهنيت و تبريك باشد .\r\nبرحسب قرارداد جناب جلالتماب مستوفى الممالك ، چهار نفر از مستوفيان عظام با لباس دربارى در منزل جناب وزير مقيم خواهند بود و از جانب سنى الجوانب اعليحضرت شاهنشاهى روحنا فداه ، رسم تفقدات را به عمل خواهند آورد .\r\nروز دوم ورود جناب وزير مقيم ، جناب صنيع الدوله به ديدن ايشان خواهند رفت . روز دوم ورود معتمد السلطان ميرزا عبد إله خان ، سرتيپ و مستشار وزارت امور خارجه به احوال‌پرسى خواهند رفت .\r\nتشريفات روز شرفيابى مسيو اسپنسر پرات وزير مقيم دولت اتازونى در روز چهارشنبه 27 شهر صفر 1304 .\r\nجناب وزير مقيم روز سيم ورود به سلام خاص اعليحضرت شاهنشاهى روحنافداه مشرف خواهد شد .\r\n\r\n","description":"","footnote":"","page_name":" 603 ","page_number":603},
  {"content":"\r\n\r\nنايب ايشيك آقاسىباشى با يك نفر نايب كالسكه خانه ، با دو كالسكهء خوب و كالسكه‌چى و اسب خوب از كالسكه خانهء خاصهء همايون محض احترام با آن‌كه داخل تشريفات نيست ، محض موافقت دوستانه ، به سفارت رفته اظهار داشتند كه از جانب سنى الجوانب همايون دعوت به حضور مبارك شده‌اند .\r\nنزديك سفارت ، بيست نفر فراش و ده نفر يساول با سه نفر نايب كه يكى نايب يساول يكى نايب فراش خانهء مباركه و ديگرى نايب شاطرباشى ، پيشاپيش جناب وزير مقيم در ميدان توپخانه ، توپچيان قراول تعظيم نظامى خواهند نمود و سربازان كه در دروازه الماسيه مشغول قراولى هستند ، پيشفنگ خواهند نمود .\r\nاز اين قرار ، اهل نظام با لباسهاى خوب حاضر خواهند بود . دم دروازه الماسيه يك صد نفر سرباز خواهند بود كه پيشفنگ نمايند . سرباز يك صد نفر از افواج طرح اطريش در دو قسمت درب اعلا در عمارت سلطان صف كشيده پيشفنگ نمايند .\r\nسرباز چهار صد نفر - نايب ايشيك آقاسىباشى جناب وزير مقيم را داخل كشيكخانهء مباركه خواهند كرد . در وقتى كه چند نفر از امرا و امناى دربار اعظم با لباسهاى رسمى به جهت احترام ، جناب وزير مقيم را داخل كشيكخانهء مباركه خواهند كرد ، از قرار زير . . . حاضر خواهند بود . . . در آنجا قهوه‌چىباشى همايون اقدس اعلا ، به آنان چاى و قهوه و غليان خواهد داد . بعد از صرف چاى و قهوه ، نايب ايشيك آقاسىباشى رفته به خاكپاى همايون اقدس اعلا عرض خواهد كرد كه جناب وزير دربار حاضر است .\r\nامير الامراء العظام ايشيك آقاسىباشى جناب وزير را با صاحبمنصبان به ترتيب و نظمى كه مقرر است به پيشگاه حضور اقدس اعلا خواهد برد ، و عرض خواهد كرد كه جناب وزير مقيم دولت بهيهء امريكا با نامهء مودت ختامهء شرف اندوز حضور مبارك اعليحضرت اقدس شاهنشاهى شده‌اند . بعد از عرض ، كفش كنده ، شرفياب خواهد شد . » « 1 »\r\nحضرات عظام كه در سلام حاضر خواهند بود « شاهزادگان عظام كه حامل اسباب جواهر خواهند بود ، نواب ملك‌آرا ، نواب عزالدوله ، نواب ركن الدوله ، نواب احتشام الدوله ، نواب شجاع الدوله ، نواب حسام السلطنه ، نواب معتمد الملك ، نواب معتمد الدوله .\r\nنتيجة الوزراء العظام كشيكچىباشى با لباس رسمى و چهل نفر يوزباشى و غلام پيشخدمت ، صف كشيده خواهند ايستاد .\r\nسينى طلا ، دم در باغ سلطانى حاضر نمايند . وقتى كه جناب وزير مقيم داخل باغ مىشوند نامه را در سينى طلا بگذارند ، به صاحبمنصبى كه همراه ايشان است خواهند داد كه به حضور همايونى تقديم نمايد .\r\n\r\n\r\n","description":"","footnote":"\r\n( 1 ) . همان كتاب ، ص 261 به بعد .\r\n","page_name":" 604 ","page_number":604},
  {"content":"\r\n\r\nجناب وزير مقيم كه داخل مىشوند ، نامه را از صاحبمنصب گرفته ، بلاواسطه به حضور مبارك عرض خواهند كرد . اعليحضرت نامه را به دست مبارك گرفته به جناب مستطاب اشرف مشير الدوله وزير امور خارجه خواهند داد يا به هرطور كه راى مبارك اقتضا فرمايد . جناب وزير مقيم بعد از شرفيابى حضور مبارك همايونى به ديدن جناب مستطاب وزير امور خارجه خواهند رفت . فرداى روز شرفيابى ، جناب مستطاب اشرف مشير الدوله وزير امور خارجه به بازديد ايشان تشريف ببرند . » « 1 »\r\n\r\nدستور العملهاى سياسى\r\nكتابچهء دستور العملها همان‌طور كه از نام آن برمىآيد ، مشتمل بر دستورهايى است كه دولت ايران ، به فرخ خان دربارهء روابط خود با دولتهاى اروپايى على الخصوص فرانسه و انگليس داده است . اين كتابچه به خط ميرزا سعيد خان انصارى وزير دول خارجه است كه در آخر آن خط رمز و مهر ميرزا سعيد خان ( لا اللّه الا اللّه الملك الحق المبين سعيد الانصارى ) ديده مىشود .\r\nامين الملك فرخ خان ( ايلچى كبير دولت ايران ) علاوه بر مأموريتى كه در فرانسه داشت ، موظف بود در اسلامبول با ايلچى فرانسه ديدوبازديد كند و پس از تقديم تمثال همايون ، محرمانه به سفير فرانسه بگويد : « من به اظهار بعضى نظرات به اولياى دولت عثمانى مأموريت دارم و از جانب دولت خود نيز مأمورم كه هرچه را بايد اظهار نمايم به اطلاع و استحضار شما كه ايلچى فرانسه هستيد اظهار بدارم و تقويت و جانبدارى شما را هم خواهش نمايم . و به جهت نابلدى ، مترقب راهنمايى شما باشم . و چون من زياده از 15 روز نمىتوانم در اسلامبول بمانم ، متوقعم كه تقويت كامله و تعجيل در انجام مطالب من نمايند كه زود عازم فرانسه شوم . . . » « 2 »\r\nدر جايى ديگر به فرخ خان دستور داده شده است كه « اگر ايلچى كبير انگليس حاضر به گفتگو براى رفع اختلافات و برودت حاصله نشود شما بايد به كل سفراى دول خارجه ، كاغذ رسمى بنويسيد و مراتب را حالى نمائيد كه من از جانب دولت خودم مأمورم كه در باب برودت حاصله فيما بين دولت عليه و دولت انگليس در باب فقرهء افغانستان و هرات با ايلچى كبير انگليس مذاكره نمايم و بعد از قرارداد كليه ، رفع برودت را بكنم . ايلچى كبير ، خودش را به حكم دولت خودش از سوال و جواب و قرار و مدار اين مسايل بىدخل كرده است ، و دولت او هم كه راضى نمىشود مأمور دولت ايران به لندن رفته دلايل خود را اظهار دارد و در مقام رفع برودت برآيد ، پس تكليف دولت ايران چه خواهد بود ؟\r\nشماها مأمورين دول خارجه مىباشيد ، شاهد باشيد كه دولت ايران تا همه جا همراهى كرده است و دولت انگليس من غير حق ، با دولت ايران اين‌طور معامله مىنمايد و هيچ منظور ندارد\r\n\r\n\r\n","description":"","footnote":"\r\n( 1 ) . همان كتاب ، ص 265 .\r\n( 2 ) . مجموعهء اسناد و مدارك فرخ خان ، به كوشش آقايان اصفهانيان و زعفرانلو ، پيشين ، ص 11 به بعد .\r\n","page_name":" 605 ","page_number":605},
  {"content":"\r\n\r\nكه بايد با دولت ايران همراهى نمايد و دلايل حقهء دولت ايران را استماع نمايد . فقط مقصود دارد تكليف ما لايطاق به دولت ايران نمايد و بىجهت در مقام ضرر و آزار دولت ايران برآيد . . . اين كاغذ را به سفراى خارجه بنويسيد و عازم پاريس شويد . سهل است اگر هم بتوانيد در روزنامهء اسلامبول منتشر سازيد . 28 ذىحجته الحرام 1272 . » « 1 »\r\nدر نامهء ديگرى بار ديگر به فرخ خان دستور داده شده است « كه در اسلامبول پيش سفراى دول خارجه عموما اظهار داريد كه دولت عليهء ايران هرگز ميل ندارد با دولت انگليس جنگ بكند و خيال تصرف افغانستان را هم ندارد . اما بايد از طرف افغان ، و امنيت سرحدات خراسان و كرمان سيستان و بلوچستان خاك خودمان ، ايمن باشيم يا خير ؟ بايد دست به روى دست خودمان بگذاريم و بنشينيم تا افغان مثل عهد شاه سلطان حسين از راه كرمان بيايد اصفهان را پايتخت خود قرار بدهد و ايران را تصاحب نمايد ؟ ما در اين حركت خودمان در پى چاره هستيم و اين خود بديهى است كه وقتى كه افغان را اين‌طور جسور و خودسر ببينيم كه در مقام بسيار ناگوارى نسبت به دولت ايران است ، لاعلاجيم كه توكل بر خدا كرده از حوادث آتيه هرچه روى دهد خيال نكنيم و به قدر قوه در مقام حفظ دولت و مملكت خود برآييم . و الا انگليس اقدام نمايد و قرار محكمى در امر افغانستان بدهد ، ما را و خودش را يك مرتبه مطمئن و فارغ نمايد كه ديگر من بعد اين نوع اتفاقات ظاهر نشود . زياده مطلبى ندارد . فى 27 شهر 1272 . »\r\nفرخ خان در تبريز بار ديگر از ميرزا آقا خان نورى ( اعتماد الدوله ) مىپرسد كه « اگر احيانا » ايلچى انگليس راضى به آن اندازه توصيه كه ما دستور العمل داريم نشد . . . آيا تكليف چه خواهد بود ؟ . . . ميرزا آقا خان در پاسخ مىنويسد « برادر مكرم مهربان من . . . » بعد از آن‌كه به اسلامبول رسيديد و مذاكره كرديد ، كمال اهتمام را نماييد كه هرچه مىشود به صرفه و موافق شأن دولت عليه شود . بعد از كمال سختى و درشتى و اهتمام كليه ، كه ديديد كار ديگر از پيش نمىرود و حتما قبول نمىكنند و چيزى نمانده است كه منجر به جنگ شود ، البته . . . امر را بگذرانيد و راضى نباشيد كه امر به جنگ بكشد . در هرصورت قبول ترضيه كلا يا بعضا به اختيار كليهء شماست . . . خودتان با غيرت‌تر در همهء دنيا و با عقل‌تر از همهء مردم هستيد . به اقتضاى عقل و غيرت خودتان حركت نماييد و غيرت را از دست ندهيد . 27 شهر ذىحجه 1272 . » « 2 »\r\nپس از تصرف هرات توسط نيروى نظامى ايران ، سفير انگليس طى اولتيماتومى ، تخليهء آن را خواستار شد . دولت ايران در پاسخ گفت : « دولت ايران از هرات گرفته شده مىگذرد و بنا به خواهش انگليس به افغان وامىگذارد . دفع شر افغان را از ما كى مىكند ؟ فردا هراتى قاينات را مىچاپد ، چنان‌كه چاپيد . قندهار و سيستان و بلوچستان و كرمان را خواهد چاپيد . خسارت ما را كى مىدهد ؟ دو كرور خسارت عهد شاه مرحوم را داريم . دو سه كرور حالا خرج كرده‌ايم . بر\r\n\r\n\r\n","description":"","footnote":"\r\n( 1 ) . همان كتاب ، ص 90 .\r\n( 2 ) . همان ، ص 94 .\r\n","page_name":" 606 ","page_number":606},
  {"content":"\r\n\r\nعده‌اى از رجال عهد ناصرى با لباس رسمى\r\nفرض از خسارت بگذريم راه اطمينان ما چه خواهد بود ؟ اگر افغان مطمئن شود كه هرچه بكند دولت ايران به علت حمايت انگليس ، نمىتواند به آنها حرف بزند ، هرروز خسارت تازه‌اى مىرسانند و خراسان و كرمان و سيستان و بلوچستان خراب مىشود . پس حالا كه دولت انگليس دفع تعرض ايران را از آنها مطالبه مىكند ، دفع شر آنها را هم از خاك ايران قرار محكمى بگذارد . »\r\n\r\nهرات گرفته شد قدرى با قدرت حرف بزن\r\nدر بين اسناد و مدارك مأموريت امين الدوله دستخط جناب اشرف به فرخ خان ، قابل توجه است : « برادر من ، فرخ خان سواد كاغذ شاهزاده و كاغذ حسين خان يوزباشى كه دو ساعت فاصله بهم رسيدند خواهى ديد . . . خلاصه الحمد للّه الحمد للّه ، هرات گرفته شد ، قدرى با قدرت حرف بزن تا كاراولاد « كهندل » خان و كار افغانستان را بگذرانيد . با اطمينان و قدرت ، تشر مخور ، نه اينكه از وكالت و اختيار معزولى ، البته اختياردارى به هركار ، لكن حالا با تشخص حركت كن . حسن بيگ پريروز آمد ، هشت روزه از هرات وارد شده باز الحمد اللّه و از بخت‌بلند شاهنشاه صد و ده تير توپ انداخته شد . . . ولى عهد چهار پنج روز بود به نوبه غش مبتلا شده بودند چهار ساعت بعد از اين خبر فتح هرات ، دنياى فانى را وداع ، جگر چاكران دولت ايران را سوراخ و خون كردند ، لكن با صحت وجود مبارك شاهنشاه انشاء إله مثل خاقان مغفور نواده‌ها قابل وليعهدى خواهند شد به حاجى ميرزا احمد خان و ميرزا ملكم خان و اجزاى سفارت اين مژدهء فتح را ، شما بدهيد .\r\n\r\n","description":"","footnote":"","page_name":" 607 ","page_number":607},
  {"content":"\r\n\r\nفرصت تحرير نيست چاپار شب سه‌شنبه 5 ربيع الاول چهار ساعت از شب گذشته روانه شد . » « 1 »\r\nدر اسناد و مدارك مأموريت امين الدوله با نمونهء ديگرى از برخورد سنن و مقررات اجتماعى اروپائيان با ايرانيان برمىخوريم : « 2 »\r\n« . . . شما قرار داده‌ايد من با مستر موره متقفا به حضور مبارك مشرف شويم ، او از قرار تشريفات و عهدنامه انگليس « اجازه » جلوس دارد ، من كه در حضور اقدس اعليحضرت همايون شاهنشاهى روحنا فداه نبايد بنشينم و خلاف اين بزرگى را نمىتوانم مرتكب شوم ، چطور خواهد شد ، هر دو بايد يا بنشينيم يا هردو بايد بايستيم اين كار را چطور قرار خواهيد داد ؟ . . . 29 شهر شعبان المعظمه 1273 . » « 3 »\r\nفرخ خان در يكى از نامه‌هاى خود به ميرزا آقا خان مىنويسد : « انگليسيها خود بهتر از ما مىدانند كه ما چقدر محق هستيم . معنى حرفها و تكاليف ايشان اين است كه ما زور داريم و شما بايد تمكين نماييد . . . تكليف فدوى روزبروز مشكل‌تر مىشود ، زيرا كه از يك طرف تمكين تحكمات حضرات را منافى غيرت شخص خود مىبينم و از طرف ديگر جنگ با انگليس را مصلحت دولت خود نمىدانم . » پس از آنكه انگليسيها التيماتوم دادند ، ناچار فرخ خان طى نامهء مورخهء 23 ربيع الاول 1273 به ايلچى انگليس نوشت : « من صريح به جناب شما اعلام مىكنم كه حاضر هستم ، دولت ايران را متعهد بسازم كه عساكر خود را از هرات و از خاك هرات بلادرنگ پس بخواند ، و نيز حاضر هستم كه در باب تلافى نقدى خسارت اهل هرات با آن جناب قرارى كه متضمن رضايت باشد بگذارم . . . » فرخ خان در پايان نامه به صدراعظم مىنويسد : « احتياج به اظهار نيست كه بر فدوى چه گذشت تا اين كاغذ را نوشتم . اين‌قدر عرض مىكنم كه در اين ده روز آخر ، صدمات انگليس على الخصوص اين ضربت آخرى مراسى سال پيرتر كرد . . . » « 4 »\r\n\r\nتقاضاى عزل صدراعظم\r\nپس از آن‌كه در نتيجه رفتار اعتماد الدوله صدراعظم ايران ، سفير انگليس مستر موره خاك ايران را ترك كرد و روابط دوستى به سردى گراييد ، چنان كه اشاره شد ، فرخ خان امين الدوله به فعاليت وسيعى براى تجديد مناسبات حسنه بين دولتين مشغول شد ؛ و سرانجام انگليسيها پيشنهاد كردند كه دولت ايران استقلال افغانستان را به رسميت بشناسد و قشون خود را از هرات بيرون ببرد و صدراعظم فعلى را معزول نمايد دولت ايران در جواب تغيير صدراعظم نوشت : « در باب تغيير و تبديل صدراعظم ، جواب همانست كه امين الملك به ايلچى كبير ، روز ملاقات داده است . اعليحضرت شاهنشاهى ننگ عظيم و خفت بزرگ نسبت به دولت و تاج و تخت مستقل خود مىداند كه به چنين تكليفى رضا\r\n\r\n\r\n","description":"","footnote":"\r\n( 1 ) . مجموعه اسناد و مدارك فرخ خان ، قسمت اول ، ص 155 .\r\n( 2 ) . اسناد و مدارك مأموريت امين الدوله ، قسمت اول ، ص 318 .\r\n( 3 ) . مخزن الوقايع ، ص 131 به بعد .\r\n( 4 ) . اسناد فرخ خان ، ص 135 به بعد .\r\n","page_name":" 608 ","page_number":608},
  {"content":"\r\n\r\nدهد و هرگز اين مطلب را به زبان نمىتواند آورد ، تا به بر فعليت چه رسد . . . » در ايامى كه فرخ خان به وساطت ناپلئون سوم امپراطور فرانسه ، به مذاكره با سفير انگليس ادامه مىداد ، ضمن نامه‌اى به دولت ايران نوشت كه در كار عجله نكنيد : صدراعظم در پاسخ او مىنويسد : ما بنا داشتيم مأمور مختارى به بوشهر بفرستيم كه هرطور است كار را با سردار انگليس بگذراند ، كاغذهاى شما رسيد ، نوشته بوديد عجله در كار نكنيد و اقلا چهار پنج ماه خوددارى نماييد كار در پاريس مىگذرد . به همين ملاحظه ، از نيت خودمان صرفنظر كرديم ، و گذراندن كار را در بوشهر موقوف كرديم و يقين داريم تو از ما زيادتر بصيرت‌دارى امر را بهتر مىگذرانى . . . چاره به جز قبول نداريم ، حالا نمىتوانيم هفت هشت ماه طول بدهيم ، قوه نداريم ، قشون و پول نداريم ، مردم ايران هرزه هستند . امان است ! امان است ! بگذران - شارژدافر فرانسه از اين مراتب مطلع است و اين خطرات را به والفسكى وزير امور خارجهء خودشان نوشته است 24 رجب روز عيد نوروز ئيلال‌ئيل 1273 .\r\nدر نامه ديگرى به او مىنويسد : « تا زود است پرده از روى كار برداشته نشده است كه خدا نكرده صدمه و لگد افغانان و ديگرى نخورده‌ايم كار را به هرقيمتى كه صلاح مىدانيد ، بگذرانيد و هرچه از تكاليف كم كرده‌ايد خدمت به ولينعمت و دولت خود كرده‌ايد ، و هرچه نكرده‌ايد معلوم است در قوه نداشته‌ايد . اين كاغذ را به خط معهود حسب الامر سركار اعليحضرت شاهنشاه ولينعمت همايون خود ، به شما مىنويسد . . . البته بگذرانيد . بر اثر اين قبيل نامه‌ها بوده كه امين الملك بالاخره در تاريخ هفتم رجب 1273 معاهده پاريس را با سفير انگليس امضا كرده به موجب آن قرار شد كه انگليسيها بنادر و جزاير ايران را خالى كنند و ايران نيز سپاه خود را از هرات و افغانستان بيرون برد و استقلال آنها را بشناسد و بعدها از هرگونه ادعايى نسبت به آنها صرفنظر كند و در حل اختلافاتى كه بين ايران و افغانستان بروز نمايد ، ايران به حكميت انگليس راضى گردد . . . معاهده پاريس از طرف ناصر الدين شاه و ميرزا آقا خان نورى صدراعظم و ويكتوريا ملكه انگلستان امضاء شد . . . » « 1 »\r\nاين نامه‌ها احتياج به تفسير و توضيح ندارد و به بهترين صورتى ضعف و فساد هيات حاكمه و سياست تجاوزكارانه استعمارگران خارجى را آشكار مىكند .\r\n\r\nفكر قرض گرفتن از امريكا\r\nاعتماد الدوله ضمن نامه‌اى به فرخ خان چنين مىنويسد « برادر من اگر ديديد كه كار با انگليس نمىگذرد و حتما جنگ را با ما خواهند كرد ، چنان كه نوشته بوديد ، معلم و سركرده و مهندس فرنگى بىكار زياد در استانبول است كه به خدمت دولت ايران مايل هستند . البته چند نفر مهندس كه خاطرجمع باشيد در قشون ايران خواهد ماند و مقابل انگليس ايستادگى خواهند كرد اجير كرده روانه داريد .\r\n\r\n\r\n","description":"","footnote":"\r\n( 1 ) . مخزن الوقايع ، پيشين ، ص 37 .\r\n","page_name":" 609 ","page_number":609},
  {"content":"\r\n\r\nو نيز با ينگىدنيايى حرف زده بعد يك كرور الى دو كرور به عنوان قرض جابجا نماييد كه در صورت ضرورت قرض نماييم كه پول ضرور داريم ، البته غفلت ننماييد . » « 1 »\r\nبراى آن‌كه خوانندگان به حدود مداخلات و تقاضاهاى نامشروع انگليسيها و ضعف و زبونى شاه و دولت ايران واقف گردند ، يادآور مىشويم كه شاه در حاشيهء نامه‌اى كه صدراعظم به فرخ خان امين الملك نوشته ، صريحا وجود جنگ را به حال ايران مضر و تكاليف و تقاضاهاى انگليس را سخت دانسته و به خط خود نوشته است : « هر قدر از تكاليف شاقه را با استاديهايى كه خودت مىدانى كمتر بكنى ، خدمت بزرگ بزرگ به دولت كرده‌اى ، و الا چاره نيست ، قبول كن .\r\nمهر ناصر الدين شاه . . . » « 2 »\r\nدر نامه ديگرى كه صدراعظم به فرخ خان نوشته ، چنين مىخوانيم « امروز كه سه‌شنبه 24 بود ، چاپار از فارس رسيد ، خبر آورد انگليسيها بوشهر را گرفتند . دو فوج سرباز آنجا بوده ، اسلحه آنها را گرفته بيرون كردند و ميرزا حسنعلى خان و ميرزا رضا و مهدى خان را به قراول انداخت . بعد از آن‌كه از اين مطلب مطلع شدى ، هر فكر دارى بكن و كار را بگذران كه از اين هم بدتر نشود . » « 3 »\r\nدر نامهء ديگرى صدراعظم بار ديگر به فرخ خان مىنويسد « اگر شما مىدانيد انگليس با ما راه نمىآيد و حتما جنگ را دوام مىدهد . . . زود چند نفر مهندس و صاحب‌منصب ( معلم توپخانه و سرباز ) كه به كار ما بيايند و از براى ما دعوا نمايند ، نه اين‌كه در قشون باشند و خدمت به خصم نمايند ، اجير كرده روانه داريد كه بتوانيم جواب خصم را بگوييم ، قشون خود را جلو خصم واداريم . خلاصه شما بهتر اطلاع داريد اگر حتما جنگ است ، زود صاحبمنصب بفرستيد . اگر منجر به صلح شده و خواهد شد ، ضرور نيست دهم جمادى الاول 1273 . » « 4 »\r\nكار سفارت انگليس در ايران اين بود كه متصل مداخله در امور داخلى مىكردند . در نامهء مورخه 29 شعبان 1273 به فرخ خان چنين نوشته شده است از قرينه و قياس چنين استنباط مىشود كه اين عهد دولت انگليس با دولت ايران چندان بقا و بنيادى پيدا نكند . به دليل اين‌كه كار سفارت انگليس در اين ماموريتى كه در ايران دارند ، مداخله در امور داخلى كرده اشرار ايرانى را حمايت كرده خانه‌هاى خود را بست قرار مىدادند . به اين وسيله خود را از سايرين ممتاز مىدانستند . حالا چطور مىشود كه آن بساط را برچينند و خود را در ايران بىكار ببينند ؛ مگر اين كه از جانب اولياى دولت مزبور سفارش باطنى و ظاهرى بشود ، تغيير و تبديلى در اين صاحب‌منصبان و رئيس و مرئوس بدهند و مقصودشان واقعا استحكام دوستى باشد . . . پس شما كه حالا آنجا هستيد ، لازم است اين فقره را زياد مذاكره نماييد كه آن خيالات سابقه ، از خاطر اولياى دولت انگليس محو گردد . . .\r\nتقاضاى غليان چرمى و . . . با همه گرفتاريها صدراعظم فكر غليان است . « روز رفتن قرار\r\n\r\n\r\n","description":"","footnote":"\r\n( 1 ) . همان ، ص 211 .\r\n( 2 ) . همان ، ص 212 .\r\n( 3 ) . همان ، ص 314 .\r\n( 4 ) . همان ، ص 235 .\r\n","page_name":" 610 ","page_number":610},
  {"content":"\r\n\r\nبود كه شما در فرنگستان از براى من غليان چرمى و طلا و مينا و سرغليان طلا و مينا از براى غليان بلور تمام نماييد . نمونه غليان چرمى را كه خودتان داشتيد و به شما حالى كردم كه مثل غليان خودتان باشد ، مگر اين‌كه به قدر يك‌ذره بلندتر و گشادتر باشد . نمونهء سرغليان بلور را از مس ، بار دادم حاجى صفر على ساخت و با جناب مسيو بوره از براى شما فرستادم كه بدهيد به آن اندازه بسازند و مينا كرده بياوريد . . . شهر مبارك ، 1273 . « 1 »\r\n\r\nدستور استخدام صاحبمنصب و معلم از فرانسه\r\nدر نامهء ديگرى دستور استخدام 5 نفر افسر فرانسوى ، 6 نفر افسر توپخانه و چند تن استاد در رشتهء هندسه و فيزيك و غيره داده شده و تاكيد شده است كه اين معلمين را از دولت بهيهء فرانسه بخواهيد كه مردمان نجيب درست‌كار منتخب نمايند ، و از جانب دولت به آنها سپرده شود كه منظورشان واقعا تربيت قشون و صاحب‌منصبان ايرانى باشد نه اين‌كه يك سال دو سال در ايران بيايند راه بروند مواجبى بگيرند و برگردند . بايد شرط شود در اطاعت و حكم من باشند تا هر روز به زحمت نيفتيم . و كار ياد بدهند ، نه مواجب بگيرند ياد ندهند . 7 شهر مبارك 1273 . « 2 »\r\n\r\nاستخدام متخصص ذوب‌آهن و چدن‌ريزى\r\nمعدن چدنى در دوشان‌تپه پيدا شده است و كارخانه هم در آنجا ساخته‌ايم كه از آب ، دم آن دميده شود اما استاد چدن آب‌كن خوب كه بتواند با ذغال سنگى ، سنگ چدن را آب كند و به طورى عمل بياورد كه سواى گلوله به مصرف‌هايى ديگر كه در انگلستان به كار مىرود در اينجا هم به كار برود ، نداريم . يك نفر استاد چدن آب‌كن قابل كه به صنعت مزبور متصف باشد ، به اتفاق يك نفر استاد كه آهن را بتواند آب كند ، به زودى اجير كرده روانه داريد . و زياد دقت بكنيد كه دو نفر استاد مزبور در اين دو عمل مهارت كامل داشته باشند و به كار كارخانجات دولتى بيايند .\r\nصاحبان اسم بىمسما نباشند .\r\nالبته البته زياد اهتمام در اين بنمايند كه اين دو كارخانه به جهت دولت بامعنى و باثمر باشد .\r\nو در اجيرنامهء آن دو نفر استاد هم قيوداتى را كه خود شما از مآل‌انديشى و قاعده‌دانى لازم مىدانيد ، مندرج نمايند . . . اتكاى به هيچ سفارتى نداشته باشند و در آموختن صنعت خود . . . بخل نورزند . شما مىدانيد هركس را كه از خارج به جهت هركارى خواستيم و آنها فرستادند ، اكثر به هيچ كار ما نخوردند . « 3 »\r\nفرخ خان از اين كه اولياى دولت عثمانى آلت دست انگليس هستند اظهار شگفتى مىكند : فرخ خان در نامهء مورخهء شنبه 23 ربيع الاول پس از اظهار تاسف از سختگيريها و تحميلات فراوان دولت انگليس مىنويسد :\r\nاولا از امداد روحانى و جسمانى دولت روس و فرانسه مايوس شديم سهل است ، خود مكرر تاكيد در تخليهء هرات و رضاجويى دولت انگليس را نمودند .\r\n\r\n\r\n","description":"","footnote":"\r\n( 1 ) . همان ، ص 231 .\r\n( 2 ) . همان ، 334 .\r\n( 3 ) . همان ، ص 381 .\r\n","page_name":" 611 ","page_number":611},
  {"content":"\r\n\r\nثانيا دولت عثمانى به اين عظمت ، انگشتر دست دولت انگليس شده . چنان كه بستگان فرانسه معزول ، و بستگان انگليس ، منصوب شدند . ديروز فؤاد پاشا معزول شد و عالى پاشا ناظر خارجه شد .\r\n( عثمانيها ) خود حالت اسيرى دارند . چگونه مايهء رهايى اسير ديگر مىتوانند شد ؟ . . . « 1 »\r\n\r\nاختيار عقد قرارداد كارخانه ، با كمپانيهاى فرانسه\r\nبه طورى كه از نامهء مورخهء ذىحجة الحرام 1273 برمىآيد ، ناصر الدين شاه به فرخ خان اختيار مىدهد : در باب راه انداختن بعضى كارخانجات صنايع به تجار كمپانى دولت بهيهء فرانسه و سايرين ، موافق شرايط و و صرفه و صلاح دولت عليهء ايران قرارنامه‌اى صورت انعقاد دهيد كه اعليحضرت همايون ما امضاء و تصديق آن را خواهيم فرمود . . . « 2 »\r\n\r\nنفوذ روزافزون استعمارى بيگانگان در ايران\r\nدر آغاز قرن سيزدهم هجرى ( قرن نوزدهم ميلادى ) بنيان نفوذ استعمارى انگلستان بر هند استحكام پذيرفت . كليهء كشورهايى كه از ديرباز به نحوى در اين سرزمين زرخيز راه يافته بودند ، با نيروى زر و زور استعمارگران انگليس از ميدان رقابت رانده شدند . انگلستان كه در اين موقع زورمندترين كشور اروپايى بود ، بر آن شد كه راه نفوذ و مداخلهء سياسى دگر كشورهاى استعمارطلب اروپايى را به هندوستان كاملا مسدود كند . براى انجام برنامه‌هاى سياسى و نظامى خود ، دولت انگلستان از آغاز سلطنت فتحعليشاه ( 1212 ه 1797 م ) مراقب وضع سياسى كشور ما بود و سعى مىكرد كه از هرپيش آمد يا خبط سياسى زمامداران ايران ، به سود خود بهره‌بردارى كند . و ما شرح تلاشهاى سياسى سرجان ملكم نمايندهء انگلستان و كوششهايى را كه ناپلئون براى جلب مساعدت فتحعليشاه به عمل آورد و وقايع و جرياناتى كه در نتيجه عهدشكنى فرانسويان پيش آمده است پيش از اين در جلد دوم ضمن تاريخ سياسى عهد فتحعليشاه يادآور شديم .\r\n\r\nچگونگى تشكيل وزارت امور خارجه\r\n« از موقعى كه پاى نمايندگان خارجى به ايران باز شد فتحعلى شاه ميرزا عبد الوهاب نشاط معتمد الدوله اصفهانى را كه منشى الممالك بود ، به كفايت مهام خارجه و رسيدگى به امور سفرا معين نمود . ولى معتمد الدوله در اين سمت هيچ‌وقت عنوان وزارتى مخصوص نداشت .\r\nدر اوايل سال 1239 موقعى كه فتحعليشاه در اصفهان بود ، حاجى ميرزا ابو الحسن خان شيرازى را به منصب وزارت دول خارجه منصوب نمود . گويا اين اولين مرتبه‌اىست كه در تاريخ ايران جديد ، نامى از وزير دول خارجه و وزارتى به اين اسم برده مىشود .\r\nحاجى ميرزا ابو الحسن خان كه خواهرزاده و داماد حاجى ابراهيم ، كلانتر صدراعظم فتحعليشاه بود ، يك بار به سفارت مخصوص به لندن رفت و بعد نيز در فعاليتهاى مختلف سياسى\r\n\r\n\r\n","description":"","footnote":"\r\n( 1 ) . همان ، ص 397 .\r\n( 2 ) . همان ، ص 397 .\r\n","page_name":" 612 ","page_number":612},
  {"content":"\r\n\r\nشركت جست و عهدنامه گلستان را از طرف دولت ايران امضا كرد . وى تا مرگ فتحعلى شاه عهده‌دار وزارت دول خارجه بود .\r\nوى مدتى از بيم ميرزا ابو القاسم قايم‌مقام ثانى ، با سلطنت محمد شاه ، روى موافق نشان نمىداد . و همين‌كه قايم‌مقام را بر مسند صدارت ديد ، به حضرت عبد العظيم پناه جست ولى پس از قتل قايم‌مقام ، و روى كار آمدن حاجى ميرزا آقاسى ، وى از بست خارج شد . در به دو صدارت حاجى ، وزارت امور خارجه در عهدهء حاجى ميرزا مسعود انصارى گرمرودى آذربايجانى بود و وى دومين وزير دول خارجهء ايران بود .\r\nدر سال 1257 يعنى در عهد محمد شاه ، بار ديگر ميرزا ابو الحسن خان به وزارت دول خارجه منصوب مىشود . بايد توجه داشت كه در آغاز تشكيل ، اين وزارت ، سازمان ادارى صحيحى نداشت . يعنى دفتر و ثبت و ضبطى در كار نبود . بلكه معاهدات و اسناد مهمه را در خزانهء دولتى ضبط مىكردند بقيهء اسناد در دست صدراعظم و وزراى امور خارجه و منشيان ايشان بود . و غالبا جزو نوشته‌ها و كاغذهاى شخصى ايشان از ميان مىرفت . خانم شيل « 1 » در كتاب خود به اين آشفتگى ادارى اشاره مىكند و مىنويسد براى امضاء سندى ، وزير خارجه مهر وزارتى را طلبيد معلوم شد كه مهر پيش خانم است ، و او براى زيارت به حضرت عبد العظيم رفته است . پس از جلوس ناصر الدين شاه ، در دورهء اميركبير ، مسعود انصارى همچنان در شغل وزارت خارجه برقرار ماند . پس از مرگ انصارى ، كارهاى اين وزارت را اميركبير شخصا تصدى مىنمود و ميرزا محمد عليخان ، نايب امير ، وزارت خارجه را به عهده داشت . » « 2 »\r\nميرزا تقى خان اميركبير در دورهء كوتاهى كه وزارت امور خارجه تحت نظر او اداره و رهبرى مىشد ( از ربيع الاول 1265 به بعد ) ، دست به يك رشته اقدامات اساسى زد و اندك‌اندك به دستور اين وزير ايران‌دوست ، ثبت و ضبط آن منظم شد ، ترتيب تذكره به شكل صحيحى مجرا گرديد . مأموران ايران در خارجه ، موظف شدند كه از حوزهء مأموريت خود و احوال اتباع ايران در آن حوزه‌ها ، همه ماهه اطلاعاتى صحيح و مرتب به وزارتخانه بفرستند و در باب جزئيات امور از امير ، و دستگاه سياسى او در تهران دستور بگيرند . ثبت و ضبط مرتب وزارت امور خارجهء ما ، در حقيقت از دورهء امير است . و قبل از آن تاريخ كمتر سند يا نوشته‌اى به‌جامانده است .\r\nاز آنجا كه غيرت ملى امير ، به سر حد كمال بود و هميشه مىخواست كه عرض و مال ايرانى در خارج ، از تعرض بيگانگان مصون بماند و مأمورين ايران در خارج مرتكب اعمالى نشوند كه نام ايران و ايرانى به زشتى و خفت مشهور شود ، فوق العاده در طرز رفتار ايشان دقت به خرج مىداد و غالبا با ارشاد و تحذير ، ايشان را به راه راست مىخواند . اينك دو فقره از دستورهايى كه او خطاب به مأموران زيردست خود فرستاده است :\r\n\r\n\r\n","description":"","footnote":"\r\n( 1 ) .  Sheil \r\n( 2 ) . اقبال آشتيانى ، عباس . ميرزا تقى خان اميركبير ، پيشين ، ص 29 - 227 ( به اختصار ) .\r\n","page_name":" 613 ","page_number":613},
  {"content":"\r\n\r\n1 - دستور العملى كه امير براى مأموريت ميرزا حسين خان سپهسالار قزوينى كارپرداز ايران در بمبئى داده است :\r\n« از اين‌كه بعد از انقضاى معاهدهء تجارتى دولتين بهيتين ايران و انگليس بر وفق شروط عهدنامه مقرره تا به حال مأمورى مخصوص تعيين نشده بود . . . لهذا آن عاليجناب به موجب حكم محكم اقدس پادشاهى . . . مأمور است كه به بندر بمبئى رفته در آنجا . . . به حمايت و تقويت تجار و تبعهء دولت عليه ، اعم از مجاور و مسافر كه در بمبئى و ساير ممالك هندوستان هستند بپردازد . وظيفهء آن عاليجاه اين است كه به هيچ‌وجه من الوجوه از احوال آنها غافل نبوده و كمال حمايت و تقويت از آنها مىنمايد . . . از گرفتن تعارف و رشوه محترز بوده ، مطلقا طمع و توقعى ننمايد . و اگر تقصيرى از آنها صادر شود ، مأذون و مرخص نيست كه آنها را به زجر و شكنجه و چوب متالم سازد . و اگر تقصير جزيى ست ، او را چند روزى محبوس داشته مرخص كند . و اگر كلى است ، او را روانهء ايران نموده تقصير او را موافق تصديق جمعى شهود معتبر به عرض اولياى ابد مدت رساند تا موافق قانون ديوان عدالتخانه ، تنبيه و سياست شود . وظيفهء تجار تبعه دولت عليه ايران اين است كه جميع معاملات و دادوستد كه مىكنند ، با اطلاع آن عاليجاه باشد . و در دفتر مخصوص ثبت نمايند و صد يك به دولت كارسازى نمايند . كليهء رعاياى ايران بايد با پرداخت دهشاهى براى مدت يك سال تذكره بگيرند و در پايان سال ، تذكره باطل خواهد شد و بايد تذكره تجديد شود . همچنين كارپرداز مكلف است كه دعاوى جزيى را حل و اختلافات كلى را براى رسيدگى به حكام شرع يران احاله نمايد . وقايع و اتفاقات را به اسرع اوقات همراه چاپار دولتى ماه‌به‌ماه بفرستيد ، كارپرداز مىتواند سالى يك دفعه وكيلى امين به جاى خود تعيين و براى سركشى امورات اتباع ايران رهسپار كلكته شود . در ضمن نامه ، امير به كارپرداز مىنويسد كه چون در ايام عاشورا بين شيعه و سنى منازعه روى مىدهد ، قبلا عده‌اى سرباز از حاكم بگيريد و راه كار بد را ببنديد و هرگاه يكى از اتباع ايران مرد ، در حفظ ماترك او و رساندن آن به وارث مراقبت نمايند . همچنين اميركبير ضمن نامه‌اى كه به كارپرداز ايران مقيم هشتر خان نوشته ، مىگويد : اين‌كه براى اين جانب ظرف آب‌پاشى فرستاده بود ، اين چيزها مايهء خرسندى و خشنودى اين جانب نمىشود زيادى خدمتگزارى آن عاليجاه باعث مزيد ميل و محبت اين جانب است . . . همچنين به كارپرداز ، ضمن تعاليم و دستورهاى گوناگون مىگويد نگذاريد افراد هرزهء بىكاره به آن طرف بروند . و از دادن تذكره به آدمهاى فاسد جلوگيرى كنيد و پرچم شير و خورشيد ايران را ، در ارزنة الروم برافرازيد .\r\nدر سال 1267 ظاهرا ناصر الدين شاه براى كاستن از نفوذ و قدرت معنوى امير ، وزارت خارجه را به ميرزا محمد على خان شيرازى كه نيابت آن وزارتخانه را به عهده داشت مىسپارد ، و اميركبير با تاييد اين معنى به نمايندگان كشورهاى بزرگ ، وزير جديد امور خارجه را معرفى\r\n\r\n","description":"","footnote":"","page_name":" 614 ","page_number":614},
  {"content":"\r\n\r\nمىنمايد . » « 1 »\r\n\r\nجلوگيرى امير از مداخلهء خارجيان\r\nاز اواخر عهد فتحعلى شاه ، يعنى بعد از عقد معاهده‌هاى شوم و ننگين گلستان و تركمن‌چاى ، كار نفوذ انگلستان و روسيهء تزارى در ايران فزونى گرفت و نمايندگان سياسى آنها در كارهايى كه اساسا به آنها ارتباطى نداشت ، مداخله مىكردند ، و از رجال ايران هركس به خيانت تن مىداد و توقعات آنان را به كار مىبست ، اگر مرتكب هرعمل خلافى مىشد در پناه حمايت آنان از كيفر و مجازات مصون بود .\r\nعامل ديگرى كه به توسل ايرانيان به روس و انگليس كمك مىكرد ، استبداد شخصى پادشاه و نزديكان او ، و سفاكى و طمع‌ورزى هيئت حاكمه و بىعدالتى و احجاف عمومى بود . چه شاه بدون آن‌كه خود را در پيشگاه هيچ مجلسى و مقامى مسؤول بداند و از هيچ قانونى و عدالت و جزايى ( كه وجود نداشت ) بترسد ، به هواى نفس ، هركس را كه مىخواست به يك اشارهء لب مىكشت يا كور مىكرد . و مال هركه را كه مىخواست ، ضبط مىنمود . و در اين راه حتى دست رد بر سينهء نزديك‌ترين كسان خود نيز نمىگذاشت . خونريزيهاى بىرحمانه و گوش و بينى بريدنهاى سبعانهء آغا محمد خان و سفاكيهاى فتحعلى شاه نسبت به خاندان حاجى ابراهيم كلانتر و شخص خود او ، و كور كردن برادرش ، و كور كردن محمد شاه دو تن از برادران خود را ، و قتل فجيع ميرزا ابو القاسم قايم‌مقام به دست او و نابينا شدن شجاع السلطنه عم او به فرمان وى و هزار حركت ديگر از اين قبيل كه همه يا به سعايت بدخواهان صورت مىگرفت و يا به صرف توهم و بدگمانى ، براى هيچ‌كس تأمين مالى و جانى نگذاشته بود . توسل بسيارى از اعيان و شاهزادگان ، و تجار و وزراى ايرانى ، به نمايندگان خارجى ، غالب اوقات براى مصون ماندن از گزند شاه و نزديكان او بود . و الا با قوت تعصب دينى كه در اين ايام بر مزاج مردم ايران غلبه داشت ، كمتر اتفاق مىافتاد كه كسى به طيب خاطر تحت حمايت دولتى خارجى قرار گيرد و در ميان هموطنان خود آن ننگ را بر خود هموار كند . در دورهء محمد شاه و حاجى ميرزا آقاسى به علت سستى و بىخبرى شاه و وزير او ، كار دخالت اجانب در ايران سخت بالا گرفت ، تا جايى كه صدراعظم جاهل و درويش ايران ، در يكى از نامه‌هاى خود به محمد شاه چنين مىنويسد :\r\n« . . . كمترين بنده ، مىخواستم تا عباس‌آباد بروم ، اما بواسطهء اين‌كه جناب وزيرمختار انگليس تشريف خواهندآورد ، نتوانستم . نه بنده مىميرم نه آنها دست مىكشند . نه وجود مبارك صحت كامل مىيابد كه پدر اينها را از گور درآورند . نمىدانم مقدر چيست و براى چه اين ذلت را بكشيم ، به سر مبارك اعليحضرت شاهنشاهى ارواحنا فداه و انّه لقسم عظيم ، نزديك است به مرگ مفاجات بميرم . نه دنيا دارم نه آخرت نه آبرو . نوكر دولت روسيه مرا به قراول بيندازد ، ديگر چه باقى مانده كه بر سر من بيايد . لا حول و لا قوة الا باللّه العلى العظيم . باز مقرر فرمايند كه يكى رفته\r\n\r\n\r\n","description":"","footnote":"\r\n( 1 ) . همان ، ص 231 به بعد ( به اختصار ) .\r\n","page_name":" 615 ","page_number":615},
  {"content":"\r\n\r\nعذر بخواهد . . . » « 1 » در كاغذ ديگرى حاجى ، پس از ملاقات با مترجم اول سفارت روس به محمد شاه چنين نوشته : « . . . نه سال نهصد هزار تومان پول مرا دولت روسيه برده . علاوه املاك ايروان را ضبط كرده ، علاوه هروزير مختار صد هزار نامربوط كه به تون‌تابى نمىتوان گفت به من نوشته و گفته‌اند . . . »\r\nدر عهد حاجى ميرزا آقاسى ، جسارت و گستاخى نمايندگان روس و انگليس در تهران به آن اندازه رسيده بود كه هرحكم و امرى داشتند آن را آمرانه به او مىنوشتند و به دست قراول يا نوكرى مىدادند و پيش صدراعظم ايران مىفرستادند . اين مأمور اجازه داشت كه شخصا پيش صدراعظم برود و نامه را برساند و همانجا بايستد تا جواب مساعد بگيرد . ولى از آغاز زمامدارى اميركبير وضع دگرگون شد . امير از اولين روزهاى زمامدارى به همسايگان شمالى و جنوبى ايران ، نشان داد كه مصمم است با استقلال صدارت كند ، چنان‌كه در انقلاب خراسان و فتنهء سالار ، وقتى كه نمايندگان روس و انگليس خود را به ميان انداختند ، چون امير به سوءنيت آنان واقف بود ، در جواب پيشنهاد آنان گفت : « اگر آشنا كردن مردم مشهد به وظايفشان مستلزم قتل بيست هزار نفر باشد ، او اين حالت را بر تصرف شهر به وساطت خارجيان ترجيح مىدهد .\r\nمسيو ريشارخان در نامه‌اى كه به يكى از دوستان خود نوشته ، به روش استقلال‌طلبانهء امير اشاره مىكند . اين مرد با استناد به قوانين بين المللى ، سعى مىكرد به مداخلات نامشروع اجانب پايان دهد و در پاسخ نامه‌هاى مداخله‌آميز سفراى روس و انگليس ، همواره جوابهاى مستدل و منطقى مىداد ، به نحوى كه آنان ناچار دم فرومىبستند . حتى يك نفر ايرانى كه از طرف سفير روس نامه‌اى آورده بود و مىخواست جسورانه مانند عصر حاجى ميرزا آقاسى نزد او آورد ، به حضور خود راه نداد . ناچار وى نامه را تسليم كرد . و چون ساعتها امير از دادن پاسخ خوددارى كرد ، زبان بر اعتراض گشود . امير دستور توقيف او را داد . پس از پايان كار روزانه ، هنگامى كه امير قصد رفتن داشت ، چشمش به او افتاد ، گفت كيستى ؟ عرض كرد مأمور سفارتم كه امر به حبسم فرموده‌ايد . امير گفت : چنين مىفهمم كه ايرانى مسلمانى هستى ، چرا سنگ كفار را به سينه مىزنى ؟ گفت : نوكر سفارتم ، پروردهء نعمت آنان ، چاره‌اى نداشته‌ام . امير گفت : از امروز بايد نوكر من باشى . او قبول كرد و گفت : از خدمت سفارت استعفا مىدهم . امير گفت : همانجا باش و به من خدمت نما و به جاى ماهى چهار تومان كه از سفارت مىگيرى ، من ماهى پنج تومان به تو مىدهم . به شرط اين‌كه هرچه در سفارت روس مىگذرد محرمانه به وسيلهء همسايه‌ات سيد تفرشى به من اعلام كنى . بدين ترتيب مأموران روس مىديدند كه از تمام كارهاى محرمانهء آنها امير آگاه است . » « 2 »\r\nجالب توجه است ، كه در دوران قدرت امير ، كنت‌دو سارتير وزيرمختار فرانسه به استناد به\r\n\r\n\r\n","description":"","footnote":"\r\n( 1 ) . همان ، ص 247 به بعد ( به اختصار ) .\r\n( 2 ) . همان ، ص 251 به بعد ( به اختصار ) .\r\n","page_name":" 616 ","page_number":616},
  {"content":"\r\n\r\nمكاتباتى كه با حاج ميرزا آقاسى كرده بود ، بدون توجه به مصالح و منافع ايران ، اصرار داشت قراردادى تجارى به ايران تحميل كند . و مكرر به امير مىنوشت در صورتى كه با تقاضاى او موافقت نشود ، ايران را ترك خواهد گفت ، امير با صبر و شكيبايى نامه‌هاى او را جواب داد و گفت : اگر شما از دولت جمهورى فرانسه اختيارنامهء جديد بياوريد و « صرفه و صلاح طرفين باشد ، معاهدهء تجارتى جديد منعقد خواهد شد . مع‌ذالك المراتب ، اگر آن جانب بخواهد . . . قطع مراودات كند ، جواب اولياى دولت جمهوريه به عهدهء آن جناب خواهد بود . . . » « 1 »\r\nبا اين حال وزيرمختار فرانسه در جمادى الثانى 1265 تهران را ترك گفت و سفير انگليس حمايت اتباع و دولت فرانسه را به عهده گرفت . پس از بركنارى اميركبير بار ديگر نابسامانيهاى گذشته تكرار شد . در كتاب ابراهيم بيگ خطاب به وزير خارجه ، از مظالم و بيدادگريهاى مأمورين كنسولى در كشورهاى خارج شكايت شده است : « جناب وزير . . . تا كى اين تذكره‌هاى دولت ايران كه نماينده تابعيت ملت ايران در انظار خارجه است مانند كاغذ دواپيچى عطاران ، بىقدر و بىاعتبار خواهد شد ؟ تا كى اين بروات شرف ملى مانند كاغذ گنجفه به فروش خواهد رسيد ؟ آن هم به قيمتهاى متفاوت ! مثلا در تهران پنج قران ، در تبريز يك تومان ، در كنار ارس يك تومان و نيم ، در قفقاز چهار منات و نيم ، در خاك عثمانى هفتاد و پنج غروش . و گذشته از اينها مأمورين شما در همه جا به هردزد و دغل و بىسر و پايى از تبعهء خارجه كه چند غروش بدهد ، اين تذكره‌ها را خواهند فروخت ! . . . آنها به نام تبعه ايران دزدى و انواع فضاحتها را مرتكب شده ، ما را در ميان هفتاد و دو ملت رسوا مينمايند ! . . . آيا رواست كه بعضى سفراى شما . . . در مقابل چند ليره‌اى مردار و متعفن از مقام بلند خودشان خجالت نكشيده ، مرتكب اين فضاحت بزرگ شوند ؟ . . . سفرا و قونسولهاى خارجه ، اين زياده‌رويها كه در ايران مىكنند ، خود از سفرا و مأمورين ايران سرمشق گرفته‌اند . از مأمورين خارجه چه توقع توان داشت در صورتى كه خودمان قانون و عدالت نداريم ، به چه زبان به ايشان توان گفت كه با ما به عدالت رفتار نماييد .\r\nچرا در داخله ابواب ظلم را به روى مردم نبستند كه ترك وطن گويند ؟ چرا قنسولها از هريك از اين بيچاره‌ها سالى پنج منات به عنوان پول تذكره بگيرند و به كيسهء خودشان برود ؟ . . . امروز در ممالك روم و روس هرايرانى كه بميرد ، اولين وارث او سفير و قونسول است هرگاه وارث و طلبكار او قوتى داشته باشند ، ايشان نيز حصه‌اى توانند برد و الا فلا . . . براى اياب و ذهاب هر ايرانى به مكه چهل و پنج تومان مىگيرند . . . اگر در سال ده هزار نفر مشرف شوند ، تقريبا يك كرور تومان مىشود كه با اين مبلغ در تمام نقاط مهمه روس و عثمانى ، قنسولها با مواجب و تعليمات مخصوص توان گماشت . » « 2 »\r\n\r\n\r\n","description":"","footnote":"\r\n( 1 ) . همان ، ص 302 .\r\n( 2 ) . تاريخ بيدارى ايرانيان ، پيشين ، ج 1 ، ص 18 - 18 .\r\n","page_name":" 617 ","page_number":617},
  {"content":"\r\n\r\n\r\nوزارت امور خارجه\r\nاين وزارت‌خانه ، از دوره قاجاريه ، مخصوصا در اثر مداخلات روزافزون خارجيان در امور ايران ، اهميت و موقعيت خاصى پيدا كرد محمد شاه به موجب دستخط نهم شوال 1262 امور خارجه را به حاجى سپرد و به او نوشت شما مسئول تمام امور خارجه هستيد و اين كار تحت نظر شما خواهد گذشت ، امور خارجه اهميت كلى دارد و اگر در آن غفلت و طمع‌ورزى و رشوه‌خوارى راه پيدا كند ، به مذهب و دين و دولت و بقاى ما ضرر خواهد رسيد . به اميد پروردگار با مراقبت شما چنين چيزهايى اتفاق نخواهد افتاد و ما نزد خداوند روسفيد خواهيم بود . بالاخره پس از چندى ، چنان كه اشاره شد ميرزا مسعود انصارى كه مورد علاقه خارجيان بود ، به مقام وزارت امور خارجه رسيد . پس از روى كار آمدن اميركبير ، ادارهء اين وزارت تا مدتى به عهدهء خود امير بود . با اينكه امير مىخواست بار خود را سبك كند و مستقيما طرف مذاكره و مكاتبه با نمايندگان سياسى خارجى قرار نگيرد ، مع ذلك چون مرد سالم و ذيصلاحيتى در اطراف خود نمىديد ، به اين كار راضى شد . ظاهرا امير ميل داشت ميرزا جعفر خان مشير الدوله را در راس اين وزارتخانه قرار دهد . در نامه ذيقعدهء 1265 به مشير الدوله مىنويسد : اگر مىدانستم كسى ديگر از عهدهء خدمت سرحد برمىآيد ، هرگز نمىخواستم از من دور باشيد . حالا هم به همين اميد هستم كه . . . بعد از انجام اين خدمت ، به سلامت و سعادت از اين سفر معاودت نماييد و كمك حالى براى من باشيد ، مادام العمر باهم باشيم . زياده چه نويسم ، البته وجدان پاك خودتان دريافت اين معانى را كرده است . بالاخره ناچار و خاصه بر اصرار شاه ، همان ميرزا محمد عليخان را در رمضان 1267 به وزارت مهام دول خارجه گماشت و به سفارتخانه‌هاى خارجى ابلاغ كرد .\r\nامير به امور سياست خارجى توجه خاص داشت ، تأسيس سفارتخانه‌هاى دايمى در لندن و پطرزبورگ و قنسولگرىهايى در بمبئى و در خاك عثمانى و قفقاز از اوست . مصلحت‌گذاران و قنسولان ايران با دستورهاى كتبى معينى به مأموريت مىرفتند و مسئوليت داشتند گزارشهاى مرتبى به تهران بفرستد ، ديگر اين‌كه هياتى از مترجمان زبانهاى خارجى بوجود آورده و به تربيت مترجم دست زد . ميرزا ملكم ، نظر آقا ، ميرزا ابراهيم ( عموى ملكم ) و مادروس خان ، از كسانى هستند كه خدمت خود را در زمان امير به مترجمى در وزارت امور خارجه و نظام آغاز كردند . « 1 »\r\n\r\nسياست خارجى اميركبير\r\nچنان كه قبلا يادآور شديم ، ايران ، در دوران سلطنت محمد شاه و صدارت حاج ميرزا آقاسى ، سياست خارجى مشخصى نداشت . بلكه كمابيش مجرى مقاصد زورمندان بود . امير از آغاز زمامدارى سعى مىكرد حتى الامكان از مداخلات نارواى اجانب جلوگيرى كند و ايران را به صورت كشورى آزاد و مستقل درآورد . به طورى كه از مذاكرات شيل با زمامداران روسيه برمىآيد ، دو كشور بزرگ\r\n\r\n\r\n","description":"","footnote":"\r\n( 1 ) . همان ، ص 215 .\r\n","page_name":" 618 ","page_number":618},
  {"content":"\r\n\r\nمىخواستند كه ايران نيمه استقلالى داشته باشد و سلطنت فعلى آن با تمام مفاسدى كه داشت ، باقى بماند . اقدامات امير چندان با انتظارات دو دولت بزرگ سازگار نبود . شيل بار دوم كه به ايران آمد ، تازه فهميد كه امير به خير انديشيهاى بيگانگان وقعى نمىنهد . به پالمرستون نوشت : شيوهء امير اين است كه هرپيشنهادى كه از جانب خارجيان بشود ، رد مىكند . به علاوه شيل برخورد كه امير اساسا از عناصر دست‌نشاندهء اجنبى و آنان كه با روس و انگليس سر و سرى دارند ، بيزار است . مىنويسد رئيس ايل قشقايى از اين جهت مورد نفرت اميرنظام است كه از هواخواهان قديم و ثابت دولت انگلستان به شمار مىرود . در جاى ديگر شيل مىگويد نظر امير عليه روسيه است ، اما نه اينكه دوستدار انگلستان باشد . و نيز تصور نمىكند ، كه انگلستان خيرخواه ايران است . بزرگترين هدفش اين است كه از نفوذ روس و انگليس بكاهد و مقام آنان را در انظار جمهور مردم هرچه ممكن است بىمقدارتر بنمايد . . . به نظر مىرسد به انگلستان تمايل بيشترى داشته باشد تا به روسيه . . . تصميم اميرنظام اين است كه به اندرز دولت انگليس و من گوش ندهد تنها حسنش اين كه مصمم به جلوگيرى از بسط نفوذ روسيه مىباشد . و همين حسن او ، معايبش را مىپوشاند . « 1 »\r\nخلاصه اين‌كه دولتهاى انگليس و روس ، ميرزا تقى خان را به عنوان نمايندهء استقلال‌طلبى ايران مىشناختند و از او حساب مىبردند . پس از عزل امير و تبعيدش به كاشان ، مشير الدوله از كميسيون مرزى ايران و عثمانى مىنويسد : حالا نمايندگان روس و انگليس تغيير سلوك داده‌اند و دانسته‌اند كه اين ايستادگيها و سختيها از وجود شخص خود ميرزا تقى خان بوده است . از اين رو حضرات ، خيالات خود را بالا برده‌اند چنان مىدانند كه هرموقع حكم از تهران بخواهند ، به آسانى خواهند آورد . پس اراده دارند تكليف كنند ، دولت ايران بيرق را از محمره بردارد . . . به اين نامه تنبه‌آميز مشير الدوله ، ميرزا آقا خان نورى در 22 صفر 1268 ( زمانى كه امير هنوز زنده بود ) اين پاسخ خواندنى را مىدهد : خيلى تعجب از شما دارم ، چنين تصورات را نكنيد . مگر چه شده است و چه اتفاق افتاده كه بعد از عزل ميرزا تقى خان به اين خيالها افتاده‌اند . . . پس از عزل او ، كارها منظم‌تر و امر دولت در هرباب پيشرفتش بهتر است . شما اين فقره را حالى آنها بكنيد كه در دربار دولت ايران ، البته پنجاه نفر بهتر از ميرزا تقى خان ، آدمهاى معقول تربيت شده دارند . لابد شرافتمندترين افراد آن هيات پنجاه نفرى را شخص خودش مىپنداشته است ! « 2 »\r\nقتل امير و روى كار آمدن عنصر مزدور و خاينى چون ميرزا آقا خان نورى ، نه تنها به زيان كشور ايران تمام شد ، بلكه عواقب و نتايج زيانبخشى براى شاه به همراه داشت . نامه‌هاى اعتراض‌آميز ناصر الدين شاه به وزير خارجهء بىشخصيت خود ( ميرزا سعيد خان ) و اظهار عدم رضايت شديد از دسايس گوناگون انگليسيها در ايران ، به خوبى نشان مىدهد تا چه حد قتل امير ، و زمامدارى نوكران اجانب ، به زيان كشور و شخص شاه تمام شد .\r\n\r\n\r\n","description":"","footnote":"\r\n( 1 ) . همان ، ص 60 - 459 ( به اختصار ) .\r\n( 2 ) . همان ، ص 219 .\r\n","page_name":" 619 ","page_number":619},
  {"content":"\r\n\r\n\r\nاعتراض ناصر الدين شاه به مداخلات اجانب\r\n\r\nتيرگى مناسبات ايران و انگليس\r\nدر زمان محمد شاه و فرزندش ناصر الدين شاه ، به منظور تصرف هرات ، دولتين ايران و انگلستان دست به اقداماتى زدند كه سرانجام به طورى كه در تاريخ سياسى آن ايام ديديم ، منتهى به موفقيت انگلستان و تيره شدن مناسبات ايران ، با آن كشور گرديد .\r\nمتأسفانه نامه‌هايى كه ناصر الدين شاه ، به ميرزا سعيد خان وزير امور خارجه نوشته است در دست نيست به طورى كه از ترجمهء انگليسى آن نامه‌ها برمىآيد ، شاه از مداخلات نارواى عمال حكومت انگلستان در ايران سخت ناراضى است و در نامهء مورخ 22 نوامبر 1885 خود به ميرزا سعيد خان ، مىنويسد : آيا وظيفهء چنان دولت بزرگى در تهران فقط اين است كه هرروز لطمه جديدى به حيثيت و اعتبار دولت ما وارد آورد ؟ چون هميشه حامى متمردين و لجوجها و احمقهاى خانوادهء ماست و اين اشخاص را بدون اينكه لطمه‌اى به آنها وارد آيد ، به طمع بالا بردن مواجب و مقام به سفارتخانه دعوت مىكند . حتى مايلند كه اين دولت را خوار و سرافكنده كنند . و به طورى كه در امور داخلى مملكت دخالت مىكنند كه حق مهمان از حقوق صاحب‌خانه زيادتر شده است . مطابق عهدنامه حق داريم كه در صورت ناراضى بودن از كنسولهاى خارجى ، انفصال و عزل آنها را بخواهيم . آنها حتى ميل ما را در خصوص شخصى مثل ميرزا هاشم ، كه نوكر دولت ما و يكى از اتباع ماست ، محترم نمىشمارند . . . اينكه نوشته قنسولى در تهران به جا مىگذارد ، اگر مقصودش مستر استيونس است ، رفتار و مفسده‌جويى او ، ضمن اقامتش در تبريز ، دو كتاب را پر خواهد كرد . . . اگر سفير انگليس برود ، بگذاريد مستر استيونس را هم ببرد . . . ما تا زمانى كه قدرت داريم ، تن به هيچ بىاحترامى نخواهيم داد . . .\r\nناصر الدين شاه پس از اطلاع از مفادنامهء مستر مرى به وزير امور خارجه ، بار ديگر به ميرزا سعيد خان مىنويسد نامهء مستر مرى را خواندم ، در نامهء او عبارت زننده‌اى نسبت به صدراعظم ما وجود دارد كه ما را متغير كرده است . به طور واضح به او پيغام بدهيد كه هرچه او گفته يا كرده ، طبق فرمان همايون ما بوده است لازم نمىدانيم كه هيچ خارجى در خصوص ادارهء امور مملكت خودمان به ما تعليم بدهد . چند شايعهء تهديدآميز در شهر وجود داشت كه فكر نمىكردم از طرف سفارت منتشر شده باشد . ولى حالا نامهء مسترمرى ، اين شايعات را تاييد مىكند . مثل اين‌كه قصد دارد آشوب و مزاحمتى در مملكت ايجاد كند ، اگر روابط سياسى قطع و نامه‌هاى رسمى ردوبدل شده . . . علت تجديد مطلع چيست . . . مىنويسد كه اولياء دولت انگليس هميشه طالب بوده‌اند كه استقلال اين دولت را استحكام دهند . . . عجيب مايلند كه استقلال ما را حفظ كنند . يك روز از عمويمان فرهاد ميرزا حمايت و او را نسبت به ما بيگانه ، و مخالف فرامين ما مىكنند .\r\nروز ديگر يكى از نوكرهايمان را خلاف ميل ما علنا مىبرند . امروز هم به زور مىخواستند خواهران ما را ببرند . . . ما تن به اين خفت و خوارى نبايد بدهيم . . . حالا كه روابط را قطع كرده است و\r\n\r\n","description":"","footnote":"","page_name":" 620 ","page_number":620},
  {"content":"\r\n\r\nمىخواهد حركت كند ، اين نوع حرفها نتيجه‌اى جز عصبانى كردن ما را ندارد . بديهىست كه دوستى ما و روابط سياسى ما با انگلستان ، مربوط به وجود مستر مرى نيست . ما خودمان به طريقى كه مناسب مىدانيم ، دوستى صميمانهء خودمان را نسبت به دولت انگليس ، اظهار مىكنيم و رفتار ناشايستهء مستر مرى را كاملا شرح مىدهيم .\r\nمستر مرى به اين نامه نيز پاسخ مىدهد . ميرزا سعيد خان مفاد آن را بار ديگر از نظر ناصر الدين شاه مىگذراند و شاه بار ديگر همچون نامهء مورخه اول دسامبر 1855 ، به ميرزا سعيد خان مىنويسد : شب گذشته كاغذ وزيرمختار انگليس را خوانديم و از لحن گستاخانه و نفرت‌انگيز و بىمعنى او تعجب كرديم . . . بر ما مسلم است كه اين مرد ، مستر مرى ، احمق نادان و ديوانه است كه جرأت جسارت داشته حتى به سلاطين توهين كند . . . از ديشب تا به حال اوقات ما به تلخى گذشته است . اينك به شما امر مىكنيم كه خودتان بدانيد و به هيئتهاى خارجى هم اطلاع دهيد تا خود ملكهء انگلستان عذرخواهى مناسب از جسارت نمايندهء خود نكند ، ما هرگز نمايندهء احمق او را كه آدم سفيهى است ، دوباره نخواهيم پذيرفت . و از طرف دولت او هيچ وزيرى قبول نخواهيم كرد . . . « 1 »\r\n\r\nاعتراض انگلستان به ايران به واسطهء توقيف نوكر كنسول\r\n: استاد فقيد ، اقبال آشتيانى مىنويسد كه پس از انعقاد عهدنامهء تركمانچاى ، بيش از پيش دولتين روسيه تزارى و انگلستان در امور داخلى ايران مداخله مىكردند . و از جمله در مورد اختيار ، و قضاوت كنسولى ، كار به جايى رسيد كه درايت‌ئيل 1292 ويليام ژرژآبت « 2 » قنسول انگلستان در رشت به دولت ايران اعتراض مىكند كه چرا نوكر سفارت را توقيف كرده‌اند . و خود مقرر مىدارد كه حاكم رشت از موقع حبس تا هنگام استخلاص ، روزى 5 قران به مشهدى حسن ، نوكر سفارت بدهد . در چنين اوضاعى ، امين الدوله از روى خيرخواهى به ناصر الدين شاه مىنويسد كه در حفظ موازنهء سياسى بين دو كشور بزرگ ، سعى بليغ مرعى دارد . . . و در كار هردو طرف وسايلى اتخاذ فرمايند كه حقيقتا موازنه به هم نخورد . . . در حاشيه ناصر الدين شاه به خط خود نوشته است : امين الدوله در اين فقره با نهايت دقت عمل موازنه را نگاه داشته‌ايم و هرگز در اين مورد خبطى نخواهد شد . انشاء اللّه . « 3 »\r\nهرگاه كتب نويسنده‌هاى انگليسى و مزدورهاى آنها را كسى خوانده باشد ، مىداند كه انگليسيها در اين تاريخ مايل نبودند دولت مقتدر و با نفوذى در حول و حوش هندوستان وجود داشته باشد . دولت ايران يكى از آن دولى بود كه در ممالك آسياى مركزى و مخصوصا هندوستان ، داراى سوابق تاريخى و شهرت فوق العاده بود ؛ و خود عمال سياسى دولت انگليس اين موضوع را بهتر از هركسى مطلع بودند و مىدانستند كه دول قوى آن نواحى ، چشم اميد و\r\n\r\n\r\n","description":"","footnote":"\r\n( 1 ) . نامه‌هاى تاريخى ، ترجمهء دكتر اسماعيل دولتشاهى ، مجلهء سخن ، تيرماه 1349 ، ص 52 به بعد .\r\n( 2 ) .  Abbatt \r\n( 3 ) . عباس اقبال آشتيانى ، مجموعهء مقالات ، پيشين ، ص 741 به بعد .\r\n","page_name":" 621 ","page_number":621},
  {"content":"\r\n\r\nيارى از ايران داشتند و هميشه از او استمداد مىكردند . حتى خود دولت انگليس نيز كرارا براى بسط نفوذ خود در آن ممالك ، از دولت ايران كمك خواسته بود . از طرف ديگر دولت روس در اين تاريخ در قسمت آسيا ، داراى قدرت و نفوذ سياسى فوق العاده‌اى شده بود . شايد اين نظر راست باشد كه دولت انگليس مساعدت روسها را براى ضعيف نمودن ايران و عثمانى لازم داشت . . . اين اتحاد هم به ضرر ايران ، و هم به ضرر عثمانى تمام شد . . . « 1 »\r\n\r\nپذيرائى از نمايندگان سياسى كشورهاى ديگر\r\nبه طورى كه سوابق تاريخى دوران بعد از اسلام نشان مىدهد ، همين‌كه سفير و نمايندهء سياسى كشورى به خاك ايران وارد مىشد ، حكمرانان و مأموران دولتى موظف بودند كه در طول راه ، از نمايندهء سياسى از هرجهت پذيرايى نمايند . و ظاهرا اين سنت تا آغاز مشروطيت در ايران معمول بوده است . ميرزا آقا خان نورى اعتماد الدوله ضمن نامه‌اى به حكام و مباشرين عرض راه ، نحوهء پذيرايى از سفير فرانسه مسيو بوره « 2 » را از بوشهر تا تهران يادآور مىشود و به مأموران مسؤول تذكر مىدهد كه قسمتى از هزينه به عهدهء دولت مركزى ، و قسمتى به عهدهء حكام سر راه خواهد بود .\r\nاعتماد الدوله خطاب به طهماسب ميرزا حكمران فارس مىنويسد : « به جناب ايلچى دولت فرانسه قدغن فرمايند تكليف شود كه قبول اخراجات از كارگزاران دولت عليه نمايند اگر به تكليف گماشتگان نواب معظم اليه قبول اخراجات نمودند ، موافق تعيين و تشخيص مقرب الخاقان على خان و از قرار قبضى كه به مهر خودش در هريك از منازل مىسپارد ، سيورسات و اخراجات هرچه ضرور شود و مطالبه گردد بىمضايقه و مسامحه داده قبض بگيرند كه قبوض مقرب الخاقان مشار اليه ، به خرج ماليات منظور و محسوب خواهد شد . علاوه ، حسب الامر مقرر شده است كه نواب معظم اليه يك باب چادرپوش و چند باب چادر خواجه و پنج رأس قاطر تخت ، ابتياع بفرمايند . و آنچه آدم هم از قبيل فراش به جهت زدن و برچيدن چادر و تخت روانچى و غيره لازم باشد ، روانهء بوشهر فرمايند . و ده رأس اسب توپخانه هم از توپخانهء فارس به جهت كالسكهء جناب ايلچى معين فرمايند و ايلچى را از بوشهر به دار الخلافه برسانند .\r\nاين آدمها و اين مالها ، كلا سيورسات و عليق ضرور دارند و قرار تشخيص جيره و عليق آنها منوط به تعيين نواب معظم اليه خواهد بود كه هرچه ايشان تعيين بفرمايند بايد مقرب الخاقان مشار اليه در هرمنزلى از خود قبض داده دريافت شده به آنها برسد كه بدون معطلى مشغول خدمات جناب ايلچى باشند . قبوض مقرب الخاقان مشار اليه در اين باب نيز جمع و به خرج ماليات منظور خواهد شد . البته بدون معطلى كارسازى دارند زياد چه تأكيد شود . حرزه فى 11\r\n\r\n\r\n","description":"","footnote":"\r\n( 1 ) . تاريخ روابط سياسى ايران و انگليس ، پيشين ، ج 1 ، ص 318 .\r\n( 2 ) .  Bourec \r\n","page_name":" 622 ","page_number":622},
  {"content":"\r\n\r\nشهر رجب 1271 . » پشت فرمان مهر آقا خان نورى .\r\nدر نامهء ديگرى اعتماد الدوله خطاب به مهمان‌دار ايلچى فرانسه تأكيد مىكند كه ضمن حفظ احترام ايلچى ، در مخارج زياده‌روى نكند . اما در هرمنازلى بايد از قبيل قند ارسى و چاى و مربيات و ميوه‌جات و آبليمو و حبوبات و شربت‌آلات و بره و نان و ماست از جانب حكام و ضباط به جناب ايلچى و صاحب‌منصبان ايشان تعارف شود و در منازل بزرگ از قبيل اصفهان و شيراز و كاشان و قم و اين قبيل منازل قرار هرنفرى ، به قدر پانزده تومان و در منازل كوچك از قبيل ده و قرا به قدر سه چهار تومان تعارف نمايند كه اين مخارج حكام ، دخل به ديوان اعلى ندارد . البته درست متوجه باشند كه كم و كسرى در آن حاصل نشود . . . اگر قبول مخارج نكنند ، پول جيره و عليق و برنج و روغن سفر ، و ساير را نگيرند ، قند و چاى و آبليمو و مربيات و ميوه‌جات و بره كه دخل به تعارفات حكام منازل دارد . حكما بايد بشود . و اگر خرج قبول كردند و گرفتند ؛ بسيار خوب ، هر دو را بايد داد ، و خرج را از جانب دولت و تعارفات را از جانب حكام بايد داد . در هر صورت ، از براى پنج من بالا و پايين برنج و ده كله‌قند خست ننمايد و رسوائى بالا نياوريد . « 1 »\r\n\r\nطرز پذيرائى از سفراى خارجى\r\nاحمد امين ، وابستهء نظامى دولت عثمانى كه در اواخر سلطنت ناصر الدينشاه به ايران آمده است ، در مورد نمايندگان سياسى مىنويسد :\r\nسفراى خارجى كه وارد بندر انزلى مىشوند ، از طرف مأمور اعزامى از تهران به نام « مجيب السفرا » مورد استقبال قرار مىگيرند .\r\nمأمورين رشت و قزوين ، نيز با لباس رسمى و به طور باشكوهى آنها را استقبال مىنمايند .\r\nقبل از ورود به تهران ، در قصر شاهى واقع در ميدان اسب‌دوانى از طرف مأمورين مخصوص مورد پذيرايى قرار مىگيرند و پس از قدرى استراحت ، سوار اسبهايى كه از اصطبل شاهى آورده شده ، مىشوند . دمهاى اسبان به رنگهاى الوان است . پشت سر ، يك ستون فراش ، كه در پيشاپيش حركت مىنمايند ، به شهر وارد مىشوند و به سفارتخانه خود ، هدايت مىگردند .\r\nدر ابتداى ورود سفرا به تهران و همچنين در ايام مخصوص ، شيرينيهايى از طرف دربار وسيلهء فراشان به سفارتخانه‌ها ارسال مىنمايند . . . « 2 »\r\n\r\nاحترامات نمايندگان سياسى\r\nمعمولا دولتها ، انتظار داشتند كه به نمايندگان سياسى آنها در كشورهاى خارج ، احترام لازم مرعى دارند . در حاشيهء كتابچهء دستور العملهاى دولت ايران ، به فرخ خان امين الملك ، چنين مىخوانيم : هو اللّه تعالى ، امين الملك مأموريت به دربار دولت فرانسه دارد . ولى چون از براى اعليحضرت سلطان هم نامهء همايون دارد در خاك عثمانى هم‌نسبت به ايشان احترامات لازمه را به عمل آورند . و ان شاء اللّه\r\n\r\n\r\n","description":"","footnote":"\r\n( 1 ) . محمد على كريم‌زادهء تبريزى ، « دو سند تاريخى » ، مجلهء بررسىهاى تاريخى ، سال 9 ، ش 4 ، ص 173 به بعد .\r\n( 2 ) . احمد امين . « ايران در سال 1311 هجرى قمرى ، ترجمهء محمود غروى ، مجلهء بررسيهاى تاريخى ، سال 9 ، ش 4 ، ص 80 .\r\n","page_name":" 623 ","page_number":623},
  {"content":"\r\n\r\nتعالى به عمل مىآورند . اگر احيانا كم و كسرى در احترامات و تشريفات بشود ، خان لازم است كه مطالبه نمايد . اما نه به طور سختى ، هرگاه اهتمام كرد و اجرا ننمودند ، لازم نكرده است سختى و درشتى نمايد . « 1 »\r\n\r\nتشريفات رسمى در كشور عثمانى\r\n: پس از آن‌كه سفيركبير ايران متوجه شد كه دولت عثمانى چنان‌كه بايد ، در مقام انجام تشريفات سياسى نيست ، به وسيلهء ابو القاسم ترجمان ، شرحى ، به جناب پاشا مىنويسد و از او مىخواهد ، كه كليهء تشريفات لازم سياسى را مرعى دارد . در نامه‌اى كه به محمد وجيهى پاشا ، و الى ارزروم نوشته شده است راه و رسم پذيرايى از يك سفيركبير را تذكر داده‌اند .\r\n« تشريفات و پذيرائى سفرا ، قواعد كليه دارد . مشروحات مفصله كه در كتابهاى امور خارجه نوشته‌اند ملاحظه بفرمايند و از آن قرار معمول داريد . من جمله جناب جلالمتآب احمد دقيق افندى سفيركبير دولت عليه عثمانى كه به سفارت و پيام‌رسانى به خاك دولت عليه ايران وارد شد ، قبل از ورود مشار اليه ، به سرحد ، از جانب اولياى دولت عليهء ايران مقرب الخاقان امير الامراء العظام اسكندر خان سردار با اقتدار كه از سلسلهء عليهء قاجاريه و به منصب لوايى سرافراز بوده ، به ميزبانى و مهماندارى احمد دقيق افندى برقرار شد . از آذربايجان ، والى سرحد استقبال نموده كمال توقير و احترام و پذيرائى را معمول داشتند . حال كه سفيركبير مختار از جانب دولت عليهء ايران وارد اين مملكت مىشود ، آن جناب حاجى مصطفى را مأمور به مهماندارى جناب معظم اليه فرمودند و از جانب عسگر ، يك نفر قول آقاسى را با سوارهاى نظام كه عددش را نمىدانم ، مأمور فرمودند . از شما سئوال مىكنيم در كدام دولت به استقبال سفير ، قول آقاسىباشى فرستادند ؟ و در كدام ايالت به استقبال سفير ، حاجى مصطفى را كه مرتبه‌اش معلوم نيست مأمور كردند ؟ در حقيقت و نفس الامر ، اين‌گونه قرار و رفتار جناب جلالتمآب ، كمال بىاحترامى و ناپذيرايى به جناب جلالتمآب سفيركبير دولت عليهء ايران است . دوستدار كارپرداز مخصوص دولت عليه ايران ، مقيم ارزنة الروم هستم ، اين‌گونه قرار و رفتار آن جناب جلالتمآب را كمال بىاحترامى و ناپذيرايى ، و نقص شأن اعظم سفيركبير دولت متبوعهء خود مىدانم . رسما به آن جناب جلالتمآب مىنويسم و زحمت مىدهم و اين نوشته را در ميان خود و آن جناب سند مىدانم : اول مهماندارى كه مشخص مىنمايد ، به منصب و پايهء جعفر قلى خان كه به منصب نوابى سرافراز ، و مهماندار جناب احمد دقيق افندى بود به آن مرتبه ، بايد باشد ، به سرحد با نظام بفرستند .\r\nبعد از ورود به سرحد قائم‌مقام بايزيد با اهالى مجلس بايزيد استقبال نمايند چنان‌كه در خوى هم‌نسبت به جناب احمد دقيق افندى معمول داشتند و همچنين مدبرها و فرخ سردارها\r\n\r\n\r\n","description":"","footnote":"\r\n( 1 ) . فرخ خان امين الدوله ، ذيل ص 66 .\r\n","page_name":" 624 ","page_number":624},
  {"content":"\r\n\r\nالى حسن قلعه بايد در خدمت جناب جلالتمآب سفيركبير باشند . روز ورود به حسن قلعه . . .\r\nمقرر فرمايند صف نظامى بسته ، احترام نظامى نسبت به جناب سفيركبير معمول دارند . روز ورود به شهر ، حكم بفرمايند كه كل وجوه مملكت و اهالى مجلس به استقبال بروند و آن جناب جلالتمآب هم در كشكى گنبد حكم بفرمائيد چادر احترام بزنند ، خود آن جناب جلالتمآب و رؤساى عسكريه به اتفاق جناب سفيركبير ، با نظام داخل شهر بشوند ، بعد از ورود جناب ايلچى حكم شليك توپ بفرمايند . در ايام توقف در شهر ، خود آن جناب جلالتمآب لوازم احترامات را بهتر مىدانند . در روزى كه از ارزنة الروم جناب سفيركبير حركت مىفرمايند ، باز شليك توپ نمايند و حكم بفرمايند به طور شايستگى از جناب معظم اليه مشايعت شود و با مهماندار صاحب نشان و نظام الى خاك طرابزان بروند .\r\nاگر چنانچه آن جناب جلالتمآب غير از اين تشريفات و پذيرايى معمول خواهند داشت ، جواب اين تقرير دوستدار ، را رسما امروز كه روز جمعه 15 ذيحجه است مرقوم فرمايند كه مخصوصا چاپار خدمت جناب ايلچى بفرستم ، مراتب را عرضه داشت نمايم . و همچنين مراتب را به اسلامبول خدمت مصلحتگزارى دولت عليهء ايران اظهار نمايم ، امروز جواب تقرير دوستدار بايد برسد ، كه عصرى چاپار لابد بايد فرستاد كه در خدمت و به موهبت جناب سفيركبير دام مجده مشرف گردد . » حرره فى 15 شهر ذيحجه ، سنه 1272 . « 1 » بعد از رفتن ترجمان و دادن تقرير جناب پاشا خواسته بود كه مجلس نمايد و شور و مشورت كند . ترجمان گفته بود كه مأموريت من را كارپرداز به شما نوشته است يا قبول نمايند يا الان بنويسيد كه قبول نخواهيم كرد و الان بايد با چاپار روانه نمايم . بالاخره جناب پاشا ، مطالب احترامات و تشريفات را كه تحريرا به او نوشته بودم ، قبول فرموده بودند . . .\r\n\r\nشرفيابى امين الملك به حضور باب عالى خليفهء عثمانى\r\n: پس از جلب موافقت اولياى دولت عثمانى ، سفيركبير ايران با احترامات لازمه عازم اسلامبول مىشود . پس از ورود به اسلامبول براى شرفيابى به حضور خليفه ، روز يكشنبه 3 ربيع الاول تعيين گرديد . در اين روز چهار نفر از باشيان ميرآخور و هفت نفر جلودار و دو نفر نايبان قول آقاسىباشى يك رأس اسب با زين و يراق طلا از اسبان مخصوص سلطان ، براى جناب امين الملك و پانزده رأس براى صاحبمنصبان از جانب بابعالى به سفارتخانهء دولت عليه آوردند . ساعت شش و نيم حاجى ميرزا احمد خان با نايب و منشى و مترجم خود ، كه چهار نفر بودند و جناب امين الملك نيز با هشت نفر صاحبمنصبان سفارت كبرى با لباس رسمى ، حاضر شده سوار گرديده و به قرار بيست نفر از آدمهاى جناب ايلچى پسر و حاجى ميرزا احمد خان با لباس فاخر و پاكيزه به جلو افتادند و با كمال آراستگى و پيراستگى روانه شدند پس از ورود به عمارت ، و صرف چپق و قهوه ، با\r\n\r\n\r\n","description":"","footnote":"\r\n( 1 ) . مخزن الوقايع ، ص 19 به بعد .\r\n","page_name":" 625 ","page_number":625},
  {"content":"\r\n\r\nلباس رسمى آمادهء ورود به سراى سلطان شدند . در دم عمارت سلطانى يكصد نفر عسكر و سه نفر سرهنگ با لباس قرمز و خيلى پاكيزه پيشفنگ سلام نظامى دادند . به در اصلى عمارت كه رسيديم دوازده نفر يساول در طرف راست و دوازده نفر در سر پله‌ها و همچنين شش نفر در سر پله‌ها و شش نفر در داخله اتاق در راست و شش نفر ديگر در چپ با تبرزينهاى مطلا در دست و كلاه بلند پردار در سر ، و قباهاى ماهوت گلى گلابتون‌دوز تمام يراق در بر ، و شمشيرهاى غلاف طلا در كمر ، ايستاده بودند . . . همين‌كه از پلكانها بالا رفتيم از اتاق وارد رواق شديم و ديديم كه اعليحضرت سلطان عظيم الشأن عبد المجيد خان خداوندگار روم پادشاه اسلام‌پناه . . . منتظر ورود سفارت است ، همه سفارت تعظيم نموده ، پيش رفته ، صف كشيده ايستاديم . . . جناب امين الملك شروع به ابلاغ مأموريت خود نمود . و بعد نامه اعليحضرت اقدس را پيش برده به حضور سلطان رسانيد اعليحضرت سلطان هم اندكى پيش آمد .\r\nبا دست خود نامه همايون را از جناب امين الملك گرفت . . . از سلامتى ذات خجسته صفات سركار اقدس شهريارى سؤال نمود . . . بعد احوال خود جناب امين الملك را سؤال فرمودند . . . « 1 » بعد از شرفيابى حضور سلطان جناب امين الملك صاحب‌منصبى خدمت وزير دول خارجهء عثمانى فرستاد و تقاضاى تعيين وقتى براى مذاكرات سياسى نمود . از روز 18 ربيع لثانى 1273 مذاكرات بين دو دولت شروع شد . اين گفتگوها كه مربوط به مناسبات ايران و انگليس و ريشهء اختلافات بين دو دولت و علت لشكركشى هرات و تجاوزات دوست محمد خان و تحريكات دولت انگليس در مسأله هرات و افغانستان و وضع سرحدات ايران و عثمانى و لزوم تخليهء قطور و تعيين مأمورين بىغرض براى مشخص كردن مناطق سرحدى دو كشور و مسألهء عشاير مرزنشين و خرابكاريهاى آنها و رفتار غير دوستانهء مأمورين عثمانى با زوار و اتباع و تجار ايرانى بود ، چندين روز به طول انجاميد و چنان كه انتظار مىرفت ، نتيجه مطلوب حاصل نشد .\r\n\r\nمقررى سفراى ايران\r\n: دريافت حقوق و مقررى سفراى ايران در كشورهاى جهان ، خود داستانى رقت‌آور و تأثرانگيز است كه تا زمان ورود شوستر ادامه داشت .\r\nدر آن ايام ، دولت ايران در كشورهاى روسيه ، انگلستان ، عثمانى و فرانسه چهار سفير دائمى داشت . و در بعضى مواقع نيز سفرايى به بعضى از ممالك مىفرستاد و يا سفراى مقيم را مأمور حفظ منافع اتباع ايران در كشورهاى همجوار كشور مقيم ، مىكرد .\r\nارسال حقوق و مقررى و مخارج اين سفارتخانه‌ها ، چنين بود كه پس از تصويب شاه و صدراعظم ، و صدور فرمان مربوطه ، از وزارت امور خارجه ، حوالهء مبلغى را كه مىبايستى به سفير مورد بحث تعلق گيرد ، به شكل برات وصولى به نام يكى از مستوفيان ايالات ايران صادر مىكرد . و مستوفى آن ايالت يا ولايت ، چنانچه بودجه‌اى داشت ، وجه حواله را مىپرداخت و در\r\n\r\n\r\n","description":"","footnote":"\r\n( 1 ) . مخزن الوقايع ، ص 51 به بعد .\r\n","page_name":" 626 ","page_number":626},
  {"content":"\r\n\r\nغير اين صورت آن را نكول مىكرد . قبل از آن‌كه برات دولتى حواله شود ، سفير و يا نماينده و قوم خويش او در تهران مىبايست برات صادره را نزد مستوفيان همهء ايالات و ولايات كه در تهران بودند ببرد و آنها پشت آن را امضاء كنند . و اين امضاها وقتى زير براتها قرار مىگرفت كه اولا « عزبدفتر » ها يعنى منشيان مستوفيان در دفاتر خود نام برات‌گير و حقوقى را كه او مثلا از ايالت ديگر مىگرفت ، نمىديدند : ثانيا هيچ‌گونه بدهى از وى در دفاتر مشهود نبود . پس از آن‌كه مستوفيان پشت برات را مهر مىكردند ، تازه اول بدبختى و ناراحتى سفير شروع مىشد او مدتى در بازار و در ميان اقوام و خويشان خود ، به جستجوى كسى مىپرداخت ، كه طرف تجارتى در ايالت مورد نظر داشته باشد و بتواند اين مبلغ را به وسيلهء دوست و آشناى خود در آنجا وصول كند . اگر چنين كسى پيدا مىشد و امكان وصول برات ميسّر مىگرديد ، مبلغى تا حدود صدى بيست و پنج به عنوان شتلى ، بهره ، پول چاى ، پيشكش و غيره ، از اصل برات كسر مىگشت . و بدين ترتيب حقوق جناب سفير به صورت « قران » نقره يا پول سياه و بعدها اسكناس از ايالتى كه برات در آن صادر شده بود ، به تهران مىآمد . اگر در راه پاى اسبها ، قاطرها و الاغها نمىپيچيد ، حيوانات بىگناه به اعماق درهء كوهستانها پرت نمىشدند يا قافله گرفتار دزدان و راهزنان نمىگرديد ، حقوق و مقررى سفير ، سالم به تهران مىرسيد و او پس از دادن انعامى به قافله ، كيسه‌هاى نقره را تحويل مىگرفت و به داخل خانه مىبرد . اما اگر پول ارسالى دچار حوادث سابق الذكر مىشد ، در اين صورت حقوق و مقررى آن سال او ، از بين مىرفت . در سالهاى آخر سلطنت ناصر الدين شاه ، صرافى در تهران بود كه بعدها لقب امين السفراء گرفت ، اين صراف برات سفراى ايران را با كسر مبلغى در حدود « تومانى صنار » و يا كمتر و يا بيشتر ، و پس از كسر كرايهء حمل‌ونقل از ايالت مورد نظر تا تهران و مخارج ديگر ، نقدا در تهران به سفرا و يا خويشان آنها مىپرداخت . و بعد اين پول به اشكال گوناگون تبديل به « ارز » مىشد . اغلب اتفاق مىافتاد كه دو يا سه سال ، برات حقوق و مخارج سفير و سفارت ايران در خارجه ، صادر نمىشد در اين صورت وضع نكبت‌بار جناب سفير را در مملك غربت به خوبى مىتوان حدس زد . به همين علت سفراى ايران در ممالكى كه اتباع ايران زياد بودند ، مثل روسيه و عثمانى ؛ هنگام فروش تذكره امضاى ويزا ، گواهى وراثت ، گواهى فوت و شركت در دعواى تجارى بازرگانان ايرانى و خارجى ، به نفع ايرانيان ، يا پيش‌آمدهاى ديگر ، مبلغى به عنوان « مخارج آبدارخانه » مىگرفتند . در ممالكى كه اتباع ايران وجود نداشتند ، سفير ايران با گرفتن رشوه و مقررى از دولتى كه در آنجا مقيم بود و با انجام كارهاى تجارى ، و يا ، با تكيه بر درآمد شخصى كه در تهران داشت ، زندگى خود را تأمين مىكرد چگونگى صدور و وصول حوالهء تلگرافى يا پستى از تهران به كشورى خارج و تبديل قران ايران به پول مملك مورد نظر نيز ، خود داستان مفصلى دارد كه شنيدن سرگذشتهاى سفرا ، دربارهء آن ، خالى از لطف نيست .\r\nدر بين سفراى ايران در خارجه ميرزا ملكم خان ناظم الدوله سفير ايران در انگلستان و بعدها\r\n\r\n","description":"","footnote":"","page_name":" 627 ","page_number":627},
  {"content":"\r\n\r\nدر ايتاليا ، در نوشتن نامه به وزارت خارجه براى وصول مقررى و مخارج سفارت ، از همه بىباكتر بود و مراسلات زننده‌اى به وزير و گاهى هم به شاه مىنوشته است كه براى نمونه سطرى چند از آنها ، نقل مىشود :\r\n\r\nچند نامه از ملكم\r\n: لندن به تاريخ 21 صفر 1293 ، نمره اول ، پاكت سوم ، مشتمل بر 8 نمره ، خطاب به شاه قاجار .\r\n« خداوندگارا ، سال به آخر رسيد و هنوز مقررى اين سفارت در تهران باقى است تا امروز قريب چهل هزار فرانك از تهران براى اين سفارت فرستاده شده است . منافعى كه از براى مخارج امسالهء اين سفارت مجبورا داده و مىدهيم و پول نقدى كه خرج تلغراف كرده‌ايم و آن جزيى تنخواهى كه بعدا به صاحب‌منصبان اين سفارت رسانده‌ام ، هرگاه حساب بفرماييد ، خواهيد ديد كه از بابت همه ، امسال كمتر از دو هزار تومان به بنده رسيده است . چه حسنى خواهد داشت كه ما دلايل اين تأخير را بيان نماييم . سبب اين تأخير خواه در لندن باشد ، خواه در تهران ، خواه در ينگىدنيا ، نتيجهء آن يكى است . مباشرين كاشان ممكن است كه مدتى بىمواجب ، به اصطلاح خود به دولت خدمت بكنند . اما در فرنگستان سفير ايران بىمواجب ممكن نيست كه اسباب رسوايى دولت خود بشود . امناى ماليهء ما خواهند گفت پول را در تهران حاضر كرده‌ايم ، اما نمىتوانيم به فرنگستان بفرستيم . ننگ اين صد مرتبه بيشتر از نداشتن پول است . خيلى از دول هستند كه پول ندارند . اما تا امروز هيچ دولتى ديده نشده است كه سفراى خود را يك سال در فرنگستان گرسنه بگذارد و بعد با كمال اطمينان بگويد من تكليف خود را عمل كرده‌ام پول حاضر است ، اما به حسن تدبير ، امور تجارت را چنان مضبوط كرده‌ام كه هيچ‌كس نمىتواند آن را از تهران حركت بدهد . . . »\r\nلندن ، مورخهء 22 محرم 1293 ، نمرهء چهارم ( خطاب به وزير خارجه )\r\n« بعد العنوان : نه تنها يك دينار پول به من نداده بودند ، بلكه صراحتا به من نوشته بودند كه ما به هيچ شرط و منفعت پول تهران را نمىتوانيم به شما برسانيم . چه بگويم به آن خائنهاى بىرحم و بىشعور كه كار يكى از اعظم دول روى زمين را به جايى رسانده‌اند كه مثل جناب شما ، وزير و مثل بنده نوكر با جمع وسايل دولتى و شخصى نمىتوانيم دو هزار ليره پول را از پايتخت ايران به لندن برسانيم . . . »\r\nلندن ، رمضان 1293 ، نمرهء سوم\r\n« جناب وزير ؛\r\nشكى نيست كه دولت ايران حقوق نوكرها را يا زود يا دير كاملا مىرساند . اما نمىدانم چطور شده است كه اولياء دولت عليه به خدمات نسيه عشق غريبى دارند و هميشه مىگويند كه شما فلان قدر از براى خدمت دولت خرج كنيد ، بعد ما به شما مىرسانيم . خدمت نسيه به چه كار دولت مىخورد ؟ وانگهى يك نفر ، تا كى و تا چه‌قدر بايد به دولت خود قرض بدهد ؟ . . . » « 1 »\r\n\r\n\r\n","description":"","footnote":"\r\n( 1 ) . مرگان شوستر ، اختناق ايران ، ترجمهء ابو الحسن موسوى شوشترى ، ص 26 به بعد ( به اختصار ) .\r\n","page_name":" 628 ","page_number":628},
  {"content":"\r\n\r\n\r\nفصل 5 . ديوان محتسب يا سازمان شهردارى و شهربانى\r\n\r\n","description":"","footnote":"","page_name":" 629 ","page_number":629},
  {"content":"\r\n . \r\n","description":"","footnote":"","page_name":" 630 ","page_number":630},
  {"content":"\r\n\r\n\r\nديوان محتسب يا سازمان شهردارى و شهربانى در قرون‌وسطا\r\n\r\nعسس ، شحنه ، پاسبان ، شرطه\r\n\r\nوظايف محتسب\r\n: اين ديوان تا حدى وظايف كنونى شهردارى را انجام مىداد ، يعنى به وضع عمومى بازار نظارت مىكرد و از كم‌فروشى و گران‌فروشى جلوگيرى مىنمود و نمىگذاشت دهقانان يا پيشه‌وران و صنعتگران كالاهاى فاسد يا تقلبى را به مردم بىخبر بفروشند . علاوه بر اين ، ديوان محتسب ، حفظ و امنيت و آرامش شهر را نيز به عهده داشت ، و از اين جهت قسمتى از كار شهربانى امروز را تصدى مىنمود و مراقب بود كه مردم از خوردن مشروبات الكلى خوددارى كنند و در معاملات و مرافعات ، مزاحم يكديگر نشوند و عملى خلاف مقررات شرع و عرف انجام ندهند و به حدود و حقوق يكديگر تخطى و تجاوز ننمايند .\r\nنظام الملك در پايان فصل ششم كتاب خود چنين مىنويسد : . . . هر شهرى محتسبى بايد گماشتن تا ترازوها و نرخها راست دارد و خريد و فروختها نگاه دارد تا اندر آن راستى رود ، و در همه چيزها كه از اطراف آرند و در بازارها فروشند ، احتياط تمام كنند تا غشى و خيانتى نكنند . و سنگها راست دارند و امر به معروف و نهى از منكر به جاى آرند و پادشاه و گماشتگان پادشاه ، بايد كه دست او قوى دارند كه يكى از قاعدهء مملكت و شرط عقل اينست و اگر جز اين كنند ، درويشان در رنج افتند و مردم بازارها ، چنان كه خواهند فروشند و فضله‌خور مستولى شوند و فسق آشكار شود و كار شريعت بىرونق شود . و هميشه اين كار را به يكى از خواص فرمودند يا خادمى يا تركى پير را ، هيچ محابا نكردى خاص و عام از او بترسيدندى . « 1 »\r\nتعاليم و آموزشهايى كه خواجه در كتاب سياستنامه داده است ، كاملا از طرف سلاطين و عمال آنها و حتى خود خواجه نظام الملك و فرزندانش در سراسر كشور عملى و اجرا نمىشد ، در آن دوران ، ظلم و ستمگرى به طبقات متوسط و محروم ، امرى عادى بود و چنان‌كه قبلا گفتيم ،\r\n\r\n\r\n","description":"","footnote":"\r\n( 1 ) . سياستنامه ، به اهتمام هيوبرت دارك ، پيشين ، ص 59 .\r\n","page_name":" 631 ","page_number":631},
  {"content":"\r\n\r\nهروقت بيدادگرى از حد مىگذشت و بيم عصيان عمومى مىرفت ، شاه و امراى بزرگ ، براى مرعوب كردن بزهكاران و دلخوشى مردم و حفظ آرامش ، يكى دو تن از گناهكاران را به سختى مجازات مىكردند . تا شايد بتوانند موقتا از ظلم و بيدادگرى جلوگيرى كنند . چنان‌كه در غزنين در عهد سلطان ابراهيم ، به علت نبودن آرد ، خبازان در دكانهاى خود را بستند مردم بىنان ماندند و به پادشاه شكايت كردند . شاه خبازان را فراخواند و از علت كميابى آرد پرسيد ، جواب دادند كه هرچه آرد و گندم كه به شهر مىآيد نانوايان تو مىخرند و در انبار مىكنند . سلطان بفرمود تا خباز خاص را بياوردند و زير پاى پيل افكندند ، چون بمرد ، بر دندان پيل ببستند و در شهر بگردانيدند و بر وى منادى مىكردند كه هركه در دكان بازنگشايد ، از نانبايان ، با او همين كنيم و انبارش خرج كردند نماز شام بر در هردكانى پنجاه من نان بمانده بود و كسى نمىخريد .\r\nخواجه نظام الملك وزير ملك سلجوقى ضمن حكايتى قدرت و اختيارات محتسب را در حدود هزار سال پيش ، در عهد سلطان محمود غزنوى ، چنين توصيف مىكند :\r\nخواجه مىنويسد : يكى از شبها كه سلطان محمود با على نوشتگين و نديمان و نزديكان خود شراب خورده بود ، على نوشتگين سپه سالار در عين مستى و مدهوشى ، اجازه خواست تا به خانه خود رود . سلطان موافقت نكرد و گفت ممكن است كه محتسب تو را ببيند و حد بزند و آب‌روى تو برود . سپهسالار نپذيرفت و با صد تن از سپاهيان راه خانه خود پيش گرفت . محتسب چون در بين راه ، او را مست ديد ، دستور داد تا او را دستگير و مجازات كردند .\r\nروز ديگر چون على نوشتگين پشت برهنه كرد و به محمود نمود ، شاخ شاخ گشته بود .\r\nمحمود بخنديد و گفت ، توبه كن ، تا هرگز مست از خانه بيرون نروى ، چون ترتيب ملك و قواعد سياست محكم نهاده بودند كار عدل بر اين جمله مىرفت كه ياد كرده شد . « 1 »\r\nناگفته نماند كه خواجه ، فصل سى و چهارم كتاب خود را به توجه به احوال پاسبانان ، نوبتيان و دربانان اختصاص داده و تأكيد كرده است كه در احوال آنها به طور نهانى و آشكارا مراقبت نمايند تا اين جماعت كه حفظ و حراست جامعه و دستگاه حكومتى را به عهده دارند ، به زور و پول فريفته نشوند و شب و روز ، احوال اشخاص بيگانه و خودى را با دقت مورد بازرسى قرار دهند . « 2 »\r\n\r\nدر وصف حاكم و محتسب\r\n: ناصرخسرو علوى در ديوان خود اعمال نارواى بعضى از مأموران انتظامى را توصيف مىكند :\r\n حاكم در جلوهء خوبان به روز * نيمشبان محتسب اندر شراب\r\nخون حسين او بچشد ، در صبوح * وين بخورد ز اشتر صالح كباب\r\nغره مشو ، گرچه به آوا نرم * عرضه كند بر تو عقاب و ثواب \r\n\r\n\r\n","description":"","footnote":"\r\n( 1 ) . همان ، ص 57 .\r\n( 2 ) . همان ، ص 161 .\r\n","page_name":" 632 ","page_number":632},
  {"content":"\r\n\r\n چون بخورد ساتكنى « 1 » هفت و هشت * با گلويش تاب ندارد رباب \r\nبه نظر غزالى كسى كه كار خطير احتساب را به عهده مىگيرد ، بايد سه خصلت داشته باشد :\r\nعلم ، ورع و حسن‌خلق .\r\n« آنكه علم ندارد ، منكر از معروف بازنشناسد . چون ورع نباشد ، اگرچه بازنشناسد ، كار به غرض كند ، چون محتسب را اخلاق نيكو نبود ، چون او را برنجانند و خشم او برآيد ، آنچه كند به نصيب نفس كند نه به نصيب حق ، آن‌گاه حسبت او معصيت گردد . » « 2 »\r\n\r\nتفتيش منازل ، عملى نارواست\r\n: در حدود هشت قرن پيش امام محمد غزالى مىنويسد :\r\nعمر رضى اللّه عنه به عسس مىگشتى ، آواز سرود شنيد ، به بام برشد . چون فروشد ، مردى را ديد ، و زنى با وى ، و خمر ديد ، گفت : يا دشمن خداى تعالى ، پنداشتى كه خداى تعالى چنين معصيتى بر تو بپوشد ؟ گفت : يا امير المؤمنين شتاب مكن كه اگر من يك معصيت كردم تو سه معصيت كردى . خداى تعالى مىگويد  « وَ لا تَجَسَّسُوا . »  و تو تجسس كردى . و گفته است  « وَ أْتُوا الْبُيُوتَ مِنْ أَبْوابِها . »  و تو از بام درآمدى . و گفت  « لا تَدْخُلُوا بُيُوتاً غَيْرَ بُيُوتِكُمْ حَتَّى تَسْتَأْنِسُوا »  گفته است :\r\nبىدستورى به خانهء كس در مشويد و سلام كنيد . و تو بىدستورى درآمدى و سلام نكردى . عمر رضى اللّه عنه گفت : اكنون اگر عفو كنم توبه كنى ؟ گفت : كنم ، اگر عفو كنى هرگز به سر اين گناه ، بازنشوم . پس وى عفو كرد و وى توبه كرد .\r\nحضرت رسول فرمود : هركه گوش دارد ، به سخن مردمان كه بىوى چه گويند ، روز قيامت سرب گداخته در گوش وى ريزند . « 3 »\r\n\r\nشرط مداخلهء محتسب\r\n: غزالى در كيمياى سعادت تأكيد مىكند كه محتسب در موردى حق مداخله دارد كه شخصى تظاهر به فسق و گناه كند و الا تجسس و كنجكاوى روا نيست .\r\nهركه در خانه شد و در ببست ، نشايد بىدستورى در شدن و طلب كردن تا چه مىكند ، و از راه در و بام گوش داشتن تا آواز رود شنود و حسبت كند . مگر آن‌كه آواز رود و غوغاى مستان از اندرون منزل به بيرون رسد . در اين صورت مداخلهء محتسب ممكن است . همچنين مىنويسد : اگر كس كه شيشهء شراب در زير دامن داشته باشد ، محتسب حق مداخله ندارد . « 4 » و محتسب بايد از علم و ورع حسن خلق برخوردار باشد . اينكه مىگويند محتسب در بازار است ، نه در خانه ، مراد اين است كه « محتسب را درون خانه چه كار . »\r\n هركه را جامه پارسا بينى * پارسا دان و نيك مرد انگار\r\nور ندانى كه در نهادش چيست * محتسب را درون خانه چه كار ؟ \r\n\r\n\r\n","description":"","footnote":"\r\n( 1 ) . ساتكين ، قدح يا پيالهء بزرگ شرابخورى است .\r\n( 2 ) . كيمياى سعادت ، پيشين ، ص 403 .\r\n( 3 ) . همان ، ص 329 .\r\n( 4 ) . همان ، ص 329 .\r\n","page_name":" 633 ","page_number":633},
  {"content":"\r\n\r\n محتسب كون برهنه در بازار * قحبه را مىزند كه روى بپوش \r\n- سعدى\r\n قاضى با ما نشيند ، برفشاند دست را * محتسب گر مى خورد معذور دارد مست را \r\n- حافظ\r\nدر كتاب التوسل الى الترسل كه در عهد علاء الدين تكش خوارزمشاه به رشتهء تحرير درآمده است ، در مورد وظايف شحنگان و گماشتگان چنين آمده است : « و شحنگان و گماشتگان را وصيت كند تا در اعلاى اعلام دين كوشيار باشند و در امضاء احكام ملك هوشيار . در ترغيب و ترجيب ( - بزرگ داشتن ) اهل صلاح و تأديب و ترهيب ( - ترساندن ) ارباب فساد مبالغت نمايند .\r\nچنان‌كه هم مصلحان در راحت و كنف عدل و رأفت آرميده باشند و هم مفسدان در عرصهء مخافت از لگدكوب آفت ماليده ، كه اگر در حفظ قوانين سياسات مساهلتى رود و در اقامت شرايط آن ، دقيقه‌اى نامرعى ماند ، سوداى بيهوده در هردماغى جاى گيرد و مصالح ملك مختل شود و در فساد امور صورتها مخيّل افتد و اركان دولت در اضطراب آيد ، و خلل آن بسيار و تدارك آن دشوار شود ، و فرمانى جزم دهد تا طماع فاسد ، قاصد بدنام كردن خاندان نباشد ، و از دامنگير توانگر و درويش تجافى نمايند ، و در حفظ دماء و فروج به اقصاء مبالغت و احتياط برسند . . . به حقيقت معلوم و مقرر است كه ، جان درى نفيس است ، در بحر فطرت . . . پس احتياط در نگاهداشت چنين درى ثمين از مواجب داند . . . » « 1 »\r\nغزالى در نصيحة الملوك مىنويسد : « عمر رضى اللّه عنه هرشب بجاى عسس مىگرديدى تا هرجا خللى بديدى تدارك كردى و گفت اگر گوسپندى گرگين ( يعنى گر برآمده و جرب‌دار ) بر كنار فرات بگذارند و روغن در وى نمالند ترسم كه روز قيامت مرا از آن بپرسند . . . اى سلطان عالم ببين كه عمر با اين احتياط و عدل كه هيچ آدمى به درجه تقوى و صلابت و داد او نارسيده ، چگونه انديشه مىكند از احوال قيامت و آخرت و تو ايمن نشسته و غافل شده از كار و حال رعيت خويش . » « 2 »\r\nدر دوران قرون‌وسطا ، چون سطح تربيت و فرهنگ عمومى بسيار پايين بود ، غالبا زمامداران براى تأمين آرامش و آسايش عمومى ، شدت عمل به خرج مىدادند :\r\n\r\nرفتار عسس در بصره\r\n: در دورهء خلافت معاويه ، پس از آن‌كه زيادبن ابيه در جمادى الاول سنهء خمس و اربعين به امارت بصره گماشته شد ، بزهكاران را به كيفر خود رسانيد . سپس دستور داد پس از پايان نماز خفتن ، مردم راه خانهء خويش پيش گيرند . پس از گذشتن پاسى از شب ، هيچ كس حق آمد و شد ندارد و اگر كسى خلاف كند ، خون وى هدر باشد . چون از شب زمان مقرر بگذشت ، به عسسان دستور داد متخلفان را به قتل رسانيد . در شب اول هزار و سيصد كس را كشتند و در شب دوم معدودى را به قتل آوردند و در شب سوم هيچ‌كس را نيافتند . . . آورده‌اند كه شبى عسسان اعرابى را در بازار بصره ديدند كه گوسفندى چند داشت ، او را پيش زياد آوردند .\r\n\r\n\r\n","description":"","footnote":"\r\n( 1 ) . التوسل الى الترسل ، پيشين ، ص 35 .\r\n( 2 ) . نصيحة الملوك ، به اهتمام استاد همائى ، ص 24 .\r\n","page_name":" 634 ","page_number":634},
  {"content":"\r\n\r\nزياد از وى پرسيد كه به خلاف فرمان من در اين هنگام چرا از خانه بيرون آمدى ؟ جواب داد كه من مردى غريبم و بىگاه به شهر رسيدم و تا غايت از حكم امير خبر نداشتم ، باقى امير حاكم است . زياد گفت كه گمان من آن است كه تو راست مىگويى . اما صلاح امت در قتل است و اگر تو را بگذارم ، شايد كه فردا شب ديگرى به اين بهانه تمسك جويد ، و اين معنى منجر به فساد شود ؛ آن‌گاه فرمود كه گردن اعرابى بيچاره را زدند . بعد از آن فرمان داد كه هيچ‌كس در دكان خود نبندد ، و گفت اگر چيزى غايب شود ، من ضامن باشم . و خلايق ، ابواب و دكاكين نمىبستند و هيچ‌كس را زهره و ياراى آن نماند كه به چشم خيانت در كالاى ديگرى نظر كند . . . « 1 »\r\nبيهقى از قول سلطان مسعود به مسئوليت شحنگان در حفظ امنيت اشاره مىكند : « . . . و به رى و طارم و نواحى كه گرفته آمده است ، شحنه‌اى گماشته خواهد آمد ، چنان كه به غيبت ما به هيچ حال اين ديار را خللى نيفتد . » « 2 » در صفحات بعد بار ديگر بيهقى به مقام و مسئووليت شحنگى اشاره مىكند و ضمن بيان وضع رى مينويسد : « امير مسعود رضى اللّه عنه حسن سليمان را كه او از بزرگان اميران جبال هراة بود بخواند و بنواخت و گفت ما فردا بخواهيم رفت و اين ولايت به شحنگى به تو سپرديم و سخن اعيان را بشنودى ، هشيار و بيدار باش تا خللى نيفتد بغيبت ما ، و با مردمان اين نواحى نيكورو و سيرت خوب‌دار . . . حسن سليمان بر پاى خاست ، و درجه نشستن داشت در اين مجلس و زمين بوسه داد و پس بايستاد و گفت : بنده و فرمان بردارم و مرا اين محل نيست ، اما چون خداوند ارزانى داشت ، آنچه جهد آدمى است در خدمت بجاى آرم امير فرمود تا او را به جامه خانه برند و خلعت گرانبها به شحنگى رى بپوشانيدند ، قباى خاص ديباى رومى و كمر زر پانصد مثقال و ديگر چيزها ، فراخور اين و پيش امير آمد با خلعت . و خدمت كرد و از لفظ عالى ثنا شنيد . . . » « 3 »\r\nتوان گفت كه شرطه يا شحنه ، در آن روزگار به منزلهء شهربانى و نيروى پليس امروز بود . در كتاب عتبة الكتبه تحت عنوان تفويض شحنگى ، وظايف شحنه و طرز رفتار او را با طبقات مختلف معين مىكند : در آسوده داشتن رعايا و بر احوال ايشان شفقت نمودن و ترتيب مصالح ايشان فرمودن و سايهء عدل برايشان گسترانيدن . . . از لوازم و مفترضاتست . به سمع ما رسانيده‌اند كه رعاياى آن ناحيت ، از سيف الدين شاكرند و با ايشان طريق پسنديده مىسپرد و در تخفيف و آسايش ايشان مىكوشد ، او را بر آن محمدت فرموديم . . . و بر احترام و اكرام اهل بيوتات و ائمه و علما و عباد و قضات و صلحاء آن ناحيت كه منشاء و مسكن اين طبقاتست و ما را به دعاوى ايشان تيمن و تبرك تمام ، متوفر باشد و جانب ايشان به همه معانى رعايت كند و هيچ كار ديوانى بىمشورت و اتفاق اين طبقه كه از مشاهير عصراند نگذارد و اصناف رعايا را از توانگر و درويش معروف و مجهول نيكو دارد و از تعرض ناواجب و خطاب نامتوجه ، خويشتن را\r\n\r\n\r\n","description":"","footnote":"\r\n( 1 ) . روضة الصفا ، ج 3 ، ص 66 .\r\n( 2 ) . تاريخ بيهقى ، فياض ، ص 16 .\r\n( 3 ) . همان ، ص 25 .\r\n","page_name":" 635 ","page_number":635},
  {"content":"\r\n\r\nصيانت كند ، و از شكايت و استزارت رعايا بپرهيزد و ايشان را آسوده و مرفه گرداند . . . و مفسدان و متعديان را خصوصا جماعتى كه به اسم و رسم عيارى در كوهها مىگردند و لوريان و دزدان را كه مسلمانان را از ايشان رنج و زيان است ، از آن ناحيت به كل نفى كند . . . و زجر و مالش هركس را كه ايشان را حمايت كند ، كائنا من كان ، لازم و واجب شناسد . . .\r\nدر كتاب عتبة الكتبه نيز از وظايف انتظامى عسس مكرر سخن رفته است . . . و عسس گماشتن در شهر ، به هرموضع كه مظنهء غيث و فساد باشد . . . از واجبات شمرد ، چنان‌كه از وقت آن‌كه مسلمانان در مساجد از جماعت نماز فارغ شود ، تا به وقت انفجار صبح ، بازارها و محلتها محفوظ و مضبوط باشد . . . « 1 »\r\nظاهرا مأمورين انتظامى در صدر اسلام حق نداشتند به هيچ اسم و عنوان داخل منازل را مورد تفتيش قرار دهند . نه تنها غزالى ، بلكه عوفى نيز در جوامع الحكايات نيز مأموران انتظامى را از تجسس و كنجكاوى بىمورد ، منع كرده است .\r\nدر كتاب عتبة الكتبه وظيفهء مراقبت در اوزان و كالاهاى مورد نياز عمومى ، طى نامه‌يى به عهدهء رياست ديوان مازندران محول شده است .\r\n« . . . در هركار كه آن تعلق به ديوان رياست دارد و به مصالح كافه رعايا بازگردد ، چون نگاه داشتن عيار و سكه از قلب و نبهره و تسويهء موازين و تعديل مكائيل ، احتياطى تمام كند تا ستد و داد و دخل‌وخرج مسلمانان بر قاعدهء راستى و بر جادهء شرع مسلمانى رود . فقد قال اللّه تعالى :\r\n « وَ لا تَنْقُصُوا الْمِكْيالَ وَ الْمِيزانَ ، إِنِّي أَراكُمْ بِخَيْرٍ وَ إِنِّي أَخافُ عَلَيْكُمْ عَذابَ يَوْمٍ مُحِيطٍ . »  « 2 » و از حال اسعار هميشه مستخبر باشد تا محتكران انتهاز فرصت نكنند و بىسببى سماوى مسلمانان را به بلاء غلى مبتلى نكنند و زعماء اسواق را در اين معنى به جدى تمام وصايت نمايد و اگر از كسى تهاونى و تجاسرى بيند ، زجر و تعريك واجب بيند . . . » « 3 »\r\nرئيس شهر و حومه ، بار تولد در تركستان‌نامه از شغل رئيس كه در آن زمان ( پيش از مغول ) هنوز جنبهء پليسى كنونى خود را نداشته و نيز به ارث از پدر به پسر مىرسيده سخن مىگويد رئيس ، اول شخص شهر و نماينده منافع آن شمرده مىشده و پادشاه به توسط وى ارادهء خويش را بر ساكنان شهر اعلام و ابلاغ مىكرده است . به احتمال قوى رئيسان از ميان افراد معروفترين خاندانهاى محلى منصوب مىشدند و لا اقل در آغاز چنين بود . « 4 »\r\nظاهرا بعدها رئيس ، غير از كار محتسب به امور پليسى نيز مىپرداخته است . شهر نيشابور - فراى مريسه : « نيشابور ، همچون شهرهاى ديگرى مانند هرات ، مرو ، و طوس يك رئيس داشت كه معمولا از اعضاى يكى از خاندانهاى مهم محلى بود .\r\n\r\n\r\n","description":"","footnote":"\r\n( 1 ) . عتبة الكتبه ، ص 60 .\r\n( 2 ) . در كيل كردن و كشيدن كم ندهيد ، من شما را به خير مىخوانم و مىترسم از اينكه شما گرفتار كيفر سخت شويد .\r\n( 3 ) . عتبة الكتبه ، پيشين ، ص 82 .\r\n( 4 ) . تركستان‌نامه ، ج 1 ، ص 503 .\r\n","page_name":" 636 ","page_number":636},
  {"content":"\r\n\r\nگرچه افراد غير محلى را نيز ممكن بود از بخارا به اين شهر ، اعزام دارند ، در نيشابور رئيس شهر از اعضاى خاندان معروف « آل ميكال » بود و اين مقام عملا موروثى بود ، هرچند رسما فرمانى به عنوان رئيس جديد شهر ، صادر مىگرديد ، بنابراين حكومت واقعى شهر نيشابور و نواحى اطراف آن ، در دست خاندان آل ميكال بود ، البته نبايد پنداشت كه آل ميكال همواره بلامعارض بودند ، زيرا در شهر نيشابور ، گروههاى رقيب نيز وجود داشت به قول مقدسى جغرافيانويس معروف بسيارى از شهرهاى خراسان و ماوراء النهر دسته‌بنديهاى متعدد داشتند اساس اين دسته‌بنديها غالبا عوامل اجتماعى بود كه دسته‌هاى مختلف را بر سر منافع بازرگانى در برابر هم قرار مىداد . . . » « 1 » غير از عوامل اجتماعى و اقتصادى ، اختلافات و تعصبات مذهبى نيز به دسته‌بنديها و نزاعهاى شديد بين محلات يك شهر ، دامن مىزد . در مرصاد العباد تأليف نجم رازى تا حدى موقعيت سياسى و اجتماعى « رئيس شهر » و اختيارات او روشن مىشود . نويسنده مىگويد : « پس از آنكه قواى نظامى مغول در 618 در بيرون شهر همدان ، فرود آمدند و خيمه و خرگاه زدند ، در همدان شحنه‌اى از مغول اقامت داشت كه فرمان مىداد ، اموالى براى مغول بفرستند چون رئيس همدان ، به حكم عقل و تدبير با مغول مدارا و مماشات مىكرد ، مردم خشمگين ، از ارسال ما يحتاج مغولان سر باز زدند و با رئيس شهر خشونت گرفتند كه : « تو ما را از كفار بدترى » رئيس گفت : من نيز يكى از شما هستم ، هرچه مىخواهيد بكنيد مردم به فرمان فقيه شهر ، شحنه مغول را كشتند و با تتار از در كينه و ستيز درآمدند . . . سه روز پاى فشردند و عدهء كثيرى از مغول را كشتند ، سرانجام مغولان بر شهر دست يافتند و آن را سوزانيدند و مردم آن را قتل عام كردند . » « 2 » از آنچه گذشت چنين استنباط مىشود كه رئيس شهر كمابيش برگزيدهء مردم و تابع افكار عمومى بود و هرگز حكومت خود را بر مردم تحميل نمىكرد .\r\n\r\nشحنهء ستمكار\r\n: در تاريخ بيهقى آمده است كه « مسعود غزنوى به قصبه‌اى نزول كرد . . .\r\nپيرزنى پيش وى بناليد . . . و گفت شحنه از وى سه دينار ستده است ، به حكم آن‌كه وى با زنى همسايه خصومت كرده است ؛ و ايشان را با يكديگر لجاج و مكالمت بودى به ملاكمت و جامه چاك كردن اتفاق افتاده است . سلطان شحنه را بخواند و . . . آن سه دينار از وى بازستد و به پيرزن داد و فرمود شحنه را به سه پاره كردند و از ساباط لوش هون بياويختند . » « 3 »\r\n\r\nعسس\r\n: در يكى از اسناد عهد جلايريان ، فرمان انتصاب پهلوان فخر الدين احمد به سمت امير عسس در دربار ، تا حدى وظايف عسس را روشن مىكند : « نوكران جلد تعيين كرده ، هرشب به محافظت بازار مشغول گردد اگر كسى را از رنود و اوباش به تردد ببيند ، گزمه به عسس گاه برند تا او به تحقيق حال آن كس مشغول شده . اگر محل تهمت باشد ، موقوف داشته تأديب و\r\n\r\n\r\n","description":"","footnote":"\r\n( 1 ) . بخارا ، تأليف فراى ، ترجمهء محمودى ، ص 182 .\r\n( 2 ) . مرصاد العباد ، باهتمام دكتر محمد امين رياحى ، مقدمه مصحح ، ص 23 .\r\n( 3 ) . ابو الحسن بيهقى ، تاريخ بيهق ، به اهتمام احمد بهمنيار ، فروغى ، تهران ، 1344 ، ص 276 .\r\n","page_name":" 637 ","page_number":637},
  {"content":"\r\n\r\nبازخواست بليغ به جاى آرد ، و اگر مردى پيشه كار ، يا از تهمت دور باشد ، رسم عسسى ستده رها كنند . » « 1 » رسم عسسى ، جريمه‌اى است كه به خاطر شب‌گردى مىپرداختند .\r\n\r\nشرطه\r\n: به طورى كه از مقدمه ابن خلدون برمىآيد ، منصب شرطه نخست در عهد عباسيان ايجاد شد متصدى اين شغل يا ( خدايگان شرطه ) موظف بود با توجه به مقررات و قوانين مربوط به جنايات عمل بزهكاران را مورد رسيدگى قرار دهد ، و پس از رسيدگى كامل ، كيفرهاى شرعى « حدود » را دربارهء بزهكاران اجرا كنند « منصب شرطه مستقل بود . . . و چه بسا كه امور مربوط به كيفرها و مسائل وابسته به حفظ جان مردم را به طور مطلق به شرطه واگذار مىكردند چنان كه او به استقلال بىدخالت قاضى اين‌گونه وظايف را انجام مىداد و كسانى كه آنها را به رياست شرطه برمىگزيدند عبارت بودند از سرداران لشكرى و موالى ارجمندى كه از خواص مقربان بارگاه سلطان به شمار مىرفتند ولى تسلط شرطگان جنبه عمومى نداشت و فرمان آنان در همه طبقات مردم نافذ نبود بلكه ايشان تنها بر عامه مردم و عناصر متهم و مشكوك فرمانروائى مىكردند ، و افراد اوباش و فرومايه و تبهكار را از شرارت بازمىداشتند .\r\nبعدها دايره قدرت و نفوذ شرطه در دولت امويان اندلس توسعه يافت و پايگاه مزبور به دو گونه تقسيم شد : شرطه بزرگ و شرطه كوچك .\r\nخدايگان شرطه بزرگ هم بر طبقات عالى و بر عامه مردم تسلط داشت و داراى اختياراتى شد كه مىتوانست در كارهاى رجال دستگاه دولت و بارگاه سلطان نيز نظارت كند و آنان را از تجاوز و ستمگرى بازدارد و خداوندان شوكت و جاه را كه از بستگان و مقربان سلطان بودند نيز مورد بازخواست قرار دهد و وظيفه خدايگان شرطه رسيدگى در امور عامه مردم بود . » « 2 »\r\nبه طور كلى حدود اختيارات و وظايف شرطه در ممالك اسلامى يكسان نبود به گفته ابن خلدون در دولت موحدان مغرب خدايگان شرطه موقعيت ممتازى داشت . ظاهرا در ايران محتسب كارهاى شرطه را انجام مىداد .\r\n\r\nدستور جعفر بن يحيى به صاحب الشرطه\r\nجهشيارى در كتاب الوزراء و الكتاب از دوران قدرت جعفر بن يحيى برمكى سخن مىگويد و مىنويسد : « روزى از روزها كه به امر و نهى سرگرم بود ناگهان رئيس شهربانى ( صاحب الشرطه ) مردى از اهل ذمه را همراه خود آورد و او را دور از آنجا نگاه داشت و خود نزد جعفر رفت و به او گفت : مردى را كه دستور داده بودى حاضر كردم . جعفر گفتگوى خود را با انس بن ابى شيخ قطع كرد و برگشت و به او نظر انداخت و گفت « رشيد » دستور داده بود كه اهل ذمه لباس و وضع خود را تغيير بدهند ، سپس با صداى بلند به او گفت : اسم تو چيست ؟ گفت : فلانى پسر فلانى . . . گفت : آيا تو حربانى هستى ؟\r\nگفت : آرى . . . گفت : آنچه در نامه نوشته شده از خودت مىباشد ؟ گفت : آرى . . . سپس جعفر رو به\r\n\r\n\r\n","description":"","footnote":"\r\n( 1 ) . پطروشفسكى ، مناسبات ارضى در ايران در عهد مغول ، پيشين ، ص 188 ( به نقل از دستور الكاتب ) .\r\n( 2 ) . مقدمه ابن خلدون ، پيشين ، ص 495 به بعد .\r\n","page_name":" 638 ","page_number":638},
  {"content":"\r\n\r\nرئيس شهربانى كرد و گفت : امير المؤمنين ( رشيد ) به تو دستور داده است او را بكشى و به دار بياويزى ، ما از اين كلام به وحشت افتاديم و آن مرد را نشناختيم و ندانستيم در نامه خود چه نوشته بود . رئيس شهربانى دست او را گرفت و آنگاه انس بن ابى شيخ به وى گفت او را در « رقه » بر بلندترين چوبه‌دار بياويز ، حربانى به او رو كرد و گفت : خواه بر بلندترين چوبه يا كوتاهترين چوبه باشد به خدا بعد از من كسى جز تو بر آن چوبه سوار نخواهد شد . . . ما از اين جرأت و جسارت به شگفت آمديم ، سپس رئيس شهربانى او را برد و به دار آويخت . . . ميان اين كلام او و پيشامد شوم برمكيان سه سال گذشت و جعفر بن يحيى در انبار كشته شد و دو نيم جسدش به بغداد فرستاده شد و در فراز چوبهء دار آويخته گرديد . چون رشيد وارد رقه شد به حاضران گفت :\r\n« حربانى » كه آن كلام را به جعفر گفته بود چه شد ، گفتند فقط استخوانى از او باقى مانده است .\r\nگفت : او را از چوبه به پايين بياوريد و جسد انس بن ابى شيخ را بر آن بياويزيد . » « 1 »\r\n\r\nمقام محتسب در ممالك اسلامى\r\n: به طورى كه از كتاب معالم القربه فى احكام الحسبه يا آئين شهردارى برمىآيد ، محتسب در قرن ششم و هفتم هجرى مقامى همطراز مقام دادستان داشته ، و از بعضى جهات رتبهء او والاتر از مقام دادستانى بوده است . زيرا به طورى كه در باب پنجاه و دوم كتاب سابق الذكر نوشته شده است : « شايسته است كه محتسب در مجالس اميران و كارداران حاضر شود و آنان را فرمان دهد كه به مردم مهربانى و نيكى كنند و احاديثى كه در اين باب وارد شده است به ايشان برخواند . » همچنين محتسب حق نظارت به اعمال قاضى القضات شهر را نيز داشت . چنان‌كه « ابراهيم بن بطحاء كه حسبت بغداد را برعهده داشت ، بر در خانهء ابو عمرو بن حماد كه قاضى القضات بود ، بگذشت و گروهى را ديد كه بر در نشسته‌اند و منتظر ابو عمرو هستند تا بر داورى بنشيند . و آفتاب دميده و هوا را گرم كرده بود . ابراهيم حاجب خود را فراخواند و گفت قاضى را بگو كه مردم بر در زير گرماى آفتاب نشسته و از انتظار در رنجند ، يا به محاكمه بنشين يا آن‌كه عذر خود را بگو تا بازگردند . » « 2 »\r\n« محتسب بايد كه همواره بازارها را مراقبت كند ، هر زمان سوار شود و به بازاريان ، فروشندگان ، دكانها ، راهها ، ترازوها و وزنها سركشى كند و طرز معاش و خوراك و نيز تقلباتى را كه مىكنند بنگرد ، شب يا روز در اوقات مختلف به بازرسى پردازد ، و اين كار را غفلتا انجام دهد . . . هنگام بازرسى بايد شخصى امين و كاردان همراه او باشد . . . »\r\n« . . . در روزگار على بن عيسى وزير ، محتسب بغداد غالبا در خانه مىنشست ، به دو نوشت حسبت با پوشيدگى و دورى از مردم سازگار نيست ، در بازارها بگرد تا روزى بر تو حلال باشد . . .\r\nمحتسب مىتواند به ظن غالب خود حكم كند و متهمان را حتى بدانچه شرعا نارواست بترساند تا گناهكار معلوم گردد . زيرا اين روش به سود عامهء مسلمانان است . . . شايسته است محتسب\r\n\r\n\r\n","description":"","footnote":"\r\n( 1 ) . كتاب الوزراء . . . ترجمهء ابو الفضل طباطبائى ، ص 304 .\r\n( 2 ) . آئين شهردارى ، پيشين ، ص 197 .\r\n","page_name":" 639 ","page_number":639},
  {"content":"\r\n\r\nهمواره به حال سوار يا پياده مأموران و عاملان و يارانى به اندازهء احتياج همراه داشته باشد . اگر محتسب امرى را كه بدان موظف است فروگذارد ، گناهكار است . و اگر شكايت مكرر شود و به گرفتن حق اقدام نكند ولايتش شرعا ساقط مىشود . . . به سلطان واجب است كه معيشت كافى براى محتسب مقرر دارد و دستش را بازدارد و با او معارضه نكند و از شفاعت دربارهء خواص يا عوام در نزد او بپرهيزد . . . » « 1 »\r\nبه نظر ابن اخوه « كار محتسب عمل احتساب است و آن امر به معروف مىباشد . آن‌گاه كه ترك آن آشكار و ظاهر باشد و نهى از منكر وقتى كه فعل آن آشكار و ظاهر بود و آن واسطه باشد ميان احكام قضا و احكام مظالم ( و القضاء باب من ابواب الحسبه ) . »\r\nو گاه حسبه منصبى بوده است كه از جانب سلطان به كسان واگذار مىشده است و آن غير شرطه بوده است .\r\nحسبه و قضا از جهاتى باهم شباهت داشتند يعنى هركس مىتوانست به دو شكايت برد .\r\nمحتسب مىتوانست طرف را محكوم و مجبور به اجراى حكم سازد . در عين حال محدوديتهايى براى محتسب وجود داشت ، از جمله اين‌كه محتسب فقط مىتوانست در دعاوى مربوط به منكرات شرعى مانند غش و فحشاء مداخله كند و حق مداخله در دعاوى حقوقى و معاملات نداشت .\r\nمحتسب فقط به دعاوى رسيدگى مىكرد كه طرف معترف باشد ، در صورت انكار و احتياج به گواه از صلاحيت او خارج مىشد .\r\n\r\nاختيارات محتسب\r\n: محتسب حق بازرسى براى كشف جرم را داشت ، اگرچه مدعى خصوصى در ميان نباشد و قاضى حق چنين كارى را نداشت مگر اين‌كه شاكى خصوصى اقامه دعوى كند .\r\nمحتسب قدرت اجراى معروف و نهى منكر را داشت و قاضى چنين سلطه‌اى نداشت . زيرا كه احتساب براى ارعاب و حفظ نظم موجود برقرار شده بود . ميان احتساب و مظالم دو وجه اشتراك و يك ما به الامتياز بوده است . اما دو وجه اشتراك :\r\n1 . هر دو داراى قدرت اجرايى بودند بر خلاف قضاء .\r\n2 . هر دو حق بازرسى و تحقيق داشتند .\r\nاما فرق ميان مظالم و احتساب آن بوده است كه احتساب براى اجراى مقرراتى وضع شده بود كه پايين‌تر از شأن قضات مىباشد . مانند اجراى مقررات و آيين‌نامه‌هاى خلافى امروز ، در صورتى كه مظالم قوه مجريه بود كه احكام جنحه و جنايت صادره از طرف قضات را اجرا مىكرد .\r\nكسى كه از طرف سلطان براى انجام كار احتساب برگزيده مىشد ، محتسب متولى ناميده\r\n\r\n\r\n","description":"","footnote":"\r\n( 1 ) . همان ، ص 206 .\r\n","page_name":" 640 ","page_number":640},
  {"content":"\r\n\r\nمىشد . و كسانى كه داوطلبانه و به طور آزاد به امر معروف و نهى از منكر مىپرداختند ، محتسب داوطلب خوانده مىشدند . بنا به نوشتهء ابن اخوه ، فاسق ، برده و زن نمىتواند به احتساب بپردازد .\r\nمحتسبان رسمى مىتوانند عده‌اى را براى همكارى برگزينند . در حالى كه محتسب داوطلب ، حق چنين كارى را نداشت .\r\nمحتسب غير از نظارت بر اجراى مقررات مذهبى ، به روابط عمومى افراد جامعه نيز توجه داشت . از حمل بارگران ، تنگ كردن جاده‌ها ، زدن و شكنجهء نوآموزان و غش و تدليس ، كم‌فروشى و گران‌فروشى و نظاير اين امور ، جلوگيرى مىكرد . گاه محتسبان كنيزى يا كودكى را مىفرستادند تا كالايى بخرد ، بعد با ترازو مىسنجيدند . اگر جنس كم بود يا قابل استفاده نبود ، فروشنده را كيفر مىدادند . . . وظايف محتسب در معالم القربه چنين برشمرده شده است : « امر به معروف و نهى از منكر ، كيفر دادن به شرابخوران و كسانى كه مرتكب محرمات مىشدند ، رسيدگى به كار اهل ذمه ، رسيدگى به كار مردگان ، رسيدگى به معاملات منكر و ناروا و منع منكرات در بازارها ، رسيدگى به اوزان و مقادير و ديگر اندازه‌ها ، رسيدگى به ترازوها و زرع‌ها ، رسيدگى به كار نانوايان ، كباب پزان و گوشت‌فروشان ، خورشت پزان ، كشتاركنندگان ، كله و پاچه و روده و پوست‌فروشان ، آش‌پزان ، ظرف‌شويان ، حليم و هريسه‌پزان ، ماهىفروشان ، شيرينىفروشان ، شيرفروشان ، بزازان ، دلالان ، بافندگان ، دوزندگان ، رنگرزان ، صرافان ، زرگران ، مسگران ، آهنگران ، كفشگران ، برده‌فروشان ، گرمابه‌داران ، حجامت و فصدكنندگان ، آموزگاران و كودكان و واعظان و اندرزگويان ، دريانوردان ، كوزه‌گران ، دوك‌سازان ، حنافروشان ، شانه‌گران ، غربال‌سازان ، كاه‌فروشان ، نجاران ، بنايان و جز اينها . » « 1 »\r\nنظارت محتسب در مورد قصابان نيز قابل توجه است : « بايد كه محتسب قصابان را نگذارد تا بر در دكانهايشان كشتار كنند ، زيرا كه راه به خون و سرگين آلوده مىشود كه ناشايست و ممنوع است ، و معبر عمومى تنگ و تراوش نجاست به جامهء مردم سب اضرار مىشود .\r\n« . . . محتسب يكايك قصابان را فرمان مىدهد كه چون فروش را تمام كرد ، به روى تخته قصابى نمك كوبيده بپاشد تا به هنگام گرما كرم نگذارد ، و نيز با حصير بپوشاند . . . تا سگ نليسد و از حشرات زمين محفوظ بماند . هرگاه محتسب شك كند كه حيوان ميته است يا مذبوح ، با آب بيازمايد . اگر بر روى آب بيايد ، مرده است . و اگر در ته آب بماند ، مذبوح است . و نيز اندكى از آن را به آتش افكند ، اگر بچسبد ميته ، و گرنه مذبوح و حلال است . و همچنين است در تخم‌مرغ كه فاسدش بالاى آب مىآيد و تازه‌اش ته آب مىرود . » « 2 »\r\nابن اخوه ضمن بحث از شرايط حسبت و خصوصيات محتسب مىنويسد : « محتسب از سوى امام يا نايب وى براى نظارت در احوال رعيت و بازبينى كارها و مصالح آنان تعيين\r\n\r\n\r\n","description":"","footnote":"\r\n( 1 ) . همان ، ص 4 به بعد .\r\n( 2 ) . همان ، ص 89 به بعد .\r\n","page_name":" 641 ","page_number":641},
  {"content":"\r\n\r\nمىشود . چنين كسى كه مأمور امر به معروف و نهى از منكر است ، بايد آزاد ، بالغ ، عاقل ، عادل و قادر باشد . و به اين ترتيب زن ، برده و فاسق نمىتواند به مقام حسبت ارتقاء يابد . » « 1 »\r\nسپس ابن اخوه فرق بين قضا و حسبت را بيان مىكند و مىنويسد : « در مورد كم‌فروشى در پيمانه يا وزن يا غش يا تدليس در كالا و يا تأخير در پرداخت وام در صورت تمكن ، موضوع به محتسب رجوع مىشود . ولى شنيدن دعاوى طرفين و رسيدگى و صدور حكم از وظايف دادرس و قاضى است . » « 2 »\r\nمحتسب و قاضى اختيارات و وظايف مهمى به عهده داشتند و غالبا براى حفظ موقعيت خود ، از انجام كامل آنها سر باز مىزدند . با اين حال جسته جسته به كسانى برمىخوريم كه در راه انجام وظايف خود سرسختى و مقاومت به خرج داده‌اند . از جمله : گويند ، اتابك پادشاه دمشق محتسبى خواست ، مردى را كه از اهل علم بود ، نام بردند . به احضارش فرمان داد ، چون بيامد ، پادشاه گفت : من كار حسبت را كه امر به معروف و نهى از منكر است ، به تو سپردم . گفت : اگر چنين است ، ازين طراحه ( يعنى گستردنى مريع و نوعى سرير ) برخيز و اين مسند را بردار ، زيرا هر دو ابريشمين‌اند . و انگشترى طلا را درآر ، زيرا پيامبر ( ص ) فرمود « حرير و طلا بر مردان امت من حرام و به زنان حلال است . »\r\nسلطان از طراحه برخاست و فرمان داد مسند را برداشتند و انگشترى را درآورد و گفت :\r\n« نظارت در امور شرطه را نيز به حسبت افزودم » و مردم محتسبى باهيبت‌تر از او نديدند . . . اين صراحت گفتار ، جهاد اكبر است . اگر آن دانشمند به جان و مال خود ، يا از حادثه مىترسيد ، بدان مقام نمىرسيد . « 3 » محتسب بايد پاكدامن باشد و از كسبه و پيشه‌وران هديه نپذيرد ، و در هنگام حسبت نرم‌گفتار و گشاده‌رو و خوشخو باشد . چه اين روش سبب گرايش آنها و رسيدن به مقصود است . . . على بن ابيطالب فرمود « برترين جهاد ، امر به معروف و نهى از منكر است ، هركه به نيكى فرمان دهد ، پشت مؤمنان را استوار كرده . و هركه از بدى بازدارد ، بينى منافقان را به خاك ماليده . » « 4 »\r\n« . . . اگر كسى در خانهء خود ، دور از چشم مردم گناهى كند و در را ببندد ، محتسب را روا نيست كه تجسس كند ، مگر آنكه هتك حرمتى در ميان باشد . . . در اين حال تجسس و كشف قضيه رواست . . . » « 5 »\r\nدر دوران ابن اخوه زندگى شهريگرى و تجارت و بازرگانى ، قوس صعودى خود را طى مىكرد . امنيت و آرامش ، توجه به فرهنگ و دانش عمومى ، و رعايت نسبى مصالح و منافع اكثريت مردم ، كمابيش موردنظر زمامداران و اولياى امور بود . به همين مناسبت است كه مىبينيم ابن اخوه براى حفظ بهداشت عمومى ، دربارهء خميرگيران چنين مىنويسد : « هرگز\r\n\r\n\r\n","description":"","footnote":"\r\n( 1 ) . همان ، ص 9 .\r\n( 2 ) . همان ، ص 11 .\r\n( 3 ) . همان ، ص 15 .\r\n( 4 ) . همان ، ص 21 .\r\n( 5 ) . همان ، ص 33 .\r\n","page_name":" 642 ","page_number":642},
  {"content":"\r\n\r\nخميرگير به وسيلهء پاها و زانوان و آرنجهاى خود خمير به عمل نياورد ، زيرا اين كار خوار گرفتن طعام است . و چه بسا عرق بغل يا بدنش در خمير افتد . و نيز به هنگام خمير گرفتن ، جامه‌اى با آستين‌هاى تنگ پوشد و دهان‌بند داشته باشد . زيرا چه بسا به هنگام عطسه يا سخن گفتن ، از آب دهان و يا بينى او در خمير افتد . و برگريبانش دستارى سفيد ببندد تا از قطرات عرق مانع باشد . . .\r\nو به هنگام روز خمير گيرد ، كسى را نزد خود بگمارد كه مگس‌پران به دست گيرد و مگس‌ها را براند . دربارهء دادوستد ، محتسب را از تعيين بها براى كالاهاى فروشندگان بازمىدارد و حتى به امام و كاردار نيز اجازهء تصرف و مداخله در اين كار نمىدهد ، جز در سالهاى قحط . » « 1 »\r\nدر مورد احتكار ، مؤلف معتقد است كه « محتسب بايد محتكر را به فروش كالا مجبور كند ، همچنين منع مىكند از اين‌كه كسى به پيشواز كاروانى كه كالا به شهر مىآورد برود و به كاروانيان بگويد كه كالاهاى ايشان در شهر كساد است تا آن را به بهاى ارزانترى بخرد . » « 2 »\r\n« چون محتسب ببيند كه كسى آذوقه را احتكار كرد ، يعنى به هنگام مناسب خريده و منتظر است تا به بهاى آن بيفزايد ، بايد او را به فروش آن وادارد . چه احتكار حرام است و محتكر ملعون . . . » « 3 »\r\nدر مورد گرمابه‌ها مىنويسد : « محتسب بايد فرمان دهد كه گرمابه‌داران گرمابه را اصلاح و آب را گرم نگاه دارند . . . گرمابه را بشويند ، بروبند ، هرروز چند بار با آب پاك . . . سنگهاى كف حمام را با چيزهاى زبر بمالند تا سدر و خطنى بدان نچسبد و سبب لغزش مردم نشود . . . بر زنان حرام است كه به گرمابه روند مگر آن‌كه نفساء ( داراى نفاس ) يا بيمار باشند . . . اگر ضرورتى باشد با ازار وسيعى بدن خود را بپوشانند . و مكروه است كه مرد هزينهء حمام زن را بدهد ، زيرا كمك به انجام دادن مكروه است . » « 4 » در مورد سلمانيها مىنويسد كه « سلمانى بايد استره‌هاى خوب و فولادى به كار برد . . . و شايسته است كه آرايشگر سبك و خوش‌اندام و به كار خود آشنا باشد و در روز نوبت خود چيزى از قبيل پياز و سير و گندنا و تره نخورد . موى برده را جز به اجازهء صاحبش نسترد و موى عذار امرد و ريش مخنث را نتراشد . . . » « 5 »\r\nفصد و رگ زدن در قرون‌وسطا سخت معمول بود و در ايران تا حدود شصت سال قبل ، براى درمان بسيارى از بيماريها پزشكان فصد را تجويز مىكردند . ابن اخوه در كتاب خود متذكر مىشود : محتسب بايد از فصاد تعهد بگيرد كه به فصد ده تن جز با مشورت پزشكان اقدام نكند ، و آنان عبارتند از : كسانى كه بدنى سخت لاغر يا بدن بسيار خشك ، بدن متخلل ، بدن سفيد سست ( شل ) يا بدن زردرنگ بىخون داشته باشند و كسى كه مدت درازى بيمار شده است . . .\r\nپزشكان در پنج مورد از فصد بازداشته‌اند . . . پس از همخوابگى ، پس از استحمام ، به هنگام پرى معده از خوراك ، به هنگام پرى معده و روده‌ها از فضلات ، و به هنگام سرما يا گرماى سخت . . .\r\n\r\n\r\n","description":"","footnote":"\r\n( 1 ) . همان ، ص 49 .\r\n( 2 ) . همان ، ص 52 .\r\n( 3 ) . همان ، ص 50 .\r\n( 4 ) . همان ، ص 160 .\r\n( 5 ) . همان ، ص 162 .\r\n","page_name":" 643 ","page_number":643},
  {"content":"\r\n\r\nحجامت بسيار سودمند ، و خطر آن از رگ زدن كمتر است . . . حجام بايد ابزار ختان ( ختنه ) يعنى استره ( تيغ و گيره ، ابزار ختنه ) داشته باشند . ختنه بر مرد و زن واجب است . . . اگر سستى كنند امام آنان را بدين كار مجبور مىكند . « 1 »\r\nو در مورد وظايف پزشكان مىنويسد : « شايسته است كه چون طبيب نزد بيمار آيد ، از سبب بيمارى و درد بپرسد . سپس شربت‌ها و داروهايى گياهى به او مقرر دارد و نسخه‌اى براى اولياى بيمار به شهادت كسانى كه نزد بيمار باشند بنويسد و فرداى آن روز باز نزد مريض آيد و معاينه كند و قارورهء او را ببيند و از وى بپرسد كه آيا مرض تخفيف يافته يا نه ؟ آن‌گاه به مقتضاى حال دستورهايى دهد و نسخه‌اى بنويسد ، روز سوم و چهارم و روزهاى ديگر نيز چنين كند ، تا آن‌گاه كه مريض بهبود يابد يا بميرد . اگر بهبود يابد ، طبيب مزد و كرامت ( - تحفه ) خود را مىگيرد . و اگر بميرد ، اولياى او نزد حكيم شهر آيند و نسخه‌هايى را كه طبيب نوشته است ، به وى عرضه كنند . اگر با علم حكمت و طب مطابق باشد و طبيب كوتاهى نكرده باشد ، گويد اجلش فرارسيده بود . و اگر بر خلاف اين باشد ، گويد ديه ميت را از طبيب بگيريد . زيرا وى با نادانى و كوتاهى خود ، او را كشته است . بدين‌سان در امر طب مراقبت مىكردند تا كسى كه در طب دستى ندارد بدان نپردازد و طبيب در وظيفهء خود سستى نكند .\r\nشايسته است كه محتسب از طبيبان تعهدى را كه بقراط از اطبا گرفت ، بگيرد و نزد او سوگند ياد كند كه به كس داروى زيانبخش ندهد . . . » « 2 »\r\nدر اين كتاب در مورد تعليم و تربيت مطالب جالبى دارد كه معرف سطح فكر مردم در آن دورانست . از جمله گويد بايد اطفال را از هفت سالگى به بعد تحت مراقبت تعليم قرار داد . و اگر مرتكب گناهى شدند از قبيل تاب‌بازى و تخم‌بازى و نردباختن و قصد انواع قمار ، ايشان را بزند .\r\nاما بچه را با چوب درشت كه موجب شكستگى استخوان شود ، يا چوب نازك كه دردى نداشته باشد ، نزند . بلكه حد وسط باشد . و مىتواند با شلاقى داراى تسمهء پهن بر كفل و ران و پايين پاهايش بزند . زيرا زدن بر اين اعضا موجب عارضهء بيمارى نمىشود . شايسته نيست كه برخى بچه‌ها را براى انجام دادن حوايج و كارهاى خود كه موجب ننگ خانواده‌هايشان باشد ، مانند حمل خاك و زباله و سنگ و جز آن بگمارند . . .\r\nابن اخوه در اثر گرانقدر خود مخصوصا به مسألهء كم‌فروشى ، گرانفروشى و تقلبات و تزويراتى كه در آن دوره بين گروهى از كسبه و پيشه‌وران رواج داشته اشاره مىكند : نويسنده در باب نهم به تفصيل از اوزان و اندازه‌هاى عصر خود ( قرن هفتم هجرى يا قرن سيزدهم ميلادى ) سخن مىگويد و مىنويسد كه چون قنطار و رطل و درهم پايهء دادوستد و سبب اعتبار كالاهاست بايد كه محتسب آنها را بشناسد و بررسى كند تا در آن تقلب و تزويرى راه نيابد و\r\n\r\n\r\n","description":"","footnote":"\r\n( 1 ) . همان ، ص 166 .\r\n( 2 ) . همان ، ص 170 به بعد .\r\n","page_name":" 644 ","page_number":644},
  {"content":"\r\n\r\nچون در آن ايام واحدهاى وزن در سراسر بلاد و كشورهاى اسلامى يكسان نبود ، بازرسى كار كسبه سخت دشوار بود ، به نظر ابن خوه « ترازوى درست آن است كه دو طرف آن برابر و كفه‌هايش معتدل باشد . . . محتسب بايد ترازوداران را وادار كند تا ترازو را پاك كنند و همه وقت انواع روغنها و چرك را از آن بزدايند . . . و نيز بايد فروشنده پيش از وزن كردن ، ترازو را آرام كند ، آن‌گاه كالا را به دست خود و اندك‌اندك در ترازو گذارد و با انگشت شست خود فشار ندهد تا مرتكب كم‌فروشى نشود . . . و بايد كه ترازوى فروشنده آويزان باشد . . . از جمله تقلب‌هاى نهانى در وزن طلا ، اين است كه فروشنده ترازو را به دست خود بالا و روبروى صورت خود نگاه دارد و در كفهء حامل طلا بدمد تا كفه به پائين متمايل شود ، و خريدار متوجه نباشد ، زيرا وى به ترازو مىنگرد نه به دهان فروشنده .\r\nفروشندگان گاه تقلبى ديگر نيز مىكنند كه سبب كم‌فروشى است ، چنان كه مومى زير يكى از كفه‌ها مىچسبانند يا حلقه بالاتر ترازو را با موم نازكى كه براى خريدار نامرئى است مىبندند و بدين‌سان از كالا كم مىكنند . . . » سپس نويسنده به نحوى جازم و جدى همكاران خود را مخاطب مىسازد و مىگويد : « بدان اى محتسب كه تو را به امر پيمانه و وزن گمارده‌اند . . . بايد كه به دست خود بدين كار بپردازى و ترازو و پيمانه را بررسى كنى و بر خطاكاران نبخشى زيرا بخشودن از خطا بازنمىدارد . . . پس هركه نفس خود را تزكيه نكند و همتش جز فرج و بطن نباشد ، فقط مجازات و تعزير است كه او را از گناه بازميدارد ، و خطاكار را برجاى خود مىنشاند . » « 1 »\r\nدر حدود هفت قرن پيش نويسنده ، در مورد وزنه‌ها چنين اظهارنظر مىكند : « وزنه‌ها بايد آهنى باشد و محتسب آنها را بيازمايد و خود مهرى به آنها بنگارد و نبايد از سنگ بسازد ، زيرا چون بهم بخورند و از وزنشان كاسته مىشود اما اگر آهن در دسترس نباشد وزنه‌هاى سنگى را بايد در پوست كند و پس از آزمايش بر آنها مهر زند و هرزمان آنها را بازبيند تا از چوب و سر شلغم همانند آنها را درست نكنند . . . گاه فروشنده در يك دكان دو نوع وزنه يا سنگ نگاه مىدارد . . . » بنابراين براى اطمينان بر صحت عمل كسبه « بر محتسب است كه مثقال‌ها و سنگ‌ها و رطل‌ها و حبه‌ها را بىآگاهى صاحبانشان بررسى و آزمايش كند . » « 2 »\r\nسپس ضمن بحث در پيرامون پيمانه‌ها مىگويد : واى به حال كم‌فروشان كه چون از مردم پيمانه گيرند پر مىگيرند و چون براى آنان پيمانه و يا وزن كنند مىكاهند     وَيْلٌ لِلْمُطَفِّفِينَ ، الَّذِينَ إِذَا اكْتالُوا عَلَى النَّاسِ يَسْتَوْفُونَ وَ إِذا كالُوهُمْ أَوْ وَزَنُوهُمْ يُخْسِرُونَ . . .     ( سورهء 83 مطففين آيه 1 - 2 ) .\r\nبه علت رواج بازار كم‌فروشى بار ديگر ابن اخوه تأكيد مىكند كه « محتسب را بايد كه پيمانه‌ها را بازرسى كند زيرا كه فروشندگان نخود و باقلا و نيز علافان تكه چوبى را كه توى آن را كنده‌اند و به عنوان پيمانه به كار مىبرند . . . ته آن را نان و گچ سياه . . . مىچسبانند و به طورى كه آشكار و\r\n\r\n\r\n","description":"","footnote":"\r\n( 1 ) . آئين شهردارى ، ترجمهء آقاى جعفر شعار ، ص 63 و 67 به بعد .\r\n( 2 ) . همان كتاب ، ص 69 .\r\n","page_name":" 645 ","page_number":645},
  {"content":"\r\n\r\nمعلوم نيست عملى مىكنند كه به كم‌فروشى مىانجامد . . . »\r\nدر صفحات بعد مؤلف از انواع دزاعها و خصوصيات آن در نقاط مختلف كشورهاى اسلامى سخن مىگويد و ازدزاع يوسفى و دزاع هاشميه و دزاع عمريه كه در سواد و بين النهرين مورد استفاده بوده است به تفصيل سخن مىگويد . « 1 »\r\nدر لغت‌نامهء دهخدا نيز اطلاعاتى با استفاده از منابع گوناگون در پيرامون مأمورين انتظامى موجود است :\r\n\r\nنگاهبان\r\n: مأموران شهربانى به نام حافظ ، حارس ، حافظ ، ناظر ، راصد ، ديده‌بان ، ناطور ، نگهبان و پاسبان در محلهاى تعيين شده به مراقبت مىپرداختند .\r\nنگاهبان بر سر قلعه آمد و نگاه كرد - تاريخ سيستان .\r\n به گردش اندر ناگاه حلقه كن لشگر * نگاهبان بَرِ وى گمار از آتش و آب \r\nاى پاسبان بيدار و اى نگاهبان هشيار ( سندبادنامه ، ص 86 )\r\nشمشير پاسبان ملك است و نگاهبان ملت ( نوروزنامه )\r\nنگهبان زندان چو او را بديد\r\n- فردوسى\r\n نگهبان راعى بخنديد و گفت * نصيحت ز شاهان نشايد نهفت \r\n- سعدى\r\n به هر جاى بر باره شد ديدبان * نگهبان به روز و به شب پاسبان \r\n- فردوسى\r\n\r\nعسس\r\n: عسس جمع عاس است ، به معنى شبگرد و حارس . . . پاسبانان كه به شب گردند . كسى را كه به محافظت شهر گمارند ، شبگرد ، كوتوال ، نوبتى ، گزمه ، داروغه ، شبرو ، جملگى مأمور پاسبانى بودند .\r\n از خاك سركويت خالى نشوم يك شب * گر بر سر هرسنگى حالى عسسى باشد \r\n- خاقانى\r\n بر در او گر ندارى حرمتى * چون توانى رفت راه پر عسس ؟ \r\n- عطار\r\n هست او اندر كمين اى بولهوس * تا نگردى فارغ از شب ، اى عسس ! \r\n- مولوى\r\n خونيان را بود ز شحنه هراس * شبروان را غم از عسس باشد . \r\n- سعدى\r\n عسس را چو با دزد يارى بود * به گنجينه چون استوارى بود . \r\n- امير خسرو\r\n\r\n\r\n","description":"","footnote":"\r\n( 1 ) . همان ، ص 70 تا 72 .\r\n","page_name":" 646 ","page_number":646},
  {"content":"\r\n\r\n در كشورى كه دزد رفيق عسس بود * بيچاره رهروى كه به خوابش هوس بود \r\nسعدى در بوستان از قدرت و اختيارات عسس ياد كرده است :\r\n يكى را عسس بر ستون بسته بود * همه شب پريشان و دل‌خسته بود\r\nبه گوش آمدش ناگهان از كسى * كه مىنالد از تنگ‌دستى بسى\r\nشنيد اين سخن دزد محبوس و گفت : * ز بيچارگى چند نالى بخفت\r\nبرو شكر يزدان كن اى تنگدست ، * كه دستت عسس تنگ بر پس نبست \r\nسعدى در گلستان گويد : « حكما گفته‌اند چهار كس از چهار كس همى ترسند و به جان برنجند ، حرامى ( راه‌زن ) از سلطان ، دزد از پاسبان و فاسق از غماز ( خبرچين ) و روسپى ( فاحشه ) از محتسب . و آن را كه حساب پاك است ، از محاسبه چه باكست . . . »\r\nابن خلدون نيز در پيرامون وظايف محتسب مطالب جالبى ذكر مىكند . وى تحت عنوان « محتسبى و سكه » مىنويسد كه محتسبى وظيفه‌اى است دينى از نوع امر به معروف و نهى از منكر . كسى كه از طرف مصادر امور به اين كار گماشته مىشود ، بايد عده‌يى همكار براى خود برگزيند و با كمك آنان از اعمال ناصواب جلوگيرى كند ، و هركس كارى بر خلاف منافع و مصالح عمومى انجام داد ، او را مورد تأديب و تعقيب قرار دهد . ابن خلدون مهمترين وظيفه محتسب را عبارت از « منع كردن از تنگ كردن و گرفتن كوچه‌ها و معابر و جلوگيرى از باربران و كشتىبانان در حمل كردن بارهاى سنگين‌تر از ميزان مناسب و فرمان دادن به صاحبان خانه‌هاى مشرف به خرابى كه آنها را خراب كنند تا مبادا براى رهگذران خطرى روى دهد ؛ و منع معلمان مكاتب و غيره از زدن كودكان نوآموز . »\r\nمحتسب دربارهء منازعه يا تجاوز افراد به يكديگر نمىتواند حكم قطعى صادر كند ، بلكه وى در خصوص امورى كه در اين باره به وى مىرسد ، نظر مىدهد و اطلاعات خود را نزد قاضى و حاكم مىفرستد ، و مطلقا نمىتواند درباره دعاوى حكم بدهد .\r\n« آنچه بر عهدهء محتسب است ، اين است كه وى در ارزاق عمومى و امور معاش مردم و پيمانه‌ها و اوزان ، مراقبت و نظارت مىكند تا كسبه تقلب و تزوير به كار نبرند ، و هم مسامحه‌كاران را به انصاف وادار مىكند . و نظاير اين‌گونه امور بر عهدهء اوست كه نيازى به شنيدن شهادت و دليل يا اجرا كردن حكمى ندارد . در حقيقت محتسب امورى را انجام مىدهد كه از لحاظ تعميم و سهولت اغراض از دايرهء امور قضايى خارج است . از اين‌رو ، اين‌گونه امور را به وى مىسپارند تا از اين راه به منصب قضا خدمت كند ، و اين وظيفه در بسيارى از دولتهاى اسلامى . . .\r\nاز وظايف قاضى به شمار مىرفت . » « 1 »\r\nدر پايان اين مقال ، ابن خلدون از وظايف متصدى امور سكه‌ها سخن مىگويد و مىنويسد كه\r\n\r\n\r\n","description":"","footnote":"\r\n( 1 ) . مقدمهء ابن خلدون ، ج 1 ، ص 446 .\r\n","page_name":" 647 ","page_number":647},
  {"content":"\r\n\r\nمسئول اين كار موظف است كه درمهاى رايج بين مردم را مورد بازرسى قرار دهد و درمهاى سره را از ناسره مشخص نمايد و از تقلب در عيار فلزات جلوگيرى نمايد . زيرا در آن دوره ، مردم هر استان و اقليمى زر و سيم معينى را در فلزات متداوله بين خود مصرف مىكردند و آن را نمونه ( امام ) و يا عيار مىناميدند . و اگر سكه‌اى كمتر از عيار معمولى بود ، ناسره مىخواندند . وظيفهء خدايگان يا مسئول امور سكه‌ها ، نظارت در عيار سكه‌ها و دقت در نشانه و مهر و نقش و نگارهايى است كه در روى سكه‌ها به وسيلهء مهر آهنين به‌وجود مىآورند . ابن خلدون در جاى ديگر از كتاب خود بار ديگر از سكه سخن مىگويد و مىنويسد كه قبل از ظهور اسلام در بين ملل غير عرب سكه كاملا معمول بود ، ولى هنگاميكه اسلام ظهور كرد ، ازين روش ، به علت سادگى دين و باديه‌نشينى عرب غفلت كردند و دادوستد آنان با سيم و زر به طور وزن بود . و با اين‌كه دينارها و درمهاى ايرانى هم در دسترس آنان قرار داشت ، آنها را نيز در معاملات به وزن ، به كار مىبردند و به وسيله آنها مبادلهء اجناس مىكردند تا اين‌كه به سبب غفلت دولت از اين امر ، دينارها و درهمهاى ناسره رايج گشت و ميزان غل و غش آنها به مرحلهء فاحشى رسيد ، و بالاخره در سال 74 ه به دستور عبد الملك درمهايى سكه زدند و مسكوكهاى سره را از ناسره جدا كردند .\r\nسعدى نيز به مسئوليت شحنگان و طرز رفتار آنان با مردم اشاره مىكند و مىگويد :\r\n« قحبهء پير از نابكارى چه كند كه توبه نكند و شحنهء معزول از مردم‌آزارى . . . پادشاه براى دفع ستمكاران است و شحنه براى خونخواران . . . » « 1 »\r\nاوحدى مراغه‌اى در اشعار زير با جسارت و شهامت از مظالم بسيار شهرياران ، دبيران و شحنگان و ده‌خدايان و محروميتهاى فراوان كشاورزان و شبانان سخن مىگويد :\r\n مهل اى خواجه كاين زبونگيران * شهر واژون كنند و ده ويران\r\nچه كنى با قلم‌زنان دغل * تكيه بر عقد ملك‌دارى و حل\r\nقلمى راست كرده در پس گوش * چشم بر خوردهء كسان چون موش\r\nحلق درويش را بريده به كلك * مال و ملكش كشيده‌اند رسلك\r\nگر ترا تيغ حكم در مشتست * شحنه‌كش باش ، دزد خود كشتست\r\nدزد را شحنه راه رخت نمود * كشتن دزد بىگناه چه سود ؟\r\nدزد با شحنه چون شريك بود * كوچه‌ها را عسس چريك بود\r\nهمه مارند و مور ، مير كجاست ؟ * مزد گيرند ، دزدگير كجاست ؟\r\nراه زد كاروان ده را كرد * شحنهء شهر ، مال هردو ببرد\r\nگوشت دهقان به هردو ماه خورد * مرغ بريان چريك شاه خورد\r\nدست دهقان چو چرم رفته ز كار * ده‌خدا دست نرم برده كه آر ! \r\n\r\n\r\n","description":"","footnote":"\r\n( 1 ) . سعدى ، كليات ، چاپ بمبئى ، ص 73 .\r\n","page_name":" 648 ","page_number":648},
  {"content":"\r\n\r\n چه خورى نان ز دست واژهء او * نظرى كن به دست پارهء او\r\nدو سه درويش رفته در دره * پى گوساله و بز و بره\r\nشب فغانى كه گرگ ميش ببرد * روز آهى كه دزد خيش ببرد\r\nتو پر از باده كرده چشم و بروت * كه كى آرد شبان پنير و قروت \r\nمولوى مىگويد : « دزدى دانا توبه كرد و شحنه شد . آن همه طراريهاى دزدى كه مىورزيد ، اين ساعت قوت شد . در احسان ، او فضل دارد بر شحنگان ديگر كه اول دزد نبودند . زيرا آن شحنه كه دزديها كرده است ، شيوهء دزدان را مىداند ، احوال دزدان ازو پوشيده نماند . » « 1 »\r\n\r\nاعمال ارتجاعى ملك فخر الدين كرت در شهر هرات\r\n: هروى در تاريخ نامهء هرات مىنويسد : « چون شهور سنهء سبع مائه درآمد ، در اين سال ملك حكم فرمود كه عورات به روز از خانه به در نيايند ، و هرعورتى كه به روز بيرون آيد ، شمس الدين قادسى كه محتسب است ، چادر او سياه كند ؛ و او را برهنه ، به محلها و كويها برآرد تا سخريه ديگران باشد و نوحه‌گران و مخنثان را به ماتمها رفتن منع كرد و مقربان را از آنك در پيش تابوت قرآن خوانند ، نهى فرمود و خرابات را برانداخت و مقامران را سر و ريش تراشيده به بازار برآورد و شراب خوارگان را بعد از اقامت حدود شرع ، به نوعى در زنجير كشيد و به كارگل كشيدن و خشت‌زدن مأمور گرداند ، و بيشتر حجاب و نواب خود را مصادره كرد و اكثر ، سياست او به زندان و چوب‌زدن و گل كشيدن بودى . و با وجود اين همه امر به معروف و نهى از منكر ، البته هرشب آواز چنگ و نغمهء عود شنيدى و شراب صافى نوشيدى و گفتى :\r\n ساقيا بادهء صبوح بيار * دانهء دام هرفتوح بيار\r\nقبلهء ملت مسيح بده * آفت توبهء نصوح بيار » \r\n« 2 » به اين ترتيب ديديم فخر الدين كه مردى دروغگو و عوامفريب و واعظى غير متعظ بود ، ميگسارى و عياشى را بر خود حلال و براى ديگران حرام مىشمرد .\r\n\r\nچوب خوردن شحنهء هرات\r\n: همچنين در تاريخ‌نامه هرات تأليف هروى مىخوانيم كه :\r\n« در شهور سنهء اربع و ستين و ستمائه ابقا خان پس از شنيدن سخنان شكايت‌آميز ملك شمس الدين ، فرمان داد شحنهء هرات « مركتاى » را هفتاد و هفت چوب بزنند . هرقدر امرا اصرار كردند كه ملك شمس الدين از گناه شحنه درگذرد ، مؤثر نيفتاد و سرانجام ملك شمس الدين بيست و پنج چوب ببخشيد . آنگاه مركتاى را به رسم مغول فروخوابانيدند و شلوار گشاده چهل و نه چوب بزدند و گفتند پنجاه و دو چوب زديم . ملك شمس الدين گفت چهل و نه چوب بيش نخورده است . هرقدر امرا اصرار كردند كه اين سه چوب را ببخشيد مؤثر نيفتاد . بار ديگر وى را خوابانده و سه چوب ديگر او را زدند . . . » « 3 »\r\n\r\n\r\n","description":"","footnote":"\r\n( 1 ) . فيه ما فيه ، پيشين ، ص 132 .\r\n( 2 ) . تاريخ‌نامه هرات ، پيشين ، ص 441 به بعد .\r\n( 3 ) . همان ، ص 289 .\r\n","page_name":" 649 ","page_number":649},
  {"content":"\r\n\r\nحافظ به رفتار رياكارانهء شيخ و زاهد و مفتى و محتسب مىتازد و پرده از روى كار آنها برمىدارد .\r\n خدا را محتسب ما را به فرياد دف و نى بخش * كه ساز دين از اين افسانه بىقانون نخواهد شد\r\nنه قاضيم نه مدرس ، نه محتسب نه فقيه * مرا چه كار كه منع شرابخواره كنم ؟\r\nمى خور كه شيخ و واعظ و مفتى و محتسب * چون نيك بنگرى همه تزوير مىكنند\r\nمحتسب شيخ شد و فسق خود از ياد ببرد * قصهء ماست كه بر هرسر بازار بماند\r\nمبوس جز لب ساقى و جام مى حافظ * كه دست زهدفروشان خطاست بوسيدن\r\nباده با محتسب شهر ننوشى زنهار * كه خورد باده‌ات و سنگ به جام اندازد\r\nاحوال شيخ و قاضى و شرب اليهودشان * كردم سؤال صبحدم از پير مىفروش\r\nگفتا نگفتنىست سخن گرچه محرمى * دركش زبان و پرده نگهدار و مى بنوش \r\n« 1 »\r\n\r\nرفتار محتسبين در عهد شاهرخ\r\n: « شاهرخ سخت تظاهر به دين‌دارى مىكرد . به دستور او محرمات شرعى ممنوع شده بود . در پايتخت براى تعقيب بدكاران دو نفر محتسب مأمور شده بود ، با اينكه شرعا و عرفا ورود به منازل مردم اكيدا قدغن شده و محتسبين نيز مشمول اين قانون شرعى بودند ، مع هذا از فرط تعصب ، اين اصل مراعات نمىشد . محتسب حق داشت به خانهء اشراف و بزرگان شهر كه مورد سوءظن واقع شده بودند ، داخل شود و خفايا و مخازن را جستجو كند . هرگاه شراب يا آلات شرابسازى پيدا مىشد ، شخص مجرم در هرمرتبه و مقامى كه بود ، مورد مجازات محتسب واقع مىشد ، و حتى ممكن بود كه كار به ضرب و شتم بكشد . ( در سال 1440 م . / 843 ه ) مفتشين دربار شاهرخ اطلاع دادند كه در سراى جوكى و علاء الدوله مخزن شراب ديده شده است ، به محتسبين تعاليم لازم صادر گرديد ، ليكن آنان جسارت نكردند به سراى شاهزاده وارد شوند . شاهرخ به اسب‌سوار شد و به معيت محتسبين به سراى شاهزاده رفت ، مخازن و خفاياى منزل جوكى مورد بازرسى قرار گرفت و خمهاى شراب در حضور همه نابود گرديد . عبد الرزاق ص 354 . »\r\n\r\n\r\n","description":"","footnote":"\r\n( 1 ) . دكتر محمود بختيارى ، عليقلى ، راهى به مكتب حافظ ، تهران ، 1245 ، ص 124 به بعد .\r\n","page_name":" 650 ","page_number":650},
  {"content":"\r\n\r\nالغ بيگ بر خلاف پدر ، در ضيافتها و مراسم دربار سمرقند از استعمال مشروبات الكلى جلوگيرى نمىكرد ، آوازخوانان و موسيقىدانان سمرقند شهرت فوق العاده‌اى داشتند و از طرف ثروتمندان و صاحبان قدرت بلاد ديگر دعوت مىشدند . از شرح حال خواجه احرار به خوبى فهميده مىشود كه در اوايل سال 1420 ميلادى در مجلس جشنى كه يكى از ثروتمندان تاشكند برگزار كرده بود ، از موسيقىدانان و مغنيان سمرقند استفاده نموده بود .\r\nبسيار جالب توجه است كه حسام الدين شيخ الاسلام سمرقند ، فرزند عبد الملك و جانشين عبد الاول سمرقندى ، در اين مورد ابدا اظهار مخالفت نمىكرد و از شيوهء الغ بيگ جدا طرفدارى مىنمود . شيوخ دراويش ماوراء النهر در حالى كه شديدا با اعمال خلاف شرع الغ بيگ مخالفت مىكردند ، به رئيس قانونى مسلمين آن سرزمين كه دست كمى از حكمران سمرقند نداشت ، اتهاماتى وارد مىنمودند . شيخ الاسلام به مناسبت پايان ساختمان گرمابه‌اى كه ساخته بودند ، مجلس جشنى ترتيب داد و آوازخوانان و موسيقىدانان شهر را جمع كرده بود . محتسب شهر كه از ماجرا اطلاع حاصل كرده بود ، به عمل خلاف شرع وى اعتراض كرد و گفت :\r\n« اى شيخ الاسلام بىخبر از قوانين اسلام ، به استناد كداميك از اصول شرع محمدى شركت زن و مرد در يك مجلس ، و رقص دسته‌جمعى آنان جايز است . اين نوع زندگى شگفت‌انگيز شيخ الاسلامهاى سمرقند تازگى نداشت . در قرن دوازدهم ميلادى نيز زندگى باشكوه و رفاه‌آميز صدر جهانهاى بخارا ، مؤمنين آن شهر را متأثر و خشمناك ساخته بود . گويا صدر جهانهاى بخارا و شيخ الاسلامهاى سمرقند به طبقهء اريستو كرات آن زمان منسوب بودند . در مقابل رفتار شيخ الاسلامها ، شيوخ فرقهء نقشبنديه به شدت مبارزه مىكردند . آنان نه تنها به اعمال غير قانونى شيخ الاسلام معترض بودند ، بلكه از حقوق مردم ماوراء النهر نيز دفاع مىكردند . »\r\nاهل كلام كه با طبقهء اريستوكرات ( - اشراف ) بىارتباط نبودند ، با دراويش تركستان دايم در جنگ و جدال بودند . اين جريانات مختص به ماوراء النهر بود . در مغرب آسيا جريان كار بر خلاف اين بود . اهل كلام عقيده داشتند قوانين الهى بايد كاملا اجرا شود . در صورتى كه صوفيان يا به اصطلاح دراويش ، طالب آزادى بيشترى بودند و با بىقيدى زندگى مىكردند .\r\nمىدانيم كه در كشور ايران لغت صوفى به معنى آزادى و لاقيدى تفسير و توجيه مىشد . در تركستان چنان‌كه ديديم ، رفتار دراويش برعكس اين طريقه بود . آنان مدافع سرسخت دين اسلام بودند و عقيده داشتند احكام الهى بايد بدون كم و كاست و بدون تفسير و توجيه اجرا شود ، و شيخ الاسلام حق ندارد بر خلاف شرع قدمى بردارد و از وظيفه‌اى كه به عهده گرفته است غافل باشد . همان‌طور كه مذكور افتاد ، همهء اين كارها ، به نام مردم و به عنوان حفظ حقوق قاطبهء ملت اسلام انجام مىگرفت . اهل كلام تركستان ، در حالى كه خود را مقيد به مراعات احكام و كلام خداوندى مىدانستند ، با غفلت و بىقيدى به كارهاى خلاف شرع دست مىزدند .\r\nدر رشحات عين الحيات ، دربارهء سير تصوف در آسياى مركزى ( از قرن 13 به بعد ) مطالبى\r\n\r\n","description":"","footnote":"","page_name":" 651 ","page_number":651},
  {"content":"\r\n\r\nنوشته شده و حكاياتى مضبوط است كه در آنها از خصومت دراويش و صوفيان ماوراء النهر با الغ بيگ و شيخ الاسلام او سخن رفته است . اين خصومت چنان در قلوب طرفين ريشه دوانيده بود كه حتى خدمات شيخ محمد پارسا قطب دراويش بخارا كه در برانداختن خليل سلطان و روى كار آمدن الغ بيگ مستقيما دخالت كرده بود ، مورد نظر و توجه الغ بيگ و شيخ الاسلام واقع نشد . گويا در زمان تيمور ، شمس الدين بن محمد الجزايرى براى تحقيق در پاره‌اى احاديث ضاله كه ساخته و پرداختهء مغرضان بود ، به سمرقند آمده بود . در زمان الغ بيگ نيز اين مسأله مورد توجه واقع شد و به دستور وى محمد پارسا را به اتهام جعل احاديث گمراه‌كننده به محاكمه كشيدند . پارسا براى شركت در محاكمه از بخارا به سمرقند آورده شد ، محكمه با حضور شيخ الاسلام حسام الدين و ساير فقهاى بنام سمرقند تشكيل يافت . محمد پارسا ضمن دفاع از خود ، به احاديثى اشاره كرد كه از نظر شيخ الاسلام مقلوب و تحريف شده شناخته شد . پارسا براى رسواگران شيخ الاسلام و فقهاى حاضر در آن مجلس ، به كتابى اشاره كرد كه در كتابخانهء شخصى شيخ الاسلام موجود بود . شخصيتى را براى آوردن كتاب مورد بحث به منزل شيخ فرستاد و آن شخص دست‌خالى بازگشت . حسام الدين از وجود چنين كتابى در ميان كتب خود اظهار بىاطلاعى كرد . محمد پارسا بار ديگر شمارهء كتاب و رديف و شكل آن را به مأمور داد ، و بدين ترتيب شيخ الاسلام را رسوا ساخت .\r\nيكى از شيوخ مشهور ماوراء النهر موسوم به نظام الدين خاموش ، به مناسبت زشتكارى فرزندش از طرف دربار و شيخ الاسلام مورد تعقيب قرار گرفت . فرزند شيخ خاموش متهم بود كه با بعضى از زنان حرمسرا روابط نامشروع برقرار كرده و پس از كشف ماجرا متوارى گرديده است .\r\nشيخ مزبور را به مناسبت عدم توجه نسبت به طرز رفتار فرزند ، به حضور الغ بيگ آوردند .\r\nدر بين راه ، شيخ محترم را سر برهنه سوار الاغ كردند و در ملأ عام او را به طرف دربار حركت دادند . در آن موقع الغ بيگ در باغ ميدان بود ، شيخ را با حقارت تمام به حضور پذيرفت ، و به محض ورود ، او را شديدا مورد مؤاخذه و سرزنش قرار داد . شيخ خاموش در مقابل تحقير و سرزنش پادشاه ، فقط پاسخ داد : در جواب سخنان تو فقط من يك پاسخ دارم ، آن هم اين است كه من مرد مسلمانى هستم و دروغ حرف نمىزنم ، اگر مسلمان بودن مرا قبول دارى ، فبها و نعم . و اگر باور ندارى ، هرچه دلت مىخواهد بكن . . .\r\nكلمات محكم و سخنان از دل برآمدهء شيخ ، در دل حكمران سمرقند تأثير عجيبى بخشيد ؛ و در حال ، دستور آزادى او را صادر كرد . الغ بيگ روى همين تحقير و سرزنشهاى بىمورد با عدم موفقيتهاى زياد مواجه شد . حتى پس از مدت زمانى ، به دست فرزند خودش به قتل رسيد . . . « 1 »\r\n\r\nگفتگوى محتسب شهر با الغ بيگ\r\n: در زمان تيمور لنگ در داخل دربار شاهى و قصور و\r\n\r\n\r\n","description":"","footnote":"\r\n( 1 ) . الغ بيگ و زمان او ، پيشين ، ص 178 .\r\n","page_name":" 652 ","page_number":652},
  {"content":"\r\n\r\nكاخهاى دربارى ، كارهاى خلاف شرع زياد صورت مىگرفت . ولى متشرعين و محتسبين از بيم استبداد تيمورى دم فرومىبستند و سخنى نمىگفتند ، شاهرخ ، چنان‌كه ديديم متظاهر به ديندارى بود ، ولى الغ بيگ كه مردى دانشمند رياضيدان بود ، چنان‌كه از قراين و امارات برمىآيد ، زياد به مسائل مذهبى دلبستگى نداشت و به طبقهء روحانيون از بن دندان معتقد نبود .\r\nو با اينحال براى اين‌كه روحانيان عليه او توطئه نكنند ، با آنان مدارا مىكرد . در عهد الغ بيگ از بركت آزادى نسبى كه وجود داشت ، متشرعين بيش از پيش زبان به انتقاد مىگشودند ، چنان‌كه در مراسم جشن ختنه كردن عبد العزيز فرزند خردسال الغ بيگ . . . اوباش و عشرت‌طلبان شهر كه در پى اين‌گونه فرصتها بودند ، در ميدان « قانىگيل » گرد آمدند و در روز روشن به ميخوارگى و پايكوبى پرداختند . وضع داخل دربار دست‌كم از وضع ميدان مزبور نداشت ، در اين اثنا محتسب سمرقند سيد عاشق ، در حالى كه از شدت تأثر از تعصب برافروخته شده بود ، بدون ترس و باك ، الغ بيگ را مخاطب قرار داد و فرياد زد : « تو دين محمدى را محو كردى و با اين عمل ننگين به كفار كمك نمودى . » الغ بيگ به سختى بر خشم و غضب خود مسلط شد و جواب داد : « تو خلف صدق سادات و صاحبان دين بودى كه من تو را به اين سمت مهم برگزيدم ، تو اغلب آرزو دارى كه تحت شكنجه و عذاب در راه دين شهيد شوى و به پاكان ملحق گردى ، ولى خاطرجمع باش من اين آرزوى ترا عملى نخواهم ساخت . . . » بعد از چند روز در سمرقند حمامى كه خواجه عصام الدين بنيان نهاده بود ، شروع به كار كرد . « 1 » به قول نويسندهء حبيب السير در شبى كه آن حمام را گردان مىساختند ، زنان معينه سر حمام رفته در ميان مردان نشسته و آغاز تغنى كردند ، و سيد عاشق بر اين صورت مطلع شده نزد خواجه عصام الدين رفت و گفت اى شيخ الاسلام به كدام مذهب جايز است كه زنان در يك مجلس نشسته سرود گويند . خواجه عصام الدين از شنيدن اين سخن برآشفته ، روز ديگر نزد ميرزا الغ بيگ رفت و به زبان دادخواهى آنچه سيد عاشق گفته بود ، معروض داشت . و چون ميرزا الغ بيگ به واسطهء استماع سخنان « قانىگيل » از سيد آزرده‌دل بود ، فرمود كه فردا قضات و علما جمع شوند تا پرسش اين قضيه نماييم و سيد عاشق را مجرم ساخته تأديب فرماييم . . . « 2 » در آن موقع يكى از روحانيون عاليقدرى كه اجازه داشت بدون واسطه عرايض خود را به حضور شاه معروض دارد ، يعنى مولانا ابو فتاح ، به حكم تصادف به دربار آمد و از ماهيت واقعه پرسيد . چون شاه جريان را اعلام كرد ، ابو فتاح گفت : « سيد نيك نكرد كه نسبت به شما و شيخ الاسلام اين نوع سخنان بر زبان آورد . در همين اثنا ، سربازى به شاه مراجعه كرد و به عرض رسانيد كه من ميل دارم با زن برادرم كه مدتى است بيوه شده است ، ازدواج كنم .\r\nليكن زن به اين امر راضى نيست و به يك مرد بزاز توجه دارد . الغ بيگ براى انجام مطلوب شاكى ، به يساول خود تعاليمى صادر كرد . ابو فتاح كه از اول تا آخر ناظر جريان بود ، به الغ بيگ گوشزد\r\n\r\n\r\n","description":"","footnote":"\r\n( 1 ) . الغ بيگ و دوران او ، ص 208 به بعد .\r\n( 2 ) . حبيب السير ، پيشين ، ج 4 ، ص 35 .\r\n","page_name":" 653 ","page_number":653},
  {"content":"\r\n\r\nكرد كه از نظر شرعى در اين‌گونه موارد تراضى طرفين شرط اساسى است . ضمنا ابو فتاح عقيدهء محتسب را كه گفته بود ، در زمان حكمرانى الغ بيگ احكام دين خلل‌دار شده است ، تأييد كرد .\r\nسخنان ابو فتاح به قدرى در الغ بيگ مؤثر افتاد كه در حال دستور داد به محاكمهء محتسب خاتمه داده شود . اين‌گونه حكايات و روايات در كتب تاريخى آن زمان بسيار است ، ولى همه آنها نميتواند مورد قبول ما واقع شود ، آنچه مورد تأييد مورخين مىباشد اينست كه روابط و مناسبات روحانيون و الغ بيگ چندان رضايت‌بخش نبوده است ، بعقيده روحانيان پس از وفات خلفاى راشدين ، الغ بيگ نيز مانند ساير حكمرانان و زمامداران ممالك اسلامى پادشاه دادگرى نبود در زمان حكمرانى وى ، اشخاص باشخصيت و شريف از ترس لكه‌دار شدن شرافت و حيثيت اجتماعى خود ، حاضر نبودند شغل قضاوت را بپذيرند . . . » « 1 » به طور كلى ميتوان گفت پس از حمله مغول ، از رعايت احكام و مقررات دين مبين اسلام تا حدى كاسته شد و زنان چنان كه بايد ، رعايت مقررات اسلامى را نمىكردند ؛ ولى پس از استقرار حكومت صفويه ، بار ديگر رعايت مبانى مذهبى و احترام به احكام دينى مورد توجه قرار گرفت .\r\nدر كتاب تذكرة الملوك در پيرامون محتسب و ديگر مأمورين انتظامى در عهد صفويه به اختصار مطالبى ذكر شده است : فصول هفتاد و ششم و هفتاد و نهم ، مربوط به كلانتر و نقيب اصفهان است و وظايف مقام اخير را به طور مفصل در بر دارد . كلانتر ، كدخدايان را تعيين مىكند ، و در توزيع مبلغ ماليات و سرشكن كردن عوارض بين اصناف نظارت دارد و برآورد ماليات اصناف را زير نظر مىگيرد و رعيت ( كشاورزان يا طبقات فرودست‌تر اجتماع ) و غيره را حمايت مىكند .\r\n. . . مواجب كلانتر ذكر نشده است ، از آنجا كه مشار اليه بيشتر حافظ منافع اجتماعى و مردم بود تا دستگاه حكومت ، طبيعى مىنمايد كه مواجب و مستمرى او از وجوهى كه از اصناف و كسبه اصفهان تحصيل مىشد تأمين گردد .\r\n\r\nنقيب\r\n: معاون يا نايب كلانتر به شمار مىآيد . احتمال قوى مىرود كه كلانتر و نقيب از ميان سرشناسان محل انتخاب مىگرديدند . ولى قرينه‌اى از نحوهء انتخاب آنان در دست نداريم . « 2 »\r\n« داروغه كه در زبان مغولى به معنى رئيس است ، يك اصطلاح عمومى ادارى است . از مفاد احسن التواريخ ( ص 489 ) چنين مستفاد مىگردد كه داروغه به طور كلى به حكام اطلاق مىشود ، اما بعدها لقب حاكم پايتخت گرديد . از جانبى نيز در ادارات بزرگ دولتى منشيان طراز اول كه بر ديگر منشيان سمت سرپرستى و نظارت داشتند ، داروغه خوانده مىشدند و داروغهء دفترخانه نيز ، اين لقب را داشت . از مبلغ مواجب داروغهء دفترخانه چنين برمىآيد كه سمت و شغل وى داراى اهميت بوده است . . . داروغه دفترخانه زيردست مستوفى الممالك قرار\r\n\r\n\r\n","description":"","footnote":"\r\n( 1 ) . الغ بيگ و زمان او ، پيشين ، ص 209 .\r\n( 2 ) . تذكرة الملوك ، ترجمهء مسعود رجب‌نيا ، پيشين ، ص 151 .\r\n","page_name":" 654 ","page_number":654},
  {"content":"\r\n\r\nداشت . . . » « 1 »\r\n« . . . داروغه داراى مستمرى هنگفتى از سيصد تا پانصد تومان و موقعيت وى بلاشك مقتضى داشتن عوايد بسيار بيشترى بود . در اواخر زمان صفويه ، اين سمت اختصاص به اعضاى خاندان سلطنتى گرجستان داشت . معاونين داروغه در تذكرة الملوك « احداس » خوانده مىشوند . و اين عنوان توسط كشيشى كاتوليك . . . عسس‌باشى و دزدگير و شبگرد و سلطان الليل ذكر و تأييد مىشود . شاردن و چند تن ديگر چنين كسى را حاكم شب ، سوار نگهبان ، رئيس شبگردان مىخوانند كه شب در شهر مىگردد و هميشه مراقب مسائل مهم است . . . و متخلفان را دستگير مىسازد . . . كاتبين ايرانى احداث را با حرف سين نوشته‌اند ولى صحيح آن « احداث » است . . . » در ذيل قواميس العرب اثردوزى ، چنين آمده است : « رئيس تأمينات شهربانى ، كسى كه قطع و اسكات دعاوى را به عهده دارد . سلطان الليل ، نگهبانان مخصوص براى حفاظت بازار و غيره تعيين مىكرده و محتملا داراى شبكه وسيعى از كارآگاهان و جاسوسان بوده است . » ( نگاه كنيد به شاردن ، ج 6 ، ص 78 )\r\n« . . . نام صاحب نسق كه مأمورى است رسمى ، در تذكرة الملوك چند جا در مورد تنظيم فهرست قيمتهاى جارى . . . و مسكوكات قلب آمده است . ولى هيچ‌گونه توضيح بيشترى در باب وظايف وى موجود نيست و به نظر مىرسد كه وى فقط صاحب‌منصبى مأمور اجراى صرف بوده است . در زمان قاجاريه نسقچىباشى رياست ميرغضبان يا دژخيمان را داشته است . . . » « 2 » به طورى كه از كتاب را فائل دومانس برمىآيد در دوره صفويه نيز مردم نسبت به مأموران انتظامى و متظاهرين به اسلام و منافقين خوشبين نبودند .\r\n\r\nداروغهء طماع\r\n: « در زمان شاه عباس دوم مقرر گرديد كه در ميان كشاورزان اصفهان ، كسانى كه داوطلب سربازى هستند و ميل به كارهايى جنگى دارند ، به وسيلهء داروغه انتخاب شوند . ولى داروغه از اين فرمان سوءاستفاده كرد و از همه به خصوص از فرزندان متمولين ، خواست كه خود را آمادهء سربازى كنند . هركس پولى داشت ، رشوه داد و از خدمت سربازى معاف شد . محمد بيك ( اعتماد الدوله ) كه به وسيلهء جاسوسان خود از ماجرا آگاه شده بود ، به مردم اعلام كرد كه سرباز داوطلب مىخواهم ، و هيچ‌كس مجبور به انجام خدمت سربازى نيست . در نتيجه سيل شاكيان به سوى اصفهان روان شد . شاه سخت غضبناك گرديد و فرمان داد كه داروغهء رشوه‌گير را به ميدان بزرگ ببرند و چندين جمعهء متوالى پايش را به چوب بندند و بعد پاهاى او را ببرند . » « 3 »\r\n\r\nوضع شهردارى و نرخ اجناس در عهد زنديه\r\n: از وضع شهربانى و شهردارى در دوره زنديه و قاجاريه نيز اطلاعات پراكنده‌اى در دست است به نظر مىآيد كه خان زند نظافت شهر را وظيفهء خود مردم مىدانست و متوجه ساختن مردم را به اين امر ، وظيفه دولت . زيرا او در حدود\r\n\r\n\r\n","description":"","footnote":"\r\n( 1 ) . همان ، ص 126 .\r\n( 2 ) . تذكرة الملوك ، همان ، ص 153 .\r\n( 3 ) . سفرنامة تاورنيه ، پيشين ، ص 828 .\r\n","page_name":" 655 ","page_number":655},
  {"content":"\r\n\r\nسيصد نفر را به اسم « ريكا » در استخدام داشت كه تمام روز را در كوچه‌ها و بازارها راه مىرفتند و مردم را يادآور مىشدند كه بازارها و كوچه‌ها را جارو بكشند و آب بپاشند و كوى و برزن را كه گذرگاه خاص و عام و محل تردد و استفادهء عموم است پاك و پاكيزه نگهدارند . ظاهرا اين جماعت كلاه و چوبدستى خاصى داشتند . . . در اصفهان . . . دستور داد كه نرخ جميع مواد خوراكى را معين و مشخص نمايند و براى هرصنفى لباس خاصى قرار داد و محتسب را متوجه و موظف به اجراى اين قواعد كرد . . . ميزان ماليات شهر و حومهء اصفهان را كه به صورت « مال المقاطعه » از طرف حاكم پرداخته مىشد ، به ميزان چهل هزار خروار غله سى هزار خروار غله و ده هزار خروار شلتوك ثبت كرد ، و با عمال و حكام شرط شد : كه اگر شما يك دينار بر قيمت اجناس بيفزاييد ، ما دو دينار علاوه بر مال المقاطعه از شما خواهيم خواست ، با مؤاخذه و سياست . . . ( حداقل سياست چوب و فلك بود و حد وسط بريدن گوش و بينى و كندن چشم و حداكثر كشتن ) .\r\nاين اسم است صورت نرخ ارزاق عمومى و ما يحتاج عامه در زمان كريمخان ، برطبق نوشتهء مؤلف رستم التواريخ : مقياس وزن درين نرخها من شاه است ، يعنى دو من تبريز . و مقياس پول دينار ، يعنى 1000 / 1 تومان . . . اينك صورت نرخ اجناس :\r\nيك من به وزن شاه\r\nگندم / يك من به وزن شاه / 50 / دينار\r\nجو / يك من به وزن شاه / 25 / دينار\r\nعدس / يك من به وزن شاه / 60 / دينار\r\nارزن / يك من به وزن شاه / 15 / دينار\r\nذرت نانى / يك من به وزن شاه / 20 / دينار\r\nگوشت گوسفند / يك من به وزن شاه / 160 / دينار\r\nهيزم / يك من به وزن شاه / 20 / دينار\r\nماش / يك من به وزن شاه / 150 / دينار\r\nنخود / يك من به وزن شاه / 60 / دينار\r\nلوبيا / يك من به وزن شاه / 80 / دينار\r\nبرنج / يك من به وزن شاه / 160 / دينار\r\nروغن خواركى / يك من به وزن شاه / 800 / دينار\r\nذغال / يك من به وزن شاه / 60 / دينار\r\nانگور خوب / يك من به وزن شاه / 60 / دينار\r\nخربزه خوب / يك من به وزن شاه / 50 / دينار\r\nهندوانه خوب / يك من به وزن شاه / 40 / دينار\r\n\r\n","description":"","footnote":"","page_name":" 656 ","page_number":656},
  {"content":"\r\n\r\nيك من به وزن شاه\r\nكاهو / يك من به وزن شاه / 15 / دينار\r\nشلغم / يك من به وزن شاه / 25 / دينار\r\nپنير / يك من به وزن شاه / 200 / دينار\r\nماست / يك من به وزن شاه / 40 / دينار\r\nعسل / يك من به وزن شاه / 500 / دينار\r\nتنباكوى اصفهان / يك من به وزن شاه / 800 / دينار\r\nروغن چراغ / يك من به وزن شاه / 200 / دينار\r\nشكر لاهورى / يك من به وزن شاه / 800 / دينار\r\nطلاى ناب / 400 مثقال / 100 / تومان\r\nاسب خوب دونده / 10 / تومان\r\nاستر خوب / 10 / تومان\r\nگاو آب‌كش / 1 / تومان\r\nگاو شيرده اعلى / 1 / تومان\r\n« طلاب علوم دينى در زمان صفويه مخصوصا از عهد شاه سليمان و شاه سلطان حسين ، از مزاياى فراوانى برخوردار بودند . نادر چنان‌كه گفتيم قلم نسخ بر روى تمام اين عوايد و مزايا كشيد . و روحانيان و طلاب را بار دوش جامعه خواند . در زمان كريم خان سعى كردند براى طلاب بار ديگر حقوقى مشخص كنند . ولى خان زند گفت ما نرخ اجناس را معين كرديم . هر طالب علمى كه مبلغ يك تومان نقد داشته باشد ، در يك سال تمام ده نفر عيال را نفقه و كسوه مىدهد و مىتواند به قناعت مشغول تحصيل شود . بنابراين تعيين وظيفه براى طالب علم ديگر معنايى ندارد . كريمخان غير از ابنيه و عمارات جالبى كه از خود به يادگار گذاشت ، دستور داد همهء كوچه‌ها و بازارها را با سنگهاى بزرگ فرش كنند و جويهايى براى عبور آب باران و برف در ميان كوچه‌ها و بازارها ساختند ، و در هرصد قدم چاهى كندند تا آبهاى زيادى به داخل آن سرازير شود ، و روى چاه را با قطعه سنگى پوشانيدند . » « 1 »\r\nمؤلف رستم التواريخ در تأييد اين موضوع مىنويسد : « به دستور كريمخان زند همهء كوچه‌ها و بازارهاى شهر شيراز را با سنگهاى بزرگ ، به موزونى سنگ بست كردند و در هرچهل گز راه ، بك چاه سرپوشيده به جهت آب باران قرار دادند و جدولهاى موزون به جهت گذاشتن آب برف و باران در ميان كوچه‌ها و بازارها ساختند و در سر هرچاهى قطعه سنگ مشبكى نهادند .\r\n\r\n\r\n","description":"","footnote":"\r\n( 1 ) . كريمخان زند ، پيشين ، ص 185 به بعد ( به اختصار ) .\r\n","page_name":" 657 ","page_number":657},
  {"content":"\r\n\r\nمشهد شهير به مسجد نو كه از بناهاى اتابكان مىباشد و از وسعت و دلگشايى در هفت كشور مانندش نيست انهدام و خرابى يافته بود ، در كمال خوبى و مرغوبى و موزونى آن را ساخته و پرداختند . » « 1 »\r\nعليمردان خان در دوران قدرت خود « مقرر فرمود كه كوچه‌ها و بازارها را پاك و پاكيزه و هموار بدارند و اخراجات دار الشفا را از سركار ديوان اعلى بدهند . و مقرر فرمود كه فقراى با استحقاق يعنى پيران فرتوت از كار افتادهء بىمداخل بىذخيره و اطفال يتيم بىكس و اشخاص ناقص الاعضاى بىمداخل را موافق حساب به اغنيا و متمولين بسپارند و التزام نامچه از ايشان بگيرند كه متكفل احوال ايشان باشند و هريك از اغنيا كه از اين مطلب روگردان باشند ، وصلهء ناهمرنگ مانند يهود به پيش جامه خود بدوزند . » « 2 »\r\nمحتسب و مأمورين انتظامى از ديرباز مورد بىمهرى مردم بودند و ظاهرا رفتار ظالمانهء آنها با خلق در اين داورى تأثير فراوان داشته است مظالم مأمورين انتظامى در عهد قاجاريه نيز دوام يافت .\r\n باده با محتسب شهر ننوشى زنهار * خورد باده‌ات و سنگ به جام اندازد \r\nحافظ\r\n\r\nداروغگان و بازاريها\r\n: سرهنگ درويل كه در زمان فتحعلى شاه به ايران آمده ، دربارهء رفتار داروغگان و بازاريها چنين مىنويسد : « تأمين امنيت و ادارهء امور حقوقى بازارها با داروغگان است . . . آنها بدون اين‌كه مسئوليتى احساس كنند ، از قدرت خود سوء استفاده كرده و از اين راه پول هنگفتى به جيب مىزنند . . . من خود در شهر اروميه ديدم كه شخصى براى به دست آوردن منصب داروغگى ، مبلغ ده هزار تومان پيشكش كرد . . . بازرگانان مجبورند به هرقيمتى شده علاوه بر داروغه ، دل وردست‌هاى او را نيز به دست آورند و گرنه با دسيسه‌هاى آنان روبرو خواهند شد .\r\nزيرا اين فرومايگان مىتوانند به عناوينى از قبيل تهمت كم‌فروشى يا باز كردن و بستن دكانها ، زودتر يا ديرتر از موعد مقرر ، بازرگانان و ارباب حرف را به مجازاتهاى سخت بدنى و جريمه‌هاى سنگين محكوم كنند .\r\nبازارها نيز بمانند كاروانسراها به افراد دولتمندى كه آنها را ساخته يا خريده‌اند ، تعلق دارد .\r\nاينان از اين راه درآمد قابل‌توجهى به دست مىآورند . در هرشهرى قسمتى از بازار به بيگلربيگىها تعلق دارد ، و چون كسى به اعمال آنها رسيدگى نمىكند ، مىتوانند درآمد هنگفتى براى خود تأمين كنند . چه بسا كه از جريان معاملات جلوگيرى كرده و يا ساعات بستن و باز كردن دكانها را به ميل خود تغيير مىدهند . از اين راه معمولا خسارات جبران‌ناپذيرى به بازرگانان و پيشه‌وران وارد مىآيد . بيگلربيگىها براى اخاذى از دكانداران خبرهاى راست يا دروغى اشاعه\r\n\r\n\r\n","description":"","footnote":"\r\n( 1 ) . رستم التواريخ ، پيشين ، ص 335 .\r\n( 2 ) . رستم التواريخ ، پيشين ، ص 255 .\r\n","page_name":" 658 ","page_number":658},
  {"content":"\r\n\r\nمىدهند . و امر به بستن بازارها مىكنند . گاهى صرفا نارضايتى خود را ملاك اقدام در اين باره قرار مىدهند ، آنها به خوبى مىدانند كه بازاريهاى بىپناه كليد در دست ، با هدايا و پيشكشهاى قابلى براى رفع سوء تفاهم به آستان‌بوسى خواهند آمد . كسى حق ندارد شب در دكان بخوابد ، زيرا به محض بسته شدن دكانها ، بازار زير مراقبت داروغگان قرار مىگيرد . آنها در نقاط مختلف بازار ، مردان مسلحى به نام ميرو عسس مىگمارند ، ساعت نه شب به بعد ، قرق شروع و هررهگذرى بازداشت مىشود ، رهگذران ناشناس چوب و فلك مىشوند . آنها كه در مظان تهمت دزدى يا سوء قصد باشند ، دماغ يا گوش‌شان بريده مىشود . اما كسانى كه مرتكب دزدى شوند ، به مرگ محكوم شده ، در برابر دار الحكومه سر از تنشان جدا مىشود تا عبرت بينندگان گردند . هر صنفى دو رئيس دارد . داروغگان براى جمع‌آورى خراج به حساب بيگلربيگى يا شاه با رؤساى اصناف سروكار دارند . . . رؤساى اصناف مسئول نگهدارى حساب پرداختى افراد صنف و نيز رسيدگى به شكايات و تنظيم دادخواست براى تسليم به حكومت و يا وليعهد و شاه هستند . تعيين نرخ و تفتيش اوزان با داروغه‌هاست . . . » « 1 »\r\n\r\nشغل كلانترى و ضرابىگرى\r\n: راجع به تصدى شغل كلانترى و ضرابىگرى در كاشان ، اختلافى بروز كرده بود ، و بعدا با دستخط صريح محمد شاه مشكل حل شده است : تصدقت گردم ، عاليجاه ميرزا باقر خان پدر بر پدر كلانتر كاشان بوده‌اند ، اين مواجب را در ايام مرحوم آقا محمد خان و اوايل دولت خاقان مغفور ، پدران ميرزا باقر خان حسب الفرمان مىگرفته‌اند بعد سلسلهء ضرابى كه منسوبان ملك الشعراء باشد ، اين مواجب را صادر كرده مىگرفتند .\r\nدر سه چهار سال قبل ، ميرزا باقر خان فهرستى كه مبنى بر حقيقت اين كار بود ، معروض داشته حسب الامر اقدس اعلى مواجب به ميرزا باقر خان مرحمت شد . بعد ميرزا محمد ضرابى كه اين مواجب را مىبرد ، فرمانى مجدد صادر كرد . باز ميرزا باقر خان حكمى گرفت . حالا طرفين احكام متعدد در دست دارند و هردو موافق احكامى كه در دست دارند ، مطالبهء مواجب را از فدوى مىكنند . حقيقت را لازم دانستم به عرض بندگان ولى النعمى رسانيده ، تا حكم صريحى در اين باب بفرمايند كه مايهء آسودگى فدوى شده ، يكى ازين دو نفر را جواب بگويم . زياده جسارت نمىورزد و السلام .\r\n\r\nحاشيه به خط حاج ميرزا آقاسى\r\n: هو اللّه ، عاليجاها ، فرزندا ، خود نوشته كه پدر بر پدر كلانتر بود ، بىجهت چرا ازو بگيريد و به اين بدهيد به حضور اقدس همايون روحنا فداه عرضه دار كه فى الحقيقه حق با عاليجاه ميرزا باقر است ، تا چه حكم صادر شود . طايفهء ضرابى همان ضرابىگرى به آنها كفايت مىكند ، كلانترى با اين عارف كامل باشد ، روح شاه عباس ماضى شاد باد . و السلام .\r\n\r\n\r\n","description":"","footnote":"\r\n( 1 ) . سفرنامهء دروويل ، پيشين ، ص 78 به بعد .\r\n","page_name":" 659 ","page_number":659},
  {"content":"\r\n\r\n\r\nدستخط محمد شاه\r\n: هو . از قرارى كه جناب حاجى نوشته ، حق با عاليجاه ميرزا باقر است .\r\nاين منصب و اين مواجب را ميرزا باقر داشته باشد . جمادى الثانى ، سنهء 1262 . « 1 »\r\n\r\nسازمان جديد شهربانى\r\n: ناصر الدينشاه در سال 1295 قمرى پس از مشاهدهء نظم و انضباطى كه در شهرهاى اروپا برقرار بود ، بر آن شد كه در ايران نيز سازمان شهربانى پديد آورد . در مراجعت يك نفر مستشار ايتاليايى بنام « كنت دومنت فورت » را استخدام كرده با خود به ايران آورد . اين مرد پس از ورود به تهران ، به تنظيم مقرراتى چند همت گماشت و عده‌اى را پس از آموختن راه و رسم پليسى ، با لباسهاى مخصوص به كار شهربانى گماشت ، تا دزدان و خطاكاران را مورد تعقيب قرار دهند . مؤلف المآثر و الآثار مىنويسد : « . . . اينك شحنگى شهر و پاس بيوتات و اسواق دار الخلافه با اين گروه انبوه مىباشد . در سد طريق سرقت و حفظ نظام عام ، اين اداره را مدخليتى تمام است . . . در اين تاريخ مدير مشار اليه ( كنت دومنت فورت ) خود داراى لقب نظام الملكى و امتياز امير تومانىست و اجزاء و اعضايش صاحبان مراتب و مواجب ديوانى . » « 2 »\r\nكارشناس ايتاليايى پس از مطالعه در سازمان اجتماعى ايران ، ايجاد سازمان امنيه را مقتضى نديد ، و در مقدمهء نظامنامهء تشكيلات پليس ايران ، چنين نوشت : « در كشور پهناورى چون ايران كه فعلا فاقد آمار و احصائيهء خانوادگى است ، تشكيل ژاندارمرى مقدور نيست . در مملكتى كه قريب سه مليون عشاير مسلح دارد ، براى نيروى انتظامى مقدور نيست در مقابل آنها مقاومت كند . پس اكنون عشاير و افراد مزدور كه از طرف حكام و والىها به عنوان « قره‌سواران » استخدام و در جاده‌ها و معابر عمومى گمارده مىشوند ، كما فى السابق بايد در خدمت باشند ، تا اين‌كه اوضاع ايران روزبه‌روز تغيير يابد و اسلحه عشاير محدود گردد . آن وقت تشكيل ژاندارمرى مقدور خواهد بود . ولى تشكيل ساير واحدهاى تأمينيه ، يعنى پليس ، فعلا براى پايتخت لازم است و متدرجا در شهرهاى ديگر امكان خواهد داشت . » « 3 »\r\nقره‌سوران چريكهاى موظف عشايرى ، نشان شير و خورشيد را بر كلاه تخم‌مرغى شكل خود نصب ، و سلاح و قطار فشنگى با خود حمل مىكردند و تنها پس از استقرار مشروطيت ، قانون امنيهء دولتى به تصويب رسيد .\r\nبه اين ترتيب دسته‌اى به نام پليس ، تشكيل شد كه با سردارى و كلاه‌پوستى و با نشان شير و خورشيد در كوچه‌ها و خيابانها گردش كرده و مراقب حفظ نظم بودند .\r\nدر سال 1297 ه يعنى دو سال پس از تصدى كنت دومنت فورت ، پليس تهران تشكيلاتى به شرح زير داشته است :\r\nرئيس ادارهء جليلهء پليس : كنت دومونت فورت .\r\n\r\n\r\n","description":"","footnote":"\r\n( 1 ) . مجلهء راهنماى كتاب ، شمارهء دى و اسفند 1352 ، ص 766 .\r\n( 2 ) . اعتماد السلطنه ، المآثر و الآثار ، تهران ، 1307 ه ، ص 120 .\r\n( 3 ) . د . امينى ، تاريخ دو هزار و پانصد سالهء پليس ايران ، تهران ، ص 25 .\r\n","page_name":" 660 ","page_number":660},
  {"content":"\r\n\r\nنايب كل اداره پليس : عباسقلى خان .\r\nمستشار و صاحب‌منصب اول ادارهء پليس : عبد الحسين خان .\r\nمستشار ادارهء پليس و رئيس مجلس تحقيقات و دعاوى : زين العابدين خان .\r\nمستشار ادارهء جليله و رئيس محلهء سنگلج : ميرزا سعيد .\r\nرئيس محلهء دروازه دولت : ميرزا محمد حسين .\r\nرئيس محلهء چاله‌ميدان و عودلاجان : ميرزا محمد حسين خان .\r\nرئيس محلهء بازار : ميرزا سيد احمد .\r\nداروغهء دار الخلافه : نايب حسن .\r\nنايب كل ادارهء احتساب و مهندس شهردار الخلافه ، ميرزا على اشرف خان سرهنگ .\r\nباقى اجزاء پليس از صاحب‌منصب و تا بين 394 نفر .\r\nناگفته نگذاريم كه در آن ايام ، چون عبور و مرور شبانه از ساعت معينى ممنوع بود ، ادارهء نظميه كلمه مخصوص را به نام اسم شب معمول كرد و آن را روى ورقه‌اى مىنوشتند و به عنوان جواز عبور به اشخاص مورد نظر مىدادند . بعدها « بليط شب » كه عبارت از مقواى سفيدرنگى بود ، به عنوان جواز عبور ، مورد استفاده قرار گرفت و بيشتر اتباع بيگانه از آن استفاده مىكردند . « 1 »\r\nدر نمايشنامه‌ها و آثار فكاهى عهد قاجاريه ، به فساد مأمورين شهربانى و غرض‌ورزى آنها اشاره شده است . از جمله در نمايشنامه بقال‌بازى در حضور ، يكى از بازيگران نمايش به نام بابا خان آقا مىگويد : اين يكى ديگر مزه دارد : هرچه سردمدار و پفيوز و اوباش بىباشى كه از طفوليت دزد و حيز بودند كلجهء ( - نيم‌تنهء نظامى ) نظام و قداره و كلاه داد و اسمش را گذاشت فوج نظميه . آخر اى بىمروت بىانصاف ، تا كى از براى استعمال همين لفظ نظميه كه تقليد خالى است ، اين قدرها به دولت و جان و مال مردمان بيچاره بايد ضرر زد و يك فوج دزد را نظميه نام نهاده بر رعيت مسلط كرد ؟\r\nكريمخان - الحمدللّه كه از بركت اين فوج ، بعد از اين جنده‌ها با قداره و كلاه نشاندار به خانهء فاسقها تشريف خواهند آورد و چند برابر تشخص پيدا خواهند كرد از دولت سر مولانا . « 2 »\r\nفردريچارد در سفرنامهء خود وضع ظاهرى يك نگهبان را چنين توصيف مىكند : ساعت يازده و چهل و پنج دقيقه نگهبان به ساعت خود نگاه مىكند و شروع به خميازه كشيدن مىكند در حالى كه دهان خود را تا سرحد امكان مىگشايد و صدايى از حلقوم خود خارج مىنمايد . وى اين كار را تا ساعت 12 همچنان ادامه مىدهد . « 3 »\r\nدر وضع مأموران انتظامى تا استقرار مشروطيت تغيير اساسى داده نشد . وكلاى دورهء دوم\r\n\r\n\r\n","description":"","footnote":"\r\n( 1 ) . مجلهء بررسيهاى تاريخى ، سال هفتم ، ش 1 ، مقالهء احسان اشراقى .\r\n( 2 ) . از صبا تا نيما ، پيشين ، ج 1 ، ص 331 .\r\n( 3 ) . سفرنامهء فردريچارد ، پيشين ، ص 11 .\r\n","page_name":" 661 ","page_number":661},
  {"content":"\r\n\r\nقسمتى از پليس تهران در 1328\r\n\r\n","description":"","footnote":"","page_name":" 662 ","page_number":662},
  {"content":"\r\n\r\nمجلس شوراى ملى ، براى بهبود وضع انتظامات شهرها و ايجاد سازمان جديد به سبك غرب ، در سال 1330 هياتى از سوئد براى ادارهء شهربانى آوردند و به كمك آنان سازمان جديد شهربانى پايه‌گذارى شد . و از آن پس سازمانهاى وابسته به آن روزبه‌روز توسعه و وسعت يافت .\r\nايرج ميرزا در اواخر عهد قاجاريه به وضع اسف‌بار شهردارى كه در آن موقع بلديه گفته مىشد اشاره مىكند و از گل و لاى و گند و كثافاتى كه به هرسو پراكنده بود شكايت مىكند :\r\n پر شد در و ديوار بلد از گل و از لاى * كو خاك كه گويم به سرت اى بلديه\r\nجز گه و گند و كثافت چيزى * اندرين شهر نديدم بنده\r\nهركجا شهر مسلمانان است * از گُهُ و گند بود آكنده . . . « 1 » \r\nآقاى دانشور جهانگرد ايرانى ضمن توصيف مسافرت خود در كردستان ، مىنويسد كه من دندان‌پزشكى را ديدم كه در دهان خود دندانى نداشت . علت را پرسيدم ، جواب داد چند سال پيش رئيس شهربانى دندانش درد مىكرد ، من براى درآوردن دندان او رفتم . برحسب تصادف قسمتى از دندان شكست و من هم انبر ريشه‌كش نداشتم . رئيس شهربانى به درد شديدى مبتلا شد و به دندان‌پزشك ديگرى رجوع كرد . او چون وسيله داشت ، ريشه را بيرون آورد . روز ديگر من بدبخت را رئيس شهربانى احضار كرد و دستور داد همهء دندانهاى مرا از ريشه درآوردند . « 2 »\r\n\r\n\r\n","description":"","footnote":"\r\n( 1 ) . ايرج ميرزا ، به اهتمام دكتر محجوب ، ص 103 .\r\n( 2 ) . محمود دانشور ، ديدنيها و شنيدنيهاى ايران ، تهران ، 1327 ، ج 2 ، ص 300 .\r\n","page_name":" 663 ","page_number":663},
  {"content":"\r\n . \r\n","description":"","footnote":"","page_name":" 664 ","page_number":664},
  {"content":"\r\n\r\n\r\nفصل 6 . ديوان اشراف و بريد\r\n\r\n","description":"","footnote":"","page_name":" 665 ","page_number":665},
  {"content":"\r\n . \r\n","description":"","footnote":"","page_name":" 666 ","page_number":666},
  {"content":"\r\n\r\n\r\nديوان اشراف و ديوان بريد سازمانهاى جاسوسى و اطلاعات و ارزش اجتماعى و سياسى آنها\r\n\r\nوظايف ديوان اشراف و ديوان بريد\r\nدر دوران قرون‌وسطا ديوان اشراف و ديوان بريد ، و تلاش و مراقبت دائمى منهيان و جاسوسان ، در رسانيدن اطلاعات نظامى و سياسى و مالى ، نقش و تأثير بسزايى در تثبيت و تحكيم قدرت حكومت مركزى داشت . نه تنها امرا و سلاطين ايران ، بلكه خلفاى عباسى ، با پيروى از روش سياستمداران ايرانى ، براى آنكه غافلگير نشوند و در مقابل امر انجام‌شده‌يى قرار نگيرند ، عده‌يى از دختران و پسران مستعد و زيرك را تربيت مىكردند ، و آنان را يا به عنوان غلام و كنيز و يا به نام منهى و مشرف به نقاط مختلف مملكت گسيل مىداشتند ، تا فعاليتهاى گوناگون استانداران و مأموران مؤثر و برگزيدهء دولت ، مخصوصا كارهاى مأمورين ديوان استيفا را مورد مراقبت قرار دهند و اعمال نيك و بد آنان ، و تلاشهاى مخالفان و فئودالهاى محلى و ياغيان را ، در كوتاهترين مدت در نامه‌هائى به نام « ملطفه » بنويسند و به وسيله سواركاران آزموده و مأموران ديوان بريد به حكومت مركزى يا « مشرف‌كل » اعلام دارند ، تا دولت قبل از آنكه حادثه‌يى رخ دهد ، در مقام چاره‌جويى برآيد ، و به فعاليت مخالفان و بىتدبيرى و ستمگرى مأموران پايان بخشد .\r\nبه طورى كه استاد فقيد اقبال آشتيانى نوشته است :\r\nنامه‌رسان بريد ( عهد صفويه )\r\n\r\n","description":"","footnote":"","page_name":" 667 ","page_number":667},
  {"content":"\r\n\r\nديوان اشرف در حقيقت در اداره اموال ديوانى و ضبط محاسبات و جمع و دخل‌وخرج ، مكمل ديوان استيفا بود و مشرف‌كل مملكت ، مثل مستوفى كل ، به هرولايت از جانب ديوان خود يك نفر مشرف نايب مىفرستاد كه حكم رئيس تفتيش كل مالى را داشته است . اين است صورت يكى از مثالهاى دولتى عهد سلاجقه در تعيين خواجه عميد الدين به نيابت اشراف جرجان .\r\nخواجه عميد الدين كه در امانت‌گذارى و معرفت رسوم معاملات و دقايق محاسبات از اقران و اكفاء مميزست و در هنرمندى و خويشتن‌دارى از اصحاب قلم به مازندران متفرد ، نيابت ديوان اشراف . . . فرموده شد كه جملگى آن را در قلم گيرد و از قليل و كثير غافل نباشد و بر دخل‌وخرج وقوف يابد و نقير و قطمير از قلم خود فرونگذارد . . . نسخت به ديوان اشراف مىفرستد . . . فرمان چنان است كه عمال و متصرفان گرگان دام تمكينهم . . . بىعلم و معرفت او كارى نگذارند و تصرفى نكنند و همچنين نايب‌سراى رياست دام تمكينه بىحضور او قسمتى نكند و آنچه كرده است معلوم گرداند و جملگى گماشتگان از ترك و تازيك حرمت او موفور دارند . و شكر و شكايت او مؤثر و مسموع دانند . « 1 »\r\nبه طورى كه از فحواى كتب و منابع تاريخى بعد از اسلام برمىآيد ، چه در دستگاه خلافت و چه در حكومتهاى محلى و مستقل ايران منهيان ، مشرفان و جاسوسان غير از نظارت مالى ، مكلف به كسب اخبار و اطلاعات سياسى نيز بوده‌اند و به اين ترتيب نقش مهمى در زندگى سياسى كشور داشتند . مؤلف كتاب تجارب السلف مىنويسد : قبل از آن‌كه مأمون طاهرين الحسن را به امارت خراسان برگزيند ، با وزير خود احمد ابو خالد مشورت كرد . احمد اين سمت را براى طاهر تأييد كرد و از او نزد خليفه ضمانت نمود . پس از چندى طاهر راه عصيان سپرد و نام مأمون را از خطبه برانداخت . در اين موقع احمد به خادم خود كه به عنوان جاسوس و مأمور مخفى در دستگاه طاهر بود ، دستور داد تا از زهرى كه نزد خود داشت اندكى در غذاى طاهر ريزد .\r\nاو چنين كرد و طاهر درگذشت و نگرانى خليفه مرتفع شد . جانشين او عبد إله بن طاهر با وجود خدماتى كه به دستگاه خلافت كرده بود ، مورد عنايت مأمون نبود و خليفه از قيام او بيم داشت .\r\nبه همين مناسبت به كنيز جاسوسى كه به دو هديه كرده بود ، دستور داد عبد إله را مسموم سازد .\r\nولى آن دختر كه عاشق بىقرار عبد إله شده بود ، توطئه خليفه را بر وى آشكار ساخت .\r\nهمچنين در شرح‌حال عمرو ليث مىنويسند : « يكى از عادات عمرو ليث آن بود كه غلامى خرد خريدى . . . و تربيت ايشان كردى . چون بزرگ مىشدند آن جماعت را به امرا بخشيدى ، و دست از رعايت ايشان بازنمىداشت تا آن مماليك مجموع حالات مالكان خود را در خفيه به عرض مىرسانيدند . و چون امرا از قضيهء غلامان بىخبر بودند ، گمان مىبردند كه جمعى از جنيان ملازم پادشاه‌اند و او را از حال نهانى اعلام مىنمايند . » « 2 »\r\n\r\n\r\n","description":"","footnote":"\r\n( 1 ) . اقبال آشتيانى ، وزارت در عهد سلاطين بزرگ سلجوقى ، به كوشش دانش‌پژوه و يحيىذكاء ، پيشين ، ص 31 به بعد .\r\n( 2 ) . روضة الصفا ، ج 4 ، ص 18 .\r\n","page_name":" 668 ","page_number":668},
  {"content":"\r\n\r\n\r\nنقش مشرفان در عهد غزنويان\r\n: به طورى كه از تاريخ بيهقى و ديگر منابع برمىآيد نقش مشرفان و منهيان در عهد غزنويان بسيار دقيق و حساس بود ، امير منوچهربن قابوس مردى عاقبت‌انديش و مدبر بود ، و دوستى خود را با خاندان غزنوى و امير مسعود براى بقاى دولت خويش لازم مىشمرد ، و سرانجام براى راحتى خيال خود از مسعود تقاضاى امضاى عهدنامهء دوستى نمود . مسعود نيز كه از امير محمد برادر خود بيمناك بود ، براى حفظ موقعيت خود با اين عهد پيمان موافقت كرد . به طورى كه ابو الفضل بيهقى به تفصيل ياد كرده است ، مسعود منشى خود را فرامىخواند و عهد و سوگندنامه‌اى را كه خود نوشته بود ، به منشى مىدهد . منشى پس از قرائت عهدنامه ، چون در آن رعايت سياست نشده بود ، سخت بيمناك مىشود مسعود كه آثار ناراحتى را در ناصيهء منشى خود مىبيند ، از وى علت اضطراب و نگرانى را سؤال مىكند . وى مىگويد . . . امير محمود هشيار و بيدار و گربز ( دلير ) و بسياردان است و بر خداوند ( يعنى مسعود ) نيز مشرفان و جاسوسان دارد ، و بر همهء راهها طلايه گذاشته است و گماشته ، اگر كس را بجويند و اين عهدنامه بشناسند و به نزديك وى برند ، از عهده اين ، چون توان بيرون آمدن ؟ امير گفت :\r\nراست همچون اين است كه تو مىگويى . . . سپس منشى او با توجه به سوءظن شديد سلطان محمود نسبت به مسعود ، عهدنامهء زير را به رشته تحرير درمىآورد : همى گويد مسعود بن محمود كه به ايزد و به زينهار ايزد و بدان خداى كه نهان و آشكاراى خلق داند كه تا امير جليل منصور منوچهر بن قابوس طاعت دارد و فرمانبردار و خراجگزار خداوند سلطان معظم ابو القاسم محمود باشد . . . من دوست او باشم به دل و با نيت و اعتقاد ، و با دوستان او دوستى كنم ، و با دشمنان او مخالفت و دشمنى ، و معونت و مظاهرت خويش را پيش وى دارم و شرايط يگانگى به‌جاى آرم . . .\r\nپس از امضاى اين عهدنامه منوچهر با خيالى فارغ تا سال 420 كه حيات داشت ، روزگارى به خوشى و راحتى سپرى كرد .\r\nابو الفضل بيهقى هزار سال پيش در تاريخ پرارج خود به جاسوسان گوناگونيكه در لباسهاى مختلف در دربار سلاطين به فعاليت مشغول بودند اشاره مىكند . از جمله مىنويسد كه به محمود گزارش دادند كه مسعود در هرات ، خانهء مخصوصى براى عياشى خود ترتيب داده و به صورتهاى الفيه و شلفيه آراسته است . . . از انواع گردآمدن با زنان همه برهنه . . . محمود هرچند مشرفى داشت كه با اين امير فرزندش ( يعنى مسعود ) بودى ، پيوسته تا بيرون بودى با نديمان و انفاسش مىشمردى و آنها مىكردى ( يعنى به محمود گزارش مىداد ) ، مقرر بود كه آن مشرف در خلوت جايها نرسيدى ، پس پوشيده بر وى مشرفان داشت از مردم چون غلام و فراش و پيرزنان و مطربان و جز ايشان كه بر آنچه واقف گشتندى بازنمودندى ، تا احوال اين فرزند هيچ‌چيز بر وى پوشيده نماندى و پيوسته او را به نامه‌ها ماليدى ( يعنى گوشمالى مىداد ) و پندها مىدادى كه وليعهدش بود و دانست كه تخت ملك او را خواهد بود و چنان‌كه پدر وى بر وى جاسوسان\r\n\r\n","description":"","footnote":"","page_name":" 669 ","page_number":669},
  {"content":"\r\n\r\nداشت پوشيده ، وى نيز بر پدر داشت ، هم از اين طبقه كه هرچه رفتى بازنمودى ، و يكى از ايشان نوشتكين خاصهء خادم بود ، كه هيچ خدمتگار به امير محمود از وى نزديكتر نبود . . . نوشتكين كه از طرف مسعود نيز در دربار محمود جاسوسى مىكرد براى حفظ آبرو و حيثيت وليعهد ، بىدرنگ به خانهء خود رفت و سوارى زبردست برگزيد و از او خواست كه در شش روز و شش شب و نيم به هرات‌رود و نامهء محرمانهء او را به مسعود برساند . در اين نامه مسعود را از ماجرا آگاه كرده بود و به او هشدار داده بود كه . . . خيلتاش سلطانى خواهد رسيد تا آن خانه را ببيند . . . و قفلها بشكند .\r\nامير اين كار را سخت زود گيرد . . . در عين حال نوشتكين تا آنجا كه ممكن بود در اعزام جاسوس و تأمين ساز و برگ سفر تعلل كرد تا جاسوس خصوصى او هرچه زودتر به مسعود برسد و او را از جريان كارها واقف گرداند . به اين ترتيب قبل از آمدن خيلتاش سلطانى ، مسعود نقشهاى عشرتگاه خصوصى خود را با گچ پوشانيد و مأمور مخصوص محمود آنچه ديده بود به سلطان اعلام كرد . پس امير محمود گفت : بر اين فرزند من دروغها بسيار مىگويند و ديگر آن جست‌وجويها فرابريد . . . « 1 »\r\n\r\nفعاليتهاى جاسوسى\r\nبه طورى كه اشاره شد ، يكى از سازمانهاى بسيار دقيق و حساس آن عصر ، سازمان اشراف و سازمان منهيان و جاسوسان بود كه به طور منظم در داخل و خارج كشور و در تمام مناطق مورد علاقهء دولت مشغول فعاليت و كسب اطلاعات بود . در فرستادن اين مأموران ، دقتهاى كافى مىشد . گاه جاسوس به صورت بازرگان ، تاجر و گاهى به صورت درويش و گدا يا غلام و اسير ، و زمانى به صورت يك خدمتگزار يا آشپز به انجام مأموريت مشغول مىشد و اطلاعات حاصله را غالبا در « ملطفه » يا نامه كوچكى مىنوشت و در داخل عصا يا در اندرون موم يا پارچه‌اى مىپيچد و براى شخصيت موردنظر مىفرستاد . چنان‌كه بيهقى از قول سلطان مسعود مىنويسد . . . امير گفت : آن ملطفه‌هاى خرد كه بونصر مشكان ترا داد و گفت آن را سخت پوشيده بايد داشت تا رسانيده آيد ، كجاست ؟ گفت : من دارم ، و زين فروگرفت و ميان نمد باز كرد و ملطفه‌هاى در موم گرفته بيرون كرد و پس آن را از ميان موم بيرون گرفت . امير . . . گفت : بخوان تا چه نبشته آمد .\r\nمدارك تاريخى نشان مىدهد كه سلاطين و شاهزادگان هريك متقابلا در دستگاههاى يكديگر به وسايل و صور گوناگون جاسوسانى مىگماشتند تا از جرياناتى كه له يا عليه آنان مىگذرد باخبر گردند . به طورى كه ابو الفضل بيهقى در تاريخ خود نوشته ، محمود در دستگاه مسعود و مسعود در دربار محمود از بين غلامان و مطربان و فراشان و نديمان ، چند تن را با وعده و وعيد وادار به جاسوسى مىكردند . . . كه بر آنچه واقف گشتندى بازنمودى ، تا از احوال اين فرزند ( مقصود مسعود است ) هيچ خبر بر وى ( يعنى سلطان محمود ) پوشيده نماندى . « 2 »\r\n\r\n\r\n","description":"","footnote":"\r\n( 1 ) . تاريخ بيهقى ، به تصحيح دكتر فياض ، پيشين ، ص 145 به بعد .\r\n( 2 ) . تاريخ بيهقى ، به تصحيح دكتر فياض ، پيشين ، ص 145 .\r\n","page_name":" 670 ","page_number":670},
  {"content":"\r\n\r\nبيهقى در جاى ديگر ، از اختلافاتى كه بين محمود و مسعود وجود داشته سخن مىگويد و مىنويسد كه يك‌بار غلامان و سران سپاه محمود ، به مسعود مراجعه مىكنند و او را از سوءنيت پدر به وى آگاه مىسازند . و حتى مىگويند كه اگر مسعود موافقت كند وى را فروگيريم ( يعنى محمود را ) ولى مسعود به آنان روى موافق نشان نمىدهد و مىگويد . . . البته همداستان نباشيم . . .\r\nكه امير محمود پدر من است و من نتوانم ديد كه بادى تيز بر وى وزد ، و مالشهاى وى مرا خوش است . . . او خود پير شده است و ضعيف گشته . . . من زندگى وى خواهم . . . و از شما بيش از آن نخواهم كه چون او را قضاى مرگ باشد كه هيچ‌كس را از چاره نيست ، در بيعت من باشد . و عبد الغفار را فرمود تا ايشان را سوگند داد و بازگشتند . « 1 » به گفته بيهقى سلطان مسعود در اعزام جاسوس و مراقبت در احوال مأمورين سياسى سخت استاد بود پس از آنكه سفير خليفه با تحف و هدايا و عهدنامه‌هاى سياسى راهى بغداد شد سلطان مسعود غير از مأمورين رسمى مردى منهى را پوشيده فرستاد كه بر دست اين قاصدان قليل و كثير هرچه رود بازنمايد و امير مسعود در اين باب آيتى بود بيارم چند جاى آنچه او فرمود در چنين كارها . « 2 »\r\nبه نظر استاد فقيد سعيد نفيسى . . . ديوان اشراف مانند بازرسى كل كشور در روزگار ما بود .\r\nمشرفان در همهء كارهاى كارگزاران دولت نظارت داشتند . يك عده از مأموران ديوان اشراف را مشرف مىگفتند كه علنا به كارها مىرسيدند . عدهء ديگر را « منهى » و كار آنها را « انهاء » مىگفتند كه پنهانى اعمال و رفتار مأموران دولت را به پايتخت مىنوشتند . « 3 » اگر بگوئيم كه ديوان اشراف در آن روزگار كار سازمانهاى پليسى را انجام مىداد راه خطا نرفته‌ايم .\r\nبار تولد مىنويسد : كلمه « اشراف » به معنى تحت اللفظى مراقبت از نقطه‌اى بلند است و مشرف مراقب . به گفتهء نظام الملك بايد آنچ به درگاه رود او مىداند ، و به وقتى كه خواهد و حاجت افتد ، مىنمايد . و اين كس بايد كه از دست خويش به هرشهرى و ناحيتى نايبى فرستد .\r\nدر تأليف بيهقى ، مشرفان را در رديف مستوفيان : خزينه‌داران نام برده‌اند كه از اموال دربار صورت برمىداشتند . و از اينجا چنين استنتاج توان كرد كه نظارت و مراقبت مشرفان بيشتر در مورد وجوهى كه مختص نگهدارى بود ، اعمال مىگشته است « 4 » از ديرباز جاسوسى و اشراف و مراقبت در احوال ديگران عملى ناروا و مذموم بود و غالبا مردان باشخصيت به اين كار تن نمىدادند .\r\nبيهقى در جملات زير به اين معنى اشاره مىكند : . . . يك چيز خطا كرد كه وى را بفريفتند ، تا بر خداوندش مشرف باشد . و فريفته شد به خلعتى . . . مشرفى بكرد و خداوندش در دلو شد ( يعنى از پاى درآمد ) ، و او نيز . چاكرپيشه را پيرايهء بزرگتر از راستى نيست .\r\nدر تاريخ بيهقى مكرر از مشرفان و فعاليتهاى جاسوسى آنها در محيط دربار و زواياى مختلف كشور سخن به ميان آمده است : « و شغل درگاه همه بر حاجب غازى مىرفت كه\r\n\r\n\r\n","description":"","footnote":"\r\n( 1 ) . تاريخ بيهقى ، به تصحيح دكتر فياض ، ص 162 .\r\n( 2 ) . همان كتاب ص 390 .\r\n( 3 ) . تاريخ خاندان طاهرى ، پيشين ، ص 324 .\r\n( 4 ) . تركستان‌نامه ، پيشين ، ص 497 .\r\n","page_name":" 671 ","page_number":671},
  {"content":"\r\n\r\nسپاه‌سالار بود . . . و كدخدايش سعيد صراف در نهان بر وى مشرف بود كه هرچه كردى پوشيده بازنمودى . » « 1 »\r\nدكتر محمد على اسلام ندوشن در يادنامه ابو الفضل بيهقى از رواج بازار جاسوسى در عهد سلطان مسعود سخن مىگويد و از جمله مىنويسد : خادم به مخدوم خيانت مىكند ، آن‌گونه كه در مورد سعيد صراف پيشكار نمازى و طغرل ، حاجب امير يوسف مىبينيم ، كه هردو به جاسوسى خداوندگار خود گمارده شده‌اند و سرانجام سر آنها را بر باد مىدهند . بيهقى كار طغرل را با اين عبارت تاثرانگيز بيان مىكند : « يوسف چه دانست كه دل و جگر معشوقش بر وى مشرف‌اند . » « 2 »\r\nرفتار مخدوم نسبت به خادم نيز به از اين نيست . نحوهء توقيف على قريب و اريارق از جانب مسعود ، شاهد اين معناست . نخست هردو را مىنوازد و به لطف خود فريفته مىكند تا خوب غافل شوند ، آن‌گاه با غدر و تزوير به دستگيرى آنان فرمان مىدهد . تمام درهاى دستگاه ، بر پاشنهء جاسوسى مىچرخد . هيچ‌كس ايمن نيست .\r\nبيهقى در حق سلطان مىگويد : « در اين باب آيتى بود . » ( يعنى در باب گماردن جاسوس « 3 »\r\n\r\nشغل بريدى و اشراف\r\nشغل بريدى و اشراف در دستگاه حكومت غزنويان اهميت فراوان داشت ، ليكن به گفته بيهقى كار اشراف مهمتر و حساس‌تر بود : « اين خداوند ( مسعود ) بريدى به دو داد ، و اشراف كه مهمتر بود به بو القاسم . . . » « 4 »\r\nبيهقى در موارد مختلف به نقش منهيان و فعاليت آنان در رسانيدن اخبار اشاره مىكند وى ضمن وقايع رمضان 426 ه مىنويسد : « . . . آن منهيان كه بودند پوشيد به نسا نامه‌هاى ايشان رسيد و نبشته بودند كه چندان آلت و نعمت و ستور و زر و سيم و جامه و سلاح و تجمل به دست تركمانان افتاد كه در آن متحير شدند و گفتى كه باورشان نيايد كه چنين حال رفته است . » « 5 »\r\nگاه مقام و موقعيت اميران و استانداران در گرو گزارش منهيان بود بيهقى در مورد حاجب بزرگ سباشى امير خراسان و نگرانى سلطان مسعود از طرز كار او چنين مىنويسد : « . . . امير سخت مقصر مىدانست حاجب را بر لفظ او پيوسته مىرفت كه او اين كار را برنخواهد گزارد و امير خراسان او را خوش آمده است او را بايد خواند و سالارى ديگر بايد فرستاد . . . و اين بدان مىگفت كه نامه‌هاى سعيد صراف كدخداى و منهى لشكر پيوسته بود مىنبشت كه « حاجب شراب نخوردى » اكنون سالى است كه در كار آمده است و پيوسته مىخورد و با كنيزكان ترك ماهروى مىغلطد و خلوت مىكند و به هروقتى لشكر را سرگردان مىدارد . . . » « 6 »\r\n\r\n\r\n","description":"","footnote":"\r\n( 1 ) . تاريخ بيهقى ، ص 167 .\r\n( 2 ) . تاريخ بيهقى ، پيشين ، ص 250 .\r\n( 3 ) . يادنامهء بيهقى ، دكتر اسلامى ( ندوشن ) پيشين ، ص 5 .\r\n( 4 ) . تاريخ بيهقى ، به تصحيح دكتر فياض ، ص 635 .\r\n( 5 ) . همان ص 636 .\r\n( 6 ) . همان ، ص 706 .\r\n","page_name":" 672 ","page_number":672},
  {"content":"\r\n\r\nدر دستگاه سلطنت « وكيل‌در » موقعيت ممتازى داشت بيهقى مىنويسد : « و ملطفه‌يى از صاحب بريد رى رسيد از آنكه بو المظفر حبشى معزول گشت از شغل بريدى و كار ببونصر دادند و اين آزادمرد به روزگار امير محمود رضى إله عنه وكيل‌در اين پادشاه بود رحمة إله عليه و بسيار خطرها كرد و خدمتهاى پسنديده نمود و شيرمردى است . . . » « 1 »\r\nناگفته نماند كه اشراف در كار ديگران و جاسوسى از ديرباز عملى مكروه و زشت بود و افراد باشخصيت به اين شغل پست تن نمىدادند .\r\nدر تاريخ بيهقى مىخوانيم كه « روزى سلطان مسعود از بونصر مشكان نام دبيران مىخواهد و عبيد اللّه ، و بو الفتح حاتمى را كه در اين كار استادى و مهارت داشتند از اين شغل بر كنار مىكند ، چون بونصر با شگفتى علت تغيير اين شغل را مىپرسد مسعود در پاسخ مىگويد : اين دو تن در روزگار گذشته مشرفان بوده‌اند از جهت‌سرا در ديوان تو امروز ديوان را نشايند - بونصر گفت بزرگا غبنا كه اين حال امروز دانستم . امير گفت اگر پيشتر مقرر گشتى چه كردى ؟ گفت هردو را از ديوان دور كردمى كه دبير خائن به كار نيايد امير بخنديد و گفت اين حديث بر ايشان پديد نبايد كرد كه غمناك شوند . . . » « 2 »\r\nضمن وقايع سال 421 ه ابو الفضل بيهقى مىنويسد : « امير ( مسعود ) آواز داد عبد اللّه را ، عبد إله از صف پيش آمد ، امير گفت به ديوان رسالت مىباشى ؟ گفت مىباشم گفت چه شغلى داشتى به روزگار پدرم ؟ گفت صاحب بريدى سرخس ، گفت همان شغل به تو ارزانى داشتيم . . .\r\nعبيد إله زمين بوسه داد و به صف باز رفت .\r\nپس بو الفتح حاتمى را آواز داد ، پيش آمد ، امير گفت مشرفى مىبايد بلخ و تخارستان را ، وافى و كافى و ترا اختيار كرده‌ايم ، و عبدوس از فرمان ما ، آنچه بايد گفت با تو بگويد ، وى نيز زمين بوسه داد و به صف باز شد .\r\nپس بونصر را گفت كه منشور بايد نبشت اين دو تن را تا توقيع كنيم . . . دو منشور نبشته آمد و به توقيع آراسته گشت .\r\nصاحب بريدى سيستان كه در روزگار پيشين به اسم ، حسنك بود ، شغلى بزرگ با نام ، به طاهر دبير دادند و صاحب بريدى قهستان ، ببو الحسن عراقى ، و در آن روزگار . . . مشاهره همگان هر ماهى هفتاد هزار درم بود . . . » « 3 »\r\nبيهقى با قلم تواناى خود داستان جاسوسيهاى طغرل را در دستگاه امير يوسف ( برادر سلطان محمود ) بيان مىكند و نشان مىدهد كه طغرل كه غلامى زيبا در دستگاه محمود بود ، چون مورد توجه يوسف قرار گرفت از طرف سلطان محمود به او بخشيده شد و امير يوسف كه سخت دلباخته او بود به وى نيكوئيها كرد و او را حاجب و نديم و واقف اسرار خود گردانيد ، غافل از\r\n\r\n\r\n","description":"","footnote":"\r\n( 1 ) . همان ، ص 605\r\n( 2 ) . بيهقى ، به تصحيح دكتر فياض ، ص 176 .\r\n( 3 ) . تاريخ بيهقى ، به تصحيح دكتر فياض ، ص 177 به بعد .\r\n","page_name":" 673 ","page_number":673},
  {"content":"\r\n\r\nآنكه مسعود او را به مال و مقام فريفته بود ، تا در دستگاه مخدوم خود ، به نفع مسعود جاسوسى كند ، بيهقى مىنويسد « . . . در نهان حاجبش را طغرل ، كه وى را عزيزتر از فرزندان داشتى بفريفتند به فرمان سلطان ، و تعبيه‌ها كردند تا بر وى مشرف باشد و هرچه رود مىبازنمايد تا ثمرات اين خدمت بيابد ، به پايگاهى بزرگ كه يابد و اين ترك ابله . . . ندانست كه كفران نعمت شوم باشد . . . و يوسف چه دانست كه دل و جگر و معشوقش بر وى مشرف‌اند ؟ »\r\nسرانجام در سفر غزنين بين مسعود و يوسف ملاقاتى دست مىدهد و شبى از شبها او را با عبدوس و طغرل كافر نعمت روبرو مىكنند و به قلعه سگاوند مىبرند ، بيهقى كه ناظر اين وقايع دلخراش بود مىنويسد : « امير يوسف را ديدم كه بر پاى خاست و هنوز كلاه و موزه و كمر بود و پسر را در آگوش گرفت و بگريست و كمر باز كرد و بينداخت . . . و طغرل را گفت : شاد باش اى كافر نعمت از بهر اين ترا پروردم و از فرزند عزيزتر داشتم تا بر من چنين ساختى . . . برسد به تو آنچه سزاوار آنى . . . » بيهقى مىنويسد « گفته امير يوسف به حقيقت پيوست طغرل از عمر خود طرفى نبست و در جوانى با ناكامى و رسوائى درگذشت . » « 1 »\r\n\r\nيك گزارش محرمانهء تاريخى\r\nچنان‌كه در صفحات پيش ديديم يكى از سازمانهائى كه در عهد غزنويان به نحوى شايسته وظيفهء خود را انجام مىداد ، ديوان بريد و ديوان اشراف بود . جالب توجه است كه مأمورين مخفى يعنى منهيان و جاسوسان مسعود به حكايت تاريخ بيهقى تا آخرين روزهاى حيات او به اسرع اوقات اطلاعات لازم به وى ابلاغ مىكردند ولى اين سلطان مستبد و ميگسار ، به اندرز ناصحان گوش نمىداد و غالبا در جهت خلاف مصالح خويش پيش مىرفت ، بيهقى ضمن توصيف رويدادهاى هفتم ماه رمضان 421 ه مىنويسد : « . . . ملطفه‌هايى منهيان آوردند كه چون خبر رسيد از سلطان كه از سرخس برفت رعبى بزرگ برين قوم ( يعنى سلجوقيان ) افتاد و طغرل ، اعيان را گرد كرد و بسيار سخن رفت . . . » .\r\n\r\nجلسهء مشورتى سران سلجوقى\r\n« آخر گفتند طغرل را كه مهتر ما تويى ، بر هرچه صواب ديدى ما كار كنيم ، طغرل گفت ما را صواب آن مىنمايد كه بنه پيش كنيم و سوى دهستان رويم و گرگان و آن نواحى بگيريم كه تازيكان سبك‌مايه و بىآلت‌اند ، و اگر آنجا نتوانيم بود به رى برويم كه رى و جبال و سپاهان ماراست و به هيچ حال پادشاه به دم ما نيايد ، چون ، ما از ولايت او رفتيم كه اين پادشاهى بزرگ است و لشكر و آلت و عدت و ولايت بسيار دارد و پايان جنگ ما بدانست و از دم ما بازنخواهد گشت و ما مىدانيم كه درين زمستان چند رنج كشيديم . . . همگان گفتند اين پسنديده‌تر راى باشد و برين كار بايد كرد .\r\nداود هيچ نگفت ، وى را گفتند كه تو چه گوئى ؟ گفت آنچه مىگفتيد و قرار داديد چيزى نيست به ابتدا چنين نبايست كرد و دست به كمر چنين مرد نبايد زد ، امروز كه زديم و از ما بيازرد\r\n\r\n\r\n","description":"","footnote":"\r\n( 1 ) . بيهقى ، به تصحيح دكتر فياض ، ص 325 به بعد .\r\n","page_name":" 674 ","page_number":674},
  {"content":"\r\n\r\nو جنگها رفت و چند ولايت او خراب كرديم تا جان ببايد زد ، كه اگر او را زديم بر همه جهان دست يابيم و اگر او ما را زد ازين فرار دور نمائيم . . . و بدانيد كه اگر دستى نازده برويم انديشد اين پادشاه كه ما بترسيديم و بگريختيم و دم ما گيرد و به نامه همه ولايت‌داران بر ما آغاليدن گيرد و ناچار دوست بر ما دشمن شود ، و اين قحط كه بر ما بوده است و امروز نيز هست ايشان را همچنين بوده است و هنوز هست چنان كه از اخبار درست ما را معلوم گشت . . . اين عجز است مر او را نبايد ترسيد ، يبغو و طغرل و يناليان و همه مقدمان گفتند اين راى درست‌تر است ، و بنه گسيل كردند . . . » « 1 » به اين ترتيب سران سلجوقى ، تصميم نهايى خود را داير به تعرض و پيش روى اعلام كردند ولى مسعود از اين اطلاعات گرانبها براى سروسامان دادن به وضع آشفته خويش استفاده نكرد . نظام الملك نيز به اهميت كار مشرفان در فصل نهم كتاب خود اشاره مىكند و مىگويد : « كسى كه بر وى اعتماد تمام است ، او را اشراف فرمايند تا آنچه به درگاه رود او مىداند و به وقتى كه خواهند و حاجت افتد مىنمايد . و اين كس بايد كه از دست خويش به هر ناحيتى و شهرى نايبى فرستد سديد و كوتاه‌دست تا اعمال و اموال را تيمار دارد و آنچه رود از اندك و بسيار به علم باشد ، نه چنان‌كه به سبب مشاهره و مزد ايشان بارى بر رعيت افتد و به تازگى رنج به حاصل شود . و ايشان را آنچه به كار آيد از بيت المال بدهند تا ايشان را به خيانت كردن و رشوه ستدن حاجت نيفتد . و اين فايده كه از راستى كردن ايشان حاصل شود ده چندان و صد چندان مال باشد كه بديشان دهند به دقت خويش . » « 2 »\r\n\r\nلزوم اعزام بازرس مخفى\r\n: نظام الملك در فصل سى و هفتم توصيه مىكند براى كشف حقيقت و آشنا شدن با رفتار حقيقى مقطعان و احوال كشاورزان ، بهتر آن‌ست كه . . . ناگاه يكى از خواص كه كسى او را گمان نيفتد كه او را به چه شغل مىفرستند ، به بهانه ، آنجا فرستادن تا يك دو ماه در آن ناحيت گردد و حال شهر و روستا و آبادانى و ويرانى ببيند و از هركس آنچه مىگويند در معنى مقطع و عامل بشنود و خبر حقيقت بازآرد . « 3 »\r\nدر دايرة المعارف فارسى ، ديوان اشراف چنين تعريف شده است : لفظ اشراف كه در عربى به معنى از بالا به فرود نگريستن است ، تا حدى وظيفه مشرف را معلوم مىدارد . اين وظيفه به قول مؤلف سياست‌نامه ( فصل نهم ) عبارت از اين است كه مشرف آنچه به درگاه رود مىداند و به وقتى كه داند و حاجت افتد ، مىنمايد . « 4 »\r\nرئيس ديوان در هرشهرى و ناحيه‌اى نماينده و نايبى داشته است نرشخى در تاريخ بخارا ديوان اشراف را در رديف ديوانهاى دهگانه بخارا نام برده است . از عبارت بيهقى كه در ذكر تجديد وزارت خواجه حسن ميمندى نام مشرفان درگاه را به مناسبت در رديف خازنان سلطان آورده\r\n\r\n\r\n","description":"","footnote":"\r\n( 1 ) . تاريخ بيهقى ، ص 826 .\r\n( 2 ) . در دايرة المعارف فارسى سياستنامه ، به اهتمام هيوبرت ، پيشين ، ص 78 .\r\n( 3 ) . همان ، ص 168 .\r\n( 4 ) . دايرة المعارف فارسى ، پيشين ، ص 155 .\r\n","page_name":" 675 ","page_number":675},
  {"content":"\r\n\r\nپيداست كه امور دستگاه وزارت نيز از اشراف و نظارت آنان خارج نبوده است . از دورهء صفويه به بعد ، مشرف معنى محدودترى پيدا مىكند . چنان‌كه در آثار عهد صفويه القاب « اشراف طويله » و « مشرف خزانه » در بين عناوين ديده مىشود ، و در اين اواخر به معنى مباشر و كسى كه بهرهء مالكانه را از رعيت مىگيرد اطلاق شده است .\r\nبه طور كلى دستگاه جاسوسى در عصر غزنويان بسيار وسيع و قوى بود . ولى سلاطين سلجوقى به سازمان بريد و ديوان اشراف توجه چندانى نداشتند . برتلس در شرح حال ناصرخسرو ، به سازمان جاسوسى آن دوران اشاره مىكند و مىنويسد : « بندارى در ذكر فتنه اسماعيليان در آخر قرن يازدهم ( يعنى دعوت جديد ) ، از قول انوشيروان وزير سلجوقى ، موجباتى را كه باعث چنين بدبختى براى كشور شد ، ياد مىكند . به عقيده انوشيروان ، چون سلجوقيان دستگاه « صاحب بريد » نداشتند ، حسن صباح و ياران اسماعيلى توانستند در طى ساليان دراز ، دست به تبليغات سرى بزنند و در خفا ، آن همه شورش و آشوب را برپا نمايند . اين شبكه جاسوسان ( كه آنها را صاحب خبر و مشرف هم مىگفتند ) به واسطهء تضادى كه در اصل استبداد اشرافى عباسيان و غزنويان پديد آمده بود به وجود آمد ، از يك‌سو مالكيت عمده را بر اراضى بسط و گسترش مىداد و از سوى ديگر مىكوشيد حقوق و امتيازات اشراف صاحب زمين را محدود سازد . سلاطين غزنوى هميشه سازمانى از عمال سرى خود داشتند كه بر اوضاع مالى و كشاورزى كشور و وصول و ايصال خراج و خزانه و حسن عمل كارگزاران دولت و مردم نظارت مىكرد .\r\nدرباريانى مانند بيهقى اهميت فراوانى براى اين سازمان قايل بودند و توصيه مىكردند كه به جاسوسان رسمى حقوق گزاف داده شود تا به دولت وفادار بمانند و پياپى خبر برسانند . سيستم جاسوسى در عهد غزنويان سرتاسر كشور را فراگرفته بود .\r\nبندارى گويد : نظام الملك الب‌ارسلان را اندرز مىداد كه همچون شهرياران پيشين سيستم جاسوسى را در كشور برقرار نمايد . اما الب‌ارسلان به واسطهء نجابت فطرى كه داشت ، اين پيشنهاد را رد كرد . . . به نظر برتلس از ميان رفتن شغل صاحب بريد در عهد سلجوقيان ، تنها نتيجهء ظاهرى عدم تمركز دولت بود . تعطيل دستگاه جاسوسى خود به خود نمىتوانست به تجديد فعاليت اسماعيليان و شورش آخر قرن يازدهم منجر گردد . » « 1 »\r\n. . . با اين همه فرمانروايان سلجوقى اگرچه شبكهء جاسوسى نداشتند و چون محمود به قتل عام ملحدان اهتمام نمىورزيدند ، هرگز نمىتوانستند موفقيتهاى حجت يعنى پيشواى فرقهء اسماعيلى را ناديده بگيرند . چنان‌كه بارها ناصرخسرو از زجر و آزارهايى كه از عمال حكومت سلجوقى ديده ، در ديوان خود ياد مىكند .\r\n\r\n\r\n","description":"","footnote":"\r\n( 1 و 2 ) . ى . برتلس ناصرخسرو و اسماعيليان ، ترجمهء آرين‌پور ، بنياد فرهنگ ، تهران ، ص 132 به بعد .\r\n","page_name":" 676 ","page_number":676},
  {"content":"\r\n\r\n بر من چرا گماشته خيره * چندين هزار مست برآشفته ؟\r\nمن رانده ز خانمان به دينم * زينست عدو دو صد هزارم « 1 » \r\nنويسندهء راحة الصدور در تاريخ آل سلجوقيان تا حدى به مسئوليت و نقش رسولان و منهيان در ديگر كشورها اشاره مىكند و مىنويسد : « . . . چون پادشاه از كار دشمن آگاه نبود تدبير او نتواند .\r\nو چنانك حال خود مضبوط دارد ، از حال دشمن باخبر بايد بود ، كه شطرنج‌باز چندانك بازى خويش بيند ، بازى خصم را هم نگرد . و اسباب ظفر و پيروزى دشمن بسيار است ، يكى اميد غنيمت كه در دل سپاه افتد ، دوم كينه كه در سينهء لشكر به غايت رسد ، سوم ترس و بيم كه در دل سپاه دشمن افتد و چهارم اميد صلح كه نيتهاى ايشان سست كند و كينه‌ها كم گرداند ، پنجم كه رسولى عاقل و سخندان برود اگر روى آشتى بيند به نهان لشكر ، جانبين ، از دشمنى آشتى خواهد تا او بد نيت شود و از كارها تغافل زند و نهانش خلاف آشكار شود . و رسول نبايد كه سليم‌طبع و شرمگين بود يا مى دوست يا خواسته دوست ، پارسا و سخنگوى و دوست شاه بايد تاز شمار لشكر دشمن و نيك و بد و دخل و خرج او برسد و معلوم گرداند و دشمن را بترساند و بر زبان براند كه پادشاه مىگويد من نمىخواهم كه سبب فتنه و خون ريختن من باشم ، نيز نمىدانم كه ترا آموخت كه مرا دشمن‌گيرى ، كه بزرگان گفته‌اند دانا آن بود كه دشمن را دوست كند ، نه دوست را دشمن . و من از آنهايم كه مرا دشمن خويش نبايد كردن كه مرا سپاه كامگار و خواسته بسيار است و دستوران دانا و مبارزان توانا دارم . اگر دشمن از اين سخن خشم گيرد . . . از هنر و دانش او آمن باش كه خشم انديشه ببرد و كارها بر انديشه باز توان يافت و از بسيارى عدد باك مدار كه بزرگان گفته‌اند از دشمن هم‌پشت ترس ، نه از دشمن بسيار . . . » « 2 »\r\n\r\nرسيدگى به وضع ديوان استيفاء مرو\r\n: چنان‌كه گفتيم مأموران ديوان اشراف گاه امور مالى را مورد بازرسى قرار مىدادند . در عهد سلطان سنجر ظاهرا وضع ديوان استيفاء در ناحيهء مرو و توابع آن ، چنان‌كه بايد رضايت‌بخش نبود . به همين علت براى رسيدگى به وضع مالى آن خطه ، مردى به نام « زين الدين » در سال پانصد و چهل و سه به مرو گسيل مىشود تا مأمورين او ، به وضع مالى رسيدگى كنند و حساب آنجا روشن شود . در فرمان چنين مىخوانيم « . . . دخل و خرج در قلم آرد و حسابهاى گذشته به احتياط بازبيند ، و اگر چيزى از قلم فروشده باشد يا خيانتى رفته ، تدارك آن واجب شناسد . فرمان چنان است كه همه جوانب بر احترام و اعزاز و اكرام زين الدين مستوفر باشند و كافهء وكلاء عمال و متصرفان اسباب و معاملات زعما و رعايا ، مستوفى نايب زين الدين را دانند . . . همه راى ما بر قلم او دانند . . . » 3\r\nهمچنين در اين منشور نيابت ديوان اشراف گرگان يا جرجان در عهد سنجر به خواجه عميد الدين واگذار شده .\r\n\r\n\r\n","description":"","footnote":"\r\n( 1 ) . راحة الصدور ، پيشين ، ص 217 به بعد .\r\n( 2 ) . اسناد تاريخى ، ثابتى ، پيشين ، ص 42 .\r\n","page_name":" 677 ","page_number":677},
  {"content":"\r\n\r\nو از او خواسته‌اند كه بر دخل خرج وقوف يابد و نقير و قطمير از قلم فرونگذارد و محصول و مصروف به تفصيل و نسخت آن به ديوان اشراف فرستد . . . فرمان چنان است كه « عمال و متصرفان گرگان دام تمكينهم بر توفير و احترام مستوفر باشند و بىعلم و معرفت او كارى نگذارند و تصرفى نكنند . . . گماشتگان ترك و تازيك حرمت او موفور دارند و شكر و شكايت مؤثر و مسموع دارند . » « 1 »\r\nدر كتاب التوسل الى الترسل كه در عهد علاء الدين تكش خوارزمشاه نوشته شده در منشورى كه به نام تاج الدين علىموجود است ، ضمن تعاليم گوناگون چنين مىخوانيم : . . . فرموديم تا پيوسته منهيان و جاسوسان به اقصى بلاد آن طرف روانه دارد و همواره از اخبار واردان آن جانب پرسان و از هجوم حوادث ترسان ، تا از عقيدت دوستان باخبر و از مكيدت دشمنان برحذر تواند بود و در كل احوال با شمول استقامت و حصول استقامت طريق تيقظ و تحفظ سپرد و ثبات عزم بر تقديم ابواب حزم از واجبات شمرد تا پيوسته از عواقب غفلت معصوم باشد و به بيدارى و هوشيارى موسوم كه ناگاه و العياذ باللّه در مصالح ملك فتقى كه رتق آن دشوار دست دهد حاصل نيايد ، چه تدبير مصالح و ترتيب مهمات و احتياط و انديشه در كارها ، آن‌وقت بايد كرد كه دستگاه فراخى دارد نه آن‌گاه كه موزهء انديشه به پاى خرد تنگ آيد و جز بهانه حواله تقدير ، در خزانه و تدبير نقدى نماند . . . « 2 »\r\nجرجى زيدان مىنويسد :\r\n« عباسيان در اجراى نقشهء خود از جاسوسان و خبرچينان كمك مىگرفتند . هريك براى ديگرى جاسوس مىگماشتند . خليفه براى وزيران و وزيران براى خليفه ، هر دو براى سرداران و سرداران براى هرسه جاسوس مىگماشتند ، اين جاسوسان بيشتر از ميان غلام‌بچه‌ها و كنيزكان و هم‌خوابه‌ها انتخاب مىشدند خلفا غالبا براى فرزندان و وليعهدان خويش جاسوس داشتند ، و آنها هم براى خليفه جاسوس مىگماشتند . چنان‌كه مسرور خادم ، براى مأمون نزد هارون جاسوسى مىكرد جبرائيل بن بختشوع پزشك هارون جاسوس امين بود ، و حتى براى هارون چنان‌كه گفتيم ، نفس‌شمارى مىكردند . همين‌كه هارون به بغداد برگشت ، جاسوسانى بر عمويش ابراهيم گماشت كه تمام گفته‌هاى او را شوخى و جدى ، خبر مىآوردند . پس از وى كه دولت عباسى رو به انحطاط رفت ، بر شمار جاسوسان ، چنان‌كه معمول است افزوده گشت . خليفه‌ها بر وزيران و وزيران بر خليفه ، و هردو بر واليان مأمورينى مىگماشتند كه به نام اصحاب بريد ( خبرچينان ) مشهور بودند . از آن گذشته ، كنيزان و غلامان و خدمتگزاران و سازندگان و نوازندگان و غيره نيز جاسوسى مىكردند . زيرا دستگاه دولتى رو به فساد و انحطاط مىرفت و هريك از ديگرى بيم داشت ، تا آنجا كه مأمون براى هريك از مأمورين خود يك يا چند جاسوس گماشته\r\n\r\n\r\n","description":"","footnote":"\r\n( 1 ) . همان ، ص 40 .\r\n( 2 ) . التوسل الى الترسل ، به تصحيح احمد بهمنيار ، پيشين ، ص 41 .\r\n","page_name":" 678 ","page_number":678},
  {"content":"\r\n\r\nبود و از هرگناهى جز سه گناه يعنى تعرض به ناموس و اسباب‌چينى براى امور كشور و كشف اسرار ، صرفنظر مىكرد . ولى مرتكبين آن سه گناه را به سختى كيفر مىداد ، در نتيجهء اين سياست . . . هنوز هم كسى نتوانسته است كه با ذكر سند علت سقوط برمكيان را ثابت كند ، و آنچه گفته شده از روى حد سياتست . . . » « 1 » نه تنها در جهان اسلامى ، بلكه در تمدنهاى قديم غرب از جمله در امپراتورى روم نيز جاسوسان نقش مهمى داشتند .\r\nگيبون مورخ نامدار ، ضمن توصيف وقايع مربوط به سالهاى 300 تا 500 ميلادى از نقش جاسوسان در امپراتورى روم سخن مىگويد و مىنويسد « پس از آن‌كه شبكهء راههاى ارتباطى كشور اصلاح شد ، پيكهاى امپراتور از قدرت خود سوءاستفاده كردند . مردم آنها را ديدگان شهريار و آلت تنبيه خلق ناميدند . در دورهء زمامداران ضعيف النفس ، عدهء اين پيكها به رقم شگفت‌انگيز ده هزار نفر رسيد . آنها مىتوانستند هربيگناهى را كه خشم ايشان را برانگيخته يا حق السكوت كافى نپرداخته بود ، به خاك سياه بنشانند و هريك از رعايا در وحشت آن بود كه او را از دورافتاده‌ترين نقاط سوريه يا بريتانيا با غل و زنجير به دربار ميلان يا قسطنطنيه گسيل دارند تا در آنجا در مقام مدافعه از جان و مال خويش به اتهامات اين خبرچينان بدانديش كه از هرگزندى مصون بودند پاسخ گويد . . . » گيبون در جاى ديگر مىنويسد : « لشكر عظيمى از جاسوسان و سخن‌چينان و مباشران كه به امر كنستانتيوس براى آسايش خاطر يك نفر ، در بر هم زدن آرامش خاطر ميليونها ، استخدام شده بودند ، به فرمان جانشين كريم الطبع وى ( ژوليان ) از كار بر كنار شدند . » « 2 »\r\nچنان كه گفتيم در دستگاه خلافت اموى و عباسى نيز بازار اشراف و جاسوسى رواجى تمام داشت .\r\n\r\nعبد الحميد ، پيشنهاد مروان را با حيثيت اجتماعى خود معارض ديد\r\n: مسعودى مىنويسد : « وقتى مروان از زوال دولت بنى اميه اطمينان يافت ، به عبد الحميد دبير خود گفت :\r\nلازم است كه با دشمن من نزديك شوى و وانمايى كه به من خيانت كرده‌اى ، چون به ادب تو علاقه دارند و به نويسندگى تو محتاجند ، نسبت به تو بدگمانى نخواهند كرد . اگر توانستى مرا در زندگى فايده رسانى و گرنه از پس مرگم ، زن و فرزندم را حمايت كنى . عبد الحميد گفت : اين‌كه مىگويى براى تو سودمند ، اما براى من قبيح است . من صبر مىكنم تا خدا فيروزى بيارد ، يا با تو كشته شوم . و شعرى خواند كه مضمون آن چنين است : وفا در دل داشته باشم و خيانت نمودار كنم پس چه عذرى خواهم داشت كه مردم به ظاهر بپذيرند ؟ » « 3 »\r\nعلى بن يعقوب حكايت مىكند كه مهدى خليفه يك بار مرا نزد خود فراخواند . قصر خليفه\r\n\r\n\r\n","description":"","footnote":"\r\n( 1 ) . جرجى زيدان ، تاريخ تمدن اسلام ، پيشين ، ج 4 ، ص 20 .\r\n( 2 ) . تاريخ گيبون ، پيشين ، ص 268 و 341 .\r\n( 3 ) . مروج الذهب ، پيشين ، ج 2 ، ص 252 .\r\n","page_name":" 679 ","page_number":679},
  {"content":"\r\n\r\nسخت باشكوه بود و كنيزك بسيار زيبايى در مجلس او بود ، خليفه پرسيد اى يعقوب اين مجلس را چون مىبينى ؟ من زبان به مدح گشودم . خليفه گفت « اين مجلس را با فرش و اوانى و اين كنيزك به تو بخشيدم » . من از وى سپاسگزارى كردم . آن‌گاه گفت : « مرا به تو حاجتى است » . گفتم فرمان‌بردارم سپس گفت : دست بر سر من نه و سوگند بخور به موجب فرموده ، عمل نمايى ، قسم ياد كردم . چون مطمئن شد ، صد هزار درهم ديگر به من داد و گفت : « فلان علوى را مىخواهم از ميان برگيرى و مرا از دغدغهء مخالفت او بازرهائى » فرمان داد تا علوى را به من سپردند و كنيزك و آنچه به من بخشيده بود به خانه بردم و علوى را پيش خود طلبيده با وى در تكلم آمدم . و الحق مردى ديدم كه از وى خردمندتر و نيكوسخن‌تر نديده بودم . در اثناى محاوره با من گفت : « اى يعقوب من مردىام از فرزندان دختر پيغمبر ( ص ) ، تو روا مىدارى كه فرداى قيامت به خون ما مأخوذ باشى ؟ » گفتم « لا و اللّه ، اما بگوى كه چه مىبايد كرد ؟ » گفت آن‌كه با من نكويى كنى و مرا به جايى گسيل فرمايى كه از خوف جان ايمن شوم . . . پس از پايان مواضعه ، علوى با دو رفيق خود به محلى روان شدند . آن كنيزك زيبا كه به مأموريت جاسوسى به منزل يعقوب آمده بود ، ما وقع را به خليفه اعلام كرد . روز ديگر خليفه يعقوب را فراخواند و گفت : « ماموريت خود را انجام دادى ؟ » وى گفت : « بلى . » آن‌گاه خليفه گفت : « اى غلام مردمى را كه در اين خانه‌اند ، بيرون آر ! » غلام در خانه گشاده علوى و دو رفيق او را نزد من آوردند و من متحير شده از پاى درافتادم . « 1 »\r\nبه طورى كه ديديم ، در آغاز جنبش اسلامى پيشواى اسلام براى وقوف از فعاليتهاى سياسى و نظامى مخالفين خود ، به خصوص قوم قريش ، همواره يك يا چند تن از مؤمنين و دوستان وفادار خود را به قصد جاسوسى نزد مخالفين مىفرستاد و از نقشه‌ها و تدابير مخالفين خود قبلا ، باخبر مىشد و براى خنثى كردن نقشهء آنها تلاش و اقدام مىنمود . استفاده از جاسوسان در دوره‌هاى بعد ، يعنى در عصر بنى اميه و بنى عباس نيز دوام يافت . به عنوان نمونه حكايت زيرا را كه منسوب به عهد عباسيان است ، ذيلا نقل مىكنيم :\r\n\r\nگدايى كه جاسوسى مىكرد\r\n: « قاسم بن عبد إله وزير معتضد كه مردى كاردان و عالم بود ، به شراب و لهو و لعب علاقهء فراوان داشت و مىكوشيد تا از مجالس عيش و نوش او احدى باخبر نشود . يك‌بار از نيم‌روز تا نيم‌شب با كنيزان و مطربان به لهو و شراب مشغول شد . چون صبح زود نزد خليفه رفت ، معتضد به او گفت : يا قاسم كجا بودى ؟ اگر ما را در خلوت شريك خلوت خود دانستى و در پوشيدن جامه‌هاى رنگين و نوشيدن جامهاى سنگين يار و همكار ساختى ، شايستى . قاسم زمين ادب بوسيد و صورت حال از او پوشيد . ولى از اين‌كه خليفه به جزئيات زندگى او وقوف دارد سخت نگران و ناراحت شد و با خود گفت : بىشك خليفه از منافع و مداخل من نيز باخبر است . پس در مقام كشف موضوع برآمد و صاحب‌خبر خود را فراخوانده و\r\n\r\n\r\n","description":"","footnote":"\r\n( 1 ) . حبيب السير ، پيشين ، ج 2 ، ص 223 و روضة الصفا ، ج 3 ، ص 418 ( به اختصار ) .\r\n","page_name":" 680 ","page_number":680},
  {"content":"\r\n\r\nآنچه ميان او و خليفه رفته بود براى او شرح داد و از او خواست كه در مقام كشف موضوع برآيد .\r\nصاحب خبر پس از مطالعه و تفكر بسيار ، روز ديگر قبل از همه به درگاه قاسم آمد . با اين‌كه هنوز در خانه باز نشده بود ، ملاحظه كرد شخصى در لباس گدايان بر در خانه نشسته . همين‌كه در را گشادند ، وى به داخل خانه رفت و دربانان گرد او جمع شدند و با او شوخى و جدى مطالبى در ميان نهادند . صاحب‌خبر از اين گدا مظنون شد و خود را به چيز ديگرى مشغول كرد و در نهان به گفتگوهاى او با پرده‌داران و حواشى و خدام مطبخيان و غلامان گوش داد و از آنان پرسيد كه اين مرد كيست ؟ آنان گفتند : . . . مردى امين و درويش و ابله است ، به سراها در رود و با او مطايبه كنند و او را صدقه دهند و سبب معاش او اين باشد . بر پى او رفتم تا آن‌كه به مطبخ دررفت . هم بر آن قاعده پرسيدن گرفت كه دوش چگونه طعام پختند ؟ و چه وقت خورده شد ؟ و با كه خورده‌اند ؟ و وزير از كدام بيشتر خورد ؟ مطبخيان و غلامان با او مطايبه مىكردند و مباسطت مىنمودند .\r\nسپس وى با سرايدار و اتباع او تحويلدار و صاحب المخزن گفتگو مىكند و مىپرسد . . . ديروز وزير چه پوشيده و چه بخشيده و در خزاين چه آورده و چه بيرون برده‌اند ؟ و از آنجا براى ديوان و مجلس كتّاب آمد و صدقه خواستن گرفت و استماع مىنمود كه كتّاب چه كار مىكنند و چه مىگويند ؟ و با غلامان و كودكان و جوانان كه آنجا ايستاده بودند ، همان مطايبه آغاز نهاد و هريك او را صدقه مىدادند و با وى بازى مىكردند ، و در ميان مزاح و ملاعبت از هريك احوال جدا مىپرسيد . چون به همهء مواضع رسيد و به همهء حالها مطلع گرديد ، بازگشت كه برود .\r\nصاحب‌خبر مىگويد قبل از آن‌كه درويش راه منزل خود را پيش گيرد ، او را گرفتم و به خانه بردم و او را حبس كردم و جريان را به وزير گفتم . وزير او را نزد خود خواند و با تهديد و تطميع از او خواست كه حقيقت امر را بيان كند . درويش از او امان خواست ، چون وزير امان داد گداى دروغين حقيقت را بيان كرد و گفت مردى متمول هستم كه به موجب دستور معتضد ، مأمور تفتيش وضع تو هستم و هرماه از اين بابت از معتضد پنجاه هزار دينار مىگيرم ، و براى آن‌كه موضوع بر همه پوشيده باشد ، در لباس فقرا در كاروانسرايى منزل گزيده‌ام و خود را مريض و بيمار جلوه مىدهم . و با اين قيافهء ساختگى به منزل تو مىآمدم و پس از كسب اطلاعات لازم بازمىگشتم و آنچه ديده و شنيده بودم مىنوشتم و به وسيلهء يكى از خادمان نزد معتضد مىفرستادم . . . « 1 »\r\nنظام الملك براى اينكه سلجوقيان را به ايجاد سازمانهاى جاسوسى تشويق كند ، مىنويسد :\r\nسلطان محمود براى اطلاع از اوضاع مملكت ، هر ماهه عده‌اى جاسوس مىفرستاد . سپس مىگويد : از قديم باز اين ترتيب پادشاهان نگاه داشته‌اند ، الا آل سلجوق ، كه در اين معنى دل نبسته‌اند و كم فرموده‌اند . خواجه در فصل سيزدهم كتاب خود ، اهميت و ارزش جاسوسان را\r\n\r\n\r\n","description":"","footnote":"\r\n( 1 ) . آثار الوزرا ، پيشين ، ص 117 به بعد .\r\n","page_name":" 681 ","page_number":681},
  {"content":"\r\n\r\nبدين نحو بيان مىكند : « بايد به همه اطراف هميشه جاسوسان را بر سبيل بازرگانان و سياحان و صوفيان و داروفروشان فرستد ، و هرچه مىشنوند خبر مىآورند . . . چه بسيار وقت بوده است كه واليان . . . و امرا سر عصيان و مخالفت داشته‌اند . . . و چون جاسوسى برسيده و پادشاه را خبر داده ، در وقت پادشاه تاختن برده و فتنهء ايشان فروشده است . » « 1 »\r\nدر فصل ديگر نظام الملك مقاصد اساسى سفرا و نمايندگان را به اين ترتيب بيان مىكند : و ببايد دانست كه پادشاهان كه به يكديگر رسول فرستند ، نه مقصود همهء آن نامه و پيغام باشد . . .\r\nبلكه خواهند كه بدانند احوال راهها و عقبه‌ها ( يعنى گردنه‌ها ) و آبها . . . چگونه است ، و علف كجا باشد و كجا نباشد و لشكر آن ملك چندان است و آلت و عدت به چه اندازه است . . . و خلق و سيرت و احسان و ديدار و كوشش و كردار و بخشش و ظلم و عدل او چگونه است ؟ و پير است يا جوان ، عالم است يا جاهل ، ولايتش خراب است يا آبادان ، لشكر خشنود است يا نه ، رعيتش توانگرست يا درويش ، و در كارها بيدار است يا غافل ، وزيرش كافى است يا نه ؟ . . . تا اگر وقتى او را به دست آرند و با او مخالفتى ورزند ، تدبير كار او . . . بدانند . در فصل بيست و يكم ، نظام الملك تاكيد مىكند كه همواره در احوال سفرا و نمايندگانى كه از اطراف مىآيند ، دقت نمايند و خبر دهند كه اين كيست و از كجا مىآيد و چند سوار و پياده‌اند و به چه كار مىآيند و معتمدى با ايشان نامزد كنند و چون بازگردند هم ، برين مثال روند . . . « 2 »\r\nنظام الملك در فصل دهم سياستنامه مىنويسد : واجب است پادشاه را از احوال رعيت و لشكر و دور و نزديك خويش پرسيدن ، و اندك و بسيار آنچه رود دانستن . و اگرنه چنين كند ، عيب باشد و بر غفلت و ستمكارى حمل كنند ، و گويند فسادى و دست‌درازى كه در مملكت مىرود ، پادشاه مىداند يا نمىداند . اگر مىداند و آن را تدارك و منع نمىكند ، آن است كه همچون ايشان ظالم است و به ظلم رضا داده است . و اگر نمىداند ، پس غافل است و كم‌دان . . . همهء پادشاهان به صاحب بريد خبر تازه داشته‌اند تا آنچه مىرفت از خير و شر از آن باخبر شوند . . . تا ديگران بدانسته‌اند كه پادشاه بيدار و به همه جاى كارآگاهان گماشته و ظالمان را دست ظلم كوتاه كرده و مردمان در امن‌اند و در سايهء عدل به كسب معاش و عمارت مشغول باشند . ليكن اين كار نازكست و با غايله . بايد كه اين كار با دست و زبان و قلم كسانى باشد كه بر ايشان هيچ گمانى بد نبود و به غرض خويش مشغول نباشند كه صلاح و فساد مملكت در ايشان بسته است و ايشان از قبل پادشاه باشند و نه از قبل كس ديگر . مزد و مشاهرهء ايشان بايد كه مهيا باشد از خزينه تا به فراغ دل حالها مىنمايند تا هرحادثه كه تازه شود ، پادشاه داند . . . كس را زهرهء آن نباشد كه در پادشاهى عاصى تواند بود يا بد تواند انديشيد كه صاحب‌خبر و منهى گماشتن از عدل و بيدارى و قوت راى پادشاه باشد در آبادان كردن مملكت . . . « 3 »\r\n\r\n\r\n","description":"","footnote":"\r\n( 1 ) . سياستنامه ، به اهتمام هيوبرت ، پيشين ، ص 121 .\r\n( 2 ) . همان ، ص 120 به بعد .\r\n( 3 ) . همان ، ص 79 .\r\n","page_name":" 682 ","page_number":682},
  {"content":"\r\n\r\n\r\nراه تحقيق و كشف حقيقت\r\n: خواجه در پايان فصل پنجم كتاب خود ، طى داستانى به مأموران مخفى و كسانى كه براى كشف حقيقت و تشخيص صحت و سقم شكايتى به محل ميروند ، راه‌كار و طرز عمل را مىآموزد ، و به مأمورى كه براى رسيدگى به شكايت پيره‌زنى به آذربايگان مىرود ، چنين تعليم مىدهد . . . بايد كه نفقاتى از خزانه بستانى و به آذربايگان روى و به فلان محلت فرود آيى و بيست روز مقام كنى و بدان مردمان چنان نمايى كه من به طلب غلامى گريخته آمده‌ام . پس با هرگونه مردم نشست و برخاست مىكنى و با ايشان درآميزى و در ميان سخن به مستى و هشيارى مىپرسى كه در اين محلت شما زنى پير بود فلان نام ، كجا شد ! كه از او نشان نمىدهد و آن پاره‌زمين چه كرد ؟ بنگر تا هركس چه مىگويد ، و نيك يادگيرى و مرا از درستى ، خبرى بازآورى ، ترا بدين كار مىفرستم . . . « 1 »\r\n\r\nمأمورين مخفى در محل\r\n: خواجه در فصل هفتم كتاب خود براى اطلاع از وضع عمومى هر محل ، پيشنهاد مىكند كه از اشخاص متدين امين و پاك‌دامن استفاده كنند و از آنها بخواهند كه وضع كلى آن شهرستان را از لحاظ اقتصادى ، سياسى ، قضايى و غيره تحت‌نظر گيرند و جريان كارها ، وضع كشاورزان و ارباب ملك و عمال دولتى و محتسب و قاضى شهر و غيره را مورد تفتيش قرار دهند و حكومت مركزى را از كيفيت اوضاع باخبر سازند . به هرشهرى نگاه كنند ، آنجا كيست كه او را بر كار دين شفقتىست ، و از ايزد تعالى ترسان است و صاحب غرض نيست ، او را بگويند كه امانت اين شهر و ناحيت در گردن تو كرديم . آنچه ايزد تعالى از ما پرسد از تو پرسيم ، بايد كه حال عامل و قاضى و محتسب و رعايا و خرده و بزرگ مىدانى و مىپرسى و حقيقت آن معلوم ما گردانى ، و در سرّ و علانيت مىنمايى تا آنچ واجب آيد ما اندر آن بفرماييم .\r\nو اگر كسانى كه بدين صفت باشند ، امتناع كنند و اين امانت نپذيرند ، ايشان را الزام بايد كرد و به اكراه ببايد فرمود . « 2 »\r\n\r\nمراقبت از رسولان يا نمايندگان سياسى\r\n: خواجه در فصل بيست و يكم سياستنامه طرز پذيرايى از نمايندگان سياسى را بيان ، و تأكيد مىكند كه نمايندگان و گماشتگان سرحدها مراقبت نمايند همين‌كه رسولى آمد به وسيلهءسواران ، ورود رسول و همراهان او و آنچه همراه دارند گزارش دهند ؛ و سعى كنند تا علت مسافرت او را دريابند و در جريان مسافرت ، شخص مورد اعتماد را همراه كنند و او را شهر به شهر تا محل مقصود بدرقه كنند .\r\nچنان‌كه گفتيم منهيان و جاسوسان در ايران چه در دورهء قبل از اسلام و چه در دوران بعد از اسلام نقش سياسى و اجتماعى مهمى به عهده داشتند ، و حتى در دورهء سلاجقه ، به طورى كه اشاره شد ، اين ديوان ارزش و موقعيت سياسى خود را تا حدى حفظ كرد ، به طورى كه نظام الملك در سياستنامه متذكر شده است ، براى حسن جريان امور ، به اين قبيل مأمورين حقوق\r\n\r\n\r\n","description":"","footnote":"\r\n( 1 ) . همان ، به اهتمام قزوينى ، ص 37 .\r\n( 2 ) . همان ، ص 49 .\r\n","page_name":" 683 ","page_number":683},
  {"content":"\r\n\r\nكافى مىدادند كه تحت‌تاثير كسى قرار نگيرند . كسى را كه بر وى اعتماد تمام است ، او را اشراف فرمايند تا آنچه به درگاه رود ، او بداند ، و به وقتى كه خواهد و حاجت افتد ، مىنمايد . و اين كس بايد كه از دست خويش به هرشهر و ناحيتى نايبى فرستد سديد الراى و كوتاه‌دست ، كه آنچه رود اندك و بسيار ، به علم ايشان باشد ؛ نه چنان‌كه به سبب ايشان از مشاهره و مزد بارى بر رعيت افتد و به تازگى رنجى حاصل شود . و ايشان را آنچه به كار آيد از بيت المال ، بدهند تا ايشان به خيانت كردن و رشوت ستدن محتاج نباشند . و اين فايده كه از راستى كردن ايشان حاصل شود ، ده چندان مال باشد كه بديشان دهند به وقت خويش .\r\nعباس اقبال مىنويسد : « چون شغل اشراف مستلزم انهاء يا به اصطلاح حاليه دادن ( - راپورت يا گزارش ) بوده است ، زياد در انظار خوشنما محسوب نمىشده . چنان‌كه باخرزى در دميته القصر در شرح حال عميد الملك كندرى كه ابتدا اين شغل را داشته ، گويد چون طغرل جاسوسى را دون‌مقام او مىديد ، او را به ولايت خوارزم منصوب نمود . » « 1 »\r\nبه طور كلى حكومتها و سلاطين لايق و توانا ، براى اطلاع از طرز عمل مأموران عالىمقام ، به طور نهانى يك نفر را به نام مشرف به محل كار او مىفرستادند تا اطلاعاتى از طرز كار او كسب كند و به شاه و دستگاه مركزى گزارش دهد . نظام الملك مىنويسد هركه را شغلى بزرگ فرمايد ، بايد كه يكى را بر او مشرف كند ، چنان‌كه او نداند ، تا پيوسته كردار و احوال او مىنمايد . . .\r\nنظام الملك در فصل چهارم و نهم كتاب خود از خزاين و ذخاير مالى دولت سخن مىگويد و مىنويسد كه پادشاهان هميشه دو خزينه داشتند ، يكى خزينهء اصلى و ديگرى خزينهء خرج . و هميشه وجوه ضرورى را از خزينهء خرج برمىداشتند و كمتر از خزينهء اصل . و مالى كه حاصل مىشد بيشتر به خزينهء اصل بودى و كمتر به خزينهء خرج ، و تا ضرورتى نبودى از آن خزانهء اصل خرج نكردندى . و اگر چيزى برداشتندى ، بر وجه وام برداشتندى و بعد به جاى آن نهادندى . . . « 2 » و در فصل پنجاه و يكم كتاب خود تأكيد مىكند كه حساب ماليه هرولايت را بنويسند و به خرج و دخل آن توجه كنند و مخارج زايد را حذف كنند و در هرحال از اسراف و تبذير خوددارى كنند . « 3 »\r\nديوان صاحب البريد كه كمابيش همان ادارهء پست امروزىست . مهمترين وظيفه‌اش رسانيدن اخبار دولتى بود . اين ديوان و ديوان اشراف چنان‌كه گفتيم از طريق جاسوسى و به طور مخفى اخبار و اطلاعات مهم را به حكومت مركزى اعلام مىكردند .\r\nصاحب بريد موظف بود مرتبا اخبار مهم قلمرو خود را به پايتخت بنويسد و با سريعترين وسايل آن روزى به دربار برساند . اسم وسيله را « بريد » مىگفتند .\r\nدر ترجمهء بلعمى از تاريخ طبرى دربارهء بريد آن زمان چنين آمده است :\r\n« رسم بريد آن زمان اشتران بودى از منزل به منزل ، و به هرمنزلى دو شتر بودندى و يكتاى\r\n\r\n\r\n","description":"","footnote":"\r\n( 1 ) . وزارت در عهد سلاطين بزرگ سلجوقى ، تأليف اقبال ، ص 32 .\r\n( 2 ) . سياستنامه ، به اهتمام قزوينى ، پيشين ، ص 244 .\r\n( 3 ) . همان ، ص 248 .\r\n","page_name":" 684 ","page_number":684},
  {"content":"\r\n\r\nخريطه بر آن اشتران بودى ، منزل به منزل سخت براندى ، و به هرمنزلى كسها بودندى كه شتران را نيكو داشته و ايشان را از بيت المال اجرى و مشاهره همى دادندى . و به خراسان به ايام طاهربن الحسين هم‌چنين بود تا آن‌گاه كه سگزيان ( يعنى صفاريان ) بيرون آمدندى ، رسم پيادگان پديد آوردند و شتران را برگرفتند . » « 1 »\r\nبا آن‌كه در آن ايام وسايل خبرى و حمل‌ونقل بسيار ابتدايى بود ، مع ذلك مخبرين و جاسوسان و خبرگزاران نقش مهم و مؤثرى در مملكت داشتند . حكومت مركزى به وسيلهء جاسوسان و عمال خود ، هميشه از وضع راهها ، قدرت فئودالها ، طرز عمل حكمرانان ، نحوهء كار عمال ديوانى و مأمورين استيفاء فقر يا توانايى مردم و ديگر امور اطلاعات لازم را به دست مىآورد . پيكهاى پياده يا با اسبان مجهزى كه براى اين منظور تربيت كرده بودند ، اخبار مهم را در كوتاهترين مدت به دولت مركزى مىرسانيدند .\r\nدر تاريخ گرديزى ضمن توصيف احوال عمرو بن ليث مىنويسد : « و هميشه منهيان داشته بر هر سالارى و سرهنگى و مهترى تا از احوال او همه واقف بودى . »\r\nگاه جاسوسان با تغيير لباس و وضع ظاهرى خود براى انجام مأموريت به محلى گسيل مىشدند . بيهقى مىنويسد : « در دورهء مسعود كفشگرى را به گذر آموى بگرفتند ، متهم گونه مطالبت كردند ، مقر آمد كه جاسوس بغرا خان است ، در نزديك تركمانان مىرود و نامه‌ها دارد به سوى ايشان و جايى پنهان كرده است . او را به درگاه فرستادند ، استادم بونصر با وى خالى كرد ، ( يعنى خلوت كرد ) و احوال تفحص كرد ، او معترف شد و آلت كفشدوزان از توبره بيرون كرد و ميان چوبها تهى كرده بود و ملطفه‌هاى خرد ( يعنى نامه‌هاى كوچك ) آنجا نهاده پس به تراشهء چوب آن را استوار كرد و رنگ چوب‌گون كرده بود تا به جاى نيارند . » « 2 »\r\nبارتولد محقق شوروى در پيرامون شغل صاحب بريد چنين مىنويسد :\r\n« چنان‌كه مىدانيم ، پست و چاپار در مشرق‌زمين فقط براى رفع حوايج دولت وجود داشته . در مورد مأموران پستى ( به جاى اصطلاح « صاحب بريد » به اصطلاح « صاحب‌خبر » و « منهى » نيز برمىخوريم ) آنها وظيفه‌دار بودند كه اخبار مهم را از پايتخت به ايالات برسانند و دربارهء همه اعمال مأموران محلى گزارش دهند . اصولا مأموران پستى ، ديوان و اداره خاصى را تشكيل مىدادند و مطيع حكام و ولات نواحى نبودند . در عهد سامانيان حكم دولت مركزى هنوز چنان نافذ بود كه مأموران مزبور قادر بودند گزارشهاى صحيح و مستقلى ، حتى دربارهء اعمال مقتدرترين اميران نواحى ، يعنى حكام و ولات خراسان ، به مركز ارسال دارند . ولى هم در عهد غزنويان ، گاه مأموران به ناچار از طريق پست ( رسمى ) گزارشهايى را كه به ميل حاكم\r\n\r\n\r\n","description":"","footnote":"\r\n( 1 ) . تاريخ خاندان طاهرى ، پيشين ، ص 323 .\r\n( 2 ) . تاريخ بيهقى ، پيشين ، ص 528 .\r\n","page_name":" 685 ","page_number":685},
  {"content":"\r\n\r\nو والى نوشته شده بود ، ارسال داشته و براى فرستادن اطلاعات صحيح مربوط به اعمال حاكم مزبور متوسل به اعزام سوارانى ملبس به لباس مبدل مىگشتند . » « 1 »\r\n\r\nسواران نامه‌رسان\r\n: براى رسانيدن اخبار فورى از چابك‌سواران استفاده مىكردند بيهقى مىنويسد پس از آنكه در اثر سوء سياست ، پاى سلجوقيان به خراسان باز شد و خطر آشكار گرديد : « دو سوار از آن بو الفضل سورى دررسيد ، دواسبه از آن ديوسواران فراوى پيش آمدند و خدمت كردند بونصر گفت ايشان را : چه خبر است ؟ گفتند از نشابور به دو نيم روز آمده‌ايم و همه راه ، اسب آسوده گرفته . . . چنان كه نه به روز آسايش بوده نه شب مگر آن مقدار كه چيزى خوريم كه صاحب‌ديوان فرمان چنين داد . . . خواجه دست از نان بكشيد و ايشان را به نان بنشاند و نامه‌ها بستد و خريطه باز كرد و خواندن گرفت و نيك از جاى بشد و سر مىجنبانيد . . . » « 2 » در جاى ديگر بيهقى مىنويسد : « . . . ركابدار پياده شد و زمين بوسه داد و آن نامه بزرگ را از بر عبا بيرون كرد و پيش داشت . . . » « 3 »\r\nدر كتاب كليله و دمنه نيز به نقش منهيان اشاره شده است :\r\n« . . . گفت من ندانم كه ايشان چه مىگويند ليكن آن نيكوتر كه جاسوسان فرستيم و منهيان متواتر گردانيم و تفحص حال دشمن به جاى آريم . . . » « 4 »\r\nفعاليتهاى جاسوسى نه تنها قبل از حمله مغول بلكه در قرون بعد نيز در ايران و كشورهاى مجاور دوام داشت :\r\n\r\nجاسوسى در خانواده‌ها\r\n: رسم گماردن جاسوس در خانواده‌ها نه تنها در ايران ، بلكه در دربار هند نيز معمول بود . ابن بطوطه مىنويسد : « پادشاه هند با هريك از امراى بزرگ يا كوچك خود ، غلامى را مأمور مىكند كه هميشه ناظر رفتار او بوده جزئيات اعمال وى را به شاه گزارش دهد . همچنين عده‌اى از كنيزكان خانه‌هاى امرا و عده‌اى از زنان رختشو ، براى كار جاسوسى در خدمت سلطان مىباشد اين‌گونه زنان ، بدون خبر در خانه وارد مىشوند و اطلاعاتى از كنيزكان مىگيرند و به وسيله رئيس كارآگاهان به سلطان گزارش مىدهند . . . » « 5 »\r\nآقاى دكتر موحد در ملحقات سفرنامه ابن بطوطه براى روشن شدن موضوع ، اضافه مىكند كه : « داستان تشكيلات جاسوسى سلطان محمد تغلق ( 695 - 715 ) در تواريخ نيز منعكس است ، فرشته مىگويد : مذاكراتى كه امرا و اعيان دهلى شبها در خانه‌هاى خود با زن و فرزند داشتند ، سلطان محمد بامداد از آنها مطلع مىشد . » « 6 »\r\nابن حوقل ضمن ذكر خصوصيات فارس مىنويسد : . . . حسن بن مرزبان ، بندار ( پيشكار يا\r\n\r\n\r\n","description":"","footnote":"\r\n( 1 ) . تركستان‌نامه ، از ص 496 به بعد .\r\n( 2 ) . تاريخ بيهقى ، به تصحيح دكتر فياض ، ص 609 به بعد .\r\n( 3 ) . همان ، ص 24 .\r\n( 4 ) . نصر اللّه منشى ، ترجمهء كليله و دمنه ، به تصحيح مجتبى مينوى ، تهران ، دانشگاه تهران ، 1347 ، ص 193 .\r\n( 5 ) . سفرنامه ابن بطوطه ، پيشين ، ص 510 .\r\n( 6 ) . همان ، ص 750 .\r\n","page_name":" 686 ","page_number":686},
  {"content":"\r\n\r\nصاحب بريد ) محمد بن و اصل ، و پس از او بندار يعقوب ابن ليث بود . و على بن مرزبان عهده‌دار ديوان استدراك عمرو بن ليث بود ، و در نزد وى به سبب هوشيارى و فضل و دانش درجتى يافت .\r\nدر فرهنگهاى زبان فارسى لغت بندار به معناى مالك ، صاحب بريد ، سردار قشون ، گمرك‌چى و مأمور اخذ ماليات از بارها و بنه‌ها آمده است .\r\nاستاد فقيد دهخدا در لغت‌نامه با استناد به منابع گوناگون تاريخى ، در تعريف صاحب بريد چنين مىنويسد : . . . آن‌كه وقايع روزانه براى سلطان نويسد ، آن‌كه بريد ارسال كند براى اعلام آنچه در بلد واقع شده است ، و صحابت بريد در قديم منصبى بزرگ بوده است كه الان آن را روزنامه‌نگار گويند نرشخى گويد : « 1 » « و ايشان را يارى داد تا دست سپيدجامگان دراز گشت و غلبه كردند ، صاحب بريد به خليفه خبر فرستاد و خليفه مهدى بود . » « 2 »\r\n- « پس خيلتاش را فتلغتكين بهشتى ، مشرف و صاحب بريد كرد . » « 3 »\r\n« عمال و صاحب بريدان را زهره نبود كه حال وى به تمامى بازنمايند . » « 4 » آقاى مهدى محقق پس از استقصاء و مطالعهء دقيق تاريخ بيهقى ، در پيرامون ديوان بريد چنين مىنويسد : ديوان بريد از ديوانهاى مهم به شمار مىرفت ، و امورى كه مربوط به حمل نامه‌ها و نقل پيامها و ارسال اخبار مملكت بود ، به وسيلهء اين ديوان انجام مىشد . و در منابع اسلامى گاهى از آن تعبير به « ديوان الخبر و البريد » مىكردند . . . اين ديوان داراى اصطلاحاتى خاص بوده است كه نويسندگان اسلامى به آن اشاره كرده‌اند . از جمله قدامة بن جعفر در كتاب الخراج از فروانقين و موقعين و مرتبين ؛ و خوارزمى در مفاتيح العلوم از كلمات جريد ، فرانق ، سكه ؛ اسكدار ياد كرده‌اند .\r\nاصطلاحاتى كه بيهقى در باب اين ديوان ياد كرده ، عبارت است از :\r\n1 ) صاحب بريد - و ابن بو عبد اللّه به روزگار وزارت خواجه ، صاحب بريد بلخ بود و كارى با حشمت داشت . صاحب بريد عهده‌دار امور ديوان بريد بود و نامه‌هايى كه حاكى از اوضاع و اخبار مملكت بود ، به عنوان او فرستاده مىشد . و او بود كه در امور اعضاى آن ديوان نظارت داشت و آنان را عزل و نصب مىنمود .\r\n2 ) نايب بريد - كسى بوده است كه امور ديوان بريد را از طرف صاحب‌ديوان بريد اداره مىكرده است . « و آن ملطفه ابو الفتح حاتمى نايب بريد مرا داد و گفت مهركن و در خزانه حجت نه . »\r\n3 ) اسكدار - به معنى كيسه محتوى نامه است « دو نامه رفت به اسكدار . »\r\n4 ) خريطه - پس نامه درنوشت و گفت تا در خريطه كردند .\r\n به بارگاه تو مريخ حاجب درگاه * به حضرت تو عطارد خريطه‌دار و دبير \r\n- انورى\r\n\r\n\r\n","description":"","footnote":"\r\n( 1 ) . حاشيهء ترجمهء يمينى ، چاپ تهران ، ص 356 .\r\n( 2 ) . تاريخ بخارا ، پيشين ، ص 10 .\r\n( 3 ) . تاريخ بيهقى ، پيشين ، ص 119 .\r\n( 4 ) . همان ، 329 .\r\n","page_name":" 687 ","page_number":687},
  {"content":"\r\n\r\n5 ) مجمز - يعنى جمازه‌سوار ، و جمازه شتر تندرو است كه از آن براى حمل‌ونقل نامه‌ها استفاده مىشده است . حاجب كدخداى خويش را نزديك وى فرستاد و پيغام داد كه مجمزى رسيده است از هرات با نامه سلطانى :\r\n متواتر شدست نامهء فتح * گشته ره بر مرتب و جماز \r\nبيهقى از آن‌كه بر مجمزان رياست مىكند به عنوان « زعيم مجمزان » ياد مىكند .\r\n6 ) پيك - و دو مرد پيك راست كردند با جامهء پيكان كه از بغداد آمده‌اند .\r\nپيك يعنى نامه‌بر ، فرخى گويد :\r\n پيك غزنين نرسيده است كه من * خبرى يابم از دوست مگر \r\n7 ) قاصد مسرع - « و هم در اين مدت قاصدان مسرع رسيدند از غزنين ، و نامه‌ها آوردند از امير يوسف » « 1 » چنان‌كه ديديم از منهى و منهيان مكرر در تاريخ بيهقى سخن بميان آمده است :\r\n« . . . و در آن وقت ملطفه‌ها رسيد از منهيان بخارا كه على تگين البته نمىآرامد و ژاژ مىخايد و لشكر مىسازد . . . » « 2 »\r\n\r\nپيك صلح و عروسى\r\n- در ايامى كه خان كبير نصر ايليك و محمود غزنوى در حال جنگ بودند ، ايليك در تاريكى شب از جيحون گذشت و خود را به لشكرگاه محمود رسانيد و به يكى از پرده‌داران گفت : « به اندرون رو به سلطان بگو كه فرستادهء ايليك به رسالت آمده است . » چون خبر به محمود رسيد ، او را فراخواند و گفت : « رسالت خود را بگزار . » گفت : « در خلوت ادا مىكنم . » پس از آن‌كه جز محمود و ايليك كسى باقى نماند ، گفت : « اى محمود من فلانم . » سلطان از شدت مهابت از تخت فرود آمد و يك‌ديگر را در كنار گرفتند ، ايليك گفت : « اى محمود ما براى جنگ با يكديگر با نزديك دويست هزار سوار از دو سوى آمده‌ايم ، و هردو تن يك چيز مىخواهيم ، يا من پيش مىبرم و يا تو ، در هرصورت بسيارى از مردان ما كشته و زنان ما بيوه و كودكان ما يتيم مىشوند ، و تو فردا پاسخ خدا را چه خواهى داد ؟ من آمده‌ام و اينك سر من در پيش تست و من در دست توام ، هرچه مىخواهى با من بكن . و من روز رستاخيز از تو گله نخواهم كرد . » محمود در پاى او افتاد و پس برخاست و گفت : « به كدام نشان باور كنم كه تو ايليكى ؟ » گفت : « بدين نشان كه چون فردا از پيش او بازگردم و بامداد شود ، فرستادگان براى سخن گفتن و پيوند زناشويى بستن به جاى خلاف و دشمنى نزد تو فرستم و به جاىسواران و لشكريان . . . كسانى كه خواهان دوستى و صلح خواهند بود با يكديگر روبرو مىشوند . » « 3 » پس از آمدن نمايندگان و تقديم هداياى فراوان ، دوستى و خويشاوندى در ميان طرفين استوار شد .\r\n\r\nصاحب بريد خراسان\r\n: در ميان كسانى كه به مقام صاحب بريدى منصوب و به نقاط\r\n\r\n\r\n","description":"","footnote":"\r\n( 1 ) . مهدى محقق ، « برخى از اصطلاحات ديوانى » ، يادنامهء ابو الفضل بيهقى ، پيشين ، ص 611 .\r\n( 2 ) . تاريخ بيهقى ، چاپ اديب ، ص 342 .\r\n( 3 ) . در پيرامون تاريخ بيهقى ، پيشين ، ج 2 ، ص 666 .\r\n","page_name":" 688 ","page_number":688},
  {"content":"\r\n\r\nمختلف گسيل شده‌اند ، عده‌اى انگشت‌شمار كاملا به اهميت مأموريت خود واقف بوده و از بيان حقايق خوددارى نمىكرده‌اند . پس از آن‌كه ابو المظفر جمحى از طرف خواجهء بزرگ ابو نصر احمد بن محمد بن عبد الصمد شيرازى وزير سلطان مسعود غزنوى ، با مقام صاحب بريدى به نيشابور ، مركز خراسان رفت تا اوضاع آن خطه را به خواجهء بزرگ اطلاع دهد ، وى شجاعانه تعدى و طمعكارى ابو الفضل سورى را نظما و نثرا به مقامات مسئول اعلام كرد و گفت ادامهء اين وضع سبب خواهد شد كه مردم خراسان براى رهائى از بيدادگريهاى اين حاكم جورپيشه به تركمانان سلجوقى روى آورند و در كارها اخلال عظيم پديد آيد . ولى مسعود كه شيفتهء رشوه‌ها و هداياى اين مرد فاسد شده بود ، به اين اندرزها گوش نداد ، و بشد آنچه شد . قطعه‌اى از اين صاحب بريد فاضل و حق‌گو :\r\n اميرا بسوى خراسان نگر * كه سورى همى بند و ساز آورد\r\nاگر دست شومش بماند دراز * به پيش تو كار دراز آورد\r\nهر آن گله كاو را به سورى دهى * چو چوپان بد ، داغ بازآورد \r\nدر بيت آخر مراد شاعر چوپان خائنى است كه پس از دستبرد و تجاوز به گلهء مخدوم به قصد فريبكارى و براى تبرئهء خود ، داغى را كه بر گوش و صورت گوسفند است به مخدوم خود ارائه مىدهد تا ثابت كند كه گرگ گلهء او را برده است نه او .\r\nپس از مسعود ، شغل خطير و بسيار مهم صاحب بريدى ، بيش از پيش رو به ابتذال رفت . به طورى كه از تاريخ بيهقى و جوامع الحكايات عوفى و ديگر منابع برمىآيد ، پس از سلطان مسعود ، حكومت غزنويان به سرعت راه افول مىسپرد و كسانى كه به سرير سلطنت مىنشستند ، هيچ‌يك اهليت حكومت و فرمانروايى نداشتند . در فصل نوزدهم از باب سوم جوامع الحكايات عوفى مطالبىست كه حكايت از فساد سلطان و اطرافيان او دارد : « در تاريخ ناصرى آورده‌اند كه در آن وقت كه نوبت تخت غزنين به امير عبد الرشيد بن سلطان محمود ( 441 - 444 ) رسيد غلام بچه‌اى داشت كه او را تومان گفتندى ، متهور و دون‌همت بود . اما امير با وى نيكو بود ، او را بركشيد و منزلتى رفيع داد ، و او در قلع و قمع بزرگان كوشيدن گرفت ، و ابو سهل زوزنى را عنايت كرد ، تا خواجهء دولت و وزير مملكت عبد الرزاق احمد ميمندى ( فرزند احمد بن حسن ميمندى ) را مصادره كردند ، و برادر خود را كه او را مبارك ابراهيمى خواندندى عنايت كرد تا چند شغل از ولايت برشاور ( يعنى نيشابور ) به وى داد و ساعيان و غمازان را تربيت مىكرد و بازار شريران و نمامان رواجى تمام يافت كه ايشان توفيرات دروغ بازمىنمودند و ولايات خراب مىشد و صاحب بريد و منهيان را در مقاطعه آورد و پيش از آن ، هيچ‌كس آن عمل را مقاطعه نكرده بود . و از جمله فتانان كه به غمز و سعايت مشهور بود ، كسى بود كه او را خطيب كوف خواندندى او را تربيت كرد و نيابت خود را به او داد و او به غمز و سعايت ، جهانى خراب كرد . . . » سپس مىنويسد كه در نتيجهء اين سياستهاى غلط ، طغرل موقع را مغتنم شمرد « . . . به غزنين\r\n\r\n","description":"","footnote":"","page_name":" 689 ","page_number":689},
  {"content":"\r\n\r\nآمد و امير عبد الرشيد را بكشت و ملك را فروگرفت . »\r\n\r\nكبوتران نامه‌بر\r\n: كبوتران نامه‌بر از دورهء عباسيان مورد توجه بودند ، به عقيدهء پروفسور هيوبرت ، « راز گرايش خلفا به اين پست‌هوايى اين بوده كه در دورهء قرون‌وسطا راهها چندان امن و آرام نبود و غالبا همراه كاروانها كه گاه از دو سه هزار شتر و بار و بنه‌ى فراوان تشكيل مىشد ، عدهء كافى افراد و سواران مسلح گسيل مىداشتند تا از خطرات احتمالى جلوگيرى كنند . با اين وضع نامطمئن ، خلفا و سياستمداران آن روزگار در فاصلهء شهرهاى مهم نظير : دمشق ، بصره ، بغداد و غيره فرودگاههايى براى كبوتران تعبيه مىكردند و به وسيلهء اين كبوتران تربيت شده ، اخبار سياسى و اقتصادى را به اشخاص موردنظر ابلاغ مىكردند . كبوتران پيامبر در آن دوره بهترين وسيلهء ارتباط و رساندن پيامها به شمار مىرفتند . گاه براى اطمينان بيشتر ، مطلب را به وسيله دو كبوتر به محل مورد نظر مىرساندند . به اين ترتيب كه ، نامه را بر بال يا دم كبوتر مىبستند ، آن‌گاه حيوان را غذاى كافى مىدادند و به سوى مقصد رها مىكردند . . . » « 1 »\r\n\r\nپيكهاى معز الدوله\r\n: معز الدوله عده‌اى پيك دونده داشت كه به آنان مقررى گزاف مىپرداخت ، و آنان اخبار و نامه‌ها را از جانب معز الدوله به برادرش ركن الدوله در اصفهان يا رى مىرساندند و پاسخ آن را مىآوردند . فضل و مرعوش سرآمد آن پيكها بودند و مىتوانستند روزانه چهل و چند فرسنگ طى مسافت كنند . « 2 »\r\nمنهيان آل بويه اغلب از دانشمندان زمان بودند تا پادشاه بتواند به گزارش آنان اطمينان پيدا نمايد . مثلا منهى ركن الدوله در خراسان ابى واقد كرابيس بود كه در بحث و سخن گفتن ، صاحب بن عباد ياراى مقاومت با او را نداشت . عضد الدوله نيز همه جا خبرگزاران بصير داشت .\r\nچون به او خبر دادند كه چند تن از فرمانروايان و رؤساى قبايل باهم نزديك شده‌اند ، بر آن شد كه بين آنان تفرقه اندازد . يك‌بار محمد بن احدب را كه در تقليد از خطوط مختلف استاد بود ، بر آن داشت كه از طرف فرمانروايان و شيوخ ، نامه‌هايى بنويسد و بين فتنه‌گران جدايى اندازد . و در اعمال و رفتار مأمورين خود به وسيله بازرسان اعزامى نظارت مىكرد . « 3 »\r\n\r\nمنهيان محمد شاه در كرمان\r\n: در تاريخ سلاجقهء كرمان در شرح‌حال محمد شاه مىخوانيم كه وى « . . . در شهر صاحب‌خبران گذاشت تا دقايق خير و شر . . . انهاى راى او كردند و ندماء حضرت را قضاة و ائمهء اكابر اختيار فرمود و حواشى و خدام . . . زهرهء آن نداشتند كه در خدمت او مهر سكوت از حقهء نطق بردارند . . . » « 4 »\r\nمنهيان و جاسوسان نه تنها در دستگاه حكومتهاى شرقى و ايرانى نقش بسيار مهمى داشتند ،\r\n\r\n\r\n","description":"","footnote":"\r\n( 1 ) . مجلهء هنر و مردم ، اسفند 1350 ، ص 49 ( ترجمهء شبگير از نظام البريد ، سعداوى ) .\r\n( 2 ) . شاهنشاهى عضد الدوله ، پيشين ، ص 127 ( نقل از ابن اثير ، ج 7 ، ص 22 ) .\r\n( 3 ) . همان ، ص 105 ( نقل از ابن اثير ، ج 7 ، ص 106 ) .\r\n( 4 ) . تاريخ سلاجقهء كرمان ، پيشين ، ص 35 .\r\n","page_name":" 690 ","page_number":690},
  {"content":"\r\n\r\nبلكه متصديان ديوان صاحب البريد در جهان اسلامى نيز مورد توجه مخصوص خلفا بودند .\r\nدر دورهء تمدن اسلامى ، بريد به دستگاه پست و ارتباطات و اطلاعات و نيز به معنى چاپار و اسب چاپار و قاصد يا پيك اطلاق مىشده است . معاويه براى ايجاد سرعت بين مركز خلافت و ولايات مختلف ، به ايجاد بريد همت گماشت ، و بعد از او ، امويان و عباسيان در توسعه و تكميل سازمان او كوشيدند . رئيس اين ديوان چه در ممالك اسلامى و چه در ايران ، هميشه شخص مورد اعتماد و از محرمان دستگاه حكومت بود و صاحب بريد خوانده مىشد .\r\nابن خلكان مىنويسد : « چون مدتى فضل در خراسان اقامت كرد ، از طرف صاحب بريد نامه‌اى به رشيد در باب فضل رسيد . يحيى درين هنگام در پيش خليفه نشسته ، و مضمون نامه چنين بود : فضل پيوسته به صيد و شكار و لهو و لعب و عيش و طرب مىپردازد و مشاغل مزبور ، وى را از التفات و توجه به حال رعايا و برايا بازمىدارد . رشيد چون نامه را بخواند به طرف يحيى انداخت و گفت اى پدر ، نامه را بخوان و به وى بنويس كه از اين كارها بازايستد .\r\nيحيى در پشت نامه توقيع كرد :\r\nفرزند من ، خداوند ترا از بلا و گزند محفوظ دارد و مرا به وجود تو محظوظ سازد . اخبار اشتغال تو به صيد و شكار و مزاولت و مداومت به لذات و شهوات به امير المؤمنين رسيده كه اين‌گونه امور تو را از نظر و التفات به كار جمهور بازداشته است . . . چون نامه به فضل رسيد از مسجد خارج نشد مگر آن‌كه از عمل خود منصرف گرديد . » « 1 » اسفنديار كاتب در تاريخ طبرستان از نقش حساس و مهم منهيان و جاسوسان در سراسر كشور سخن مىگويد و مىنويسد :\r\n« شهنشاه منهيان و جواسيس برگماشت بر اهل ممالك ، مردم جمله ازين هراسان و متحير شدند ، ازين معنى اهل براعت و سلامت را هيچ خوف نيست كه عيون و منهى پادشاه را تا مصلح و مطيع و عالم و زاهد در دنيا بود نشايد گماشت . . . جهالت پادشاه و بىخبر بودن از احوال مردم درى است از فساد . . . » « 2 »\r\n\r\nديوان بريد در عهد مغول\r\n: چنگيز خان فرمان داد ، كه در كنار جاده‌هاى مهم قلمرو وى ايستگاههاى پست « يام » در فواصلى كه سواركاران معمولا ظرف يك روز طى مىكنند ساخته شود . و افرادى مأمور ادارهء اين ايستگاهها گردند ، در ايستگاه تعدادى اسب ( تا بيست رأس ) براى ايلچيان حاضر باشد . اين ايستگاههاى پست در هراستان تحت‌نظر « نايب » و در سراسر مملكت تحت‌نظر صاحب‌ديوان بود .\r\nاوكتاى پس از دومين قوريلتاى ، ايستگاه پست را توسعه و فرمان داد كه ايستگاههاى تقويتى در بين راه بنا گردد . و به منظور برقرارى رابطهء دايم با شاهزادگان خاندان سلطنت ، اميرى را متصدى اين كار كرد . براى حفظ رابطه ميان ختاى و قراقورم پست اختصاصى تارين‌يام براى\r\n\r\n\r\n","description":"","footnote":"\r\n( 1 ) . اخبار برامكه ، به اهتمام ميرزا عبد العظيم خان گرگانى ، ص سط و نيز رك . روضة الصفا ، پيشين ، ج 3 ، ص 435 .\r\n( 2 ) . تاريخ طبرستان ، باهتمام اقبال آشتيانى ، ص 27 .\r\n","page_name":" 691 ","page_number":691},
  {"content":"\r\n\r\nقاآن موجود بود .\r\nاما به زودى از اين دستگاه نيز سوءاستفاده شد و منكو خود را ناگزير ديد كه بازرگانان را از استفادهء سازمان پست دولت منع كند « . . . او به ايلچيان فرمان داد كه تنها به نقاطى كه مأموريت يافته‌اند بروند و در آنجا نيز تنها انتظار دريافت مواجب حقهء خود را داشته باشند . هلاكو نقاطى را كه در آن ايستگاه پست وجود داشت ، از پرداخت ماليات معاف كرد . اما در مقابل ساكنان آن را موظف نمود كه مخارج ايستگاههاى پستى را بپردازند و از رهگذران مغول پذيرايى نمايند .\r\nجاده‌هاى پستى در قلمرو ايلخانان رويهم‌رفته جاده‌هايى بود كه مسافران نيز آن را طى مىكردند ، و در دورانهاى پيشين نيز مورد استفاده بوده است . . . با وجود تمام كوششها ، وضع دستگاه پست در فرمانروايى ايلخانان بهتر از سازمانهاى ديگر بود ، گرچه مبالغ هنگفتى پول صرف اين سازمان مىشد ، با اين همه وضع آشفته بود . در برخى ايستگاهها حتى ممكن نبود كه دو رأس اسب براى ايلچيان بيابند . پولها همان‌طور كه متداول بود ، به جيب مأموران دولت ريخته مىشد . به اين ترتيب ايلچيان ناگزير بودند كه مواد غذايى و اسب مورد لزوم را از مردم بگيرند و يا آن‌كه به همراه داشته باشند . ايلچيان از اين وضع ناراضى نبودند ، چه در اين صورت فرصت بسيار مناسبى براى غارتگرى به آنان داده مىشد . آنها در طول راه از مناطق ثروتمند مىگذشتند و حتى المقدور اموال مردم ستمديده را غارت مىكردند . در نتيجه جاده‌ها روزبه‌روز ويران‌تر مىشد و در رسانيدن اخبار تأخير فراوان روى مىداد . » « 1 » تنها در عهد غازان وضع پست و ايلچيان تا حدى سروسامان گرفت .\r\n\r\nهدف سازمان پست « بريد » در عهد مغول\r\n: هدف مؤسسهء پست « يام » در ميان اقوام صحرانشين به كلى با آنچه در نزد مردم بافرهنگ و تمدن دولتهاى آسيايى مغول بوده ، تفاوت داشته است . در هيچ جا اشاره نشده است كه روساى پست مغول نظارتى بر فعاليت و اعمال حكام و كارمندان نواحى داشته‌اند ( بر خلاف صاحب بريد يا رؤساى پست ايران و ديگر ممالك اسلامى كه غالبا چنين مأموريتى داشته‌اند ) .\r\nپست مغول « يام » فقط براى حمل‌ونقل رسولان و ايلچيان و پيكان اختصاص داده شده بود .\r\nتأسيس پست مىبايست اولا از بطوء جريان امور جلوگيرى كند و ثانيا كسانى كه با مأموريت دولتى سفر مىكردند نمىبايست نسبت به مردم تعدى و تجاوز روا دارند . ولى حمد إله مستوفى باصراحت مىگويد در ممر ايلچيان دائما رعيت و لشكر در زحمت بودند .\r\nاوكتاى براى جلوگيرى از تعدى ايلچيان ، مىخواست كه رسولان و ايلچيان نه تنها وسيلهء حمل‌ونقل ، بلكه آذوقه نيز بيابند . بدين سبب بناى انبارهاى مملو از خوار و بار ضرورت پيدا كرد و براى خوراك مراجعان ، گوسفند بدانجا گسيل مىداشتند . به گفتهء جوينى مصالح و اخراجات\r\n\r\n\r\n","description":"","footnote":"\r\n( 1 ) . برتولد اشبولر ، تاريخ مغول در ايران ، پيشين ، ص 420 به بعد .\r\n","page_name":" 692 ","page_number":692},
  {"content":"\r\n\r\nهريامى ترتيب كردند . . . مغولان پست را الاق مىناميدند . گذشته از اين ، ميان پست عادى و پست مخصوص پايتخت ، تفاوت قايل بودند و در جادهء قراقروم به چين ، 37 يام تأسيس شده بود ، كه هريك با ديگرى پنج فرسخ فاصله داشته است . در هرايستگاه فوجى مركب از هزار مرد گماشته شده بود . روزانه پانصد عرابه آذوقه از اين جاده حمل و در انبارها ذخيره مىشده است براى حمل محصولات ، عرابه‌هاى بزرگى كه به هريك شش گاوميش بسته بودند ، در ايستگاه‌ها فراهم شده بود . . . اين قاعده كه پيكها در صورتى كه مأموريت بسيار مهم داشته باشند ، مىتوانستند در نقاط مسكونى صحرانشينان حركت و از اسبان مردم عادى استفاده نمايند ، راه را براى هرگونه سوءاستفاده مىگشود . . . سرانجام نه تنها پيكها ، بلكه بازرگانان كه براى كارهاى شخصى سفر مىكردند ، از اسبان پستى « يام » استفاده مىنمودند و محتملا رئيسان و كارمندان مغول در اين زمينه ، از ايشان حمايت مىكردند . فقط پس از جلوس منكوقاآن تا حدى از اين تعديات جلوگيرى شد . . . « 1 »\r\nبه نظر مرحوم قزوينى « الاق » به معنى پست و چاپار ، قبل از مغول هم معمول بوده است « چنان كه از راحة الصدور برمىآيد ، چه در آنجا اين كلمه را استعمال كرده است : چون مياحق را از اين حال خبر شد ، الاقى را بدوانيد و خوارزمشاه را بياگاهانيد . » « 2 »\r\nسعدى در آثار منظوم خود ، به اهميت كار مشرفان و لزوم نظارت در احوال عمال ستم‌پيشه اشاره مىكند و قتل عامل ظالم و حاكم جهانسوز را عملى مباح و مشروع مىخواند .\r\n چو مشرف دو دست از امانت بداشت * ببايد بر او ، ناظرى برگماشت\r\nور او نيز در ساخت با ناظرش * ز مشرف عمل بركن و ناظرش\r\nخداترس بايد امانت‌گذار * امين كز تو ترسد ، امينش مدار\r\nدو همجنس ديرينهء هم قلم * نبايد فرستاد يك جا به هم\r\nچو دانى كه همدست گرديد و يار * يكى دزد گردد يكى پرده‌دار\r\nچو دزدان ز هم باك دارند و بيم * رود در ميان كاروانى سليم . « 3 »\r\nعامل ظالم بسنان قلم * دزدى بىتير و كمان مىكند\r\nگلهء ما را گله از گرگ نيست * اين همه بيداد ، شبان مىكند « 4 »\r\nنبخشاى در هركجا ظالم است * كه رحمت بر او ، جور بر عالم است\r\nجهانسوز را كشته بهتر چراغ * يكى به در آتش ، كه خلقى به داغ \r\n\r\n\r\n","description":"","footnote":"\r\n( 1 ) . تركستان‌نامه ، پيشين ، ص 973 به بعد ( به اختصار ) .\r\n( 2 ) . يادداشتهاى قزوينى ، ص 91 .\r\n( 3 ) . كليات سعدى ، چاپ يمينى ، ص 80 .\r\n( 4 ) . همان ، ص 402 .\r\n","page_name":" 693 ","page_number":693},
  {"content":"\r\n\r\n هر آن كس كه بر دزد رحمت كند * به بازوى خود كاروان مىزند . « 1 »\r\nجفا پيشه‌گان را بده سر به باد * ستم بر ستم‌پيشه ، عدل است و داد \r\nدر آثار منظوم و منثور فارسى ، مكرر به نام « مشرف » و منهى برمىخوريم از جمله ملاى رومى كه معاصر سعدى است مىگويد :\r\n منهيان انگيختند از چپ و راست * كاندرين ويران ابو بكرى كجاست ؟\r\nبعد سه روز و سه شب كاشتافتند * يك ابو بكر نزارى يافتند \r\nبه نظر رشيد الدين فضل اللّه ، سياستمدارانى كه بر خطهء وسيعى فرمانروايى مىكنند ، بايد در دفتر و دبيرخانهء خود ، از هرمنطقه و ايالتى مردى بصير و مطلع در اختيار داشته باشند تا در صورت لزوم مورد مشورت قرار گيرند . خواجه رشيد الدين براى اطلاع از نظريات خبرگان و ارباب اطلاع ، در مكتوب بيست و ششم ، پس از ذكر حدود و ثغور دولت ايلخانى ، مىنويسد : « از هر بلوكى و ولايتى كه در ممالك ايران واقع است ، از سرحد آب‌آمويه تا تخوم روم و از آب جون تا اقاضى مصر ، مردى متعين ، جلد و كاردان ملازم اين ضعيف باشد تا از خير و شر هر ولايت اين ضعيف را وقوفى حاصل شود . » « 2 »\r\n« گاه منهيان در اعلام وقايع راه خطا مىرفتند ، چنان كه در ماه جمادى الثانى 707 قاصدى به بغداد آمد ، او مأموريت داشت كه شيخ شهاب الدين سهروردى و جمال الدين اكولى را كه فقيه و معلم اصول شافعى در مدرسه المستنصر بودند به دربار برد . منهيان سلطان گفته بودند كه اين دو با مصريان رابطه پنهانى دارند و آنچه در امپراتورى مغول مىگذرد به آنان اطلاع مىدهند ، چون آن دو را به دربار آوردند ، رشيد الدين به پشتيبانى از ايشان برخاست و تمام هم خود را به كار برد تا بيگناهى آنان را به ثبوت رسانيد در نتيجه كوششهاى او دو متهم به سلامت به بغداد بازگشتند » « 3 » ( از يادداشتهاى پروفسور كاترمر درباره زندگى رشيد الدين فضل اللّه ) .\r\n\r\nخبرنگاران در عهد تيمور\r\n: در كتاب تزوك تيمورى چنين آمده است : « امر نمودم كه در هر سرحدى و ولايتى و شهرى و لشكرى ، خبرنويسى تعيين نمايند كه از اعمال و افعال حكام و رعيت و سپاه و لشكر خود و لشكر بيگانه مداخل و مخارج مال و منال و درآمدن و برآمدن مردم بيگانه و قوافل از اهل هرمملكت و اخبار و ممالك سلاطين همسايه و اعمال و افعال ايشان و جماعت علما و افاضل كه از بلاد بعيده روى به درگاه من آورده باشند ، به تفصيل از روى راستى به درگاه نويسند . . . و اگر خلاف نمايند ، انگشتان اخبارنويسان قطع نمايند . . . امر نمودم كه اخبار مذكور روزبه‌روز و هفته‌به‌هفته و ماه‌به‌ماه به عرض برسد . . . و امر نمودم تعيين نمايند كه اخبار ممالك و سرحد و اراده و مقاصد سلاطين را تحقيق نموده به حضور آمده خبر رسانند\r\n\r\n\r\n","description":"","footnote":"\r\n( 1 ) . همان ، ص 112 .\r\n( 2 ) . مكاتبات ، پيشين ، ص 144 .\r\n( 3 ) . تاريخ اجتماعى دورهء مغول ، به اهتمام دكتر جهانبگلو ، ص 5 ( مقدمه ) .\r\n","page_name":" 694 ","page_number":694},
  {"content":"\r\n\r\nتا آن‌كه پيش از وقوع وقايع علاج نمايم . . . » « 1 »\r\n\r\nكارآگاهان تيمور\r\n: « جاسوسان وى حوادث اطراف و خبرهاى ممالك را به دو مىرسانيدند و نشان و آثار هريك را آشكارا بر وى مىنمودند . نرخها ، وزنها ، منزلگاهها و شهرها را به طور واضح توصيف و همواريها و ناهمواريها را تصوير مىكردند ، نام هرشهر و قريه و قلعه و اهل هرجا و مكان را با نام سران تيره‌ها و فرماندهان و كار و پيشهء هريك بيان مىداشتند ، تيمور به فكر خويش آن را مطالعه مىكرد . . . » « 2 »\r\nتيمور هنگامى كه در روم اقامت داشت ، پيكى به سوى « اللّه داد » فرستاد و از او خواست كه :\r\n« احوال آن ممالك و جملگى راهها و گذرگاههاى آن روشن و آشكار كند و كيفيت شهرها ، قريه‌ها ، بلنديها ، پستىها ، خشكىها ، آباديها ، نشانه‌ها ، آبها ، شهرها ، قبايل ، طوايف ، راههاى تنگ و فراخ و جاده‌هاى معلوم و نامعلوم و منزلگاهها و مردم آن ، به دو مكشوف دارد . . . فواصل ميان منازل را ذكر كند و طريق پيمودن مراحل را بيان كند . . . اللّه داد آن فرمان به كار بست و نقشهء آن به بهترين صورت ترسيم كرد . بدين‌گونه كه به شماره آن اماكن ، كاغذهاى محكم خواست و آنها را به شكل چهارگوشه بريد و صورت آن اماكن و آنچه در آن‌ها بود ، از متحرك و ساكن ، بدان رسم كرد و تمام آنچه را كه خواسته بود از تعيين جهات شمال و خاور و باختر ، دورى و نزديكى ، اندازه و ارتفاع كوهها ، پهنا و درازى زمين‌هاى خشك و آباد ، سبزه‌زارها و جنگل‌ها منزل به منزل و آبادانى به آبادانى يادآور شد . . . پس آن نقشه بدان‌سان كه تيمور گفته بود به سوى وى فرستاد . » « 3 »\r\nدر كتاب دستور الكاتب كه از آثار گرانقدر قرن هشتم هجرى است ، در اجابت تعيين منهيان و جاسوسان پس از مقدمه‌اى چنين مىخوانيم : « . . . صيانت رعايا و مهابت ساير برايا جز به تعيين جواسيس و اعداد خبرداران و منهيان صورت نبندد تا ايشان پادشاهان را از ضماير دولتخواهان و بواطن بدسگالان اعلام دهند و كيفيت معاش عمال ولايات با رعايا و متوطنان بازنمايند و پادشاه بعد از وقوف ، بعضى را به سلولك مسالك و داد مستظهر گرداند و بعضى را به اظهار مخفيات شقاق . . . اختصاص دهد . بعضى را به زواجر و تهديد مواخذ و معاقب گرداند ، و بدين تدابير دولتخانهء سلطنت از تعرض مخالفان و معاندان مصون و محروس گردد . و چون پادشاه از مكنونات ضماير اعداء و اضداد واقف باشد و تدبير دفع ايشان را به اعداد امرا و لشكريان و اخوان و انصار و ترتيب اسلحه و ساير مصالح آن و چهارپايان متشمر و مستوفر شود ، دشمنان را مجال كيد و قصد ، متعذر . . . باشد . و به واسطهء اطلاع پادشاه بر احوال حاكم و محكوم و آمر و مأمور ، هيچ آفريده را از عمال و متصرفان ولايات و گماشتگان حضرت سلطان ، قدرت آنك به يك سر موى بر رعايا و ساكنان تعدى و تطاول كند ، نباشد . و هرآينه مملكت آبادان شود و رعايا ايمن و شاكر باشند . . . » در صفحهء بعد مىگويد : « ببايد دانست كه قاعده‌اى كه سلاطين سالف در\r\n\r\n\r\n","description":"","footnote":"\r\n( 1 ) . تزوك تيمورى ، پيشين ، ص 99 .\r\n( 2 ) . عجايب المقدور ، ص 299 .\r\n( 3 ) . همان ، ص 199 .\r\n","page_name":" 695 ","page_number":695},
  {"content":"\r\n\r\nتعيين منهيان و جاسوسان و خبرداران نهاده‌اند ، از شرايف عادات ملوك صاحب حرمت ، و بر جميع پادشاهان واجب است كه اقتفاء آثار آن كنند ، به شرط آن‌كه جز پادشاه و وزير ديگرى بر آن اطلاع نيابد . و اطلاع وزير جهت آن است كه تا او ، از براى اين مصلحت كه نازكترين مصالح ممالك است ، مردم امين و عاقل و كاردان تعيين كند ، در رعايت و محافظت بر وجهى رساند كه هيچ آفريده ايشان را به زر و سيم از راه نتواند برد و ايشان سرّ پادشاه را در جان خود نگاه دارند . . . » « 1 »\r\nمحمد نخجوانى در كتاب دستور الكاتب فى تعيين المراتب ضمن بحث « در تعيين منهيان و جاسوسان » مىنويسد : « بر پادشاه عادل واجب است كه همواره از احوال اكابر و اصاغر مملكت و عموم رعايا ، بل ساير برايا واقف باشند . و جهت اين مصلحت منهيان و جاسوسان و خبرداران تعيين فرمايند تا از اعتقاد و انكار ملوك و سلاطين و دوستان و دشمنان در حق ايشان و كيفيت معاش عمال و كاردان خويش و حكام و متصرفان با ضعفا و زيردستان و ساير طبقات مردم ، پادشاه را خبر كنند . . . چه به تجارب عقلى و ممارست قضاياى اسلاف معلوم و محقق است كه به يك منهى كار مملكت و سلطنت چندان تمشيت و تقويت يابد كه به ده امير معتبر كه هريك هزاره‌اى را متكفل باشند و به لشكرهاى بسيار مثل آن ميسر نشود و سلاطين و وزراء قديم را مبالغت در تعيين منهيان به مثابتى بود كه احوال سلاطين عصر خويش را كه بعد مسافت ميان ايشان هفت هشت ماهه راه بوده به دو سه روز معلوم مىكردند و جاسوسان و منهيان متواتر و متعاقب مىداشته و از تعيين ايشان به غير پادشاه و وزير ديگرى را وقوف نه . . . اما بايد كى منهى . . . به غايت امين و معتمد و دولتخواه ، پاك‌اعتقاد و مسلمان و بلندهمت و از خزانه او را مرسومى مستوفى مقرر ، تا اگر كسى بر احوال او واقف شود ، او را به زر و سيم از راه نبرد . . .\r\nابو الفضل سگزى با سلطان شهيد الب‌ارسلان انار اللّه برهانه گفت : چرا منهى و صاحب‌خبر تعيين نمىفرمايى ؟ سلطان گفت : منهى معتمد امين نمىيابم و غير معتمد را در قضاياء كلى مدخل دادن به خروج مملكت از تصرف و تغيير خاطر هواخواهان مودى مىشود . . . منهى از دوستداران به واسطهء آنك او را چيزى نداده باشند ، خبرهاى بد و مخالف واقع به مسامع ما رساند و از دشمنان كى او را به زر و سيم فريفته و راضى كرده باشند ، سخنهاى نيك گويد و كلمات خير و شر چون تير باشد كى به آخر بر نشانه آيد . . . » « 2 »\r\nنخجوانى در جاى ديگر « در اجابت تعيين منهيان و جاسوسان » مىگويد « در ميان دو پادشاه اگرچه دوستى و يگانگى باشد ، مكاتبات و مراسلات اتفاق افتد . اما بايد كى منهيان و جاسوسان در مملكت يكديگر داشته باشند تا ايشان را از كيفيت قضايا و ضماير نيكخواهان و بدانديشان واقف گرداند . و اگر فردى را از افراد به تخصيص بدين مصلحت تعيين نتوان كرد با تجار و مترددان امين بعد از تقديم ايمان غلاظ و شداد و حج پياده و ذكر مواعد خوب آن ، سر در ميان بايد نهاد . . .\r\n\r\n\r\n","description":"","footnote":"\r\n( 1 ) . دستور الكاتب ، پيشين ، ج 1 ، ص 342 به بعد ( به اختصار ) .\r\n( 2 ) . همان ، ص 238 .\r\n","page_name":" 696 ","page_number":696},
  {"content":"\r\n\r\nاز فرستادن جاسوس بايد كه جز پادشاه و وزير ديگرى را وقوف نباشد . . . » « 1 »\r\nدر دورهء صفويه نيز منهيان و جاسوسان نقش مهمى داشتند : شاه اسماعيل دوم به هيچ‌يك از نزديكان خود و زمامداران امور كشور اطمينان نداشت .\r\nجاسوسان در همه جا پيوسته براى خبرچينى آماده بودند و خود نيز بيشتر شبها در لباس مبدل به صورت درويش يا گدا و امثال آن از دولتخانه به كوچه ، بازار و مساجد و مراكز اجتماعات مردم مىرفت و ساعتها با طبقات مختلف مىنشست تا از عقايد و رفتار عامه نسبت به خود باخبر گردد . رفتارش با سرداران قزلباش و بزرگان كشور به قدرى سخت و خشونت‌آميز و آميخته با بدگمانى بود كه از بيم او در خلوت و مجالس انس نيز از امور مملكتى سخن نمىگفتند ، و هرگاه كه به مجلس شاهى احضار مىشدند ، دست از جان مىشستند . هميشه پهلوى دست خود تير و كمانى آماده داشت و هركس را كه مىخواست بىدرنگ تير مىزد . « 2 »\r\n\r\nجاسوسان شاه عباس\r\n« . . . شاه عباس به دستيارى جاسوسان و خبرگزاران مخفى خويش ، از آنچه در سراسر كشور حتى در كوچكترين نقاط ايران مىگذشت ، خبر داشت . اطلاعاتش از وقايع مملكت و احوال طبقات گوناگون رعايا ، زندگانى خصوصى بزرگان و سران قوم چندان بود كه هيچ‌كس حتى در خانهء خود با دوستان يكدل نيز جرات نمىكرد دهان به بدگويى يا عيبجويى ازو بگشايد . منشى مخصوصش اسكندر بك تركمان ، درين باره مىنويسد :\r\n. . . جزوى و كلى و نقير و قطمير آنچه در ممالك ايران بل عرصهء جهان سانح مىشود ، گويا بر ضمير منيرش پرتو ظهور مىاندازد ، و منهيان گماشته‌اند كه از كماهى حالات خبر مىدهند .\r\nچنان‌كه كسى را قدرت آن نيست كه در منزل خود با متعلقان حرفى كه نتوان گفت بگويد ، و دغدغهء آن هست كه به مسامع جلال رسد و از احوال پادشاهان ربع‌مسكون از مسلم و غير مسلم و كيفيت و كميت لشكر و دين و آيين و مملكت ايشان و طرق و مسالك هرديار و خرابى و آبادانى هرولايت كما هو حقه واقف و آشنا بود . . . » « 3 »\r\n\r\nبازرسى اعمال فرمانفرمايان\r\n: شاه عباس گاه شخصا براى رسيدگى به اعمال و كارهاى استانداران و فرمانداران به نقاط دوردست حركت مىكرد ، اين بازرسيها گاه علنى و گاه مخفى بود .\r\nاكنون يكى از بازرسيهاى مخفى شاه عباس را در كرمان يادآور مىشويم . وقتى نزد شاه عباس از گنجعلى خان حاكم كرمان سعايت كردند كه مردى ستمكار و نادرست و با رعايا بدرفتار است ، شاه چون گنجعلى خان را از جوانى مىشناخت و با اخلاق و رفتار او آشنا بود ، گفتهء ساعيان را نپذيرفت . ولى براى اين‌كه حقيقت امر را دريابد ، بىخبر و تنها از اصفهان به يزد و از آنجا به كرمان رفت .\r\n\r\n\r\n","description":"","footnote":"\r\n( 1 ) . همان ، ص 347 به بعد ( به اختصار ) .\r\n( 2 ) . نصر اللّه فلسفى ، زندگى شاه عباس اول ، پيشين ، ج 1 ، ص 29 .\r\n( 3 ) . زندگى شاه عباس اول ، پيشين ، ج 3 ، ص 177 .\r\n","page_name":" 697 ","page_number":697},
  {"content":"\r\n\r\nدر روز ورود شاه ، اتفاقا حكمران با گروهى از مردم به سرآسياب مىرفتند ، شاه نيز خود را در ميان آن گروه افكند و به تحقيق احوال حاكم مشغول شد . پس از آن سه شبانه‌روز در يكى از كاروانسراهاى كرمان به سر برد و از هرطبقه دربارهء رفتار و اطوار گنجعلى خان تحقيقات كافى كرد و بر او ثابت شد كه بر خلاف گفتهء بدخواهان حاكم او ، مردى بسيار عادل و مهربان و درستكار است . شب را به حكم اجبار در منزل شيخ حسين نامى به عنوان مهمان به سر برد ، بامداد فردا شاه هنگام حركت به شيخ حسين گفت چيزى نوشته زير فرش نهاده‌ام ، آن را به صاحبش برسان ، شيخ حسين پس از رفتن او نامه را پيدا كرد و خواند . مضمون نامه چنين بود :\r\nگنجعلى خان جمعى از حركات و رفتار تو بد مىگفتند ، خواستم شخصا تحقيق كنم ، به همين جهت به كرمان آمدم ، سه شب در فلان كاروانسرا ماندم و بر من يقين شد كه آنچه دربارهء تو گفتند ، دروغ و خطا بوده است . اينك به اصفهان برمىگردم كه بدخواهان تو و دروغگويان را مجازات كنم . روز مراجعتم هوا بد بود ، در « باغين » ، خانه شيخ حسين ماندم . ميهمان‌نوازى كرد و براى من خروس‌پلو پخت . سه دانگ از قريهء « باغين » را كه تمامش خالصهء ديوان است ، به شيخ حسين بخشيدم ، به تصرف او بدهيد . . . شيخ حسين پس از خواندن نامه مردد ماند و سرانجام آن را به گنجعلى خان داد ، وى دستخط شاه را بوسيد و بر سر نهاد و مفاد آن را انجام داد . « 1 »\r\n\r\nطرز تربيت شاطرها\r\n: يكى از كارمندان بسيار مؤثر ديوان بريد ، شاطرها بودند . تاورنيه در سفرنامهء خود شرح جالبى در پيرامون تربيت شاطرها مىنويسد : « . . . شاطرها در ميان خود معلم دارند ، مشق دويدن مىكنند شاه و بزرگان دربار ، شاطرهاى متعدد دارند و ايرانيها داشتن شاطر را علامت شأن و شرافت مىدانند . هركس شأن و موقعيت مهمترى دارد ، بايد شاطر بيشترى در اختيار داشته باشد . شاطرها از پدر به پسر ، پشت‌درپشت خدمت مىكنند .\r\nاز سن شش هفت سالگى شروع به تندروى و دويدن مىكنند تا سال اول تا يك ليو مساحت را به يك نفس مىدوند و يك قسم يورتمه مىدوند . همين‌طور هرسال بر طول مسافت مىافزايند . در سن 18 سالگى يك كوله‌بار آرد با يك ساج نان‌پزى و يك كوزهء كوچك آب به پشتشان مىبندند و با آن كوله‌بار آنها را مىدوانند تا به مسافرتهاى دورودراز ، عبور از صحراهاى بىآب و علف عادت كنند و بتوانند در مأموريتهاى دور ، بار خود را حمل كنند . شاه و بزرگان هيچ شاطرى ندارند كه به درجهء استادى نرسيده باشد . و احراز اين مقام با تشريفاتى توام است .\r\nاگر يكى از بزرگان بخواهد كه شاطرش به مقام استاد برسد ، تمام دوستان خود را دعوت مىكند و در ميدان ، تختى مىزند و در روى آن شيرينى و ماكولات مىچينند ، و زنهاى خوش‌آواز و رقاص به خواندن و هنرنمايى مىپردازند و موجبات تفريح خاطر مردم را فراهم\r\n\r\n\r\n","description":"","footnote":"\r\n( 1 ) . زندگى شاه عباس اول ، پيشين ، ج 2 ، ص 379 .\r\n","page_name":" 698 ","page_number":698},
  {"content":"\r\n\r\nمىنمايند .\r\nهريك از مدعوين بايد يك چيزى بياورد كه بعد از امتحان و دويدن به شاطر بدهد ، يكى قبا مىدهد يكى كمربند مىبخشد . از اين هدايا به ساير همكاران شاطر نيز سهمى مىرسد .\r\nقبل از آزمايش ، شاطر عريان شده يك زيرشلوارى نازك مىپوشد ، اما به طورى كه رانهاى او برهنه و نمايان است ، پاها را با يك قسم پيهى چرب مىكند و يك كمربند مىبندد كه سه زنگوله در جلو روى شكمش آويزان است و از اول طلوع آفتاب تا غروب دوازده مرتبه بايد از عالىقاپو كه شرحش را ذكر خواهم كرد تا دامنهء كوهى كه دو ليو و نيم دور از شهر واقع است بدود . و در اين مدت قليل ، مسافت سى و شش ليوى معمولى ما را طى نمايد . و اين مسافت بيشتر از پاريس تا ارلئان مىشود و در مدتى كه آن شاطر مىدود ميدان و تمام آن خطى كه بايد او طى نمايد ، قرق است . فقط سيصد ، چهار صد نفر سوار با او مىروند و برمىگردند كه ببينند او تقلب نكند . . هر دفعه كه به آن سنگ مىرسد ، يك تير به او مىدهند كه به عالىقاپو بياورد . و هردفعه كه به عالىقاپو مىرسد ، طبل و كرنا مراجعت او را اعلام مىنمايد و زنهاى آوازخوان جلو مىآيند و صورتش را مىبوسند و نوازشش مىكنند . در تمام اين مدت چيزى نمىخورد ، فقط گاهى شربتى مىنوشد و وقت غروب كه از دورهء دوازدهم مراجعت كرد ، شاطرهاى شاه كه همه استادند به توانايى و استادى او گواهى مىدهند ، و او نيز در حوزهء اساتيد پذيرفته مىشود . » « 1 »\r\nحكام و خوانين ايالات نيز در قلمرو حكومت خود « شاطردوانى » مىكنند ، و مثل اصفهان به شاطر انعام و هديه مىدهند . قبل از استقرار حكومت صفويه نيز ، تربيت افرادى چالاك و تندرو به نام شاطر معمول بوده . و در سفرنامهء ونيزيان به راه و رسم تربيت اين گروه ، و قدرت فراوان آنان در راه‌پيمايى اشاره شده است .\r\n\r\nمسابقه شاطران\r\n: جوزافار باربارو در سفرنامهء خود مىنويسد كه شاطران ، كه مردمى چالاك و تندرو بودند ، در حضور اوزون‌حسن در مسيرى به مسافت يك ميل و نيم ، به مسابقه برخاستند . آنها پس از آن‌كه سراپاى خود را چرب مىكردند ، با گامهاى بلند مسابقه را آغاز مىكردند . هر دونده‌اى كه به پايان خط مسابقه مىرسيد ، از گماشتگان مخصوص تيرى مىگرفت كه نشانهء موفقيت او بود . مسابقه‌دهندگان آن‌قدر به اين عمل ادامه مىدادند تا سرانجام يكى از آن ميان برنده مىشد . اين گروه شاطران كه هريك نيم‌شلوارى چرمى را به پا دارند ، گاهى ده روز راه‌پيمايى مىكنند بدون آن‌كه بدوند . . . « 2 »\r\n\r\nوظيفهء جارچى\r\n: كاررى در سفرنامهء خود ، ضمن توصيف شهر تبريز مىنويسد : در مراجعت مرد سوارى را ديدم كه لباس عجيبى پوشيده و كلاه مخروطى درازى بر سر گذاشته بود . و از دو سوى چپ و راست كلاه شاخ‌گونه‌اى از طناب آويزان كرده و بالاى كلاه نيز دستمالهاى\r\n\r\n\r\n","description":"","footnote":"\r\n( 1 ) . سفرنامهء تاورنيه ، پيشين ، ص 589 .\r\n( 2 ) . سفرنامهء ونيزيان ، پيشين ، ص 73 ( به اختصار ) .\r\n","page_name":" 699 ","page_number":699},
  {"content":"\r\n\r\nابريشمى الوان به هم پيچيده و آويزان كرده بود . معلوم شد اين مرد جارچى ، و وظيفهء او اين است كه اخبار جديد را از هرقبيل مانند قيمت اجناس و تصميمات متفرقهء حكومتى و فوت اشخاص معتبر و غيره را با صداى بلند در سر گذرها به اطلاع مردم برساند . . . « 1 »\r\nمينورسكى مىنويسد : . . . شغل مشرفان آن است كه روزنامجات و اسناد كارخانجات متعلقه به خود را روزبه‌روز بنويسند . « 2 » از اين جمله و ديگر قراين پيداست كه ديوان اشراف پس از حمله مغول ارزش و اعتبار ديرين خود را از دست داده بود .\r\nسانسون مىنويسد كه شاه سليمان به رعايا و مردم ايران علاقه دارد ، و براى وقوف به اوضاع عمومى كشور ، اغلب اوقات تغيير لباس مىدهد و داخل مردم مىشود . مكرر شاه را در شب ديده‌اند كه خود را به شكل روستاييان درآورده ، نان يا چيز ديگرى را خريدارى كرده است تا داروغه را غافل‌گير كند و از رفتار او بااطلاع گردد ، و همچنين مكرر شاه با لباس مبدل به ميان مردم رفته است تا ببيند سكه‌اى را كه بدون اعتبار اعلام كرده است بر خلاف دستورش جريان نداشته باشد . « 3 »\r\n\r\nجاسوسان نادر\r\n: رستم الحكما مىگويد كه از مرحوم پدرم شنيدم كه نادر در هرشهرى وقايع‌نويسى در خفا داشت و جاسوسان بسيار راتبه‌خوارش ، در همه شهرها در كوچه‌ها و بازارها به جاسوسى مشغول بودند و اخبارى مىرساندند . « 4 »\r\nظاهرا در دورهء قاجاريه نيز ديوان اشراف رسما وجود داشته ، ولى عملا در اين دوره دستگاههاى سياسى و جاسوسى ايران بسيار ضعيف و فاسد شده بود بجاى اين‌كه دولت ايران در داخل و خارج كشور براى كسب اطلاعات عده‌اى منهى و جاسوس گسيل دارد ، برعكس كشورهاى امپرياليستى به نفع خود در ايران مشغول كار و فعاليت بودند و در دربار و سازمان‌هاى دولتى ايران عمالى داشتند ، تنها اميركبير سالى چند به دسايس زيانبخش آنان پايان داد .\r\n\r\nفرمان نقابت اشراف درويش حسن در عهد محمد شاه قاجار\r\n: در اين فرمان پس از مقدمه‌اى ، چنين آمده است : « . . . او را به نقابت اشراف مملكت فارس سرافراز فرموديم كه از روى كمال صداقت و ديانت به لوازم متعلقات شغل مزبور بپردازد . . . مقرر آن‌كه نور چشم ارجمند . . .\r\nفرهاد ميرزا نايب السلطنه مملكت فارس . . . منصب نقابت اشراف مملكت مزبور را به عاليجناب مشار اليه تفويض و لوازم اين شغل را به صوابديد او منوط و مربوط داند .\r\nالمقرر آن‌كه عامهء اهالى مملكت فارس ، از مشايخ و اوتاد و فقها و زهاد و سادات و قضات و ثقات و طوايف دراويش و اصحاب كشكول از خاكسار و جلالى و كلداغ و غيرهم ، از هجده دوره و هفده سلسله و چاووش و طايفهء پاپى و سلمانى و اصناف و حرف عالى ، جناب مشار اليه را\r\n\r\n\r\n","description":"","footnote":"\r\n( 1 ) . سفرنامهء كاررى ، پيشين ، ص 27 .\r\n( 2 ) . تذكرة الملوك ، پيشين ، ص 35 .\r\n( 3 ) . سفرنامهء سانسون ، ترجمهء دكتر تفضلى ، پيشين ، ص 30 .\r\n( 4 ) . رستم التواريخ ، به اهتمام محمد مشيرى ، پيشين ، ص 206 .\r\n","page_name":" 700 ","page_number":700},
  {"content":"\r\n\r\nنقيب الاشراف مملكت فارس دانسته در لوازم شغل مزبور از سخن و صلاح او بيرون نروند . . . » « 1 »\r\nدر منشات قائم‌مقام نيز از بريد و قاصد سخن به ميان آمده است « . . . اكنون مدت دو سال است كه نه از آن طرف بريدى و سلامى و نه از اينجانب قاصدى و پيامى طاير ، مكاتبات را پربسته و كليه مراودات را دربسته . » « 2 »\r\nميرزا ابو القاسم قائم‌مقام فراهانى در نامه‌اى كه از خراسان به وقايع‌نگار نوشته ، از نقش منهيان در رسانيدن اخبار ياد مىكند . . . منهيان خبير و آگاه از حريم درگاه به اين كار معين و مكلفند تا هركه را عارضه و زحمتى برسد ، فورا خبر كنند . . . « 3 »\r\n\r\nجاسوسان امير\r\n: تا قبل از روى كار آمدن اميركبير ، دولت قاجاريه به اهميت سياسى و ارزش كار جاسوسان و خبررسانان چنان كه بايد واقف نبود . و دولتين انگلستان و روسيه از اين بىخبرى و بىنظمى كه در دستگاه حكومت وجود داشت استفاده فراوان مىكردند . از اطلاعات پراكنده‌اى كه در دست است ، چنين برمىآيد كه « دستگاه خبررسانان امير در سه جهت اصلى كار مىكرده است ، يكى خبرگيرى از وضع ولايات و كردار مأموران ديوانى و لشكرى ، خاصه در امر منع رشوه‌گيرى و سيورسات و جلوگيرى از تعدّى مالياتى و دستبرد به حقوق طبقهء روستايى ، ديگر گزارش وقايع شهرى ، خاصه از لحاظ نظم و امنيت عمومى ، سوم مراقبت در فعاليت سفارتخانه‌هاى خارجى در تهران . »\r\nبراساس گزارش يكى از مأمورين ، اميركبير در ذيحجهء 1267 به حاكم كرمانشاهان نوشت :\r\n« سربازانى كه در قصر شيرين براى حفظ و قراولى آن راه گماشته‌اند . . . به زوار و مترددين آزار مىرسانند و پول مىگيرند اگر بگويم خبر نداريد ، چگونه مىشود كه من در اينجا بشنوم و شما در آنجا خبر نداشته باشيد . »\r\nرضا قليخان هدايت چون مأمور سفارت خوارزم شد ، امير به او دو هزار اشرفى براى آماده ساختن وسيلهء سفر تسليم كرد ، خواست بيست اشرفى به آورنده بدهد « نپذيرفت و گفت تا من بر در خانه برسم اين ديوارها براى او ( امير ) خبر برده‌اند . »\r\nبعد از قيام مسلحانهء پيروان باب و كشف توطئه‌اى كه براى قتل شاه و امير فراهم كرده بودند امير بيش از پيش دستگاههاى جاسوسى خود را تقويت كرد و بين مردم پايتخت و شهرستانها و نمايندگان خارجى جاسوسانى گماشت . وزيرمختار انگليس مىگويد : آشكار است كه اميرنظام ، جاسوسانى را گمارده كه نام همهء كسانى را كه پا به سفارت مىگذارند به او خبر مىدهند . . . امير دستگاه جاسوسى و ضد جاسوسى خارجى تعبيه كرده بود . اين كارش تازگى داشت ، تا آن زمان انگليس و روس بودند كه در دربار و دولت ، حتى ولايات جاسوسان داشتند . . . حتى رونوشت دستخطهاى شاه را به صدراعظم ، به سفارت مىفرستادند . . . حتى مفتاح رمز دولت جزو اسناد\r\n\r\n\r\n","description":"","footnote":"\r\n( 1 ) . مجلهء راهنماى كتاب ، آبان و دىماه 49 ، ص 651 .\r\n( 2 ) . از صبا تا نيما ، پيشين ، ج 1 ، ص 73 .\r\n( 3 ) . همان ، ص 71 .\r\n","page_name":" 701 ","page_number":701},
  {"content":"\r\n\r\nوزارت خارجهء انگليس ، به دست ما رسيده كه يكى از منشيان دولت ، با مختصر رشوه‌اى آن را فروخته بود . اغلب منشيان سفارتخانه‌ها واسطهء سفارت با افراد بودند ، امير به اين دسايس پايان داد و در دستگاه مأموران خارجى جاسوسانى گماشت . « 1 »\r\n\r\nيك گزارش گرانبهاى تاريخى\r\n: در سال 1294 ه ، ميان ركن الدوله برادر ناصر الدين شاه كه والى ايالت خراسان بود با امير علم خان حشمت الملك امير قاينات ، شكرآبى رخ داده بود . . . كم‌كم كار اختلاف بالا مىگرفت ناصر الدين شاه ميرزا خانلر خان اعتصام الملك را كه تازه از مأموريت لندن بازگشته بود . . . به ظاهر براى تفتيش امور مالى و حكومتى ايالت خراسان و قاينات ، و به باطن براى رفع اختلاف به خراسان فرستاد . . . ميرزا خانلر خان اين مأموريت را چنان‌كه شاه مىخواست انجام داده ، در بازگشت گزارشى از وضع حكومت قاينات به شاه داد كه نسخهء آن در دست است و نكته‌هاى سودمندى از وضع سياسى و اقتصادى آن ولايت در صد سال پيش از اين و طرز حكومت امير علم خان دربردارد . . .\r\n« راپرت اطلاعات بندهء درگاه خالق همه آگاه ، خانلر منشى در مأموريت به قاين از وضع ولايت و رعيت و حكومت و معامله حاكم آنجا ، به تاريخ شهر رجب اودئيل ، 1294 ، قاين ، ولايتى است وسيع كه معروف است شصت فرسخ عرض و طول دارد ، دو قصبه دارد كه يكى شهر قاين است ، ديگرى بيرجند كه مقر حكومت است . اگرچه شهر قاين آبادتر و آبش بيشتر و هوايش بهتر و براى زندگى راحت‌تر است ، ليكن چون بيرجند به سرحد ولايت نزديكتر است و اغلب اوقات سوار تركمان و افغان و بلوچ و هزاره بر اين ولايت مىتازند ، براى نزديكى به سرحد ، و جلوگيرى سوار ، حكام ، بيرجند را مسكن خود قرار داده‌اند . ديگر در ولايت قاين‌شهر و قصبه‌اى نيست . هرچه هست دهات و مزارع است . و كلية قاطبهء آباديهاى آن ولايت به فراخور خودش كم‌آب است و صحراها و كوهسار ، جميعا خشك و بىآب و علف و آباديها از هم دور و ميوه‌ها و مأكولاتش بسيار كم . محصولشان اغلب جو و گندم و ارزن است . در شهر قاين و بلوك يهود ، زعفران و در بيرجند فى الجمله ، زرشك و عنابى دارد . كم‌كم حالا در بعضى جاها بناى زراعت ترياك هم گذاشته‌اند . اما هنوز به قدرى كه كفايت ترياك‌كشها را بكند به عمل نيامده است . . . رعيت بسيار فقير و زحمتكش دارد . بسيار بادقت زراعت مىكنند . از بس آب كم است ، طورى مواظبند و به دقت زراعت مىكنند كه در هيچ فصلى نمىگذارند يك قطره آب به هدر برود . از هرقطعه زمينى ، سالى دو سه حاصل برمىدارند . مع ذلك در غايت عسرت گذران مىكنند . اغلب رعيتش نان ارزن مىخورند كه قادر به نان جو هم نيستند . زمين زراعت بسيار است [ ولى 
  ] آب ندارد ، در كوهسار محل ديمه‌كارى دارند و هميشه مىكارند اگر بارندگى خوب باشد خوب مىشود ، و اگر نشد ، چنان‌كه اغلب نمىشود ، همان زراعت هم از دستشان مىرود در\r\n\r\n\r\n","description":"","footnote":"\r\n( 1 ) . فريدون آدميت ، اميركبير و ايران ، ص 338 به بعد ( به اختصار ) .\r\n","page_name":" 702 ","page_number":702},
  {"content":"\r\n\r\nهرجايى ، مختصر ابريشم‌كارى هم دارند . كسب و صنعت‌شان هم منحصر است به كرباس . در همه‌جا فرش و قالى . . . را خوب تكميل كرده‌اند به درجه‌اى كه طرح آن و رنگ قالى از شال كشميرى هيچ كمتر نيست . حشمت الملك امير قاين دو دستگاه قالى ، در عمارت مزرعه خود ديدم داير كرده كه براى پيشكشى اعليحضرت همايونى هرسال تهيه و تقديم مىنمايد . در درخش به قدر صد و پنجاه قالىبافى هست كه مال رعيت است و براى فروش و مال التجاره مشغولند ، ولى صنعت پرفايده‌اى نيست . بسيار به زحمت و دير انجام مىگيرد . قالىباف خيلى قابل و ماهر ، مثل همانهايى كه در مزرعهء حشمت الملك آن‌طور قالى براى پيشكش حضور همايون مىبافند روزى يك عباسى ، پنج شاهى بيشتر عايدشان نمىشود . در اين ولايت رودخانه به هيچ‌وجه نيست . تمام قراء و مزارع به آب كاريز داير است پشته‌هاى قنوات . . . بعضى جاها صد ذرع و صد و پنجاه ذرع عمق و امتداد رشتهء قنات تا سه فرسخ و چهار فرسخ امتداد دارد .\r\n\r\nمعاملهء حاكم با رعيت\r\n: اما وضع معاملهء حاكم با رعيت اين است و جز اين نمىتواند باشد كه ماليات بر وجود جمع مىبندند . يعنى هركس هرقدر آب دارد به همان قدر از روى نتيجه‌اى كه دارد ماليات مىدهد . مثل ساير جاها از ممالك محروسه كه اين خانه‌زاد ديده است ، نيست كه فلان مزرعه فلان قدر ماليات دارد بايد حتما آن مبلغ را بدهد ؛ خواه زراعت داشته باشد يا نداشته باشد . اگر قنات يك مزرعه بخشكد ، چنان‌كه اتفاق افتاده است . . . از آنجا مالك مطالبهء ماليات نمىكند زيرا اگر بكند وصول نمىشود و آن رعيت هم فرار مىكند و ضررش بيشتر است . در مزارع و مواشى نيز قرارش همين‌طور است . بر موجود است يعنى هركس هرقدر گوسفند بالفعل دارد وجه سرگله ، همانقدر از او مىگيرد . بر خلاف ساير ولايات خراسان كه هركس در هرقريه يك تاريخى يك مقدار گوسفند داشته آن را جمع بسته‌اند و هرسال همان مبلغ را مىگيرند ، خواه آن مقدار حالا موجود باشد يا نباشد . . . و آن را استخوان پولى مىگويند . . .\r\n\r\nوضع حاكم\r\n: هفته‌اى دو روز دوشنبه و جمعه بار عام دارد كه هرعارض و ارباب حاجت در اين دو روز مىروند و مطالب خود را مىگويند و جواب مىگيرند . اجزاى مجلس اغلب از خوانين و عفاريت افغان و هزاره و بلوچ و تركمان است ، در باغ و فضاى منزل و اتاق هميشه پر است از اين قسم مردم ، و همه با او بدخواه و خونى و منتظر فرصت كه كى بتواند او را از ميان بردارد . اما در ظاهر با كمال تملق به هرترتيبى بتوانند اسب و يراق ، چره و جامه و انعام و خلعت مىگيرند و همه مهمانند . و همين‌كه مجلس منعقد مىشود ، حشمت الملك از بالاخانه كه منزل خوابگاه اوست ، به اين مجلس مىآيد . اما مسلح ، جيب و بغلش پر است از پيشتو ، طپانچه و تسبيحى در دست دارد و متصل مشغول ذكر است ، عملجات همه از كارخانهء حشمت الملك شام و ناهار براى آنها مىرود و مالهاى آنها را عليق مىدهند . . . همخوابهء شب و روزش پنج يا شش قبضه تفنگ ، طپانچهء انگليسى است . . . بيست و دو سه نفر از دزد قطاع الطريق بلوچ و تركمان\r\n\r\n","description":"","footnote":"","page_name":" 703 ","page_number":703},
  {"content":"\r\n\r\nگرفته و در زنجير دارد ، آنها را شب مىآورد به بيرجند حبس نگاه مىدارد ، هر صبح آنها را در زنجير مىبرند به كلاته ، زنجيرشان برمىدارند ، همگى را به گلكارى وامىدارند ، وقت شام باز آنها را به بيرجند مىآورند . . . »\r\nسپس اعتصام الملك از وضع حكومت و فرمانروايى او تمجيد مىكند و مىگويد : « دعاوى را عموما به محكمه شرع رجوع مىكند و اگر دعوايى عليه يكى از بستگان او طرح شود ، دستور مىدهد بىطرفانه رسيدگى كنند . ارتش و قواى تأمينيهء مرتبى دارد ، در قاين سه مدرسه براى طلّاب است كه مخارج آنها را مىدهد . خرج تكيه‌ها و سازمانهاى مذهبى را نيز مىپردازد ولى به حكام خراسان و مأمورين كمتر از ساير فرمانروايان پول و تعارف مىدهد . خرج داخلهء ولايت را چه از نوكر و سپاهى و چه از خيرات و مبرات مقدم بر اين تعارفات مىدارد . » مجموعا بازرس و نمايندهء ناصر الدين شاه ، از طرز حكومت حشمت الملك راضىست و در پايان گزارش خود مىنويسد : « به غضب خدا و سخط سايهء خدا گرفتار شود آن مأمور و نوكرى كه براى اغراض شخصى خود خائنى را مدح كند و نوكر ناقابل بىخدمتى را در حضرت ولىنعمت بستايد ، يا شخص قابل با جوهر خدمتگزارى را خائن و بدنام به قلم بدهد . » « 1 »\r\nدر آغاز قرن نوزدهم انگليسيها به وسيلهء ايادى و عمال انگليسى و ايرانى خود ، سعى مىكردند كاملا از اوضاع سياسى ، اقتصادى ، فرهنگى ايران آگاهى حاصل كنند و از آشفتگى سياسى ايران به نفع خود استفاده نمايند . در نامه‌اى كه جرج سوم پادشاه انگلستان به سرگوراوزلى سفيركبير خود در جولاى 1810 نوشته ، به وى گوشزد مىكند كه مراقب دسايس و كارشكنيها و رقابتهاى مأمورين سياسى فرانسه و روسيه باشد ؛ در قراردادهاى منعقده منافع دولت و اتباع انگلستان را كاملا در نظر بگيرد . و در ماده 9 با صراحت تمام مىنويسد : بايد با تمام قوا كوشش نمايند از منابع مالى و نظامى دولت ايران اطلاعات دقيق و صحيحى به دست بياورند . از شمارهء نفرات ، از انضباط ارتش از ميزان عوايد و راههاى وصول ماليات و عوارض در موقع صلح و جنگ از هنرهاى صنعتى و از ساير مطالبى كه بتوان از روى آنها قضاوت صحيحى دربارهء اوضاع فعلى ايران نمود ، ما را از طريق وزارت امور خارجه مطلع بنمايند . هرگونه گزارش دربارهء عادات و سنن و رسوم و خلقيات ايرانيان و اطلاعات تجارتى ، تاريخى مخصوصا آثار باستانى ايران ، مورد علاقهء ما مىباشد . به شما اختيار داده مىشود ، هر شخصى را كه براى بررسى و تحقيقات لازم داريد ، خواه ايرانى ، خواه اروپايى با هزينهء دولت در ايالات مختلف و يا در هرنقطه‌اى كه شما مناسب مىدانيد و در آنجا معلوماتى به دست آيد ، با نظر خودتان استخدام نماييد . . . هرگونه كتب خطى و كميابى را كه به زبان فارسى و عربى مىتوان به قيمت مناسب به دست آورد ، خريدارى نماييد . . . از آثار تاريخى ايران نقشه‌بردارى نماييد . . . توجه كنيد و دريابيد\r\n\r\n\r\n","description":"","footnote":"\r\n( 1 ) . مجلهء سخن ، خردادماه 1334 ، ص 329 به بعد ( به اختصار ) .\r\n","page_name":" 704 ","page_number":704},
  {"content":"\r\n\r\nكه اخلاق و روحيهء اشخاص برجسته‌اى كه با شاه ايران طرف شور هستند ، چگونه باشد سعى كنيد با تمام وسايل ممكن به آنها نزديك شويد . . . « 1 »\r\n\r\nجاسوس انگليسيها در سفارت ايران در اسلامبول\r\n: « از جاى درستى خبر صحيح و درست به من رسيد كه در سفارت ايران مأمور اسلامبول و پاريس ميرزا احمد و ميرزا مهدى نام هستند كه هرچه در سفارت‌خانه اتفاق مىافتد و هرچه نوشته مىشود و هركاغذى كه به سفارت مىرسد ، اين دو نفر همه را به انگليسيها اطلاع مىدهند . از براى خدا ملتفت اين معنى باشيد كه از دست حرام‌زاده‌ها و نمك به حرامها آسوده باشيد . از اسرار احدى غير از خودتان و وزير مقيم و ميرزا ملكم خان مطلع و مستحضر نبايد باشيد ، به جهت اطلاع شما نوشته شد . » « 2 »\r\n\r\nخطر جاسوسان و خفيه‌نويسان\r\n: اعتماد السلطنه از غرض‌ورزى جاسوسان شكايت مىكند و مىنويسد : . . . در صورتى كه آقاى محمد صادق سنتورچى نويسندهء اخبار مخفى باشد و آبروى ملت ايران در دست او باشد ، ديگر از باشى غلام‌بچه چه توقع ! خداوند وجود شاه ( ناصر الدين ) را حفظ كند كه اعتنا به اين حرفها ندارد ، و الا روزى بايد صد هزار نفر را سر ببرد . « 3 »\r\n\r\nمأمورين مخفى\r\n: به طورى كه از گزارشهاى كتابخانهء حسين ثقفى اعزاز برمىآيد ، در عهد قاجاريه عده‌اى ناشناس از طرف شهربانى يا صدراعظمهاى وقت در حمامها ، قهوه‌خانه‌ها ، محافل علمى ، مساجد ، خانه روحانيان ، بازارها و ديگر اماكن عمومى به طور محرمانه استراق سمع مىكردند ، و آنچه مىديدند و مىشنيدند ، تحت عنوان گفتگو در حمام ، راپورت دوشنبه 23 شهر شوال 1324 دربارهء نان و گوشت ، راپورت يكشنبه . . . يا گفتگو در مسجد راجع به . . .\r\nراپورت دوشنبه . . . مسموعات و مشهودات خود را گزارش مىدادند . و ظاهرا اميركبير بيش از ديگر زمامداران ايران در اين راه تلاش مىكرد . او نه تنها مأمورين پاكدامن و وظيفهءشناس دولت خود را مىشناخت بلكه عناصر فاسد و خاطى را نيز مورد تعقيب قرار مىداد .\r\n\r\nشكايت طباطبايى از خفيه‌نويسان\r\n: در جريان نهضت مشروطيت سيد محمد طباطبايى يكى از علمداران مشروطيت ، از دروغپردازى خفيه‌نويسان شكايت مىكند و خطاب به جماعت خفيه‌نويسان مىگويد : « مرد كه اگر مىنويسى ، درست بنويس صدق و راست راپورت بده ، آنچه من مىگويم ، بنويس ، نه اين‌كه هرچه دلت مىخواهد بنويسى اين مسالهء راپورت‌نويسى تازگى ندارد ، سابق هم بود ، ولى نه اين شكل . اين قرار را سلاطين و وزراء عادل گذاشته‌اند . . . كه در هر شهرى يك يا دو نفر خفيه‌نويس باشد تا از وضع مردم بااطلاع باشند . . . به وسيله خفيه‌نويس به شاه برسانند كه در فلان مملكت چه خبر است : ظالم كى و مظلوم كدام است . حالا كارها به عكس شده است . صد هزار دروغ و راست از خودشان جعل مىكنند و اسمش را راپورت‌نويسى\r\n\r\n\r\n","description":"","footnote":"\r\n( 1 ) . محمد مشيرى ، شرح مأموريت آجودانباشى ، پيشين ، ص 59 به بعد ( به اختصار ) .\r\n( 2 ) . اسناد فرخ خان ، پيشين ، ص 184 .\r\n( 3 ) . خاطرات اعتماد السلطنه ، پيشين ، ص 38 .\r\n","page_name":" 705 ","page_number":705},
  {"content":"\r\n\r\nمىگذارند . . . » « 1 »\r\n\r\nخفيه‌نويسان محمد على ميرزا\r\n: ناظم الاسلام مىنويسد : وى در ايام وليعهدى در تبريز ، ادارهء راپورتچى و خفيه‌نويسى تشكيل داد و سالى مبلغى مخارج آن اداره مىكرد . . . مردم با دوست و آشناى خود نمىتوانستند صحبت از وضع رفتار و ظلم او و كسانش نمايند ، و حتى كسى نزد عيال و اولاد خود هم جرئت مذاكرهء اعمال وليعهد را نداشت . . . « 2 »\r\n\r\nسازمان جديد پست\r\n: سازمان پست براى رسانيدن نامه‌ها و بسته‌هاى دولتى از جايى به جايى ديگر از قديم معمول بود . هرودت در تاريخ خود ، سازمان پست را در ايران هخامنشى ستوده و مىگويد : نه برف و نه باران ، نه گرما و نه تاريكى شب ، چاپارهاى سريع السير را از انجام دادن خدمتى كه به آنها محول شده است بازنمىدارد . سازمان پستى نخست براى پادشاهان ايجاد شد ، تا اوامرشان هرچه زودتر به نقاط مختلف كشور ابلاغ شود .\r\nبا توسعهء بازرگانى ، پست اهميت يافت و طولى نكشيد كه طبقات ديگر مردم هم از آن استفاده كردند . در سال 1657 پست دولتى در انگلستان برقرار گرديد و در اوايل قرن 19 پست دولتى در تمام كشورهاى جهان متداول شد . اولين مهر پستى ، تاريخ ورود نامه را به پستخانه نشان مىداد . در اوايل ، پست فقط حامل نامه بود ، و صاحبان نامه بايد به پستخانه بروند و نامه را تحويل بگيرند . در سال 1653 دستگاه پستى مخصوص براى جمع‌آورى و رسانيدن نامه‌ها در شهر پاريس برقرار شد و اندك‌اندك تمبر پست معمول گرديد . در ابتداى امر حق الزحمهء رسانيدن نامه‌ها با طول مسافت تغيير مىكرد ، ولى بعد معلوم شد كه نرخ ثابت به صرفه نزديكتر است .\r\nاولين اتحاديهء پست جهانى در سال 1875 تشكيل شد تا امور مربوط به مبادلهء پست را بين كشورها تنظيم كند .\r\nدر ايران پست به معنى جديد آن در قرن نوزدهم تأسيس شد . در سال 1267 ه ( 1851 م . ) در زمان ناصر الدين شاه و صدارت اميركبير ، چاپارخانه رسما در ايران تأسيس و از 30 اسفند ( 1229 ه ش ) همان سال عملى گرديد و شفيع خان به عنوان چاپارچىباشى مأمور نظارت در كار چاپارخانه شد ، و مقرر گرديد عموم ناس از تجار و غيره يك كاغذ سربسته را پنج شاهى رايج و پاكتى را كه محتوى پنج كاغذ يا بالاتر باشد ، يك هزار دينار حق القدم به چاپار بدهند كه كاغذ را درست و بىعيب برساند . چاپار ديگر جواب از چاپارخانهء آن ولايت بخواهد . تشكيلات پست به معنى امروزى از سال ( 1293 ه . ق 1875 م . ) ، پس از مسافرت ناصر الدين شاه به اروپا و آمدن متخصصين اتريشى آغاز گرديد و ريدرز « 3 » كارشناس اتريشى كليهء موجودى تمبرهاى ايران را از اجاره‌داران پستخانه تحويل گرفت ، يك كلاس كارآموزى به مدت 6 هفته در تهران تأسيس گرديد ، لباس متحد الشكل براى چاپارها و نامه‌رسانها تهيه نمود ، و تمبرهاى جديد به چاپ\r\n\r\n\r\n","description":"","footnote":"\r\n( 1 ) . تاريخ بيدارى ايرانيان ، پيشين ، ج 2 ، ص 210 .\r\n( 2 ) . همان ، ج 1 ، ص 37 .\r\n( 3 ) .  Ridres \r\n","page_name":" 706 ","page_number":706},
  {"content":"\r\n\r\nرسانيد . ضمنا نظامنامهء پستى تازه‌اى به فارسى منتشر كرد . سرويسهاى پستى از مركز به نقاط مختلف كشور داير گرديد ، اجرت پست براى هرنامه از تهران به شميران پنج شاهى بود . اولين پست تهران ، تبريز در روز 17 محرم 1293 ه ق . ساعت 6 بعد از ظهر از تهران حركت كرد و مسير آن تهران قزوين ، زنجان و تبريز تعيين گرديد . اين پست روز 21 محرم به تبريز رسيد . اولين پست تبريز به تهران در 15 محرم 1293 از تبريز حركت كرد و روز 19 محرم به تهران رسيد . . . اولين پست تهران به شيراز در اواسط ذيقعده 1293 ه ق . از تهران به شيراز حركت كرد . دو يا سه هفته بعد سرويس پستى شيراز به بوشهر نيز داير گرديد .\r\nبعد از الحاق ايران به اتحاديهء پستى در اول سپتامبر 1877 ، مشكلاتى كه در راه ارسال نامه‌ها از مرز روسيه وجود داشت از بين رفت . . . « 1 »\r\n\r\nتمبر پست\r\n: در ايران در سال 1282 ه . ق . هيئتى از تهران رهسپار پاريس شد تا براى مطالعه و سفارش تمبر با وزارت پست و تلگراف فرانسه وارد مذاكره شود ، بالاخره شخصى به نام « بار » نمونه‌يى چند براى چاپ آماده كرد كه جزو تمبرهاى نمونه محسوب است . اولين سرى تمبر ايران كه رسما در پست مورد استفاده قرار گرفت ، معرف به سرى باقرى است . اين سرى و تمبرهاى موسوم به كاردى كه در سال 1875 توسط « ريدرز » به چاپ رسيد ، جزو تمبرهاى اوليهء ايران محسوب است ، و نفيسترين تمبرهاى ايران به شمار مىرود . در سال 1293 ، اولين سرى تمبر ايران با عكس ناصر الدين شاه در وين چاپ شد .\r\nفكر ايجاد پستخانه جديد نخست در زمان فتحعلى شاه پيدا شد . شاه از « سرگوراوزلى » سفير انگليس راجع به كارهايى كه موجب افزايش درآمد دولت مىگرديد پرسش نمود . او ضمن توضيح ماليات بر درآمد و ماليات بر ثروت كه در « انگليس » معمول بوده ، شرحى دربارهء پست و فوايد آن گفت . شاه‌پسنديد و به ميرزا شفيع صدراعظم دستور داد ، پستخانه برپا كنند . ولى اين كار سر نگرفت ، و رسم كهنه جارى بود . يعنى پيك را به هنگام ضرورت مىفرستادند و اعزام قاصد هربار ده تومان خرج برمىداشت . دولت چاپاران مخصوص داشت ، سفراى خارجى هركدام چاپارى داشتند . اين وضع چاپارخانهء كشورى بود كه روزگارى يكى از منظمترين و وسيعترين تشكيلات ارتباط پستى جهان را تأسيس كرده بود .\r\nسرانجام نقشهء ايجاد چاپارخانهء جديد در سال 1266 تنظيم شد . به همهء حكام دستور داده شد كه در قلمرو خود در شهرها و راهها چاپارخانه بنا كنند . اين دستگاه در مدت يك سال كمابيش منظم شد ، عدهء چاپارخانه‌ها بيشتر و فاصلهء آنها كمتر شد . در هرچاپارخانه يكى دو اتاق براى توقف مسافران سر راه بنا كرده بودند و يك طويله كه اسبان زين كرده در آن آمادهء حركت بود و به محض رسيدن ، چاپار اسب خود را عوض كرده بىدرنگ رو به مقصد رهسپار مىگرديد .\r\n\r\n\r\n","description":"","footnote":"\r\n( 1 ) . دايرة المعارف فارسى ، ص 543 به بعد ( به اختصار ) .\r\n","page_name":" 707 ","page_number":707},
  {"content":"\r\n\r\nهزينهء فرستادن هرنامه‌اى پنج شاهى معين شده بود . و از هرپاكتى كه حاوى پنج نامه بود ، يك ريال دريافت مىكردند . مسافران و كسان ديگر و سفارتخانه‌ها مىتوانستند اسبان چاپارى را از قرار فرسخى ده شاهى ، و اگر مىخواستند شاگرد چاپار همراه ببرند ، فرسخى ده شاهى به ميزان كرايهء مزبور افزوده مىشد . اين قاعده از اول صفر 1267 اجرا گشت . . . نمايندگان سياسى ازين نظم جديد اظهار خرسندى و از اينكه فاصلهء بعضى منازل هفت يا هشت فرسخ است و موجب خستگى شديد اسبان مىشود ، اظهار ملال كردند . و دولت متوجه اين نقص شد ، بر عدهء چاپارخانه‌ها و توقفگاههاى سر راه افزود . در اين ايام پست ماهى دوبار در اول و پانزدهم ماه از تهران به آذربايجان ، خراسان ، فارس ، گيلان ، مازندران استرآباد و كرمانشاهان مىرفت و روز 14 و 29 هرماه بازمىگشت . و به كرمان چون دور بود ، ماهى يك‌بار چاپار روانه مىگرديد . گردش كار چاپارخانه با در نظر گرفتن زمانه و وسائل موجود ، بسيار سريع و مرتب بود ، چاپار راه اصفهان و تهران را سه روزه طى مىكرد و بازمىگشت . . . در زمان شورش سالار در خراسان ، چاپار دولتى راه بين مشهد و تهران را دو روزه پيمود . بعد از امير ، وضع چاپارخانه‌ها مانند ديگر كارها رو به ويرانى نهاد . ميرزا جعفر خان مشير الدوله نايب التوليه آستان رضوى در نامه 16 ذيحجه 1278 از آشفتگى اوضاع شكايت مىكند و از اين‌كه كسى در مقام پاكيزه نگاه داشتن چاپارخانه‌ها و آب‌انبارها نيست اظهار ملال مىنمايد ، مىگويد حيف است كه اين « يادگارى از ميرزا تقيخان » منهدم گردد .\r\nديگر از اقدامات اين دوره تنظيم تذكرهء چاپى در ايران است . در سال 1267 با علامت شير و خورشيد كه نشان رسمى دولت بود ، تذكره‌هايى چاپ گرديد . به اين اقدام ، دولت روسيه ، اعتراض كرد . ولى مصلحت‌گذار ايران در پطرزبورگ با پاسخى منطقى دولت روسيه را قانع كرد . . . « 1 »\r\n« در سال 1877 ميلادى مملكت ايران نيز جزو ممالك اتحاديهء پستى آمد . در سفر اول ناصر الدين شاه به اروپا كه در سال 1290 هجرى قمرى مطابق ( 1873 م . ) اتفاق افتاد ، در مراجعت چند نفر صاحب‌منصب پستچى اطريشى استخدام كردند ، اين‌ها بعد از چندى به ايران آمدند و مشغول تعليم امور پستى شدند . يك عده ايرانى را تحت تعليم قرار دادند تا امور پستى را فراگرفتند ، در سال 1292 پست ايران به شكل پست اروپا درآمد . » « 2 »\r\n\r\nپست و تلگراف و تلفون\r\n: خطوط پستى مجموعا قريب 2410 فرسخ ( 000 ، 15 كيلومتر ) مىشود كه عبارتست از : راههاى شوسهء درشكه‌رو ، راههاى غير شوسهء درشكه‌رو ، راههاى پياده‌رو و سواره‌رو .\r\n« پست را در راههاى شوسه و غير شوسه ، درشكه و گارى چهار اسبه حمل‌ونقل مىنمايد . در\r\n\r\n\r\n","description":"","footnote":"\r\n( 1 ) . مجلهء پستى ، سال 1312 ، شمارهء 6 و 7 ، ص 56 .\r\n( 2 ) . اميركبير و ايران ، پيشين ، ص 330 به بعد .\r\n","page_name":" 708 ","page_number":708},
  {"content":"\r\n\r\nراههاى قاطررو قاطر و اسب ، و در راههاى پياده‌رو كه روىهم‌رفته چندان اهميتى ندارد ، قاصد مىرود . . . راههاى گارىرو 692 فرسخ طول دارد و راههايى كه با اسب و قاطر پيموده مىشود ، 1044 فرسخ طول دارد . راههايى كه به توسط قاصد پيموده مىشود ، 582 فرسخ طول دارد . » « 1 »\r\nدر عرض سال ( 31 - 1330 ) روىهم‌رفته 041 / 462 فرسخ ( 2883140 كيلومتر ) و در سال ( 32 - 1331 ) ، 440 / 496 فرسخ در ايران پست راه پيموده است . تا سال ( 32 - 1331 ) اداره پست ايران داراى 198 دفتر و 15 شعبه و 263 منزل و 2370 اسب و 632 عرابه ( درشكه و كالسكه و دليجان و گارى ) و 260 سوار ( قاصد غلام ) بوده است . عايدات و مخارج ادارهء پستخانه در سالهاى اخير از قرار زير است : سال 30 - 1329 عايدات 50 / 3418040 ، مخارج 50 / 421 / 117 / 3 ، عايدات خالص 00 / 619 / 300 . راههاى عمدهء پستى عبارت است از راه تهران به رشت ، تهران به مشهد ، تهران به تبريز ، تهران به كرمانشاهان ، تهران به همدان ، تهران به شيراز ، اصفهان به كرمان ، مشهد به عشق‌آباد ؛ دفترهاى پستى در نقاط مهم همه‌روزه كاغذ مىدهند و مىگيرند . ولى در نقاط ديگر عموما قبول و توزيع مكاتيب منحصر به همان روز رسيد و حركت پست است . از تهران عموما پست هفته‌اى دو مرتبه براى نقاط مهم حركت مىكند .\r\n\r\nتعرفه پستى در داخله\r\n: كاغذ ، سيصد دينار و براى هرمثقال زايد وزن سه شاهى . ورقه پستى ، صد دينار .\r\nمطبوعات ، صد دينار هردو مثقالى .\r\nنمونهء تجارتى ، صد دينار هردو مثقالى .\r\nبستهء پستى ، برحسب بيمه و مسافت از ده شاهى تا سه قران .\r\nپست خارجه ، از بنادر مهم بحر خزر هفته‌اى دوبار ، و در زمستان يك بار به اروپا حركت مىكند ، و در جنوب از بنادر مهم خليج‌فارس از راه بمبئى ، هفته‌اى يك‌بار به هند و اروپا مىرود .\r\nتعرفهء پستى ايران با ممالك خارجى كه جزو اتحاديهء عمومى پست بين المللى هستند ، از قرار زير است :\r\nتعرفهء پستى خارجه :\r\nكاغذ ، سيزده شاهى براى هر 15 گرم .\r\nورقهء پستى ، شش شاهى .\r\nمطبوعات ، سه شاهى براى هر 50 گرم .\r\nكاغذ سفارشى ، بيست و شش شاهى .\r\nمدت معمولى رسيدن پست به اروپا ، از تهران به برلين يازده روز ، از رشت به برلين نه روز ، از\r\n\r\n\r\n","description":"","footnote":"\r\n( 1 ) . محمود محمود ، تاريخ روابط سياسى ايران و انگليس ، پيشين ، ص 189 .\r\n","page_name":" 709 ","page_number":709},
  {"content":"\r\n\r\nتبريز به برلين هفت ، هشت روز ، از مشهد به برلين ده روز است .\r\nدر ايران روىهم‌رفته تا سال 32 - 1331 قريب 560 فرسخ ( 730 / 9 كيلومتر ) خطوط تلگرافى بود با قريب 2500 فرسخ سيم تلگرافى . از اين مقدار يك قسمت در دست خود ايران بود و بقيه متعلق بود به دولتها و شركتهاى خارجى . « 1 »\r\nدكتر آدميت در پيرامون پستخانهء جديد مىنويسد : « دستگاه چاپارخانه كه در 1266 بر پايهء تازه‌اى تنظيم گرديد ، و قانونى هم براى آن نوشته شد ، تا بيست سال بعد كه پستخانهء اروپايى برپا گشت ، پيشرفتى نكرده بود . در آغاز صدارت سپهسالار قرار نوى وضع گرديد . . . مقرر شد اجرت حمل كاغذ به هرشهرى از قرار مثقالى چهار شاهى يا دويست دينار معين شود . و براى امانات پستى از قرار هرمنى در هرفرسخ يك صد دينار مقرر گرديد . تمبر هنوز باب نشده بود ، به جاى آن مهرهاى دولتى به رنگهاى گوناگون به كار مىبردند . روى مهرها عدد هندسى نقش كرده بودند نه رقم سياق . براى حمل امانات ، قبض مخصوص چاپارخانه چاپ شد . به دنبال آن در 1291 پستخانهء ايران به سبك اروپايى درآمد . تمبر پستى رايج گرديد و رابطهء پستى منظم بين ايران و دنيا برقرار شد ، و در 1294 ايران به موسسهء اتحاد پستى جهانى پيوست . . . پستخانه به مباشرت ريدرز اتريشى و نايب او داير گرديد . . . پست داخلى منظم گرديد . اولين تمبر پستى در ايران ساخته شد ، و پست ايران و اروپا به راه افتاد . به تعليم كارآموزان پستى پرداختند و به تدريج پست ايران سر و صورتى گرفت . » « 2 »\r\n\r\nاولين خط تلگراف\r\n: اولين خط تلگراف برقى كه در ايران داير شد ، در سال 1274 بين قصر سلطنتى شاه و باغ لاله‌زار بود . دو سال بعد به دستيارى عليقلى ميرزاى اعتضاد السلطنه خطى بين تهران و سلطانيه كشيده شد و يك سال بعد آن را تا تبريز امتداد دادند . در همين موقع بود كه انگليسيها براى مرتبط ساختن لندن با بمبئى از راه خشكى ، به وسيلهء تلگراف داخل مذاكره با ايران شدند . ابتدا در سال 1280 امتياز خطى را بين خانقين و تهران و بوشهر گرفتند ، سپس از جلفا به تهران خطى ديگر در سال 1286 كشيدند ، و در سال 1319 خطى ديگر به دست انگليسيها از كاشان به يزد و كرمان و سرحد بلوچستان داير گرديد . جميع اين خطوط پس از سرآمدن مدت امتياز ، به ايران واگذار شد و امروز همه در تحت ادارهء مستقيم دولت است . . . « 3 »\r\nسروش اصفهانى از برقرار شدن تلگراف در ايران در عهد ناصر الدين شاه اظهار شادمانى مىكند :\r\n منت ايزد را كه ، آسان كرد بر عشاق كار * زين همايون كارگه كاندر جهان شد آشكار\r\nعاشقان بىپيك و نامه در سؤال و در جواب * با نگارين در ميان فرسنگ اگر باشد هزار \r\n\r\n\r\n","description":"","footnote":"\r\n( 1 ) . سيد محمد على جمالزاده گنج شايگان ، برلن ، 1335 ق ، ص 168 به بعد .\r\n( 2 ) . انديشهء ترقى ، پيشين ، ص 453 به بعد .\r\n( 3 ) . عباس اقبال ، تاريخ مفصل ايران ، ص 841 به بعد .\r\n","page_name":" 710 ","page_number":710},
  {"content":"\r\n\r\n كارها در روزگار شهريار آسان شدست * آفرين بر روزگار شهريار كامگار \r\n\r\nسازمانهاى جاسوسى\r\n: چنان كه گفتيم در دوره قاجاريه و مخصوصا از عهد فتحعلى شاه به بعد ، روزبه‌روز فشار و دسايس سياسى انگلستان و روسيهء تزارى در ايران فزونى مىگيرد و دولتين به وسيلهء عمال خود در دربار و وزارت امور خارجه از كليهء نقشه‌ها و برنامه‌هاى اقتصادى و سياسى مأمورين ايرانى باخبر مىشدند و به كارشكنى مىپرداختند . براى اين‌كه خوانندگان به درجهء نفوذ و مداخلهء اجانب در امور داخلى ايران واقف گردند ، قسمتى از سواد كاغذ ساعد الملك را كه به خط خودش نوشته ، عينا نقل مىكنيم : 7 شوال 1291 ، « تصدقت شوم ، حالت اين بنده در اينجا اين اوقات نوعى شده است كه من بعد مقدور خواهد شد مطالب و عرايض لازمهء خود را به توسط تلغراف عرض نمايد ، نه با پوست ( پست ) بفرستد . آن‌كه تلغراف رمز است مفتاح آن در دست اينهاست . به مجرد آن‌كه تلغرافى به سفارت فرستاده مىشود ، فى الفور استخراج كرده از مطالب آن استحضار حاصل مىنمايند ، بعد روانه مىكنند نه فقط اين فقره در اينجاست ، در خود تهران هم آنچه كه بندگان حضرت اجل مشغول مىشوند ، نقيرا و قطميرا وزيرمختار اين دولت خبر دارد . مثل اين است كه در همه جا جاسوس آنها همراه جنابعالى است . تلغراف اخير اين بنده كه با خط رمز بود ، در باب شرفيابى وزيرمختار ، عرض و انفاذ نمود . بعد از دو روز از وزيرمختار تلغراف رسيده بود كه تلغراف وزيرمختار ايران داير به چه فقره بود كه حضرت اجل همين‌كه از مضمون آن استحضار حاصل كرد ، بدون آن‌كه اين تلغراف را به شاه عرض نمايد ، برداشت رفت سفارت انگليس . از همه مقدم طامسن را اطلاع داد و از او خواهش كرد كه از شاه اذن و اجازه شرفيابى حاصل كرده بعضى عرايض لازمهء خود را عرض نمايد ، بديهى است وزارتخانه كه همان روز مضمون آن را مىدانست به وزيرمختار اطلاع داد . حالا دو سه روز است كه با اين بنده در سر اين فقره مكاتبه دارند . اين بنده ديد كه انكار و تحاشى فايده ندارد . . . گفتم بلى درست است من به اين مضمون هم تلغراف كرده‌ام . . . من تكليف مأموريتى خود را به عمل آورده‌ام . . . هرگاه حرف بىاصل و بىمأخذ است . . . به شما دخل ندارد مسأله‌اى است ميان من و وزارت خارجه . . . ايراد شما در اين باب بىمعنى است . . . اين عريضه را در كف پاكت جنرال قونسول تفليس به اسم ميرزا حسنخان فرستادم . باز خاطرجمعى ندارم كه باز نكرده خواهند فرستاد . استدعا دارد كمال مراقبت را به عمل بياورند . « 1 »\r\n« سياست استعمارى انگلستان در هند ايجاب مىكرد كه هرچه زودتر دولت انگليس با ايجاد خطوط تلگرافى ، رابطهء سريع خود را با هند حفظ كند و از وقايع و انقلابات اجتماعى اين سرزمين زرخيز باخبر گردد . شورش بزرگ هندوستان كه در سال 1273 ه ( 1857 م . ) روى داد ، بيش از پيش دولت انگلستان را متوجه لزوم استقرار روابط تلگرافى بين شرق و غرب نمود .\r\n\r\n\r\n","description":"","footnote":"\r\n( 1 ) . مجلهء بررسيهاى تاريخى ، سال 5 ، ش 1 ، ص 282 .\r\n","page_name":" 711 ","page_number":711},
  {"content":"\r\n\r\nبالاخره اين فكر صورت عمل گرفت . خط تلگرافى بين لندن و هندوستان از راه كاله ، پاريس ، استراسبورگ ، مونيخ ، وين به اسلامبول ، و از آنجا از راه اسكوتارى ، سيواس ، دياربكر ، بغداد ، بصره و بندفاو و سپس به بوشهر ، جاسك و كراچى مىرسيد و طول آن 5130 ميل ( 8213 كيلومتر ) مىشد . » « 1 »\r\nدولت انگليس بعدا مصلحت خود را در اين ديد كه از طريق مناطق مركزى ايران رابطهء خود را با هندوستان برقرار كند . و بالاخره در 1862 ميلادى در اثر مساعى استويك مقرر گرديد از خانقين به تهران و از تهران به بندر بوشهر ، از راه اصفهان شيراز يك رشته سيم تلگرافى بلاتأخير كشيده شود و هروقت دولت انگليس لازم داشته باشد ، مجاز باشد كه به توسط صاحب‌منصبان تلگرافخانهء ايران به هرنحو كه صلاح بداند ، با سيم مزبور مخابره نمايد و قيمت آن را به ميزانى كه بعدها معين مىشود ادا كند . به اين ترتيب ، كشيدن يك خط تلگرافى به خرج ايران ، به دولت تحميل گرديد و بعدها بيست قرارداد ديگر براى تكميل يا جرح و تعديل اين قرارداد بين دولتين منعقد گرديد ، و سرانجام انگليسيها موفق شدند امتياز كشيدن خطوط تلگراف خانقين ، تهران - بوشهر و گوادر ، جاسك بندرعباس و بندرهنگام و تهران - كاشان و تهران با سرحد بلوچستان و سيستان به ملك سياه و بالاخره خطوط بين بندرعباس ، بندرلنگه را به دست آورند .\r\nاستقرار اين خطوط تلگرافى قطع‌نظر از محاسنى كه داشت وسيلهء مناسبى براى دولت انگليس بود تا به كمك آن نه تنها از وقايع و حوادث ايران مطلع گردد ، بلكه مىتوانست به وسيلهء عمال خود به هرفتنه و فسادى ، دست بزند و گاه‌وبىگاه به نام اغتشاش و ناامنى كه در مسير خطوط تلگرافى پيش مىآمد ، يا به سبب حوادث طبيعى و جوى مثل سرما ، گرما ، توفان سيل و غيره كه موجب بروز خساراتى در سيمهاى تلگراف و پايه‌هاى آنها مىشد ، با نامه‌نگاريها و كشمكشهاى فراوان اولياى وزارت خارجه را مورد بازخواست قرار دهد . « 2 »\r\n\r\nپستخانه و مطبوعات در عصر اختناق ناصرى\r\nاز تهران مىنويسند : اين اوقات هرچه كاغذ از بلاد خارجه مىرسد ، در پستخانه به حكم دولت ، سر آنها را باز مىكنند ، مبادا حرف قانون در آنها باشد . پادشاه خيلى از وضع پستخانه در ممالك ايران پشيمان و نادم شده . از اين معنى در قلوب عامه نفرت عجيبى توليد نموده . سوء تأثير اين معاملهء وحشيانه ، عالمى را منزجر ساخته است .\r\nاز كرمان مىنويسند : نسخه‌هاى قانون متعدد از راه بمبايى به توسط امناى آدميت و اصل مىشود ، امروز در اين خاك وحشى كه سرحد ميان وجود و عدم است ، صداى آدميت كامل ، درداده‌ايد و بيچارگان انسانيت‌طلب را روح جديدى بخشوده‌ايد ، به طورى كه در مجالس ارباب ذوق ، نوايى غير از اين آهنگ غيبى كه مضرابش به رشته جان مربوط است شنيده نمىشود ،\r\n\r\n\r\n","description":"","footnote":"\r\n( 1 ) . محمود محمود ، تاريخ روابط سياسى ايران و انگليس ، پيشين ، ص 604 .\r\n( 2 ) . رك ، مجلهء بررسيهاى تاريخى ، سال 7 ، ش 1 ، ص 75 به بعد ( مقالهء سرهنگ قائم‌مقامى ) .\r\n","page_name":" 712 ","page_number":712},
  {"content":"\r\n\r\nهمان وحشت ازين خاك برخاسته و آدميت بر سنگ و خاك و خس و خاشاك اثر كرد و آنان كه بيشتر شيفتهء اين دستگاه شده‌اند ، بزرگان سلسلهء جليلهء شيخيه مىباشند ، كه اولى الالباب كرمان امروز آنانند . . . « 1 »\r\nاز تبريز مىنويسند : ازين نواى روحانى كه اثر نفحات عيسوى دارد ، روحى تازه در كالبدهاى افسرده دميده‌اند و پيل را از هندوستان ياد آورده ، شبها درين قضيه جوامع متعدد در توى شهر و بيرون قلعه تشكيل مىشود و اگر قانون طرب‌افزاى سامع و قايل و نقل محافل است . « 2 »\r\nاز زنجان مىنويسند : ارواح پاك اين زمين خرم ، شما را تبريك و تهنيت بسيار مىگويند . . .\r\nاين‌قدر مردم اينجا حريص بر اين نامه نجات هستند كه يك نسخهء قانون را با دستخط دويست نسخه قوپيه نمودند .\r\nدر نامه ديگرى از اسلامبول مورخه ذى حجة الحرام 1311 ، پس از مقدمه‌اى چنين مىخوانيم : « 3 »\r\n« . . . ديروز رفته اوراق قوانين را از پست گرفتم ، نمرهء بيست و هفتم زياده بر حد تصور خوب است . . . هرجا بسته‌ها را باز مىكنند ، اگر قانون است بيرون مىآورند و اگر مطالبى شبيه به مطالب قانون نوشته شده باشد ، سياه مىكنند ، و كاغذ را همان‌طور سر باز به صاحبش مىدهند . . . يكى از رفقاى اصفهان كاغذى مشتمل بر هزار التماس و آه و ناله و التجا مىنويسد ، امان است مبادا كاغذ براى من بنويسيد يا چيزى بفرستيد كه هركس اين روزها اسم شما را در تهران ببرد يا بدانند با شما مكاتبه دارد ، ديگر كار او تمام است . و مىنويسد كه اين كاغذ را من مستقيما به شما نمىفرستم ، بلكه جوفا مىفرستم . عصر كه از آنجا بيندازند در پست ، به شما مىرسد و چنين هم كرده بود . . . »\r\nسپس ميرزا آقا خان كرمانى از دسايسى كه سفير ايران در اسلامبول عليه او به راه انداخته سخن مىگويد و از وضع آشفته حكومت ايران و اشتباهات سياسى زمامداران عثمانى مىنويسد : « حكومت ايران حداكثر بيش از دو سال دوام نخواهد كرد . . . هيچ سال نيست كه صد هزار نفر مردم با استطاعت ايران به اطراف فرار نكنند ، نود هزار نفر جمعيت شهر كرمان از ده سال به اين طرف به سى هزار نفر رسيده ، آن هم كسانى كه قوهء حركت ندارند . در تمام ممالك ايران چيزى كه خيلى توليد مىشود ، فقط گداست . از تبريز و تهران كه بگذريد ، يك نفر آدم نمىتواند در عرض دو سه روز هزار تومان پول نقد راه بيندازد . . . طلا ابدا وجود ندارد . نقره خيلى كمياب ، پول رايج بازار فقط مس است . معاملات تجارتى از قبيل ابريشم ، پنبه و ترياك به واسطهء عدم استطاعت مالك و متفرق شدن عملجات مزارع ، از قرار ده تا پنج ، رو به كاستن نهاده ، حيوانات شاخدار از قبيل گاو و گوسفند در داخل مملكت از ده سال به اين طرف نصف\r\n\r\n\r\n","description":"","footnote":"\r\n( 1 ، 2 ، 3 ) ، مجلهء بررسيهاى تاريخى ، سال 5 ، ش 1 ، ص 217 .\r\n","page_name":" 713 ","page_number":713},
  {"content":"\r\n\r\nشده . . . مردم شيراز و پشت كوه و كردستان و كرمانشاهان همه در هند و عراق عرب متفرق‌اند ، اهالى آذربايجان همه در قفقاز و اسلامبول به سر مىبرند . . . جايى كه حال بزرگان و امرا اين باشد ، فقرا چه خواهند بود . . . تجار ايران كه با خارجه سر و كارى داشتند ، از وقت شكستن قيمت پول ايران ، آنها هم همه ورشكستند . تجارت ايران با خارجه بعد از اين به كلى قطع خواهد شد و جز ضرر چيزى نخواهد داشت . » « 1 »\r\n\r\nلخت كردن چاپار دولتى\r\nدر ضمن اسناد و مدارك مأموريت امين الدوله چنين مىخوانيم :\r\n« پاره‌اى كاغذ در 14 و 15 شهر ذى حجة الحرام از منزل دماوند به شما و عاليجاه حاجى ميرزا احمد خان و ميرزا ملكم خان نوشتم و پاكت كرده پيش شما فرستادم كه بخوانيد و زود پاكتهاى اسلامبول را با چاپار حامل همان پاكت‌ها روانه ترابوزان نمايند از اتفاقات چاپار به باغستان شهر تبريز كه ميرسد هفت نفر سوار بر سر او ريخته او را لخت كرده كاغذهاى او را از او مىگيرند .\r\nخدا عالم است كه چاپار راست گفته باشد ، يا خودش از كسى گول‌خورده باشد و پول گرفته باشد و پاكتها را داده باشد و اين بازىها را بيرون آورده باشد بعد از آنكه آن خبر رسيد گفتيم آن كاغذها را مجددا نوشتند و همه را باز پيش شما فرستادم . » « 2 »\r\n\r\nدربارهء انعام و مجازات چاپار\r\nدر ضمن كتاب اسناد و مدارك مأموريت امين الدوله تشويق و تنبيه چاپار قابل‌توجه است : « همين چاپار كه وارد شد بايد انشاء اللّه تعالى از امروز كه 21 ربيع الثانى است تا شانزده روز برحسب قرارى كه داده شد اسلامبول نزد شما بيايد و مطلع نشود و در اينجا هشتاد تومان عوض خرج و كرايه عرض راه تا آنجا داده شد اگر در شانزده روز به آنجا آمد و پاكت‌هاى مرسولى را بىعيب و صحيح و سالم بعون اللّه تعالى رسانيد ده تومان شما به او انعام مىدهيد و پنج روز هم او را در آنجا نگه مىداريد زياد اذن ندارد بماند جواب كاغذها را زود به او داده روانه خواهيد كرد ، و همين نوشته را هم ، به او خواهيد داد و خواهيد نوشت كه در سر همان وعده به آنجا وارد شده است همين‌كه انشاء اللّه تعالى به اينجا وارد شد من هم به او ده تومان انعام خواهم داد و الا شانزده روزه به آنجا وارد نشود صد تا چوب به او بايد بزنيد ، بعد از آمدن اينجا منهم به او صد تا چوب خواهم زد ، اينها در صورتى است كه بىسبب و بىجهت معطل شود ، اگر خودش اهتمام در زود رسيدن به آنجا نمايد ، لكن به جهت واپور در ترابوزان معطل شود و از حافظ آقا كاغذ داشته باشد معذور است لكن باز بايد هرچه ممكن است در زود رسيدن نزد شما ساعى باشد . فى 21 شهر ربيع الثانى 1273 . » « 3 »\r\n\r\n\r\n","description":"","footnote":"\r\n( 1 ) . مجلهء بررسيهاى تاريخى ، سال پنجم ، شماره 1 ، ص 221 به بعد .\r\n( 2 ) . مجموعهء اسناد و مدارك فرخ خان امين الدوله ، قسمت اول به كوشش اصفهانيان و قدرت اللّه روشنى زعفرانلو ، ص 113 .\r\n( 3 ) . اسناد و مدارك مأموريت امين الدوله ، قسمت اول ، ص 194 .\r\n","page_name":" 714 ","page_number":714},
  {"content":"\r\n\r\n\r\nتلگرام عين الدوله به صارم السلطنه\r\n: به عمدة الامراء العظام صارم السلطنه ، چنان‌كه در جواب علما و معاريف اردبيل اظهار شده ، بندگان حضرت اقدس و الا روحى فداه ، محض ترحم و تفضل و قبول استدعاى عاجزانهء آنها ، حكومت آنجا را تغيير داده از همين روزها حاكم ديگرى مشخص و مأمور خواهند فرمود . و فعلا شما خودتان را در نيابت حكومت آنجا متكفل دانسته با كمال اقتدار مشغول لوازم انتظام امور كليه شده ، نهايت اهتمام را به عمل آوريد و مسلما بدانيد كه اگر به قدر ذره‌اى بىنظمى واقع شود ، مسئول هستيد و پوست از كلهء شما خواهم كند .\r\nعين الدوله . « 1 »\r\n\r\nپست سفارشى و تدبير مجاهدين\r\n: در سنهء 1326 ه ، در حدود ماه شعبان يا رمضان كه انقلابيون تبريز در تحت قيادت ستار خان سردار ملى ، با مستبدين و نيروى اعزامى محمد على شاه مىجنگيدند ، يكى از بزرگترين دشمنان مشروطه شجاع‌نظام ، حاكم مرند بود كه در همان شهر خودش قوايى مهيا كرده راه تبريز به جلفا را بسته بود . براى رفع اين دشمن خطرناك ، انقلابيون در تبريز چاره‌اى انديشيدند و به كمك مجاهدين گرجى و تصدى شادروان حيدر خان‌عمو اوغلى بسته‌اى محتوى مواد منفجره ترتيب داده و با سيم و نخ بسته به وسيلهء پست سفارشى از تبريز براى شجاع‌نظام فرستادند . و قبلا مراسله‌اى به نام يكى از تجار مستبد تبريز براى شجاع‌نظام نوشته فرستادند يعنى مكتوب را از قول آن شخص جعل كردند . در آن مراسله به شجاع‌نظام نوشته شده بود كه : « چون در تبريز رجاله و مفسدين مشروطه‌طلب طغيان و تسلط پيدا كردند ، در عالم دوستى كه با جنابعالى در ميان است ، جواهرات قيمتى خود را در يك بسته ترتيب داده ، همين روزها با پست سفارشى خدمت شما خواهم فرستاد . اميدوارم در مقام لطفى كه با بنده داريد ، آنها را صحيح و سالم محفوظ نگاه داريد كه بعد از خوابيدن فتنه‌ها ، به من مسترد داريد . » شجاع‌نظام سخت خوشوقت شد ؛ چون بستهء سفارشى به او رسيد ، خودش در حضور پسرش شروع به پاره كردن بندهاى بسته كرد . به مجرد پاره كردن بندها ، مواد محتوى بسته به شدت منفجر شد و نه تنها شجاع نظام و پسرش را كشت ، بلكه اسباب خانه را تكه و پاره كرد . مرحوم حيدر خان ، قبض سفارشى پستخانه را كه به موجب آن بسته را از پستخانهء تبريز گرفته بود ، عينا به يكى از دوستان خود فرستاده بوده چون اين قبض مدركى از يك واقعهء تاريخى است ، عين مطلب قبض سفارشى ذيلا درج مىشود . « 2 »\r\n\r\n\r\n","description":"","footnote":"\r\n( 1 ) . اسناد محرمانهء وزارت خارجهء انگلستان ، پيشين ، ص 5 .\r\n( 2 ) . مجلهء يغما ، تيرماه 1331 ، ص 175 .\r\n","page_name":" 715 ","page_number":715},
  {"content":"\r\n\r\n\r\nادارهء پست ايران\r\nاداره پست بارنامه 20449\r\nدريافت شده از آقاى سيد رضا\r\nيك بسته امانت مشروحه ذيل را براى آقاى شجاع‌نظام در مرند .\r\nعلامت\r\nقيمت\r\nوزن\r\nمحتوى\r\nحقوق دريافتى قران شاهى بتاريخ رئيس دفتر شيخ خيام رضا\r\n\r\nوسايل خبرى در عهد جديد\r\nدر يكى دو قرن اخير ، ترقيات و اكتشافات فنى موجب انقلاب بزرگى در وسايل خبرى گرديد . دوورژه دانشمند فرانسوى در اين‌باره مىنويسد :\r\nدر زمينهء اخبار و اطلاعات ، ترقى فنى نتايج سياسى بسيار مهمى دارد .\r\nاختراع فن چاپ يكى از عوامل تعيين‌كنندهء احياء علوم و هنرها يعنى رنسانس « 1 » و اصلاحات مذهبى و موج آزادانديشى بود كه سرانجام به انقلاب فرانسه منجر شد . پيدايش مطبوعات در سدهء گذشته ، در توسعهء دموكراسى سهم فراوانى داشت . براى نشان دادن اهميت سياسى مطبوعات بود كه بر آن نام « ركن چهارم » نهادند . امروز مطبوعات شنيدنى ( راديو ) و مطبوعات ديدنى ( تلويزيون و هفته نامه‌هاى مصور ) به همان اندازه مؤثرند كه مطبوعات نوشتنى . آنها نيز جزو ركن چهارمند . . . معمولا در حكومتهاى استبدادى ، وسايل خبرى توده‌گير در انحصار دولت است . . . دولت معمولا در دست طبقه يا دسته‌اى اجتماعى است و از تبليغات براى درهم كوبيدن نفوذ ديگر دسته‌ها و طبقات استفاده مىشود . . . بالعكس در حكومتهاى دموكراتيك ، وسايل خبرى در انحصار دولت درنيامده است . . . و وسايل خبرى همچون تعدد احزاب سياسى ، يكى از عناصر و وسايل بيدارى افكار و روشن شدن حقايق سياسى است . بقول دوورژه هنگامى كه هيچ صدايى براى مخالف‌گويى شنيده نمىشود ، دروغگويى آسان است . ولى هنگامى دروغگويى بسيار دشوارتر است كه صداهاى ديگرى به گوش برسد . در يك نظام خبرى كه بر پايهء آزادى\r\n\r\n\r\n","description":"","footnote":"\r\n( 1 ) .  Renaissance \r\n","page_name":" 716 ","page_number":716},
  {"content":"\r\n\r\nفعاليت اقتصادى و رقابت بنا شده باشد ، مخفى كردن حقيقت بسيار دشوار است . با اين حال . . . نه در اتحاد جماهير شوروى مىتوان روزنامه‌اى يافت كه از سرمايه‌دارى دفاع كند ، و نه در ايالات متحد امريكا روزنامه‌اى كه از كمونيسم هوادارى كند . . .\r\nبا اين حال دوورژه از بيان اين حقيقت خوددارى نمىكند كه . . . نظام خبرى سرمايه‌دارى به چيزى مىانجامد كه مىتوان بر آن « تحميق » مردم نام نهاد . و افراد را در جهانى كودكانه با سطح فكرى بسيار پايين زندانى مىكنند . براى توسعهء افسانه‌هاى عاشقانه ، فراهم آوردن اخبار هيجان‌انگيز . . . به جيب مؤسسات مطبوعاتى ، راديو ، تلويزيون پول سرازير مىكنند . مىتوان شيوه‌هاى تحميق ديگرى از قبيل سينما و ورزش براى انحراف افكار عمومى برشمرد .\r\nكمونيستها مىگويند كه اين شيوه‌ها آگاهانه طرح شده‌اند و سرمايه‌داران به طور ارادى از مطبوعات عشقى . . . ماجراهاى ورزشى و سينمايى استفاده مىكنند تا استثمارى را كه به مردم تحميل مىكنند از يادشان ببرند و ارادهء طغيان ايشان را فروبنشانند . . . « 1 »\r\n\r\n\r\n","description":"","footnote":"\r\n( 1 ) . اصول علم سياست ، ترجمهء دكتر ابو الفضل قاضى ، استاد دانشگاه ، پيشين ، ص 71 - 164 ( به اختصار ) .\r\n","page_name":" 717 ","page_number":717},
  {"content":"\r\n . \r\n","description":"","footnote":"","page_name":" 718 ","page_number":718},
  {"content":"\r\n . \r\n","description":"","footnote":"","page_name":" 719 ","page_number":719},
  {"content":"\r\n . \r\n\r\n","description":"","footnote":"","page_name":" 720 ","page_number":720}
  ]