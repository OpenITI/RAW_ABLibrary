[
  {"content":"\r\nترجمهء الغدير\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\nولاية على بن ابى طالب حصنى\r\nفمن دخل حصنى امن من عذابى\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\nعلامه فقيد شيعه آية الله مجاهد :\r\nمرحوم شيخ عبد الحسين امينى نجفى\r\nالغدير\r\nترجمه\r\nدكتر على شيخ الاسلامى\r\nجلد چهارم\r\n","description":"","footnote":"","page_name":" تعريف الكتاب 3 ","page_number":3},
  {"content":"\r\nالغدير جلد 4\r\nمؤلف : علامه و محقق بزرگ عبد الحسين امينى نجفى\r\nترجمه : دكتر على شيخ الاسلامى\r\nناشر : كتابخانه بزرگ اسلامى\r\nتيراژ : 1000\r\nنوبت چاپ : پنجم\r\nتاريخ نشر : 1368\r\nمراكز پخش : فروشگاههاى كتاب بنياد بعثت\r\nتهران : خيابان طالقانى پلاك 589 تلفن 760133\r\nمشهد : خيابان آيت الله شيرازى كوچه آب ميرزا تلفن 59555\r\nقم : خيابان ارم پاساژ قدس تلفن 32118\r\n","description":"","footnote":"","page_name":" تعريف الكتاب 4 ","page_number":4},
  {"content":"\r\n\r\nبسم اللَّه الرّحمن الرّحيم\r\nاللهم صل على محمد و آل محمد و صل على امير المؤمنين ، عبدك المرتضى ، و امينك الاوفى ، و عروتك الوثقى ، و يدك العليا ، و جنبك الاعلى ، و كلمتك الحسنى ، و حجتك على الورى ، و صديقك الاكبر ، و سيد الاوصياء و ركن الاولياء و عماد الاصفياء ، امير المؤمنين و يعسوب الدين و قدوة الصالحين و امام المخلصين ، المعصوم من الخلل ، المهذب من الزلل ، المطهر من العيب ، المنزه من الريب ، اخى نبيك و وصى رسولك البائت على فراشه ، و المواسى له بنفسه و كاشف الكرب عن وجهه الذى جعلته سيفا لنبوته ، و آية لرسالته ، و شاهدا على امته ، و دلالة على حجته ، و حاملا لرايته ، و وقاية لمهجته ، و هاديا لامته ، و يدا لبأسه ، و تاجا لرأسه ، و بابا لسرّه ، و مفتاحا لظفره ، حتى هزم جيوش الشرك باذنك ، و أباد عساكر الكفر بامرك ، و بذل نفسه فى مرضات رسولك ، و جعلها وقفا على طاعته ، فصل اللهم عليه صلوة دائمه باقية « 1 » .\r\n\r\n","description":"","footnote":"\r\n( 1 ) - فقراتى از زيارت ششم امام ( ع ) .\r\n","page_name":" مقدمة 5 ","page_number":5},
  {"content":"\r\nسخن از حديث غدير و رويداد عظيمى است كه گواه راستين « رهبرى » ، و نشان شايان « جانشينى » ، و پشتوانهء پايندهء « پيشوائى » ، و نصّ « صريح » ، « سرپرستى » است .\r\nحديثى كه شأن نزول آيهء * ( يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ . . . ) *\r\nو كريمهء * ( « الْيَوْمَ أَكْمَلْتُ لَكُمْ دِينَكُمْ . . . » ) * است ، و چون به آيات و اخبار بسيار ديگر بپيوندد ، نمايشگر اصل اصيل و منصب جليل « امامتى » مىشود كه « اساس اسلام » و « نظام مسلمين » و « امان ايمان » و « عزت مؤمنين » است و به گفتهء قبلهء هفتم و قدوهء هشتم امام على بن موسى الرضا ( ع ) درك و دريافتش از حوزهء عقل و علم و دانش و بينش بشر بيرون و افزون است كه :\r\n« انّ الامامة اجلّ قدرا و اعظم شأنا و اعلى مكانا و امنع جانبا و ابعد غورا من ان يبلغها الناس بعقولهم او ينالوها بآرائهم » « 1 » .\r\nو اين جملات ، جزئى از حديث شريفى است كه در وقتى انشاد و ايراد شد كه شخصى به نام « عبد العزيز بن مسلم » به سلام امام آمد و گزارش « اجتماع » دانشمندان مرو در « جامع » شهر و به روز « جمعه » و بحث آنان در باب « امامت » را به عرض حضرت رساند .\r\nامام لبخندى زد و سخن را به اين مضامين آغاز فرمود كه : « خداوند پيغمبرش را از دنيا نبرد مگر آنگاه كه آئينش را كمال بخشيد و قرآنى فرو فرستاد كه همه چيز در آن هست كه « ما فرطنا فى الكتاب من شىء » . . . تا سال\r\n\r\n","description":"","footnote":"\r\n( 1 ) همانا امامت والاتر و برتر و بالاتر و فراتر و ديريابتر از آن است كه مردم به خردهاى خود آن را دريابند و با انديشه‌هاى خويش به آن رسند . بحار ج 25 صفحهء 124\r\n","page_name":" مقدمة 6 ","page_number":6},
  {"content":"\r\nآخر عمر پيغمبر و « حجّة الوداع » فرا رسيد و ولايت ابلاغ گرديد و آيهء * ( الْيَوْمَ أَكْمَلْتُ لَكُمْ دِينَكُمْ ) * فرود آمد ، و امامت متمم دين و على « علم » و « امام » امّت شد .\r\nحضرت رضا از همين جا وارد اصل مطلب مىشوند ، و امامت را با عبارات مذكور مىستايند و براى نشان دادن رفعت اين رتبت از « مقامات ابراهيم خليل » و آيهء شريفهء * ( إِنِّي جاعِلُكَ لِلنَّاسِ إِماماً ) * « 1 » سخن مىگويند ، و به اينجا مىرسند كه :\r\n« امام يكتاى بىهمتاى زمان و انسان بىمثل و مانند دوران و شخصيّت غير قابل سنجش با ديگران است » .\r\nو نتيجه مىگيرند كه : « كيست كه امام را بشناسد يا او را برگزيند ؟ هيهات ! هيهات ! عقلها حيران و انديشه‌ها سرگردان و انديشمندان بيچاره و دانشمندان درماندهء دريافت شأنى از شؤون و فضيلتى از فضائل امامند ، » فاين الاختيار من هذا و اين العقول عن هذا و اين يوجد مثل هذا ؟ »\r\nپس شناخت و اختيار امام ، در انحصار خدا و از حدود عقول و افكار مردم چنان بيرون و افزون است كه خود صاحب منصبان امامت هم ، حق گزينش جانشين ندارند و از تعيين امام پس از خود ، از پيش خويش معاف مىشوند .\r\nحضرت صادق ( ع ) به « عمرو بن اشعث » كه با بيست نفر شرفياب محضر امام بود ، فرمود :\r\n« لعلكم ترون ان هذا الامر فى الامامة الى الرجل منا يضعه حيث يشاء و اللَّه انه لعهد من اللَّه نزل على رسول اللَّه الى رجال مسمّين رجل فرجل حتّى\r\n\r\n","description":"","footnote":"\r\n( 1 ) از امام صادق ( ع ) روايت است كه فرمود : خداوند - تبارك و تعالى - ابراهيم را به بندگى برگزيد پيش از آنكه پيغمبرش كند و به پيغمبرى سر افرازش كرد ، قبل از آنكه رسولش سازد و رسالتش داد ، پيش از آنكه خليلش خواند . و خليلش فرمود ، پيش از آنكه او را امام نمايد . يعنى رتبت امامت پس از خلت و رسالت و نبوت و عبوديت ، به ابراهيم ارزانى شده است .\r\n","page_name":" مقدمة 7 ","page_number":7},
  {"content":"\r\nينتهى الى صاحبها « 1 » .\r\nو نيز وقتى از همين امام عزيز مىپرسند چرا امامت در صلب حسين است نه حسن ؟ مىفرمايد :\r\n« ان الامامة خلافة اللَّه عزّ و جل ، ليس لاحد أن يقول لم جعلها اللَّه فى صلب الحسين ، دون صلب الحسن » « 2 » .\r\nعجبا كه دائرهء تعيين امام از اين نيز تنگتر مىشود و از مرز اختيارات پيغمبر هم مىگذرد و « رسول » فقط « مأمور تبليغ » مىگردد نه « مسؤول تعيين » .\r\nدر آيهء شريفهء « تبليغ ولايت » دقت كنيد تا راز مطلب را دريابيد : خطاب * ( « يا أَيُّهَا الرَّسُولُ » ) * و امر « بلغ » و تعبير از ولايت به * ( « ما أُنْزِلَ إِلَيْكَ مِنْ رَبِّكَ » ) * به خوبى نشان مىدهد كه « پيغمبر ( ص ) » رسانندهء « فرمانى » فرود آمده از سوى خداست و اين فرمان مكمّل دين و تبليغش به پايان بردن رسالت است . به همين جهت وقتى آيه نازل مىگردد مىفرمايد :\r\n« انخوا ناقتى فواللَّه ما ابرح من هذا المكان حتّى ابلَّغ رسالة ربّى » « 3 » .\r\nهمهء اين تعبيرات ، حكايت از اين دارد كه امامت ، امرى الهى و واگذار به حق و در اختيار خداست . و با جهات ظاهرى و مسائل صورى ارتباطى ندارد . و به « جدّ و جهد » و « درخواست و طلب » و « انتصاب » و « اكتساب » ، « مصلحت بينى » و « جهتيابى » و « بيعت » و « اجماع » و « مشورت » و « شورى » ، « قهر » و « استيلاء »\r\n\r\n","description":"","footnote":"\r\n( 1 ) شما مىپنداريد كه اين امر امامت واگذار به يكى از ما است كه به هر كس بخواهيم بدهيم ؟ به خدا سوگند ! كه آن پيمانى خدائى است كه بر رسول فرود آمد و به مردانى كه نام يك يك آنان برده شده واگذار است تا به صاحبش برسد . بحار جلد 25 صفحهء 23\r\n( 2 ) امامت نمايندگى خداى - عز و جل - است و كس را نرسد كه بگويد چرا خداوند آن را در پشت حسين ( ع ) - نه حسن ( ع ) قرار داد ؟ بحار جلد 25 صفحهء 23\r\n( 3 ) شترم را بخوابانيد كه به خدا قسم از اين سرزمين بيرون نمىروم ، مگر آنگاه كه رسالت پروردگارم را به مردم برسانم . بحار جلد 37 صفحهء 166 .\r\n","page_name":" مقدمة 8 ","page_number":8},
  {"content":"\r\nفراهم نمىشود . و از اختيار پيغمبر و امام هم بيرون است ، چه خود رسول اكرم ( ص ) آنگاه كه رويداد غدير پايان پذيرفت و ولايت ابلاغ گرديد ، در پاسخ گروهى كه به خدمتش آمده بودند فرمود :\r\n« ما فعلت ذلك من رأيى فاتّخير فيه و لكن اللَّه امرنى به » « 1 » .\r\nدر قصهء ابراهيم و امامتش نيز ديديم كه قضيّه از همين قرار بود . داستانهاى قرآنى « داود و سليمان » ، « داود و طالوت » و « موسى و هارون » و آيات ديگر « امامت » و « خلافت » نيز همه همين را مىرسانند كه انتخاب امام و اختيار خليفه با خداست .\r\nنظرى به خصيصهء ذاتى اسلام و قرآن نيز مسلَّم مىسازد كه سازگارترين نوع عقائد با اسلام ، عقيدهء « الهى بودن » امامت است . چه اسلام ، آئين بت شكنى و يكتا پرستى است ، شعارش « لا إله الَّا اللَّه » و پيغمبرش « رسول اللَّه » و كتابش « كلام اللَّه » است و زبان آمار ، گوياى اين است كه 70 / 97 درصد « 2 » از آيات اين كتاب دربارهء خدا و تسبيح و تقديس و . . . او و سرشار از « توحيد » و « تفويض » و « توكَّل » و « تبتّل » است و با همهء رنگارنگيها و گوناگونيهائى كه در مطالب دارد ، به يك سوى و سمت و وجهه و صبغه برمىگردد و آن خداست : خدائى كه « خلق » و « اختيار » و « آفرينش » و « گزينش » و « حكم » و « ملك » و « اصطفاء » و « اجتباء » در انحصار او و واگذار به اوست كه :\r\n1 - * ( « وَرَبُّكَ يَخْلُقُ ما يَشاءُ وَيَخْتارُ ما كانَ لَهُمُ الْخِيَرَةُ سُبْحانَ الله وَتَعالى عَمَّا يُشْرِكُونَ » ) * « 3 » .\r\n\r\n","description":"","footnote":"\r\n( 1 ) - من از پيش خود چنين نكردم كه مختار باشم بلكه خدا مرا به آن فرمان داد .\r\nبحار جلد 37 صفحهء 160\r\n( 2 ) - نقل از ص 33 انگيزه و انگيزنده .\r\n( 3 ) - سورهء قصص آيهء 68 و خدا است كه مىآفريند و بر مىگزيند آنچه را كه بخواهد و آنان را اختيارى نيست . او پاك و برتر است از آنچه شرك مىورزند .\r\n","page_name":" مقدمة 9 ","page_number":9},
  {"content":"\r\n2 - * ( « وَما كانَ لِمُؤْمِنٍ وَلا مُؤْمِنَةٍ إِذا قَضَى الله وَرَسُولُه أَمْراً أَنْ يَكُونَ لَهُمُ الْخِيَرَةُ مِنْ أَمْرِهِمْ » ) * « 1 »\r\nكار تأكيد توحيد در اين كتاب به آنجا مىرسد كه فلسفهء ارسال رسل و انزال كتب را در همين كلمه خلاصه مىكند و مىفرمايد : * ( ما أَرْسَلْنا مِنْ قَبْلِكَ مِنْ رَسُولٍ إِلَّا نُوحِي إِلَيْه أَنَّه لا إِله إِلَّا أَنَا فَاعْبُدُونِ « ) * « 2 » .\r\nآيا صراحت و اصرارى در « احدبينى » و « يكتاپرستى » بالاتر از اين تصوّر مىشود كه حتى پيغمبر خويشتن را در همهء رفتارها و گفتارها كنار بكشد و چنان تابع و تسليم وحى باشد كه وقتى ديگران تغيير و تبديل آيه اى را از او مىخواهند ، عين اين درخواست و پاسخ آن را درست به همان گونه كه به روى وحى گرديده و با همان لفظ « قل » كه فرود آمده است ، بر مردم بخواند كه :\r\n* ( وَإِذا تُتْلى عَلَيْهِمْ آياتُنا بَيِّناتٍ قالَ الَّذِينَ لا يَرْجُونَ لِقاءَنَا ائْتِ بِقُرْآنٍ غَيْرِ هذا أَوْ بَدِّلْه قُلْ ما يَكُونُ لِي أَنْ أُبَدِّلَه مِنْ تِلْقاءِ نَفْسِي إِنْ أَتَّبِعُ إِلَّا ما يُوحى إِلَيَّ إِنِّي أَخافُ إِنْ عَصَيْتُ رَبِّي عَذابَ يَوْمٍ عَظِيمٍ « 3 » * ( . قُلْ لَوْ شاءَ الله ما تَلَوْتُه عَلَيْكُمْ وَلا أَدْراكُمْ بِه فَقَدْ لَبِثْتُ فِيكُمْ عُمُراً مِنْ قَبْلِه أَ فَلا تَعْقِلُونَ « ) * « 4 » .\r\nحالا انصاف دهيد : « الهى » بودن « امامت » با همچو آئينى سازگارتر است يا اجماعى و استيلائى بودن آن كه بىتعصّب ، شباهت تامّى به بت پرستى دارد ، چه اين از سيم و زر تراشيدن و پس از آن پرستيدن است و آن به مهر و قهر و درهم و دينار رأى گرفتن و خريدن و بر كرسى نشاندن . و راستى را آيا رهبرى كه برگزيدهء خدا و مختار حق است و امامى كه همال و همانند پيغمبر مىباشد عزيزتر و\r\n\r\n","description":"","footnote":"\r\n( 1 ) - سورهء احزاب آيهء 36 : چون خدا و رسولش فرمانى دهند ، مرد و زن مؤمن را اختيارى در كارشان نخواهد بود .\r\n( 2 ) - سورهء انبياء آيهء 25 : پيش از تو پيمبرى نفرستاديم مگر آنكه به وى وحى كرديم كه خدائى جز من نيست . پس مرا بپرستيد .\r\n( 3 ) - آيه 15 سورهء يونس .\r\n( 4 ) - آيه 16 سورهء يونس .\r\n","page_name":" مقدمة 10 ","page_number":10},
  {"content":"\r\nعظيمتر خواهد بود يا خليفه و جانشينى كه با اجماع و استيلاء يا بيعت و شورى تكيه بر مسند مىزند ؟\r\nاز اين گذشته مگر اگر همهء عالم گرد آيند و بر فقاهت و اجتهاد آنكه فقيه و مجتهد نيست اجماع كنند و راى دهند ، فقيه و مجتهد مىشود و به عكس نيز ؟\r\nاز همين جا متوجّه اين نكتهء تازه شويد كه اگر ما به « تنصيص » در امامت معتقد و پابنديم نه از آن بابت است كه از اين طريق « اثبات » امامت امامان كنيم و تحقّق اين مقام براى امام را نيازمند به « نصّ » دانيم ، چه « امامت » امام ثابت است خواه منصوص باشد و خواه نباشد ، خليفهء بر حق خلافتش محرز است چه معرفى بشود چه نشود « 1 » .\r\nلزوم نص از جهت « تعريف » است نه از جهت « تعيين » و اگر فرضا پيغمبر اكرم هم امام را معرفى نمىكرد ، امامت او مسلَّم بود ، زيرا جانشينى امام و امامت او كه رياست عامّه در امور دين و دنيا است بستگى به جهت ولايت وى دارد ، يعنى چون داراى ولايت مطلقه و در همهء عالم نافذ الاراده است بايد بر مردم حكومت كند و ولايتش قائم به نفس او و انفكاك ناپذير از اوست .\r\nآرى اگر پيغمبر امام را معرفى نمىفرمود ، امّت بلا تكليف بود و وظيفهء خود را نمىشناخت و به حيرت و ضلالت مىافتاد و شيخ الرئيس در اواخر الهيّات شفا همين را مىگويد كه :\r\n« ان الخلافة بالنصّ اصوب فان ذلك لا يؤدّى الى التشّعب و التشاغب و الاختلاف » « 2 » .\r\nاز اين گذشته ، دعوت به سوى خدا و شفاعت از خلق بايد به اذن و اجازهء او باشد :\r\n* ( يا أَيُّهَا النَّبِيُّ إِنَّا أَرْسَلْناكَ شاهِداً وَمُبَشِّراً وَنَذِيراً وَداعِياً إِلَى الله بِإِذْنِه وَسِراجاً مُنِيراً ) * « 3 » چنان كه مىبينيد دعوت بسوى حق را مقيد به « اذن » كرده است در\r\n\r\n","description":"","footnote":"\r\n( 1 ) - تجلى ولايت صفحهء 45 .\r\n( 2 ) - تجلى ولايت صفحهء 47 .\r\n( 3 ) - سورهء احزاب آيهء 44 .\r\n","page_name":" مقدمة 11 ","page_number":11},
  {"content":"\r\nشفاعت نيز مىفرمايد : * ( « مَنْ ذَا الَّذِي يَشْفَعُ عِنْدَه إِلَّا بِإِذْنِه » ) * .\r\nبارى اعتقاد ما اين است كه « امامت » مقامى مثل « نبوّت » و امام شخصيّتى نظير پيغمبر است و اثبات اين منصب و احراز اين مقام همان ضوابط و شرائطى دارد كه نبوت و رسالت داشت ، يعنى براى « اثباتش » پاى « قاعدهء لطف و عون » و « لزوم وجود فرد اكمل » و « مظهراتم » و « مجرى و واسطهء فيض » و « علَّت مبقيهء دين » و « رحمت عامّه » و ده‌ها دليل ديگر به ميان مىآيد و در احرازش از « عصمت » و « اعلميّت » و « جامعيّت » و صدها صفت ديگر گفتگو مىشود تا معلوم گردد كه امام ، قائم مقام و نايب مناب و متّصف به صفات رسول و همراز و هم آواز او است و قدم در جائى مىنهد كه او نهاده و بر بساطى مىنشيند كه او نشسته و خط سيرى دارد كه پيغمبر داشته و بالاخره در همهء اعمال و احوال و اخلاق و افكار تابع و تلميذ و پيرو و پرتو اوست و به گفتهء شبسترى :\r\n« نبى آفتاب است و ولى ماه ، آن يكى شمع است و اين شعاع . »\r\nكار يكتائى « پيغمبر » و « پيشوا » از اين هم فراتر مىرود و به آنجا مىانجامد كه امام « نفس نفيس » رسول مىشود . و راستى را آنجا كه پاى آن ضوابط و شرائط و اين يگانگى و يكتائى به ميان آيد ، كدام انسان جز « محمّد ( ص ) » و « على ( ع ) » را مىيابيد كه كار وحدت و قربشان از « تعلَّق » و « تخلَّق » به مرز « تحقّق » رسيده و اين يكى دل و جان و دين و ايمان آن ديگرى شده باشد .\r\nمگر آيهء شريفهء مباهله * ( فَقُلْ تَعالَوْا نَدْعُ أَبْناءَنا وَأَبْناءَكُمْ وَنِساءَنا وَنِساءَكُمْ وَأَنْفُسَنا وَأَنْفُسَكُمْ ثُمَّ نَبْتَهِلْ . . . ) * صراحت در اين ندارد كه « على » نفس نفيس حضرت محمّد ( ص ) است و مگر خود نبىّ اكرم آنگاه كه پرسش كننده اى در مورد يكى از اصحاب از ايشان پرسش مىكند و حضرت پاسخ مىدهند و پرسنده مىگويد :\r\nدربارهء على چه مىفرمائيد ؟ نمىفرمايند : انّما سالتنى عن الناس و لم تسألنى عن « 1 » « نفسى » .\r\n\r\n","description":"","footnote":"\r\n( 1 ) - بحار ج 38 ص 496 .\r\n","page_name":" مقدمة 12 ","page_number":12},
  {"content":"\r\nمگر نه به خود « على » مىفرمايند :\r\n« انت منى و انا منك » « 1 » و « انت منى كروحى من جسدى » « 2 » و « انت منى كالضوء من الضوء » « 3 » و نيز مىفرمايند :\r\n« على منّى مثل راسى من بدنى » . مگر به امّ سلمه نفرمودند :\r\n« على منى و انا من على لحمه من لحمى و دمه من دمى و هو منى بمنزله هارون من موسى » « 4 » . مگر نه در فتح خيبر نيز به خود على ( ع ) فرمودند :\r\n« لو لا ان تقول فيك طائفة من امتى ما قالت النصارى فى المسيح بن مريم لقلت فيك اليوم مقالا لا تمرّ بملاء الَّا اخذوا التراب من تحت قدميك و من فضل طهورك فاستشفوا به و لكن حسبك ان تكون منى و انا منك ترثنى و ارثك و انت منى بمنزلة هارون من موسى . . . و ان سلمك سلمى و سريرتك سريرتى و علانيتك علانيتى و ان ولدك ولدى . . . و ليس احد من الامة يعدلك عندى » « 5 » . خود امام ( ع ) در خطبهء قاصعه به شيواترين طرز بيان از اين يكتائى و يگانگى چنين ياد مىفرمايد :\r\n« و قد علمتم موضعى من رسول اللَّه بالقرابة القريبة و المنزلة الخصيصة :\r\nوضعنى فى حجره و انا وليد يضمنى الى صدره و يكنفنى فى فراشه و يمسّنى جسده و يشمنى عرفه و كان يمضغ الشىء ثم يلقمنيه و ما وجد لى كذبة فى قول و لا خطلة فى فعل . . . و لقد كنت اتّبعه اتّباع الفصيل اثر امّه يرفع لى كل يوم علما من اخلاقه\r\n\r\n","description":"","footnote":"\r\n( 1 ) - بحار ج 38 ص 496 .\r\n( 2 ) - بحار ج 38 ص 496 .\r\n( 3 ) - بحار ج 38 ص 496 .\r\n( 4 ) - بحار ج 37 ص 254 .\r\n( 5 ) - اگر نه اين بود كه گروهى از امتم ، دربارهء تو همان مىگفتند كه نصارى دربارهء مسيح گفته‌اند ، امروز چنان در فضيلتت سخن مىگفتم كه به هيچ انجمنى نگذرى ، مگر آنكه خاك پايت را برگيرند و از فزونى آب وضويت شفا جويند ليكن ترا همين بس كه تو از منى و من از توام تو از من ارث مىبرى و من نيز از تو ، نسبت تو به من نسبت هارون به موسى است .\r\nسازش تو سازش من ، سرشت تو سرشت من ، و فرزندان تو فرزندان منند و در ميان امتم كسى در پيشگاه من چون تو نيست . بحار ج 37 ص 272\r\n","page_name":" مقدمة 13 ","page_number":13},
  {"content":"\r\nو يامرنى بالاقتداء به . . . ارى نور الوحى و الرسالة و اشم ريح النبوّة . . . »\r\nو در خطبهء 188 مىفرمايد :\r\n« و لقد علم المستحفظون من اصحاب محمّد ( ص ) انى لم ارد على اللَّه و لا على رسوله ساعة قط و لقد واسيته بنفسى فى المواطن التى تنكص فيها الابطال و تتاخرّ الاقدام نجدة اكرمنى اللَّه بها و لقد قبض رسول اللَّه و ان راسه لعلى صدرى و لقد سالت نفسه فى كفى فامررتها على وجهى و لقد وليت غسله ( ص ) و الملائكة اعوانى . . .\r\nفمن ذا احق به منّى حيّا و ميّتا . . . »\r\nنيز همه نوشته‌اند كه على براى اولين بار ديده به ديدار پيغمبر گشود و رسول محترم وى را به آغوش كشيد و گهواره اش جنبانيد . در چهار سالگى او را به خانه خود برد و به تربيتش پرداخت على را بر مركب خود سوار مىكرد و عمّامهء خويش بر سرش مىنهاد . بگاه برخاستن دستش به دست على مىداد و در وقت نشستن به او تكيه مىفرمود . دست بدست على مىنهاد و مىبوسيد و عرق از چهره اش مىسترد پوست از موز مىگرفت و بر دهان او مىنهاد . پنجه در پنجه اش فرو مىبرد . سر - بگوشش مىنهاد و در خلوت خود با او ، ديگرى را راه نمىداد . بر جراحات على مىدميد و بر چشمان بيمارش دست مىكشيد . شب تبدارى على تا صبح نمىخوابيد و وقتى على را بجنگى مىفرستاد مىگفت : خدايا مرا مميران تا على را ببينم ! صاحب سرّ و نجوا و خلوت و كاتب و حيش على بود :\r\n« كان الوحى ينزل على رسول اللَّه ليلا فلا يصبح حتى يعلَّمه عليا و ينزل الوحى نهارا فلا يمسى حتى يعلَّمه عليا » « 1 » .\r\nاينها نمونه‌ها و جلوه‌هاى كوتاهى از گفتار و رفتار پيغمبر اكرم ( ص ) با امام امير المؤمنين است كه خود اين اقوال و افعال ، « نصوص قوليه و فعليّهء »\r\n\r\n","description":"","footnote":"\r\n( 1 ) - اگر وحى در شب بر پيغمبر نازل مىشد آن شب را بروز نمىآورد مگر آنكه وحى را به على مىآموخت و اگر به روز فرود مىآمد ، آن روز را شام نمىكرد مگر آنكه على را از آن آگاه مىفرمود .\r\n","page_name":" مقدمة 14 ","page_number":14},
  {"content":"\r\nديگرى براى جانشينى آن حضرت است و به قول علَّامهء مجلسى « اينهمه خصوصيت و محبوبيت دلالت بر افضليت دارد » و بگفتهء آن ديگرى « همين توليت و تربيت ، سند زنده و گوياى امامت و خلافت است چه آن كسى كه رگ و ريشه وجودش از سرچشمهء نبوّت آب خورده و شجرهء برومند شخصيّتش از پستان رسالت مايه گرفته و نهال نهادش از باغ امامت ، بالا آمده و در سراى وحى و خانهء تنزيل پرورش يافته و حتى يك لحظه از روزگار زندگى خويش را تا دم مرگ پيغمبر بى او نگذرانده ، با ديگران قابل مقايسه نخواهد بود » و حقا همچنين است ، چه مىدانيم كه سهم بزرگ اين همه محبت و مودّت و قرب و وحدتى كه ميان « محمّد ( ص ) » و « على ( ع ) » است ، البته از احاطهء علمى پيغمبر به ذات و صفات و خلق و خلق « على ( ع ) » مايه مىگيرد و به آشنائى رسول ( ص ) به مقام والاى « ولايت » مربوط مىشود ،\r\nامّا اگر از اين ناحيهء ناشناختنى شخصيت على ( ع ) بگذريم ، نمايانترين جهت اين همه وحدت و صميميت را مىتوانيم در فضائل بسيار ، و مزاياى بىشمارى بيابيم كه در على هست و حضرتش را مظهر همهء تمايلات عاليهء پيغمبر كرده است .\r\nعلى اعلم ناس و اشجع خلق و اتقى و اورع و اعدل و . . . مردم است مجموعه اى از فضائل و مناقب و كمالات ظاهرى و باطنى ، جسمانى و روحانى ، فردى و خانوادگى و اجتماعى است و از اين جهت نيز به قدرى در قلَّه و اوج است كه بىاختيار بايد با شاعر هماهنگ شد كه ( لعمرى تلك احدى المعجزات ) و همراه با « صفى حلَّى » به حضرتش معروض داشت كه :\r\n\r\nجمعت فى صفاتك الاضداد\r\nفلهذا عزت لك الانداد\r\nزاهد حاكم حليم شجاع\r\nفاتك ناسك فقير جواد\r\nشيم ما جمعن فى بشر قط\r\nو لا حاز مثلهن العباد\r\nخلق يخجل النسيم من اللطف\r\nو باس يذوب منه الجماد « 1 »\r\n\r\n\r\n","description":"","footnote":"\r\n( 1 ) - در تو صفات متضاد فراهم آمد پس همگان به تو نسبت يافت .\r\nتو زاهدى حاكم ، بردبارى بيباك قهرمانى پرستشگر و نادارى بخشنده اى در تو منشهائى جمع گرديده كه در هيچ بشرى فراهم نيامده و هيچ كس را به نظائر آن دسترس نيست .\r\nخوئى به نرمى نسيم صبحگاهى و خشونتى سختتر از سنگ دارى - نقل از صفحهء 222 تجلى ولايت .\r\n","page_name":" مقدمة 15 ","page_number":15},
  {"content":"\r\nآرى او قهرمانى مهربان و تهمتنى فروتن و بگفتهء شيخ الرئيس ، فيلسوفى شجاع و دانائى توانا بود . مجمع اضداد و مجموعهء كمالات گوناگون و نسخهء منحصر بفرد روزگار بود . و راستى همين اندك از بسيار فضائل و مزايائى را كه از آن حضرت بر شمرديم ، راز حرمت و محبوبيت وى را در پيشگاه پيغمبر اكرم ( ص ) تا اندازه اى مىنمايد و دوست و دشمن و مخالف و مؤالف را به اقرار و اعتراف به - اين ويژگى محبوبيت و آن همه فضيلت و مزيت ، ناچار و ناگزير مىكند .\r\nو عجبا كه امام ( ع ) در همين جنبه از شخصيت هم بىنظير و يگانه است .\r\nبه گفتهء ابن ابى الحديد : فضائل او از كثرت و شهرت به جائى رسيده است كه متعرض شدن آن سماجت است و با اينكه دشمنانش از فرط عداوت و دوستانش از ترس دشمنان ، فضائلش را نهان مىداشتند ، شرق و غرب عالم را پر كرد و گوش - آويز و زبانزد عام و خاص شد و ثبت و ضبط در كتب و آثار گرديد ، و اين خود نشان ديگرى از اعجاز و اعجاب اين شخصيت الهى است كه شيخ مفيد در ارشاد به آن اشارت مىكند و مىگويد :\r\n« و من آياته و بيّناته التى انفرد بها ، ظهور مناقبه فى الخاصّة و العامة و تسخير الجمهور لنقل فضائله مع كثرة المنحرفين عنه . . . و توفير اسباب دواعيهم الى كتمان فضله و جحد حقه . . . و لمّا كانت العادة الجارية بخلاف ما ذكرناه فيمن اتفق له من اسباب خمول امره ما اتّفق لامير المؤمنين و انخرقت العادة فيه ، دل ذلك على بينونته من الكافّة بباهر الآية على ما وصفناه » « 1 » .\r\n\r\n","description":"","footnote":"\r\n( 1 ) - از نشانه‌ها و روشنگرىهائى كه على ( ع ) در آن منفرد است ، پراكندگى مناقب او در ميان همگان و زبانزد شدن آنها ، با وجود منحرفان و جانبداران آنها است كه اسباب كتمان فضل و انكار حق حضرت را فراهم آوردند و چون در مورد كسى كه اسباب گمنامى و فراموشى كارش اين چنين فراهم مىشود عادت بر خلاف جريانى است كه براى امير مؤمنان پيش آمده است ، اين خرق عادت نشان نمايان برجستگى امام بر همگان و در همهء صفات خواهد بود .\r\n","page_name":" مقدمة 16 ","page_number":16},
  {"content":"\r\nآرى بايد گفت :\r\n« الحمد للَّه الَّذى لم تزدد على الاخفاء الا ظهورا و على الستر الَّا بروز او على التغطية الَّا بهجة و سرورا . . . »\r\nدر اثبات اين مدعا ، هيچ حجّتى قاطعتر و برهانى ساطعتر از همين حديث غدير و داستان دل انگيز و دلنشين آن و بررسى تأثير بسيارى كه در معارف و علوم و سنن و آداب و متون نظم و نثر قرون و اعصار اسلامى داشته است نيست ، و اين كار عظيمى بود كه افتخار ابتكار آن را علَّامه بزرگ آيت اللَّه مجاهد مرحوم امينى اعلى اللَّه مقامه - برد و اين مهم را به بهترين صورت به انجام رساند و اثرى زنده و ارزنده و پاينده بنام « الغدير » فراهم فرمود كه اجازه دهيد من اصلا وارد وادى ثنا و ستايش اين كتاب مستطاب و مؤلف دانشمند و عاليجناب آن نشوم چه عظمت اين كار و عزّت اين اثر و لطف سخن و قبول خاطر و حرمت و محبوبيّت همگانى آن و تقريظها و تشويقهاى بسيار و رساله‌ها و مقاله‌هاى بىشمارى كه در اين بارهء نوشته‌اند و ياد نامه اى كه اخيرا منتشر گرديده است ، ما را از هر توصيف و تعريفى بىنياز مىكند .\r\nآنچه گفتنى است اين است كه اين اثر ارزنده به زبان عربى است و لازم مىنمود كه هر چه زودتر به زبان فارسى ترجمه گردد تا مورد استفادهء بيشتر فارسى زبانان واقع شود و خداى را شكر كه كتابخانهء بزرگ اسلامى اين ضرورت را دريافت و به ترجمهء و نشر مجلَّدات فارسى آن همّت گماشت و ترجمهء بخشى از اين كتاب عزيز را به اين نگارنده ناچيز پيشنهاد كرد و من بدان سبب كه از اين طريق هم توفيق عرض ارادت به ساحت قدس علوى ( ع ) پيدا كنم ، اين پيشنهاد را پذيرفتم و ترجمه را آغاز كردم و با همهء اصرارى كه در صحّت و دقت ترجمه و\r\n","description":"","footnote":"","page_name":" مقدمة 17 ","page_number":17},
  {"content":"\r\nهمآهنگى آن با متن « الغدير » داشته‌ام ، اعتراف مىكنم كه گزارهء حاضر منتهاى خواسته و آرزوى من نيست و اين اعتراف بدان اعتبار است كه هيچ نوشته و اثرى نيست كه با دوباره خوانى حسرت به نويسى آن را نخوريم و تجديد نظر در آن را ضرور ندانيم . عماد الدين اصفهانى ( م 597 ه ق ) گويد :\r\n« انى رايت انه لا يكتب انسان كتابا فى يومه الَّا قال فى غده : لو غير هذا لكان احسن و لو زيد كذا لكان يستحسن و لو قدم هذا لكان افضل و لو ترك هذا لكان اجمل و هذا من اعظم العبر » « 1 » .\r\nو مىدانيد كه كار مترجم از اين جهت ، دشوارتر از نويسنده است چه وى در قيد لفظ و معنى و عبارت و تعبير مؤلف اصلى است و با همهء قلم گيرىها و بازنويسها اعمال هيچگونه عقيده و سليقه اى نتواند كرد و من به همين دليل و با اعتراف به لزوم تجديد نظر در اين ترجمه ، از همهء نارسائيهاى گزارهء حاضر پوزش مىطلبم و براى مزيد معذرت نكات زير را ياد آورى مىكنم :\r\n1 - چنان كه گفتم ، اصرار داشته‌ام ، امانت در ترجمه را رعايت كنم ، اين اصرار تا آنجا اعمال شده است كه اگر ايجاز و اطنابى يا حذف و تكرارى در متن بوده از هر گونه تصرّف و تغيير ، تهى مانده و حرمت امانت بيش از حسن عبارت ملحوظ گرديده است .\r\n2 - مىدانيم كه ترجمهء سخن منظوم از اثر منثور مشكلتر است چه برگرداندن زبان شعر و احساس شاعر و سرودهء سراينده اى كه از همهء امكانات زبان و ويژگيهاى كلام مدد مىگيرد و حتى به نگار كلمه و هموارى حروف عنايت دارد . اگر محال و ناممكن نباشد ، ديرياب و دشوار خواهد بود . نگارنده به اين دشوارى آشنائى\r\n\r\n","description":"","footnote":"\r\n( 1 ) - مىپندارم كه هر انسانى كه امروز كتابى مىنويسد ، فرداى آن مىگويد : اگر غير از اين مىنوشتم يا بر آن چنين مىافزودم يا آن عبارت را پيش مىآوردم و اين يكى را مىانداختم بهتر و نكوتر و زيباتر بود و اين بزرگتر مايهء پند است .\r\nنقل از صفحهء « پ » رياض المعارف ( از هر فنى )\r\n","page_name":" مقدمة 18 ","page_number":18},
  {"content":"\r\nداشت امّا چون « الغدير » متنى مشحون از سخن منظوم است گريز و گزيرى از ترجمهء اشعار آن نمىديد و بناچار اين مهم را تعهّد كرد و اميد مىدارد كه از « لطف » و « قبول » بىبهره نماند .\r\n3 - كوشيده‌ام كه آيه و خبر و نظم و نثرى را بىترجمه نگذارم امّا اگر احيانا به آيت و روايتى يا بيت و عبارتى رسيديد كه گزاره نداشت ، بدانيد كه يا از موارد سابقه دار ، در ديگر مجلَّدات است يا ترجمهء آن در صفحات قبل و بعد همين جلد آمده است .\r\n4 - چون كتاب مستطاب « الغدير » « دوره اى » و « چند جلدى » است طبعا تهيّه و تنظيم فهرست نامه‌هاى مفصّل و متعدّد آن به چاپ آخرين جلد واگذار است و در اين جلد به تنظيم « فهرست مطالب كتاب » بسنده شده .\r\nدر خاتمه اين اثر را با همه نارسائيهايش به پيشگاه شاهكار خلقت و شاه ولايت ابى الائمة الطيّبين و قائد الغرّ المحجّلين ، امير المؤمنين و امام المتقين على ( ع ) كه اين « نامه » به « نام » اوست و اين ترجمه به « مهر » و « مدد » حضرتش نوشته و نوشته مىشود ، تقديم مىكنم و مناسب حال من در « نثار » اين « نقد » حكايتى از اسرار نامهء عطَّار است كه اين « حسن ختام » را از كتاب « فلسفه شهادت » اقتباس مىكنم و پيشگفتار را با ذكر آن به پايان مىبرم :\r\n\r\nنظام الملك چون بر صدر بنشست\r\nبيامد صوفئى با ركوه در دست\r\nبه دو گفت اى وزير آصف آثار\r\nمرا اين ركوه پر زر كن به يك بار\r\nاشارت كرد آن دستور عالى\r\nكه تا پر زر كنند آن ركوه حالى\r\nچو صوفى زر ستد در حالت افتاد\r\nبنزديك نظام آمد باستاد\r\nنثارش كرد حالى ركوهء زر\r\nچو شد ركوه تهى افكند بر در\r\nبه دو گفتا نشستم روزگارى\r\nكه تا فرق ترا آرم نثارى\r\nچون اندر خورد تو چيزى نديدم\r\nز تو بر تو فشاندم و آرميدم\r\n\r\nفثبّتنى اللَّه ابدا ما حييت على موالاتكم و محبّتكم و دينكم و وفّقنى لطاعتكم\r\n","description":"","footnote":"","page_name":" مقدمة 19 ","page_number":19},
  {"content":"\r\nو رزقنى شفاعتكم و جعلنى من خيار مواليكم التابعين لما دعوتم اليه و جعلنى ممّن يقتصّ آثاركم و يسلك سبيلكم و يهتدى بهداكم و يحشر فى زمرتكم و يكرفى رجعتكم و يملَّك فى دولتكم و يشرّف فى عافيتكم و يمكن فى ايّامكم و تقرّ عينه غدا برؤيتكم . و السلام على ارواحكم و اجسادكم . و السلام عليكم و رحمة اللَّه و بركاته .\r\nعلى شيخ الاسلامى\r\nتهران : ذى قعدهء 1394 ه . ق\r\nآذر ماه 1353 ه . ش\r\n","description":"","footnote":"","page_name":" مقدمة 20 ","page_number":20},
  {"content":"\r\n\r\nغديريه سرايان در سدهء دوم\r\n","description":"","footnote":"","page_name":" 1 ","page_number":21},
  {"content":"\r\n\r\n","description":"","footnote":"","page_name":" 2 ","page_number":22},
  {"content":"\r\n\r\nابو مستهل كميت\r\n« زادهء سال 60 ه . ق »\r\n« در گذشته بسال 126 ه ق »\r\nشب زنده دارى ، خواب را از ديده ات برد و غمى اشگآور كه درد انگيز و آنچنان ماتم زاست ، كه شادى را از ياد مىبرد ، بر دل نشست .\r\nريزش اشگها ، بر اندوهى است كه از درد روزگار بر دل نشسته است .\r\nباران اشكى ، از ديده روان و ريزان است كه در ريزش به دلوى پر آب مىماند .\r\n( اين اندوه و اشگ ) براى از دست دادن بزرگان قريش و بهترين پايمردان ( رسول اكرم ص ) است كه همگان در پيشگاه خداى رحمان شفاعتگرند .\r\nپيغمبرى كه آشكارا « مثانى » ( 1 ) خوان است و ابو الحسن على ( ع ) ، برگزيدهء اوست .\r\nعلى : مولائى كه از شادى گريزان و به خشنودى خالق خويش شتابان است .\r\nو پيغمبر چنان او را برگزيد كه كسانى را كه از ذكر اين گزينش گريزان بودند ، به زانو در آورد .\r\nو در روز دوح ( 2 ) ، دوح غدير خم ، ولايت وى را آشكار فرمود ، كه اى كاش اطاعت مىشد ، ليكن آن كسان پيمان ولايت را شكستند و من پيمانى به اين خطيرى نديدم .\r\n\r\n","description":"","footnote":"\r\n( 1 ) - سورهء حمد .\r\n( 2 ) - روزى كه پيغمبر اكرم ( ص ) براى تبليغ ولايت در سرزمينى كه درختان كهن و انبوه داشت ، فرود آمد .\r\n","page_name":" 3 ","page_number":23},
  {"content":"\r\nمن به آنها لعنت نمىفرستم ولى اولى بدكارى كرد .\r\nو با اين كار دومى نيز كه از ديگران به عدل و داد نزديكتر و پاسدارتر مىنمود ، ستمگر و تبهكار شد .\r\nاينها ، فرمان پيشواى خويش ، و مردى را كه در حوادث روزگار از همه استوارتر بود ، ضايع گذاشتند و به گمراهى فتادند .\r\nحقش را از ياد بردند و به وى با آنكه بر همهء آنها سرور بود ، بىآنكه اندك گناهى كرده باشد ، ستم كردند .\r\nبه « بنى اميه » در هر جا فرود آيند هر چند از شمشير و تازيانه آنها بترسى ، بگو :\r\nهان ! بيزارم از روزگارى كه در آن بيمناك و به فرمانبرى و فرمانبردارى از شما ، ناچارم .\r\nخدا گرسنه دارد ، آنكه شما سيرش كرديد و سير كناد آن را كه به ستم شما گرسنه ماند و بىپرده نخستين مرد مردمتان ( معاويه ) و خليع ( وليد بن عبد الملك ) را لعنت كناد ، چه ، اينها بجاى سياستمدار دلخواه هاشمى نسبى ، بر مردم حكومت كردند كه او براى امت وجودى با بركت و بهارى شكوفا بود .\r\nدر نبردگاهها ، شيرى شكستناپذير و در به راه راست آوردن مردم ، پرتوان بود .\r\nامور امت را به پا مىداشت و از آنان دفاع مىفرمود و خشكساليها را براى هميشه به فراوانى نعمت مىسپرد .\r\n\r\nسخنى در پيرامون شعر\r\nاين ابيات از قصائد درخشان كميت ( هاشميات ) است كه شمارهء آن ، چنان كه صاحب كتاب « حدايق الوردّيه » تصريح كرده است ، به 578 بيت مىرسد ، ليكن دست نشرى كه بايد امين برو دايع علم باشد ، ويران گرى كرده و ابيات بسيارى از آن را كه ناچيز هم نيست ، حذف نموده است . و مانند اين گناه را در چاپ ديوان « حسان » و « فرزدق » و « ابى نواس » و غير آن ، نيز مرتكب شده است كه ذكرش\r\n","description":"","footnote":"","page_name":" 4 ","page_number":24},
  {"content":"\r\nدر ص 41 گذشت اينك وقت آن است كه دست جستجوگر ، پرده از چهرهء اين جنايتهاى پنهانى بر دارد . چاپ ليدن اين قصيده كه در سال 1904 به انجام رسيده متضمّن 536 بيت است و در شرحى كه به قلم استاد محمّد شاكر خياط است 560 بيت آمده و شرحى كه به خامهء استاد رافعى از اين قصيده شده است ، 458 بيت دارد و ترتيب آن اين چنين است :\r\nقصيده اى ( كه به اين بيت آغاز مىشود ) :\r\n\r\nمن لقلب متيّم مستهام\r\nغير ما صبوة و لا احلام ( 1 )\r\n\r\nدر طبع ليدن و خياط 103 و در شرح رافعى 102 بيت است .\r\nو قصيده اى كه مطلع آن اين بيت است :\r\n\r\nطربت و ما شوقا الى البيض اطرب\r\nو لا لعبا منّى و ذو الشّيب يلعب\r\n\r\nدر چاپ ليدن و خياط 140 و در شرح رانعى 138 بيت است .\r\nو آنكه با :\r\n\r\nانّى و من اين آبك الطَّرب\r\nمن حيث لا صبوة و لا ريب\r\n\r\nآغاز مىشود ، در طبع ليدن 133 و در مشروحهء خياط 132 و در مشروحهء رافعى 67 بيت دارد و قصيدهء :\r\n\r\nالاهل عمّ فى رأيه متأمّل\r\nو هل مدبر بعد الاسائة مقبل\r\n\r\nدر طبع ليدن و خياط 111 و در شرح رافعى 89 بيت است .\r\nو آنكه به مطلع زير است :\r\n\r\nطربت و هل بك من مطرب\r\nو لم تتصاب و لم تلعب\r\n\r\nدر طبع ليدن و خياط 33 و در شرح رافعى 28 بيت دارد .\r\nو قصيدهء :\r\n\r\nنفى عن عينك الارق الهجوعا\r\nو همّ يمترى منها الدّموعا\r\n\r\n\r\n","description":"","footnote":"\r\n( 1 ) ترجمهء اين ابيات را در صفحات بعد خواهيد ديد .\r\n","page_name":" 5 ","page_number":25},
  {"content":"\r\nدر چاپ ليدن 20 و در مشروحهء خياط 21 و در مشروحهء رافعى 19 بيت دارد .\r\nو آنكه با :\r\n\r\nسل الهموم لقلب غير متبول ( 1 )\r\nو لارهين لدى بيضاء عطبول ( 2 )\r\n\r\nآغاز مىشود ) : در چاپ ليدن و خياط 7 بيت و در شرح رافعى 5 بيت دارد .\r\nو قصيدهء :\r\n\r\nاهوى عليّا امير المؤمنين و لا\r\nارضى بشتم ابى بكر و لا عمرا\r\n\r\nدر چاپ ليدن و خياط 7 بيت دارد و رافعى يك بيت آن را حذف كرده است .\r\nشش بيت فائيه و قافيه و نونيه نيز هست كه رافعى ، دو بيت نونّيه را ياد نكرده است .\r\nو چون غديريهء عينيه اى كه ثبت افتاد از هاشميات است ، نخست ويژگيهاى اين قصيده را ذكر مىكنيم و سپس آنچه را كه راجع به همهء هاشميات است يادآور مىشويم و آنگاه به ذكر مطالبى دربارهء قصائد غير عينيه مىپردازيم :\r\n\r\nقصيدهء عينيهء هاشميات\r\nشيخ ما ، « مفيد » در رساله اش در معنى كلمهء مولى ، گفته است : « كميت » از شخصيتهائى است كه به شعر او در ( فهم معانى ) قرآن استشهاده كرده‌اند و دانشمندان به فصاحت و لغت شناسى و سر آمدى او در شعر ، و بزرگواريش در عرب ، اجماع نموده‌اند و چنين كسى آنجا كه مىگويد :\r\n\r\nو يوم الدّوح ، دوح غدير خمّ\r\nابان له الولاية ، لو اطيعا\r\n\r\nامامت « على » را به خبر غدير واجب دانسته و حضرتش را ، از سوى كلمهء مولى به رياست ستوده است . و بر كميت با آن جلالتى كه در لغت و عربيت دارد ، روا نيست كه وضع عبارت در معنى كند كه در لغت هيچگاه بدان معنى به كار نرفته و پيش از\r\n\r\n","description":"","footnote":"\r\n( 1 ) - تبله الحب او الدهر فهو متبول : اسعمه\r\n( 2 ) - العطبول : المرأة الجميله . ( زن زيبا ) الفتية الطويلة العنق ( دوشيزهء بلند گردن )\r\n","page_name":" 6 ","page_number":26},
  {"content":"\r\nاو عربىدان ديگرى استعمال نكرده و آن را آنچنان كه يكى از اعراب دريافته است در نيافته باشد . چه ، اگر چنين كارى بر كميت روا بود ، بر ديگرى جز او كه همانند او و يا بالاتر و پائينتر از وى بود ، نيز ، روا مىنمود و سرانجام به فساد تمام لغت مىگرائيد و راهى در شناخت حقيقت لغت عرب براى ما نمىماند و اين در بسته مىشد .\r\n« كراجكى » در صفحهء 154 « كنز الفوائد » به اسناد خود از « هنّاد ( 1 ) بن سرى » روايت كرده است كه گفت : امير مؤمنان « على بن ابى طالب » را در خواب ديدم به من فرمود : اى هنّاد ! گفتم لبيك ، اى امير مؤمنان ! فرمود : آن شعر كميت را برايم بخوان كه : با اين بيت شروع مىشود :\r\nو يوم الدوح دوح غدير خم . . .\r\nمن خواندم . و او فرمود : اى هنّاد ! گوش فرا ده ، گفتم : بفرما سرور من ، فرمود :\r\n\r\nو لم ار مثل ذاك اليوم يوما\r\nو لم ار مثله حقّا أضيعا\r\n\r\n« شيخ ابو الفتوح » در صفحهء 193 جلد دوم تفسيرش گفته است : از كميت روايت كرده‌اند كه گفت : امير مؤمنان ( ع ) را در خواب ديدم به من فرمود قصيدهء عينيه ات را برايم بخوان . من خواندم تا به اين شعر رسيدم كه :\r\n\r\nو يوم الدوح دوح غدير خم\r\nابان له الولاية لو اطيعا\r\n\r\nو او - كه درود پيوسته خدا بر او باد - فرمود : درست گفته اى و خودش ( ع ) چنين خواند :\r\n\r\nو لم ار مثل ذاك اليوم يوما\r\nو لم ارمثله حقا اضعيا\r\n\r\n« سيد » در « الدرجات الرفيعة » و « عقيلى » به نقل از « منهاج الفاضلين » و « مرآت\r\n\r\n","description":"","footnote":"\r\n( 1 ) - بخارى و گروه بسيار ديگرى ، اين روايت را از هناد نقل كرده و نسائى و ديگران آن را توثيق نموده‌اند و او حاتم كه زادهء 152 و در گذشتهء 243 است آن را تصديق كرده است ، به صفحهء 71 جلد 11 « تهذيب التهذيب » رجوع كنيد . ( مؤلف )\r\n","page_name":" 7 ","page_number":27},
  {"content":"\r\nالزمان « » ابن جوزى « اين روايت را آورده‌اند و » سبط ابن جوزى حنفى « نيز در صفحهء 20 » تذكره اش « از شيخ خود » عمرو بن صافى موصلى « از ديگرى نقل كرده است و » مرزبانى « در صفحهء 348 » معجم الشعراء « گفته است : مذهب كميت در تشيع و ستايش او از خاندان پيغمبر ( ص ) در روزگار بنى اميه - مشهور است و از سخنان او دربارهء آنهاست كه :\r\n\r\nفقل لبنى اميّة حيث حلَّوا\r\nو ان خفت المهّنّد و القطيعا\r\nاجاع اللَّه من اشبعتموه\r\nو اشبع من بجوركم اجيعا\r\n\r\nو آورده‌اند كه چون كميت اين قصيده را براى ابى جعفر محمّد بن على ( الامام - الطاهر ) ( رض ) خواند ، حضرت دربارهء او دعا كرد .\r\nو در « الصراط المستقيم » « بياضى عاملى » است كه فرزند كميت روايت كرده است كه : پيغمبر را در خواب ديده و به وى فرموده‌اند : قصيدهء عينّيه پدرت را برايم بخوان و او خوانده و چون به اين جا رسيده است كه :\r\nو يوم الدوح دوح غدير خم . . .\r\nپيغمبر ( ص ) به سختى گريسته و گفته‌اند : پدرت درست گفت ، خدايش رحمت كناد ، آرى به خدا سوگند :\r\nلم ار مثله حقا اضيعا\r\n\r\nهاشميات\r\n« مسعودى » در صفحهء 194 جلد دوم « مروج الذهب » ، هاشميات را از كميت دانسته و به ذكر آن پرداخته است و « ابو الفرج » ( 1 ) و « سيد عباسى » ( 2 ) گفته‌اند : قصائد كميت « هاشميات » ، از بهترين و برگزيده ترين اشعار اوست .\r\n\r\n","description":"","footnote":"\r\n( 1 ) - اغانى ، جلد 3 صفحهء 113 .\r\n( 2 ) - « معاهد التنصيص » جلد 2 صفحهء 26 .\r\n","page_name":" 8 ","page_number":28},
  {"content":"\r\n« آمدى » ( 1 ) و « ابن عمر بغدادى » ( 2 ) گفته‌اند : اشعار كميت بن زيد دربارهء خاندان پيغمبر ( ص ) مشهور است و آن بهترين شعر اوست و « سندوبى » گفته است : كميت از بهترين شاعران دولت اموى است ، وى مردى دانا به لغات عرب و روزگار آنان بود ، و از بهترين و برترين شعرهاى او هاشميات است و آن قصائدى است كه در آن از خاندان پيغمبر ( ص ) به نيكى ياد كرده است ( 3 ) .\r\n« ابو الفرج » در جلد 15 صفحهء 124 « اغانى » به اسناد خود از « محمد بن على نوفلى » آورده است كه گفت : از پدرم شنيدم كه مىگفت : چون كميت به شاعرى پرداخت ، نخستين شعرى كه گفت هاشميات بود و آن را پنهان مىداشت .\r\nسپس به نزد « فرزدق بن غالب » آمد و گفت : اى ابا فراس ! تو بزرگمرد مضر و شاعر آن قبيله اى ، و من برادر زادهء تو كميت بن زيد اسدىام ، فرزدق گفت : راست گفتى ، تو برادر زادهء منى . حاجتت چيست ؟ گفت : بر زبانم آمده و شعرى گفته‌ام كه دوست دارم بر تو عرضه كنم تا اگر خوب است مرا به نشر آن فرمان دهى و اگر بد است مرا به پنهان داشتنش و ادارى ، و تو خود از همه به نهان دارى آن بر من اولى ترى .\r\nفرزدق گفت : اما خردت ، كه خوب است اميدوارم شعرت نيز به اندازهء عقلت باشد ، بخوان آنچه را كه سروده اى . كميت خواند :\r\n« شادمانم اما اين شادى از شوق سپيدتنان نيست . »\r\nفرزدق گفت : اى برادر زاده ، پس به چه سرخوشى ؟\r\nكميت گفت : ببازى نيز شائق نيستم ، مگر پيرمرد سپيد مو هم ببازى مىنشيند ؟\r\nفرزدق گفت : آرى بازى كن كه اكنون وقت بازى تو است .\r\n\r\n","description":"","footnote":"\r\n( 1 ) - « الموتلف و المختلف » صفحهء . 17 .\r\n( 2 ) - صفحهء 69 « خزانة الادب » .\r\n( 3 ) - در جلد 1 صفحهء 54 تعليقه اش بر « البيان و التبيين » جاحظ ( مؤلف ) .\r\n","page_name":" 9 ","page_number":29},
  {"content":"\r\nكميت سرود :\r\nسرا و رسم خانه اى مرا سرگرم نكرده ، و انگشتان رنگ از حنا گرفته اى بشاديم ننشانده است .\r\nفرزدق پرسيد : پس چه چيز ترا به طرب مىآرد اى برادر زاده ! ؟\r\nگفت :\r\nاين شوق از پرندگان فرخنده و شومى كه صبح و شام به فرخندگى يا شومى بر من گذشته‌اند ، نيز نيست .\r\nفرزدق گفت : آرى تطيّر مزن .\r\nكميت گفت :\r\nو ليكن من به صاحبان فضيلت و پارسائى و به بهترين مردم شائقم ، و خير ، خواستنى است .\r\nفرزدق گفت : اينها كيانند ؟\r\nگفت :\r\nسپيد بختانى كه در هر خيرى كه به من رسد ، به مهر آنان به خداوند تقرب مىجويم .\r\nفرزدق گفت : واى بر تو آسوده‌ام كن . اينها كيانند ؟\r\nكميت گفت :\r\nاينان بنى هاشم و خاندان پيغمبرند كه خشنودى و خشم من به آنان و براى آنان است .\r\nدر برابر ايشان فروتنم و از سر مهر پر و بال خود را بجانبى فرود آورده‌ام كه هر دو سوى آن شايستگى و مهربانى است ، من دوستدار آنانم هر چند مورد و خشم و سرزنش اين و آن باشم .\r\nدشمنان به من مىتازند و من نيز به آنان و اين منم كه در اين ميان به آزار و سرزنش گرفتارم .\r\n","description":"","footnote":"","page_name":" 10 ","page_number":30},
  {"content":"\r\nفرزدق گفت : برادر زاده ! شعرت را منتشر كن ، آرى منتشر كن كه به خدا سوگند تو شاعرتر از همهء گذشتگان و باز ماندگانى . مسعودى در صفحهء 194 جلد 2 « مروج الذهبش » و عباسي در صفحهء 26 جلد 2 ( المعاهد ) اين روايت را آورده‌اند .\r\n« كشى » در صفحهء 134 رجالش به اسناد خود از « ابى مسيح عبد اللَّه بن مروان » از جوانى روايت كرده است كه گفت :\r\nدر ميان ما ، بنده اى از بندگان صالح خدا بود كه راوى شعر كميت يعنى هاشميات او بود ، و آن اشعار از وى مسموع مىافتاد . و بدان دانا بود ولى بيست و پنج سال خواندن آن اشعار را ترك كرد و ديگر روايت و انشاد آن را حلال نمىپنداشت .\r\nپس از چندى خواندن آن را از سر گرفت به وى گفتند : مگر تو نبودى كه خواندن اشعار كميت را رها كرده و از آن كناره گرفته بودى ، گفت : چرا . اما خوابى ديدم كه مرا به اعادهء آن اشعار وادار كرد . گفتند : چه خوابى ؟ گفت به خواب ديدم كه گويا قيامت بر پا شده و گوئى در محشرم و منشورى به من دادند « ابو محمد » گفت :\r\nبه مسيح گفتم منشور چيست ؟ گفت : صحيفه . آن را گشودم و در آن چنين بود :\r\nبسم اللَّه الرحمن الرحيم ، نام آن دسته از دوستان على بن ابى طالب ( ع ) كه به بهشت مىروند . در سطر اول آن نگاه كردم نام كسانى بود كه آنها را نمىشناختم ، به سطر دوم نگريستم آن نيز چنين بود . به سطر سوم و چهارم نظر انداختم . نام كميت بن زيد اسدى آنجا بود . و همين خواب مرا به اعادهء آن اشعار وادار كرد .\r\n« بغدادى » در جلد 1 صفحهء 87 « خزانه الادب » گفته است : خبر اين قصيده كميت يعنى قصيده اى كه سر آغازش اين بيت است « الا حيّت عنايا مدينا » به خالد قسرى رسيد ، گفت : به خدا سوگند او را بكشتن مىدهم سپس 30 كنيز بسيار زيبا خريد و قصائد كميت ( هاشميات ) را به آنها ياد داد و آنان را مخفيانه با برده فروشى براى هشام بن عبد الملك فرستاد هشام آنها را خريد روزى قصائد ياد شدهء كميت را براى هشام خواندند و او به خالد كه در آن هنگام كار گزارش در عراق بود ، چنين نوشت : سر كميت را براى من بفرست .\r\n","description":"","footnote":"","page_name":" 11 ","page_number":31},
  {"content":"\r\nخالد كميت را دستگير كرد و به زندان افكند كميت زن خود را فرا خواند و لباس او را پوشيد و او را بجاى خويش نهاد و خود از زندان گريخت چون خالد خبر يافت خواست زن را سياست كند بنى اسد گرد آمدند و گفتند ترا بر زن فريب خوردهء خاندان ما راهى نيست .\r\nخالد از آنها ترسيد و زن را رها كرد . « ثعالبى » در صفحهء 171 « ثمار القلوب » گفته است : از خوارزمى چنين به ياد دارم كه مىگويد :\r\nهر كس حوليات زهير ، اعتذارات نابغه ، اهاجى حطيئه ، هاشميات كميت نقائض جرير و فرزدق ، خمريات ابى نواس ، زهريات ابى العتاهيه ، مراثى ابى تمام و بدايع بحترى و تشبيهات ابن معتز ، روضيات صنوبرى ، لطائف كشاجم و قلائد متنبى را خواند و به شعر و شاعرى ره نيافت به جوانى مرساد و عمرش دراز مباد .\r\nبسيارى از شعرا ، هاشميات را تخميس كرده‌اند كه شيخ ملا عباس زيورى بغدادى و علَّامه شيخ محمّد سماوى و سيد محمّد صادق آل صدر الدين كاظمى ، از آن جمله‌اند . و استاد محمّد محمود رافعى مصرى هاشميات را شرح كرده و در آن شرح و مقدمه اش در گزارش زندگى كميت خوب كار كرده و نيكو از عهده بر آمده است ، وى گويد :\r\n« الهاشميات هى مختار الكلام و من رائق الشعر و شيقه و جيد القول و طريفه احسن فيه كل الاحسان و اجاد كل الاجاده » ( 1 ) .\r\nو استاد محمّد شاكر خيّاط نابلسى نيز هاشميات را شرح كرده است .\r\n\r\nقصيدهء ميميهء هاشميات :\r\n\r\nمن لقلب متيم مستهام\r\nغير ما صبوة و لا احلام\r\n\r\nدل سرگشته و حيرت زده را چيزى جز عشق و آرزو نيست .\r\n\r\n","description":"","footnote":"\r\n( 1 ) - هاشميات ، سخنى برگزيده و از بلندترين و استوارترين شعر و از بهترين و تازه ترين طرز گفتار است كه كميت در آن هر چه بهتر كار كرده و بسيار خوب از عهده بر آمده است .\r\n","page_name":" 12 ","page_number":32},
  {"content":"\r\n« صاعد » غلام كميت گفته است : با كميت به خدمت ابى جعفر محمّد بن على ( ع ) رسيدم و وى اين قصيده را براى حضرت خواند و حضرت گفت :\r\nاللهم اغفر للكميت . اللهم اغفر للكميت ( 1 )\r\n« نصر بن مزاحم منقرى » گفت : پيغمبر ( ص ) خدا را در خواب ديدم . در خدمتش مردى چنين مىخواند ؛ من لقلب متيّم مستهام . . . پرسيدم : اين كيست ؟\r\nگفتند : « كميت بن زيد اسدى » است . سپس پيغمبر به او چنين فرمود : خدا ترا پاداش خير دهد . و او را ستود .\r\n« اغانى » جلد 15 صفحهء 124 . « المعاهد » جلد 2 صفحهء 27 .\r\n« كشى » در صفحهء 136 رجالش به اسناد خود از « زراره » آورده است كه گفت :\r\nكميت به خدمت ابى جعفر ( ع ) آمد و من نيز آنجا بودم ، پس براى حضرت اين قصيده را خواند : من لقلب متيم مستهام . و چون آن را تمام كرد امام به او فرمود :\r\nتا آنگاه كه در ستايش ما شعر مىسرائى پيوسته به روح القدس مؤيد باشى . و در صفحهء 135 به اسناد خود از يونس بن يعقوب روايت كرده است كه گفت : كميت اين شعر خود را براى امام ابو عبد اللَّه ( ع ) خواند كه :\r\n\r\nاخلص اللَّه لى هواى فما اغرق\r\nكزعا و ما تطيش سهامى ( 2 )\r\n\r\nابو عبد اللَّه فرمود : چنين مگو و بگو قد اغرق كزعا ( 3 ) .\r\nابن شهر آشوب ، در مناقب اين روايت را آورده است و عبارت او چنين است كه : كميت گفت : به امام گفتم : سرور من ! تو به اين معنى از من شاعرترى .\r\nهر دو حديث را « طبرسى » در صفحهء 158 « إعلام الورى » آورده است .\r\n« مسعودى » در صفحهء 195 جلد 2 « مروج الذهب » گفته است : « كميت »\r\n\r\n","description":"","footnote":"\r\n( 1 ) - اغانى جلد 15 صفحه 123 .\r\n( 2 ) - خداوند مرا در عشقم خالص كناد . من كمان را سخت نمىكشم و تيرم هم به خطا نمىرود .\r\n( 3 ) - كمان را سخت مىكشم .\r\n","page_name":" 13 ","page_number":33},
  {"content":"\r\nبه مدينه آمد و به خدمت « ابى جعفر محمّد بن على بن الحسين بن على ( رض ) » رسيد . شبى امام او را اجازه داد و وى به شعر خوانى پرداخت و چون به اين بيت از قصيدهء ميميهء خود رسيد كه :\r\nكشتهء نينوائى كه گرفتار پيمان شكنى و خيانت مردم فرو مايه و پست نهاد شد .\r\n« ابو جعفر » گريست و سپس فرمود : اگر مالى داشتيم به تو مىداديم ، اما پاداش تو همان باشد كه پيغمبر خدا به « حسّان بن ثابت » فرمود :\r\nلازلت مؤيّدا بروح القدس ما ذبيت عنّا اهل البيت :\r\n« تا از ما خاندان ( پيغمبر ) دفاع مىكنى هماره به روح القدس مؤيد باشى » كميت از خدمت امام مرخص شد و به نزد « عبد اللَّه بن حسن بن على » آمد و به انشاد پرداخت ، عبد اللَّه گفت : اى ابا مستهل ! مرا كشتزارى است كه در برابر آن چهار هزار درهم به من داده‌اند و اين نوشتهء آن است و گروهى را براى تو بر آن گواه گرفته‌ام و نوشته را به كميت داد و گفت پدر و مادرم به قربانت . درست است كه من در شعرى كه براى ديگران سروده‌ام در انديشهء دنيا بوده‌ام اما به خدا سوگند ، در مورد شما جز براى خدا شعرى نگفته‌ام و من به پاداش شعرى كه براى خدا گفته‌ام مزد و بهائى نمىگيرم .\r\nعبد اللَّه پافشارى كرد و حاضر نشد كميت را از گرفتن قباله معاف دارد . كميت ناگريز نوشته را گرفت ، و چند روزى درنگ كرد و پس از آن به نزد عبد اللَّه آمد .\r\nگفت : اى پسر رسول خدا ! پدر و مادرم فدايت باد ، مرا حاجتى است .\r\nگفت : حاجتت چيست ؟ كه هر چه باشد برآورده است .\r\nكميت گفت : هر چه باشد ؟ گفت : آرى ، گفت : حاجتم اين است كه اين نوشته را بگيرى و روستا را به خود برگردانى . آنگاه قباله را جلو او نهاد و عبد اللَّه پذيرفت . در اين هنگام « عبد اللَّه بن معاوية بن عبد اللَّه بن جعفر بن ابى طالب » برخاست و كيسه اى چرمى برداشت و آن را به چهار تن از غلامان خود داد و به خانه هاى\r\n","description":"","footnote":"","page_name":" 14 ","page_number":34},
  {"content":"\r\nبنى هاشم آمد و گفت :\r\nاى بنى هاشم ! كميت در روزگارى كه ديگران از ذكر فضيلت شما خاموش مانده بودند ، به مدح شما شعر سروده و خون خود را در معرض خطر بنى اميه نهاده است اينكه هر قدر مىتوانيد از او قدردانى كنيد .\r\nهر يك از مردان بنى هاشم ، در خور توانائى خود در آن كيسه درهم و دينار ريخت ، زنان نيز آگاهى يافتند و هر زنى هر اندازه مىتوانست پول فرستاد . برخى حتى زيورها را از تن درآوردند و دادند تا آنقدر پول فراهم آمد كه ارزش آن به 100 هزار درهم و دينار رسيد . عبد اللَّه پولها را براى كميت آورد و گفت : اين برگ سبزى بيش نيست كه براى تو آورده‌ايم ، ما در روزگار دشمن خود به سر مىبريم و اينها را با جمع آورى براى تو آورده‌ايم و چنان كه مىبينى زيور زنان نيز در آن هست ، بستان و از آن براى گذاران زندگى خويش مدد گير .\r\nكميت گفت : پدر و مادرم بقربانت ، چه مال فراوانى و چه كار شايانى ! امّا من در ستايش شما جز به خدا و پيغمبر نظرى نداشته‌ام و از شما مزد و پاداش دنيوى نمىگيرم . اينها را به صاحبانش برگردانيد . عبد اللَّه هر چاره اى انديشيد كه كميت پولها را بپذيرد ، نپذيرفت ، پس به وى گفت : اينك كه از قبول آن خوددارى مىكنى مصلحت مىبينم كه شعرى بگوئى كه مغضوب مردم گردى ، باشد كه فتنه اى پديد مىآيد كه از سر انگشتان آن آنچه لازم مىنمايد ، برون آيه آيد :\r\nكميت آغاز به پرداختن چكامه اى كرد كه در آن از مناقب خويشاوندانش ، « مضر بن نزار بن سعد » و « ربيعة بن نزار » و « اياد و انمار » دو فرزند نزار ياد كرده و در برترى دادن و ستودن و بالاتر دانستن آنها بر قحطان ، تند رفته و سخن را به درازا كشانده است و با همين قصيده ، « يمانيه » و « نزاريه » را در آنچه گفتيم به جان هم انداخته است و اين چكامه همان است كه سرآغازش اين بيت است :\r\n\r\nالا حييّت عنّايا مدينا\r\nو هل ناس تقول مسلَّمينا\r\n\r\n« ابن شهر آشوب » در صفحهء 12 جلد 5 « المناقب » گفته است به ما چنين\r\n","description":"","footnote":"","page_name":" 15 ","page_number":35},
  {"content":"\r\nرسيده است كه كميت قصيدهء « من لقلب متيم مستهام » را براى امام باقر ( ع ) خواند و حضرت باقر روى به كعبه كرد و سه بار گفت : خداوندا ! بر كميت رحمت آور و او را بيامرز ! سپس فرمود : اى كميت ! اين صد هزار درهم است كه از ميان افراد خانواده‌ام براى تو فراهم آورده‌ام ، كميت عرض كرد : نه ، به خدا سوگند ، تا آن روز كه خدائى هست كه مرا كفايت كند ، كس نداند كه من اين پول را از شما بگيرم .\r\nبه جامه اى از جامه‌هاى خود سرافرازم كنيد . امام تن پوشى به او مرحمت كرد .\r\n« عباسى » در صفحهء 27 جلد 2 « المعاهد » اين روايت را ياد كرده و در آنجا است كه « امام ابو جعفر » دستور فرمود مال و جامه اى براى كميت بياورند و كميت گفت :\r\nبه خدا سوگند من به شما براى دنيا ، مهر نمىورزم و اگر در انديشهء آن بودم بنزد كسانى مىرفتم كه دنيا در اختيارشان بود . امّا من شما را از جهت آخرت دوست مىدارم ، ولى آن تنپوشى را كه به تن كرده‌ايد به قصد تبرك مىپذيرم امّا مالرا ، قبول نخواهم كرد . آنگاه پول را پس داد و جامه را گرفت .\r\n« بغدادى » در صفحهء 69 جلد 1 « خزانة الادب » گفته است كه صاعد ، غلام كميت روايت كرده است كه : با كميت بر « على بن الحسين » ( رض ) وارد شديم ، كميت به عرض رساند قصيده اى در مدح شما سروده‌ام كه اميدوارم وسيلهء شفاعتى براى من در نزد پيغمبر ( ص ) باشد ، سپس قصيدهء خود را كه آغازش اين بيت است : « من لقلب متيم مستهام » خواند و چون به آخر رساند ، امام فرمود : ما از پاداش تو عاجزيم ! اما نه ، ناتوان نيستيم زيرا خدا از پاداش دادن به تو عاجز نيست .\r\nبار خدايا ! كميت را بيامرز ! سپس چهار هزار درهم را كه از ميان خود و خاندانش به تقسيط فراهم كرده بود به كميت داد و فرمود اى ابا مستهل اين را بگير .\r\nكميت گفت : اگر دانگى هم به من مىداديد براى من باعث سرافرازى بود ، اما اگر دوست داريد به من عنايتى كنيد ، يكى از تن پوشهاى خود را به من مرحمت كنيد تا به آن تبرك جويم ، ( امام ) برخاست و جامه‌ها را از تن بدر آورد و همه را به كميت داد و پس از آن گفت : خداوندا ! در روزگارى كه مردم دربارهء خاندان\r\n","description":"","footnote":"","page_name":" 16 ","page_number":36},
  {"content":"\r\nپيغمبرت خوددارى داشتند به راستى كه كميت از خود گذشتگى نشان داد و حقى را كه ديگران پنهان مىكردند ، او آشكار نمود پس وى را به نيكبختى زنده بدار و به شهادت بميران . مزد دنيائىاش را به وى بنما و بهترين پاداش را در آخرت براى وى ذخيره فرما كه ما از عهدهء پاداش او برنمىآئيم ، كميت گفت : بركت دعاى امام را پيوسته احساس مىكردم .\r\n« محمّد بن كناسه » گفت : وقتى اين سخن كميت را براى هشام خواندند كه :\r\nبه دوستى آنان ( خاندان پيغمبر ع ) با بيگانگان ، خويشاوند و پسر عم شدم و از نزديكانى كه هر چه بيشتر آنها را متهم مىدانستم ، دورى گزيدم ( 1 ) .\r\nبه جايگاه شناخته شده اى روى آورده‌ام كه توان و تمسّكم به خداوند است .\r\nگفت : اين رياكار خود را بكشتن داد ( 2 ) .\r\n\r\nقصيدهء بائيهء هاشميات\r\nطربت و ما شوقا الى البيض اطرب\r\nو لا لعبا منّى و ذو الشّيب يلعب ( 3 )\r\n« ابو الفرج » در صفحهء 124 « اغانى » به اسناد خود از « ابراهيم بن سعد اسعدى » آورده است كه گفت : از پدرم شنيدم كه مىگفت : پيغمبر ( ص ) خدا را در خواب ديدم فرمود : از كدام مردمى ؟ گفتم : از عرب ، فرمود : مىدانم ! از كدام عربى ؟\r\nگفتم : از بنى اسد ، فرمود : از قبيلهء اسد بنى خزيمه اى ؟ گفتم : آرى ، فرمود : هلالى هستى ؟\r\nگفتم : آرى ، فرمود : كميت را مىشناسى ؟ گفتم : آرى ، اى رسول خدا ! او عموى من و از قبيلهء من است ، فرمود : شعرى از او به ياد دارى ؟ گفتم : آرى ، فرمود : برايم بخوان « طربت و ما شوقا الى البيض اطرب » ؛ قصيده را خواندم تا به اين بيت رسيدم كه : مرا جز خاندان پيغمبر اوليائى ، و جز راه حق ، راهى نيست .\r\nپيغمبر ( ص ) فرمود : چون صبح كردى ، به كميت سلام برسان و به او بگو\r\n\r\n","description":"","footnote":"\r\n( 1 ) - اين دو بيت ابيات 80 و 85 قصيده است .\r\n( 2 ) - اين دو بيت ابيات 80 و 85 قصيده است .\r\n( 3 ) - ترجمه اين بيت ، پيش از اين ثبت افتاد .\r\n","page_name":" 17 ","page_number":37},
  {"content":"\r\nكه : خداوند ترا به سبب اين قصيده ، آمرزيده است . « عباسى » در صفحهء 27 جلد 2 « معاهد التنصيص » و ديگران ، اين روايت را آورده‌اند .\r\nو در صفحهء 124 جلد 15 « اغانى » از « دعبل خزاعى » است كه گفت : پيغمبر ( ص ) را در خواب ديدم فرمود : ترا با كميت بن زيد چكار است ؟ گفتم : اى رسول خدا ! در ميان من و او غير از همان ( معارضه اى ) كه ميان همهء شعراء هست ، چيز ديگرى نيست ، فرمود : چنين مكن ، مگر او گويندهء اين بيت نيست كه :\r\n\r\nفلا زلت فيهم حيث يتّهموننى\r\nو لازلت فى اشياعكم اتقلَّب\r\n\r\nبراستى كه خداوند او را به بركت اين بيت آمرزيده است . و من پس از اين خواب ، دست از معارضهء كميت برداشتم .\r\nاين بيت از ابياتى است كه دستگاه نشر مصرى ، آن را از قصيدهء كميت پس از بيت :\r\n\r\nو قالوا ترابىّ هواه و رأيه\r\nبذلك ادعى فيهم و القّب ( 1 )\r\n\r\nانداخته است . « سيوطى » در صفحهء 13 « شرح شواهد المغنى » گفته است :\r\n« ابن عساكر » به اسناد خود از « محمّد ( 2 ) بن عقير » آورده است كه :\r\nبنى اسد مىگفتند : در ما فضيلتى است كه در عالم نيست . هيچ خانه اى از خانه - هاى ما نيست كه در آن بركت وراثت كميت نباشد ، زيرا او پيغمبر را در خواب ديده و رسول خدا به وى فرموده‌اند : شعر « طربت و ما شوقا الى البيض اطرب » را بخوان و خوانده است و پيغمبر فرموده‌اند . بوركت و بورك قومك « تو و خويشاوندانت را بركت باد . »\r\nو نيز در صفحهء 14 شرح شواهد است كه ابن عساكر از « ابى عكرمه ضبىّ » از پدرش آورده است كه مىگفت : در « كوفه » مردم را چنان يافتم كه هر كس قصيدهء طربت . . . را نمىخواند هاشمى نبود . « سيد » در « درجات الرفيعه » اين روايت را آورده\r\n\r\n","description":"","footnote":"\r\n( 1 ) - گويند او در عشق و انديشه اش ، علوى است . و مرا به همين نام مىخوانند و مىنامند\r\n( 2 ) - در غير شرح شواهد ، محمد بن عقبه است . ( مؤلف )\r\n","page_name":" 18 ","page_number":38},
  {"content":"\r\nو در آنجا است كه ( هر كس اين قصيده را نمىخواند ) شيعى نبود .\r\nو نيز « سيوطى » در صفحهء 14 كتاب « الشرح » گفته است : ابن عساكر از محمّد بن سهل آورده است كه كميت گفت : پيغمبر را در روزهائى كه پنهان مىزيستم به خواب ديدم ، فرمود : از چه مىترسى ؟ گفتم : اى رسول خدا ! از بنى اميه و اين بيت را براى حضرت خواندم كه :\r\n\r\nالم ترنى من حبّ آل محمد\r\nاروح و اغدوّ خائفا اترقّب\r\n\r\n« آيا نمىبينى كه به جهت دوستى خاندان پيامبر ، صبح و شام را به ترس مىگذرانم و هميشه مراقب احوال خويشم . »\r\nفرمود : بدر آى كه به راستى ، خداوند ترا در دنيا و آخرت امان داده است .\r\nو در صفحهء 14 گويد : « ابن عساكر » از قول جاحظ آورده است كه در احتجاج را كسى جز كميت با اين شعر خود به روى شيعه باز نكرد .\r\n\r\nفان هى لم تصلح لحى سواهم\r\nفانّ ذوى القربى احقّ و اوجب\r\nيقولون لم يورث و لو لا تراثه\r\nلقد شركت فيها « بكيل » و « ارحب »\r\n\r\n« اگر صلاحيت خلافت را ديگرى جز آنان نداشتند . هر آينه خويشاوندان پيغمبر به خلافت شايسته تر و بايسته تر بودند » .\r\n« مىگويند پيغمبر ارث نگذاشت ، اگر ارثى در كار نبود كه بايد قبيله‌هاى » بكيل « و » ارحب « و . . . نيز در خلافت شريك باشند . »\r\nو شيخ ما « مفيد » نيز آن طور كه در جلد 2 « فصول المختار » صفحهء 84 است سخن جاحظ را ياد كرده و مىنمايد كه جاحظ وقوف بر مواردى كه شيعه به همين حجت و حجتهاى فراوان ديگرى كه از روزگارهاى گذشته كه به زمان پيغمبر منتهى مىشود احتجاج كرده‌اند ، كارى نداشته يا مقصودش از اين گفتار آن است كه گذشتهء شيعه را از صدر اول اسلام ، انكار كند . ليكن تاريخ پرداخته و آثارى كه از صاحب رسالت در فضيلت آنان بجا مانده جاحظ را رسوا كرده است ،\r\nگذشته از اين ، احتجاج به حجت مذكور و غير از آن را حتى پيش از آنكه\r\n","description":"","footnote":"","page_name":" 19 ","page_number":39},
  {"content":"\r\nنطفهء جاحظ بسته شود ، در شعر و كلمات منثور صحابه و تابعانى كه به نيكوئى از صحابه پيروى كرده‌اند ، مثل « خزيمة بن ثابت » ذو الشهادتين « عبد اللَّه بن عباس » و « فضل بن عباس » و « عمار ياسر » و « ابى ذر غفارى » و « قيس بن سعد انصارى » و « ربيعة بن حرث بن عبد المطلب » و « عبد اللَّه بن ابى سفيان بن حرث بن عبد المطلب » و « زفر بن زيد بن حذيفه » و « نجاشى پسر حرث بن كعب » و « جرير پسر عبد اللَّه بجلى » و « عبد الرحمن بن حنبل » همپيمان « بنى جمع » و بسيارى ديگر ، به خوبى مىتوان ديد .\r\nو اين امير المؤمنين على ( ع ) است كه هر دو لنگهء اين در را ، به نفع شيعه در نامه‌ها و خطبه‌هاى لبريز و سرشار از اين گونه استدلالهايش كه در لابلاى كتب و زواياى سخنرانيها و رساله‌ها مضبوط است ، گشود . شيخ ما « مفيد » آنچنانكه در صفحهء 85 « فصول » است فرموده است : كميت فقط معنى گفتار امير مؤمنان را كه در كلام منثور حضرتش در حجّتآورى بر معاويه است به رشتهء نظم كشيده و پس از امير مؤمنان خاندان محمّد ( ص ) و متكلمان شيعه پيش از كميت و در زمان او و پس از وى اين گونه استدلالها مىنموده‌اند ، و نمونهء آن در اخبار مأثور ، و روايات مشهور ، موجود است و هر كس به آن حدى از دروغ رسد كه جاحظ رسيده است ، سخن وى را اعتبارى نيست .\r\n\r\nقصيدهء لاميهء هاشميات\r\n\r\nالاهل عم فى رأيه متأمّل\r\nو هل مدبر بعد الإسائة مقبل\r\n\r\n« هان آيا هيچ كوردلى ، نگران انديشه خويش هست ؟ و هيچ روى از حق تافته اى پس از تبهكارى به سوى حق باز مىگردد » .\r\n« ابو الفرج » در صفحهء 126 جلد 2 « اغانى » به اسناد خود از « ابى بكر خضرمى » روايت كرده است كه گفت : در ايّام تشريق در « منى » از « ابى جعفر محمّد بن على ( ع ) » براى كميت اجازه شرفيابى خواستم و حضرت اجازه فرمود ؛ كميت ( شرفياب شد ) و به عرض رساند : قربانت گردم ، در ستايش شما شعرى سروده‌ام كه دوست دارم برايتان بخوانم . فرمود : در اين روزهاى مشخّص شده و شماره شده ، به ياد خدا\r\n","description":"","footnote":"","page_name":" 20 ","page_number":40},
  {"content":"\r\nباش . كميت استدعاى خويش را از سر گرفت . ابو جعفر بر وى رقّت آورد و فرمود :\r\nبخوان ! كميت قصيده را خواند و به اينجا رسيد كه :\r\n\r\nيصيب به الرّامون عن قوس غيرهم\r\nفيا آخر اسدى له الغىّ اوّل\r\n\r\n« تيراندازان ، با كمان ديگرى ( يزيد ) به سوى او ( امام حسين ع ) تير مىاندازند واى بر آن آخرى كه زمينهء تبهكارى را اولى براى او فراهم آورد » .\r\n« ابى جعفر » دستها را به آسمان بلند كرد و گفت : خداوندا ! كميت را بيامرز ! .\r\nو از « محمّد بن سهل » دوست و صاحب كميت است كه گفت : با كميت به خدمت « ابى عبد اللَّه جعفر بن محمّد صادق ( ع ) » رسيديم به عرض رساند : قربانت گردم ! براى شما شعرى بخوانم ؟ فرمود : اين روزها ، روزهاى پرارزش و بزرگى است ، كميت گفت :\r\nاشعار دربارهء شما است ، فرمود : بخوان ! سپس ابى عبد اللَّه كسى را نزد برخى از افراد خاندانش فرستاد و آنها را نزديكتر نشاند ، و كميت به انشاد پرداخت و گريه زيادى درگرفت و چون به اين بيت رسيد كه : يصيب به الرامون تا آخر شعر ، ابو عبد اللَّه دستها را به آسمان بلند كرد و گفت : خداوندا ! گناهان گذشته و آيندهء و نهان و آشكار كميت را بيامرز و آنقدر به وى عطا كن كه خشنود شود !\r\n« اغانى » جلد 15 - صفحهء 123 « المعاهد » جلد 2 صفحهء 27 .\r\n« بغدادى » در جلد 15 صفحهء 70 « خزانة الادب » اين روايت را نقل كرده و در آنجا پس از عبارت گريه زيادى درگرفت ، چنين آورده : و صداى شيون برخاست و چون به اين شعر دربارهء حسين ( ع ) رسيد كه :\r\nبراى شمشيرهاى دشمن ، « حسين » و شيفتگان كوى او ، به سبزه‌هاى درو شدهء دروگر مىماندند .\r\n« پيغمبر » از ميان آنان رفت و فقدان او ، مصيبت دردناك و بزرگى براى مردم بود .\r\nو من تنها مانده اى را كه سزاوارتر از او ( حسين ) به يارى در هنگام تنهايى باشد ، نمىشناسم .\r\n","description":"","footnote":"","page_name":" 21 ","page_number":41},
  {"content":"\r\nپس امام جعفر صادق ( رض ) دستها را بلند كرد و گفت : خداوندا ! گناهان گذشته و آينده و پنهان و آشكار كميت را بيامرز و آنقدر به وى ارزانى دار تا راضى شود ! سپس هزار دينار و جامه اى به كميت داد .\r\nكميت گفت : به خدا سوگند ، من شما را از جهت دنيا دوست نمىدارم و اگر خواستار مال دنيا بودم ، به نزد كسى مىرفتم كه آن را در اختيار داشت ، ليكن من شما را ، براى آخرت خود مىخواهم . اما جامه اى كه به تن كرده‌ايد ، به تبرّك مىپذيرم ولى مال را قبول نخواهم كرد .\r\n« ابو الفرج » در صفحهء 119 جلد 15 « اغانى » از « محمّد بن سليمان » و او از پدرش روايت كرده است كه گفت : « هشام بن عبد الملك » به « خالد بن عبد اللَّه » بدبين شده بود و به خالد مىگفتند : هشام مىخواهد از كار بركنارت كند . روزى بر در خانهء هشام كاغذ پاره اى يافتند كه در آن شعرى نوشته شده بود ، آن را به نزد هشام آوردند و چنين خواندند :\r\nپيش ما برقى درخشيد و كورهء ديگ جنگى را كه از شروع مجدّد آن مىترسم ، برابر ساخت .\r\nديگ جنگ را تا آرام و به جوش نيامده است به دست گير ! و دستگيره را براى پائين آوردن آن زير ديگ بر !\r\nجنگى را كه تا كار به آخر نرسد ، پايان نمىيابد ، به نرمى درياب پيش از آنكه ديگر ترا به آن دسترسى نباشد !\r\nبا گره حزمى كه از باز شدن آن نترسى به تدارك كارهاى مردم پيش از آنكه بزرگ و دشوار شود ، بپرداز .\r\nروزى كه مردم ، به چاره انديشى كارى مىپردازند ، چارهء آن كار را به تو وابسته مىدانند .\r\nزبان رمز از جنگى سخت خبر مىدهد ، هر چند نشان خود را بر غير جستجوگر نمىنمايد .\r\n","description":"","footnote":"","page_name":" 22 ","page_number":42},
  {"content":"\r\nهشام فرمان داد تا همهء راويان دربارش گرد آيند ، و چون همگى جمع شدند دستور داد : آن شعر را برايشان بخوانند سپس گفت : اين ابيات به شعر كدام شاعر شبيه است ؟ پس از ساعتى همگان هماهنگ گفتند :\r\nشعر از كميت بن زين اسدى است ، هشام گفت :\r\nآرى اين كميت است كه مرا به « خالد بن عبد اللَّه » ترسانده است ، سپس براى آگاهى خالد نامه اى نوشت و آن ابيات را در آن نامه براى او فرستاد . خالد كه آن روزها در « واسط » بود ، نامه اى به والى خود در كوفه نوشت و فرمان داد كه كميت را دستگير و زندانى كند .\r\nآنگاه به يارانش گفت : اين مرد ، بنى هاشم را مدح و بنى اميه را هجو مىكند ، شعرى از اشعار او براى من بياوريد . قصيدهء لاميّهء كميت را كه سرآغازش اين بيت است\r\n\r\nالاهل عم في رايه متامل\r\nو هل مدبر بعد الاسائة مقبل\r\n\r\nآوردند . آن را نوشت و در ضمن نامه اى براى هشام فرستاد . در آن نامه مىگويد : اين شعر كميت است ، اگر در اين شعر سخن به حق گفته باشد ، در آن هم راستگو است چون نامه را براى هشام خواندند ، به خشم آمد و چون اين سروده را شنيد كه :\r\nاى زمامداران ! پرسشهاى ما را پاسخ دهيد ؛ بجان خودم قسم كه در ميان شما همه كارهء بسيار گو هم هست ! خشمش فزونى گرفت و نامه اى به خالد نوشت ، و فرمان داد كه دست و پاى كميت را ببرد و گردنش را بزند و خانه اش را خراب كند و او را بر خاك خانه اش بدار كشد .\r\nخالد چون نامه را خواند بر وى گران آمد كه دودمانش را به تباهى كشاند و فرمان را به اميد رهائى كميت ( در مجلس ) آشكارا خواند و گفت : امير مؤمنان به من نامه نوشته است و من خوش ندارم دودمانش را به تباهى كشم ، آنگاه نام او\r\n","description":"","footnote":"","page_name":" 23 ","page_number":43},
  {"content":"\r\n( كميت ) را بر زبان آورد « عبد الرحمن به عنبسة بن سعيد » مقصود وى را دريافت غلام دورگهء تيزهوشى داشت ، او را برگزيد و بر استر سرخ موى و چابك خود كه از استران خليفه بود سوار كرد و گفت : اگر به كوفه درآئى و كميت را بياگاهانى و بترسانى تا از زندان بگريزد ، تو در راه خدا آزادى و استر نيز از آن تو خواهد بود و پس از اين نيز عهده دار اكرام و احسان تو خواهم بود .\r\nغلام بر استر نشست و بقيهء روز و تمام شب را از « واسط » تا « كوفه » در حركت بود و صبح به كوفه رسيد . آنگاه ناشناس به زندان درآمد و كميت را به داستان آگاهى داد . كميت كسى را به دنبال زن خود كه دختر عمويش بود ، فرستاد و درخواست كرد كه بيايد و جامه و كفش خود را نيز همراه بياورد و زن چنين كرد .\r\nپس كميت گفت : اين لباس را ، به گونهء زنان ، بر من بپوشان ؛ زن چنين كرد ، و به كميت گفت جلو بيا ، آمد ، گفت : برگرد ، برگشت زن گفت : غير از كمى نارسائى كه در شانه هايت هست ، نقص ديگرى در تو نمىبينم ، برو در پناه خدا ! كميت ، از كنار زندانبان گذشت و او پنداشت زن است و متعرض وى نشد ، كميت رهائى يافت و سرودن گرفت :\r\nعلى رغم سگان پارس كننده و آنان كه اين سگان را به صيد مىفرستند ، مانند تير ابن مقبل ( 1 ) كه از كمان مىجهد ، از زندان گريختم ؛\r\nجامهء زنان به تن دارم ، امّا در زير آن ارادهء برّانى است كه به شمشير كشيده مىماند .\r\nدر همين هنگام نامه اى از خالد به فرماندار كوفه رسيد كه در آن وى را به همان دستورى كه هشام در مورد كميت به خود او داده مأموريت مىداد . فرماندار فرستاد تا كميت را از زندان بدر آرند و فرمان خالد را دربارهء او اجرا كنند ، چون به در زندان آمدند ، زن كميت به سخن گفتن پرداخت و گفت : كه تنها او در زندان\r\n\r\n","description":"","footnote":"\r\n( 1 ) - تير ابن مقبل در عرب ، ضرب المثل است ؛ وى تميم پسر أبى بن مقبل و يكى از بنى عجلان است « اغانى » ( مترجم ) .\r\n","page_name":" 24 ","page_number":44},
  {"content":"\r\nاست و كميت گريخته است .\r\nفرماندار جريان را به خالد نوشت و خالد نامه او را چنين پاسخ داد : زنى آزاده و بزرگوار در راه پسر عموى خود جان بر كف نهاده است . و دستور داد زن را آزاد گذارند . اين خبر در شام ، به اعور كلبى رسيد و قصيده اى سرود كه مقصود وى از اهل زندان ، در آن قصيده زن كميت است وى گويد :\r\nاسودينا و احمرينا .\r\nاين قصيده چنان احساس كميت را برانگيخت كه او نيز چكامهء « ألا حييت عنايا مدينا » را سرود ( و آن 300 بيت است )\r\nو در صفحهء 114 گفته است : خالد بن عبد اللَّه قسرى ، قصائد كميت ( هاشميات ) را به كنيزان زيبارو ياد داد ، و آنها را آمادهء هديه به هشام كرد و نامه اى به وى در گزارش كار كميت و هجو گوئى او از بنى اميه نوشت و قصيده اى را كه كميت در آن مىگويد :\r\n\r\nفياربّ هل الَّا بك النصر يبتغى\r\nو يا ربّ هل الَّا عليك المعوّل .\r\n\r\n« پروردگارا ! آيا از جز تو مىتوان يارى خواست ؟ و تكيه گاهى غير از تو مىتوان داشت ؟ »\r\nبراى هشام فرستاد . اين قصيده طولانى است و كميت در آن به رثاء « زيد بن على » و فرزندش « حسين بن زيد » پرداخته و بنى هاشم را ستوده است ؛ چون هشام قصيده را خواند ، آن را بزرگ ديد و بر او سخت گذشت و نگران شد و نامه اى به خالد نوشت كه در آن وى را سوگند مىدهد كه زبان و دست كميت را ببرد . ناگهان سواران گرد خانهء كميت را كه از همه جا بىخبر بود ، گرفتند و او را دستگير و زندانى كردند . امّا كميت با « ابان پسر وليد » حكمران « واسط » دوست بود وى غلامى را بر استرى نشاند و او را به سوى كميت فرستاد و به وى گفت : اگر خود را به كميت برسانى و او را بياگاهانى ، در راه خداوند آزاد خواهى بود . . . كه\r\n","description":"","footnote":"","page_name":" 25 ","page_number":45},
  {"content":"\r\nداستان آن - انشاء اللَّه تعالى - پس از اين خواهد آمد .\r\nكميت ، دربارهء حديث غدير قصيدهء ديگرى دارد كه اشعار زير از آن است :\r\n« على سرور مؤمنان است و حق وى از جانب خدا بر هر مسلمانى واجب . »\r\n« به راستى كه رسول خدا در حق وى سفارش فرمود ؛ و او را در هر حقى كه قسمت مىشد شريك كرد . »\r\n« و » صديقه « را كه همانندى جز » مريم « بتول نداشت به ازدواج او درآورد »\r\n« و در روز غدير ، ولايت او را بر هر نيكوكارى از عرب و غير عرب ، » واجب فرمود .\r\nتفسير ابو الفتوح جلد 2 صفحهء 193\r\n\r\nزندگى شاعر\r\nابو مستهل كميت ، فرزند زيد بن خنيس بن مخالد ( 1 ) ابن وهيب بن عمرو بن سبيع بن مالك بن سعد بن ثعلبة بن دودان بن اسد بن خزيمة بن مدركة بن الياس بن مضر بن نزار است .\r\nابو الفرج گفته است : كميت شاعرى پيشرو و لغت شناس و به تاريخ عرب آشنا است . وى از شاعران و زبان آوران « مضر » و از متعصبان بر « قحطانيه » است و از كسانى است كه با شاعران عيب آگاه ، و ايام شناسان فخر فروش آنان ، روياروى به كشمكش پرداخته است . وى در روزگار بنى اميه مىزيست و دولت عباسى را درك نكرد و بيش از آن درگذشت . كميت به تشيع هاشمى معروف و مشهور است .\r\nاز معاذ هراء پرسيدند : شاعرترين مردم كيست ؟ گفت : از جاهليان مىپرسيد يا از اسلاميان ، گفتند : نخست از جاهليان ، گفت : « إمرء القيس » و « زهير » و « عبيد بن الابرص » ، گفتند از اسلاميان ؟ گفت : « فرزدق » و « جرير » و « احطل » و « راعى » ، به وى گفتند : اى ابا محمّد در ميان كسانى كه نام بردى چرا از كميت ياد\r\n\r\n","description":"","footnote":"\r\n( 1 ) - و گفته‌اند كه وى ، فرزند زيد بن خنيس بن مخالد بن ذويبة بن قيس بن عمرو است .\r\n","page_name":" 26 ","page_number":46},
  {"content":"\r\nنكردى ؟ گفت : او شاعرتر از همه پيشينيان و پسينيان است .\r\nو قول فرزدق در صفحهء 168 ( اين كتاب ) كه به كميت گفت : به خدا سوگند تو شاعرتر از همهء گذشتگان و بازماندگانى آمد .\r\nشمارهء شعر كميت بنابر آنچه در « اغانى » ( 1 ) و صفحهء 31 جلد 2 « المعاهد » آمده است 5289 و آنچنان كه در « كشف الظنون » به نقل از صفحهء 397 جلد 1 « عيون - الاخبار » « ابن شاكر » آمده است بيش از پنجهزار قصيده است . فراهم آورنده شعر كميت ، اصمعى و آراينده و افزايندهء آن « ابن سكيت » است . گروهى شعر او را از ابى محمّد عبد اللَّه بن يحيى كه معروف به ابن كناسه درگذشتهء سال 207 ه است ، روايت كرده‌اند ابن كناسه نيز آن را از « جزّى » و « ابى موصل » و « ابى صدقه » هر دو اسدى هستند ، بازگو نموده و به تأليف كتابى هم به نام ( سرقات الكميت من القرآن و غيره ) ( 2 ) پرداخته است .\r\nو « ابن سكيت » ، نيز راوى شعر كميت از قول استادش « نصران » است ، و نصران گفته است كه : من نيز شعر كميت را بر ابى حفص عمر بن ابى بكر « خوانده‌ام .\r\nعامل شعر كميت آنچنانكه در صفحهء 107 و 235 « فهرست ابن نديم » است ، سكَّرى ابو سعيد حسن بن حسين متوفى به سال 215 است و نديم شعرش آنچنانكه در صفحهء 429 جلد 4 تاريخ ابن عساكر آمده است . محمّد بن انس است .\r\nو ياقوت در صفحهء 410 جلد 1 « معجم الادباء » به نقل از ابن نجار از ابى عبد اللَّه احمد بن حسن كوفى نسّابه آورده است كه وى گفت : ابن عبدهء نسّاب مىگفت : هيچ نسب شناسى ، انساب عرب را به حقيقت نشناخت ، مگر آنگاه كه كميت قصائد نزاريهء\r\n\r\n","description":"","footnote":"\r\n( 1 ) - « الاغانى » جلد 15 صفحه 115 و 127 .\r\n( 2 ) - تعبير به سرقت خالى از مسامحه نيست ؛ زيرا شعر كميت جز بهره گيرى از معانى كلمات قرآن و يا تضمين آن نيست و در فضيلت كميت و هر شاعر ديگرى همين بس كه بازگو كننده از قرآن كريم باشند . ( مؤلف )\r\n","page_name":" 27 ","page_number":47},
  {"content":"\r\nخويش را پرداخت و پرده از چهرهء بسيارى از آگاهيها برداشت . و چون من چنين شنيدم ، شعر كميت را فراهم آوردم و مددكار من در تصنيف تاريخ عرب همان اشعار بود .\r\nبرخى گفته‌اند : كميت ده خصلت داشت كه در هيچ شاعرى نبود ، او خطيب بنى اسد ، فقيه شيعه ، حافظ قرآن عظيم ، مردى قويدل ، نويسنده اى خوشخط ، نسب شناسى پر جدل و نخستين مناظر در تشيّع ( 1 ) ، و تيراندازى بىمانند در بنى اسد ، سواركارى بىباك و بخشنده اى ديندار بود .\r\nخزانة الادب جلد 2 صفحهء 69 « شرح الشواهد » صفحهء 13 .\r\nعصبيتش نسبت به « عدنانيّه » هميشگى بود و هجو سرائىهايش با شعراء يمن دائمى ، و در تمام دوران زندگى ، ميان او ، و آنان هجو سرائى و پاسخگوئى رواج داشت .\r\nو بر اثر وى ، « دعبل » و « ابن عيينه » ، « قصيدهء مذهّبهء » او را پس از مرگش پاسخ گفتند . و « ابو زلفاء بصرى » آزاد شدهء بنى هاشم نيز آن دو را جواب داده است ، و ميان كميت و حكيم « اعور كلبى » مفاخره و مناظرهء فراوانى رخ داده است .\r\n( فايده ) حكيم اعور ياد شده ، يكى از شعرائى است كه در دمشق به بنى اميه پيوست و سپس به كوفه منتقل شد . مردى خدمت « عبد اللَّه بن جعفر » رسيد ، و به وى گفت : اى فرزند رسول خدا ! حكيم اعور ، در كوفه به انشاد شعر در هجو شما مى - پردازد . « عبد اللَّه » گفت : چيزى از او به ياد دارى ؟ گفت : آرى و خواند :\r\nزيد شما را ، بر ساقهء درخت خرما به دار آويختيم ،\r\nو نديديم كه مهدى را به دار كشند ! !\r\nبه نادانى ، على را با عثمان مقايسه كرديد\r\nحال آنكه عثمان از على بهتر و نكوتر است ! !\r\n« عبد اللَّه » دستهايش را كه به سختى مىلرزيد به آسمان بلند كرد و گفت : بار\r\n\r\n","description":"","footnote":"\r\n( 1 ) - نادرستى اين نسبت به كميت در صفحهء 191 گذشت .\r\n","page_name":" 28 ","page_number":48},
  {"content":"\r\nخدايا ! اگر اين مرد دروغگو است ، سگى را بر او چيره كن . حكيم اعور شبانه از كوفه بدر آمد و شيرى او را در هم دريد . معجم الادباء جلد 4 صفحهء 132 .\r\n\r\nكميت و زندگى مذهبى او\r\nجستجوگر ، از لابلاى سيرتها و زواياى نوشته‌ها ، شواهد روشنى مىيابد كه اين ابر مرد ( كميت ) هرگز شعر سرائى ، و كوششهاى خستگى ناپذيرى را كه از خويشتن در مهر ورزى به دودمان پيغمبر نشان مىداد ، وسيلهء كاميابى و موجب آزمندى نساخت ، تا با چاپلوسى از صله‌ها و جائزه‌هاى شاعرانه ، بهره گيرد ، و در طلب مزد و پاداش باشد و يا به پول و مقام رسد .\r\nچگونه چنين تواند بود كه خاندان پيغمبر چنان كه « دعبل خزاعى » دربارهء آنها گفته است ، آن چنان بودند كه :\r\nسهم غنائمشان در ميان ديگران تقسيم شده و دست خودشان از سهامشان تهى مانده بود ؟ و نيز خود آنان ، گذشته از شيعيانشان ، به رانده شدگانى مىماندند كه آنها را از خانه هايشان بدر كرده و گناهى نابخشودنى مرتكب شده‌اند .\r\nدر چنين روزگارى ، دنيا ، دار و ندارش را به كام دشمنان آنان يعنى گروه ستم پيشهء بنى اميه ريخته بود ، اگر كسى خواستار مال بىارزش دنيا ، يا رسيدن به پول و پايه اى براى پيشرفت بود ، به سراغ همان مردمى مىرفت كه بر سرير خلافت اسلامى چيرگى يافته بودند .\r\nپس ممكن نيست كه آنچه كه چنين ابر مردمى را به طلب وا مىدارد كه از سوى بنى اميه روى به مردى آزار ديده و ستم كشيده آورد ، و به همين دليل ، از ترس و سرگردانى رنج بكشد كه وى را روانهء بيابانهاى خشك و سرزمينهاى سخت مى - سازد . زمانى بر فراز تپه اش مىكشاند و گاهى به خاكش مىكشد . از پشت سر كاوشگران به جستجويش برانگيخته شده‌اند و از پيش روى نيز جز كشمكش و شمشير نمىبيند چيزى جز همان صفت مخصوصى باشد كه اين مرد در كسانى مىبيند كه دل به مهر\r\n","description":"","footnote":"","page_name":" 29 ","page_number":49},
  {"content":"\r\nآنها بسته است و در ديگران نيست .\r\nو اين است رفتار كميت با پيشوايان دين ( ع ) ؛ چه وى معتقد بود كه آنها وسيلهء او در پيشگاه خداى سبحان و واسطهء رستگارى او در ديگر سرايند و مودت آنان پاداش رسالت كبرى است .\r\n« شيخ اكبر صفّار » در « بصائر الدرجات » به اسناد خويش از جابر روايت كرده است كه گفت : به خدمت حضرت باقر ( ع ) رسيدم و از نيازمندى خود ، به وى شكايت بردم . فرمود : درهم و دينارى نداريم ، در همين هنگام كميت شرفياب شد و گفت : قربانت گردم ، اجازه مىفرمائيد شعرى بخوانم ؟ فرمود : بخوان ، كميت قصيده اى خواند ، امام فرمود : اى غلام ! كيسهء پولى از اندرون خانه بياور و به كميت ارزانى دار ، كميت گفت : قربانت گردم ، شعرى ديگر برايتان بخوانم ؟ فرمود :\r\nبخوان و چون خواند امام فرمود : غلام كيسهء ديگرى بياور و به كميت بسپار .\r\nكميت گفت : قربانت گردم قصيدهء ديگرى بخوانم ؟ فرمود : بخوان . و چون خواند امام به غلام فرمود : بدره اى ديگر بياور و به كميت ارزانى دار ، كميت عرض كرد : فدايت گردم ! من شما را براى گذران دنيا ، دوست نمىدارم و مقصود من از چكامه سرائيها ، چيزى جز پيوند به پيغمبر و حقّى كه خدا بر من واجب فرموده است نيست . امام باقر ( ع ) دربارهء او دعا كرد و به غلام فرمود : كيسه‌هاى پول را به جاى خود برگردان . من ( جابر ) گفتم : فدايت شوم ! تو به من فرمودى : درهم و دينارى نداريم ، حال آنكه دستور دادن سى هزار ( 1 ) درهم را به كميت ، صادر فرمودى ؟ امام فرمود : داخل آن خانه شو ، چون به آن خانه درآمدم ، درهم و دينارى نيافتم ، امام فرمود :\r\nما سترنا عنكم اكثر ممّا ظهرنا :\r\n« آنچه ( از كرامات ) خود از شما پنهان داشته‌ايم بيش از آن است كه نموده‌ايم » تا آخر حديث .\r\n« صاعد » گفت : با كميت ، به خدمت فاطمه دختر حسين ( ع ) رسيديم ، فرمود :\r\n\r\n","description":"","footnote":"\r\n( 1 ) - در جلد 5 مناقب ابن شهر آشوب ، 500 هزار درهم است . ( مؤلف )\r\n","page_name":" 30 ","page_number":50},
  {"content":"\r\nاين مرد ، شاعر ما خاندان ( پيغمبر ) است . سپس قدحى كه در آن سويق ( شربت ) بود آورد و آن را به هم زد و به كميت نوشاند ، و او آشاميد . پس از آن دستور داد سيصد دينار با اسبى سوارى به كميت بدهند ، ديده‌هاى كميت به اشك نشست و گفت : نه ، به خدا سوگند نمىپذيرم كه من شما را به انديشهء دنيادارى ، دوست نمىدارم . « اغانى » جلد 15 صفحهء 123 .\r\nو كميت را در پس دادن صله‌هاى بسيار شخصيتهاى گرامى بنى هاشم ، مكرمت و محمدت چندان عظيم است كه ياد وى را جاويد مىسازد ، و هر يك از آنها گواه راستين ، بر صميميت او در ولايت ، نيروى ايمان و پاكى نيّت ، نيكوئى عقيدت ، رسوخ دين ، اباء نفس ، بلندى همّت ، استوارى او در اصل مقدّس علوى و درستى سخنش به امام سجّاد زين العابدين ( ع ) است كه گفت : من شما را از آن جهت مدح گفته‌ام ، كه برايم وسيله اى در پيشگاه پيغمبر خدا باشيد .\r\nو روشنگر همهء اين « برجستگيها » صريح گفتار او به امام باقر محمّد بن على ( ع ) است كه گفت : به خدا سوگند من شما را به انديشهء دنياى گذران دوست نمىدارم و از ستايش شما جز پيوند با پيامبر خدا و حقّى كه خداوند بر من واجب فرموده است ، ارادهء ديگرى ندارم و سخن ديگر او به همين امام است كه : هان به خدا سوگند كس نداند ( و آن روز نيايد ) كه من از شما درهم و دينارى بگيرم ، تا خداى گرامى و بزرگى هست كه مرا كفايت كند .\r\nو قول ديگر او به هر دو امام صادق ( ع ) است كه گفت : به خدا قسم من شما را به انديشهء دنيادارى دوست نمىدارم و اگر خواستار دنيا بودم به نزد كسى مىرفتم كه آن را به دست داشت امّا من براى آخرت به شما مهر مىورزم و به عبد اللَّه بن حسن بن على ( ع ) گفت : به خدا سوگند قصيده اى دربارهء شما جز براى خدا نسروده‌ام و من در برابر آنچه براى خدا گفته‌ام ، مزد و بهائى نمىگيرم .\r\nو به عبد اللَّه جعفر گفت : من از مدح شما ، جز رضاى خدا و رسولش اراده اى نداشته‌ام و پاداش دنيوى از شما نمىخواهم . و به فاطمه دختر امام ( 1 ) سبط گفت :\r\n\r\n","description":"","footnote":"\r\n( 1 ) - پيش ازين گذشت كه مقصود فاطمه دختر امام حسين ( ع ) است .\r\n","page_name":" 31 ","page_number":51},
  {"content":"\r\nبه خدا سوگند ! كه به خاطر دنيا نيست كه به شما مهر مىورزم . و اين است رفتار شيعهء سلف و خلف ، و خوى پسنديدهء هر شيعهء صميمى و آئين همهء دلبستگان به مهر على و روحيهء هر علوى جعفرى ؛ و همين است شعار تشيع و جز اين نيست :\r\nو به مثل هذا فليعمل العاملون .\r\nپيشوايان دين و شخصيتهاى بنى هاشم ، نيز به كميت اصرار مىكردند تا صله‌هاى آنها را قبول كند و عطاها را بپذيرد ، با آنكه به جهت مهرى كه كميت به آنان مىورزيد او را ارج مىنهادند و به وى عنايت كامل داشتند و پذيرائى مىكردند ، و وى را گرامى مىداشتند و در عوض پوزش هم مىطلبيدند چنان كه امام سجاد ( ع ) به او فرمود : ما از پاداش تو عاجزيم ! اما نه ، ناتوان نيستم ، زيرا خدا از پاداش دادن به تو عاجز نيست با اين همه او در نپذيرفتن بخششها و معاف داشتن خود از قبول آنها پايدارى مىكرد تا دلبستگى خالصانه اش را به آل اللَّه نشان دهد و بيش از اين گذشت كه وى 400 هزار درهم را به امام سجاد برگرداند و از او تن پوشى را كه امام به تن داشت ، درخواست كرد تا بدان تبرك جويد .\r\nو نيز يك بار 100 هزار درهم و بار ديگر 500 هزار درهم را به امام باقر باز پس داد و پيراهنى از پيراهنهاى حضرت را تقاضا كرد : و هزار دينار و جامه اى را كه امام صادق عليه السّلام به وى ارزانى فرموده بود ، برگرداند و استدعا كرد تا او را به جامه اى كه بر بدن امام خسپيده است ، سرافراز كند . و نيز روستائى كه عبد اللَّه بن حسن نوشته اش را به وى داده بود و با چهار هزار دينار برابرى مىكرد ، پس آورد . و عبد اللَّه جعفر نيز تمام پولهائى كه از بنى هاشم فراهم آورده بود و مقدار آن به صد هزار درهم مىرسيد ، برگرداند .\r\nپس هر يك از اينها ، آزمايشى است كه اين گزارش را ثابت مىكند ، كه مدح كميت از خاندان پيغمبر پاك نهاد ، دوستى و سخت كوشيهاى وى در اين دوستى و\r\n","description":"","footnote":"","page_name":" 32 ","page_number":52},
  {"content":"\r\nاز نفس نفيس خود در راه آنان گذشتن ، و دشمنيهاى دشمنان را به جان خريدن ، و با مخالفان آنان به مخالفت برخاستن ، جز براى خدا و پيغمبر خدا نبود . همين و همين و او را نظرى به مال بىارزش دنيا ، و زيورهاى آن نبوده و قصد گرفتن پاداش دنيائى بدون بهره‌هاى اخروى نداشته است .\r\nو هر كس را وقوفى بر شعر او است ، مىبيند كه وى به كسى مىماند كه خود را به دست خويش به كشتن مىدهد و با زبان خويش به پيشباز مرگ مىشتابد و خون خود را در معرض بنى اميه نهاده ، به استقبال شمشيرهاى آنان مىرود ، همچنانكه امام « زين العابدين ( ع ) » بدين امر تصريح كرده ، فرمود : خداوندا ! در روزگارى كه ديگران خوددارى مىكردند ، اين كميت بود كه در راه خاندان پيغمبرت از خود گذشتگى نشان داد و آنچه ديگران پنهان مىداشتند آشكار كرد .\r\nو عبد اللَّه بن جعفر به بنى هاشم گفت : اين كميت است كه در روزگارى كه ديگران از بيان فضل شما خاموش مانده‌اند در مدحتان شعر گفته است ، و خون خود را در معرض بنى اميه نهاده است و « خالد قسرى » نيز آنگاه كه خواست او را بكشد ، شعر او را بىنياز كننده تر و پسنديده تر از هر حيله و سعايتى دربارهء او دانست و كنيزى خريد و هاشميات را به وى آموخت و او را به سوى هشام بن عبد الملك گسيل داشت ، و او چون هاشميات را از آن زن شنيد گفت : اين رياكار خود را به كشتن داد ، و به خالد نامه اى مبنى بر كشتن و بريدن زبان و دست كميت نوشت .\r\nپس كميت تمام دوران عمر خويش را از سر آغاز بهار جوانى كه در آن روزگار هاشميات را سروده بود ، به ترسناكى و بيم زدگى گذراند و به پنهانى در گوشه‌هاى گمنامى بسر برد ، تا با شعر خويش حجّت را به پا داشت ، و راه را نشان داد و حق را آشكار كرد و برهان را به پايان برد و به گمشدهء خود كه تبليغ و نشر دعوت خاندان پاك نهاد پيغمبر بود ، دست يافت .\r\nپس چون آوازهء شعرش آفاق را گرفت و گوش آويز و زبانزد شد ، از ابو جعفر\r\n","description":"","footnote":"","page_name":" 33 ","page_number":53},
  {"content":"\r\nامام باقر ( ع ) اجازه خواست تا به نگهدارى خون خود ، بنى اميه را مدح كند و امام به وى اجازه داد .\r\nاين مطلب را ابو الفرج در صفحهء 126 جلد 15 اغانى به اسناد خود از « ورد بن زيد » برادر كميت آورده است كه گفت : كميت مرا به خدمت ابى جعفر ( ع ) فرستاد . به حضرت گفتم : كميت مرا به خدمت شما فرستاده است ؛ او به خود هر چه بايد بكند كرد ، اينك اجازه مىفرمائيد كه بنى اميه را مدح كند ؟ فرمود : آرى او آزاد است كه هر چه خواست بگويد . پس كميت قصيدهء رائيهء خود را كه در آن مىگويد :\r\n\r\nفالان صرت الى اميّة\r\nو الامور الى المصائر\r\n\r\nسرود و به خدمت ابى جعفر آمد ، حضرت به وى فرمود : تو گويندهء اين شعرى : فالان . . .\r\nگفت : آرى ، من گفته‌ام ، امّا به خدا سوگند از آن سخن جز در انديشهء دنيا نبوده‌ام كه من به فضل شما آشنايم ( 1 ) . امام فرمود : اگر اين هم نمىگفتى ، باز تقيه جايز بود .\r\nكشى در صفحهء 135 « رجالش » به اسناد خود از « درست بن منصور » روايت كرده است كه گفت : من در خدمت ابى الحسن موسى بن جعفر ( ع ) بودم ، كميت نيز شرفياب بود . امام به كميت فرمود : توئى كه گفته اى : فالان . . .\r\nگفت : آرى من آن را گفته‌ام ، اما به خدا قسم كه از ايمان خود برنگشته‌ام من با شما دوست و با دشمن شما دشمنم . اما اين چكامه را از راه تقيه سروده‌ام . امام فرمود : اگر اين هم نمىگفتى باز تقيه در شرب خمر هم روا بود .\r\n\r\n","description":"","footnote":"\r\n( 1 ) - يعنى از اينكه گفته است : صرت الى اميه ، مصير دنيوى را اراده كرده است نه خلافت را . ( مؤلف )\r\n","page_name":" 34 ","page_number":54},
  {"content":"\r\n\r\nجالب توجه :\r\nمىپندارم كه امام ياد شدهء در حديث « كشى » ، « ابو عبد اللَّه امام صادق ( ع ) » باشد و اينكه در آن حديث نام « ابى الحسن موسى ( ع ) آمده است ، درست نيست ؛ زيرا كميت بىآنكه در مورد درگذشتش اختلافى ديده باشم ، در سال 126 ه دو يا سه سال پيش از زادن ابى الحسن موسى ، مرده است . كما اينكه قول به اتحاد اين حديث با حديثى كه ابو الفرج از امام ابو جعفر روايت كرده است نيز درست نيست ؛ زيرا » درست بن منصور « راوى امام باقر ( ع ) و از آن طبقه نيست .\r\n\r\nكميت و دعاى ائمه دربارهء او\r\nبديهى است كه صاحبان نفوس قدسيه ، و زبان آوران مشيت الهيه ، كه گزارشگران خداوندند و از كسانى هستند كه پروردگار بر آنها وحى مىفرستد و جز به فرمان حق سخن نمىگويند و از سر هوس حرف نمىزنند و به پايمردى كسى جز آنكه خدا از او خشنود است ، برنمىخيزند ، چون دربارهء كسى دعا كنند ، اين دعا ، تنها ، شفاعت و درخواست خير از خداوند براى آنكس ؛ اين كس هر كه خواهى گو باش ، نيست .\r\nبلكه در آن اشارتى است به اينكه كسى كه دربارهء او دعا كرده‌اند ، از مردان دين و دلبستگان و دعوت كنندگان مردم به خير و صلاح است و از گروهى است كه پروردگار آنان را براى دعوت خود برگمارده و چنين ياور هدايتى را برغم بيهودگىهاى زندگى دنيا و هوسهاى گمراه كنندهء آن به سمت فضائل بيشمارى كه بر حسب اشخاصى كه دربارهء آنها دعا مىشود اختلاف پيدا مىكند ، كشانده است .\r\nنظير دعائى كه براى كميت كرده‌اند ، براى كمتر كسى شده است . پيغمبر اعظم و فرزندان وصىّ او ( ع ) دربارهء او بسيار دعا كرده‌اند . يك بار پيغمبر ، چنان كه در حديث بياضى گذشت ، براى او درخواست رحمت كرد ، و بار ديگر چنان كه در خواب « نصر بن مزاحم » گفتيم ، براى او پاداش خير خواست و او را ثنا گفت و\r\n","description":"","footnote":"","page_name":" 35 ","page_number":55},
  {"content":"\r\nبار سوم چنان كه در حديث سيوطى گذشت ، دربارهء او چنين فرمود : بوركت و بورك قومك .\r\nو امام سجاد زين العابدين ( ع ) نيز درباره اش چنين گفت : كه خداوندا ! او را به خوشبختى زنده بدار و به شهادت بميران و پاداش دنيوى او را به وى بنما و ثواب اخرويش را برايش ذخيره فرما ! و ابو جعفر باقر ( ع ) نه يك بار ، بلكه در چند مورد مانند ايام تشريق در منى ، و غير آن روى به كعبه آورد و دربارهء او به درخواست رحمت و آمرزش دعا كرده و بار ديگرى به او فرمود : پيوسته به روح القدس مؤيّد باشى .\r\nو يكى از دعاهاى آن امام به كميت در ايّام البيض ، دعائى است كه شيخ اقدم « ابو القاسم خزّاز قمى » در « كفاية الاثر فى النصوص على الائمة الاثنى عشر » به اسناد خود از كميت آورده است كه گفت : به خدمت مولايم ابى جعفر محمّد بن على باقر رسيدم و گفتم : اى فرزند رسول خدا ! ابياتى دربارهء شما سروده‌ام كه اجازه مىخواهم كه بخوانم ، فرمود : ايّام البيض است ، گفتم : يابن رسول اللَّه ! اين اشعار منحصرا در ستايش شما است ، فرمود : بخوان . شروع به خواندن كردم تا به اينجا رسيدم كه :\r\nروزگار مرا بخنده انداخت و گرياند كه روزگار اين دگرگونيها و گونه گونيها دارد .\r\nگريه‌ام براى آن نه نفرى است كه در نينوا گرفتار آمدند ، و همگان گروگان كفنها شدند .\r\nامام باقر گريست ، و ابو عبد اللَّه نيز گريه كرد و از پشت پرده صداى گريه كنيزى را نيز شنيدم و چون به اين گفتهء خود رسيدم كه :\r\nو ياد شش تن فرزندان عقيل كه بهترين سوار كار بودند و دشمن ، آنها را پناه نداد و نيز ذكر على ، آن نيكمردى كه سرور آنها بود ، اندوه مرا برمىانگيزد .\r\n","description":"","footnote":"","page_name":" 36 ","page_number":56},
  {"content":"\r\nامام ( ع ) گريست و سپس فرمود : هيچ كس نيست ، كه ذكر ( مصيبت ) ما كند و يا در نزد او از مصيبت ما ياد كنند و از ديدگانش سرشگى هر چند چون پر پشه اى بريزد ، مگر آنكه خداوند خانه اى براى او در بهشت مىسازد و آن اشك را سدّ راه او و آتش دوزخ كند . و چون به اين ابيات رسيدم كه :\r\n\r\nمن كان مسرورا بما مسّكم\r\nاو شامتا يوما من الآن\r\nفقد ذللتم بعد عز فما\r\nادفع ضيما حين يغشاني\r\n\r\nدستم را گرفت و گفت : بار خدايا ! گناهان گذشته و آيندهء كميت را بيامرز و چون به اينجا رسيدم كه :\r\n\r\nكى حق در ميان شما به پا مىخيزد ؟\r\nو مهدى شما كى قيام مىكند ؟\r\n\r\nفرمود : به همين زودى انشاء اللَّه ، ديرى نپايد . سپس فرمود : اى ابا مستهل ! همانا قائم ما نهمين فرزند حسين است ، كه امامان پس از رسول خدا دوازده تناند و دوازدهمى قائم است . گفتم : سرور من اين 12 تن كيانند ؟ فرمود : اول آنها على بن ابى طالب ، و پس از او حسن و حسين و پس از حسين ، على بن الحسين و پس از او من و بعد از من اين و دستش را به دوش جعفر نهاد .\r\nگفتم : پس از ايشان كيست ؟ فرمود : فرزندش موسى و بعد از موسى پسرش على و بعد از على پسرش محمّد و پس از محمّد ، پسرش على و بعد از على فرزندش حسن و او پدر ( امام ) قائم است كه خروج مىكند ، و دنيا را پر از عدل و داد مىنمايد همچنانكه پر از ظلم و جور شده است و شفا بخش دلهاى شيعيان مىشود .\r\nگفتم : اى فرزند رسول خدا ! پس كى خروج مىكند ؟ فرمود : در اين باره از پيغمبر خدا ( ص ) پرسيدند ، فرمود : داستان او درست به رستاخيز مىماند كه جز به ناگهانى نيايد .\r\nو در فضيلت كميت همين بس كه امام صادق را در مواقف شهود و در بهترين ايّام ديدند كه دستها را به دعا بلند كرد و گفت :\r\n","description":"","footnote":"","page_name":" 37 ","page_number":57},
  {"content":"\r\nبار خدايا ! گناهان گذشته و آينده و پنهان و آشكار « كميت » را بيامرز و آنقدر به وى عطا كن كه راضى شود . و نشان اجابت چنين دعاهاى خيرى كه از دلهاى پاك بر زبانهاى تابناك جارى شده است ، همان فرمايش پيغمبر به « ابا ابراهيم سعد اسدى » در عالم رؤيا است كه فرمود :\r\nسلام مرا به كميت برسان و به وى خبر بده كه خدايش آمرزيده است . و نيز نهيى است كه پيغمبر ( ص ) در آن ، دعبل خزاعى را از انديشهء معارضهء كميت منع كرد و به او فرمود : خداوند كميت را آمرزيده است .\r\nبنى اسد نيز ، پيوسته بركت دعائى را كه پيغمبر به كميت و آنان كرده بود ، احساس مىكردند كه فرموده بود : « بوركت و بورك قومك » و آثار اجابت اين دعا را در ميان خود مىديدند و نسيمهاى رحمت آن را به جان در مىيافتند و مىگفتند : در ما فضيلتى است كه در عالم نيست ، هيچ كس از خاندان ما نيست كه بركت وراثت كميت در او نباشد .\r\nو يكى از دعاهاى به اجابت رسيده اى كه آثار آن نمايان شد و براى كميت فضيلتى جاويد به جا گذاشت ، روايتى است كه شيخ ما « قطب الدين راوندى » در « الخرايج و الجرايح » آورده است كه چون دشمنان خاندان پيغمبر ، خواستند كميت را دستگير و نابود كنند ، حضرت باقر ( ع ) دربارهء او دعا كرد . كميت كه متوارى بود در دل شبى تاريك ، بيمناك از خانه بيرون آمد و حال آنكه در هر ره گذرى گروهى نشسته بودند تا او چون بدر آيد ، پنهانى دستگيرش كنند .\r\nكميت به بيابانى رسيد و خواست راهى پيش گيرد شيرى آمد و او را از رفتن از آن راه ، باز داشت . او از سوى ديگرى به راه افتاد ، و شير باز او را منع كرد .\r\nگوئى اشاره مىكرد كه از پس وى به راه افتد . او مىرفت و شير نيز از كنار او ره مىسپرد تا آنكه امان يافت و از دست دشمنان خلاص شد .\r\nو در صفحهء 28 جلد 2 « معاهد التنصيص » است كه مستهل گفت : « كميت » روزگارى را به توارى گذراند تا آنكه يقين كرد كه كمتر در پى اويند . شبى با گروهى از بنى اسد\r\n","description":"","footnote":"","page_name":" 38 ","page_number":58},
  {"content":"\r\nبا ترس و بيم از شهر بيرون آمد . و يكى از همراهيان او ، خدمتگزارش « صاعد » بود و راه « قطقطانه » را در پيش گرفت .\r\nوى ستاره شناس بود ، و به شناسائى ستارگان راه را پيدا مىكرد ؛ چون سپيده دم فرا رسيد ، فرياد زد كه اى جوانان ! كمى بخوابيد ، ما خوابيديم ، او برخاست و نماز گزارد ، مستهل گفت : كمى بعد به ناگاه از دور شخصى را ديديم كه من از ديدن او به خود لرزيدم .\r\nكميت گفت : ترا چه مىشود ؟\r\nگفتم : شخصى را مىبينم كه به اين سوى مىآيد ، نگاه كرد و گفت :\r\nگرگ است كه مىآيد و خوراك مىخواهد . گرگ آمد و در گوشه اى خوابيد ، ما دست شتر كشته اى را جلواش انداختيم آن را به دندان كشيد ، جام آبى به سويش برديم ، نوشيد . و چون به حركت درآمديم ، گرگ غريدن گرفت .\r\nكميت گفت : او را چه مىشود مگر آب و نانش نداديم ؟ نمىدانم ديگر چه مىخواهد ، گوئى به ما مىنمايد كه راه را درست نمىرويم .\r\nاى جوانمردان ! به راست بگرديد ، به جانب راست چرخيديم گرگ آرام گرفت .\r\nو پيوسته راه سپرديم تا به شام رسيديم ، و كميت در ميان بنى اسد و بنى تميم پنهان شد .\r\nو اين نقل گوشه اى از كرامات و فضائل كميت است كه اگر آن را به آنچه از سخنانش برمىآيد و نمايشگر امور نفسانى او است ، و به موارد ديگرى كه نشان دهندهء رفتار نيك اوست ، و آنچه دربارهء كميت و تمام آثار به جا مانده اش گفته‌اند ، بيفزائيم تصويرى از او مىسازد كه مظاهر روحيّات وى را به خواننده ، مىنمايد ، و جلوه‌هاى نفسانى او را جلو ديدگان مىآورد .\r\nو نمونه‌هاى مكارم اخلاق او و باروريش از علم ، و فقه ، و ادب و اباء و بزرگوارى ، و شورانگيزى و همت ، و بلند نظرى ، و فصاحت و بلاغت ، و خلق كامل ، و پر دلى ، و دين خالص ، و تشيع صحيح ، و صلاح محض ، و رشد و سداد و ديگر فضائلى كه در آن كاميابى دو سرا است ، بىشمار است .\r\n","description":"","footnote":"","page_name":" 39 ","page_number":59},
  {"content":"\r\n\r\nكميت و هشام بن عبد الملك\r\n« خالد بن عبد اللَّه قسرى » قصيدهء كميت را كه در آن به هجو « يمن » پرداخته و مطلعش اين بيت است :\r\n\r\nالا حييت عنا يا مدينا\r\nو هل ناس تقول مسلمينا\r\n\r\nخوانده بود و مىگفت : به خدا سوگند ، او را به كشتن مىدهم . سپس سى كنيز را كه در نهايت زيبائى و آراستگى و ادب بودند ، برگزيد و به گرانبهاترين قيمت خريد و هاشميات را به آنان آموخت و با برده فروشى مخفيانه به سوى « هشام بن عبد الملك » فرستاد . هشام ، همه را خريد و چون به آنها انس گرفت و به گفتگو پرداخت ، فصاحت و ادب آنها را دريافت . و از ايشان خواست تا قرآن بخوانند و شعر بسرايند .\r\nآنها هاشميات كميت را ، خواندند .\r\nهشام گفت : واى بر شما ! گويندهء اين شعر كيست ؟\r\nگفتند : « كميت بن زيد اسدى » است .\r\nگفت : در كدام شهر است ؟\r\nگفتند : در كوفهء عراق است .\r\nهشام به خالد كه عامل او در عراق بود نامه اى نوشت كه : سر كميت را براى من بفرست .\r\n« كميت » از همه جا بىخبر بود كه بناگاه گرد خانه اش را گرفتند ، و او را دستگير كردند و به زندان انداختند .\r\nكميت با شخصى به نام « ابان بن وليد » عامل واسط ، دوست بود .\r\nابان غلامى را بر استرى نشاند . و به سوى كميت فرستاد و به غلام گفت اگر خود را به كميت برسانى . آزاد خواهى بود و استر نيز از آن تو خواهد بود .\r\nو به كميت نوشت .\r\nاما بعد ، از سرنوشت تو كه كشته شدن است ، آگاهى يافتم اميد است خداوند\r\n","description":"","footnote":"","page_name":" 40 ","page_number":60},
  {"content":"\r\nعزّ و جلّ نگذارد . اينك ، مصلحت ترا در آن مىبينم كه كسى را به دنبال « حبّى » - مقصود زن كميت است كه او نيز از شيعيان بود - بفرستى و چون به نزدت آمد روپوش و لباس او را بپوشى و بگريزى و من اميدوارم كه كسى متوجه بيرون آمدنت نشود غلام بر استر نشست و بقيهء روز و تمام شب را در حركت بود تا صبح به كوفه درآمد و ناشناس وارد زندان شد و داستان را براى كميت بازگو كرد .\r\nكميت كسى را به دنبال زن خود فرستاد و او را در جريان گذاشت و به وى گفت :\r\nاى دختر عمو ! و الى بر تو گستاخى نمىكند و خويشاوندانت ترا وانمىگذارند و من اگر بر تو مىترسيدم ، ترا به خطر نمىانداختم . زن جامه‌هاى خود را به تن كميت كرد و گريبانش را ببست و به او گفت : جلو بيا و باز گرد ، كميت چنين كرد . زن گفت :\r\nغير از كمى نارسائى كه در شانه هايت هست ، نقص ديگرى در تو نمىبينم . به نام خداى تعالى بيرون رو . و دو تن از كنيزان خود را نيز با كميت روانه كرد و كميت از زندان بيرون آمد .\r\nبر در زندان « ابو وضّاح حبيب بن بدير » ايستاده بود و گروهى از جوانان بنى اسد با او بودند كسى متوجّه كميت نشد ، جوانان از جلو او به راه افتادند تا به كوچهء « شبيب » در ناحيهء « كناس » رسيدند كميت از كنار انجمنى از انجمنهاى بنى تميم گذشت ، يكى از آنها گفت : بخداى كعبه سوگند كه اين مرد است و به غلامش دستور داد ، تا او را دنبال كند .\r\nابو وضاح فرياد زد اى فلان فلان شده . مىبينمت كه از اول امروز در پى اين زن افتاده اى ، و سپس با نيام شمشير به وى اشاره كرد . غلام برگشت و ابو وضاح كميت را به داخل خانه برد .\r\nچون كار زندانبان به درازا كشيد ، كميت را صدا كرد و جوابى نشنيد ، به زندان درآمد تا از وى خبر گيرد . زن كميت فرياد زد : بىمادر ! دور شو . زندانبان جامه بر تن دريد و فرياد كنان به در خانهء خالد آمد و او را در جريان گذاشت ، خالد زن را فرا خواند و گفت : اى دشمن خدا ! با امير مؤمنان از در فريب درآمدى ؟ و\r\n","description":"","footnote":"","page_name":" 41 ","page_number":61},
  {"content":"\r\nدشمن او را گريزاندى ! ترا سياست و چنين و چنان خواهم كرد . بنى اسد نزد وى گرد آمدند و گفتند : ترا بر زن فريب خوردهء خاندان ما ، راهى نيست . خالد از آنان ترسيد و زن را رها كرد . ( در همان هنگام كه كميت به خانهء ابى وضاح درآمد ، زاغى بر ديوار خانه نشست و نوا درداد ، كميت به ابى وضاح گفت : مرا دستگير خواهند كرد و ديوار خانه ات فرو مىريزد ، ابى وضاح گفت : سبحان اللَّه انشاء اللَّه چنين نخواهد شد .\r\nكميت از علم زجر ( كهانت ) خبر داشت گفت : به ناچار بايد مرا به جاى ديگرى ببرى . او را به نزد « بنى علقمه » كه آنها نيز شيعه بودند آورد و كميت آنجا ماند .\r\nو هنوز بامداد برنيامده بود كه ديوارى كه زاغ بر آن نشسته بود فرو ريخت .\r\nمستهل گفت : ( پدرم ) كميت روزگارى را به توارى گذراند . تا آنكه يقين پيدا كرد كه كمتر در جستجوى اويند ، شبى در ميان گروهى از بنى اسد و بنى تميم بيرون آمد و نامه اى براى اشراف قريش كه سرور آنان در آن روزگار « عنبسة بن سعيد بن عاص » بود ، فرستاده شخصيتهاى قريشى يكديگر را ملاقات كردند و سپس به نزد عنبسه آمدند و گفتند : اى ابا خالد ! خداى تعالى ، كرامتى به تو ارزانى داشته است و آن اينكه ، كميت بن زيد اسدى كه زبانآور « مضر » است و امير مؤمنان ! دستور كشته شدنش را داده ، گريخته و به تو و به ما روى آورده است . عنبسه گفت :\r\nبه او بگوئيد به گور معاويه پسر هشام در دير « حنيناء » ( 1 ) پناهنده شود .\r\nكميت رفت و بر گور او خيمه زد ، عنبسه از آنجا گذشت و به ديدار « مسلمة بن هشام » آمد و گفت : اى ابا شاكر ! كرامتى به تو روى آورده است كه اگر به آن بگروى ، سر به ثريا مىسائى ! اگر بدانم كه آن را به انجام مىرسانى مىگويم و الَّا پنهانش مىدارم . مسلمة گفت : آن كرامت چيست ؟ عنبسه او را در جريان گذاشت و گفت : كميت شما را عموما و ترا به خصوص چنان مدح كرده است كه مانند آن مسموع نيفتاده است .\r\n\r\n","description":"","footnote":"\r\n( 1 ) - دير « حنيناء » : از محله‌هاى دمشق است . ( مترجم )\r\n","page_name":" 42 ","page_number":62},
  {"content":"\r\nمسلمه گفت : بر عهدهء من كه آزادش كنم . سپس به نزد پدر كه نابهنگام بديدار مادرش رفته بود ، آمد . هشام گفت : آيا به نياز آمده اى ؟ گفت : آرى . گفت :\r\nهر چه غير از كميت است برآورده است ، گفت : دوست ندارم كه در برآوردن حاجتم استثناء آورى ، مرا با كميت چكار است .\r\nمادرش گفت به خدا سوگند بايد حاجتش را هر چه هست برآورى . هشام گفت :\r\nنيازت را برآوردم ، هر چند بىكران باشد مسلمه گفت : حاجتم همان كميت است .\r\nاو به امان من در امان خداى ، عز و جلّ خواهد بود . وى شاعر « مضر » است و در ستايش ما سخنى پرداخته است كه مانند ندارد .\r\nهشام گفت : او را امان دادم و امان ترا به وى ، امضاء كردم . پس مجلسى براى او فراهم كن كه آنچه را دربارهء ما سروده است ، بخواند ، مسلمه مجلسى بر پا كرد و « ابرش كلبى » نيز در آنجا بود و كميت با چنان خطبه اى ارتجالى به سخن پرداخت كه مانند آن هرگز مسموع نيفتاده بود و به قصيدهء رائيهء خود هشام را ستود . گفته‌اند كه آن چكامه را هم كه به اين مصرع شروع مىشود ارتجالا سرود :\r\n. . . در ديار يار بايست ، ايستادن زيارتگر . . . كميت قصيده را خواند تا به اين سخن خود رسيد كه :\r\nچرا در ديار يار درنگ نكردى ؟ تو كه در آنجا خوار نبودى و از ميان بادهاى سخت آن سرزمين تنها نسيمهاى ملايم صبح و شام بر تو مىوزيد .\r\nو در اين قصيده مىگويد :\r\n\r\nفالان صرت الى امية\r\nو الامور الى المصائر\r\n\r\nهشام با چوبدستى كه در دست داشت ، به مسلمه اشاره كرد و گفت : بشنو ! بشنو ! سپس كميت اجازه خواست تا مرثيه اى را كه در مرگ معاويه فرزند هشام سروده است ، بخواند . هشام او را اجازه داد و او خواند :\r\nبراى دنيا و دين بر تو مىگريم ، چه ديدم كه دست نيكى پس از تو شل شد\r\n","description":"","footnote":"","page_name":" 43 ","page_number":63},
  {"content":"\r\nدرود و سلام فرشتگان بزرگ خداوند بر شما ، پيوسته باد .\r\nهشام سخت گريست و پرده دار برخاست و او را آرام كرد و كميت ايمن به خانه برگشت . افراد طايفه اش ( مصريان ) برايش هداياى بسيارى آوردند و مسلمه به بيست هزار درهم و هشام به چهل هزار درهم براى وى دستور دادند .\r\nهشام نامه اى هم به خالد نوشت كه : كميت و خانواده اش در امانند و ترا بر آنان تسلَّطى نيست . بنى اميه نيز مال فراوانى براى او فراهم كردند . از آن قصيده جز آنچه مردم به ياد داشتند ، در دست نيست و چون ديگران جمع آورى كرده و از خود كميت دربارهء آن پرسيدند ، گفت چيزى از آن در حفظ ندارم آنچه گفتم منحصرا ارتجالى بود .\r\nو در روايتى است كه چون مسلمة بن هشام كميت را پناه داد ، خبر به هشام رسيده مسلمه را فرا خواند و گفت : چرا بدون فرمان امير مؤمنان پناهندگى دادى ؟\r\nگفت : چنين نيست ، بلكه من منتظر فرو نشستن خشم خليفه بودم ، گفت : او را بياور كه ترا پناه بخشيدن نيست . مسلمه به كميت گفت : اى ابا مستهل ! همانا امير مومنان مرا به احضار تو فرمان داده است . كميت گفت : آيا مرا به او مىسپارى ؟ گفت :\r\nنه ، اما چاره اى برايت انديشيده‌ام . آنگاه به وى گفت : معاويه پسر هشام ، در همين روزها درگذشته است و هشام از مرگ او سخت اندوهناك است ، چون شب درآيد ، بر گور او خيمه زن و من بچه‌هاى معاويه را مىفرستم تا با تو در رواق باشند ، و چون هشام ترا فرا خواند آنان را از پيش مىفرستم تا جامه‌هاى خود به جامه‌هاى تو بندند و بگويند اين به قبر پدر ما پناه آورده است و ما به پناه دادن او سزاواريم .\r\nبامداد هشام بر حسب عادت از كاخ خود روى به گورستان آورد و گفت : اين « خيمه » چيست ؟ گفتند :\r\nشايد كسى به قبر پناهنده شده است ، گفت : هر كس غير از كميت باشد در امان است كه او را پناهى نخواهد بود . گفتند : كميت است ، گفت : هر چه سختر\r\n","description":"","footnote":"","page_name":" 44 ","page_number":64},
  {"content":"\r\nاحضارش كنيد . و چون او را آوردند بچه‌ها جامه‌هاى خود را به جامهء او پيوند زده بودند ، چون هشام به آنان نگريست ، چشمانش پر اشك شد و به گريه افتاد .\r\nگفتند : اى امير مومنان ! كميت به گور پدر ما پناهنده شده است ، پدر ما مرد و بهره خود را از دنيا برد اينك كميت را به او و به ما ببخش ! و ما را دربارهء كسى كه به گور او پناه آورده است ، شرمنده مكن ! هشام آنقدر گريست كه به شيون افتاد ، آنگاه روى به كميت آورد و گفت : تو گويندهء اين شعرى ؟\r\n\r\nو الَّا فقولوا غيرها تتعّرفوا\r\nنواصيها تروى بناوهى شزّب\r\n\r\n« اگر چنين نيست ، سخن ديگرى بگوئيد ، تا پيشانى اسبهاى لاغر اندامى كه ما را به منزل مىرسانند باز شناسيد » .\r\nنه به خدا سوگند ( آنچه اسبش خوانده اى ، اسب نيست ، بلكه ) خرى از خرهاى وحشى حجاز است . كميت گفت : الحمد للَّه و هشام پاسخ داد : آرى الحمد للَّه ، اين خدا كيست ؟ . كميت گفت : خداوندى است كه آفريننده و پديد آرندهء حمد است ؛ خدائى كه خود را به حمد ويژگى داد و فرشتگان خويشتن را بدان مأمور فرمود و آن را سر آغاز كتاب و سرانجام سپاس خود و سخن بهشتيان ساخت . او را مىستايم ستايشى كه اهل يقين به آن رسيده‌اند و با روشن بينى آن را دريافته‌اند .\r\nگواهى مىدهم به آنچه كه او خود دربارهء خويشتن گواهى داده است .\r\nخداوند دادگستر و يكتاى بىمانند و گواهى مىدهم كه « محمّد » بندهء عربى و فرستادهء « امّى » او است ! او را فرستاد ، در حالى كه مردم گرفتار حيرت و سرگشتهء وادى ظلمت بودند و روزگار ابهّت گمراهى بر دوام بود و او به آنچه از جانب خداوند مأموريت داشت ، تبليغ فرمود . و امت خويش را اندرز داد و در راه خدا ، پيكار كرد و پروردگار خويش را تا دم مرگ پرستش نمود . درود و سلام مدام خداوند بر او باد .\r\nسپس آغاز به سخن كرد و از هجوى كه از بنى اميه كرده بود ، پوزش طلبيد و ابياتى از قصيدهء رائيهء خود را در مدح آنان خواند . هشام گفت : واى بر تو اى كميت !\r\n","description":"","footnote":"","page_name":" 45 ","page_number":65},
  {"content":"\r\nچه كسى گمراهى را در چشمانت آراست ، و ترا به كورى كشاند ؟ گفت : همان كسى كه پدر ما را از بهشت ، بيرون كرد و پيمان را ، از ياد او برد و ارادهء استوارى در او نيافت .\r\nهشام گفت : بگو ببينم تو گويندهء اين شعر نيستى كه :\r\nاى برافروزندهء آتش كه فروغ آن براى ديگران است !\r\nو اى هيزم شكنى كه هيزمها را در طناب ديگران مىريزى !\r\nگفت : بگذر كه من گويندهء اين شعرم كه :\r\nخاندان ابى مالك را ، جايگاهى خوش و آسان است .\r\nما به ارحامى بستگى داريم كه از مدخلى مىآيند كه ناشناخته نيست .\r\nبه سبب « مرّه » ( 1 ) و « مضر » و مالكيان كه خاندانى سخت شريف و نجيباند ،\r\nقريش ، قريش سرزمينهاى مكه را بر همان اساسى يافتيم كه پيشينيانشان نهاده بودند .\r\nخداوند به بركت آنها ، نابسامانيها را سامان بخشيد ، و شكافها را پر كرد .\r\nهشام گفت : و توئى گويندهء اين شعر :\r\nنه چون عبد الملك يا وليد يا سليمان يا هشام كه چون بميرند نامى از آنها نماند و چون زنده باشند عهد و پيمانى را رعايت نمىكنند .\r\nواى بر تو اى كميت ! ما را از كسانى دانسته اى كه ( خداوند دربارهء آنها فرموده است ) ،\r\nلا يرقب فى مؤمن الَّا و لا ذمّة .\r\nگفت : اى امير مؤمنان ! نه بلكه من گويندهء اين شعرم كه :\r\n\r\nاكنون به سوى بنى اميه بازگشتم\r\nو كارها به مسير خود باز مىگردد\r\n\r\n\r\n","description":"","footnote":"\r\n( 1 ) - در « اغانى » به جاى كلمه مره ، بره است و پى نويس آن چنين است : فى هامش مخطوط برة بنت مره ، اخت تميم و كانت عند خزيمة ، فولدت له اسدا ثم مات . ( مترجم )\r\n","page_name":" 46 ","page_number":66},
  {"content":"\r\nاينك چون ره يافته اى كه تا ديروز سرگردان مىنمود ، به مقصد خود رسيدم .\r\nهشام گفت : و تو گويندهء اين شعرى كه :\r\nبه بنى اميه در هر جا فرود آيند ، هر چند از شمشير و تازيانه شان بترسى ، بگو خدا گرسنه دارد آن كه شما سيرش كرديد و سير كناد آن را كه به ستم شما گرسنه ماند .\r\nشما به جاى سياستمدار دلخواه هاشمى نسبى كه براى امت وجود با بركت و بهارى شكوفا بود نشستيد .\r\nكميت گفت : اى امير مؤمنان ! جاى سرزنش نيست ، اگر مصلحت مىبينى از سخن دروغ من درگذر گفت : چگونه درگذرم ؟ گفت : به اين سخن راستم كه :\r\nمادر پاكدامن هشام ، حسبى درخشان و چهره اى تابان براى فرزند خويش به ارث گذاشت .\r\nو بدان سبب پسر عايشه ( 1 ) با ماه شب چهارده برابر شد و رقيب و نظير آن گرديد .\r\nو ابو الخلاف ، مروان نيز جامه اى بلند از مكارم اخلاق بر تن وى كرد .\r\nسرزمينهاى مكه با هشام به ترشرويى برابر نمىشوند بلكه خويشتن را پناهگاه و خانه او ميدانند .\r\nهشام كه تكيه داده بود ، راست نشست و گفت : شعر را بايد چنين گفت : اين سخن را به سالم بن عبد اللَّه بن عمر كه در كنارش بود ، گفت . سپس به كميت گفت : از تو خشنود شدم و وى دست هشام را بوسه زد و گفت : اى امير مؤمنان ! اگر مصلحت مىبينى بر تشريف من بيفزا و خالد را بر من فرماندهى مده ، گفت : چنين كردم و نامه اى نوشت كه در آن به دادن 40 هزار درهم و 30 جامه از جامه‌هاى ويژهء خود به كميت فرمان رفته بود ! و به خالد نيز نوشت كه زن كميت را آزاد كند و 20 هزار درهم و 30 جامه به وى بدهد و خالد چنين كرد .\r\n\r\n","description":"","footnote":"\r\n( 1 ) - عايشه نام مادر هشام است . ( مترجم )\r\n","page_name":" 47 ","page_number":67},
  {"content":"\r\nاغايى جلد 15 صفحهء 115 - 119 ، عقد الفريد جلد 1 صفحهء 189\r\nهشام بن عبد الملك دل در گرو كنيزى داشت كه « صدوفش » مىگفتند . وى اهل مدينه بود و او را به قيمت زيادى براى هشام خريده بودند . روزى در موردى اين كنيز را ، سرزنش كرد و سوگند خورد كه با او آغاز سخن نكند . كميت بر هشام وارد شد و وى را اندوهگين يافت .\r\nگفت : اى امير مؤمنان ! چرا غمناكى ؟ كه خداوند اندوهگينت نكناد . هشام داستان را براى كميت بازگو كرد ، كميت ساعتى ساكت ماند و سپس به سرودن اين شعر پرداخت :\r\nتو « صدوف » را سرزنش كردى يا او ترا ؟ و سرزنش چون توئى براى كسى چون او سرافرازى است .\r\nبه ملامت دائمى خويش منشين كه دل در گرو مهر او دارى .\r\nزير بار گران نمىرود ، مگر آن كس كه توانائى تحمّل آن را داشته باشد ، و تو در اين مورد ناتوانى .\r\nهشام گفت : به خدا سوگند راست گفتى ، پس برخاست و به اندرون به سوى صدوف رفت . او نيز برخاست و دست به گردن هشام درآورد كميت نيز به خانهء خود برگشت . پس از آن هشام هزار دينار و صدوف نيز همين مقدار درهم براى كميت فرستادند .\r\nاعانى جلد 15 صفحهء 122\r\n","description":"","footnote":"","page_name":" 48 ","page_number":68},
  {"content":"\r\n\r\nكميت و يزيد بن عبد الملك\r\n« حبيش » فرزند كميت گويد : ( پدرم ) ، بر يزيد بن عبد الملك وارد شد و روزى به ديدنش رفت كه كنيزى به نام « سلامة القس » براى يزيد خريده بودند . كميت آنجا بود كه كنيز را آوردند ، يزيد گفت : اى ابا مستهل ! اين كنيز را مىفروشند ، مصلحت مىبينى او را بخريم ؟ گفت : آرى ، به خدا سوگند اى امير مؤمنان ! كه من همانندى براى او نمىبينم ، مبادا از دستت بدر رود . يزيد گفت :\r\nدر شعرى او را ستايش كن تا رأيت را پذيرا شوم ، كميت چنين سرود :\r\nدر زيبائى به آفتاب نيمروز مىماند و به چشمان خونريزش بر آن برترى دارد .\r\nزنى شاداب و نرم تن و شيرين سخن و بازيگر و موى ميان و پر گوشت است .\r\nناز و كرشمه اش و دندان سپيد و سخن پيوسته و بىدرنگش ، آراسته اش كرده است ،\r\nاو را برتر از مرز آرزو آفريده‌اند . پس اى عبد مناف ! اندرز را پذيرا باش .\r\nحبيش گفت : يزيد خنديد و گفت : اى ابا مستهلّ نصيحتت را پذيرفتم .\r\nآنگاه به جايزه اى بزرگ براى كميت فرمان داد .\r\nاغايى جلد 15 صفحهء 119\r\nو دربارهء كميت و « خالد بن عبد اللَّه قسرى » پس از ورودش به كوفه ، اخبارى نقل كرده‌اند كه يكى از آنها اين است : روزى خالد از راهى مىگذشت و مردم دربارهء بركناريش از فرماندارى عراق ، گفتگو مىكردند چون عبور كرد كميت به اين شعر تمثل جست و گفت :\r\nمىبينمش كه با همهء ميلى كه به ماندن دارد ، به همين زودى چون ابر تابستانى پراكنده شود .\r\nخالد شنيد و برگشت و گفت : نه به خدا سوگند پراكنده نخواهد شد ، تا رگبار تگرگى بر تو ببارد سپس فرمان داد ، او را برهنه كنند و صد تازيانه بزنند . آنگاه\r\n","description":"","footnote":"","page_name":" 49 ","page_number":69},
  {"content":"\r\nاو را رها كرد و رفت . اين روايت را ابن حبيب نقل كرده است .\r\nاغانى جلد 15 صفحهء 119\r\nو يكى از خوشمزگيهاى كميت اين است كه فرزدق روزى شعر مىخواند و از كنار كميت مىگذشت ، كميت در آن روزها كودكى بيش نبود . فرزدق به او گفت : آيا دوست دارى پدرت باشم ؟ گفت : نه ، بلكه خوش دارم كه مادرم باشى . فرزدق درمانده شد و روى به ياران كرد و گفت : هرگز برايم چنين پيش نيامده بود .\r\nاغانى جلد 15 صفحهء 123\r\n\r\nولادت و شهادت كميت\r\nكميت در سال شصتم از هجرت درست در سنهء شهادت امام سبط شهيد - درود خدا بر او باد - به دنيا آمد . و در دنياى خويش به خشنودى و خوشبختى زيست . و همهء اين زندگى را در راهى كه خدايش برايش خواسته بود ، گذراند و مردم را به راه راست فرا خواند . تا آنگاه كه به بركت دعاى امام زين العابدين ( ع ) قلم تقدير ، سرنوشت شهادت را به نامش رقم زد . و خدا نگهبان خون پاك به زمين ريختهء اوست .\r\nشهادتش در كوفه و در زمان خلافت « مروان بن محمّد » به سال 126 ه ق اتفاق افتاد ، و سبب مرگش همان بود كه « حجر بن عبد الجبار » آورده و گفته است كه جعفريان ( 1 ) ، بر خالد قسرى خروج كردند . او بىخبر بر منبر خطبه مىخواند كه اينان در قيافهء شلوارپوشيدگان ( 2 ) بيرون ريختند و فرياد كردند : لبيك جعفر ، لبيك جعفر ، خالد ، در حين خطبه ، از جريان خبر يافت و به دهشت افتاد و بىآنكه بفهمد چه مىگويد ، گفت : اطعمونى ماء : « آبم بدهيد » .\r\n\r\n","description":"","footnote":"\r\n( 1 ) - جعفريه : « مغيرة بن سعيد » و « بيان » و ياران ششگانهء اين دواند كه آنها را « وصفاء » مىگفتند . ( مولف )\r\n( 2 ) - شلوار پوشيدگان ، ترجمهء كلمهء تبابين است . احمد فراج در پى نويس اغانى گويد : اين كلمه در نسخهء اصلى همين تبابين است و آن جمع تبان است ، و هو سراويل صغير تكون للملاحين و المصارعين . اما خود او در متن اغانى تبانين ضبط كرده است و به گفتهء طبرى در تائيد ضبط خود ، استشهاد نموده است . به جلد 16 صفحهء 343 اغانى رجوع كنيد . ( مترجم )\r\n","page_name":" 50 ","page_number":70},
  {"content":"\r\nمردم بر جعفريان شوريدند ، و آنها را دستگير كردند ، و به مسجد آوردند و بوته‌هاى نى حاضر نموده و به نفت آلودند و به يكى از آنها دادند و گفتند :\r\nنگه دار . و آنقدر او را زدند تا چنين كرد ، سپس بوته‌ها را آتش زدند و همهء آنها را سوزاندند . چون خالد از عراق معزول شد ، و يوسف بن عمرو ، پس از وى حكمرانى يافت ، كميت بر او وارد شد و براى وى ، پس از كشتن زيد بن على مديحه اى گفته بود كه سرودهء خويش را چنين خواند :\r\nآشكارا به ميان مردم آمدى ، و چون كسى نبودى كه كاخش درى بزرگ و و قفل زده دارد .\r\nخالدى كه با دهان باز آب مىخواست و كشندگان او فرياد مىكشيدند ، همانند تو نخواهد بود .\r\nدر اين حال ، هشت تن سپاهى كه بالاى سر يوسف بن عمر ايستاده بودند ، به نفع خالد به تعقيب افتادند و سر شمشيرهاى خود را بر شكم كميت نهادند و فرو بردند و گفتند : براى امير پيش از آنكه از او اجازه بگيرى ، شعر مىخوانى ؟ و خون پيوسته از او مىريخت تا سرانجام درگذشت .\r\nمستهلّ ( 1 ) ، فرزند كميت آورده است كه من ، در هنگام مرگ پدر بر بالينش بودم . او در لحظات مرگ بىهوش شد و چون به هوش آمد ، سه بار گفت : بار خدايا ! خاندان محمّد ( ص ) . آنگاه به من گفت : پسرم ! دوست مىداشتم كه زنان بنى كلب را به اين بيت هجو نمىكردم كه :\r\nآنها ، با چاكران و مزدوران ، به ناپاكى ، جامه از تن زنان بنى كلب برگرفتند .\r\nچه ، نسبت تبهكارى به همهء زنها داده‌ام . به خدا سوگند هيچ شبى از خانه بيرون نيامدم ، مگر آنكه مىترسيدم كه ستارگان آسمان بر سرم فرو ريزند . سپس گفت :\r\n\r\n","description":"","footnote":"\r\n( 1 ) - مستهل ، از شاعران معروف است و چنان كه در فهرست « ابن نديم » آمده است ، ديوانى داشته است .\r\n","page_name":" 51 ","page_number":71},
  {"content":"\r\nفرزندم ! در روايات ، به من چنين رسيده است كه در پشت دروازهء « كوفه » خندقى كنده مىشود ، و مردگان را از گور بيرون مىآورند و به گورهاى ديگر مىبرند . مرا در پشت كوفه دفن مكن ، و چون بميرم مرا به جايگاهى كه آن را « مكران » مىگويند ، ببر و آنجا به خاك بسپار .\r\nاو را در همان موضع به خاك سپردند و وى ، اول كسى است كه در آن گورستان كه تا امروز به نام قبرستان بنى اسد است ، به خاك رفت .\r\n\r\nسيد حميرى\r\n« درگذشته به سال 173 ه ق »\r\n\r\n\r\n« غديريهء » 1\r\nاى دين به دنيا فروش ! خداوند به چنين كارى فرمان نداده است .\r\nچرا به على ، وصىّ كه احمد ( ص ) از او خشنود بود ، كينه مىورزى ؟\r\nكيست آن كه احمد ( ص ) او را ، در روز غدير خم فرا خواند و در ميان يارانى كه در پيرامونش بودند ، به پا داشت و از او نام برد و گفت : اين ، على بن ابى طالب ، مولاى آن كس است كه من مولاى اويم .\r\nاى خداى متعال ! دوستان او را دوست بدار و با دشمنانش دشمن باش !\r\n\r\n« غديريهء » 2\r\nچرا در جايگاه پر گياهى كه ميان « طويلع » و ريگستان « كبكب » است ، درنگ نمىكنى ؟\r\nحميرى ، در اين قصيده گويد :\r\nو در خم غدير ، آنگاه كه خداوند به امرى استوار فرمود : اى محمّد ! در ميان مردم بپاخيز و خطبه بخوان .\r\nو ابا الحسن را ، به امامت منصوب كن كه او به راستى راهنما است و اگر چنين نكنى تبليغ رسالت نكرده اى .\r\nپس پيغمبر ، على و ديگران را فرا خواند و او را در ميان مردمى كه دسته اى\r\n","description":"","footnote":"","page_name":" 52 ","page_number":72},
  {"content":"\r\nمصدّق و گروهى مكذّب بودند ، بلند كرد و ولايت را پس از خود به چنين وارسته اى واگذار فرمود و آن را به دست مردم ناشايست نسپرد .\r\nعلى را مناقبى است كه هيچ كوشائى - هر چند تلاش كند - به برخى از آن هم دسترسى نمىيابد .\r\nما به آئين دوستى به دودمان محمّد ( ص ) مىگرويم ، و دوستداران آنان را شايان مهر و محبت خويش مىدانيم ؛ اما آنكه خواهان ديگرى غير از آنها است ، محبوب ما نخواهد بود .\r\nچنين كسى چون بميرد ، به دوزخ رود و به حوض پيغمبر درنيايد و اگر خواست درآيد ، مانند شتر گرزده اى كه ساربان تازيانه به گردنش مىزند ، تا با ديگر شتران نياميزد و آنها را بيمار نكند ، تازيانه خواهد خورد .\r\nدلم چون به ياد احمد ( ص ) و جانشين او مىافتد ، گوئى به شهپر پرندهء تيز بالى بسته شده است كه از زمين رو به آسمان يا از آسمان رو به زمين ، در پرواز است .\r\nو دل از شوق آن دو ، چنان مىطپد كه نزديك است پرده را بشكافد ، و از دنده - هاى برگشته بدر افتد .\r\nاين ، موهبتى الهى است ، و آنچه خدا به بنده اش مىبخشد ، فزونى مىگيرد .\r\nو چون او نبخشد ، موهبتى در كار نخواهد بود .\r\nاو هر چه را بخواهد مىزدايد و يا ثابتش مىدارد و علم نوشته و نانوشته در نزد او است .\r\nاين قصيده 112 بيت دارد و مذهّبه ناميده مىشود . سيد طايفه « شريف مرتضى » آن را شرح كرده و به سال 1313 در مصر چاپ شده است . وى در شرح اين بيت ؛\r\n\r\nو انصب ابا حسن لقومك انّه\r\nهاد و ما بلَّغت ان لم تنصب\r\n\r\nگفته است : اين لفظ ، يعنى لفظ ( نصب ) كه در بيت بالا آمده است ) جز در مورد امامت و خلافت شايسته استعمال نيست . و نيز اين سخن شاعر كه مىگويد : جعل الولاية\r\n","description":"","footnote":"","page_name":" 53 ","page_number":73},
  {"content":"\r\nبعده لمهذب صراحت در امامت دارد ، زيرا آنچه پس از پيغمبر به على واگذار شده است ، امامت است كه محبت و نفرت در حال حاصل بوده و اختصاص به پس از وفات ندارد .\r\nحافظ نسّابه « اشرف بن اعزّ » كه معروف به « تاج العلى الحسينى » و در گذشته به سال 610 است ، نيز اين قصيده را شرح كرده است .\r\n\r\n« غديريهء » 3\r\nاى محمّد ( 1 ) از خدائى كه شكافنده عمود صبح است ، بترس ! و تباهى دينت را با سامان بخشيدن به آن ، از بين ببر آيا ، برادر و جانشين محمّد ( ص ) را لعن مىكنى ؟ و با اين كار رسيدن به رستگارى را اميد مىدارى ؟\r\nهيهات ! مرگ بر تو . و عذاب و عزرائيل به تو نزديك باد .\r\nپيغمبر به بهترين وصيتها و آشكارترين بيانها ، در روز غدير خم دربارهء على سفارش فرمود و با سخنى منتشر شده و آشكار فرمود : « هر كس من مولاى اويم ، بدانيد كه اين على مولاى او است او پرداخت كنندهء وامها ، و راهنماى شما است همانطور كه خود من شما را به هدايت و رستگارى رهبرى كردم . »\r\n( اى پدر ! ) تو مادر مرا نيز كه زنى سخت ناتوان بود ، از راه به در بردى ، و او با لعن بر امام بنامى كه ميراث پيغمبر با اصرار هر چه بيشتر به وى تعلَّق يافته بود ، راهى بيابان گمراهى شد . به راستى كه من از خشم خداوندى كه كوههاى گران را در سرزمينهاى باز و تهى برافراشته است ، بر شما بيمناكم .\r\nاى پدر و مادر من ! از خدا بترسيد و به حق اعتراف كنيد ( 2 )\r\n« مرزبانى » اين ابيات را كه سيد براى پدر و مادر اباضى مذهب خود نوشته ،\r\n\r\n","description":"","footnote":"\r\n( 1 ) - خطاب سيد به پدر اباضى مذهب خويش است كه نامش محمد بوده است .\r\n( مترجم )\r\n( 2 ) - دنبالهء اين بيت ، را در نسخهء اصلى همچنان سفيد يافتيم . ( مؤلف )\r\n","page_name":" 54 ","page_number":74},
  {"content":"\r\nو آنها را به تشيع و دوستى امير مؤمنان دعوت نموده و از لعن آن امام باز داشته است ، روايت كرده است .\r\n\r\n« غديريهء » 4\r\nآنگاه كه من وصيت محمّد ( ص ) پيمان استوار او را در غدير ، نگه ندارم ، به كسى مىمانم كه گمراهى را به هدايت خريده و پس از ره يافتن به اسلام ؛ به نصرانيت يا يهوديت گرويده است .\r\nمرا با ( قبيلهء ) تميم و عدى چه كار است ، كه ولى نعمتان من در راه خدا ، منحصرا دودمان احمدند نماز خود را با درود بر آنان بپايان مىبرم كه اگر پس از تشهد بر آنها درود نفرستم ، و خداى كريم و بزرگ را در دعا به آنها نخوانم ، نمازم كامل نخواهد بود .\r\nاى همره من ! من مهر و محبت و نصرت خود را ، از آن روز كه سيّدم ناميدند به پاى آنان ريختم به راستى كه آن كس كه بر مهر راستين اين خاندان سرزنش مىكند سزاوارتر و بهتر اين است كه تكذيبش كنند .\r\nاگر خواهى غمى گذران را سايه بان خويش گير ، و گرنه خوددار باش تا مصون و محمود بمانى .\r\nاز اين قصيده ، 25 بيت در دست است . ابو الفرج در صفحهء 262 اغانى آورده است كه ابا خلال عتكى بر عقبة بن سالم وارد شد ، و سيد در نزد عقبه بود . وى به جايزه اى براى سيد فرمان داد . ابا خلال كه شيخ و بزرگمرد طايفه بود ، به او گفت : اى امير ! اين عطايا را به مردى مىدهى كه از لعن ابى بكر و عمر باك ندارد ؟ عقبه گفت :\r\nمن اين را نمىدانستم و بخشش من جز از جهت خويشاوندى و مودّت پيشين و رعايت حق همسايگى او نيست ، علاوه بر اين او دل به مهر خاندانى بسته است كه حق و جانبدارى آنان بر ما لازم است .\r\nابو خلال گفت : اگر او راستگو است . بگو ابو بكر و عمر را مدح كند تا برائت او را از نسبت تشيعى كه به وى مىدهند باز شناسيم ، عقبه گفت : او خود\r\n","description":"","footnote":"","page_name":" 55 ","page_number":75},
  {"content":"\r\nسخن ترا شنيد و اگر بخواهد چنين مىكند . سيد گفت :\r\nآنگاه كه من وصيت محمّد و پيمان استوار او را در روز غدير نگه ندارم . . . الخ\r\nسپس خشمناك از جا برخاست . ابو خلال به عقبه گفت : اى امير ! مرا از شرّ سيد پناه ده كه خدا ترا از هر شرّى پناه دهاد ، گفت : چنين كردم به شرط آنكه تو نيز پس از اين متعرض وى نشوى .\r\n\r\n« غديريهء » 5\r\nمرا در مهرى كه به سرور و امام راستينم مىورزم ، بسيار سرزنش و نكوهش كرديد .\r\nسيد در اين قصيده گويد :\r\nآن روز را به ياد آريد كه پيغمبر در سايهء درخت بزرگى ايستاد و مردم روز گرم و سوزانى را گذراندند . دستش ( على ) را به دست راست خود بلند كرد و از او با آهنگى رسا نام برد و گفت :\r\nاى مسلمانان ! اين ، دوست و وزير و وارث و هم پيمان و پسر عمّ من است .\r\nهان هر كس من مولاى اويم اين على مولاى اوست . پس به پيمانهاى من وفادار باشيد نسبت على به من همانند هارون پسر عمران با برادر مهربان او است .\r\n\r\n« غديريهء » 6\r\nباران بامدادى ، بر آل فاطمه باريدن گرفت . و سيل اشك از ديده روان و ريزان شد .\r\nدر اين قصيده گويد :\r\nدر نيمروزى كه پيغمبر آنها را در غدير خم گرد آورد ، سخن او را شنيدند كه فرمود :\r\nاولى از خودتان به خودتان كيست ؟ و آنها ، كه گروهى بسيار بودند همآهنگ گفتند :\r\n","description":"","footnote":"","page_name":" 56 ","page_number":76},
  {"content":"\r\nتو مولا و ترسانندهء ما ، و از خود ما به ما اولائى ، ( و او فرمود : ) پس ولى و مولاى شما پس از من اين على رهبر و وزير است .\r\nاو در زندگى و تا هنگام مرگ من ، وزير من و پس از آن ، خليفه و امير شما است .\r\nپس هر كدام از شما على را دوست دارد ، خدا با او دوست باد و هنگام مرگ او را به شادى روبرو كناد و آنكه از ميان شما ، او را دشمن مىدارد خدا دشمن او باد و زمان مرگ به او خوارى رساند .\r\n\r\n« غديريهء » 7\r\nهان ! سپاس فراوان مخصوص خداوندى است كه ولىّ ستايشها و پروردگار آمرزنده است .\r\nمرا به پيشگاه خود رهبرى كرد ، و من او را به يكتائى شناختم و به توحيد نور بخشش به اخلاص دل بستم .\r\nسيد در اين قصيده گويد :\r\nبه همين جهت ، خداى پيغمبر على را به نام جانشينى پشتيبان براى محمّد ، كه بهترين خلق است انتخاب كرد .\r\nو او ، در كنار غدير خم ، درنگ كرد و بارها را فرود آورد و از رفتن باز ايستاد .\r\nچوبها را برافراشتند ، و او بر منبرى كه از بار و بنه شتران ، فراهم آمده بود ، بالا رفت .\r\nو در آن چاشتگاه ، حاجيان را به گرد آمدن فرا خواند و خرد و بزرگ مردم به سويش روى آوردند .\r\nو در حالى كه دست على را به دست داشت ، و او را بىپرده نشان مىداد و به سوى وى اشاره مىكرد ، فرمود :\r\n","description":"","footnote":"","page_name":" 57 ","page_number":77},
  {"content":"\r\nهان ! به راستى كه هر كس من مولاى او هستم ، اين على ، به امرى ناگسستنى سرور اوست .\r\nآيا تبليغ كردم ؟ گفتند : آرى ، فرمود : پس در غياب و حضور به آن گواهى دهيد .\r\nحاضران به غائبان برسانند ، و من نيز پروردگار شنوا و بيناى خود را بر آن گواه مىگيرم .\r\nمردم برخاستند و براى بيعت ، دست در دست على نهادند . پس پيغمبر از آنها احساس نگرانى كرد و گفت :\r\nخداوندا ! با دوست على دوست باش و دشمن و ناسپاس او را دشمن دار !\r\nكسانى كه وى را خوار دارند ، خوارشان دار و آنان كه با وى يارند ، ياورشان باش .\r\nپس دعاى پيغمبر مصطفى را چگونه مىبينى ؟ آيا پذيرفته شده است يا بر باد هوا رفته ؟\r\nاى على ! اى همانند مصطفى ! و اى كسى كه در كار ولايتت ، مردم در غدير خم ، حاضر آمدند ! دوستت دارم و گواهى مىدهم كه پيغمبر راستين با آهنگى رسا درباره - ات تبليغ كرد .\r\nو آنان كه با تو از در دشمنى درآمدند ، به آتش كشيده مىشوند و دوزخ بد گذرگاهى است .\r\n\r\n« غديريهء » 8\r\nدر ديار يار درنگ كن ، و آثار به جا ماندهء آن را به باران اشك سيراب ساز .\r\nدر آن جا « نوار » و « زينب » خانه داشته‌اند و اى خداى من ! « نوار » و « زينب » را نگهبان باش !\r\nبه آن كه جانشين محمّد را دشمن مىدارد و از سخنش ، آشكارا انكار او را\r\n","description":"","footnote":"","page_name":" 58 ","page_number":78},
  {"content":"\r\nاحساس مىكنم بگو . . .\r\nسيد در اين قصيده گويد :\r\nعلى ، كسى است كه پارهء دوز كفش محمّد نبى شد ؛ تا خداى يكتاى آمرزنده را خشنود كند .\r\nو بهترين مردم ( پيغمبر ) ، بىآنكه در نهان او را بخواند ، آشكار او بىپرده درباره اش چنين فرمود :\r\nاين جانشين و نمايندهء من در ميان شما است ، با او از در نادانى در نيائيد كه به كفر بر مىگرديد .\r\nپيغمبر را در روز « دوح » خطبه اى بس بزرگ است كه در آن ، آشكارا به اداء وحى الهى پرداخته است .\r\n\r\n« غديريهء » 9\r\nبه « سوّار بن عبد اللَّه عنبرى » قاضى بصره ، گزارش رسيد كه شاعر ما ، سيّد حميرى ، دربارهء « حديث مرغ بريان » - كه همگان بر آن اتّفاق دارند - قصيده اى اين چنين سرورده است :\r\nآنگاه ، كه خبر صحيح مرغ بريان اهدائى به پيغمبر بازگو شد ؛\r\nخبرى كه اولين بار « ابان » از « انس » روايت كرده و « قيس حبر » نيز ، آن را از قول « سفينه » ( 1 ) كه مردى متقلب و ناپايدار بود ، نقل نموده‌اند .\r\nسرانجام سفينه ، هدايت يافت ؛ ولى انس ، خيانت ورزيد و با ردّ گفتار سرور خلق ، و آنكه در ( قرآن ) ، اين كتاب محكم منزل مولاى مردم ، خوانده شده بود ، ستم نمود . و خداى ذو العرش او را هدايت نفرمود و به بيمارى زشت پيسى گرفتارش كرد .\r\n« سوّار » گفت : اين مرد هيچ يك از صحابه را وا نگذاشت ، مگر آنكه\r\n\r\n","description":"","footnote":"\r\n( 1 ) - غلام پيغمبر اكرم ( ص ) . ( مترجم )\r\n","page_name":" 59 ","page_number":79},
  {"content":"\r\nدرباره اش شعرى سرود و زشتيهايش را باز نمود ؛ سپس دستور داد سيد را زندان كنند . بنى هاشم و شيعيان جمع آمدند و به سوار گفتند : به خدا سوگند ؛ اگر او را آزاد نكنى ، زندان را ويران مىكنيم . شاعرى كه ترا مىستايد ، صله اش مىدهى و آن كه به مدح خاندان پيغمبر مىپردازد ، به زندانش مىاندازى .\r\nسوّار به ناچار سيّد را آزاد كرد و او در هجوش چنين سرود :\r\nبه ابى شمله ، سوّار بگوئيد : اى يگانهء روزگار ، در ننگ و عار !\r\nمن دربارهء مرغ بريان چيزى كه خلاف آن باشد كه تو خود در آثار ، روايت كرده اى ، نگفتم .\r\nو خبرى هم دربارهء در آمدن به مسجد است كه پيغمبر ، على را به آن ويژگى داده و ورودش را از خانه به مسجد ، در حال جنابت و طهارت ، و در آشكار و نهان روا دانسته و ديگران را به وحيى كه از جانب خداى جبار فرود آمد ، از مسجد بيرون كرده است .\r\n« على » و « حسين » و « حسن » پاك نهاد را كه از خاندانى پاكيزه است ، و نيز فاطمه را ، كه همگان اهل كسائند و به اكرام و ايثار ويژگى يافته‌اند ، دوست بداريد .\r\nو آن كس كه با اينان دشمنى ورزد ، دشمن خدا ، و راهى خوارى و دوزخ خواهد بود .\r\nدر كار چنين كينه توزى از جانب خداى برين ، نشانى است كه عيب شناس سرزنشگر ، به خوبى آن را در مىيابد .\r\nو تو اى سوّار ! در پستى و كينه توزى سرآمد همهء آنهائى .\r\nاز كسى خرده مىگيرى كه بهترين مردم ، او را از ميان همهء پاكان و نيكان به برادرى برگزيد .\r\nو در غدير خم ، به گفتارى آشكار و غير قابل انكار ، درباره اش فرمود : « هر كس\r\n","description":"","footnote":"","page_name":" 60 ","page_number":80},
  {"content":"\r\nمن سرور اويم ، اين على سرور او است . پس ناسپاس نباشيد . و پس از من ، او را تكيه گاه خويش سازيد و به دنبال سراب روان پندار نيفتيد » .\r\nو سيد ، در هجو سوّار ، قاضى ، پس از مرگش ، اين چكامه را پرداخت :\r\nاى آنكه پيكر سوّار را به دوش مىكشى ! و آن را از خانه اش به دوزخ مىبرى !\r\nخداوند پاكى مبخشاد به جانى كه جرثومهء آن ، روزگار را سخت به ننگ و عار گذراند .\r\nتا به دردمندى در قعر وادى دوزخ ، در افتاد و پيكرش نيز بستهء پليديها شد .\r\nكار خداى رحمن را ، دربارهء سوار شگفت انگيز ديدم و احكام خداى را جريانى به اندازه است .\r\nبرو ، اى لعنت خداى رحمان بر تو باد ! و اى بدترين موجود زندهء خداى يكتا ! اى دشمن امير مؤمنان ، آن كسى كه پيغمبر در روز غدير با سخنى انكار ناپذير ، در حالى كه همهء مردم حاضر بودند ، درباره اش فرمود : هر كس من در نهان و آشكار سرور اويم ، اين على برادر من و جانشين من در كارها است و قائم مقام من در هر ياد كردى است .\r\nپروردگارا ! هر كس على را دشمن دارد ، وى را دشمن دار ! و به جهنم سوزانش در انداز . و تو اى سوّار ! به دشمنى على بىشك با خدا دشمنى كردى ، پس هان اى جهنم او را به كام خويش فرو بر .\r\n\r\n« غديريهء » 10\r\n« ام عمرو » را در « لوى » جايگاه بىآب و گياهى است كه نشانى از آن به جاى نمانده است .\r\nپرندگان به وحشت از كنار آن مىگذرند ، و وحشيان از ترس آن مىغرّند .\r\nمارهائى در آن جا است كه مرگ از دم آنهاى مىترسد و در نيشهاى خويش زهر آماده دارند .\r\n","description":"","footnote":"","page_name":" 61 ","page_number":81},
  {"content":"\r\nاثر خانه اى در آنجا است كه مونسى جز مارهاى سرخ به خاك نشسته ندارد\r\nآنگاه كه شتران را در آنجا نگه داشتم و چشمم از ديدن آن به اشك نشست ،\r\nبه ياد دلبرى افتادم كه دل به مهرش بسته بودم ، پس شب را با دلى غمزده و دردناك به روز آوردم .\r\nعشق اردى چنانم نحيف كرده است كه گوئى از مهر او دل بر آتش دارم .\r\nاز گروهى در شگفتم كه در سرزمينى بىجايگاه ، به خدمت پيغمبر آمدند .\r\nو گفتند : اگر مصلحت مىدانى ، ما را آگاه كن كه سرانجام كار رهبرى با كيست ؟\r\nو آنگاه كه تو در گذرى و از ما جدا شوى ، فرياد رس ما كه خواهد بود و در ميان اينان ، كسانى بودند كه طمع ملكدارى داشتند .\r\nپيغمبر فرمود : اگر آشكارا شما را آگهى دهم ، بيم آن است كه همان كارى كنيد كه گوساله پرستان در تنها گذاشتن هارون ، كردند پس نگفتن سزاوارتر است .\r\nدر آنچه پيغمبر فرمود ، براى مردم خردمند و شنوا ، نكته‌ها است .\r\nپس از آن ، از جانب پروردگار فرمان قاطعى به وى رسيد كه راه بازگشت نداشت .\r\nو آن چنين بود\r\nتبليغ ولايت كن كه اگر نكنى ، رسالت را به پايان نبرده اى . و خدا نگهدار و نگهبان تو است .\r\nدر آن هنگام ، پيغمبر كه هميشه به امر خداى خويش سخن مىگفت ، به پا خاست .\r\nو بنا بر مأموريت ، خطبه خواند و دست على را بىپرده و آشكار به دست گرفت و آن را بلند كرد ، چه مبارك دستى كه بلند كرد و چه بزرگ دستى كه بلند شد .\r\nآنگاه ، در حالى كه فرشتگان گردش را گرفته بودند ، و خداوند نيز شاهدى شنوا بود ، چنين فرمود :\r\n« هر كس من سرور اويم ، اين على مولاى او است » امّا آنها به اين كار\r\n","description":"","footnote":"","page_name":" 62 ","page_number":82},
  {"content":"\r\nخشنود نبودند و خرسند نگرديدند ،\r\nپس :\r\n\r\nكرده تكذيبش نگرديده خجل\r\nبر خلاف قول حقش بسته دل\r\nرين بگرديده است جمعى سينه داغ\r\nفيل بىخرطوم ، مرد بىدماغ\r\nتا كه كردندش بر آن تربت ، نهان\r\nفارغ از دفنش شدند آن ناكسان\r\nجمله ضايع كرده پند روز پيش\r\nبا ضرر تبديل كرده ، نفع خويش ( 1 )\r\n\r\n\r\nپى آمد شعر\r\nفضيل رسّان گفت : به خدمت جعفر بن محمّد ( ع ) رسيدم تا وى را به شهادت عمّش زيد تعزيت گويم . پس از آن گفتم : شعر سيد را برايتان نخوانم ؟ فرمود :\r\nبخوان و من قصيده اى را خواندم كه در آن مىگويد :\r\n\r\nپنج رايت چون قيامت شد به پا است\r\nچهار رايت زاهل حرمان و جفا است\r\nهست اوّل ، رايتى از كافرى\r\nرايت فرعون و قوم سامرى\r\nو آن دوم را هست پيش آهنگ او\r\nمرد نادان لئيم تيره رو\r\nرايت پنجم ز شير حق على است\r\nكز فروغش صبح روشن منجلى است ( 2 )\r\n\r\nپس از پشت پرده‌ها ، بانگ شيون شنيدم ، و امام فرمود : گويندهء اين شعر كيست ؟ گفتم : سيد ( حميرى ) فرمود : خدايش رحمت كناد ، گفتم : قربانت گردم ، ديدمش كه شراب مىنوشيد ، فرمود : خدايش رحمت كناد . چه براى خداوند مانعى ندارد ، كه او را به آل على ببخشد . به راستى كه گامى از دوستدار على ( ع ) نمىلغزد ، مگر آنكه قدم ديگرش ثابت مىماند .\r\nاغانى جلد 7 صفحهء 251\r\n\r\n","description":"","footnote":"\r\n( 1 ) - اين ابيات را منحصرا براى قدرشناسى از شاعر ناشناختهء آن در خدمتى كه به مقام ولايت كرده است از نسخهء خطى شمارهء 6021 ، كتابخانهء مركزى دانشگاه تهران ، نقل كردم . ( مترجم )\r\n( 2 ) - اين ابيات را منحصرا براى قدرشناسى از شاعر ناشناختهء آن در خدمتى كه به مقام ولايت كرده است از نسخهء خطى شمارهء 6021 ، كتابخانهء مركزى دانشگاه تهران ، نقل كردم . ( مترجم )\r\n","page_name":" 63 ","page_number":83},
  {"content":"\r\nابو الفرج اين روايت را همچنين در صفحهء 241 جلد 7 اغانى ، آورده و در آنجا است كه امام پرسيد : شعر از كيست ؟ گفتم : از سيّد ( حميرى ) است . جوياى حال او شد . در گذشتش ( 1 ) را به امام اعلام كردم ، فرمود : خدايش رحمت كند گفتم : در روستائى ديدمش كه نبيذ مىخورد ، فرمود : مقصودت شراب است ؟ گفتم : آرى ، فرمود :\r\nگزارش گناهى به پيشگاه خدا نمىرسد مگر اينكه به خاطر محبت على از آن مىگذرد .\r\nو « حافظ مرزبانى » در « اخبار السيّد » ، از فضيل روايت كرده است كه گفت :\r\nپس از كشته شدن « زيد » به خدمت ابى عبد اللَّه « امام صادق ع » رسيدم و حضرت مىگريست و مىفرمود : خدا رحمت كند زيد را كه دانائى درستكار بود و اگر عهده دار كارى مىشد ، وضع و موقعيت آن كار مىدانست گفتم : شعر سيّد را برايتان بخوانم ؟ فرمود كمى درنگ كن ، آنگاه دستور داد پردهائى بياويزند .\r\nپرده كشيده شد و درهائى غير از در نخستين باز شد و امام فرمود بخوان هر چه به ياد دارى و من خواندم :\r\nلام عمر و باللوى مربع\r\nمرزبانى 13 بيت را ياد كرده است\r\nپس از پشت پرده ، بانگ شيون را شنيدم و زنها مىگريستند و امام مىفرمود :\r\nسپاس بر تو اى ابراهيم با اين سخنت ! گفتم : سرور من وى ( سيد حميرى ) نبيذ مىخورد ، فرمود : چنين كسى را توبه در مىيابد و بر خدا ، دشوار نيست كه گناهان دوست و ستايشگر ما را بيامرزد .\r\n« كشى » اين روايت را ، با تغيير كمى در بعضى از الفاظ آن ، در صفحهء 184 رجالش آورده است .\r\n\r\n","description":"","footnote":"\r\n( 1 ) - اين جمله جعلى و نادرست است ، زيرا در گذشت « حميرى » چند سال پس از وفات امام « صادق ع » بوده است و در روايت « مرزبانى » و « كشى » اين جمله نيست .\r\n","page_name":" 64 ","page_number":84},
  {"content":"\r\nو « ابو الفرج » در صفحهء 251 جلد 7 اغانى از « زيد بن موسى بن جعفر » روايت كرده است كه گفت : پيغمبر خدا ( ص ) را در خواب ديدم ، مردى كه جامه اى سپيد به تن داشت در خدمتش نشسته بود . به آن مرد نگاه كردم و او را نشناختم . در اين هنگام پيغمبر روى به او آورد و فرمود : سيّد بخوان برايم سروده ات را كه با اين مصرع شروع مىشود :\r\nلام عمر و باللوى مربع . . .\r\nو او تمام قصيده را بىآنكه بيتى از آن بيندازد ، خواند و من همه را در عالم خواب از حفظ كردم .\r\nابو اسماعيل گفته است : زيد بن موسى خواننده اى خوش آهنگ بود ، اما هر گاه اين قصيده را مىخواند آهنگى در آن به كار نمىگرفت و به آواز نمىخواند اين حديث را مرزبانى نيز در « اخبار السيّد » آورده است .\r\nو در صفحهء 279 جلد 7 اغانى از « ابى داود مسترق » نقل شده است كه وى از قول خود سيّد گويد : كه وى پيغمبر را در خواب ديده و حضرت امر فرموده‌اند كه شعرى بخواند و او ، قصيدهء « لام عمر و باللوى مربع » ، را خوانده و به اينجا رسيده است كه :\r\n\r\nقالو له لو شئت اعلمتنا\r\nالى من الغاية و المفزع\r\n\r\nو پيغمبر فرموده‌اند : بس است ! آنگاه دست سيد را به دست گرفته و گفته‌اند : به خدا سوگند ، آنها را آگهى دادم .\r\n« شريف رضى » در « خصائص الائمة » گفته است : آورده‌اند كه « زيد بن موسى بن جعفر بن محمّد ( ع ) » رسول خدا ( ص ) را در خواب ديد و گوئى آن حضرت با امير - مومنان ( ع ) در جايگاه بلند ايوان مانندى كه بر آن نردبانى نهاده بودند نشسته‌اند .\r\nدر اين هنگام خواننده اى اين قصيدهء « سيد بن محمّد حميرى » را كه مطلعش اين است « لام عمرو باللوى مربع را » مىخواند ، تا به اينجا مىرسيد كه :\r\n\r\nقالوا له لو شئت اعلمتنا\r\nالى من الغاية و المفزع\r\n\r\nپيغمبر خدا ( ص ) نگاهى به امير مؤمنان مىاندازد و لبخندى مىزند ، و\r\n","description":"","footnote":"","page_name":" 65 ","page_number":85},
  {"content":"\r\nمىفرمايد : مگر اعلام نكردم ؟ مگر اعلام نكردم ؟ مگر اعلام نكردم ؟ سپس به زيد ، مىفرمايد : تو به تعداد پله هائى كه بالا آمدى - هر پله اى يك سال - عمر مىكنى ، زيد گويد : پله‌ها را بر شمردم نود و اندى بود . و زيد نود و اندى زندگى كرد و همراست كه ملقب به « زيد النار » است .\r\n« علامه مجلسى » در صفحهء 150 جلد 11 « بحار الانوار » گفته است : در برخى از تاليفات اصحابمان ديدم كه به اسناد خود از « سهل بن ذبيان » روايت كرده‌اند كه گفت : روزى شرفياب محضر « على بن موسى الرضا ( ع ) » شدم ، پيش از آن كه كسى به خدمتش در آيد . به من فرمود :\r\nآفرين به تو اى پسر ذبيان ! هم اكنون فرستادهء ما مىخواست به نزدت آيد و ترا به محضر ما آرد گفتم : براى چه كارى ؟ اى پسر پيغمبر خدا ! فرمود :\r\nبراى خوابى كه ديشب ديده‌ام و پريشان و نگرانم كرده است ، گفتم انشاء اللَّه تعالى خير است ، فرمود : اى فرزند ذبيان ! در خواب ديدم كه گوئى نردبانى براى من گذاشته اند كه 100 پله دارد و من تا آخرين پلهء آن بالا رفتم . گفتم : سرور من ! ترا به درازى عمر تهنيت مىگويم ، چه بسا كه صد سال زندگى كنى ، امام فرمود : هر چه خدا خواهد ، شدنى است . سپس فرمود : اى پسر ذبيان ! چون به آخرين پله نردبان بر آمدم ، ديدم كه گوئى به گنبدى خضراء در آمدم كه برونش از درونش نشان مىداد ديده مىشد و جدّم رسول خدا را نشسته ديدم .\r\nدر جانب راست و چپ ايشان ، دو جوان زيبا را ديدم كه نور از رويشان مىدرخشيد .\r\nزن و مردى آراسته خلقت را نيز ديدم كه در خدمتش نشسته بودند . مردى نيز پيش روى پيغمبر ايستاده بود و چنين مىخواند :\r\nلام عمرو باللوى مربع\r\nچون پيغمبر مرا ديد ، فرمود : آفرين به تو فرزندم ، اى « على بن موسى الرضا » بر پدرت « على ع » سلام كن من بر او سلام كردم ، پس فرمود : بر مادرت\r\n","description":"","footnote":"","page_name":" 66 ","page_number":86},
  {"content":"\r\n« فاطمهء زهرا ع » نيز درود بفرست . بر او نيز سلام كردم پس فرمود : بر پدرانت حسن و حسين نيز سلام كن ، بر آن دو نيز سلام كردم آنگاه فرمود : بر شاعر و ستايشگر ما در سراى دنيا ، سيد اسماعيل حميرى نيز دورد بفرست . من بر او نيز سلام كردم و نشستم پس پيغمبر روى به سيد اسماعيل آورد و فرمود : انشاء قصيده اى را كه به آن مشغول بوديم ، اعاده كن و او به خواندن پرداخت كه : لام عمرو باللوى مربع . و پيغمبر گريه كرد و چون به اينجا رسيد كه :\r\nو وجهه كالشمس تطلع\r\n« پيغمبر » و « فاطمه » و همهء كسانى كه با او بودند ، گريستند . و چون به اين بيت رسيد كه :\r\n\r\nقالوا له لو شئت اعلمتنا\r\nالى من الغاية و المفزع\r\n\r\nپيغمبر ، دستها را بلند كرد و گفت : خداوندا ! تو بر من و بر آنها گواهى كه آنان را آگاهى دادم كه سرانجام رهبرى و فرياد رس « واقعى » على بن ابى طالب است .\r\nو به على كه پيش رويش نشسته بود ، اشارت كرد .\r\nعلى بن موسى الرضا فرمود : چون سيد اسماعيل حميرى ، انشاد قصيده را بپرداخت ، پيغمبر روي به من آورد و فرمود : اى على بن موسى ! اين قصيده را حفظ كن ، و شيعيان ما را نيز به حفظ آن فرمان ده و به آنها اعلام كن كه : هر كس ، اين قصيده را از حفظ كند و همواره بخواند ، من در پيشگاه خداوند تعالى ، بهشت را براى او ضمانت مىكنم .\r\nامام رضا ( ع ) فرمود : پيغمبر پيوسته قصيده را بر من تكرار فرمود تا آن را از حفظ كردم و قصيده اين است : ( سپس تمام قصيده را ياد كرده است . )\r\nامينى گويد : اين خواب را قاضى شهيد مرعشى در صفحهء 436 « مجالس المؤمنين ، به نقل از رجال » كشى « ياد كرده است ولى در نسخهء چاپى رجال » كشى « نيست و شايد قاضى بر نسخهء كامل اصلى رجال آگاهى داشته و جريان خواب را در آنجا ديده است » شيخ ابو على « نيز در صفحهء 143 رجالش ( منتهى المقال ) از » عيون\r\n","description":"","footnote":"","page_name":" 67 ","page_number":87},
  {"content":"\r\nالاخبار « شيخ صدوق نقل كرده است و » شيخ معاصر در صفحهء 59 جلد 1 « تنقيح المقال » و سيد « محسن امين » در صفحهء 17 جلد 13 « اعيان الشيعه » ، از او پيروى كرده‌اند و ما در نسخهء خطى و چاپى « عيون » آن را نيافتيم شيخ ما ، مولا « محمّد قاسم هزار جريبى » نيز اين خواب را در شرح قصيده اش روايت كرده ، و سيد زنوزى نيز در روضه نخستين كتاب بزرگ و والاى « رياض الجنّة » خود آن را آورده است « سيد محمّد مهدى » نيز در آخر كتاب رياض المصائب خود به نقل روايت خواب پرداخته است .\r\n\r\nشروح قصيده\r\nاين قصيده عينيه را ، گروهى از اعلام طايفه شرح كرده‌اند كه از آن جمله‌اند :\r\n1 - شيخ « حسين بن جمال الدين خوانسارى » درگذشته بسال 1099 ه .\r\n2 - ميرزا « على خان گلپايگانى » شاگرد علَّامهء مجلسى .\r\n3 - مولا « محمّد قاسم هزار جريبى » كه پس از سال 1112 درگذشته ، و كتابى در شرح قصيده تصنيف كرده است به نام « التحفة الاحدية » . اين شرح در نجف اشرف يافت مىشود .\r\n4 - « بهاء الدين محمّد پسر تاج الدين حسن اصفهانى » مشهور به فاضل هندى ، زادهء 1062 ، و در گذشتهء 1135 ه .\r\n5 - حاج مولا « محمّد حسين قزوينى » در گذشته در قرن 12 .\r\n6 - حاج مولا « صالح بن محمّد برغانى » .\r\n7 - حاج ميرزا « محمد رضا قراچه داغى تبريزى » كه در سنهء 1289 ه از شرح قصيده فراغ يافته و اين شرح در سنهء 1301 ه در تبريز به چاپ رسيده است .\r\n8 - « سيد محمّد عباس پسر سيد على اكبر موسوى » ، در گذشته به سال 1306 ه كه يكى از شعراء غدير در قرن چهاردهم است ، و شعر و شرح حالش در احوال شعراء قرن چهاردهم خواهد آمد .\r\n","description":"","footnote":"","page_name":" 68 ","page_number":88},
  {"content":"\r\n9 - « حاج مولى حسن پسر حاج محمّد ابراهيم » پسر « حاج محتشم اردكانى » ، درگذشتهء 1315 ه .\r\n10 - شيخ « بخشعلى يزدى حائرى » درگذشته به سال 1320 ه .\r\n11 - « ميرزا فضعلى » پسر « مولى عبد الكريم اروانى » تبريزى درگذشته به سال 1330 ه و اندى ، مؤلف « حدائق العارفين » .\r\n12 - « شيخ على بن على رضا خوئى » درگذشته به سال 1350 ه .\r\n13 - « سيد انور حسين هندى » درگذشته به سال 1350 ه .\r\n14 - « سيد علي اكبر » پسر « سيد رضى رضوى قمى » زادهء سنهء 1317 ه .\r\n15 - « حاج مولا على تبريزى » مولف « وقايع الايام » كه به چاپ رسيده است ( 1 ) .\r\nو گروهى از علماء و ادباء ، اين قصيده را تخميس كرده‌اند كه از آن جمله‌اند :\r\nشيخ ما ، حرّ عاملى ، صاحب كتاب « وسائل الشيعه » . و حفيد او ، شيخ عبد الغنى عاملى ، مقيم بصره و متوفى در آن و مطلع تخميس او اين است .\r\n\r\nجوابه كاس الاسى اجرع\r\nصرفا و اجفانى حيا تدمع\r\nفاسمع حديثا بالاسى مسمع\r\nلام عمر و باللوى مربع\r\n\r\nو از اين دسته است ، « شيخ حسن بن مجلى الخطَّى » و اوّل تخميسش چنين است :\r\n\r\nلا تنكروا ان جيرتى ازمعوا\r\nهجرا و حبل الوصل قد قطعوا\r\nكم دمنة حاوية تجزع\r\nلام عمرو . . .\r\nكانت باهل الودانسية\r\nتزهو بزهر الروض موشية\r\nفاصبحت بالرغم منسية\r\nتروع عنها . . .\r\n\r\nو از اين گروه است « سيد ما سيد على نقى نقوى هندى » كه شعر و شرح حال او در قرن چهاردهم خواهد آمد و سر آغاز تخميسش چنين است :\r\n\r\n","description":"","footnote":"\r\n( 1 ) - بر برخى از اين شروح ، خود دسترسى پيدا كرده‌ام و برخى از آن را از « الذريعهء » شيخ خود ، رازى ، نقل كردم . ( مؤلف )\r\n","page_name":" 69 ","page_number":89},
  {"content":"\r\n\r\nاتنطوى فوق الاسى الاضلع\r\nصبرا و ترقى منى الا دمع\r\nو ذاك حيث الظعن قد ازمعوا\r\nلام عمرو . . .\r\nقد ذاكرته السحب و سمية\r\nو لاعبته الريح شرقية\r\nلا رسم اصبحن منسية\r\nتروع عنها . . .\r\n\r\n\r\nو از غديريات سيد حميرى است « غديريهء » 11\r\nشروع به سرزنش و نكوهشم كرد و گفت : چقدر شعر بازگو مىكنى .\r\nدست از شرّ بردار ، گفتم : چنين مگو و مپندار كه من از بهترين كار دست مىكشم .\r\nبراستى كه حيدر را دوست مىدارم و خير خواه آنم كه از پى او رود ، و گريزان از آنم كه روى از او برتابد .\r\nكسى را دوست مىدارم كه ايمان به خدا آورد و حتى يك چشم ، بهم زدن هم هرگز شرك نورزيد .\r\nعلى را ، كه هنگام مباهله نفس رسول مصطفى گرديد ، « خداوندا بر او درود بفرست » !\r\nو در روزى كه خداوند ، همهء فراهم آمدگان در زير كساء را ، به پاكى ستود ، او دوّمين شخص پس از پيغمبر بود .\r\nو نيز پيغمبر فرمود : كتاب خدا و خاندان خود را كه هر دو ، امانت گرانبهايند ، در ميان شما به جا نهادم .\r\nو اى كاش مىدانستم كه چون در گذرم ، چگونه از من در مورد اين دو امانت ، نيابت مىكنيد .\r\nاز مكَّه مىآمد و از هر كوه و بيابانى ، حاجيان با او همرهى مىكردند ، تا به خمّ رسيده و جبرئيل براى تبليغ ولايت ، در ميان مردم ، به خدمتش آمد . پس پيغمبر فرود آمد ،\r\n","description":"","footnote":"","page_name":" 70 ","page_number":90},
  {"content":"\r\nو چوبها را برافراشتند و او بر جهاز شتران قرار گرفت و على را فرا خواند و على به نزدش رفت ،\r\nپس فرمود : اين نمايندهء من در ميان شما است و كسى است كه در امور بايد به او تكيه كرد .\r\nما چون اين دو انگشتيم ، و به انگشتان پيوستهء دستش اشاره فرمود :\r\nجوياى ديگرى كه در پاكى به او بماند ، نباشيد كه على را در ميان شما ، مانند نيست .\r\nسپس دستش را به دست على در آورد و آن را تا بلندترين نقطه بالا برد .\r\nو فرمود : با او بيعت كنيد و كار را به او واگذاريد ، تا از لغزش در امان بمانيد .\r\nآيا من ، مولاى شما نيستم ؟ پس اين على سرور شما است و خداى عزّ و جل ، به آن گواه است .\r\nپروردگارا ! دوست بدار هر كه حيدر را دوست دارد ، و دشمن و خوار دار ، آنكه وى را دشمن و خوار دارد .\r\nاى خداى گواه بر من ، من آنچه را كه جبرئيل فرود آورده بود ، تبليغ كردم و سستى نورزيدم .\r\nپس آنان ( با على ) بيعت كردند و تهنيت و بخ بخ گفتند ، حال آنكه ، سينه ءشان از كينه مالا مال بود .\r\nبه آنكس كه از على بيزار است بگو : « از على » چه ديدى ؟ و به آن كه از او روى گردان است بگو چرا روى گردانى ؟\r\n\r\n« غديريهء » 12\r\nمرا آگهى دهيد ، كه چه برهان آشكارى بر تفضيل على توان آورد ،\r\nپس از آنكه بهترين مردم ، احمد ( ص ) در روز غدير خم ، در ميان مردم\r\n","description":"","footnote":"","page_name":" 71 ","page_number":91},
  {"content":"\r\nفراهم آمده ، بىپرده به خطبه خوانى برخاست و فرمود : همانا خداوند ، در معاريض كتابش به من خبر داد ، كه اين آئين استوار را كه تا به حال به كمال نرسيده بود ، به على كمال بخشيد ، و او مولاى شما است ، پس واى بر كسى كه روى به سرپرستى جز مولاى خود آرد .\r\nاو شمشير برّان من ، و زبان و دست من ، و هميشه و پيوسته ياور من است .\r\nاو برادر و برگزيدهء من ، و كسى است كه محبت او در قيامت ، بهترين كار است .\r\nنور او ، نور من و نور من ، نور اوست . و با من پيوندى ناگسستنى دارد .\r\nاو قائم مقام من در ميان شما است ، و واى بر كسى كه پيمان اين جايگزين مرا تغيير دهد .\r\nسخن او ، سخن من است . پس به هر كس فرمان دهد بايد از در اطاعت در آيد و فرمانبرى كند .\r\nچون زمان رحلت و درگذشت من فرا رسد ، او منحصرا ، سرور شما خواهد بود .\r\nاو ، پسر عم و جانشين و برادر من ، و از نخستين پذيرندگان دعوت و باب علوم من است .\r\nپس ( از اين سخنان ) به كام « دشمنان » زهرى تلخ و كشنده ريخته شد به وى ترش روئى كردند و با خود به كارى دشوار ، دربارهء او ، به مشورت پرداختند .\r\n\r\n« غديريهء » 13\r\nخدا و نعمتهاى او را گواه مىگيرم - و انسان مسؤل گفته‌هاى خويشتن است ، - كه على بن ابى طالب ، خليفهء خداي دادگستر است .\r\nو نسبت او به احمد ، همانند هارون به موسى است . اگر چه پيغمبر نيست ،\r\nليكن جانشينى است كه گنجور علم خداست ، همان علمى كه بايد به آن عمل كرد .\r\n","description":"","footnote":"","page_name":" 72 ","page_number":92},
  {"content":"\r\nدر روز « دوح » بهترين خلق به پاخاست و روي به مردم آورد و گفت : هر كسى من سرور او بوده‌ام ، اين على ملجأ و مولاي وي است .\r\nليكن آنان ، به يكديگر سفارش كردند ، كه : على اين كانون هدايت را خوار دارند و او را به سروري نپذيرند .\r\n\r\n« غديريهء » 14\r\nپيغمبر ( ص ) به روز غدير خم ، در جانب و پيرامون درختان بزرگ ، به خطبه خواني برخاست ، و فرمود : هر كس من مولاي اويم ، اين على مولاي او است . خداوندا ! گواه باش . و اين سخن را چند بار به زبان آورد .\r\nگفتند : شنيديم و همگى فرمان برداريم ، و زبان خود را به اين گفتار مشغول داشتند .\r\nبزرگان قوم ، روي به على آوردند و پيشاپيش آنان شيخى على را چنين تهنيت داد و گفت : به به ، به چون توئى ، كه مولاى مؤمنان شدى . شگفتا و عجبا ! و روزگار چه شگفتيها دارد ؛ كه انديشمندان به گمراهى مىافتند .\r\nمردمى كه با على بيعت كردند ، در حقيقت با خدا بيعت كرده بودند و چه پيش آمد ؟\r\nو چگونه همين اشخاص ، آنگاه كه على آنها را در خطبهء خود به شهادت طلبيد ، گواهى ندادند ؟\r\nو چرا آن پير مرد ( انس ) كه على او را سوگند داد ، در جواب گفت : من چنان پير شده‌ام كه چنين چيزى را به ياد نمىآورم ، و على فرمود : دروغگو به بلائى گرفتار آيد ، كه دستار ، ستّار آن نشود .\r\nدر ابيات اخير اشاره به حديث منا شدهء رحبهء امير المؤمنين ، در مورد حديث غدير است ، كه شرح آن در صفحهء 166 - 185 و 191 - 195 جلد 1 گذشت ( 1 ) ، كه در مورد خلافت امام ( ع ) نزاعى پيش آمد و « انس بن مالك » كتمان شهادت\r\n\r\n","description":"","footnote":"\r\n( 1 ) - به صفحات نخستين جلد 2 . ترجمهء الغدير ، نگاه كنيد . ( مترجم )\r\n","page_name":" 73 ","page_number":93},
  {"content":"\r\nكرد و اثر نفرين على ( ع ) را ديد .\r\n\r\n« غديريهء » 15\r\nاين خرابه‌هاى خالگونهء خاموش ، و اين حفره‌ها و آثار پر نقش و نگار بىزبان ، از كيست ؟\r\nهان ! اى آزاررسان ! كه در پيش من از اذيّت و بدگوئى دربارهء على ، باز نمىايستى ،\r\nبه زودى دربارهء على ، سخنى از من مىشنوى ، كه ترا به درد آرد ، چه نپذيرى و چه بپذيرى .\r\nمن على را ، در برابر مردمى كه بر او خرده مىگيرند ، به دست و زبان يارى مىكنم .\r\nآنگاه كه دشمن على بخواهد ، در نزد من بر او خرده گيرد ، مرا ياور سخن پرور امام ، بيند .\r\nپس از محمّد ( ص ) ، على ، محبوبترين مردم در پيش من است . پس اى سرزنشگر ! دست از نكوهش دردآورت به من ، بردار . و بدان كه على جانشين و پسر عم مصطفى و نخستين نمازگزار و يكتا پرست است .\r\nعلى ، رهبرى است كه همهء نقاط تاريك دينمان را ، بر ايمان روشن ساخت .\r\nعلى صاحب حوض ( كوثر ) و آن چنان مدافعى است كه ، گنهكاران را از حريم آن مىراند . على ، قسيم دوزخ است . به او گويد : اين يكى را رها كن و آن ديگرى را بگير و در كام خود فرو بر .\r\nهر يك از دشمنان ما به تو نزديك شود ، او را در ميان شعله‌هاى خود بسوزان و به آنكس كه از حزب من است نزديك مشو . كه اگر شوى ، ستم كرده اى .\r\nدر فرداى آخرت ، على را فرا مىخوانند و خدا بر اندام او خلعت مىپوشد .\r\nپس اگر تو ، از على - در آن روز كه خدا وى را تقرّب مىبخشد و خشنودى\r\n","description":"","footnote":"","page_name":" 74 ","page_number":94},
  {"content":"\r\nخود را از او ، اظهار مىكند - نگرانى از هم اكنون باش كه او را در كنار حوض خواهى ديد ، او با محمّد مصطفى ، پيغمبر بزرگوار و رهنما ايستاده است . و هر دو ، دوستانى را كه در زندگى به آنها مهر ورزيده‌اند به بهشت و به سايهء طوباى سايه گستر مىبرند .\r\nعلى ، امير مؤمنان است و حق او ، از جانب خداوند بر هر مسلمانى واجب است .\r\nبراى آنكه رسول خدا ، دربارهء حق وى سفارش فرموده و او را در هر فئى و غنيمت شركت داده است .\r\nو همسر او ، صديقه است ، زنى كه همانندى جز بتول مريم ، ندارد .\r\nنسبتش به پيغمبر ، چون نسبت هارون پسر عمران به موسى نجيب و كليم است .\r\nو پيغمبر ، در روز غدير ، ولايت او را بر هر نيمكرد عرب و غير عرب واجب فرمود .\r\nدر دوح خم ، دست راست وى را گرفت و به آهنگى رسا كه ابهامى در آن نبود ، از او نام برد .\r\nهان ! قسم به خدائى كه تيره رويان ، به ركن خانه اش گرد آلود روى مىآرند و سواران هر شهر و ديار به سويش مىآيند كه آن كس كه در غدير خم تسليم سخن پيغمبر نشد ، به گمراهى فتاد .\r\nو روزى كه امر ولايت و ميراث علمى را كه از دستگيره‌هاى محكم دين است ، به او مىسپرد ، درباره اش سفارش فرمود :\r\n( از اين قصيده چهل و دو بيت در دست است )\r\n« حافظ مرزبانى » در « اخبار السيّد » گفته است : سيد حميرى ، نسخه اى از اين قصيده را براى عبد اللَّه اباض ، رهبر اباضيه ، فرستاد ، زيرا به وى خبر داده بودند كه « عبد اللَّه » ، على ( ع ) را نكوهش و سيّد را به فراهم كردن موجب قتلش به دست منصور ، تهديد كرده است . چون قصيده به دست پسر اباض رسيد . سخت\r\n","description":"","footnote":"","page_name":" 75 ","page_number":95},
  {"content":"\r\nخشمناك شد و ياران خود را به جمع آورى فقهاء و قرّاء فرستاد .\r\nآنها گرد آمدند و به نزد منصور كه در كنار دجلهء بصره بود ، رفتند و گزارش كار سيّد را به او دادند . منصور آنان و سيد را احضار كرد و از دعواى آنها پرسيد .\r\nگفتند : سيد ، گذشتگان را دشنام مىدهد و عقيده به رجعت دارد و امامت را از آن تو و خاندانت نمىداند . منصور گفت : مرا واگذاريد و به آنچه در مورد خودتان است ، بسنده كنيد .\r\nسپس روى به سيّد آورد و گفت : دربارهء آنچه اينان گفتند ، چه ميگوئى ؟\r\nگفت : من كسى را دشنام نمىدهم و بر اصحاب رسول ( ص ) رحمت مىفرستم . اينك ، اين ابن اباض است به او بگو بر على و عثمان و طلحه و زبير رحمت فرستد . منصور ، به ابن اباض گفت : بر اينها درود بفرست . او ساعتى درنگ كرد ، منصور با چوبدستى كه پيش رويش نهاده بود ، او را زد و بيرون كرد و دستور داد به زندانش برند . و او در زندان مرد . منصور ، فرمان داد همهء همراهان او را تازيانه زنند و پانصد هزار درهم به سيّد دهند .\r\n\r\n« غديريهء » 16\r\nشگفتا از قوم من ! و پيغمبر مصطفى و آنچه كه ازين بهترين خلق شرف صدور يافت ،\r\nاينان سخنى را كه پيغمبر ، به روز غدير خم ، در زير درختان افراشته ، در بارهء برادرش على فرمود انكار كردند . ( و آن سخن اين بود ) :\r\nاى مردم : هر كس را منم مولائى كه حقّم از پيش بر او واجب گرديده است ، اينك على نيز به فرمانى حتمى ، مولاى اوست .\r\nآيا فرمان پيغمبر در آنان اثر گذارد ؟ شگفتا ! آتش در دل زبانه مىكشد !\r\n\r\n« غديريهء » 17\r\nهان ! كه آن وصيّت بىترديد ، از آن بهترين خلق از نسل سام و حام بود .\r\n","description":"","footnote":"","page_name":" 76 ","page_number":96},
  {"content":"\r\nو محمّد ( ص ) در غدير خم از جانب خداى رحمان به اراده اى استوار ، سخن مىگفت .\r\nبانگ مىزد و در ميان شما به على اشاره مىكرد و با چنان اشارتى كه چيزى از سخنش نمىكاست مىفرمود :\r\nهان ! هر كس من سرپرست اويم ، اين برادر من سرور او است . پس سخنم را بشنويد ! پيشاپيش همه ، شيخى كه دستش را از ميان انبوه جمعيت در آورده بود ، بانگ زد : ( اى على ) تو مولاى من و سرور مردمى ! پس چرا با سرور مردم سركشى كرد ؟ با علىّ كه : روزى « ردا » و « برد » و « زمام مركب » پيغمبر را به ارث برده است .\r\n\r\n« غديريهء » 18\r\nتا كبوتران مىخوانند ، بر خاندان و خويشان پيغمبر ، درود باد .\r\nآيا آنها ستارگان آسمان هدايت و اعلام جاودان عزت ، نيستند ؟\r\nاى سرگردان در گمراهى ! امير المؤمنين امام است .\r\nرسول خدا ( ص ) در روز غدير خم و در حضور مردم او را بلند كرد . . .\r\nتمام اين قصيده ، در گزارش زندگى سيد خواهد آمد . « معتز » در صفحهء 8 « طبقاتش » گفته است :\r\nاز كسى حكايت كرده‌اند كه گفت : باربرى را ديدم كه بارى گران و رنج آور به دوش داشت گفتم : چيست ؟ گفت : قصائد ميميّهء سيد است .\r\n\r\n« غديريهء » 19\r\nجانم به قربان رسول خدا ، در آن روز كه جبرئيل بر او نازل شد و گفت :\r\nخداوند به تبليغ صريح ولايت فرمانت مىدهد كه اگر تبليغ نكنى ، رسالت را به پايان نبرده اى .\r\nپس پيغمبر براى اطاعت از امر خدائى كه به وى ايمان داشت بپاخاست و به مردم فرمود : پيش از امروز غدير مولاى شما چه كسى بود ؟ گفتند : تو سرور\r\n","description":"","footnote":"","page_name":" 77 ","page_number":97},
  {"content":"\r\nما و رسول خدائى و ما گواهيم كه خير خواهى كردى و آشكارا ، احكام حق را بيان فرمودى . فرمود : پس از من اين على مولاى شما است و من به اين امر مأموريت حتمى يافته‌ام . بنابر اين در گروه وى و از ياورانش باشيد .\r\nاو از همهء شما نيكوكارتر و دانشمندتر است و نخستين كس است كه به خدا ايمان آورد .\r\nاو را با من همان نسبت و منزلت است كه هارون را ، با موسي بن عمران بود .\r\n\r\n« غديريهء » 20\r\nدر چاشتگاهى جبرئيل بر پيغمبر فرود آمد و در حالى كه مردم شتابزده و تند در حركت بودند ، گفت : بايست ، و تبليغ ولايت كن كه اگر نكنى رسالت را بانجام نرسانده اى . پس او فرود آمد و ديگران نيز به زيز آمدند و منزل گرفتند ،\r\nبه جانب درختان در كنار غدير آمد و بر جهاز شتران ، ايستاد و آشكارا بانگ بر آورد و گفت :\r\nهان ! اى كسانى كه من مولاى شمايم ، اين على پس از من سرور شما است .\r\nپس اذعان كنيد .\r\nسيه روزى به دوستش گفت : - و چه بدبختانى كه مىلغزند و به فتنه مىافتند - پيغمبر بازوان على را گرفته است و او را به فرمانى كه بر وى نازل نشده است ، مىستايد .\r\nدر دل چنين كسى گوئى اعتماد به پيغمبر نيست . شگفتا پس از كجا و چگونه ايمان آورده است .\r\n\r\n« غديريهء » 21\r\nمهر محض خود را به پاى وصى ريختم ، و به ديگرى جز على عشق نمىورزم .\r\nپيغمبر مرا به دوستى او دعوت كرد ، و من دعوت او را اجابت كردم .\r\nبا دشمنان على ، دشمنم و خود او را دوست دارم و با دوستانش نيز دوستم .\r\n","description":"","footnote":"","page_name":" 78 ","page_number":98},
  {"content":"\r\nدر غدير خم پيغمبر به پا خاست و با آهنگى بلند كه گوشها را نوازش داد ، فرمود : هان ! من چون درگذرم ، اين على مولاى شما است و اين فرمان را به عرب و غير عرب فهماند .\r\n\r\n« غديريهء » 22\r\nپيغمبر ، در چاشتگاه غدير خم ، عموم مردم را به ولاى على سفارش كرد و اى كاش وصيّت او را نگه مىداشتند به آنان بانگ زد : كه اى بندگان خدا ! به سخنان من گوش فرا دهيد ! آيا من مولاى شما نيستم .\r\nگفتند : چرا . تو مولاى مائى و از خود ما به ما اولى ترى . پس على را بر گرفت و با آهنگى رسا كه آواى او را هر زنده دلى شنيد . فرمود :\r\nهر كس من سرور اويم ابا الحسن را سرور او ساختم .\r\nخداوند با دشمنان او دشمن و با دوستان او دوست باد .\r\n\r\n« غديريهء » 23\r\nمحمّد ( ص ) در غدير خم به پا خاست و با آهنگى رسا و آشكار به عرب و عجمى كه همراهش بودند و بر گرد كرسيش حلقه زده بودند ، بانگ زد كه :\r\nهان ! هر كس را منم مولا ، اين على مولا و سرور برتر اوست .\r\nاى خداى من ! دشمن على را دشمن دار . و با دوست او دوست باش .\r\n\r\nزندگى شاعر\r\n« ابو هاشم » « و ابو عامر اسماعيل بن محمد بن يزيد بن وداع » اهل حمير و ملقب به « سيد » است .\r\nابو الفرج و بسيارى از تاريخ نويسان ، نسبش را چنين ياد كرده‌اند كه او حفيد « يزيد بن ربيعه مفرّغ » يا ابن مفرّغ حميرى ، همان شاعر مشهورى است كه زياد و فرزندانش را هجو گفت و آنها را ، از آل حرب نفى كرد و به همين جهت ، « عبد اللَّه بن زياد » وى را به زندان انداخت و شكنجه داد و پس از آن معاويه آزادش كرد .\r\n","description":"","footnote":"","page_name":" 79 ","page_number":99},
  {"content":"\r\nليكن مرزبانى ، وى را به « يزيد بن وداع » نسبت داده و در كتاب « اخبار الحميرى » گفته است :\r\nمادر سيد از « حدّان » ( 1 ) است كه پدر سيد چون در ميان قبيلهء آنان منزل گرفته بود او را بزنى گرفت و مادر اين زن ، دختر « يزيد بن ربيعه بن مفرغ » حميرى ، همان شاعر معروف است و يزيد بن مفرغ را فرزند ذكورى نبوده و « اصمعى » در نسبت دادن سيد به يزيد بن مفرغ از جهت پدر ، اشتباه كرده است زيرا وى جد مادرى او است و مرزبانى « در معجم الشعراء » اين شعر سيد را ياد كرده است كه :\r\nبگاه نسبت ، من مردى حميرىام جدّ من رعين و دائيان من ذويزناند\r\nسپس ولائى كه با آن به رستگارى در رستاخيز اميدوارم از آن ابى الحسن هادى عليه السّلام است ( 2 ) .\r\nوى به ابى هاشم مكنّى است و شيخ طايفه ، كنيه اش را ابى عامر گفته است .\r\nاو از سر آغاز كودكى ، به سيّد لقب يافته بود . ابو عمرو كشى در صفحهء 186 رجالش گفته است : آورده‌اند كه ابى عبد اللَّه عليه السّلام به سيد برخورد كرد و فرمود :\r\nمادرت ترا سيد ناميد و بدين سيادت موفق آمدى چه تو . . . سيد الشعرائى . و او در اين باره چنين سرود :\r\nدر شگفتم از فقيه بسياردان فهميده اى كه يك بار به من فرمود : خاندانت ترا سيدّ ناميده‌اند و راست گفته‌اند ، چه تو ، به سيد الشعرائى توفيق يافتى .\r\nو آنگاه كه به مدح خاندان محمّد ( ص ) ويژگى مىيابى با ديگر شاعران برابر نخواهى بود چه آنان از صاحبان ملك و ثروت براى عطاياشان ستايش مىكنند\r\n\r\n","description":"","footnote":"\r\n( 1 ) - حدان بضم حاء مهمله ، يكى از محله‌هاى قديمى بصره است كه به آن بنوحدان مىگفتند . و اين زن به اسم قبيلهء پدرش « حدان بن شمس بن عمرو » كه از ازد است نامگذارى شد .\r\n( 2 ) - اين دو بيت ، از ابياتى است كه داستان آن خواهد آمد .\r\n","page_name":" 80 ","page_number":100},
  {"content":"\r\nو مدح تو از اهل بيت بدون چشم داشت عطا است .\r\nپس ترا مژده باد كه در مهر آنان چنان كاميابى كه چون به گرفتن پاداش به نزدشان درآئى . همهء دنيا با شربت آبى از حوض احمد ( ص ) ، برابرى نتواند كرد .\r\n\r\nداستان سيد با پدر و مادرش\r\nابو الفرج در صفحهء 230 جلد 7 اغانى به اسناد خود از « سليمان بن ابى شيخ » روايت كرده است كه : پدر و مادر سيد اباضى ( 1 ) مذهب بودند و منزل آنها در غرفهء بنى ضبّه بصره بود و سيد مىگفت :\r\nدر اين غرفه ، امير مؤمنان را بسيار دشنام داده‌اند و چون از او پرسيدند كه تشيع از كجا به تو روى آورد ، گفت : رحمت خداوند مرا فرا گرفت ، چه فرا گرفتنى .\r\nو نيز از سيد روايت كرده‌اند كه چون پدر و مادرش از آئين وى آگاهى يافتند ، انديشهء كشتنش كردند او بنزد « عقبة بن مسلم هنائى » آمد و او را آگهى داد . عقبه سيد را پناه بخشيد و او را در منزلى كه به وى ارزانى داشت ، جا داد .\r\nسيّد در آنجا ماند تا پدر و مادرش مردند و وارث آنها شد .\r\nو مرزبانى در « اخبار السيد » به اسناد خود از « اسماعيل بن مساحر » ، راويه سيّد ، روايت كرده است كه گفت : چاشتگاهى با سيد در خانه اش غذا مىخورديم .\r\nبه من گفت : در اين خانه ، امير مؤمنان را فراوان دشنام داده‌اند و لعنت كرده‌اند . گفتم چه كسى چنين كرده است ؟ گفت : پدر و مادر اباضى مذهب من . گفتم پس تو چگونه شيعه شدى ؟ گفت : رحمت حق بر من فرو باريد و مرا بيدار و هشيار كرد .\r\nباز « مرزبانى » از « حودان حفّار » پسر « ابى حودان » و او از پدرش كه راستگوترين مردم بود ، روايت كرده است كه گفت : سيد به من شكايت آورد كه شبها مادرم مرا از خواب بيدار مىكند و مىگويد : مىترسم كه بر آئينى كه دارى\r\n\r\n","description":"","footnote":"\r\n( 1 ) - اباضيه بكسر همزه اصحاب « عبد اللَّه بن اباضى » اند كه در زمان « مروان بن محمد » خروج كرد و آنها گروهى از حروريه‌اند كه مىپنداشتند مخالفشان كافر است و امير مؤمنان على عليه السّلام و بيشتر صحابه را كافر مىدانستند . ( مؤلف )\r\n","page_name":" 81 ","page_number":101},
  {"content":"\r\nبميرى و به دوزخ درافتى ، زيرا تو دل به مهر على و فرزندانش بسته اى كه نه دنيا خواهى داشت ، نه آخرت .\r\nاو با اين كار خوردن و آشاميدن را بر من ناگوار كرده و من ديگر به نزد او نخواهم رفت و قصيده اى سروده‌ام كه برخى از ابيات آن چنين است :\r\nبه خاندانى ( دل بسته‌ام ) كه مؤمنين از مردم را ، در ولايت از آنان گريز نيست ،\r\nبسا برادرى كه مرا در عشق اين خاندان ، ملامت كرده است و مادر نكوهش گرم نيز هر شب به سرزنشم مىنشيند .\r\nمىگويد و بسيار هم مىگويد و از روى گمراهى سرزنش مىكند و آفت اخلاق زنان ، همان سرزنش است .\r\nمىگويد : از همسايه و آشنا و خاندانى كه به آنها منسوب بودى و ترا به نام آنان مىخواندند ، جدا شدى پس تو در ميان آنان غريب و دور افتاده اى ، و گوئى گرزده اى كه از تو پرهيز مىكنند .\r\nتو بر آئين آنان خرده مىگيرى و آنها نيز به دينى كه به آن گرويده اى ، ترا عيبجوتر و سرزنش كننده ترند .\r\nگفتم : مرا رها كنيد كه تا آنگاه كه حاجيان راهى خانهء خدايند ، سخن را به ستايش ديگرى جز اين خاندان نمىآرايم .\r\nمرا از مهر خاندان محمّد باز مىداريد ؟ حال آنكه محبت آنان وسيلهء تقرب من است .\r\nدوستى آنها چون نماز است و به راستى كه اين دوستى پس از نماز ، از همه چيز واجبتر است ( 1 ) .\r\n\r\n","description":"","footnote":"\r\n( 1 ) - در بعضى نسخه‌ها است كه : از برخى نمازها واجبتر است و جا داشت بگويد : پيش از نماز از همه چيز واجبتر است .\r\n","page_name":" 82 ","page_number":102},
  {"content":"\r\nمرزبانى گفته است : « عباسه » دختر سيّد براى من حديث كرد و گفت : پدرم به من مىگفت : در روزگارى كه كودك بودم مىشنيدم كه پدر و مادرم امير مؤمنان را دشنام مىدهند ، من از خانه بيرون مىآمدم و گرسنه مىماندم و اين گرسنگى را بر بازگشت به جانب آنها ترجيح مىدادم و چون علاقه به دور بودن داشتم و از آنها بدم مىآمد شبها را در مساجد بروز مىآوردم ، تا گرسنگى ناتوانم مىكرد و به خانه ميرفتم و خوراكى مىخوردم و بيرون مىآمدم . چون كمى بزرگ شدم و به عقل خود رسيدم و شاعرى را آغاز كردم ، به پدر و مادرم گفتم :\r\nمرا بر شما حقى است كه نسبت به حقى كه شما به گردن من داريد ، ناچيز است . بنابر اين چون به حضورتان آيم ، مرا از بدگوئى به امير مؤمنان بر كنار داريد .\r\nچه اين كار ، مرا رنج مىدهد و دوست نمىدارم كه به مقابلهء با شما ، عاق شوم . آنها به گمراهى خويش ادامه دادند و من از نزد آنان بيرون آمدم و اين شعر را براى آنها نوشتم :\r\nاى محمّد ! از شكافندهء عمود صبح بترس . و تباهى دين خويش را با سامان بخشيدن به آن از بين ببر .\r\nآيا برادر و جانشين محمّد را دشنام مىدهى ؟ و با اين كار ، به رسيدن رستگارى اميد مىدارى .\r\nهيهات ، مرگ بر تو ! و عذاب و عزرائيل به تو نزديك باد .\r\nتا آخر ابياتى كه در غديريات مذكور افتاد . آنها تهديد به قتلم كردند و من به نزد « عقبة بن مسلم » آمدم و آگاهش كردم ، گفت : ديگر به نزد آنها مرو و منزلى براى من فراهم كرد كه به دستور وى همهء چيزهائى كه به آن نياز داشتم ، در آن خانه آماده شده بود . و وظيفه اى برايم معين كرد كه كمك هزينهء زندگيم بود .\r\nو نيز مرزبانى گفته است : پدر و مادر سيد به على ( ع ) كينه مىورزيدند و سيّد شنيده بود كه آنها پس از نماز بامدادى ، على را لعن مىكنند . پس اين\r\n","description":"","footnote":"","page_name":" 83 ","page_number":103},
  {"content":"\r\nچنين سرود :\r\nخدا ! پدر و مادرم را لعنت كند و آنها را به عذاب دوزخ در اندازد .\r\nحكم بامدادى اينها اين است كه چون نماز صبح گزارند ، جانشين پيغمبر باب علوم او را دشنام دهند .\r\nاينها بهترين انسان روى زمين و محرم طوافگر ركن حطيم را ناسزا مىگويند .\r\nاين دو از آن زمان كافر شدند كه خاندان پاك و معصوم پيغمبر خدا و جانشين او را ، كه زمين ، به بركت وجود او برجاست و اگر وى نبود زمين چون استخوان پوسيده اى از هم مىپاشيد و خانوادهء وى را كه اهل علم و فهم و راهنمايان راه راست ، و نمايندگان عادل و دادگستر خدا ، در روزگار ستمگرانند ، ناسزا گفتند .\r\nدرود هميشگى خداوند همراه با سپاس و سلام او بر آن خاندان باد .\r\nو ابن شاكر در صفحهء 19 جلد 1 « الفوات » اين روايت را آورده است .\r\n\r\nبزرگوارى سيد و كسانى كه در گزارش زندگى او كتاب نوشته‌اند\r\nشيعه همواره ، سخت كوشان در مهر امامان اهل بيت را محترم مىشناخته و پايگاه آنان را و الا مىداند . و به همان اندازه كه خداى سبحان و پيغمبرش ، اين گونه افراد را بزرگ شمرده‌اند ، بزرگ مىشمرد . به اين ويژگى بيفزاى ، آنچه را كه شيعه در خصوص سيد ديده و شنيده است ، كه پيشوايان راستين ( ع ) چگونه وى را گرامى شمرده و منزلت بخشيده و به خويشتن نزديك دانسته‌اند و از كوشش قابل ستايشى كه او در بزرگداشت يا در جانبدارى از اين خاندان ، نشان داده است وسعيى كه در نشر فضائل و تظاهر به دوستى آنان كرده است و سخن پردازيهاى بسيارى كه در مدح آنان نموده است ، تقدير فرموده‌اند .\r\nبا آنكه سيد ، صله هائى را كه در برابر اين زرفينهاى زرين به وى داده‌اند رد كرده است ، زيرا آنچه از اين امور از او به ظهور مىپيوست ، جز براى خدا و اداء اجر رسالت و پيوند با پيغمبر ( ص ) نبوده و در تمام اين موارد ، با پدر و مادر ناصبى خارجى خويش نيز ، به ستيز برخاسته است .\r\n","description":"","footnote":"","page_name":" 84 ","page_number":104},
  {"content":"\r\nپس او با در اختيار داشتن اين همه آثار نيك و برون آمدن از اين مظهر پاك - با آن زادگاه ناپاكى كه داشته است - معجزهء روزگار خود بوده و شيعهء ديروز و امروز بزرگداشت وى و فروتنى در برابر عظمت او را از واجبات دينى خود دانسته و مىداند .\r\n« ابن عبد ربه » در صفحهء 289 جلد 2 « عقد الفريد » گفته است : سيد حميرى سر آمد شيعه است و نمونه اى از بزرگداشت شيعه از او ، اين بود كه در مسجد كوفه برايش مسند انداخته بودند .\r\nو در حديث « شيخ طايفه » كه پس از اين خواهد آمد ، چنين است : كه « جعفر بن عفان طائى » به سيّد گفت : تو سر آمدى و ما ، دنباله رو .\r\nو چنين كارى از شيعه تازگى ندارد ، پس از آنكه امام صادق ( ع ) سيد را منزلت بخشيده ، و دلائلى از امامت ، مانند حديث انقلاب شراب به شير و داستان قبر و باز شدن زبان سيد در هنگام بيمارى و غير آن ، به وى ارائه داده‌اند كه كرامتى جاويد براى سيد بجا گذاشته و تاريخ آن را ضبط كرده است . و حديث مستفيض ، گوياى ترحم و دعاء امام به وى و تشكَّر از كوششهاى اوست . اين سخن امام نيز به شيعه رسيده است كه به نكوهشگر سيد فرمود : اگر گامى از او بلغزد ، قدم ديگرش برجاست . و سيّد را به بهشت نيز بشارت داده‌اند .\r\nو امام ( ع ) خواهان خواندن شعر او بود و بدان اعتنا داشت . « و فضيل بن رسان » و « ابو هارون مكفوف » و خود سيد ، براى حضرت صادق ( ع ) شعر خوانده‌اند .\r\n« ابو الفرج » از « على بن اسماعيل تميمى » و او از پدرش روايت كرده است كه گفت : در خدمت ابى عبد اللَّه جعفر بن محمّد ( ع ) بودم كه دربان امام براى سيّد اجازهء ورود خواست و حضرت دستور داد كه او را در آورد . پس خانواده اش را در پشت پرده نشاند و سيد داخل شد و سلام كرد و نشست ، امام درخواست خواندن شعر كرد و سيد اين سرودهء خود را خواند :\r\nبر قبر حسين ( ع ) بگذر و به استخوانهاى پاكش بگو :\r\n","description":"","footnote":"","page_name":" 85 ","page_number":105},
  {"content":"\r\nاى استخوانها : پيوسته باران ( رحمت ) بر شما روان و ريزان باد .\r\nچون به قبر حسين ( ع ) بگذرى ، چون شتر زانو بزن و درنگ كن .\r\nو بر آن پاك نهادى كه فرزند پاكمرد و پاكزنى پيراسته است .\r\nچون مادر مهربانى كه بر مرگ فرزندى از فرزندان خود مىگريد ، گريه كن .\r\nراوى گفت : ديدم اشك از ديدهء جعفر بن محمّد ( ع ) بر گونه اش ريخت و صداى گريه و شيون از خانه اش برخاست تا آنكه امام فرمود : بس كن و سيّد بس كرد .\r\nو من ( راوى ) چون به خانه آمدم داستان را براى پدرم بازگو كردم : گفت :\r\nواى بر اين مرد كيسانى كه مىگويد :\r\n\r\nفاذا مررت بقبره\r\nفاطل به وقف المطية\r\n\r\nگفتم : اى پدر ! چنين كسى چه خواهد كرد ؟ گفت : آيا آه از نهاد بر نمىآرد ، آيا خود را نمىكشد . اى مادرش به عزايش بنشيند . اغانى جلد 7 صفحهء 240 .\r\nاين قصيده را ، ابو هارون مكفوف نيز براى امام صادق ( ع ) خوانده است ، شيخ ما « ابن قولويه » در صفحهء 33 و 44 كتاب « الكامل » از ابى هارون روايت كرده است كه ابو عبد اللَّه ( ع ) فرمود : اى ابا هارون ! دربارهء حسين برايم شعر بخوان .\r\nمن خواندم و او گريست . سپس فرمود : همانطور كه خودتان مىخوانيد بخوان يعنى با سوز . من خواندم :\r\nبر گور حسين بگذر و به استخوانهاى پاكش بگو . . .\r\nآنگاه فرمود : باز هم بخوان . قصيدهء ديگرى خواندم . در روايت ديگرى است كه اين شعر را خواندم :\r\nاى مريم ! برخيز و بر مولايت زارى كن و حسين را به گريه يارى ده .\r\nامام گريست و از پشت پرده ، بانگ شيون شنيدم ( الحديث ) شيخ ما صدوق نيز اين روايت را در « ثواب الاعمال » آورده است .\r\nرؤياهاى صادقه اى هم هست كه حكايت از تقرّب سيّد در پيشگاه پيغمبر بزرگ ( ص ) مىكند و برخى از اين خوابها در صفحهء 221 - 224 گذشت . و ابو الفرج\r\n","description":"","footnote":"","page_name":" 86 ","page_number":106},
  {"content":"\r\nاز ابراهيم بن هاشم عبدى ، روايت كرده است كه وى گفت : پيغمبر را در خواب ديدم كه در خدمتش سيّد شاعر چنين مىخواند :\r\n\r\nاجّد بآل فاطمة البكور\r\nفدمع العين منهمر غزير\r\n\r\nسيد قصيده را تا آخر خواند و پيغمبر همچنان گوش داد . ابراهيم گفت : من اين حديث را ، براى مردى كه سرزمين طوس ، ما را در كنار قبر على بن موسى الرضا ( ع ) گرد آورده بود ، بازگو كردم . و آن مرد به من گفت : من در شك بودم ، شبى پيغمبر را در خواب ديدم و مردى در محضرش مىخواند :\r\nاجد بآل فاطمة البكور تا آخر قصيده .\r\nاز خواب ، بيدار شدم و محبّت اعتقادى من به على بن ابى طالب ( رض ) سخت در دلم راسخ شد .\r\nاين خواب ، كرامتى براى سيّد است ، كه بلندى مرتبه و حسن عقيده و خلوص نيّت و سلامت مذهب و پاكى نهاد و پا بر جائى او را نشان مىدهد .\r\nو چون بزرگان قوم ، نيازمندى عموم را به پرداختن تاريخ شخصيتهاى گذشته و آينده اى چون سيد ، احساس كردند ، گروهى از آنان به تأليفات جداگانه اى در اخبار و اشعار سيد پرداختند كه از آن جمله‌اند :\r\n1 - ابو احمد عبد العزيز جلودى ازدى بصرى درگذشته به سال 302 ه .\r\n2 - شيخ صالح بن محمّد صراى شيخ ابى حسن جندى .\r\n3 - ابو بكر محمّد بن يحيى كاتب صولى درگذشته به سال 335 ه .\r\n4 - ابو بشير احمد بن ابراهيم عمى بصرى . شيخ الطايفه در صفحهء 30 فهرستش كتاب « اخبار السيد و شعره » او را ياد كرده است و در صفحهء 226 جلد 2 « معجم الادباء » نيز كتاب اخبار السيد آمده و از صفحهء 70 رجال نجاشى و هم « معالم العلماء » برمىآيد كه ابو بشير كتابى را در اخبار سيد و كتاب ديگرى را دربارهء شعر او تأليف كرده است .\r\n5 - ابو عبد اللَّه احمد بن عبد الواحد معروف به ابن عبدون شيخ نجاشى .\r\n","description":"","footnote":"","page_name":" 87 ","page_number":107},
  {"content":"\r\n6 - ابو عبد اللَّه محمّد بن عمران مرزبانى در گذشته به سال 378 ه كه او را كتابى به نام اخبار السيد است و ما به برخى از اجزاء آن واقف آمديم و اين كتاب خود جزئى از كتاب « اخبار الشعراء » است كه گزارش شعراء مشهور سخن پرداز را ، در ده هزار برگ آنچنانكه در فهرست ابن نديم آمده فراهم آورده است .\r\n7 - ابو عبد اللَّه احمد بن محمّد بن عياش جوهرى درگذشته به سال 401 ه .\r\n8 - اسحاق بن محمد بن احمد بن ابان نخعى .\r\n9 - خاور شناس فرانسوى [ بربيه دى مينار 
  ] ، اخبار سيد را در 100 صفحه فراهم آورده كه در پاريس چاپ شده است .\r\nفهرست نجاشى صفحهء 53 ، 63 ، 64 ، 70 ، 141 ، 171 ، فهرست ابن نديم ، صفحهء 215 فهرست شيخ الطايفه صفحهء 30 معالم العلماء صفحهء 16 الاعلام جلد 1 صفحهء 112 .\r\n\r\nستايش مقام ادبى و شعر سيد\r\nسيد ، در صف مقدّم سخن پردازان خوب و يكى از سه تن شاعرى است كه آنها را در شمار پرشعرترين شاعران جاهليت و اسلام آورده‌اند و آن سه : سيد و بشّار و ابو العتاهيه‌اند ، ابو الفرج گفته است : كسى را نمىشناسم كه بر تحصيل تمام اشعار يكى از اين سه تن ، توانا بوده باشد . و مرزبانى گفته است : شنيده نشده است كه كسى غير از سيد ، شعر خوب و بسيار گفته باشد ، و از « عبد اللَّه بن اسحاق هاشمى » آورده است كه گفت : دو هزار قصيده از سيّد فراهم آوردم و پنداشتم ديگر قصيده اى باقى نمانده است . اما همواره كسانى را مىديدم كه از او اشعارى مىخواندند كه من نداشتم ، آنها را نيز مىنوشتم تا سرانجام به تنگ آمدم و از نوشتن دست كشيدم\r\nو نيز گفته است : از ابو عبيده پرسيدند : در طبقهء مولدين ، شاعرتر از همه كيست ؟\r\nگفت : سيّد و بشّار . و از حسين بن ضحّاك نقل كرده است كه گفت : مروان بن ابى حفصه ، پس از مرگ سيد با من به گفتگو دربارهء او پرداخت . من شعر سيّد و بشار را بيش از همهء مردم از حفظ داشتم . قصيدهء مذهبّهء سيد را كه آغازش اين است :\r\n","description":"","footnote":"","page_name":" 88 ","page_number":108},
  {"content":"\r\n« چه دلخوشى به مهر و محبت است ، آيا به برقهاى دروغين و بىباران مىتوان شاد بود ؟ » « يا به بنى اميه و گروهى كه بر شتر بزرگ و دراز گردن سوار شدند » و به جنگ على آمدند « ؟ »\r\nبراى مروان خواندم تا تمام شد . به من گفت : هرگز قصيده اى پر معنىتر و پاكيزه تر و سرشارتر از اين در فصاحت ، نشنيده‌ام و پس از هر بيتى مىگفت : سبحان اللَّه . چقدر سخن خوبى است ! و از توزى آورده است كه گفت : اگر شعرى ، از جهت خوبى چنان شايسته باشد كه جز در مساجد نخوانند ، اين شعر است و اگر خطيبى آن را در روز جمعه بر فراز منبر بخواند حسنه انجام داده و پاداش مىبرد .\r\nابو الفرج گفته است : سيد ، شاعرى پيشرو و مطبوع است . و او را در شعر شيوه و روشى است كه كمتر كسى به آن دست مىيابد و نزديك مىشود . و از ليطه پسر فرزدق آورده است كه گفت : در خدمت پدر به مذاكره دربارهء شعراء پرداختيم گفت : دو مردند كه اگر در معنى مردمى شعر مىگفتند ما را با وجود آنان هنرى نبود پرسيديم كيانند ؟ گفت : سيد حميرى و عمران بن حطان سدوسى . ليكن خداى عز و جل هر يك از اين دو را به سروده‌هاى مذهبى مشغول داشت .\r\nاغانى جلد 7 صفحهء 231\r\nو توزى گفته است : اصمعى جزوه اى ديد كه در آن شعر سيد بود . پرسيد از كيست ؟ من چون نظر او را دربارهء سيد مىدانستم . نگفتم مرا سوگند داد كه بگويم و چون وى را آگاه كردم ، گفت : قصيده اى از او بخوان ، چكامه اى خواندم و پس از آن ، قصيدهء ديگرى را و همچنان مىخواست كه بيشتر بخوانم . آنگاه گفت : خدا رسوايش كناد ! چه چيز او را به راه ابر مردان انداخت اگر مذهب و مضامين شعريش نبود هيچ كس از همرديفانش را بر او مقدم نمىداشتم . و در عبارت ديگرى است كه هيچ كس از همپايه هايش بر او پيشى نمىگرفت و ابو عبيده گفته است :\r\n","description":"","footnote":"","page_name":" 89 ","page_number":109},
  {"content":"\r\nشاعرتر از همهء محدثان ، سيّد حميرى و بشّار است .\r\nاغانى جلد 7 صفحهء 232 - 236\r\nروزى سيد در كنار بشار كه به شعر خواندن پرداخته بود ، ايستاد ، سپس روى به او آورد و گفت :\r\nاى آنكه مردم را مىستائى تا به تو بخشش كنند !\r\nآنچه بندگان دارند از آن خداست .\r\nپس آنچه از اينان مىجوئى از خدا بخواه و به خير خداوند فرو فرستنده و فزون دهندهء نعمتها اميدوار باش .\r\nنسبت بخل به بخشنده مده و بخيل را جواد ، نام منه .\r\nبشار گفت : اين كيست ؟ سيّد را معرفى كردند ، گفت : اگر چنين نبود كه اين مرد به ستايش بنى هاشم از ما باز مانده است ، ما را بيچاره مىكرد و اگر در مذهبش با ما هماهنگ بود ما را به زحمت مىانداخت .\r\nاغانى جلد 7 صفحهء 237\r\nو غانم ورّاق گفت : در سرزمين بصره به نزد عمرو بن نعيم رفتم . گروهى به مجلس من در آمدند و من اين شعر سيد را براى آنان خواندم .\r\nآيا اثر خانه‌هاى خراب شده در ( ثويّين ) را ، كه ابر و باران ويرانش كرده و باد صبا و دبور هر صبح و شام ، بر گل و گياه آن دامن كشيده است ، باز مىشناسى ؟\r\nسراهائى كه در پهنهء آن ، دلبران موى ميان و تراندام و جادو نگاه و چابك و لاغر و خوش خرام كه چهره هائى چون ماه تمام و تابان داشتند ، مىزيستند . جدائى ، مرا از اوج قرب به خاك هجر نشاند ، و او از من كه هنوز كامى نگرفته بودم جدا شد و چون مرا از ترس دورى ، دردمند و سرشك مرواريد گونم را روان و ريزان ديد ، با گوشهء چشم به سويم نگريست واشگش به مانند رشتهء پراكندهء گوهر فرو ريخت .\r\nاز پيش آمد دورى مىترسيدم ، اما اين ترسم و بيم نفع و سودى نداشت .\r\nآنان از خواندن من به طرب آمدند و شادىها كردند و پرسيدند اين اشعار از\r\n","description":"","footnote":"","page_name":" 90 ","page_number":110},
  {"content":"\r\nكيست ؟ گفتم : از سيد است . گفتند به خدا سوگند كه وى يكى از شعراء خوش طبع است . نه ! بلكه در اين روزگار همانندى ندارند .\r\nاز زبير بن به كار است كه گفت : از عمّم شنيدم كه مىگفت : اگر آن قصيدهء سيد را كه در آن مىگويد :\r\n\r\nانّ يوم التطهير يوم عظيم\r\nخصّ بالفضل فيه اهل الكساء\r\n\r\n« به راستى كه روز نزول آيهء تطهير ، روز بزرگى است كه آل عبا در آن به برترى ويژگى يافتند » .\r\nبر منبر بخوانند ، گناهى نكرده‌اند و اگر تمام اشعار وى ، از اين دست بود ما آن را روايت مىكرديم و بد نمىدانستيم .\r\nو از حسين بن ثابت روايت كرده‌اند كه گفت : مردى بدوى كه در روايت شعر جرير بر همهء مردم پيشى داشت ، بر ما وارد شد . وى شعرى از جرير مىخواند و من نيز ، سروده اى از سيّد را در همان معنى مىخواندم تا بر او فزونى جستم ، به من گفت : واى بر تو اين شاعر كيست ؟ به خدا سوگند كه او از صاحب ما شاعرتر است .\r\nاغانى جلد 7 صفحهء 239\r\nو از اسحاق بن محمّد روايت مىكنند كه گفت از « عتبى ( 1 ) » شنيدم كه مىگفت :\r\nدر روزگار ما ، شاعرى خوش روشتر و پاكيزه لفظتر از سيد نيست . سپس به يكى از حاضران گفت : قصيدهء لاميهء سيد را كه امروز مىخواندى ، دوباره بخوان و او چنين خواند .\r\nآيا در محبوبت ، كشش و بخششى هم هست يا نه ؟ راستى كه پستى نشان گمراهى است .\r\nآيا در دلت شورى نهفته است كه سخنان بيهوده آن را بهبود نمىبخشد .\r\n\r\n","description":"","footnote":"\r\n( 1 ) - وى ابو عبد الرحمن محمد بن عبد اللَّه اموى است كه شاعرى مصرى و در گذشته بسال 228 ه و منسوب به جدش عبد اللَّه بن ابى سفيان است .\r\n","page_name":" 91 ","page_number":111},
  {"content":"\r\nاى مغرور ! دل به وعده‌هاى خيال انگيز دلبرى فريبكار بسته اى .\r\nدلبرى كه شاداب و گران خواب و باريك اندام است و به غزال خوش خط و خال مىماند چون با او خلوت كنى دست در گردنش درآورى و بوسيدن و مكيدن دهان خوش طعم آميخته به مشك او ، ترا شفا مىبخشد .\r\nاو در ميان دوشيزگان سيمتنى است كه خلخالى به پايشان نرفته است . . .\r\nدر اين قصيده مىگويد :\r\nبه خدا و نعمتهاى او قسم مىخورم و انسان مسؤول گفتار خويشتن است ، كه نهاد على بن ابيطالب ( ع ) براستى بر پارسائى و نيكوكارى سرشته است .\r\nپس عتبى گفت : به خدا سوگند كه سيّد از عهدهء آنچه خواسته است به خوبى بر آمده و اين است آن شعرى كه بىپرده بر دل مىنشيند .\r\nو پيش از همهء اينها ، همان سخن امام صادق ( ع ) در ستايش سيّد بسنده است كه فرمود : أنت سيد الشعراء و اين گفتار حاكى از چنان پايهء بلندى براى سيد در ادب است كه وصف از رسيدن به كنه آن ، ناتوان و بيان از دريافت آن ، نارسا است .\r\nو آنچنانكه در « نور الابصار شبلنجى » آمده است ، سيد را از شاعران امام صادق ( ع ) و فرزند پاكش امام كاظم شمرده‌اند .\r\n\r\nسخن پردازى سيد در ستايش آل اللَّه\r\nسيّد مردى بلند همّت و حريص در برگرداندن حق به اهلش بود و به سبب كوشش و اجتهادى كه در نشر دعوت به مبدأ استوار خويش داشت و سخن پردازيهائى كه در ستايش خاندان پاك نهاد پيغمبر كرد ، بر بسيارى از شعراء فزونى و برترى يافت . و با جانبازى و فداكارى در راه تقويت روح ايمان در مردم و زنده كردن دلمردگان از طريق نشر فضائل آل اللَّه و پراكندن زشتيهاى دشمنان و بديهاى مخالفان آنان ، بر ساير سرايندگان سيادت پيدا كرد .\r\n","description":"","footnote":"","page_name":" 92 ","page_number":112},
  {"content":"\r\nوى گويندهء اين شعر است :\r\n\r\nايا رب انى لم ارد بالذى به\r\nمدحت عليا غير وجهك فارحم\r\n\r\n« پروردگارا ! من در ستايش از على ( ع ) چيزى جز خشنودى تو نخواسته‌ام پس بر من رحمت آر . »\r\nو خوابى را كه ابو الفرج و مرزبانى از خود او در گزارش زندگيش روايت كرده‌اند ، مصدّق شعر اوست . وى گفته است : پيغمبر را در باغى خشك و خالى كه در آن نخلى بلند ديده مىشد به خواب ديدم ، در كنار آن باغ زمينى چون كافور بود كه در آن درختى ديده نمىشد پيغمبر فرمود : مىدانى اين نخل از كيست ؟ گفتم نه ، يا رسول اللَّه . فرمود : از آن امرء القيس پسر حجر است آن را بر كن و در اين زمين به كار و من چنين كردم . پس از آن به نزد « ابن سيرين » آمدم و خواب خود را براى او باز گفتم : گفت آيا شعر مىگوئى ؟ گفتم : نه ، گفت : به زودى شعرى چون شعر امرء القيس خواهى سرود . امّا اشعار تو دربارهء خاندانى نيكوكار و پاك نهاد است .\r\nشعر سيّد همانطور كه ابو الفرج گفته است ، هيچگاه از ستايش بنى هاشم يا ذمّ كسانى كه به نظر وى مخالف آنان بوده‌اند ، خالى نيست . وى از موصلى و او از عمّش روايت كرده است كه گفت 2300 قصيده از سيّد در مدح بنى هاشم فراهم آوردم و پنداشتم كه به جمع آورى اشعار وى دست يافته‌ام تا آنكه روزى مردى ژنده و كهنه پوش به مجلس من در آمد و از من برخى از اشعار سيّد را شنيد او نيز سه قصيده از قصائد سيد را كه من نداشتم خواند .\r\nپيش خود گفتم : اگر اين مرد تمام قصائدى را كه من از سيد دارم مىدانست و آنگاه آنچه من فراهم نياورده‌ام مىخواند ، شگفت مىنمود ، عجيبتر اين است كه او از آن اشعار ، آگاهى نداشت و فقط آن چه را كه خود به ياد داشت ، خواند . در اين هنگام ، دريافتم كه شعر سيد را نمىتوان بر شمرد و همه را فراهم آورد .\r\nابو الفرج گفته است : سيد به نزد « اعمش سليمان بن مهران » در گذشته به سال 148 ، مىآمد و فضائل امير مؤمنان ( ع ) را از او مىشنيد . پس از نزد او\r\n","description":"","footnote":"","page_name":" 93 ","page_number":113},
  {"content":"\r\nبيرون مىآمد و در آن معانى ، شعر مىسرود .\r\nروزى از نزد يكى از امراء كوفه كه وى را بر اسبى نشانده و خلعتى بر اندامش پوشانده بود ، بيرون آمد و در كناسهء كوفه ايستاد و گفت : اى گروه كوفيان ! هر كس فضيلتى از على بن ابى طالب ( ع ) براى من بگويد كه دربارهء آن شعرى نگفته باشم ، اين مركب و تشريفى كه بر تن دارم به وى مىدهم . آنان حديث خواندن گرفتند سيد نيز شعرش را مىخواند تا آنكه مردى از ميان مردم به سوى او آمد و اين حديث را بازگو كرد :\r\nروزى امير مومنان على بن ابى طالب ( ع ) خواست سوار شود . لباسش را پوشيد و يكى از كفشها را نيز به پا كرد و چون خواست ديگرى را بپوشد عقابى از آسمان به زير آمد و كفش را برگرفت و بالا برد و سپس انداخت مارى سياه از كفش بيرون آمد و گريخت و به سوراخى خزيد . آنگاه على كفش را پوشيد .\r\nراوى گفت : سيّد در اين باره شعرى نسروده بود پس اندكى انديشيد و سپس چنين سرود :\r\nهان اى قوم چقدر شگفت انگيز است داستان كفش على پدر حسين و مار سياه .\r\nدشمنى از دشمنان جنّى و نادان كه سخت از قصد صواب بدور بود رو به كفش على آورد و در آن خزيد تا پاى على را بدندان بگزد .\r\nتا بهترين سواركار يعنى امير مومنان و ابو تراب را نيش بزند .\r\nپس عقابى از عقابان يا پرنده اى همانند آن از آسمان به زير آمد و كفش را برگرفت و بالا برد و سپس بىدرنگ به زمين انداخت .\r\nآرى كفش را به زمين زد و از آن مارى بيرون آمد كه از ترس سنگ بيم زده رو به فرار گذاشت و در سوراخى عميق و بىروزن خزيد .\r\nمارى سياه و براَّق و تيز دندان و كبود و زهرآگين بود .\r\nهر بىباكى چون او را تيزتك و پرجست و خيز مىديد ، مىترسيد .\r\nو درنگ مىكرد و آنگاه او را به سنگهاى سخت مىزد .\r\n","description":"","footnote":"","page_name":" 94 ","page_number":114},
  {"content":"\r\nسرانجام شر زهر كشنده اين مار خزنده در كفش ، از ابى الحسن على دفع شد .\r\nمرزبانى گفته است : سيد پس از خواندن اين اشعار اسبش را به حركت آورد و زمامش را گرداند و اسب و هر چه كه با خود داشت به كسى كه اين خبر را روايت كرده بود ، داد و گفت : من در اين باره شعرى نگفته بودم .\r\nمرزبانى 11 بيت از تشبيب اين قصيده را ياد كرده است كه ابو الفرج غير از اين بيت كه مطلع قصيده است نياورده :\r\n\r\nصبوت الى سلمى و الرباب\r\nو ما لاخى المشيب و للنصابى\r\n\r\nابو الفرج گفته است : امّا خبر عقابى كه كفش على بن ابى طالب ( رض ) را ربود ، احمد بن محمّد بن سعيد همدانى براى من بازگو كرد و گفت : جعفر بن على بن نجيح مرا حديث كرد و گفت : ابو عبد الرحمن مسعودى از ابى داود طهوى از ابى زغل مرادى ما را خبر داد و گفت : روزى على بن ابى طالب ( ع ) برخاست كه براى نماز وضو بگيرد . پس كفشش را در آورد و در اين هنگام افعى در آن خزيد و چون على برگشت كه كفشش را بپوشد عقابى به زير آمد و آن را برداشت و به بالا برد و سپس انداخت و افعى از آن بيرون پريد . و مانند اين حديث را دربارهء پيغمبر نيز روايت كرده‌اند .\r\nابن معتز در صفحهء 7 طبقاتش گفته است : سيد استادترين افراد در به شعر كشيدن احاديث و اخبار و مناقب بود و نماند فضيلتى از على بن ابى طالب ( ع ) ، مگر آنكه آن را به شعر در آورد . و حضور در انجمنى كه در آن از خاندان محمّد ( ص ) سخن بميان نمىآمد وى را خسته مىكرد و با محفلى كه از ياد آنان خالى بود انس نداشت .\r\nابو الفرج از حسن بن على بن حرب بن ابى اسود دوئلى روايت كرده است كه گفت : ما در خدمت ابى عمرو ابن ابى العلاء نشسته بوديم و از سيّد گفتگو مىكرديم او خود آمد و نزد ما نشست ، ساعتى را در ذكر زرع و نخل فرو رفتيم ناگاه سيد برخاست ، گفتيم : اى ابا هاشم چرا برخاستى ؟ گفت :\r\n","description":"","footnote":"","page_name":" 95 ","page_number":115},
  {"content":"\r\nخوش ندارم در انجمنى كه در آن ذكر فضيلت آل محمّد نيست ، بمانم مجلسى كه از احمد و وصىّ و فرزندان وى ياد نشود پليد و كشنده است نابكار است آنكه ، در انجمن خود تا وقتى بر مىخيزد ، از آنها ياد نكند .\r\nسيّد هر گاه به شعرى از خود استشهاد مىكرد به اين بيت آغاز مىنمود :\r\n\r\nاجد بال فاطمه البكور\r\nفدمع العين منهمر غزير\r\n\r\nاغانى جلد 7 صفحهء 246 - 266\r\n\r\nراويان و حافظان شعر سيد\r\n1 - ابو داود سليمان بن سفيان مسترق كوفى منشد درگذشته به سال 230 ه ، وى آن چنان كه در « اغانى » و صفحهء 205 فهرست « كشى » آمده است راوى شعر سيد بود .\r\n2 - اسماعيل بن ساحر ، آن چنان كه در چند جاى اغانى آمده است راوى شعر سيد بود .\r\n3 - ابو عبيده معمر بن مثنى متوفى 209 ، 211 ه كه همانطور كه در اغانى و صفحهء 437 جلد اوّل « لسان الميزان » است شعر سيد را روايت مىكرد .\r\n4 - السدرى آن طور كه در صفحهء 7 « طبقات المعتز » است راوى سيد بود .\r\n5 - محمّد بن زكرياى غلابى جوهرى بصرى در گذشته به سال 298 ه . وى چنان كه در اخبار السيد مرزبانى است ، شعر سيّد را از حفظ مىكرد و بر عبّاسه دختر سيّد ميخواند و او تصحيح مىكرد .\r\n6 - جعفر بن سليمان ضبعى بصرى ، درگذشته 178 ه . كه چنان كه در اغانى و صفحه 437 جلد اوّل « لسان الميزان » است شعر سيد را بسيار مىخواند و اگر كسى آن را نمىپسنديد براى او نمىخواند .\r\n7 - يزيد بن محمّد بن عمر بن مذعور تميمى كه آن طور كه در اخبار السيد مرزبانى است شعر سيد را روايت مىكرد و با وى معاشر بود و ابو الفرج گفته است كه او شعر سيد را از حفظ مىكرد و آن را براى ابى بجير اسدى مىخواند .\r\n","description":"","footnote":"","page_name":" 96 ","page_number":116},
  {"content":"\r\n8 - فضيل بن زبير رسان كوفى كه شعر سيد را مىخواند و براى امام صادق ( ع ) نيز خواند كه قسمتى از حديث آن گذشت .\r\n9 - حسين بن ضحاك ، مرزبانى گفته است وى بيش از همهء مردم ، شعر سيد را از حفظ داشت .\r\n10 - حسين بن ثابت كه بسيارى از اشعار سيّد را روايت مىكرد .\r\n11 - عبّاسه دختر سيد كه حافظ شعر پدر بود و چنان كه مرزبانى در اخبار السيد آورده است روات ، شعر سيّد را بر وى مىخواندند و او تصحيح مىكرد .\r\nو سيّد را دو دختر بلند اختر ديگر بود كه حافظ شعر پدر بودند و در برخى معاجم است كه هر يك از آن دو ، سيصد قصيده را از حفظ داشتند .\r\nابن معتز در صفحهء 8 « طبقات الشعراء » گفته است : از سدرى آورده‌اند كه گفت :\r\nسيّد را چهار دختر بود و هر يك از آنان 400 قصيده از شعر پدر به ياد داشتند .\r\n12 - عبد اللَّه بن اسحاق هاشمى ، وى چنان كه از قول مرزبانى گذشت شعر سيد را جمع آورى كرده است .\r\n13 - عمّ موصلى كه همانطور كه به نقل از اغانى گذشت شعر سيّد در مدح بنى هاشم را فراهم آورد .\r\n14 - حافظ ابو الحسن الدار قطنى على بن عمر متوفى به سال 385 ه . كه آن چنان كه در صفحهء 35 جلد 2 تاريخ خطيب بغدادى و صفحهء 359 ابن خلكان و صفحهء 200 جلد 3 « تذكرة الحفاظ » آمده است حافظ ديوان سيد بود .\r\n\r\nمذهب سيد و سخن اعلام در پيرامون آن\r\nسيّد ، روزگار درازى را بر آئين كيسانى گذراند و قائل به امامت محمّد بن حنفيه و غيبت او بود و او را در اين باره اشعارى است . سپس به بركت امام صادق صلوات اللَّه عليه سعادت به وى روى آورد و از آن امام حجتهاى قوى ديد و حق را باز شناخت و در ديدارى كه هنگام بازگشت امام از نزد منصور و نزول حضرتش به كوفه با امام داشت و يا در ملاقاتى كه در ايام حج با حضرت كرد . بد انديشيهاى\r\n","description":"","footnote":"","page_name":" 97 ","page_number":117},
  {"content":"\r\nكيسانيه را بدور ريخت .\r\nو عبد اللَّه بن معتز در گذشته به سال 296 ه و شيخ الامة صدوق متوفى 381 ه و حافظ مرزبانى متوفى 384 ه و شيخ ما مفيد در گذشته به سال 412 ه و ابى عمر كشى و سروى متوفى به سال 588 ه و اربلى متوفى 692 ه و ديگران را در پيرامون مذهب سيّد ، سخنان بسيارى است كه يكى از آنها ، براى اثبات حق بسنده است چه رسد به تمام آنها ، و اينك آن گفتارها :\r\n1 - سخن ابن معتز : وى در صفحهء 7 « طبقات الشعراء » گفته است : حديث كرد مرا محمّد بن عبد اللَّه و گفت : سدرى راوى سيّد مىگفت سيد در آغاز زندگى كيسانى و قائل به رجعت محمّد بن حنفيه بود و در اين باره اين شعر را براى من خواند :\r\n\r\nحتى متى و الى متى و متى المدى\r\nيابن الوصى و انت حى ترزق ( 1 )\r\n\r\nو اين قصيده مشهور است . و محمّد بن عبد اللَّه مرا حديث كرد و گفت : سدرى مىگفت سيد پيوسته قائل به آئين كيسانى بود تا آنگاه كه در مكَّه و ايّام حج امام صادق ( ع ) را ديدار كرد و امام با او به گفتگو پرداخت و حجت را بر وى تمام فرمود و سيّد از آن آئين برگشت و سخن او در ترك آن عقيده و بازگشت از آئينى كه داشته است ، و يادى كه از امام صادق ( ع ) مىكند چنين است :\r\n\r\nتجعفرت باسم اللَّه و اللَّه اكبر\r\nو ايقنت ان اللَّه يعفو و يغفر ( 2 )\r\nو يثبت مهما شاء ربى بامره\r\nو يمحو و يقضى فى الامور و يقدر\r\n\r\n2 - گفتار صدوق : در صفحهء 20 « كمال الدين » گفته است : سيد در امر غيبت گمراه بود و به غيبت محمّد بن حنفيه اعتقاد داشت تا آنكه امام صادق جعفر بن محمّد ( ع ) را ملاقات كرد و از او علامات امامت و دلالات وصيت را ديد و از امر غيبت پرسيد ، امام به او فرمود : غيبت حق است امّا اين غيبت براى دوازدهمين امام از ائمه ( ع ) پيش خواهد آمد و سيد را بر مرگ محمّد بن حنفيه و اينكه پدرش محمّد بن\r\n\r\n","description":"","footnote":"\r\n( 1 ) - ترجمهء اين ابيات خواهد آمد .\r\n( 2 ) - ترجمهء اين ابيات خواهد آمد .\r\n","page_name":" 98 ","page_number":118},
  {"content":"\r\nعلى بن حسين شاهد دفن او بوده است ، خبر داد و سيّد از آئين خود دست برداشت و از اعتقادش استغفار كرد ، و چون حق بر او آشكار شد ، به سوى حق باز آمد و به امامت گرويد .\r\nعبد الواحد بن محمد عطار ( رض ) براى ما حديث كرد و گفت : على بن محمّد بن قتيبه نيشابورى ، براى ما حديث كرد و گفت : حمدان بن سليمان از قول محمّد بن اسماعيل بن بزيع ، از قول حيان سراج ، براى ما حديث كرد و گفت :\r\nاز سيد بن محمّد حميرى شنيدم كه مىگفت : من قائل به غلوّ و معتقد به غيبت محمّد بن على ملقب به ابن حنفيّه بودم و روزگارى را در اين گمراهى گذراندم ، تا آنكه خداوند به عنايت امام صادق جعفر بن محمّد ( ع ) بر من منّت نهاد و مرا از آتش دوزخ رهانيد و به راه راست هدايت كرد و چون دلائلى از آن امام ديدم كه مسلم شد كه او حجت راستين خدا بر من و بر همهء مردم روزگار خويش است و امامى است كه خداوند طاعتش را فرض و اقتداء به وى را واجب دانسته است . از او پرسيدم و گفتم : اى پسر رسول خدا ! دربارهء غيبت و درستى وقوع آن ، اخبارى به ما رسيده است ، به من بگوئيد كه اين غيبت براى چه كسى پيش مىآيد ؟\r\nفرمود : براى ششمين فرزند من كه دوازدهمين امام پس از پيغمبر است . نخستين پيشوا از اين دوازده تن ، على بن ابى طالب و آخر آنها قائم به حق ، بقية اللَّه فى الارض و صاحب الزّمان است . به خدا سوگند ! اگر او ، در غيبت خود به اندازه اى باقى بماند كه نوح در قومش ماند ، از دنيا نمىرود ، مگر آنكه ظهور كند و جهانرا از عدل و داد پر كند ، آنچنانكه از ظلم و جور پر شده است ، سيّد گفت : چون اين سخن را از سرورم جعفر بن محمّد صادق ( ع ) شنيدم ، به دست امام توبه كردم و قصيده اى سرودم كه آغازش چنين است :\r\nچون مردم را در دينشان گمراه ديدم ، به نام خدا به جعفريان پيوستم و جعفرى شدم به نام خدا خداى بزرگ ندا در دادم ، و يقين دارم كه مرا مىبخشد و مىآمرزد .\r\nبه آئينى غير از آئينى كه داشتم گرويدم ، و سرور خلق ، جعفر مرا از دين پيشينم\r\n","description":"","footnote":"","page_name":" 99 ","page_number":119},
  {"content":"\r\nبرگرداند . گفتم فرض بفرمائيد كه روزگارى را به يهوديت يا نصرانيت گذراندم .\r\nاينك از آن آئين به سوى خداى مهربان ، بر مىگردم و اسلام مىآورم .\r\nديگر تا زنده‌ام غلو نمىكنم ، و به آئين پوشيده و پنهان خود باز مىگردم .\r\nديگر قائل نيستم كه آن زنده اى كه در رضوى است ، محمّد حنفيّه ، است هر چند نادانان بر اين گفتهء من خردهء بسيار گيرند .\r\nالبته محمّد حنفيه ، شاخه و عنصرى پاك از اين خاندان بود كه با آگاهى ، همراه دودمان پاك و پاكيزهء پيغمبر ، راه خويش را سپرد ، ( تا آخر قصيده كه طولانى است )\r\nو پس از آن اين چكامه را سرودم :\r\nاى آنكه بر شتر بزرگ و سخت كوش خويش سوارى و راه بيابان مىسپرى !\r\nچون خدا رهبريت كرد و جعفر بن محمّد را ديدى ، به آن ولىّ خدا و فرزند پاك پيغمبر بگو : اى امين خدا و فرزند امين خدا ! من از كاريكه در راه آن پيكار بسيار كرده‌ام و با بدگويان به مبارزه برخاسته‌ام ، به سوى خدا و تو تائب و راجعم ، و گفتار من در غيبت « ابن خوله » دشمنى با دودمان پاك پيغمبر نبوده ، ليكن از وصىّ راستگوى محمّد ( ص ) ، روايتى به ما رسيده بود كه امام زمان ، همچون خائف مترقب ، روزگارى را در غيبت و پنهانى مىگذراند و اموالش را چون تهمت زده در ملاء عام تقسيم مىكنند . و چون مدت غيبت به سر آيد ، چون ستارهء جدى كه از افق مىدرخشد ، ظهور مىكند ( 1 ) و از خانهء خدا به يارى خدا و با رياستى الهى و اسبابى مهيّا ، به راه مىافتد و پرچم به دست ، چون توسن سركش ، به سوى دشمن مىتازد ، و آنها را مىكشد و چون روايت كردند كه ابن خوله غائب است ، ما صادقانه به او گرويديم و گفتيم : وى همان مهدى قائمى است كه به عدل خويش ، خزان زدگىها\r\n\r\n","description":"","footnote":"\r\n( 1 ) - در روايت مرزبانى اين بيت چنين آمده است : مدتى در غيبت مىماند سپس با فروغ عدل خويش چون ستاره‌هاى تابان چهره مىنمايد\r\n","page_name":" 100 ","page_number":120},
  {"content":"\r\nرا به شكوفائى مىسپرد ( 1 ) و اگر تو اى ( امام صادق ( ع ) بگوئى چنين نيست ، سخنت حق و فرمانت حتم و خالى از تعصّب است .\r\nمن خدا را گواه مىگيرم كه قول تو ، بر فرمانبرو نافرمان حجت است .\r\nبراستى كه از غيبت ولىّ امر و قائمى كه نشاط انگيز و ظفر بخش جان ما است ، گريزى نيست ، بر چنين غائبى درود مدام خدا باد .\r\nوى روزگارى را در غيبت مىگذراند ، و چون ظهور كند ، شرق و غرب را از عدل و داد پر مىكند .\r\n« حيان سراج » كه راوى اين حديث است ، خود كيسانى مذهب است « اربلى » نيز اين حديث را در « كشف الغمه » آورده است .\r\nسخن مرزبانى : وى در « اخبار السيّد » گفته است : سيد بن محمّد ( رحمه اللَّه ) بىترديد كيسانى بود و اعتقاد داشت كه محمّد بن حنفيه همان قائم مهدى و مقيم در جبال رضوى است و شعرش دليل بر درستى گفتار ما و كيسانى بودن اوست و از اشعار او است :\r\nاى كوه رضوى ! چرا امامى كه در تو منزل دارد ، ديده نمىشود ، براستى كه از عشقش ديوانه شديم اى پسر وصىّ پيغمبر كه زنده و مرزوقى ! اين غيبت تا كى و تا چند ؟\r\nآرزوى من ديدار تو است و از اينكه بميرم و ترا نبينم ، نگرانم . البته وى رحمه اللَّه - از اين آئين برگشت و به امامت امام صادق گرويد و اين اشعار را سرود :\r\n\r\nتجعفرت باسم اللَّه و اللَّه اكبر\r\nو ايقنت ان اللَّه يعفو و يغفر\r\n\r\nو هر كس گمان برد كه سيد بر مذهب كيسانى باقى ماند ، دروغ پرداز و طاعن است و از روشنترين دلائل نادرستى اين نسبت ، دعا و ثنائى است كه امام صادق\r\n\r\n","description":"","footnote":"\r\n( 1 ) - مصراع دوم اين بيت در روايت حافظ مرزبانى چنين است : به شكوفانى عدل او هر كهنه اى نو مىشود .\r\n","page_name":" 101 ","page_number":121},
  {"content":"\r\nنسبت به سيّد فرموده‌اند و از آن جمله اين روايت است : محمّد بن يحيى مرا خبر داد و گفت : ( ابو العينا ) براى ما حديث كرد و گفت على بن حسين بن على بن عمر بن على بن حسين بن على بن ابى طالب ( ع ) مرا حديث كرد و گفت : به ابى عبد اللَّه ( امام صادق ( ع ) آنگاه كه ذكرى از سيّد بميان آمد گفتند : وى شراب مىنوشد :\r\nفرمود اگر گامى از سيّد بلغزد قدم ديگرش بر جا است .\r\nو به اسناد خود از « عباد بن صهيب » آورده است كه گفت : در خدمت ابى عبد اللَّه جعفر بن محمّد ( ع ) بودم كه يادى از سيّد فرمود و او را دعا كرد ، به امام گفتند براى او كه شراب مىنوشد و عمر و ابو بكر را دشنام مىدهد و قائل به رجعت است ، دعا مىكنيد ؟ امام فرمود : پدرم از پدرش على بن الحسين براى من حديث كرد كه :\r\nدوستداران دودمان پيغمبر نمىميرند مگر تائب . سيّد نيز توبه كرده است آنگاه سر بلند كرد و توبه نامه سيد كه در آخر آن اين ابيات نوشته بود ، بيرون آورد :\r\nايا راكبا نحو المدينة جسرة ( تا آخر اشعاريكه ذكر شد )\r\nو نيز به اسناد خود از خلف الحادى روايت كرده است كه گفت : از اهواز مقدارى مال و مملوك و مركب براى سيّد ، به هديه آوردند ، به تهنيت وى رفتم ، گفت رهبر من در بازگشت از آئينم « ابا بجير » است وى هميشه مرا در مذهبم سرزنش مىكرد و آرزو داشت كه به آئين او بگروم . به او نوشتم كه چنين كرده‌ام و شعر ايا راكبا نحو المدينة جسرة را ( تا آخر ابياتى كه گذشت ) فرستادم .\r\nروزى به من گفت : اگر به آئين اماميه ، روى آورده اى ، شعرى بسراى و من اين قصيده را سرودم . او به سجده افتاد و پس از آن گفت خدا را شاكرم كه دوستى من نسبت به تو بيهوده نبود . آنگاه به اين جايزه اى كه مىبينى فرمان داد . و به اسناد خود از خلف الحادى آورده است كه گفت : به سيّد گفتم معنى اين اشعار تو چيست ؟\r\nدر شگفتم از دگرگونى روزگار و كار ابى خالد سخنور و از برگرداندن امر انعطاف ناپذير ولايت به امام پاك نهاد و پاكيزه سرشت و نوربخشى چون على بن\r\n","description":"","footnote":"","page_name":" 102 ","page_number":122},
  {"content":"\r\nالحسين ( ع ) و از كارى كه عمّ او ( محمّد حنفيه ) در برگرداندن عنان امامت به سوى او كرد و از اينكه امام او را به محاكمه در كنار « حجر الاسود » فرا خواند و سنگ آشكارا به سخن آمد و گفت : بايد عم ، در برابر امامت برادر زاده تسليم شود ، من به اين امر صادقانه گواهى مىدهم ، همانطور كه آيات قرآن را تصديق دارم . بدون شك على بن الحسين امام من است . و من دست از اين و آن برداشته‌ام ، سيد پاسخ داد « على بن شجره » از قول « ابى بجير » او از امام صادق ابى عبد اللَّه ( ع ) براى من حديث كرد كه « ابا خالد كابلى » قائل به امامت ابن حنفيه بود ، پس از كابل شاه به مدينه آمد و شنيد كه محمّد ، على بن حسين را با خطاب « يا سيدى » نام مىبرد ، به وى گفت : اى محمّد ! برادرزاده ات را به لقبى مىخوانى كه او ترا به مانند آن نمىخواند ؟ محمّد گفت :\r\nوى مرا در كنار حجر الاسود به محاكمه خواند . و سوگند ياد كرد كه سنگ را به سخن مىآورد . و من از حجر الاسود شنيدم كه گفت :\r\nاى محمّد ! امامت را به برادرزاده ات بسپار ، كه او از تو به اين كار سزاوارتر است . آنگاه من ( سيّد ) اين قصيده را سرودم و ابو خالد كابلى ، امامى شد .\r\nراوى گفت : از شيعه اى دربارهء اين حديث پرسش كردم ، گفت : امامى نيست آن كه اين را نداند . به سيد گفتم : تو بر اين مذهبى يا آئينى كه من مىشناسم .\r\nو او به اين بيت « عقيل بن علفه » تمثل جست :\r\nاز كنار گردنهء هرشى ( 1 ) يا پشت آن ، راه خويش را در پيشگير و برو\r\nچه از هر دو سو ، راه يكى است .\r\nو از اشعاريكه مرزبانى در مذهب سيّد روايت كرده است اينها است :\r\nمن بسوى سلامت شتافتم و امامى شدم\r\nاز وقتى به آئين جعفرى گرويدم ، خداوند ، سرزنش را از من به دور داشت\r\n\r\n","description":"","footnote":"\r\n( 1 ) - گردنه اى در راه مكه و نزديك به جحفه كه دو راه دارد و هر دو راه به يك جا مىرسد ( مولف )\r\n","page_name":" 103 ","page_number":123},
  {"content":"\r\nپس از حسين ( ع ) بامامت على ( ع ) كه صاحب نشان امامت است قائل آمدم چه امام سجاد براى اسلام و آئين ، ستونى استوار است .\r\nخدا حقيقتى را بر من آشكار نمود كه به پايان بردن آن را از او خواستارم تا در سختيهاى رستاخيز او را با همين اعتقاد ملاقات كنم .\r\n4 - سخن مفيد : در « فصول المختاره » صفحهء 93 فرموده است : يكى از كيسانيان ابو هاشم اسماعيل بن محمّد حميرى شاعر - رحمه اللَّه - بود وى را در آئين كيسانى اشعار بسيارى بوده است ، سپس از مذهب كيسانى برگشته و از آن برائت جسته و به دين حق گرويده است . چه ابو عبد اللَّه جعفر بن محمّد ( ع ) او را به امامت خود فرا خواند و وجوب طاعت خويش را بر او آشكار فرمود و او سخن امام را پذيرفت و معتقد به نظام امامت شد و از گمراهى رهيد . و او را در اين باره نيز ، اشعارى معروف است و از سروده‌هاى او دربارهء امامت محمّد « رضوان اللَّه عليه » و آئين كيسانيه اين شعر است :\r\nاى زندهء مقيم در شعب رضوى .\r\nسخن مفيد به اينجا مىرسد كه مىگويد : و سيّد را در بازگشت به سوى حق و گسستن از آئين كيسانى اين اشعار است :\r\n\r\nتجعفرت باسم اللَّه و اللَّه اكبر\r\nو ايقنت ان اللَّه يعفو و يغفر\r\n\r\nو دنت بدين غير ما كنت داينا ( تا پايان قصيده اى كه گذشت با كمى اختلاف )\r\nو در فصلى از ارشاد گفته است : چون به سيد اسماعيل بن محمّد حميرى - رحمه اللَّه - خبر رسيد كه ابى عبد اللَّه گفتارش را انكار فرموده و وى را به نظام امامت فرا خوانده‌اند ، از آئين كيسانى برگشت و دربارهء آن امام ( يعنى امام صادق ) چنين گفت :\r\n\r\nايا راكبا نحو المدينة جسرة\r\nعذافرة يطوى بها كل سبسب\r\n\r\nآنگاه 13 بيت را ياد كرده و گفته است : اين شعر دليل بر بازگشت سيد از مذهب كيسانى و قائل شدن وى به امامت امام صادق ( ع ) است و در زمان امام صادق ( ع ) وجوه دعوت از جانب شيعه به امامت آن حضرت و قول به غيبت امام زمان و\r\n","description":"","footnote":"","page_name":" 104 ","page_number":124},
  {"content":"\r\nاينكه اين غيبت يكى از علائم اوست ، علنى شد . و صريح قول شيعهء اماميهء اثنى عشريه نيز همين است .\r\n5 - سخن ابن شهر آشوب : وى در صفحهء 323 جلد 2 « المناقب » از داود رقى روايت كرده است كه گفت : به سيد حميرى خبر رسيد كه در خدمت امام صادق ( ع ) از او نام برده‌اند و امام فرموده است : سيد كافر است . به محضر امام آمد و گفت : اى سرور من ! آيا من با شدت محبتى كه به شما دارم و دشمنيهائى كه با دشمنان شما كرده‌ام ، كافرم ؟ امام فرمود : اين دوستى و دشمنى براى تو سودى نخواهد داشت چه تو به امام روزگار و زمان خود كافرى ، آنگاه دست سيّد را گرفت و او را به داخل خانه اى كه در آن گورى بوده ، برد و دو ركعت نماز گزارد و سپس با دست مباركش بر قبر زد ، گور شكافته شد و شخصى بيرون آمد كه خاك از سر و رويش مىريخت . امام صادق به او فرمود : كيستى ؟ گفت : من محمّد بن على مسمّى به ابن حنفيّه‌ام فرمود : من كيستم ؟ گفت : تو جعفر بن محمّد امام روزگار و زمان خويشى ، سيّد از آن خانه بيرون آمد و سرودن گرفت :\r\nتجعفرت باسم اللَّه فيمن تجعفر !\r\nو در كتاب « اخبار السيّد » است كه « مؤمن الطاق » با سيّد دربارهء ابن حنفيه به مناظره نشست و بر او غلبه يافت و سيد چنين سرود :\r\nمن پسر خوله ( محمّد حنفيه ) را بىآنكه با وى كينه اى داشته باشم رها كردم\r\nچه من شيفته و دلباختهء اين خاندان و حافظ غيب ابن خوله ام\r\nليكن به آئين امام صادق ( ع ) روى آورده ام\r\nچه او پيشوائى هاشمى نسب و نور خداوند روزى رسان است\r\nخدا به بركت وجود او بندگان را رسيدگى مىفرمايد و بلاغت را در سخنوران پديد مىآورد برهان امامتش آشكار شد ، و من به آئين او گرويدم و چون آن نادانى نبودم كه پس از آشكارايى هدايت ، روى به حبتر و ابى حامق آرد .\r\nطائى گفت : آفرين . اينك به راه آمدى و به كمال بلوغ رسيدى و در\r\n","description":"","footnote":"","page_name":" 105 ","page_number":125},
  {"content":"\r\nجايگاهى از خير و جنّت ، جا و موضع گرفتى . و سيّد سرودن گرفت :\r\nتجعفرت بسم اللَّه و اللَّه اكبر . . .\r\nآنگاه پنج بيت از اين قصيده را ياد كرده و سپس شش بيت از آن قصيده مذكور سيد را آورده و گفته است : سيد دربارهء آن امام اين اشعار را سروده است :\r\nبزرگوارى ، جوان مردى چون « ابى عبد اللَّه » ( ع ) را مىستايم\r\nاو سبط محمّد نبى و ريسمانى محكم ، از رشته‌هاى استوار اوست\r\nديدهء بينندگان در جمال او خيره مىماند\r\nدرياى جود او ، كامها را سيراب و جامهاى خالى خلق را پرآب مىكند دريائى كه از همهء درياها فزون و قطرات آن مدد بخش آنها است\r\nعباد از اين دستش جام مىگيرند و بلاد از باران جود آن دستش ، سيراب مىشوند .\r\nدست راست او به ابرى باران زا مىماند\r\nزمين ارث وى ، و مردم عموما بر خوان نعمت اويند\r\nاى حجت خداى بزرگ و ديدهء او ! و اى بزرگ پيشواى آل اللَّه !\r\nاى فرزند جانشين مصطفى ! و اى در كمال همانند احمد ( ص ) !\r\nتو دختر زادهء محمّد و مخلوقى همانند اوئى\r\nضياء نور تو ، نور او و ظلال روح تو از ظلال اوست\r\nنجات از مرگ ، در ، آمدن به سوى تو و رهائى از گمراهى به دست توست .\r\nترا مىستايم ، اما به يك دهم خصال تو دست نمىيابم\r\n6 - سخن اربلى : در صفحهء 124 « كشف الغمه » گفته است : سيد حميرى - رحمه اللَّه - كيسانى مذهب و قائل به رجعت ابى القاسم محمّد حنفيه بود و چون امام جعفر بن محمّد صادق ( ع ) حق را به وى نمود ، و قول به مذهب اماميه اثنا عشريه را به وى شناساند ، سيد از مذهب خويش دست كشيد و به حق رجوع كرد و قائل به آن شد و شعر او دربارهء آئينش آنچنان مشهور است كه نيازى به ياد كردن ندارد ،\r\n","description":"","footnote":"","page_name":" 106 ","page_number":126},
  {"content":"\r\nو اين سرودهء او ترا به آئين راست و درستش آگاه مىكند :\r\nتا كبوتران آواز مىخوانند ، بر پيغمبر و دودمان او درود باد\r\nآيا آنان ستارگان آسمان و اعلام جاويدان عزت نيستند ؟\r\nاى سرگشتهء در گمراهى ، امير المؤمنين امام است\r\nپيغمبر خدا ، در روز غدير خم ، در حضور خلق ، امامتش را اعلام فرمود\r\nو دومين پيشواى امر ولايت حسن ، آن مايهء اميدى است كه خانهء خدا و مشاعر و مقام از آن اوست .\r\nسومين پيشوا ، حسين است كه هر چند تاريكيها بهم آميزد ، نور ماه وجودش پنهان نمىماند\r\nو امام چهارم على است ، آن پيشواى در راه حق ، كوشائى كه قوام دين و دنيا به اوست\r\nپنجم امام محمّد است ، آنكه خدا از او خشنود و در كارهاى نيك ، صاحب مقام است\r\nجعفر ششمين امام اين خاندان نجيب ، و ماهى است كه درخشش بدر تمام آسمان به نور اوست\r\nموسى ، امام هفتم است و او را مقامى است كه بزرگواران روزگار را ، توانائى نزديك شدن به آن نيست\r\nعلى هشتمين امامى است كه قبر او در سرزمين طوس خواهد بود\r\nمحمّد زكى آن مرد صاحب شمشير ، امّا مطرود ستمزادگان ، امام نهم است\r\nعلى آن دژ محكمى كه بلد حرام ( مكَّه ) از فقدانش ناليد ، امام دهم است .\r\nو حسن ، امام همام يازدهم ، وجودى نور بخش و چراغ راه قلَّه‌هاى اوج كمال است\r\nمحمّد زكى ، آن صاحب زمان ، قائم و پناهگاه خلق ، دوازدهمين پيشوا است\r\nاينان مايهء آسايش من در بهشتند و من ، در زير سايهء پنج تنم ، والسلام .\r\n","description":"","footnote":"","page_name":" 107 ","page_number":127},
  {"content":"\r\n\r\nنقدى يا بيان حقيقتى\r\nدكتر طه حسين مصرى در صفحهء 385 « ذكرى ابى العلاء » گفته است : « تناسخ از اواخر قرن اوّل ، در عرب معروف بوده است و شيعه به اين عقيده و برخى مذاهب نزديك به آن ، مانند حلول و رجعت گرايش دارد و كدام اديب است كه به سخنان نارواى حميرى و افراد بسيار ديگرى ، در اين باره آگاه نباشد »\r\nاگر اين نسبت ساختگى ، از پيشينيان طه حسين ، آن ياوه سرايان عصر خرافات آن سخنگويان نادان ، آن فراهم آرندگان ناآگاه ، آن نويسندگان بىكنكاش و آن نسبت دهندگان بىپروا ، صادر شده بود ، مرا به تعجب نمىانداخت ، امّا شگفتا كه اين سخن ، از مردى است كه خود را جستجوگر مىداند و خويشتن را ، انسان عصر طلائى ، عصر نور و روزگار كاوش مىشناسد .\r\nروزگارى كه به بلاى وجود اين دكتر و ياوه سرايان و دروغ پردازانى چون او گرفتار آمده است ، مردمى كه مىخواهند گروه بزرگ و بزرگوارى از امت اسلامى را با نسبت كفر آميز : تناسخ و حلول ، خوار و زبون كنند تا گروه مخالف ، با اعتقاد به كفر اين دسته ، آنان را دشنام دهند و اين دسته نيز از شنيدن چنين نسبت نادرستى به خشم آيند و كار به سرانجام ناستودهء پراكندگى و جدائى انجامد و آرزوى آنكه طه حسين را به چنين كار ناروائى مىگمارد و وادار مىكند ، نيز همين است .\r\nآيا جستجوگرى از اين مرد نپرسيده است : مصدر اين نسبت نادرست چيست آيا در كتابى از كتب شيعه خوانده اى يا از شيعه اى شنيده اى ؟ يا خبر چنين نسبتى از ناحيهء دانشمندى از دانشمندان اماميّه به تو رسيده است ؟ اين شيعه و كتابهاى اوست كه از نخستين روز تا به امروز ، به كفر قائلان به تناسخ و حلول ، حكم كرده است ، و به برائت از آنان گرايش دارد . پس چرا اين دكتر ، پيش از آنكه چنين تهمتى زند و چنين ناروائى نويسد ، به اين كتب مراجعه نكرده است ؟ آرى\r\n","description":"","footnote":"","page_name":" 108 ","page_number":128},
  {"content":"\r\nقبل از او ، « ابن حزم اندلسى » در كتاب « الفصل » نسبت تناسخ را به سيد داده است و تو اى خواننده ! در صفحهء 329 - 322 جلد اول اين كتاب ، ابن حزم و جدلهاى وى را باز شناخته اى . امّا قول به رجعت از سنخ قول به تناسخ و حلول نيست ، زيرا كتاب و سنت به آن ناطق است همانطور كه تفصيل آن ، در كتب كلامى آمده است و تاليفات جداگانهء اعلام نيز ، متضمن اين مطلب هست . و آنكه وقوفى بر اخبار و اشعار و حجت آوريهاى سيد دارد ، مىداند كه ساحت وى ازين نسبتهاى ناروا دور است ، اگر اين دكتر از آن كسانى نباشد كه كوشش بسيار در محبّت خاندان پيغمبر و مهر ورزى و ستايشگرى و جانبدارى از آنان را سخافت داند .\r\n\r\nرفتار سيد با غير شيعه\r\nسيّد ، براى مخالفان خاندان پاك پيغمبر ( ص ) احترام و ارزشى قائل نبود و آنان را در همه جا ، به سختى انكار مىكرد و با زبان تندش با تمام توان و نيرو آنها را مىراند . و وى را در اين باره اخبارى است كه از آن جمله است :\r\n1 - محمّد بن سهل حميرى ، از قول پدرش آورده است كه : سيد حميرى براى رفتن به اهواز ، بر كشتى نشست . مردى دربارهء تفضيل على با او به ستيز برخاست و با وى مباهله كرد . چون شب شد آنمرد براى بول كردن به كنار كشتى آمد ، سيّد او را در آب انداخت و غرق كرد كشتيبانان فرياد زدند : خداوندا ! اين مرد غرق شد ، سيّد گفت رهايش كنيد كه نفرين من او را گرفته است .\r\n2 - سيد ، در اهواز بود . عروسى از خاندان زبير را براى اسماعيل بن عبد اللَّه بن عباس مىبردند . سيد صداى هياهوئى شنيد ، پرسيد : چه خبر است ، جريان عروسى را به وى گفتند و او سرود كه :\r\nعروسى در محمل گنبدين بر استر بسته اش ، از كنار ما گذشت .\r\nوى از خاندان زبير و از دختران آنكس است كه حرام كعبه را حلال كرد ( 1 )\r\n\r\n","description":"","footnote":"\r\n( 1 ) - يعنى عبد اللَّه بن زبير كه در بيت اللَّه الحرام متحصن شد و در آن قتال كرد .\r\n","page_name":" 109 ","page_number":129},
  {"content":"\r\nاو را به عروسى به پيشگاه پادشاهى بزرگ مىبرند . هرگز اين دو جمع نيايند و مرگ بر اين زن باد .\r\nدر بين راه ، زن به قضاء حاجت به ويرانه اى رفت و مارى بزرگ او را گزيد و مرد . سيد گفت : نفرين من ويرا دريافت .\r\n3 - عبد اللَّه بن حسين بن عبد اللَّه بن اسماعيل بن جعفر گفت : اهل بصره ، به طلب باران از خانه بيرون آمدند . سيد نيز با جامه اى از خز و با جبه و رداء و عمامه ، با آنان بيرون آمد و در حالى كه رداء خويش را بر زمين مىكشيد ، چنين سرود :\r\nاى ابر بر زمين فرود آى ! و سنگى بردار و اينان را بران ! قطره اى باران بر اينها مبار ، كه اينان دشمنان فرزندان پيغمبرند .\r\n4 - ابو سليمان ناجى ، براى من حديث كرد و گفت : روزى « المهدى » كه ولى عهد منصور بود جلوس كرده بود تا صله‌هاى قريش را به آنان بدهد ، و نخست از بنى هاشم شروع كرد تا نوبت به ديگر افراد قريش رسد . سيد آمد و به پرده دار منصور « ربيع » نامه اى سر به مهر داد و گفت : در اين نامه اندرزى به امير است .\r\nآن را به وى برسان و در آن اين ابيات بود :\r\nبه ابن عباس كه همنام محمّد است ، بگو به خاندان « عدّى » درهمى مده .\r\nو « بنى تيم بن مره » را نيز محرومدار كه اينها ، بدترين مردم گذشته و آينده‌اند .\r\nچون به آنان بخشش كنى ، سپاس نعمت را بجا نيارند و پاداش ترا به ناسزا و مذمت دهند .\r\nو اگر آنها را امين دانى و يا به كارى بگمارى ، با تو خيانت كنند و خراجت را به غنيمت برند .\r\nو اگر بخششت را از آنها بازگيرى ، اين منع را آنها در روزهائى كه فرمانروا بودند آغاز كرده‌اند و ستمگرانى بيش نبودند .\r\n","description":"","footnote":"","page_name":" 110 ","page_number":130},
  {"content":"\r\nاينها عموهاى پيغمبر و فرزندان و دختر وى را كه همانند مريم بود ، از ارث محمّد ( ص ) منع كردند و زمام امر خلافت را ، بىآنكه به اين كار برگزيده شده باشند بدست گرفتند و چنين كارى در اثبات گنهكارى آنان كافى است .\r\nاينان كه سپاس نعمتهاى پيغمبر را بجا نياوردند ، آيا پاس نعمت ديگرى را مىدارند ؟\r\nخداوند به بركت وجود محمّد ، بر آنان منت نهاد و هدايتشان كرد و به پوشاك و خوراك رساند .\r\nاما آنها وصى و ولى او را به ناروائىها رنج دادند و به كامش زهر ريختند .\r\nمهدى ، نامه را براى كاتب خود ابو عبد اللَّه « معاويه بن سيار » فرستاد و گفت عطا را قطع كن و او ديگر صله اى نبخشيد و مردم بازگشتند سيّد از در درآمد و چون مهدى او را ديد ، خنديد و گفت : اى اسماعيل ! اندرزت را پذيرفتم و ديگر چيزى به آنان ندادم .\r\n5 - « سويد بن حمدان بن حصين » گفت : سيد با ما آمد و رفت داشت و غالبا به نزد ما مىآمد ، روزى از مجلس ما برخاست و پس از رفتن او مردى روى بما آورد و گفت : شما را كه در نزد پادشاه شرف و ارج است با اين مرد ( سيد ) همنشينى نكنيد كه وى به باده گسارى و بدگوئى از گذشتگان مشهور است . اين خبر به سيّد رسيد و به « ابن حصين » چنين نوشت :\r\nاى پسر حصين ! من توصيف حوض پيغمبر را آن چنان كه حارث ( 1 ) اعور گفته بود براى تو كردم .\r\nاگر فرداى قيامت جرعه اى از آن به تو بنوشانند بزرگترين بهره را برده اى .\r\nگناه من جز آن نبود كه ياد از كسى كردم كه از خيبر گريخت !\r\nاز مردى ياد كردم كه چون خرى كه از شير مىگريزد ، از مرحب گريخت .\r\n\r\n","description":"","footnote":"\r\n( 1 ) - وى ، حارث اعور همدانى در گذشته به سال 65 ه است كه از اصحاب با سابقهء امير مؤمنان است و ذكر وى در ترجمهء پدر شيخ بهائى در ضمن شعراء قرن دهم خواهد آمد .\r\n","page_name":" 111 ","page_number":131},
  {"content":"\r\nهمنشين پست و نابكار و فرو مايهء شما ، سخنان مرا نپسنديد .\r\nو مرا به دوستى رهبر هدايت و فاروق امّت اكبر ( على ع ) سرزنش كرده\r\nبه زودى ريشش را خواهم تراشيد ، چه سرزنش وى ، شهادت به زور و زشتى است .\r\nسويد گفته است : پس از اين اشعار ، دوستان از آن مرد بريدند و مهر و معاشرت سيّد را به جان خريدند .\r\nاغانى صفحهء 250 - 254\r\n6 - از « معاذ بن سعيد حميرى » است كه گفت : سيد اسماعيل بن محمّد حميرى - رحمه اللَّه - براى اداء شهادتى به نزد سوّار قاضى آمد . سوّار به وى گفت :\r\nآيا تو همان اسماعيل بن محمّد معروف به سيّد نيستى ؟ گفت : چرا ، گفت : چگونه براى اداء شهادت به نزد من آمدى با اينكه من خبر از دشمنى تو با گذشتگان دارم ؟\r\nسيّد گفت : خداوند مرا از دشمنى اولياء خود امان بخشيده است و اين ويژگى هميشگى من است ، سپس از جا برخاست ، سوارّ به وى گفت : برخيز اى رافضى ! چه به خدا قسم شهادت به حق نخواهى داد . سيّد بيرون آمد و چنين سرود :\r\nاى سوارّ ! پدرت پسر دزد بز پيغمبر و تو پسر دختر ابي جحدرى .\r\nو ما ، على رغم تو ، از گمراهان و زشتكاران بيزاريم .\r\nسپس شعرى سرود و بر پاره اى كاغذ نوشت و درخواست كرد تا آن را با ديگر كاغذها جلو سوّار گذارند . سوار نامه را برگرفت و چون بر آن اشعار آگاهى يافت به سوى ابى جعفر منصور كه بر جسر اكبر فرود آمده بود ، آورد تا از او در مخالفت با سيد مدد گيرد . سيّد ، در رسيدن به نزد منصور بر او پيشى گرفت و قصيدهء خود را كه در آن چنين سروده بود خواند :\r\nاى منصور ! اى امين خدا و اى بهترين فرمان روا !\r\nبراستى كه سوار بن عبد اللَّه بدترين قاضى است .\r\nاو عثمانى و جملى است و پذيراى فرمان شما نيست .\r\n","description":"","footnote":"","page_name":" 112 ","page_number":132},
  {"content":"\r\nجدّ او ، دزد بز پيغمبر و تبهكارى از تبهكاران بود .\r\nو كسى بود كه پيغمبر را از پشت ديوار خانه بانگ مىزد كه :\r\nاى فلانى ! به در آى كه ما فلان كاره‌ايم .\r\nمرا از شر چنين آدمى بازدار ، كه خدا او را از شر بلاها باز ندارد .\r\nاو در ميان ما ، سنتهائى كه يادگار سركشان بود به جا گذاشت .\r\nما او را هجو كرديم و هر كس هجو كند به بلاهاى بزرگ گرفتار آيد .\r\nابو جعفر منصور خنديد ، و گفت : ترا به قضاء گمارديم اينك ، آنچنان كه سوار را هجو كردى ، خود را ستايش كن و سيد ( ره ) چنين گفت :\r\nمن ، از خاندان حميرم ، خاندانى كه از جوانمردى و بخشندگى ، مايه ور است .\r\nسوگند ياد كرده‌ام كه هيچ بخشندهء بلند پايه و سرافرازى را نستايم .\r\nمگر از خاندان برجستهء بنى هاشم ، چه آنان را دست بخشنده اى است كه از ديدگاه من قابل ستايش است .\r\nآرى آنان را بر من منتى است كه از ديدگاه من ، سزاوار ستايشاند است ، هر چند منكران ، انكار كنند .\r\nاى احمد ! اى نيك مردى كه وجودت رحمت گستردهء خدا براى ما است و حمزه و جعفر طيّار ، همان كه در بهشت به هر جا بخواهد در پرواز است ، و امام ما ، آن امامى كه ما - آنگاه كه فضاى دين تاريك و راه هدايت باريك بود و اهل زمين به ستم گرويده بودند و كبر مىورزيدند - پس از نابينائىها به روشنائى وجود او بينائى يافتيم ، از اين خاندانند .\r\nاين امام على بن ابى طالب ( ع ) است ، كه خيبر ذليل او شد .\r\nآنگاه كه تخت بزرگش واژگون گرديد .\r\nدر روز نبرد سخت و شكنندهء خندق نيز كه « عمرو بن عبدود » سرزنش كنان و با شمشير برّان به او روى آورد ، و بىباكانه شمشير خويش را مىجنباند و\r\n","description":"","footnote":"","page_name":" 113 ","page_number":133},
  {"content":"\r\nچون شترى مست و درشت مىخروشيد .\r\nعلى شمشير كشيده و كشندهء خود را ، چنان بر سر او كوبيد كه چون تنهء سنگين درختى نقش زمين شد و خون سرخ از رگهايش ريختن گرفت .\r\nو از جريانهاى ديگرى كه در ميان سيّد و سوّار رفته است ، داستانى است كه « حرث بن عبيد اللَّه ربيعى » بازگو كرده و گفته است : در مجلس منصور در جسر اكبر نشسته بودم ، سوّار نيز آنجا بود كه سيّد چنين خواند :\r\nخداوندى كه وى را همانندى نيست ، ملك دنيا و دين را به شما ارزانى داشت .\r\nچنان سلطنتى بىزوال به شما داد كه خاقان چين را مطيع و پادشاه هند را مأخوذ و امير ترك را زبون و زندانى شما كرد .\r\nسيّد ، قصيده را تمام كرد و منصور مىخنديد ، پس سوّار گفت : اى امير مؤمنان ! به خدا سوگند كه اين مرد آن چه را كه در دل ندارد به زبان مىآورد به خدا ، اينها گروهى هستند كه محبت خود را به پاى ديگرى جز شما ريخته و دل به دشمنى شما بسته‌اند . سيّد گفت : به خدا قسم كه سوّار دروغگو است و من در ستايش شما راستگويم .\r\nاما اينك كه مىبيند تو با من بر سر مهر آمده اى ، حسد مىبرد . براستى كه دلبستگى و مهرورزى من به شما اهل بيت رگى است كه از پدرانم در تن من است . و اين مرد ، و خاندانش ، در جاهليت و اسلام دشمن شما بوده‌اند و خداوند عز و جلّ دربارهء خاندانش اين آيه ( 1 ) را بر پيغمبر فرو فرستاده است :\r\n* ( إِنَّ الَّذِينَ يُنادُونَكَ مِنْ وَراءِ الْحُجُراتِ أَكْثَرُهُمْ لا يَعْقِلُونَ ) * .\r\nمنصور گفت : درست است . سوار گفت : اى امير مؤمنان ! سيّد قائل به رجعت است و شيخين را دشنام مىدهد و ناسزا مىگويد . سيّد گفت : امّا اينكه مىگويد :\r\nقائل به رجعتم ، سخن من بر اساس گفتار خداى تعالى است كه فرموده است :\r\n\r\n","description":"","footnote":"\r\n( 1 ) - به جلد 4 صفحهء 174 « تفسير خازن » رجوع كنيد ، سورهء حجرات آيهء 4 .\r\n","page_name":" 114 ","page_number":134},
  {"content":"\r\n* ( وَيَوْمَ نَحْشُرُ مِنْ كُلِّ أُمَّةٍ فَوْجاً مِمَّنْ يُكَذِّبُ بِآياتِنا فَهُمْ يُوزَعُونَ ) * ( 1 ) .\r\nو در جاى ديگر فرموده است :\r\n* ( وَحَشَرْناهُمْ فَلَمْ نُغادِرْ مِنْهُمْ أَحَداً ) * ( 2 ) .\r\nو از اينجا دانسته مىشود كه حشر ، دو حشر است يكى عام و ديگرى خاص .\r\nو نيز خداى سبحانه فرموده است :\r\n* ( رَبَّنا أَمَتَّنَا اثْنَتَيْنِ وَأَحْيَيْتَنَا اثْنَتَيْنِ فَاعْتَرَفْنا بِذُنُوبِنا فَهَلْ إِلى خُرُوجٍ مِنْ سَبِيلٍ ) * ( 3 ) .\r\nو نيز خداى فرموده است :\r\n* ( أَ لَمْ تَرَ إِلَى الَّذِينَ خَرَجُوا مِنْ دِيارِهِمْ وَهُمْ أُلُوفٌ حَذَرَ الْمَوْتِ فَقالَ لَهُمُ الله مُوتُوا ثُمَّ أَحْياهُمْ ) * ( 4 ) .\r\nاين است آيات كتاب خداى عز و جل . پيغمبر ( ص ) خدا نيز فرموده است : در روز قيامت متكبّران در چهرهء مور محشور ميشوند ( 5 ) و نيز فرموده است : چيزى بر بنى اسرائيل نگذشته است مگر آنكه مانند آن در امّت من خواهد بود . حتى مسخ و خسف و قذف ( 6 ) .\r\nو حذيفه گفته است : به خدا قسم ، دور نيست كه خداوند بسيارى از افراد اين امّت را به صورت ميمون و خنزير درآورد ( 7 ) . بنابر اين رجعتى كه من بدان معتقدم همان است\r\n\r\n","description":"","footnote":"\r\n( 1 ) - سورهء نمل آيهء 83 .\r\n( 2 ) - سورهء كهف آيهء 47 .\r\n( 3 ) - سورهء غافر آيهء 11 .\r\n( 4 ) - سورهء بقره آيهء 243 .\r\n( 5 ) - ترمذى و نسائى و منذرى در صفحهء 225 جلد 3 « الترغيب و الترهيب » اين حديث را آورده‌اند .\r\n( 6 ) - به سنن ابن ماجه ج 2 ص 504 بنگريد .\r\n( 7 ) - به سنن ابن ماجه ج 2 ص 53 نگاه كنيد .\r\n","page_name":" 115 ","page_number":135},
  {"content":"\r\nكه قرآن به آن ناطق است و در سنت نيز آمده است و من بر آنم كه خداى تعالى اين مرد ( سوار ) را به صورت سگ يا ميمون و يا خنزير يا مور به دنيا بر مىگرداند ، چه او ستمگر و سركش و كافر است . پس منصور خنديد و سيد چنين سرود :\r\nدر خدمت فرماندهى عادل ، كنار ابا شمله سوّار به مخاصمه نشستم .\r\nاو سخنانى گفت كه هر آگاه و ناآگاهى نادرستى آن را درمىيافت .\r\nاو نتوانست عيب و عار را از دامن خاندانش بشويد و در انديشهء باطل خويش درماند .\r\nدرستى سخن من چون دروغگوئى آن مرد ابله نادان بر منصور نمايان شد .\r\nسوار ، خداى صاحب عرش و رسول روشنى بخش و والاى او را دشمن مىدارد .\r\nو به امام بخشنده اى كه در فضل از هر فاضلى برتر است ، ناسزا مىگويد .\r\nو در ميان گروهى كه حق رسالت پيغمبر را اداء كرده‌اند ، به ستم حكومت مىكند .\r\nخداوند رياكاريهاى وى را نمايان كرد و او به سرگشتگى و درماندگى افتاد .\r\nمنصور گفت : اى سيّد ! دست از سوار بردار ! سيد گفت : اى امير مؤمنان ! آنكه بدگوئى را آغاز كرد ستمكارتر است . او دست از من بدارد تا مرا نيز با او كارى نباشد ، منصور به سوار گفت : سخنى به انصاف است ، دست از او بدار تا هجوت نكند .\r\n« الفصول المختارة » صفحهء 64 - 61 جلد 1\r\nو از اشعارى كه سيد در هجو سوار سروده و براى منصور خوانده و ابو الفرج آن را روايت كرده است ، اينها است :\r\nبه پيشوائى كه در اطاعت او نجات از آتش دوزخ در فرداى قيامت است بگو :\r\nاى بهترين آفريده ! خدا جزاى خيرت دهاد سوار را در حكمرانيش يارى مكن .\r\n","description":"","footnote":"","page_name":" 116 ","page_number":136},
  {"content":"\r\nاين مرد بد انديش ، مدعى و پسر عيب و متكبر و سركش را ياور مباش آنگاه كه طرفين حصم به نزدش مىآيند از غايت غرور و كبر و سركشى او ديده بر او نمىگشايند .\r\nو اگر تو از او دستگيرى نمىكردى ، او گرسنهء برهنه اى بيش نبود .\r\nپس سوار داخل شد و چون منصور او را ديد خنديد و گفت : آيا داستان اياس بن معاويه ( 1 ) كه شهادت فرزدق را پذيرفت و شهود ديگرى خواست ، نشنيده اى ؟\r\nچرا خويشتن را در معرض سيّد و زبان او قرار مىدهى ؟ آنگاه به سيّد دستور داد كه با سوّار سازش كند و از او پوزش طلبد و سيّد چنين كرد ولى سوّار عذرش را نپذيرفت و او چنين سرود :\r\nبه نزد نابكارى از خاندان عنبر به عذر خواهى رفتم امّا عذرم پذيرفته نشد .\r\nپس نفس خود را سرزنش كنان گفتم : بس كن .\r\nآيا آزاد مردى چون تو ، به نزد مردى عنبرى به عذرخواهى از اعمال خود مىرود ! ؟\r\nاى سوّار ! پدر تو دزد بز پيغمبر و مادرت دختر ابى جحدر است .\r\nو ما على رغم تو ، گمراهان و زشتكاران را ، رافضيم .\r\nو نيز گفته است : به سيد خبر رسيد كه سوّار گروهى را آماده كرده است كه بسرقت او در نزد سوّار شهادت دهند تا دست سيّد را ببرد . شكايت به ابى جعفر برد و او سوّار را خواست و گفت ترا از حكومت بر سيّد ، خواه به سود او باشد يا به زيانش ، انداختيم . سوّار تا مرد ديگر با سيّد به بدى رفتار نكرد .\r\n7 - اسماعيل بن ساحر گفت : دو مرد از خاندان عبد اللَّه بن دارم ، دربارهء برترى اصحاب پس از پيغمبر خدا ( ص ) با يكديگر ستيز مىكردند ، تا سرانجام\r\n\r\n","description":"","footnote":"\r\n( 1 ) - وى اياس بن معاوية بن قره مزنى بصرى است كه عمر بن عبد العزيز داورى بصره را به وى سپرد و در سال 122 درگذشت و داستان پذيرفتن وى گواهى فرزدق را در ص 50 ج 11 اغانى طبع بولاق ميتوان يافت ( مؤلف )\r\n","page_name":" 117 ","page_number":137},
  {"content":"\r\nبه داورى نخستين كسى كه بر آنها بگذرد ، رضا دادند . سيّد در رسيد و آنها در حالى كه نمىشناختندش بسويش آمدند و آنكه على را برتر مىدانست چنين گفت : من و اين مرد دربارهء بهترين مردم پس از پيغمبر اختلاف پيدا كرده‌ايم من گفته‌ام برتر از همه على بن ابى طالب است . سيد سخنش را قطع كرد و گفت مگر اين زنازاده را سخن ديگرى است ؟ حاضران خنديدند و مرد دوم از بيم لب فرو بست و پاسخى نداد .\r\nاغانى ج 7 ص 241 ، طبقات الشعراء ابن معتز ص 7 به نقل از محمّد بن عبد اللَّه سدوسى و از خود سيد .\r\n8 - در صفحهء 91 جلد 1 حيات الحيوان جاحظ چنين آمده است كه : سيد ابن محمّد حميرى ، عايشه ( رض ) را در نبردى كه در روز جمل براى كشتار مسلمانان به راه انداخت ، به گربه اى مانند كرده كه فرزندان خود را مىخورد ، و سروده است :\r\nعايشه در هودج نشسته و با ديگر شوم بختان لشكر خود را به بصره راند گوئى به گربه اى مىماند كه فرزندان خود را مىخورد .\r\n\r\nگزارشها و خوشمزگيهاى سيد\r\nابو الفرج و ديگران ، خوشمزگيها و لطائف و نوادر بسيارى از سيّد بازگو كرده‌اند كه اگر فراهم آيد ، كتابى خواهد شد ، اينك ، ما از تمام آنها مىگذريم و به ذكر اندكى از آن كه مجال گنجايش دارد ، بسنده مىكنيم :\r\n1 - « ابو الفرج » در صفحهء 25 جلد 7 « اغانى » به اسناد خود از شخصى روايت كرده است كه گفت : من به نزد پسران قيس مىرفتم و آنها از قول حسن ( 1 ) برايم روايت مىخواندند . روزى از آنجا برمىگشتم كه سيّد مرا ديد و گفت : الواحت را به من نشان ده تا چيزى در آن بنويسم و گرنه مىگيرمش و نوشته هايش را مىشويم .\r\nالواحم را به او سپردم ، در آن نوشت :\r\n\r\n","description":"","footnote":"\r\n( 1 ) - وى ، ابو سعيد حسين بن يسار بصرى ( م 110 ه ق ) كه « ابى الحديد » درباره اش چنين آورده است : آورده‌اند كه حسن از كسانى است كه على ( ع ) را دشمن مىداشته و از او بدگوئى مىكرده است .\r\n","page_name":" 118 ","page_number":138},
  {"content":"\r\nبه وقت گرسنگى ! جرعه اى سويق و لقمه اى تريد بىگوشت را بر حديثى كه پسران قيس و « صلت بن دينار » از اين و آن نقل كنند دوستتر دارم .\r\nهمين روايتها است كه آنها را به دوزخ مىكشاند .\r\n2 - روزى سيّد ، در انجمنى نشسته بود و شعر مىخواند ، امّا حاضران گوش نمىدادند و او چنين سرود :\r\nخداوند ، ادبهاى گرد آوردهء مرا ، در ميان اين خران و گوسفندان و گاوان تباه كرد .\r\nاينان به سخنان من گوش نمىدهند و چگونه چهارپايان سخن انسان را مىشنوند ؟\r\nتا خاموشند ، انسانند و چون به حرف آيند ، به قورباغه‌هاى درون گل و لاى مىمانند .\r\n3 - سيّد در راهى ، با زنى تميمى و اباضى مذهب ، همراه شد . زن را خوش آمد و گفت : مىخواهم در اين سفر با تو ازدواج كنم سيّد گفت : و اين پيوند مانند نكاح « امّ خارجه » بىحضور ولىّ و شهود خواهد بود . زن خنديد و گفت : تا ببينيم در اين صورت تو كيستى ؟ سيّد چنين سرود :\r\nاگر از خاندانم مىپرسى ، از مردى پرسش كرده اى كه در ميان مردم « ذى يمن » در اوج عزت است . در منازل يمن ، قدرت من به قبائل « ذوكلاع » و « ذورعين » و « همدان » و « ذويزن » و « ازد » است . آرى « ازد » سرزمين عمان كه چون مآثر گذشته آنها را برشمرند ، در شمار بزرگانند ، با اينكه دخترشان از ازدواج من خارج شد خانهء آنها خانهء من و سرزمين گستردهء آنها ، وطن من است .\r\nمرا دو منزل است ، منزل عالى من در « لحج » و سراى عزتم در « عدن » است و مهرى كه با آن اميد رهائى از سرنگونى در دوزخ دارم ، متعلق به ابو الحسن هادى ( ع ) است .\r\nزن گفت : شناختمت ، و عجيبتر ازين چيزى نيست ؛ مردى يمنى و رافضى با زنى تميمى و اباضى ، اين دو چگونه جمع مىآيند ؟ سيد گفت : به نيك انديشى تو\r\n","description":"","footnote":"","page_name":" 119 ","page_number":139},
  {"content":"\r\nو اينكه سگ نفس را برانى و هيچ يك از ما يادى از گذشته و مذهب خود نكند . زن گفت : آيا ويژگى زناشوئى اين نيست كه چون معلوم و مسلم شد ، پوشيده‌ها را پيدا و نهانها را هويدا مىكند ؟\r\nسيّد گفت پيشنهاد ديگرى دارم ، زن گفت : چيست ؟ گفت متعه كه هيچ كس بدان پى نمىبرد ، زن گفت : آن به زنا مىماند . گفت : به خدا پناه ببر ، از اينكه پس از ايمانى كه به قرآن آوردى ، به آن كافر گردى ؟ گفت : چرا ؟ سيّد گفت :\r\nمگر نه خداى تعالى فرموده است :\r\n* ( فَمَا اسْتَمْتَعْتُمْ بِه مِنْهُنَّ فَآتُوهُنَّ أُجُورَهُنَّ فَرِيضَةً وَلا جُناحَ عَلَيْكُمْ فِيما تَراضَيْتُمْ بِه مِنْ بَعْدِ الْفَرِيضَةِ ) * : ( 1 )\r\nزن گفت : از خدا خير مىجويم و از تو كه اهل قياسى ، تقليد مىكنم و چنين كرد . و با او برگشت و سيّد شب را در كنار وى گذراند و چون خبر اين كار به خاندان خارجى مذهب آن زن رسيد ، او را تهديد به قتل كردند و گفتند : چرا به ازدواج كافرى درآمده اى ؟ وى انكار كرد امّا آنان از متعه آگاهى نداشتند و زن مدتى به طريق متعه با سيّد رفت و آمد و رابطه داشت تا از يكديگر جدا شدند .\r\nو اين سخن سيّد كه در آغاز داستان گفت اين پيوند به نكاح « ام خارجه » مىماند اشاره به مثل سائر اسرع من نكاح امّ خارجة است كه در شتابزدگى به كار مىبرند . و ام خارجه ، عمرة ، دختر سعد بن عبد اللَّه بن قدار بن ثعلبه است كه چون خواستگارى به نزدش مىآمد و مىگفت خواستگارم فورا مىپذيرفت . خواستگار مىگفت :\r\nفرود آى و او مىگفت بخوابان ! مبرّد گفته است : امّ خارجه بيست و اندى فرزند از پدران گوناگون براى عرب زائيده است و او از آن زنانى است كه چون شب را به\r\n\r\n","description":"","footnote":"\r\n( 1 ) - سورهء نساء آيهء 23 « پس از زنانى كه ( به طور موقت ) برخوردار شده‌ايد مهر مقرر واجبشان را بپردازيد و بر شما گناهى نيست كه بعد از تعيين مهر واجب به چيز ديگرى توافق كنيد .\r\n","page_name":" 120 ","page_number":140},
  {"content":"\r\nازدواج با مردى به صبح مىآورد . اختيارش با خودش بود اگر مىخواست مىماند و گرنه مىرفت و علامت خشنودى او از شويش اين بود كه چون بامداد مىشد صبحانه اى براى شويش مىپخت .\r\n4 - على بن مغيره گفته است : من با سيّد در آستانهء خانهء عقبة بن مسلم ايستاده بوديم و پسر سليمان بن على هم با ما بود و منتظر عقبه بوديم كه مركب وى را زين كرده بودند تا سوار شود . ابن سليمان با تعريض به سيد گفت : شاعرترين مردم كسى است كه مىگويد :\r\nمحمّد و دو يار او و عثمان بن عفان بهترين مردماند .\r\nسيد از جا پريد و گفت : به خدا شاعرتر از او كسى است كه مىگويد :\r\nاگر نمىدانى ، از قريش بپرس كه پايدارترين مردم در دين كيست ؟\r\nو چه كسى در علم و حلم داناتر و شكيباتر و در گفتار و پيمان درستكارتر است .\r\nاگر راستگو باشند و از كسانى نباشند كه به نيكان حسد مىورزند از ابى الحسن على نمىگذرند .\r\nسپس روى به آن مرد هاشمى آورد و گفت : اى جوان ! تو خلف خوبى براى شرف سلف خويشتن بودى ، چرا اينك ويرانگر شرف ، و سرزنشگر سلف خود شده اى ؟ به كينه توزى خاندان خويش برخاسته اى و كسى را كه نهادش از نهاد تو نيست ، بر آن كه فضلت به فضل اوست برترى مىدهى ؟ من امير مؤمنان را از جريان آگاه خواهم كرد ، تا ترا خوار دارد . آن جوان از شرم گريخت و ديگر منتظر عقبة بن مسلم نماند . ولى خبرگزار ، عقبه را در جريان گذاشت ، و وى به جايزه اى براى سيد فرمان داد .\r\n5 - ابو سليمان ناجى ، روايت كرده است كه سيد به اهواز آمد و ابو بجير سمّاك اسدى فرماندار آنجا و دوست سيّد و شيعه بود . اين فرماندار را غلامى به نام يزيد بن مذعور بود كه شعر سيّد را حفظ مىكرد و براى او مىخواند ، سيّد ،\r\n","description":"","footnote":"","page_name":" 121 ","page_number":141},
  {"content":"\r\nشب را به نزد دوستان اهوازى خود رفت و به شرابخوارى نشست و چون شب به سر آمد به خانه بازگشت . شبگردان ، سيّد را دستگير و زندانى كردند . فرداى آن روز اين ابيات را نوشت و براى يزيد بن مذعور فرستاد .\r\nيزيد به نزد ابى بجير آمد و گفت : شبگردان جنايتى به بار آورده‌اند كه جبران كردنى نيست . پرسيد : چه كرده‌اند ؟ يزيد گفت : اين ابيات را كه سيّد از زندان فرستاده است بشنو و آنگاه چنين خواند :\r\nدر ديار يار بايست و بر آن درود بفرست و از چگونگى احوالش بپرس و چگونه پاسخ دهد آنكه نمىشنود ، ديارى كه خانه‌هاى آن خالى شده و در پهنهء آن جز از روباهها و كبوترهاى از پرواز افتاده ، خبرى نيست . روزى آنجا ، جايگاه دلبران گل رخسارى چون جمل و عزّه و رباب و بوزع ( 1 ) بود .\r\nسيه چشمان تراندامى در آنجا مىزيستند كه در پاكدامنى مانند آنان يافت نمىشد .\r\nافسوس كه اينان پس از پيوند و تجمّع از هم گسستند ، و روزگار ، پراكنده گر گرد آمده‌ها است .\r\nپس به پيشگاه اميرى كه بر او فرود آمده اى درود بفرست ، چه سود و زيان تو بسته به اين درگاه است .\r\nاميرى كه چون زبان به نياز بگشائى ، آرزويت را برمىآورد و شفاعتت را مىپذيرد .\r\nآنگاه كه با او خلوت كردى و ديگران سخنانتان را نمىشوند ، به او بگو :\r\nبه خاطر مهرى كه به احمد مرسل و فرزندانش دارى ، سيّد را به من ببخش چه روزى اين كشتهء خود را درو خواهى كرد .\r\nاو مهر نهفته در سينه و دل را به پاى دودمان محمّد ( ص ) ريخته است . . .\r\nدر اين قصيده گويد :\r\nاى پسر مذعور ! برخيز و شعر بخوان تا اين فرومايگان ، سر به زير اندازند\r\n\r\n","description":"","footnote":"\r\n( 1 ) - نام زنانى از عرب است .\r\n","page_name":" 122 ","page_number":142},
  {"content":"\r\nو ديده بر هم نهند .\r\nكه اگر از بيم ابى بجير نبود ، كينه‌هاى خويش را آشكار مىكردند و شكاف و اختلاف بوجود مىآوردند .\r\nاى بينى بريده‌ها ! بىتابى مكنيد و تحمّلى هفتاد ساله داشته باشيد كه ما نيز صبرها كرديم ، اين خطيب سخنور شما بود كه پيوسته و پى در پى ، دشنام مىداد تا خلق را خشنود و خالق را خشمناك كند . آرى شوم بختان به كار بد حريصاند .\r\n« ابو بجير » چون اين ابيات را شنيد ، رئيس پاسبانان خويش را فرا خواند و او را سرزنش كرد و گفت : جنايتى به من كرده اى كه آن را جبران نتوان كرد .\r\nاينك با فروتنى به سوى زندان مىروى و مىپرسى ابو هاشم كدام يك از شمائيد ؟\r\nو چون پاسخت داد ، بيرونش مىآورى و او را بر مركب خويش مىنشانى و با او به تواضع راه مىافتى و به نزد منش مىآرى .\r\nوى چنين كرد ، سيّد امتناع ورزيد و حاضر نشد از زندان بيرون آيد ، مگر آنگاه كه همهء كسانى را كه با وى به زندان افكنده بودند ، آزاد كنند .\r\nسرپرست عسس ، به نزد ابى بجير آمد و جريان را گزارش داد ابو بجير گفت :\r\nخدا را شكر كه نگفته است ، همهء زندانيان را بيرون آر و به هر كدام هم پولى بده .\r\nچون اگر مىگفت ، نمىتوانستيم مخالفت كنيم . اينك برو و به زبونى خود ، خواسته هايش را انجام بده .\r\nاو رفت و همهء زندانيان آن شب را آزاد كرد و سيّد را به نزد ابى بجير آورد ، ابو بجير به زبان از او دلجوئى كرد و گفت : تو بر ما وارد شدى ، اما به نزد ما نيامدى و رفتى و با دوستان بدكار اهوازى خويش به مىخوارگى پرداختى ، تا آن جريان رخ داد ؟ سيّد پوزش طلبيد و ابو بجير به جايزه اى بزرگ براى وى دستور داد و سيّد مدتى نزد او ماند .\r\n6 - « ابو الفرج » در صفحهء 259 جلد 7 اغانى گفته است : احمد بن عبد العزيز مرا خبر داد و گفت : عمر بن شبّه براى من حديث كرد و گفت : حاتم بن قبيصه\r\n","description":"","footnote":"","page_name":" 123 ","page_number":143},
  {"content":"\r\nبراى من حديث كرد و گفت : سيّد از محدّثى شنيد كه مىگفت : پيغمبر ( ص ) در سجده بود كه حسن و حسين بر پشت او سوار شدند و عمر ( رض ) گفت : خوب مركبى است مركب شما . و پيغمبر ( ص ) فرمود : آنها نيز نيكو سوارانى هستند . سيّد فورا برگشت و در اين باره چنين سرود .\r\nحسن و حسين به خدمت پيغمبر آمدند و در دامان او به بازى نشستند .\r\nپيغمبر به آنها فدايتان شوم گفت و نوازش فرمود ، و ايشان در خدمت پيغمبر چنين پايگاهى داشتند : بر دوش پيغمبر نشستند و بر گردن او سوار شدند . چه نيكو مركبى ! و چه خوش سوارانى !\r\nفرزندانى كه مادرشان ، بانويى نيكوكار و پاكدامن و نيك سرشت و زيبا و پدرشان فرزند ابى طالب است . چه خوب فرزندانى و چه پسنديده پدر و مادرى ! دوستان من ! درنگ مكنيد و بدانيد كه هدايت غير از آن چيزى است كه شما مىپنداريد .\r\nبدانيد كه ترديد پس از يقين و كورى بدنبال بينائى ، مايهء گمراهى است .\r\nآيا به على كه امام هدايت است و هم به عثمان ، اميد داريد .\r\nاين دو مايهء اميد ، سخت با هم مخالفند .\r\nو نيز به معاويه و پيروان او كه خوارج نهروان را برانگيختند اميدواريد .\r\nامام ايشان در رستاخيز ، آن فرو مايهء مؤمن به شيطان است .\r\n« ابن معتز » در صفحهء 8 طبقاتش اين ابيات را بدون ذكر حديث آورده است :\r\nدر چاشتگاهى پيغمبر به جانب حسنين كه براى بازى از خانه خارج شده بودند ، آمد و آن دو را در آغوش گرفت ، و در اين حد گرامى داشت ، كه به ايشان « فدايتان شوم » گفت و آنها را بر دوش خود نشاند ، چه نيكو مركبى ! و چه خوب سوارانى !\r\n« مرزبانى » نيز 6 بيت از آن قصيده را بدون ذكر حديث آورده و اين ابيات را افزوده است :\r\nخدا در برابر انعام احمد ، بهشت برين را از جانب ما ، پاداش بنى هاشم\r\n","description":"","footnote":"","page_name":" 124 ","page_number":144},
  {"content":"\r\nقرار دهد . چه همهء افراد اين خاندان ، پاك نهاد و پاك سرشت و خوشخوى و شيرين سخناند .\r\n« امينى » گويد : اين قصيده ، متضمّن احاديثى دربارهء دو امام سبط « حسن و حسين ع » است كه برخى از ابيات آن را بازگو مىكنيم .\r\n\r\nاتى حسن و الحسين النّبىّ\r\nو قد جلسا حجره يلعبان\r\n\r\nدر اين بيت اشاره به حديثى است كه طبرانى و هم ابن عساكر در صفحهء 314 جلد 3 تاريخش از ابو ايوب انصارى آورده است كه مىگفت : بر پيغمبر ( ص ) وارد شدم و حسن و حسين در دامان او بازى مىكردند ، گفتم : اى پيغمبر خدا ! آنها را دوست مىدارى ؟ فرمود : چگونه دوست ندارم حال آنكه گلهاى خوشبوى بوئيدنى دنياى منند .\r\nو از جابر است كه گفت به خدمت پيغمبر ( ص ) آمدم و او حسن و حسين را به پشت داشت و به چهار دست و پا راه مىبرد و مىفرمود : نيكو شترى است شتر شما و شما نيز خوب سوارانى هستيد .\r\nابن عساكر اين روايت را در صفحهء 207 جلد 4 تاريخ شام آورده است .\r\nو اين گفتهء سيد :\r\n\r\nاتى حسنا و الحسين الرّسول\r\nو قد برزوا ضحوة يلعبان\r\n\r\nو اشعار پس از آن ، اشاره به حديثى است كه طبرانى ، آن را از قول يعلى بن مره و سلمان آورده است كه گفته‌اند : ما در خدمت پيغمبر بوديم كه ام ايمن آمد و گفت :\r\nاى پيغمبر خدا ! حسن و حسين گم شده‌اند و آن هنگام ، راد النّهار ، يعنى چاشتگاه بود .\r\nپيغمبر فرمود : برخيزيد و جوياى فرزندانم شويد . هر كسى راهى در پيش گرفت . من نيز از سوئى كه پيغمبر مىرفت ، رفتم و همچنان رفتيم تا به كوه پايه اى رسيديم و حسن و حسين را ديديم كه دست در آغوش يكديگر درآورده بودند و\r\n","description":"","footnote":"","page_name":" 125 ","page_number":145},
  {"content":"\r\nمارى كه شعله اى شبيه آتش از دهانش بيرون مىآمد ، بر گرد آنان حلقه زده بود .\r\nپيغمبر شتابزده به سوى مار رفت و او نيز روى به پيغمبر آورد سپس خزيد و به سوراخى رفت . پيغمبر به جانب فرزندانش آمد و آنان را از هم جدا كرد و دست به صورتشان كشيد و فرمود : پدر و مادرم فدايتان باد . شما در پيشگاه خداوند چقدر عزيزيد ! سپس يكى را بر دوش راست و ديگرى را بر شانهء چپ نشاند . من گفتم خوشا به حال شما نيكو مركبى است مركب شما . پيغمبر فرمود : آنها هم خوب سوارانى هستند و پدرشان از آنها بهتر است .\r\nنقل از جامع كبير سيوطى ، آنچنان كه در جلد 7 صفحهء 106 ترتيب آن آمده است .\r\nو « ابن عساكر » در صفحهء 317 جلد 4 تاريخش ، از عمر آورده است كه گفت :\r\nحسن و حسين را بر دوش پيغمبر ديدم ، گفتم : خوب مركبى است مركب شما . و در عبارت « ابن شاهين » در « السنّه » ، چنين است كه : خوب مركبى زير ران شما است و پيغمبر ( ص ) فرمود : آنها نيز خوب سوارانى هستند .\r\n7 - از « سليمان بن ارقم » است كه گفت : با سيد از كنار داستانسرائى كه بر در خانهء « ابى سفيان بن علاء » قصّه مىگفت ، گذشتيم او مىگفت : در روز رستاخيز ، اعمال پيغمبر خدا را در يك كفه و اعمال تمام امّت را در كفهء ديگر ترازوى عدل الهى مىنهند و مىسنجند و اعمال رسول خدا ( ص ) بر همهء آنها ، سنگينتر مىآيد .\r\nسپس فلانى را مىآورند و اعمالش را مىسنجند آن نيز برتر مىآيد . سپس آن ديگرى را مىآورند و اعمالش را وزن مىكنند ، او نيز گرانتر مىآيد ، سيّد روى به ابى سفيان آورد و گفت : به جان خودم سوگند كه رسول خدا ( ص ) بر همهء امّت در فضل فزونى دارد و اين حديثى حق است .\r\nامّا آن دو نفر ديگر ، در بديها بر ديگران افزونند ، زيرا هر كس سنّت زشتى بجا بگذارد كه پس از او به كار گرفته شود ، گناه آن سنت و عمل كنندگان\r\n","description":"","footnote":"","page_name":" 126 ","page_number":146},
  {"content":"\r\nبه آن ، در گردن اوست ( 1 ) .\r\nسليمان گفت : هيچ كس جواب به سيّد نداد و سيّد رفت و كسى نماند مگر آنكه وى را دشنام داد .\r\n( اغانى جلد 7 صفحهء 261 )\r\n8 - از « محمّد بن كناسه » است كه گفت : يكى از فرمانداران كوفه ، ردائى عدنى به سيّد هديه كرد و وى اين شعر را برايش نوشت :\r\nرداء اهدائى شما رسيد ، دوستى چون ترا هميشه داشته باشم . خداى جزاى خيرت دهاد ، چه خوب بود كه اين رداء با جامه همراه بود .\r\nوالى ، تشريفى تمام و اسبى نيكو براى سيّد فرستاد و گفت : اين خلعت از سرزنش ابو هاشم مىكاهد و بر مهرش نسبت به ما مىافزايد .\r\n9 - « مرزبانى » از حرث بن عبد اللَّه بن فضل ، مسندا روايت كرده است كه گفت :\r\nما در نزد منصور بوديم كه دستور داد سيّد را حاضر آرند . چون آمد ، منصور گفت :\r\nقصيدهء مدحيّهء ميميه ات را كه براى ما سروده اى و با اين مصرع شروع مىشود بخوان . اتعرف دارا عفى رسمها . و تشبيبش را رها كن .\r\nسيد خواند تا به اينجا رسيد كه :\r\nاين و آن را رها كن و بنى هاشم را ستايش كن كه به خدا توسّل جسته اى\r\nاى خاندان هاشم ! محبت شما موجب قربت و بهترين دانستنىها است .\r\nباب هدايت به دست شما مفتوح شد و فردا نيز به دست شما مختوم مىشود .\r\nبه مهر شما سرزنشم مىكنند و آزارم مىدهند ، هان هر كه مرا در عشق شما سرزنش مىكند . خود به سرزنش سزاوارتر است .\r\nبر من جز اين خرده نمىگيرند كه سخت شيفتهء شمايم .\r\nمن دوستدار و شيفته و دلبستهء محبت شمايم و اين گناه من در نزد آنان ، چون گناه فرعون ، بلكه بزرگتر است .\r\n\r\n","description":"","footnote":"\r\n( 1 ) حديث من سن سنة حسنة ( تا آخر حديث ) را « ابن ماجه » در جلد 1 صفحهء 90 سنن خويش و « مسلم » و « ترمذى » و « نسائى » و ديگران روايت كرده‌اند .\r\n","page_name":" 127 ","page_number":147},
  {"content":"\r\nپيوسته مورد خشنودى شما خواهم بود همانطور كه همواره در نزد آنان متّهمم\r\nمن على رغم مخالفان شما ، ثنا و ستايش خويش را به پاى شما ريخته‌ام .\r\nمنصور گفت : مىپندارم كه در ستايش ما به زحمت افتاده باشى همانطور كه حسّان بن ثابت در ثناى پيغمبر به رنج افتاد ، و من هيچ يك از افراد بنى هاشم را نمىشناسم ، مگر آنكه ترا بر گردن او حقّى است . سيّد تشكر مىكرد و منصور دربارهء او سخنانى مىگفت كه نشنيدم دربارهء ديگرى اين گونه سخن بگويد .\r\n10 - « مرزبانى » در « اخبار السيّد » به اسناد خود از جعفر بن سليمان آورده است كه گفت : در نزد منصور بوديم كه سيّد درآمد ، منصور به وى گفت : بخوان قصيده اى را كه در آن چنين سروده اى :\r\nمعاويه و پيش از او عثمان سلطنتى يافتند كه ساقط كردن آن آسان نبود .\r\nاو نيز پادشاهى را به يزيد واگذار كرد و اين گناه و عذابى بود كه بر مردم روا داشت ، خداوند بنى اميه را خوار كند كه آنان بر بندگان خدا ستم روا مىداشتند .\r\nاختر بخت و ستاره اقبالشان خفت و خوابيد و ستارگان فرو مىافتند و بختها به خواب مىروند .\r\nبنى اميه از ولايت بنى هاشم بناله در آمدند و گريستند و اسلام نيز از بنى اميه گريان بود .\r\nبگذار بنالند كه روزگارى هم ، دولت از آن آنان بود و روزگارى با دولت بر شما پاينده است . اينك شما را در برابر هر ماهى از حكومت آنان ، ماهها و در برابر هر سالى از دولت آنان ، سالها دولت و حكومت باد .\r\nاى دودمان احمد ! آن خداوندى كه سرپرستى خلق را به شما داد و عطاهاى او گوناگون است ، وراثت و خلافت را به شما برگرداند و بنى اميه را خوار و زبون ساخت .\r\nخداوند عطاى خويش را بر شما تمام خواهد فرمود ، و شما را در پيشگاه او زيادت و فزونى است .\r\n","description":"","footnote":"","page_name":" 128 ","page_number":148},
  {"content":"\r\nشما پسر عموهاى پيغمبريد و از جانب خداوند ذو الجلال بر شما درود و سلام باد .\r\nشما وارث پيغمبريد و به ولايت ، خويشاوندان پيغمبر سزاورترند .\r\nمن به فضيلت شما آشنا و دوستدار قلبى و خدمتگزار شمايم .\r\nدر راه مهر شما آزار مىبينم و دشنام مىشنوم و خويشاوندانم چنان مرا جفا و سرزنش كردند كه به پيرى فتادم و گذران روزگار ، مويم را سپيد كرد .\r\nراوى گفت : منصور را ديدم كه از غذاهائى كه در جلوش بود به دهان سيّد مىگذاشت و مىگفت : خدا را شاكر و از محبت و ستايش تو از خاندان پيغمبر متشكريم . خدا پاداش خيرت دهاد ! اى ربيع ! اسبى و بنده اى و كنيزى و هزار درهم براى سيّد بفرست و ماهى هزار درهم براى او مقرر دار .\r\n11 - « جاحظ » از اسماعيل بن ساحر نقل مىكند كه گفت : من ساقى سيّد حميرى و « ابا دلامه » بودم ، سيد مست شد و ديدگانش را چنان بر هم نهاد كه پنداشتيم به خواب رفته است . در اين هنگام دختر زشت روى « ابا دلامه » آمد . پدرش او را در آغوش گرفت و رقصاند و خواند .\r\nنه مريم مادر عيسى شيرت داده است و نه لقمان حكيم سرپرستيت كرده است .\r\nسيّد ديدگانش را گشود و گفت :\r\nليكن مادرى بد ، ترا به سينه چسبانده و پدرى پست پرورشت داده است .\r\n12 - شيخ طائفه ، به طوريكه در امالى وى به فرزندش آمده است ، به اسناد خود از محمّد بن جبله كوفى روايت كرده است كه گفت : سيد بن محمّد حميرى و جعفر بن عفان طائى در نزد ما گرد آمدند . سيّد به وى گفت : واى بر تو آيا دربارهء دودمان محمّد چنين بدگوئى مىكنى كه :\r\n\r\nما بال بيتكم يخرّب سقفه\r\nو ثيابكم من ارذل الاثواب\r\n\r\nجعفر گفت : بد نگفته‌ام ، سيّد گفت : اگر نمىتوانى خوب ثنا كنى دست كم\r\n","description":"","footnote":"","page_name":" 129 ","page_number":149},
  {"content":"\r\nخاموش بمان ، آيا خاندان محمّد را چنين توصيف مىكنند ؟ . اما ترا معذور مىداريم .\r\nطبع و كار شاعرى و منتهاى انديشهء تو همين بوده است . من قصيده اى سروده‌ام كه زشتى مدح ترا از ساحت آنان بر طرف مىكند و آن چنين است :\r\nقسم به خداوند و نعمتهاى او . ( و انسان مسؤل سخنان خويشتن است ) كه نهاد على بن ابى طالب بر پارسائى و نيكوئى سرشته شده است .\r\nو او امامى است كه بر همهء امّت برترى دارد .\r\nو او قائل و قاصد حق است و به باطل نمىگرايد .\r\nآنگاه كه ميدان جنگ نيزه‌ها را به نمايش مىآورد و مردان مرد از رفتن به ميدان باز مىايستند ؛ او به سوى حريف مىشتابد . و شمشيرى برنده و كشيده در دست دارد .\r\nو به شيرى مىماند كه از بيشه درآمده و ميان فرزندان خود به راه افتاده است .\r\nعلى مردى است كه ميكائيل و جبرئيل در شب بدر بر وى سلام دادند .\r\nميكائيل با هزار فرشته و جبرئيل نيز با هزار فرشته و پس از اين دو اسرافيل نيز كه در شب بدر به يارى پيغمبر آمده بودند - چنان كه طير ابابيل به حمايت از خانهء خدا - چون با على روبرو شدند به وى سلام كردند .\r\nو اين است نشان بزرگداشت و اعظام نسبت به على .\r\nاى جعفر ! دربارهء على اين چنين بايد سخن گفت و مانند شعر ترا بايد براى درماندگان و بيچارگان گفت . جعفر سر سيّد را بوسيد و گفت : اى ابا هاشم ! تو رئيسى و ما پيرو . اين حديث را ابو جعفر طبرى در جزء دوّم « بشارة المصطفى » از شيخ ابى على ابن شيخ الطايفه و او به اسناد خود از پدرش نقل كرده است .\r\n\r\nخلفاء روزگار سيد\r\nسيّد 10 تن از خلفاء را كه پنج تن از آنان از بنى اميه و پنج نفر از بنى عباس بودند ، درك كرد :\r\n","description":"","footnote":"","page_name":" 130 ","page_number":150},
  {"content":"\r\n1 - هشام بن عبد الملك در گذشتهء 125 ه . دوران خلافت 19 سال و 9 ماه .\r\nسيد در آغاز خلافت وى به دنيا آمد .\r\n2 - وليد بن يزيد بن عبد الملك ، مقتول به سال 126 .\r\n3 - يزيد بن وليد در گذشته به سال 126 ه . پس از 6 ماه مملكت دارى .\r\n4 - ابراهيم بن وليد متوفى به سال 127 ه . پس از سه ماه مملكت دارى\r\n5 - مروان بن محمّد بن مروان حكم . مقتول به سال 132 ه . كه حكومت بنى اميه به وى زوال يافت .\r\n6 - سفاح كه اولين كسى است از بنى عباس كه بحكومت رسيد و در سال 136 ه درگذشت و سيد را درباره او شعرى است كه در « اغانى » و « فوات الوفيات » و صفحهء 214 جلد 2 « شرح نهج البلاغه ابن ابى الحديد » آمده است و سهم سالانهء سيد از او در هر سال كنيزى بود و خدمتگزار آن كنيز ، و كيسهء درهمى سر بسته بود و آورندهء آن و اسبى بود و مهتر آن و صندوقى از انواع جامه بود و حامل آن .\r\n7 - منصور متوفى به سال 158 ه . سيد در نزد وى حالى خوش و زبانى آزاد داشت براى گفتن آنچه مىخواست و هر ماه هزار درهم ماهانه نيز .\r\n8 - مهدى فرزند منصور درگذشتهء سال 169 ه كه سيد در آغاز خلافت از او پرهيز و او را هجومى نمود پس گرفتار آمد و پوزش طلبيد و مهدى از او خشنود شد و سيد به مدح او پرداخت ، برخى از اخبار دربارهء روابط اين دو گذشت .\r\n9 - هادى پسر مهدى درگذشته به سال 170 ه .\r\n10 - رشيد كه در سال 193 ه پس از 23 سال سلطنت درگذشت ، سيد او را به دو قصيده ستود و رشيد به دو بدره براى وى فرمان داد . و سيد آن را پخش و بخش كرد و خبر آن به رشيد رسيد و گفت مىپنداشتم كه ابا هاشم از قبول جايزهء ما پرهيز مىكند .\r\nمرزبانى در اخبار السيد گفته است . چون رشيد به حكومت ، رسيد به وى\r\n","description":"","footnote":"","page_name":" 131 ","page_number":151},
  {"content":"\r\nگزارش دادند كه سيد رافضى است ، وى را حاضر كرد ، سيد گفت :\r\nاگر رافضى كسى است كه بنى هاشم را دوست مىدارد و آنان را بر ديگران مقدم مىشمارد ، من از آن عذرى نخواهم خواست و دست از آن برنخواهم داشت و اگر غير از اين است من به غير از اين اعتقادى ندارم .\r\nو سپس چنين سرود :\r\nحركت كاروان غمگينت كرد و اشك از ديدگانت فرو ريخت\r\nگوئى در آن روز كه كاروان كوچ كرد من مست و بىهوش بودم\r\nبر شتران كاروان ، حوران و غزالانى سوار بودند كه :\r\nچون بپامىخاستند سرينشان چون تل گوشت بود و در قسمت بالا صورتى چون ماه و بازوانى چون شاخ درخت داشتند .\r\nو از اين قصيده است :\r\nعلى و ابوذر و مقداد و سلمان و عباس و عمّار و عبد اللَّه ، برادران يكديگرند\r\nاينان به سوى خدا فرا خوانده شدند و از خود علمى بيادگار نهادند . پس حق علم را اداء كردند و خيانت نورزيدند .\r\nمن به همان دينى كه آنان داشتند ، گرايش دارم .\r\nو حقانيت اين آئين در نزد من روشن و برهان آن آشكار است . هيچ انسانى گفتار مرا دربارهء سبطين ( حسن و حسين ) انكار نخواهد كرد .\r\nو اگر كينه توزى ، منكر شود ، مرا بگفتهء خود معرفت است . و اگر اين گفته را گناه بشمرند و حال وصل را هجران دانند .\r\nپس مرا از ديد آنان ، در اين گناه هرگز آمرزشى نخواهد بود . و چه بسيارند نيكها كه مردم ديگرى ، آنها را بدى پنداشته‌اند .\r\nاى على ! محبت تو ايمان من و روى گردانى از تو ، كفر من است . دشمنان اين را رفض مىدانند ، مرا به پندار و بودشان اعتنائى نيست\r\n","description":"","footnote":"","page_name":" 132 ","page_number":152},
  {"content":"\r\nمرزبانى گفته است : پس از اين ، رشيد با او بر سر مهر آمد و گروهى از بنى هاشم سيد را صله دادند .\r\n\r\nسيما و ساختمان بدنى سيد\r\nسيّد حميرى ، گندم گون و خوش اندام و سپيد دندان و پر مو و خوشرو و گشاده جبين و درشت شانه و شيرين سخن و خوش گفتار بود و چون در انجمنى به گفتگو مىپرداخت هر كس از سخن او بهره اى مىبرد ، وى از خوش بزمترين مردم بود .\r\nشيبان بن محمّد حرّانى كه ملقب به بعوضه و از سادات « ازد » بود گفته است :\r\nسيّد همسايهء من بود : وى سيه چرده و با جوانان قبيله نيز همدم بود : و در ميان آنان جوانى زنگى رخسار و درشت بينى و بزرگ لب بود .\r\nسيّد نيز بغلى گنديده داشت اين دو با هم مزاح مىكردند . سيد به آن جوان مىگفت : لب و بينى تو چون زنگيان است و آن جوان مىگفت : تو نيز زنگى رنگ و گنديده بغلى ، پس سيد سرود :\r\nروزى كه رباح ( 1 ) را مىفروختيم ، لبان درشت و بينى زشتش را به تو سپرد سهم من نيز از او بوى بد بغل و رنگ سياه رسواگر بود .\r\nبيا و معامله اى پر سود كن و بينيت را با آغوش من عوض كن ، زيرا تو بدبينى تر از همهء مردمى و آغوش من نيز بدترين آغوشها است .\r\nاغانى جلد 7 صفحهء 331 ، امالى ابن شيخ صفحهء 43\r\n\r\nولادت و درگذشت سيد\r\nسيد الشعراء حميرى به سال 105 ه در عمان ولادت يافت و تحت سرپرستى پدر و مادر اباضى مذهب خود در بصره پرورش يافت تا به عقل و شعور خود رسيد و پس از آن از پدر و مادر خود دورى گزيد و به عقبة بن مسلم فرماندار پيوست و در پيش وى تقرّب يافت تا آنگاه كه پدر و مادرش مردند و او آن چنان كه در صفحهء 222 تا\r\n\r\n","description":"","footnote":"\r\n( 1 ) - اسم غلامى است .\r\n","page_name":" 133 ","page_number":153},
  {"content":"\r\n234 گذشت ميراث خوار آنان شد . سپس از بصره به كوفه آمد و در آنجا از اعمش حديث فرا گرفت و با رفت و آمد در ميان اين دو شهر زندگى كرد ، تا در رميلهء بغداد ، در زمان خلافت رشيد درگذشت - قدر مسلم همين است - او را در كفنهائى كه رشيد وسيلهء برادرش على بن مهدى فرستاد ، كفن كردند و على بن مهدى به روش اماميه ، بر جنازهء وى پنج تكبير گفت و به فرمان رشيد تا آنگاه كه گور سيد را هموار مىكردند ، آنجا ايستاد . سيد در باغچه اى در ناحيه اى از كرخ كه در پشت قطيعهء ربيع است ، به خاك سپرده شد .\r\nاما « مرزبانى » تاريخ سال درگذشت سيّد را 173 ه گفته و قاضى مرعشى در مجالسش اين تاريخ را از دستخط كفعمى بازگو نموده ، و ابن حجر پس از نقل تاريخ مذكور از قول ابو فرج گفته است كه ديگرى تاريخ آن را سال 178 ه دانسته و ابن جوزى 179 ه پنداشته است .\r\nمرزبانى به اسناد خود از ابن ابى حودان روايت كرده است كه گفت :\r\nدر هنگام مرگ سيّد ، در بغداد به بالين وى آمدم به غلامش گفت : چون من مردم به انجمن بصريان مىروى و آنان را از مرگ من آگاه مىكنى و گمان نمىكنم كه از آنها جز يكى دو نفر بيايند سپس به مجمع كوفيان مىروى و آنان را نيز از درگذشت من مىآگاهانى و براى آنان چنين مىخوانى :\r\nاى مردم كوفه ! من از خردسالى تا كهنسالى و هفتاد سالگى دلباختهء شما بوده ام\r\nبه شما مهر مىورزم و دوستتان دارم ، ستايش شما را چون فرمان محترم الهى بر خود لازم مىشمرم براى آنكه شما وصى مصطفى را دوست مىداريد . و ما را ، مصطفى و جانشين او و آن دو سيد بزرگوار حسن و حسين و فرزند آنان كه همنام پيغمبر همان آورندهء آيات و سور است ، از ديگر مردم ، بىنياز مىكند .\r\nعلى است پيشوائى كه اميد رهائى از آتش سوزانى كه بر دشمنان شعله ور است به اوست . شعر خود را براى شما فرستادم و خواستار آنم كه چون از اين دنيا به گور\r\n","description":"","footnote":"","page_name":" 134 ","page_number":154},
  {"content":"\r\nروم غير از شما ديگران يعنى منكران بصرى و مبارزان بدرى و پادشاهان ستم پيشه اى كه خوبانشان بىترديد بدكارند ، به تشييع جنازه‌ام نيايند .\r\nمرا در پارچه اى سفيد و بىرنگ و كم بها كفن كنيد و ناصبيان نيز جنازهء مرا تشييع نكنند ، چه اينها بدترين مردم از ميان زنان و مردانند\r\nاميد است خداوند مرا به رحمت خود و ستايشى كه از وارستگان و برجستگان خلق كرده‌ام ، از دوزخ رهائى بخشد .\r\n( اى غلام چون اين اشعار را براى آنها بخوانى ) به سوى من مىشتابند و مرا تجليل مىكنند .\r\nچون سيّد مرد ، غلام چنين كرد . از بصريان فقط سه تن كه كفن و عطرى نيز با خود داشتند ديگرى نيامد ، امّا از كوفيان گروه بسيارى كه 70 كفن همراه داشتند آمدند . و رشيد ، برادرش على را با كفن و حنوط فرستاد . ديگران كفنها را برگرداندند و سيد را در كفن رشيد پوشاندند و على بن مهدى بر او نماز خواند و پنج تكبير گفت و بر گور او ايستاد تا هموار كردند آنگاه رفت . و تمام اينها به دستور رشيد انجام گرفت ، مرزبانى آوردن كوفيان هفتاد كفن را ، از قول ابى العينا ( 1 ) و او به نقل از پدرش ، آورده و افزوده است كه چون سيّد مرد ، وى را در ناحيه كرخ كه در پشت قطيعهء ربيع است به خاك كردند .\r\nو او را در حادثهء مرگش ، كرامتى جاويدان است ، كه در روزگار ماندنى و تا ابد در صفحهء تاريخ خواندنى است . بشير بن عمّار گفت : در رميلهء بغداد ، به هنگام وفات سيّد حاضر بودم او فرستاده اى را به سوى قصابان كوفه فرستاد تا آنان را از حال و وفات خود آگاه كند ، فرستاده اشتباه كرد و به سوى سمساران رفت .\r\nآنان سيّد را دشنام دادند و ناسزا گفتند و رسول فهميد كه اشتباه كرده است ، سپس به سوى كوفيان برگشت و آنان را بر حال و وفات سيّد اطلاع داد و ايشان با هفتاد\r\n\r\n","description":"","footnote":"\r\n( 1 ) - وى « ابو عبد اللَّه محمد بن قاسم بن خلاد بصرى » و در گذشته بسال 283 ه است .\r\n","page_name":" 135 ","page_number":155},
  {"content":"\r\nكفن به جانب سيّد روى آوردند ، و چون همگى حاضر آمديم ، سيد به سختى افسوس مىخورد و آه مىكشيد و چهره اش چون قير سياه شده بود و سخن نمىگفت تا آنگاه كه به هوش آمد و ديدگانش را گشود و به جانب قبله و سمت نجف اشرف نگاه كرد و گفت :\r\nاى امير مؤمنان ! آيا با دوست خود چنين مىكنى ؟ اين جمله را سه بار پى در پى گفت ، پس به خدا قسم رگه اى سپيد در پيشانيش نمودار شد و پيوسته گسترده مىشد و چهره اش را فرا مىگرفت تا آنكه رويش چون ماه تمام شد و درگذشت و ما اسباب تجهيزش را فراهم آورديم و او را در « جنينهء » بغداد به خاك سپرديم . و اين در روزگار خلافت رشيد بود .\r\nاغانى جلد 7 صفحهء 277\r\nابو سعيد محمّد بن رشيد هروى گفته است : روى سيّد در هنگام مرگ سياه شد او به سخن آمد و گفت : اى امير مؤمنان ! آيا با دوستان شما چنين رفتار مىشود ؟\r\nپس چهره اش چون ماه تمام سپيد شد و وى سرودن گرفت :\r\nكسى را دوست دارم كه چون دوستى از دوستانش بميرد ، در لحظهء مرگ با او به بشارت و شادى روبرو مىشود .\r\nو چون دشمن وى كه ديگرى را دوست دارد بميرد ، راهى جز به دوزخ نخواهد داشت .\r\nاى ابا حسن ! جان و خاندان و مال و آن چه دارم ، فدايت باد .\r\nتو جانشين و پسر عمّ مصطفائى و ما دشمنانت را دشمن مىداريم و آنان را ترك مىكنيم\r\nدوستان تو ، مؤمنان رهيافته و رستگارند و دشمنانت مشرك و گمراهند ، سرزنشگرى مرا ، دربارهء على و پيروانش سرزنش كرد و من گفتم خدا دشمنت باد كه سخت نادانى .\r\nرجال كشى صفحهء 185 ، امالى ابن الشيخ صفحهء 31 بشارة المصطفى\r\n","description":"","footnote":"","page_name":" 136 ","page_number":156},
  {"content":"\r\nحسين بن عون گفت : سيّد حميرى را در بيمارئى كه از آن مرد عيادت كردم وى نزديك به مرگ بود و گروهى از همسايگان عثمانيش نيز در نزدش بودند سيّد مردى خوش صورت و گشاده رو و ستبر شانه بود . پس نكته اى چون مركب سياه بر چهره اش نشست و فزونى گرفت و بيشتر شد تا همه صورتش را فرا گرفت . از اين پيشامد شيعيانى كه آنجا بودند اندوهناك و ناصبيان شادمان شدند و شماتت كردند .\r\nچيزى نگذشت كه در همان جايگاه اول از صورتش ، نقطه اى روشن پيدا شد و پيوسته فزونى گرفت و بيشتر گرديد تا همهء رويش را سپيد و تابان كرد . سيد خنديد و چنين سرود :\r\nآنان كه مىپندارند على دوستانش را از هلاك نمىرهاند ، دروغگويند به خدا قسم ، كه من به بهشت عدن در آمدم و خدا از گناهانم در گذشت . اينك ، دوستان على را بشارت دهيد . و تا دم مرگ على را دوست بداريد . پس از وى نيز به فرزندانش يكى پس از ديگرى مهر بورزيد .\r\nسپس دنبالهء گفتارش را چنين آورد .\r\nاشهد ان لا إله الَّا اللَّه حقا حقا و اشهد انّ محمّدا رسول اللَّه حقا ( 1 ) حقا و اشهد انّ عليا امير المؤمنين حقا حقا ، اشهد ان لا إله الَّا اللَّه .\r\nپس خودش ديدگانش را بست و جان او گوئى شعله اى بود كه خاموش شد يا سنگى بود كه فرو افتاد . ( امالى شيخ صفحهء 43 ، مناقب سروى ج 2 صفحهء 20 كشف الغمه صفحهء 124 )\r\n\r\nمهارت سيد در علم و تاريخ :\r\nهر كس را وقوفى بر موارد احتجاج سيّد حميرى و مضاميني كه به شعر كشيده است و گفتگوهائى كه با شخصيتهاى شيعه و سنى روزگار خود داشته است ، باشد\r\n\r\n","description":"","footnote":"\r\n( 1 ) - در لفظ سروى صدقا صدقا و اشهد ان عليا ولى اللَّه رفقا رفقا آمده است .\r\n","page_name":" 137 ","page_number":157},
  {"content":"\r\nبه خوبى به وسعت دامنه و عمق آگاهى وى در فهم معانى قرآن كريم و درك سنت شريف ، پى مىبرد . و مىفهمد كه كوشش پى گير سيّد در راه ولاء اهل بيت بر اساس بصيرتى است كه از علمى بسيار و معرفتى سرشار مايه مىگيرد و آن چنان كسى نيست كه اعتقادش بر پايه تقليد محض و دريافت ساده بوده و ناآگاهى و نافهمى بر انديشه اش غالب باشد .\r\nنمونه اى از علم وي صفحهء 258 اين كتاب آنجا كه در مجلس منصور با قاضى سوّار : در پيرامون عقيده به رجعت به گفتگو نشسته و وى را با قرآن و حديث ، عاجز و ساكت كرده است ، و نيز در صفحهء 264 گذشت .\r\nمرزبانى ، در اخبار السيد گفته است : آورده‌اند كه سيد ، در روزگار هشام ، به حج رفت و كميت شاعر را ديد ، بر او سلام كرد و گفت توئى گويندهء اين ابيات :\r\n\r\nو لا اقول اذا لم يعطيا فدكا\r\nبنت الرّسول و لا ميراثه كفرا\r\nاللَّه يعلم ماذا ياتيان به\r\nيوم القيامة من عذر اذا حضرا\r\n\r\n« من نمىگويم ، عمر و ابوبكرى كه فدك و ميراث دختر پيغمبر را به وى ندادند ، كافر شده‌اند .\r\nخداى داند كه در روز رستاخيز كه در پيشگاه خدا حاضر مىآيند ، چه عذرى خواهند آورد .\r\nكميت گفت : آرى من گفته‌ام و از بنى اميّه تقيه كرده‌ام و در گفتار من اين گواهى نيز هست كه آنها آنچه را در تصرف فاطمه بوده است ، گرفته‌اند .\r\nسيد گفت : اگر دليل نمىآوردى ، جا داشت كه ساكت بمانم ، امّا بدان كه تو دربارهء حق كوتاه آمده اى ، چه پيغمبر خدا ( ص ) مىفرمايد : فاطمه ، پارهء تن من است ، آنچه او را پريشان كند مرا پريشان كرده است . براستى كه خدا از خشم زهرا به خشم مىآيد و از خشنودى وى خشنود مىشود . پس تو اى كميت ! با پيغمبر كه فدك را به امر خداوند به زهرا بخشيد و امير مؤمنان و حسن و حسين و امّ\r\n","description":"","footnote":"","page_name":" 138 ","page_number":158},
  {"content":"\r\nايمن كه نسبت به واگذارى پيغمبر فدك را به فاطمه گواهى دادند ، مخالفت كرده اى . چه عمر و ابوبكر درباره زهرا چنين حكم درستى نكردند . حال آنكه خداوند مىفرمايد :\r\n* ( يَرِثُنِي وَيَرِثُ مِنْ آلِ يَعْقُوبَ . ) *\r\nو نيز فرمايد :\r\n* ( وَوَرِثَ سُلَيْمانُ داوُدَ . ) *\r\nآنها سبب به خلافت رسيدن خود را نماز ابوبكر مىدانند و شهادتى را كه آن زن ( عايشه ) دربارهء پدر خود داد و گفت : رسول خدا ( ص ) فرموده است : فلانى را به نماز با مردم بگماريد . آنها گفتار عايشه را دربارهء پدرش تصديق مىكنند ، امّا گفتار فاطمه و على و حسن و حسين را در امرى چون فدك تصديق ندارند و از بانوئى چون فاطمه در دعويش نسبت به پدر بيّنه مىخواهند و شاعرى چون تو هم آن چنان شعرى مىسرايد ؟\r\nگذشته از اين ، چه مىگوئى دربارهء مردى كه در حقانيت خواسته فاطمه و شهادت على و حسن و حسين و امّ ايمن قسم به طلاق مىخورد . طلاق چنين مردى چگونه است ؟ كميت گفت : بر او طلاقى نخواهد بود . سيّد گفت اگر بر عدم حقانيت آنان ، قسم به طلاق بخورد ؟ كميت گفت طلاق واقع خواهد شد ، زيرا آنها سخنى جز به حق نگفته‌اند .\r\nسيّد گفت : پس نيك در كار خويش نظر كن ! كميت گفت : خدا را از گفتار خويش تائبم و تو اى ابا هاشم از ما داناتر و فقيه ترى .\r\nسيّد گذشته از آنكه در علم كتاب و سنت ، و در استدلال و احتجاج دينى و مذهبى و اقامه حجت در برابر مخالفان عقيدهء خود ، صاحب معرفت و بصيرت بوده ، در علم تاريخ نيز ، يد طولائى داشت . كتاب « تاريخ اليمن » ازوست كه « صفدى » در صفحهء 49 جلد 1 « وافى الوفيات » از آن كتاب ياد كرده است .\r\nدر شعر سرشار از معاني كتاب و سنّت او نيز ، گواه راستينى است بر اينكه\r\n","description":"","footnote":"","page_name":" 139 ","page_number":159},
  {"content":"\r\nوى به مقاصد و اشارات و نصوص و تصريحات سنّت احاطه داشته است . و هر چه فضيلتى قوىتر ، و برهانى آشكارتر و حجّتى رساتر بوده ، سيّد در به شعر كشيدن آن توجه بيشترى داشته است ، مثل حديث « غدير » و « منزلت » و « تطهير » و « طير » و امثال آن .\r\nو از آن جمله است ، حديث عشيره اى كه دربارهء اين كلام خداى تعالى :\r\n* ( وَأَنْذِرْ عَشِيرَتَكَ الأَقْرَبِينَ . ) *\r\nكه در سر آغاز دعوت نبوت پيغمبر نازل گرديده ، وارد شده است ، سيّد در قصائدى چند به اين حديث اشاره دارد ، و از آن جمله است :\r\nاى امير مؤمنان ! پدر و مادرم ! آرى پدر و مادر و خاندان و خانواده و دارائى و دختران و پسران و جانم همه فدايت باد ، اى امام متقيان ! و امين خدا ! و وارث علم اوّلين !\r\nاي وصىّ بهترين پيغمبران : احمد مصطفى ! اى سرپرست حوض و نگهدار آن از بيگانگان ! تو از خود مردم به آنان اولىتر و از همهء آنان بهدين ترى .\r\nتو در آن روز كه پيغمبر خويشاوندانش را كه چهل تن و همه عموزاده‌ها و از اشراف بودند ، فرا خواند ، تا دعوت خدا را پذيرا شوند ، برادر و وارث علم و كتاب مبين او ، شدى .\r\nتو در ميانسالى و جوانى و شير خوارگى و روزگار جنينى و در روز خلقت سرشتها و پيمانگيرى از آنها ، مأمون و آبرومند ، زنده و پاك و پاكيزه در حجابى از نور در پيشگاه خداوند ذو العرش جاى داشتى .\r\nابيات زير نيز از قصيدهء ديگرى از سيد است ، كه بر تمام آن دست نيافتم :\r\nيكى از فضائل على آن است كه در روزگارى كه ديگران در كفر بسر مىبردند ، او نخستين نمازگزار و مؤمن به خداى مهربان بود .\r\nو هفت سال در آن روزگار دشوار و پر خوف و خطرى كه ديگران خبرى از\r\n","description":"","footnote":"","page_name":" 140 ","page_number":160},
  {"content":"\r\nآن نداشتند ، با پيغمبر گذراند و روزى كه جبرئيل به پيغمبر گفت : خويشاوندانت را بترسان كه اگر بينا باشند ، سخنت را در مىيابند .\r\nپيغمبر بىآنكه از همهء مردم دعوت كند ، تنها خويشاوندانش را فرا خواند و تمام آنها بىكم و كاست آمدند .\r\nو در حضور حضرتش از خوراك گوشت و شيرى كه فراهم فرموده بود ، خوردند و نوشيدند .\r\nو او همهء آنها را با كاسه اى كه صاعى گوشت و حبوبات داشت ، سير فرمود و گفت : اى خويشاوندان ! براستى كه خدا مرا برسالت به سوى شما فرستاده است .\r\nپس دعوت خدا را پذيرا شويد و او را به ياد داشته باشيد .\r\nاينك كدام يك از شما گفتار مرا مىپذيرد و مرا به نبوت و رسالت ، باور دارد .\r\nآن فريبكار ( ابو لهب ) اظهار بيزارى كرد و گفت مرگ بر تو ، كه ما را به دست برداشتن از آئين خويش مىخوانى . سپس همه برخاستند و زود رفتند و تنها على كه از همهء آنان جوانتر و خوش نامتر بود گفت :\r\nمن به خدا ايمان آوردم و به خيرى رسيدم كه جن و انس نرسيده‌اند و نيز ايمان دارم كه گفتار تو بر حق است و آنان كه سخن تو را نپذيرفتند خائب و خاسرند .\r\nآرى على پيش از همه كامياب شد و خدا او را گرامى داشت و اين على است كه در مسابقه ، بر همگان پيشى گيرنده و برنده است .\r\nو اين ابيات نيز از قصيدهء ديگر وى است كه تمام آن را نيافتم :\r\nعلى است آنكه ، يك بار در روز وحى ، آفتاب غروب كرده ، برايش برگشت .\r\nو بار ديگر ، خورشيد بابل كه مىرفت در افق فرو افتد و غروب كند ، برايش بر آمد .\r\nو در آن روز كه به پيغمبر وحى آمد كه خويشاوندان نزديكت را انذار\r\n","description":"","footnote":"","page_name":" 141 ","page_number":161},
  {"content":"\r\nكن و او به چهل تن پير و جوانى كه فراهم آمده بودند ، فرمود : من رسول خدا به سوى شمايم و مىدانيد كه دروغگو نيستم و از پيش گاه پروردگار توانا ، بهترين عطاها و بخششها را براى شما به همراه دارم .\r\nپس كدام يك از شما گفتار مرا پذيرا مىشويد ، و آنها سخن پيغمبر را نپذيرفتند و بار ديگر فرمود :\r\nآيا كسى اين گوينده را اجابت نمىكند ، على به اين كاميابى رسيد ، و با ايمان آوردن به پيغمبر بر همگان سرورى يافت و اين از عادات على بدور نبود .\r\n","description":"","footnote":"","page_name":" 142 ","page_number":162},
  {"content":"\r\n\r\nحديث سر آغاز دعوت در سنت و تاريخ و ادب\r\nاين حديث را گروه بسيارى از پيشوايان و حافظان حديث از دو فرقهء شيعه و سنّى ، در صحاح و مسانيد خود آورده‌اند وعدهء فراوان ديگرى كه سخن و انديشه آنان قابل توجّه است ، بىآنكه به اسناد اين حديث غمزه زنند يا در متن آن توقفى كنند ، با فروتنى پذيراى آن گرديده‌اند . و همهء مورخان اسلامى با ديدهء قبول به آن نگريسته و به ارسال مسلَّم آن را در صفحات تاريخ آورده‌اند . به صورت منظوم نيز به رشتهء شعر و نظم كشيده شده است و به زودى در شعر ناشى صغير ( م 365 ) و ديگران ملاحظه خواهيد نمود .\r\n\r\nو اينك لفظ حديث\r\n: « طبرى » در صفحهء 216 جلد 2 تاريخش از ابن حميد روايت كرده است كه گفت :\r\nسلمه ، براي ما حديث كرد و گفت : محمّد بن اسحاق از عبد الغفّار بن قاسم از منهال بن عمرو ، از عبد اللَّه بن حارث بن نوفل بن حارث بن عبد المطلب ، از عبد اللَّه بن عباس و او از على بن ابى طالب براى من حديث كرد و گفت : على فرمود چون آيه و انذر عشيرتك الاقربين بر پيغمبر خدا ( ص ) نازل گرديد ، رسول خدا ( ص ) مرا فرا خواند و فرمود : اى على ! همانا خداوند مرا به ترساندن خويشاوندان نزديك خويش فرمان داده است و من از اين كار نگران بودم چه مىدانستم كه هر گاه چنين پيشنهادى به آنها بكنم ، ناراحتى مىبينم پس خاموش نشستم تا جبرئيل فرود آمد و گفت : اى محمّد ! اگر آنچه مأمورى ، نكنى . پروردگارت عذابت خواهد كرد .\r\nپس اى على به اندازه صاعى خوراك تهيه كن و پاى گوسفندى در آن بنه و قدحى از\r\n","description":"","footnote":"","page_name":" 143 ","page_number":163},
  {"content":"\r\nشير براى ما لبريز كن و سپس فرزندان عبد المطلب را گرد آور تا با آنان گفتگو كنم و آنچه مأمورم به ايشان برسانم ، من فرمان پيغمبر را بجا آوردم و آنها را فرا خواندم در آن روز چهل تن - يكى بيشتر يا كمتر - فراهم آمدند كه در ميانشان عموهاى پيغمبر : ابو طالب و حمزه و عباس و ابو لهب نيز بودند .\r\nچون جمع شدند پيغمبر فرمود : خوراكى را كه ساخته بودم ، بياورم چون آوردم و بر زمين نهادم رسول خدا قطعه اى گوشت از آن تناول فرمود و آن را بدندان خويش پاره كرد و سپس در اطراف قدح انداخت و گفت : بخوريد ، بسم اللَّه . و آن گروه چنان خوردند كه ديگر به خوراكى نياز نداشتند و من جز جاى دست آنان را نمىديدم ، و سوگند به خدائى كه جان على در دست اوست آن خوراك بقدرى كم بود ، كه اگر يكى از آنان مىخورد ، چيزى براى ديگران نمىماند . سپس پيغمبر فرمود : آنها را نوشيدنى بده ، قدح شيرى آوردم و همگان نوشيدند تا سير شدند و به خدا قسم آن شير بقدرى كم بود كه اگر يكى از آنان مىآشاميد . باز براى ديگر نمىماند پس چون رسول خدا ( ص ) خواست ، با آنها گفتگو كند : ابو لهب شروع به سخن كرد و گفت :\r\nصاحبتان به جادو كردنتان پيشى گرفت ، آنها پراكنده شدند و رسول خدا با آنها سخن نگفت . فرداى آن روز نيز پيغمبر ( ص ) فرمود : يا على ! اين مرد ( ابو لهب ) به گفتارى كه شنيدى بر من سبقت جست و آن گروه پيش از آنكه من به گفتگو پردازم ، پراكنده شدند . دوباره براى ما خوراكى مانند طعام قبلى فراهم كن و آنها را به پيشگاه ما حاضر آور .\r\nعلى فرمود : چنين كردم و آنها را جمع آوردم ، پس پيغمبر خوراك خواست و من به نزد آنها بردم و پيغمبر آن چه ديروز كرده بود ، آن روز نيز انجام داد .\r\nو آنها خوراك را خوردند چنان كه به چيز ديگرى احتياج پيدا نكردند . سپس فرمود : سيرابشان كن ، من آن جام شير را آوردم و آشاميدند تا سير آب شدند ، سپس\r\n","description":"","footnote":"","page_name":" 144 ","page_number":164},
  {"content":"\r\nپيغمبر خدا ( ص ) به گفتگو پرداخت و گفت : اى فرزندان عبد المطلب ! همانا من جوانى را در عرب نمىشناسم كه براى خاندان خويش برتر از آن چه براى شما آورده‌ام ، آورده باشد .\r\nمن خير دنيا و آخرت را براى شما آورده‌ام و خداى تعالى امر كرده است كه شما را به سوى او بخوانم ، پس كدامتان مرا بر اين كار يارى مىكند تا برادر و وصىّ و خليفهء من در ميان شما باشد .\r\nعلى فرمود : آنان از قبول سخن پيغمبر خوددارى كردند و من با آنكه از آنها كمسالتر بودم و حتى در ميان كمسالان كسى چشمش از چشمان من پر آبتر و شكمش بر آمده تر و ساقهايش نازكتر نبود ، گفتم : اى پيغمبر خدا ! من وزير تو در اين كارم . او بن گردنم را گرفت و فرمود : اين برادر و وصىّ و خليفهء من در ميان شما است سخنش را بشنويد و او را اطاعت كنيد .\r\nقوم خنده كنان برخاستند و به ابى طالب گفتند :\r\nمحمّد ترا امر مىكند كه سخن فرزندت را بشنوى و از او اطاعت كنى .\r\nاين حديث را به همين لفظ ، متكلم معتزلى بغدادى ، « ابو جعفر اسكافى » متوفى به سال 240 ه در كتاب « نقض العثمانيه » ( 1 ) خود آورده و گفته است : اين حديث در خبر صحيح آمده است . « فقيه برهان الدين » نيز در كتاب « انباء نجباء الابناء » صفحهء 46 - 48 روايت كرده و « ابن اثير » در « الكامل » جلد 2 صفحهء 24 و « ابو الفدا عماد الدين الدمشقى » در تاريخ خود جلد 1 صفحهء 116 و « شهاب الدين خفاجى » در « شرح شفاى قاضى عياض » جلد 3 صفحهء 37 آورده و آخر آن را انداخته و گفته است اين حديث در « دلائل » بيهقى و غير آن به سند صحيح ياد گرديده است .\r\nو « خازن » علاء الدين بغدادى در صفحهء 390 تفسيرش و حافظ « سيوطى » در « جمع الجوامع » خود ، به طورى كه در جلد 6 صفحه 392 ترتيب آن به نقل از\r\n\r\n","description":"","footnote":"\r\n( 1 ) - به شرح نهج البلاغه ابن ابى حديد « جلد 3 صفحهء 263 رجوع كن .\r\n","page_name":" 145 ","page_number":165},
  {"content":"\r\nطبرى و در صفحهء 397 به نقل از حافظان ششگانه : « ابى اسحاق » و « ابن جرير » و « ابن ابى حاتم » و « ابن مردويه » و « ابى نعيم » و « بيهقى » . و ابن ابى الحديد در صفحهء 254 جلد 3 « شرح نهج البلاغه » و جرجى زيدان مورخ نيز در صفحهء 31 جلد 1 « تاريخ تمدن اسلامى » و استاد محمّد حسين هيكل در صفحهء 104 « حياة محمّد » چاپ اول اين حديث را آورده‌اند .\r\nهمهء رجال اين حديث ، ثقه‌اند ، مگر « ابو مريم عبد الغفار بن قاسم » كه اهل سنت وى را به جهت تشيّعش ، تضعيف كرده‌اند ، ليكن ابن عقده او را ثنا گفته و به طورى كه در صفحه 43 جلد چهارم « لسان الميزان » آمده ، در ستايش و مدح او مبالغه كرده است ، حافظان ياد شدهء بالا نيز ، احاديث را به ابى مريم اسناد داده و از او روايت كرده‌اند ، و اينان اساتيد حديث و پيشوايان اثر و مراجع جرح و تعديل و رفض و احتجاجاند و هيچ كدام ، اين حديث را از اين جهت كه ابى مريم در اسناد آن جائى دارد ، متّهم ، به ضعف و غمز نكرده‌اند و همگان در دلائل نبوت و خصائص پيغمبر به آن استدلال نموده‌اند .\r\nو ابو جعفر اسكافى و شهاب الدين خفاجى نيز ، همانطور كه شنيدى ، آن را صحيح دانسته‌اند . و سيوطى در جمع الجوامع خويش بطورى كه در صفحه 396 جلد 6 ترتيب آن آمده تصحيح اين حديث را از ابن جرير طبرى آورده علاوه بر اين حديث با سند ديگرى كه همهء رجال آن ثقه‌اند و خواهد آمد ، نيز وارد شده و احمد در صفحهء 11 جلد 1 مسند خويش آن را بسند رجالش كه شريك و اعمش و منهال و عباد و همه بىگفتگو از رجال صحاحاند ، آورده است .\r\nو از ابن تيميه جاى تعجب نيست ، كه به ساختگى بودن اين حديث حكم كرده باشد ، چه وى مردى متعصب و كينه توز است و از عادات وى ، انكار مسلمات و رد ضروريات است و زورگوئيهاى او معروف مىباشد . و محققان به خوبى آگاهند كه مدار نادرستى حديثى در نزد وى ، اين است كه آن حديث متضمن فضائل خاندان پاك نهاد پيغمبر باشد .\r\n","description":"","footnote":"","page_name":" 146 ","page_number":166},
  {"content":"\r\n\r\nصورت ديگرى از اين حديث :\r\nپيغمبر خدا ( ص ) فرزندان عبد المطلب را فراهم آورد ، يا فرا خواند - و در ميان آنان خاندانى بودند كه يك گوسفند مىخوردند و يك پاتيل شير مىنوشيدند ، پس براى آنان خوراكى به اندازهء مدّى تهيه ديد و آنها خوردند تا سير شدند على گفت :\r\nطعام آن چنان زياد آمد كه گوئى دستى به آن نرسيده بود سپس شير خواست و آنان نوشيدند تا سير شدند و آنقدر بجا ماند كه گوئى كسى دستى به آن نزده يا ننوشيده بود ، سپس فرمود : اى بنى مطلب ! من بر انگيخته شده‌ام بسوى شما خصوصا و بسوى مردم عموما و در اين امر آنچه بايد ديده باشيد ، ديده‌ايد . اينك كدام يك از شما با من بيعت مىكند تا برادر و همدم و وارث من باشد ، پس هيچ كس برنخاست و من كه كوچكتر از همه بودم ، برخاستم فرمود بنشين سپس سخنش را سه بار بازگو كرد و هر سه بار من برخاستم و فرمود بنشين تا بار سوم كه دستش را بر دستم زد ( و بيعت انجام گرفت ) .\r\nامام احمد در صفحه 159 جلد 1 « مسندش » ، اين حديث را از عفان بن مسلم ( ثقه اى كه گزارش زندگيش در صفحه 86 جلد 1 اين كتاب آمده ) و او از ابى عوانه ( ثقه اى كه ترجمه اش در صفحه 78 جلد 1 آمده ) از عثمان بن مغيره ( ثقه ) از ابي صادق ( مسلم كوفى ثقه ) از ربيعه بن ناجذ ( تابعى كوفى ثقه ) از على امير المؤمنين ( ع ) آورده است .\r\nطبرى نيز در صفحهء 217 جلد 1 « تاريخش » ، اين حديث را با همين سند و متن ياد كرده است حافظ نسائى در صفحهء 18 خصائص ، و صدر حفاظ ، گنجى شافعى در صفحه 89 « كفايه » و ابن ابى الحديد در صفحه 255 جلد 3 « شرح نهج البلاغه » و حافظ سيوطى در « جمع الجوامع » بطورى كه در صفحه 408 جلد 6 ترتيب آن آمده است ، حديث را آورده‌اند .\r\n\r\nصورت سوم نقل اين حديث :\r\nاز امير مؤمنان است كه فرمود : چون اين آيه : * ( وَأَنْذِرْ عَشِيرَتَكَ الأَقْرَبِينَ ) * .\r\nنازل شد پيغمبر بنى مطلب را فرا خواند و خوراك كمى براى آنان فراهم كرد و فرمود :\r\n","description":"","footnote":"","page_name":" 147 ","page_number":167},
  {"content":"\r\nبه نام خدا ! از اطراف ظرف طعام بخوريد ، كه بركت از زبر آن نازل مىشود ، و دست خود را پيش از ديگران بر آن نهاد ، ديگران نيز خوردند تا سير شدند سپس قدحى شير خواست و نخست خود آشاميد سپس به آنها نوشاند ، و نوشيدند تا سيراب شدند ، ابو لهب گفت : پيشتر شما را جادو كرد ، پيغمبر فرمود : اى بنى مطلب من براى شما آئينى آورده‌ام كه مانند آن را كس ديگرى هرگز نياورده است ، اينك شما را به گواهى دادن بر اينكه خدائى جز خداى يگانه نيست دعوت مىكنم و به سوى اين چنين خدائى و كتابش فرا مىخوانم .\r\nآنها از اين سخنان نگران و پراكنده شدند ، پيغمبر بار ديگر آنها را فرا خواند و ابو لهب مثل بار اول بيهوده گوئى كرد ، و آنها نيز كار ديروز را تكرار كردند و پيغمبر در حالى كه دستش را دراز كرده بود ، فرمود : كيست كه با من بيعت كند ، تا برادر و همراه من و سرپرست شما پس از من باشد . من ( على ع ) دست خويش را پيش بردم و گفتم : با تو بيعت مىكنم و در آن روز من با شكمى كلان كوچكتر از همه حاضران بودم و پيغمبر ، آن چنان كه فرموده بود با من بيعت كرد . ( و نيز از على است كه فرمود : خوراك را من درست كرده بودم . )\r\nحافظ ابن مردويه باسناد خود اين حديث را آورده و بنا بر آنچه در صفحه 104 جلد 6 الكنز آمده ، سيوطى ، اين حديث را ، در ( جمع الجوامع ) از او نقل كرده است .\r\n\r\nصورت چهارم\r\nبعد از ذكر آغاز حديث چنين آمده است كه : پس رسول خدا صلَّى اللَّه عليه و آله و سلم فرمود :\r\nاى بنى مطلب ! خدا مرا بسوى تمام مردم عموما و بسوى شما خصوصا برانگيخت و فرمود :\r\n* ( وَأَنْذِرْ عَشِيرَتَكَ الأَقْرَبِينَ ) * .\r\nو من شما را به دو كلمه اى كه بر زبان آوردن آن آسان ، ولى در ميزان سنگين و گران است ، دعوت مىكنم . و آن شهادت به لا إله الا اللَّه است و اينكه من رسول\r\n","description":"","footnote":"","page_name":" 148 ","page_number":168},
  {"content":"\r\nخدايم . هر كس مرا به اين كار پذيرا شود و همكارى كند ، برادر و وزير و وصى و وارث و خليفهء پس از من خواهد بود ، و هيچ كس به پيغمبر جواب نداد .\r\nپس على برخاست و گفت : اى رسول خدا ! من ( آماده‌ام ) ، پيغمبر فرمود بنشين ، سپس سخنش را براى بار دوم از سر گرفت و همگان خاموش ماندند و على برخاست و گفت اى رسول خدا من ( آماده‌ام ) و پيغمبر فرمود بنشين ، بار سوم نيز سخنش را تكرار كرد و كسى پاسخ نداد ، باز على برخاست و گفت : من بيعت مىكنم ، پيغمبر فرمود : بنشين كه تو برادر و وزير و وصى و وارث و خليفه من پس از من خواهى بود .\r\nحافظ ابن ابى حاتم و حافظ بغوى ، اين حديث را آورده‌اند . و ابن تيميه در صفحه 80 ج 4 « منهاج السنه » از قول آنان به نقل اين حديث پرداخته ، و حلبى نيز در صفحه 301 جلد 1 سيره اش از ابن تيميه بازگو نموده است .\r\n\r\nصورت پنجم\r\nدر صفحه 95 ( اين كتاب ) روايتى را كه تابعى بزرگ ، ابو صادق هلالى در كتاب خود ، دربارهء گفتگوى قيس و معاويه آورده بود گذشت ، در آنجا از قول قيس آمده است كه گفت پيغمبر خدا صلَّى اللَّه عليه و آله و سلم تمام بنى مطلب را كه چهل تن ، و ابو طالب و ابو لهب نيز در ميان آنها بودند ، جمع آورد و چون پيغمبر دعوتشان كرد ، على حضرتش را يارى مىنمود و خود پيغمبر صلَّى اللَّه عليه و آله و سلم در پناه عمش ابى طالب بود ، پس فرمود : كدام يك از شما آماده است كه برادر و همكار و جانشين و نمايندهء من در امّتم و سرپرست تمام مؤمنان ، پس از من باشد ؟\r\nهمهء حاضران سكوت كردند تا پيغمبر ، سخنانش را سه بار ، بازگو كرد ، على گفت : اى رسول خدا ! درود خدا بر تو باد ، من حاضرم ، پيغمبر سر على را بدامان نهاد و در دهان او دميد و گفت :\r\nاللَّهمّ املأ جوفه علما و فهما و حكما . ( 1 )\r\n\r\n","description":"","footnote":"\r\n( 1 ) - خداوندا ! باطن على را از علم و فهم و حكم ( به عدل و داد ) پر نما .\r\n","page_name":" 149 ","page_number":169},
  {"content":"\r\nسپس به ابى طالب فرمود : اى ابا طالب ! اينك سخن فرزندت را بشنو و از او اطاعت كن كه خداوند نسبت او را به پيغمبرش بمانند نسبت هارون به موسى قرار داد .\r\n\r\nصورت ششم\r\nابو اسحق ثعلبى ( م 427 ر 37 ) كه شرح حالش در صفحه 109 جلد 1 گذشت در تفسير « الكشف و البيان » از حسين بن محمّد بن حسين ، نقل كرده است ، كه گفت موسى بن محمد براى ما حديث كرد و گفت حسن بن على بن شعيب ( 1 ) عمرى حديث كرد و گفت : عباد بن يعقوب براى ما حديث كرد و گفت : على بن هاشم از قول صباح بن يحيى مزنى از قول زكريا بن ميسره از قول ابن اسحق از براء بن عازب ، براى ما حديث كرد و گفت :\r\nچون آيه و انذر عشيرتك الاقربين نازل شد ، رسول خدا فرزندان عبد المطلب را كه در آن روز چهل تن و خوراكشان گوشت و شير بود ، جمع كرد و به على امر فرمود ران گوسفندى را ببرد . آنگاه خود ، آغاز به خوردن كرد و به ديگران نيز فرمود بنام خدا پيش آئيد ، آن گروه ده نفر ده نفر جلو آمدند و غذا مىخوردند . تا سير مىشدند . سپس دستور داد قدحى بزرگ از شير آوردند . خود جرعه اى نوشيد سپس فرمود ، آن را بنام خدا بنوشيد و همگان نوشيدند تا سيراب شدند ، ابو لهب لب گشود و گفت : اين است خوراكى كه اين مرد ، شما را با آن جادو كرد ، پيغمبر در آن روز ساكت ماند و سخنى نگفت .\r\nفردا نيز آنها را چون روز قبل دعوت كرد و طعام و شير داد سپس آنها را انذار كرد و فرمود : اى بنى مطلب ! همانا من از جانب خداوند عز و جل نذير و بشير شمايم . پس اسلام آوريد و مرا اطاعت كنيد تا هدايت شويد . سپس فرمود : كيست كه با من برادرى و همكارى كند و ولىّ وصىّ من پس از من باشد و نماينده من در خاندانم باشد كه وام مرا بپردازد ؟\r\nهمهء آنها خاموش ماندند . پيغمبر سه بار سخنش را از سر گرفت و در هر سه بار\r\n\r\n","description":"","footnote":"\r\n( 1 ) - در كفاية گنجى شبيب است .\r\n","page_name":" 150 ","page_number":170},
  {"content":"\r\nهمه ساكت بودند و تنها على مىگفت : ( من آماده‌ام ) بار سوم فرمود : آرى تو اى على ( چنين خواهى بود ) . آن گروه برخاستند و به ابى طالب گفتند ؛ از فرزندت اطاعت كن كه بر تو فرماندهى يافت .\r\nاين حديث را با همين سند و متن ، صدر الحفّاظ گنجى شافعى در صفحه 89 كفايه آورده و جمال الدين زرندى نيز در « نظم درر السمطين » آن را ياد كرده است .\r\n\r\nصورت هفتم\r\nابو اسحاق ثعلبى در « الكشف و البيان » اين حديث را از ابى رافع آورده و در آن جا است كه پس پيغمبر فرمود : همانا خداوند تعالى مرا امر فرموده است كه خويشاوندان نزديك خويش را بترسانم و شما خويشاوندان و افراد و خاندان سيد براستى كه خداوند پيغمبرى را بر نيانگيخت مگر آنكه براى او برادر و وزير و وارث و وصى و خليفه اى در خاندانش قرار داد . اينك كدام يك از شما بر مىخيزد و با من بيعت مىكند ، تا برادر و همكار و وصى من ؛ و نسبت او با من بمانند هارون و موسى باشد - جز آنكه پيغمبرى پس از من نخواهد بود . آن گروه ساكت ماندند .\r\nپيغمبر فرمود .\r\nيا يكي از شما برخيزد يا اين منصب در ميان غير شما و موجب پشيمانى شما خواهد بود . سپس سه بار سخن را تكرار كرد و على برخاست و با او بيعت كرد و پذيراى دعوت او شد ، پس پيغمبر فرمود به من نزديك شو ، نزديك رفت پيغمبر دهانش را گشود و از آب دهان خود در دهان على انداخت و در ميان سينه و پستانهاى على دميد :\r\nابو لهب گفت : چه بد چيزى به پسر عمت دادى : او دعوتت را پذيرفت ، و تو دهان و رويش را به آب دهان پر كردى ؟ پيغمبر ( ص ) فرمود جان او را از حكمت و علم پر كردم .\r\n","description":"","footnote":"","page_name":" 151 ","page_number":171},
  {"content":"\r\nم - و در صفحه 9 كتاب ( الشهيد الخالد الحسين بن على ) تأليف استاد حسن احمد لطفى است كه : بنا بر آنچه گروه بسيارى روايت كرده‌اند ، چون پيغمبر اعمام و خويشانش را جمع آورد تا آنان را انذار كند ، فرمود : پس كدام يك از شما مرا در اين كار يارى مىكند تا برادر و وصى و خليفهء من در ميان شما باشد ؟ هيچ يك نپذيرفتند مگر على كه كوچكتر از همهء آنها بود ، پس گفت : اى پيغمبر خدا ! من ياور تو در اين كار خواهم بود پيغمبر ( ص ) دست بر دوش على نهاد و فرمود :\r\nاين برادر و وصي و خليفهء من در ميان شما است . سخنش را بشنويد و از او اطاعت كنيد .\r\nم - و در صفحه 50 « كتاب محمّد » تاليف توفيق حكيم است كه پيغمبر فرمود :\r\nمن در عرب كسى را نمىشناسم كه برتر از آنچه من براى شما آورده‌ام ، براى قومش آورده باشد : من خير دنيا و آخرت را براى شما آورده‌ام و پروردگارم مرا ماموريت داده است كه شما را بسوى او دعوت كنم ، پس كدامتان مرا در اين كار يارى ميدهد كه برادر و وصى و خليفهء من در ميان شما بشود .\r\nقريش : هيچ كس . هيچ كس .\r\nاعرابى : آرى هيچ كس حتى سگ قبيله هم ترا در اين كار ياور نخواهد بود .\r\nعلى : اى رسول خدا ! من ياور توام . و با كسى كه به جنگ تو برخيزد مىجنگم .\r\nروزنامه نويس توانا عبد المسيح انطاكى ( 1 ) مصرى در صفحه 76 تعليقه اش بر قصيدهء مباركى كه دربارهء على ( ع ) سروده است ، اين حديث را آورده و عبارت آن اين چنين است كه پيغمبر فرمود :\r\nهر كس در اين كار به من پاسخ مثبت دهد و در پايان بردن آن با من همكارى كند برادر و وزير و خليفهء من پس از من خواهد بود ، هيچ كس از بنى مطلب جز على كه\r\n\r\n","description":"","footnote":"\r\n( 1 ) - يكى از شعراى غدير قرن چهاردهم است كه ترجمه اش خواهد آمد .\r\n","page_name":" 152 ","page_number":172},
  {"content":"\r\nجوانتر از همهء آنها بود پاسخ نداد ، على گفت : اى رسول خدا من حاضرم مصطفى فرمود : بنشين ، سپس گفتارش را براى بار دوم تكرار كرد . همه خاموش ماندند و على پاسخ داد ، من آماده‌ام اى پيغمبر خدا ! مصطفى فرمود : بنشين ، براى بار سوم سخنش را از سر گرفت و در بنى مطلب كسى جز على جواب نداد كه گفت : من هستم اى رسول خدا ! در اين هنگام مصطفى ( ص ) فرمود : بنشين كه تو برادر و وزير و وصى و وارث و خليفهء من پس از من خواهى بود ، عبد المسيح اين حديث را در قصيدهء مذكور خود چنين بنظم كشيده است .\r\nمحمّد ( كه درود خداوند بر او باد ) ، در هر كس نشان خيرى مىديد ، پنهانى و از بيم شرّ ، وى را به بعثت پر درخشش خويش كه براى هدايت همهء مردم از عرب و عجم بود ، دعوت مىفرمود .\r\nسه سال بدين منوال گذشت و گروهى از قريش بوى گرايش يافتند و هدايت شدند سپس جبرئيل فرود آمد و وى را مامور كرد كه دعوت باسلام را آشكار فرمايد و چنين گفت : فرمان خدا را آشكار كن كه تو براى دعوت مردم بسوى خدا و هدايت آنان مبعوث شده اى ، اينك خويشان نزديك را به دين درخشانت انذار كن و معانى بلند اين آئين را بر آنان اظهار فرما ، و غير از على ياورى نيافت كه او را در آئينى كه از اظهار آن بيم داشت ، مدد دهد ، پس وى را فرا خواند و او را به مقصودى كه به فرمان خداوند ، خواستار آن بود ، آگاه كرد . و فرمود ، هم اكنون ، خوراكى كه بايد به خوبى و رنگينى پخته شود ، براى ما فراهم آر .\r\nران گوسفندى را در ديگ خوراك انداز و بپز و كاسه هائى را از شير پاك لبالب ساز و هاشميان را از جانب من دعوت كن ، تا با آنها دربارهء فرمان پروردگارم كه آفريدگار من و ايشان است سخن گويم .\r\nعلى بفرمان مصطفى برخاست و بنى هاشم را به مهمانى دعوت فرمود ، و زهى دعوت كننده ، همه بنى هاشم و خويشان پيغمبر آمدند و كسى نماند كه دعوت را نپذيرفته\r\n","description":"","footnote":"","page_name":" 153 ","page_number":173},
  {"content":"\r\nباشد اين دعوتشدگان ، چهل تن بودند و همه از رجال عرب بشمار مىآمدند اينها خاندان طه و بستگان نزديك پيغمبر بودند كه اسلام به ايشان اميد داشت چون به خدمت آمدند ، پيغمبر با پاكدلى خوش آمد و تهنيت گفت . آنگاه كه در جاى خويش آرميدند و سفره اى اشتها انگيز گسترده شد آنها به خوردن پرداختند و پيغمبر به خدمت برخاست تا خوراك گوارايشان باشد غذاها را خوردند و شيرها را نوشيدند ، و خداوند كفايت كننده بود چه خوراك ، آنچنان كه بود ، باقى ماند و به خدا سوگند ، آن طعام به اندازه اى كم بود كه گرسنه اى را سير نمىكرد .\r\nاين معجزهء مصطفى بود و اين سخن از على است ، ما از قول او بازگو مىكنيم .\r\nسپس پيغمبر به يادآورى و پرده بردارى از اسرار بعثت خود پرداخت و ابى لهب بىدرنگ سخن پيمبر را قطع كرد و حق را سخت به گمرهى آميخت و گفت : اى مردم ، طه با اين خوراك شما را جادو كرد . هان از گمرهى و سرگردانى بپرهيزيد .\r\nبرخيزيد و محمد را رها كنيد تا او ديگران را با دعوت خود بفريبد و آنها را دريابد .\r\nپيغمبر يك بار ديگر آنها را دعوت كرد ، و حيدر كرار كارگزار و سرپرست پذيرائى بود و آنان دوباره بر خوان طعامى كه محمد پخته بود ، گرد آمدند .\r\nپس پيغمبر فرمود : پيش از اين هيچ كس براى مردم خود ، اين همه نيكى را كه من براى شما آورده‌ام نياورده است ، چون به پناهگاههاى درخشان اين آئين رو آريد ، خير دنيا و آخرت شما تأمين مىشود اينك آنكه از ميان شما با من همكارى كند برادر و جانشين من و باغبان بوستان دين خواهد بود .\r\nافسوس پاسخگوئى كه با خرسندى به او روى آرد و به اين نعمت خشنود باشد نيافت و هر چه بر بيان خود در مورد اين بعثت شكوفا افزود بر تكذيب و نادانى آنان نيز افزوده ميشد ، در اين هنگام ابو لهب فرياد كرد : واى بر تو ، آرى هيچ كس براى قوم خود آنچه تو آوردى نياورده است .\r\nدستش بريده باد كه نادانى و كفر ، وى را در دركات دوزخ سرنگون و نابود\r\n","description":"","footnote":"","page_name":" 154 ","page_number":174},
  {"content":"\r\nكرد و مصطفى سخنانش را آشكارا تكرار مىكرد و بر ترساندن و هشيار كردن آنها مىفزود .\r\nاما افسوس كه غير از دلهاى سخت اندرز ناپذير ، و جانهائى رو گردان از كتاب خدا ، كه كفر و شرك كورشان كرده بود چيزى نديد همگان از فيض رحمت او روى گرداندند و با همهء بركتى كه در آن بود ، از پذيرفتن خوددارى كردند .\r\nمگر على كه فرياد زد : من پاسخ گوى توام ، اى رهبر گمشدگان جهان ! و پيغمبر سه بار على را بنشستن فرمان داد و دعوت خود را باميد اجابت بر آنان عرضه فرمود تا اينكه از هاشميان و پذيرفته شدن دعوت از جانب آنان نااميد و رنجور شد و روى به على آورد و او را در ميان جمع بلند كرد و در حالى كه دست بر گردن او نهاده بود ، فرمود ، به خدا سوگند . اين ياور دعوت من است . و اطاعت و فرمانبردارى از او ، پس از من بر شما واجب است . و واى بر نافرمانان وى .\r\nآنها پراكنده شدند ، و همين مسخره كردنها ، آنها را به تاريكترين وادى گمراهى كشاند . چه آنها به ابى طالب گفتند . تو نيز از فرمانهاى پسرت اطاعت كن .\r\nاما على ، از آغاز ، اين چنين به نداى نبوّت مصطفى پاسخ مثبت داد و تا آخر بر اثر پيغمبر رفت .\r\nو او را از آن روز كه اساس دعوت مىنهاد تا روزى كه به آن سامان داد همراهى كرد .\r\n","description":"","footnote":"","page_name":" 155 ","page_number":175},
  {"content":"\r\n\r\nسخن اسكافى در پيرامون اين حديث در كتاب « النقض على العثمانيه »\r\nاسكافى پس از آنكه حديث را با عبارتى كه در صفحه 145 مذكور افتاد ، ياد كرده است ، گويد : آيا بچهء بىتميز و نوجوان بىخرد را به ساختن خوراك و دعوت كردن از مردم ، مىگمارند ؟ و آيا كودك پنج يا هفت ساله را امين سرّ نبوت ، مىشمارند ؟\r\nو آيا غير خردمند و عاقل را در گروه شيوخ و ميان سالان دعوت مىكنند و آيا رسول خدا دستش را در دست كسى غير از آنكس كه شايسته اخوت و وصيت و خلافت است و به حد تكليف رسيده و مىتواند بار ولايت الهى را ببرد ، و كينه توزىهاى دشمن را تحمل كند ، مىنهد ؟ و با او چنان پيمانهائى مىبندد ؟\r\nاگر على كودك بود ، چرا با ديگر كودكان در نياميخت و به آنها نپيوست و پس از اسلام آوردنش ، كسى او را مشغول بازى با همسالانش نديد ؟ حال آنكه او در طبقه مانند و در معرفت همپايه آنان بود . چرا على ساعتى از ساعات عمرش را با اين بچه‌ها نگذراند تا بگويند ؟ هوسى داشت و مهرى از دنيا بر دلش نشست و جوانى و تازه سالى او را به بازى نشستن با كودكان ، و يافتن حالت آنان ، وا داشت .\r\nبجاى همه اينها ، ما از على جز اين نديده‌ايم كه در اسلامش رهسپر و در كارش مصمم بود . گفتارش را با كار محقق فرمود ، و اسلامش را با پاكدامنى و وارستگى مصدق ساخت ، و از ميان آنانى كه در محضر پيغمبر جمع آمده بودند ، تنها او به رسول خدا پيوست .\r\nپس او امين و انيس دنيا و آخرت پيغمبر بود . او بر شهوت خود غالب و بر دلبستگىهاى دنيا ، باميد كاميابى و پاداش نيك اخروي ، مسلط شد . خود او در سخن و خطبه اش بدايت حال و سر آغاز اسلام آوردنش را ياد كرده و فرموده است كه :\r\n","description":"","footnote":"","page_name":" 156 ","page_number":176},
  {"content":"\r\nچون رسول خدا ( ص ) آن درخت را فرا خواند ، درخت از زمين كنده شد و روى به پيمبر آورد ، قريش گفتند : جادوگرى چابك است و على عليه السّلام فرمود : اى رسول خدا ! من اول ايمان آورندهء بتوام ، به خدا و پيغمبرش ايمان آوردم و ترا در معجزه اى كه كردى ، تصديق دارم و گواهى مىدهم كه درخت به فرمان خداوند و براى تصديق نبوت و برهان دعوت تو ، آنچه بايد بكند كرد .\r\nپس ، آيا هرگز ايمانى درستتر ، و پيمانى استوارتر و پايدارتر از اين خواهد بود ؟\r\nليكن افسوس كه عثمانيان كينه توزند و سر سختى و سختگيرى و روى گردانى جاحظ را هيچ چاره اى نيست .\r\n\r\nجناياتى كه بر اين حديث رفته است\r\nيكى از آنها ، جنايتى است كه طبرى در صفحه 79 جلد 19 تفسيرش مرتكب شده است . وى در كتاب تاريخش ، پس از آنكه حديث را ، آنچنانكه شنيدى روايت كرده است ، در تفسير خويش امانت گفتار را از ياد برده و تمام حديث را از جهت متن و سند ياد كرده ، اما آن قسمت از سخن پيغمبر را كه در فضيلت على و پذيرندهء دعوت بوده ، باجمال گذرانده و گفته است پيغمبر فرمود : كدام يك از شما در اين كار با من همكارى مىكند تا برادر من و چنين و چنان باشد ؟ و دربارهء جملهء آخر پيغمبر نيز گفته است كه فرمود : براستى كه اين ( على ) برادر من و چنين و چنان است .\r\nدر اين تقلب در حديث ، ابن كثير شامى نيز در صفحه 40 جلد 3 « البداية و النهاية » و صفحه 351 جلد 3 « تفسيرش » از طبرى تبعيت كرده و با آنكه در نوشتن تاريخ خود ، تاريخ طبرى را در اختيار داشته و تنها مأخذ او هم بوده ، و در تاريخ طبرى اين حديث به تفصيل آمده است ، ليكن چون به ذكر پرداخته بر او گران آمده است كه جملهء آخر آن را هم ياد كند ، زيرا دوست نمىداشته است كه اثبات نص وصايت و خلافت امير مؤمنان كند و دلالت و اشارت به آن وصايت و خلافت را باز نمايد .\r\nآيا مقصود طبرى كه در كتاب تاريخش حديث را ناآگاهانه تمام و درست\r\n","description":"","footnote":"","page_name":" 157 ","page_number":177},
  {"content":"\r\nآورده ، ولى در تفسيرش به تحريف كلمات آن پرداخته است همين بوده است ؟ اين را من نمىدانم ، اما خود طبرى مىداند . و مىپندارم كه اى خواننده ! تو نيز به خوبى مىدانى .\r\nديگر از اين جنايات ، بىشرمى رسوا كننده اى است كه محمد حسين هيكل ببار آورده و آن چنان كه اشارت رفت در صفحه 104 چاپ اول كتاب « حياة محمد » حديث را به اين عبارت آورده است كه :\r\nبه پيغمبر وحى آمد كه انذر عشيرتك الاقربين : « خويشاوندان نزديكت را بترسان و در برابر مؤمنانى كه از تو پيروى مىكنند فروتن باش ، و بگو من آشكارا ترساننده‌ام . » پس مأموريت خود را هويدا كن و از مشركان دورى گزين .\r\nو پيغمبر خويشاوندان را در خانهء خود به مهمانى خواند و خواست با آنان به سخن پردازد و به خدا دعوت كند كه عمش « ابو لهب » سخنش را قطع كرد و مردم را به برخاستن بر انگيخت .\r\nمحمد در فرداى آن روز براى بار دوم آنها را دعوت كرد و چون غذا خوردند فرمود : كسى را در عرب نمىشناسم كه بهتر از آنچه من از خير دنيا و آخرت براى شما آورده‌ام براى قوم خويش آورده باشد . و خداوند مرا امر فرموده است كه شما را بسوى او بخوانم . پس كدامتان در اين كار با من همكارى مىكند تا برادر و وصى و خليفه من در ميان شما باشد . آنها روى از پيغمبر گرداندند و خواستند بروند كه على كه جوان بالغ نشده اى بود ، برخاست و گفت : اى رسول خدا ! من ياور تو خواهم بود و با هر كس كه به نبرد تو برخيزد ، خواهم جنگيد - بنى هاشم خنديدند و برخى قهقهه زدند و نگاهشان از سوى ابى طالب به جانب فرزندش گرائيد و مسخره كنان برگشتند .\r\nوى اولا دنبالهء گفتار پيغمبر را كه به على فرمود : « تو برادر و وصى و وارث منى » انداخته ، و ثانيا اين عبارت را به على نسبت داده است كه فرمود : من ياور توام\r\n","description":"","footnote":"","page_name":" 158 ","page_number":178},
  {"content":"\r\nو با هر كس كه با تو بجنگد ، نبرد مىكنم ، اى كاش « هيكل » ما را به مأخذ اين نسبت كه كدام محدث يا مورخ پيشين آورده است ، رهنمائى مىكرد و نيز به نظرش خوش آيند آمده است كه در تشكيل آن انجمن ، نسبت خنده و قهقهه به بنى هاشم دهد ، حال آنكه ما ماخذ قابل توجهى براى اين تفصيل نيافتيم . و چون « هيكل » كسى را نمىديده كه بر گفتار او خرده گيرد و به حساب نسبتها و تصرفاتش برسد ، عباراتى را كه مربوط به امير مومنان عليه السّلام بوده در صفحه 139 چاپ دوم كتابش كه در سال 1345 طبع گرديده ، انداخته است . و شايد رمز آن ، توجهى بوده كه هيكل پس از نشر كتاب خود به مقصود ابن كثير و امثال او پيدا كرده و يا سر و صداى بسيارى بوده كه در پيرامون اين گفتار از جانب دشمنان عترت طاهره به پا خاسته ، و امواج نكوهش و سرزنش به هيكل روى آورده و او را به حذف و تحريف سخن خود مجبور كرده است يا آنكه آئين مرسوم برخى از چاپخانه‌ها اين است كه در كتاب ، دستكارى كنند و نويسنده نيز از آنجهت كه با آنها همفكر و يا در دفاع از اثر خود ناتوان است ، چشم پوشى مىكند .\r\nدر هر حال خدا زنده دارد خردهاى بيدار ، و امانت موصوف ، و ولايت و حقى را كه متأسفانه ضايع ماند .\r\nتاسف من بر ساده دلان امّت اسلامى و توجه آنها به اين گونه كتابهائى است كه از ياوه سرائى و بيهوده گوئيهاى گمراه كننده اى كه با آب و تاب روى مىآورد و امت را ناآگاهانه مىبرد سرشار است . پس از آن ، افسوس من بر مصر و دانشمندان تيز هوش و كتب گرانبها و نويسندگان خوب آنهاست كه براستى فداى اين هواها و هوسها ، فداى اين فرومايگان ، قربانى اين سخنان كفر آميز گمراه كنندهء امت ، قربانى اين قلمهاى مزدورى شده‌اند كه باطل را وسيله قرار داده و به آرزوهاى خود در دنيا رسيده‌اند .\r\n","description":"","footnote":"","page_name":" 159 ","page_number":179},
  {"content":"\r\nقل هل ننبّؤكم بالاخسرين اعمالا الَّذين ضلّ سعيهم فى الحياة الدّنيا و هم يحسبون أنّهم يحسنون صنعا .\r\n« آيا شما را به زيانكارترين مردم آگاهى دهم ؟\r\nاينها كسانى هستند كه سعىشان در زندگانى دنيا تباه است ولى پندارند كه نيكوكارند .\r\n","description":"","footnote":"","page_name":" 160 ","page_number":180},
  {"content":"\r\n\r\n8 عبدى كوفى\r\n\r\nآيا پرسيدن نشان خانهء ويران يار ، درد دائم عشقت را درمان مىكند ؟\r\nو يا اشكى كه از جدائيش مىريزى ، سوز دلت را در آن روز كه فراق دوست نزديك مىشود ، فرو مىنشاند ؟\r\nهيهات ! دورى دوستى كه رفته و ديگر باز نمىگردد . عشق بر انگيخته را پايان نمىبخشد .\r\nاى ساربان ! چشمان اشكبار ، كاروان را از آب و گياه بىنياز مىكند ، قبل از پيش آمد اين جدائى دور و دراز ، نمىپنداشتم كه ديده‌ها از ابرها ، بارنده تر باشند ، از ما جدا شدند و با رفتن خود ، چه اشكها را روان كردند و چه خردها را ربودند و چه پيوندها را گسستند .\r\nفريبنده يارى كه من هرگز در انديشهء فريبش نبودم . چه غدر شأن جوان عرب نيست . پيمان نگه دار ، به دشمنان روى خوش مىنمايد . و محبت اندوهناك را نهان مىدارد .\r\nمحمل نشينان و يارانى كه سر نيزهاى افراشته ، آنان را از ديدهاى بيننده پنهان مىداشت ، دور شدند .\r\nو دلباختهء افتاده اى را به جا گذاشتند كه دزدانه تير نگاهش را به سرا پردهء محبوب انداخت ولى به هدف ننشست .\r\nاندوه من بر محمل نشينان و برو بالا و اندامهائى است ، كه از ديدهء ما پنهان مىمانند .\r\nدلبران لاغر اندام و موى ميان و گلگون لب و سپيد روئى كه دندان و آب دهانشان ، به شراب شبانهء جام و حبابهاى روى آن مىماند .\r\n","description":"","footnote":"","page_name":" 161 ","page_number":181},
  {"content":"\r\nدر سراپرده‌ها ، ماهرويانى هستند كه چون ديدار نمايند ، آتش فروزان عشق را فرو نشانند .\r\nدر دل جوشش عشقى است كه شوق سردى آب دهان و سپيدى دندان يار جوشنده ترش كرده است .\r\nاى خفتهء عشق ، بيدار شو ، و اى بيمار مهر ! برخيز كه دوست رفت .\r\nهان قسم به عصر عشقى كه گردش روزگار بماتمش نشانده و دست مصائب گريبانشرا گرفته ، كه اگر خانهء ياران موجب جدائى آنان از من شود و من به آرزوى خود نرسم از اشك چشم راه نفس را بر خود خواهم بست .\r\nتعجب ندارد . اگر مرا نيروئى نمانده باشد . شگفت اين است كه پس از رفتن آنها چگونه زنده مانده‌ام .\r\nدر بيست سالگى پير شدم و فراق را تيرى است كه چون به سامان كسى زند ، پيرش كند .\r\nكششى كه از شوق من به وطن برخاسته و كوششى كه از وجد و طرب مايه گرفته ، آن چنان نيست كه مانند اشتياق دورادورى باشد كه من به سرزمين نجف و شخصيت خفتهء در آنجا دارم .\r\nپيراسته خاكى كه پاكترين مرد جهان را ، در آغوش دارد . راستى كه على ابرمرد مردان و تربيتش پر شرفترين تربيتها است .\r\nاو اگر از ديده ، دور و پنهان باشد هرگز از دل نهان نخواهد بود .\r\nو بالاخره شاعر باينجا مىرسد كه :\r\nاى شتر سوارى كه گامهاى مركب نيرومندت جامهء كهنهء دشت را به تقريب و خبب ( 1 ) در مىنوردد ، ! در فراز ، غزال خوش خط و خال را مىگيرد ، و در نشيب شاهين تيز بال را خسته مىكند و بادهاى سهمگين را چون شتران خسته و رنجور بيابان ،\r\n\r\n","description":"","footnote":"\r\n( 1 ) - دو گونه از ره سپردن شتر تند و كند .\r\n","page_name":" 162 ","page_number":182},
  {"content":"\r\nپشت سر مىگذارد .\r\nدرود مرا به قبرى كه در نجف است و بهترين انسان عجم و عرب را در بر دارد برسان ، آنجا شعار خدائى تو فروتنى باشد .\r\nو وصى و الا مقام و داماد بهترين پيغمبر را آواز ده و بگو :\r\nاى ابا حسن ! گوش فرا ده ، آنها كه از فرمانت سرپيچيدند و به بدترين وجهى روى از سوى تو برگرداندند .\r\nراستى آنها را چه شد كه از طريق نجاتى كه تو روشنگر آن بودى ، برگشتند و به مسير نابودى فتادند ؟\r\nو ترا از امر خلافت كه دست غاصب مردى قريشى زمام ناقهء آن را گرفته بود ، باز داشتند .\r\nآرى آن مرد ، چنان زمام اين ناقه را كشيد كه بينى آن را دريد . او همان كسى است كه تا ديروز از اين كار استقاله و استعفا داشت و راستى اگر دروغ نميگفت چرا امروز به جد خواستار آن است ؟\r\nو تو ( اى على ) با بزرگوارى بر اين دردمندى صبر كردى . چه شكيبائى در هنگام خشم ، بهترين كار است .\r\nبالاخره مرگ ، آن مرد را آواز داد و بانگ خود را به گوش او رساند . و مرگ دعوت كننده اى است كه چون كسى را فرا خواند ، پاسخ مساعد شنود . ( در اين هنگام ) وى خلافت را به دومى بخشيد و او را در رديف خود سوار كرد ، چه سوار و رديف رسوائى ! !\r\nو اين دومى ، اولين كسى است كه پيغمبر وى را به بيعت تو سفارش فرمود اما او خيلى زود پيمان شكنى كرد .\r\nسومى ، نيز جامهء خلافت را به تن كرد و مسائل جدى ، به بازى بدل شد جاهليت چهرهء زشت نخستين خود را ، دوباره نشان داد و گرگان به جان بيچارگان\r\n","description":"","footnote":"","page_name":" 163 ","page_number":183},
  {"content":"\r\nفتادند .\r\nدر « خم » آنگاه كه « احمد » رهبر ، بر جهاز شتران قرار گرفت آنان را از اين جهالتها باز داشت .\r\nو به مردمى كه در پيرامونش گرد آمده يا در خدمتش نشسته و به سخنانش گوش مىدادند و نگرانش بودند ، فرمود :\r\nاى على برخيز كه من مأمور رساندن فرمان ولايت به مردمم و اين تبليغ براى من سزاوارتر و بهتر است .\r\nآرى من على را به رهبرى و رهنمائى پس از خود منصوب ميكنم . و على بهترين منصب دار است .\r\nآنها با تو بيعت كردند و دست خود را بسوى تو گشودند . ليكن در دل از تو روى گردان بودند .\r\nترا رها كردند ، بىآنكه دست بخشش و عطايت كوتاه و يا زبان گفتارت نارسا باشد و نه اينكه به دوروئى و نفاق شناخته شده باشى .\r\nتو قطب سنگ آسياى اسلامى ، نه آنها ! و آسيا جز بر قطب نمىگردد . تو همتاى آنان در فضل و همانندشان در خانه و خانواده نبودى .\r\nاگر به همنبرد نيزه در دست بنگرى ، نيزه و دستش به لرزه مىافتد .\r\nو چون خود نيزه بجنبانى آن را در رگ گردن رزمجوى دلير و گريز پاى مىنشانى .\r\nدر روز نبرد ، شمشير نمىكشى مگر آنكه آن را در سر كلاهخود پوشيدهء دشمن نهان مىكنى .\r\nهمچون روز خيبر كه هيچ نيروئى عمر را از گريز از قوم يهود ممانعت نميكرد و پيغمبر مصطفى چون از به خاك افتادن پرچم و سرنگونى و هزيمت او به خشم آمد ، فرمود : فردا ، پرچم را به جوانمرد برگزيده اى مىسپارم كه خدا و پيغمبر دوستش\r\n","description":"","footnote":"","page_name":" 164 ","page_number":184},
  {"content":"\r\nمىدارند و تو در فرداى آن روز پرچم را با شادى به دوش كشيدى و با گروه انبوه و ابله دشمن روبرو شدى ، شير مردانى با شمشيرهاى درخشان و سنانهاى بران غرق در آهن و پولاد گرد آمده بودند زمين نبرد را اسبهاى فربه و آسمان آن را گردهاى برانگيخته ، و ابر لشكر را غبارى تشكيل مىداد كه برقش درخشش سنانها و شمشيرهاى هندى بود و تو به آرامى به نبرد پرداختى تا اين ابر باريدن گرفت چه اگر پشت مىكردى هرگز نمىباريد .\r\nتو را مناقبى است كه شمارندگان از شمردن و نويسندگان از نوشتن آن عاجز و ناتوانند همچون « رد شمس » آنگاه كه نمازت را نخوانده بودى و آفتاب از ديدگان پنهان مىشد و به خاطر تو چنان برگشت كه گوئى شهابى ندرخشيده و آفتابى غروب نكرده بود .\r\nدر سورهء برائت نيز اخبارى است كه عجائب آن از ديدگان مردم دور و نزديك پنهان نمانده است و شب هجرت و رفتن پيغمبر به غار ثور كه تو با كمال آسايش خفتى و ديگران مالامال ترس بودند ، آرى تو برادر پيغمبر رهبر و ياور او و نمايشگر حقى ، و در كتب آسمانى مورد ستايش قرار گرفته اى .\r\nتو همسر پارهء تن پيغمبر و تنها نگهبان زهراء و پدر فرزندان نجيب اوئى ! فرزندانى كه در راه خدا پر جد و جهدند و از او يارى مىجويند و به وى معتقدند و براى او كار مىكنند .\r\nو چنان راهنمايانى هستند كه اگر شب تاريك گمراهى ، سايه بر سرها گسترد شبروان را بهتر از هر كوكب و شهابى ، رهبرى ميكنند .\r\nاز آن روز كه مهر خود را به پاى آنان ريختم ، مرا رافضى خواندند و اين لقب بهترين نام من است .\r\nدرود خداى ذو العرش ، پيوسته و هميشه بر روان فرزندان غمگسار فاطمه باد .\r\nآن دو فرزندى كه يكى به زهر كشنده مسموم شد و ديگرى با گونه خاك آلود به خاك رفت .\r\n","description":"","footnote":"","page_name":" 165 ","page_number":185},
  {"content":"\r\nو پس از وى ، عابد زاهد ، امام سجاد است و آنگاه باقر العلمى كه به غايت طلب نزديك شد .\r\nو جعفر و فرزندش موسى و پس از آن امام نيكوكارى چون حضرت رضا و امام جواد ، عابد كوشا و عسكريين و مهدى كه قائم آنان و صاحب امرى است كه تشريف نظيف و سپيد هدايت بر تن دارد و زمين را پس از آنكه از ستم پر شده باشد از عدل و داد پر مىكند و گمرهان و بدكاران را برمىاندازد .\r\nپيشواى دليران بىباك و رزمجوئى است كه به پيكار سركشان براى كندن گياهان هرزه مىروند .\r\nمردمى كه اهل هدايتند ، نه آنهائى كه دين نيرومند خود را به دنيا و پايه‌هاى آن مىفروشند و اگر كينه‌هاى شان را در آتش ريزند . دوزخ از هيزم و آتشگيره بىنياز شود .\r\nاى صاحب حوض كوثر زلال و پر آبى كه دشمنان را از شربت گواراى آن باز مىدارى !\r\nمن در راه عشق تو ، گروهى از دشمنان بىباكت را با بيرون ريختن انديشه و گفتار تدريجى خويش ، كوبيدم ، تا انديشه‌هاى من با شمشير بران شعر و سخن ، داغ ننگ بر جبين آنها زد .\r\nمن مهر تو و پارسائى را به يارى خود برگزيدم و با آنكه دوستان بسيارى دارم ، اما آن دو بهترين دوست منند .\r\nپس اى على ! از درون من قصيدهء آراسته اى را به جلوه در آر كه اگر از مرز ستايش تو بگذرد ، پاكيزه نباشد .\r\nدر درون من حيا و هدايتى كه آراسته به فضل و ادب است . بسويت مىگرايد .\r\nخود را در ستايش تو به زحمت انداختم با آگاهى به اينكه آسايش من در اين رنج است .\r\n","description":"","footnote":"","page_name":" 166 ","page_number":186},
  {"content":"\r\nو ابن شهر آشوب در صفحهء 181 جلد 1 « المناقب » چاپ ايران اين سرودهء عبدى را ياد كرده است .\r\nعلى را در ميان خلق همانندى جز برادرش محمد نيست و آنگاه كه قريش شبيخون زدند ، على امير ، با خفتن در بستر جانش را فداى پيغمبر كرد ، پيغمبر نيز به پاداش آن در غدير خم او را به وزارت و خلافت پس از خود برگزيد .\r\n","description":"","footnote":"","page_name":" 167 ","page_number":187},
  {"content":"\r\n\r\nزندگى شاعر\r\n« ابو محمد سفيان بن مصعب عبدى » كوفى از شعراء خاندان پاك پيغمبر است كه با مهر و شعر خود به پيشگاه آنان تقرب جسته و با صدق نيت و خلوص ارادت از مقبولين درگاه آنان گرديده است .\r\nشعر او متضمن بسيارى از مناقب مشهور امير مؤمنان و ستايش فراوانى از آن جناب و خاندان پاك اوست ، كه خوب هم سروده است بر مصائب اهل بيت از سر درد سخن رانده و بر محنى كه بر آنان رفته مرثيه‌ها گفته است . و ما از او شعرى دربارهء ديگرى غير از آل اللَّه نديده‌ايم .\r\n« امام صادق » ( ع ) بنا بر آنچه در روايت ثقة الاسلام كلينى در « روضهء كافى » است از عبدى درخواست كرد تا شعرش را بخواند ، كلينى باسناد خود از « ابى داود مسترق » از خود عبدى آورده است كه گفت : بر ابى عبد اللَّه ( ع ) وارد شدم ، فرمود : به ام فروه بگوئيد بيايد و مصائبى را كه بر جدش رفته است بشنود : ام فروه آمد و در پشت پرده نشست ، پس امام فرمود : برايمان شعر بخوان و من خواندم :\r\nفرو جودى بدمعك المسكوب\r\n. . .\r\nزنان شيون و فغان كردند ، ابو عبد اللَّه فرمود : در خانه را بنگريد ! اهل مدينه در آستانهء در جمع شده بودند - ابو عبد اللَّه كسى را فرستاد كه بگويد : چيزى نيست كودكى از ما از هوش رفته بود زنها شيون مىكردند .\r\nامام صادق ، بنابر آنچه در صفحهء 105 كامل ابن قولويه باسنادش از ابى عماره كه خوانندهء اشعار بود آمده است ، از وى ، نيز درخواست فرمود تا شعر عبدى\r\n","description":"","footnote":"","page_name":" 168 ","page_number":188},
  {"content":"\r\nرا بخواند . خود او گفته است : ابو عبد اللَّه به من فرمود : اى ابا عماره ! شعرى را كه عبدى درباره حسين عليه السّلام سروده است براى ما بخوان ، من خواندم و او گريه كرد . باز خواندم و او گريست دوباره خواندم و او اشك ريخت ، به خدا قسم من پيوسته مىخواندم و او همچنان مىگريست تا صداى شيون از خانه برخاست .\r\nشيخ طايفه ، در كتاب رجالش ، عبدى را از اصحاب امام صادق ( ع ) شمرده است .\r\nو البته مصاحبت وى منحصر به آشنائى او با امام و رفت و آمد تنها نبوده ، و به اين معنى نيز نيست كه همزمانى با امام اين دو را در كنار هم نشانده است ، بلكه پايگاه او در پيشگاه امام منبعث از محبتى خالصانه ، و ارادتى مخلصانه ، و ايمانى پاك از هر گونه آلودگى بود تا آنجا كه امام ، شيعيان خود را به تعليم شعر عبدى به اولادشان فرمان داده و فرموده است :\r\nعبدى بر آئين الهى است همانطور كه كشى در صفحهء 254 رجالش باسناد خود از سماعه آورده است كه گفت : ابى عبد اللَّه فرمود : اي گروه شيعيان شعر عبدى را به فرزندانتان بياموزيد كه وى بر دين خدائى است و آنچه از صدق گفتار و درستى شيوهء شعر او و سلامت معانى آن از هر نقصى حكايت دارد ، فرمان امام است كه بنا بر آنچه كشى در صفحهء 254 رجالش آورده است ، به او فرمودند : نوحه اى را كه زنان در هنگام ماتم ميخواندند ، به شعر درآورد .\r\nشيوهء كار عبدى اين بود كه از امام صادق عليه السّلام حديثى را در مناقب عترت طاهره فرا مىگرفت و در حال آن را به نظم مىكشيد و بر امام عرضه مىكرد ، ابن عياش در « مقتضب الاثر » از احمد بن زياد همدانى ، روايت كرده است كه گفت :\r\nعلى بن ابراهيم بن هاشم براى من حديث كرد و گفت : پدرم از حسن بن على سجاده ، از ابان بن عمر ختن آل ميثم حديث كرد كه گفت : من در خدمت ابو عبد اللَّه ( ع ) بودم كه « سفيان بن مصعب عبدى » شرفياب شد و گفت : قربانت گردم دربارهء اين سخن خداى - تعالى ذكره ؛\r\n* ( وَعَلَى الأَعْرافِ رِجالٌ يَعْرِفُونَ كُلاًّ بِسِيماهُمْ ) * .\r\n","description":"","footnote":"","page_name":" 169 ","page_number":189},
  {"content":"\r\nچه مىفرمائى ؟ فرمود : ايشان اوصياء دوازده گانه از آل محمدند ( ع ) كه نمىشناسد خدا را مگر آنكه آنان را شناخته باشد و ايشان نيز او را شناخته باشند . گفت فدايت شوم ، اعراف چيست ؟ فرمود ، تپه هائى از مشك است كه رسول خدا ( ص ) و اوصياء او ( ع ) بر آن قرار مىگيرند و همه را به چهرهاشان مىشناسند سفيان گفت : آيا در اين باره شعرى بسرايم ؟ و آنگاه قصيدهء\r\nايا ربعهم هل فيك لى اليوم مربع\r\nو هل لليال كنّ لي فيك مرجع ( 1 ) :\r\n« اى خانه‌هاى محبوب ! آيا در اندرون شما مرا امروز جائى و شبهاى مرا به سوى شما بازگشتى هست »\r\nسرود . در اين چكامه مىگويد :\r\nاى پيشوايان دين ! شما در حشر و نشر ، حكمران ؛ و در روز سخت و ترسناك جزا ، پناهگاهيد و بر اعراف كه تپه هائى از مشك است و ببركت شما بوى خوش از آن برمىخيزد ، قرار داريد . هشت تن از شما بر عرش خدايند كه فرشتگان آن را بر دوش مىكشند و چهار تن در زمين به هدايت خلق مشغولند .\r\nو خواننده ؛ چون برخى از احاديثى را كه ما دربارهء اين شاعر ياد كرديم با برخى ديگر درآميزد ، به پايهء بزرگ عبدى در دين آگاه مىشود و درمىيابد كه فرود مقام ادبست كه برايش صفت ثقه آوريم و در لابلاى حديث و تاريخ وى را چنان صاحب حسن حال و صحت مذهب مىبيند كه از مرز ( حسان ) و نيكان مىگذرد .\r\nپس مجالى براى توقف در ثقه بودن عبدى آن چنان كه علامهء حلى اين توقف را فرموده است و نيز براى آنكه او را در زمرهء حسان بشمريم چنان كه ديگرى اظهار كرده است ، نمىماند . و نسبت تند روى و بلند پروازى به وى و غلو او در مذهب كه ابو عمركشى از شعر وى دريافته است ، نيز ، درست نيست . چه مادر اشعارى\r\n\r\n","description":"","footnote":"\r\n( 1 ) - سورهء اعراف آيهء 46 .\r\n","page_name":" 170 ","page_number":190},
  {"content":"\r\nكه از او رسيده است چيزى جز آئين درست و دوستى خالصانهء خاندان وحى و شيعه گرى پاك از هر گونه آلودگى ، نديده‌ايم و آنچه بر اطمينان و اعتماد انسان به عبدى مىافزايد ، روايتى چون روايت ابى داود منشد سليمان بن سفيان مسترق است كه با پذيرفتگى ثقه بودن عبدى ، نقل كرده است .\r\nو اين ابو داود ، شيخ شخصيتهاى بزرگى مانند : « حسن بن محبوب » و « محمد بن حسين بن ابى خطاب » و « على بن حسن بن فضّال » است . كما اينكه به پا خاستن شخصى چون « حسين بن محمد بن على ازدى كوفى » ، از ميان جمعى كه عبدى را ثقه و صاحب جلالت مىشناسند ، و به تنهائى به تأليف كتابى در اخبار و اشعار وى پرداختن ، كه نجاشى در صفحهء 49 فهرستش چنين كتابى را از جملهء كتب ازدى برشمرده است ما را به پايگاه بلند عبدى در نزد بزرگان مذهب آشنا مىكند و از اينكه وى را در علم و دين بزرگ مىشمرده‌اند . آگاه مىسازد .\r\n\r\nنبوغ عبدى در ادب و حديث\r\nآنكه بر شعر شاعر مورد بحث ما « عبدى » و خوبى و جزالت و روانى و عذوبت و شيرينى و فخامت و استوارى آن واقف است ، به نبوغ وى در شعر و مهارت او در فنون آن گواهى خواهد داد . و بر پيشگامى و پيش آهنگى او اعتراف مىنمايد ، و مىداند كه ستايش سيد الشعراء حميرى كه او را شاعرترين مردم خواند ، از زبان اهلش در آمده بمورد به كار رفته است .\r\n« ابو الفرج » در صفحهء 22 جلد 7 اغانى از ابى داود مسترق سليمان بن سفيان روايت كرده است كه گفت : سيد و عبدى هر دو در انجمنى گرد آمدند و سيد چنين سرود :\r\n\r\nانّى ادين بما دان الوصىّ به\r\nيوم الخريبة من قتل المحلَّينا\r\nو بالَّذي دان يوم النهروان به\r\nو شاركت كفّه كفّى بصفّينا :\r\n\r\nمن در كشتن آنانيكه در خريبه ( 1 ) فرود آمدند . با على وصىّ هم عقيده‌ام . »\r\n\r\n","description":"","footnote":"\r\n( 1 ) - جائى در بصره كه جنگ جمل در آنجا رخ داد .\r\n","page_name":" 171 ","page_number":191},
  {"content":"\r\n« نيز به آئين او در روز نهروان همدست و همداستانم »\r\nعبدى گفت : درست نگفته اى اگر همدست باشى همانند او خواهى بود ، چنين مگو بلكه بگو :\r\nو تابعت كفّه كفّى :\r\n« دست من بدنبال دست اوست » تا پيرو او باشى نه انباز او . سيد پس از اين يادآورى مىگفت : من از همهء مردم شاعرترم مگر از عبدى .\r\nو آنكه در شعر عبدى بينديشد به پايگاه بلند وى در ميان پيشتازان رجال حديث و بهره مندان از آن ، واقف مىشود - و عبدى را در صف اول جمع آورندگان ، احاديث پراكنده و به نظم آورندگان احاديث دشوار و روايان نوادر و ناشران طرائف آن مىبيند و به بسيارى درايت و روايت وى گواهى مىدهد . و انديشهء بلند و آزمندى بسيار او را در گسترش اخبار مأثورهء خاندان عصمت درمىيابد و همهء اين مطالب را در نمونه‌هاى شعرى وى خواهى ديد .\r\n\r\nولادت و درگذشت عبدى\r\nبر تاريخ ولادت و وفات اين شاعر وقوف نيافتم و دليلى هم كه ما را به آن نزديك كند بدست نياوردم ، مگر رواياتى كه از او به نقل از امام صادق ( ع ) شنيدى . و اجتماع او و سيد كه زادهء سال 104 ه و در گذشتهء به سال 178 ه است و نيز اجتماع او با ابى داود مسترق و ملاحظهء تاريخ ولادت و وفات ابى داود مسترق كه راوى اوست ما را متوجه مىسازد كه حيات اين شاعر تا سال وفات حميرى ادامه داشته است ، زيرا وفات ابى داود به طورى كه در فهرست نجاشى آمده است در سال 231 ه و به طورى كه در رجال كشى آمده است در 230 ه بوده و وى به نقل كشى 70 سال زندگى كرده است پس ولادت وى بنا بر گفتهء نجاشى 161 ه و بنا به گفتهء كشى 160 ه بوده و طبعا بايد سن او آنگاه كه روايتى از عبدى نقل مىكند مناسب با نقل روايت باشد . و اين لازمهء آن است كه شاعر ، دست كم تا اواخر روزگار حميري مىزيسته باشد .\r\nپس اينكه در صفحه 370 جلد 1 « اعيان الشيعه » آمده است كه وفات مترجم\r\n","description":"","footnote":"","page_name":" 172 ","page_number":192},
  {"content":"\r\nدر حدود سال 120 و چهل سال پيش از ولادت راوى او ابى داود مسترق بوده ، خالى از هر گونه تحقيق و تقريب است .\r\n\r\nاز نمونه‌هاى شعر او اين قصيده است :\r\nما حديثى را روايت كرديم كه ديگر راويان نيز اين خبر را مىدانند ، مردى به نزد عمر بن خطاب آمد و گفت : عدهء طلاق كنيزان چقدر است و او به حيدر گفت :\r\nاى على ! بگو عدهء طلاق كنيزان چقدر است ، على مرتضى با دو انگشت خود اشاره فرمود و عمر روى به جانب سائل كرد و گفت : دو طهر . آنگاه برگشت و به سايل گفت آيا اين مرد را مىشناسى گفت نه : گفت اين علىّ عالى است .\r\nعكرمه نيز در خبرى كه هيچ شك و ترديدى در صحت آن نيست ، آورده است كه : ابن عباس بر گروهى كه على را سبّ مىكردند ، گذشت ، حيرت كرد و گريست و با خشم به آنها گفت : كدامتان خداى - جل و علا - را لعنت مىكند ؟ گفتند : از چنين كارى پناه بخداى بريم ، گفت : كدامتان پيغمبر را ناسزا مىگويد و جرأت آن را دارد ؟ گفتند : از چنين كارى به خدا پناه مىبريم ، گفت : كدام يك از شما على آن بهترين مردم روى زمين را دشنام مىدهد گفتند : ما چنين مىكنيم ، گفت : به خدا قسم ، من از پيغمبر برگزيده شنيدم ، هر كس على را سبّ كند مرا سب كرده و آنكه مرا لعن كند خدا را ناسزا گفته است ، و سخن را تمام كرد .\r\nآرى محمد و برادر و دختر و فرزندان او بهترين خلق از پياده و سواره‌اند پروردگار ما آن آفريدگار خلق و پديد آرندهء آنان بر روى زمين ، بر آن خاندان درود فرستاد و او تعالى آنان را پاكى بخشيد و از ميان مردم انتخاب و اختيارشان كرد و برگزيد .\r\nاگر آنها نبودند آسمان را نمىافراشت و زمين را نمىگسترد و مردم را نمىآفريد خداوند عمل بنده را نمىپذيرد مگر آنگاه كه به اخلاص دل به مهر آنها ببندد و نماز نمازگزار تمام نمىشود و دعاى دعاگو بالا نمىرود مگر به ذكر آنها .\r\nاگر آنها بهترين مردم روى زمين نبودند ، جبرئيل در زير كسا به ايشان نمى\r\n","description":"","footnote":"","page_name":" 173 ","page_number":193},
  {"content":"\r\nگفت : آيا من از شما نيستم ؟ و چون گفتند : چرا ، وى به آسمانها بالا رفت و بر فرشتگان سرافرازى كرد .\r\nاگر بنده اى با اعمال تمام بندگان نيك و پرهيزگار ، خدا را ملاقات كند و دوستدار على نباشد . اعمالش بىاثر بوده و به صورت در شعلهء آتش فرو مىافتد .\r\nو جبرئيل چون فرود آمد از قول آن دو فرشته اى كه همراه انسان و كاتب اعمالند گفت كه هرگز از على پاك نهاد ، لغزش و خطائى نديده و ننوشته‌اند .\r\n\r\nدر بيان احاديثى كه در قصيده عبدى آمده و دانشمندان بنام عامه آن را روايت كرده‌اند\r\nعبدى گويد :\r\n\r\nانّا روينا فى الحديث خبرا\r\nيعرفه سائر من كان روى\r\n\r\n« حافظ دار قطنى » و « ابن عساكر » هر دو روايت كرده‌اند كه دو مرد بنزد عمر بن خطاب آمدند و از او دربارهء طلاق كنيز پرسيدند . عمر برخاست و با آنان به جانب انجمنى كه در مسجد تشكيل يافته و مردى بلند پيشانى ( على عليه السّلام ) در آن انجمن بود آمد و از آن مرد پرسيد : نظر تو دربارهء طلاق كنيز چيست ؟ ( على ع ) سر بلند كرد و با انگشت سبابه و ميانه اشاره فرمود ، عمر به آن دو مرد گفت : كنيز را دو طلاق است يكى از آن دو گفت : سبحان اللَّه ! ما بنزد تو كه امير مومنانى آمديم و تو خود با ما بنزد اين مرد آمدى و از او پرسيدى و به اشارت او خرسند شدى ؟ عمر گفت : آيا مىدانيد اين كيست ؟ گفتند نه ، گفت ؛ اين على بن ابى طالب است و من گواهى مىدهم كه از رسول خدا ( ص ) شنيدم كه مىفرمود : براستى كه اگر آسمانهاى هفتگانه و زمينهاى هفتگانه را در كفه اى بگذارند و ايمان ( على ع ) را در كفه ديگر ، ايمان على بن ابيطالب مىچربد .\r\nم - و در عبارت زمخشرى چنين است كه آن دو مرد گفتند : ما بنزد تو كه خليفه اى آمديم و مقاله اى در طلاق پرسيديم تو به سوى اين مرد آمده و از او پرسيدى ، به خدا ديگر با تو سخن نخواهيم گفت ، عمر به آنان گفت : واى بر شما آيا\r\n","description":"","footnote":"","page_name":" 174 ","page_number":194},
  {"content":"\r\nميدانيد اين كيست تا آخر حديث .\r\nاين حديث را « گنجى » در صفحهء 129 « كفايه » به نقل از « حافظ دار قطنى » و « حافظ ابن عساكر » آورده و گفته است . اين حديث ، حسن و ثابت است و خطيب - الحرمين خوارزمى نيز در صفحه 78 « مناقب » از طريق زمخشرى و سيد على همدانى در « الموده القربى » اين خبر را آورده‌اند .\r\nمحب الدين طبرى نيز حديث ميزان را در صفحه 244 جلد 1 « رياض » از عمر آورده ، و صفورى هم ، در صفحهء 240 جلد 2 ( نزهة المجالس ) آن را روايت كرده است .\r\nعبدى گويد :\r\n\r\nو قد روى عكرمة فى خبر\r\nما شكّ فيه احد و لا امترا\r\n\r\nابو عبد اللَّه ملا در كتاب ( سيره اش ) از « ابن عباس » روايت كرده است كه وى در روزگار نابينائى بر گروهى گذشت كه على را سب مىكردند ، به عصاكش خويش گفت : اينها چه ميگويند ؟ گفت : على را دشنام مىدهند . ابن عباس گفت : مرا بسوى آنان ببر و او برد . ابن عباس روى به آنها كرد و گفت : كدامتان خداى عز و جل را سب مىكنيد ؟ گفتند : سبحان اللَّه هر كس خدا را لعن كند ، شرك ورزيده است . گفت :\r\nكدام يك از شما رسول ( ص ) خدا را دشنام مىدهد ؟ گفتند : سبحان اللَّه ، هر كس پيغمبر خدا را دشنام دهد ، كافر شده است ، گفت : كدامتان به على بن ابى طالب ناسزا مىگويد ؟\r\nگفتند : اين يكى را ما . . .\r\nابن عباس گفت : خدا را گواه مىگيرم و شهادت مىدهم كه از پيغمبر خدا ( ص ) شنيدم كه مىگفت : هر كس على را سب كند مرا سب كرده و هر كس مرا سب كند خداى عز و جل را سب كرده و هر كس خدا را لعن كند خداوند او را به صورت در آتش سرنگون كند ، سپس از آن گروه روى گرداند و به عصاكش خود گفت : ببين چه ميگويند ؟\r\nگفت چيزى نمىگويند ، گفت : آنگاه كه من سخن مىگفتم ، چهرهاى آنها را چگونه ديدى ؟ گفت :\r\n","description":"","footnote":"","page_name":" 175 ","page_number":195},
  {"content":"\r\nبا ديده‌هاى سرخ رنگ خود ، چون بزى كه به كارد بزرگ قصاب مىنگرد ، به تو مىنگريستند . ابن عباس گفت : پدرت فدايت باد بر سخنت بيفزا . وى گفت :\r\nبا پلكهاى افتاده ، از گوشهء چشم ، چون ذليلى كه عزيزى را بنگرد ، به تو نگاه مىكردند :\r\nگفت پدرت بقربانت ، باز هم بگو . عصاكش گفت : من ديگر سخنى ندارم ابن عباس گفت من خود دارم .\r\n\r\nاحياهم عار على امواتهم\r\nو الميّتون فضيحة للغابر\r\n\r\n« زندگان آنها ننگ مردگان ، و مردگان آنها موجب رسوائى بازماندگانند »\r\nاين خبر را محب الدين طبرى در صفحه 166 جلد 1 « رياض » و گنجى در صفحه 27 ، كفايه و شيخ الاسلام حمّوئى در باب 56 « الفرائد » و ابن صباغ مالكى در صفحه 126 « الفصول » آورده‌اند .\r\nشعر عبدى :\r\n\r\nمحمّد و صنوه و ابنته\r\nو ابنيه خير من تحفّى و احتذا\r\n\r\nابى هريره از پيغمبر ( ص ) آورده است كه فرمود : چون خداى تعالى آدم ابو البشر را آفريد و از روح خود در او دميد ، آدم متوجه جانب راست عرش شد و پنج شبح را كه در سجود و ركوع بودند ، در ميان نور ، ديد و گفت : آيا پيش از من ديگرى را از خاك ، آفريده اى ؟ خداوند فرمود : نه ! اى آدم ، گفت : اين اشباح پنجگانه اى كه در هيأت و صورت خود مىبينم ، كيانند ؟ گفت : اينان پنج تن از فرزندان تواند كه اگر نبودند ، ترا نمىآفريدم ، اينان پنج تناند كه نامهايشان را از اسماء خود درآورده‌ام ، اگر ايشان نبودند . بهشت و دوزخ ، عرش و كرسى ، آسمان و زمين ، فرشتگان و انس و جن را نمىآفريدم .\r\nپس من محمودم و اين محمد است ، و من عالىام و اين على است ، و من فاطرم و اين فاطمه است ، و من احسانم و اين حسن است ، و من محسنم و اين حسين است .\r\n","description":"","footnote":"","page_name":" 176 ","page_number":196},
  {"content":"\r\nبه عزت خود سوگند مىخورم كه هيچ كس به سوى من نمىآيد ، كه به اندازهء خردلى كينهء ايشان در دل داشته باشد ، مگر آنكه وى را به دوزخ مىاندازم و باك ندارم . اى آدم ! اينان برگزيدهء منند به آنها نجات مىبخشم و به آنها هلاك ميكنم و چون ترا نيازى باشد به آنان متوسل شو . پس پيغمبر ( ص ) فرمود : ما كشتى نجاتيم كه هر كس به آن پيوست ، نجات يافت و هر كس روى گرداند ، نابود شد ، پس هر كس را نيازى به خداوند باشد ، او را بما اهل بيت بخواند .\r\nاين روايت را شيخ الاسلام حمّوئى در باب اول « فرائد السمطين » و خطيب خوارزمى نيز در صفحهء 252 « المناقب » قريب همين مضمون آورده‌اند و حديث سفينه را هم حاكم در صفحهء 151 جلد 3 « المستدرك » با قيد صحت از ابى ذر روايت كرده و عبارت آن چنين است :\r\nمثل اهل بيتى فيكم مثل سفينة نوح من ركبها نجا و من تخلَّف عنها غرق .\r\nخطيب در صفحه 91 جلد 12 تاريخش از انس ، و بزّار از ابن عباس و ابن زبير ، و ابن جرير و طبرانى از ابى ذر و ابى سعيد خدرى ، و ابو نعيم و ابن عبد البر و محب - الدين طبرى و گروه بسيار ديگرى ، اين روايت را آورده‌اند .\r\nو امام شافعى در اشعار زير كه در صفحه 24 « رشفة الصادى » از او نقل شده است به همين حديث اشارت دارد :\r\n\r\nو لمّا رايت النّاس قد ذهبت بهم\r\nمذاهبهم في ابحر الغىّ و الجهل\r\nركبت على اسم اللَّه في سفن النجا\r\nو هم اهل بيت المصطفى خاتم الرسل\r\nو امسكت حبل اللَّه و هو ولاؤهم\r\nكما قد أمرنا بالتمسّك بالحبل ( 1 )\r\n\r\n« چون ديدم كه مذاهب مردم آنان را به درياهاى گمراهى و نادانى مىكشد ،\r\n\r\n","description":"","footnote":"\r\n( 1 ) - انشاء اللَّه تعالى شرح بيت آخر ، در جاى خود خواهد آمد\r\n","page_name":" 177 ","page_number":197},
  {"content":"\r\nبه نام خدا بر كشتيهاى نجاتى كه خاندان خاتم پيمبران محمد مصطفى است ، سوار شدم و به ريسمان محكم خدا كه ولاء آنان است و ما مأمور به چنگ زدن به آنيم ، چسبيدم » .\r\nشعر عبدى :\r\n\r\nلا يقبل اللَّه لعبد عملا\r\nحتّى يواليهم باخلاص الولا\r\n\r\nابن عباس در حديثى از پيغمبر ( ص ) نقل كرده است كه فرمود : اگر مردى بين ركن و مقام به نماز و صيام بايستد پس از آن خدا را ملاقات كند و دشمن اهل بيت باشد ، داخل دوزخ خواهد شد . حاكم اين حديث را در صفحه 149 جلد 3 « المستدرك » آورده و « ذهبى » هم در « تلخيصش » آن را صحيح دانسته است .\r\nو « طبرانى » در « الاوسط » از طريق ابى ليلى از قول امام سبط شهيد ( ع ) از جدش رسول خدا ( ص ) آورده است كه فرمود : مودت ما اهل بيت را ، رها مكنيد ، چه هر كس خداى عز و جل را ملاقات كند و دوستمان دارد به شفاعت ما به بهشت ميرود و سوگند به آنكه جان من در دست اوست كه عمل بنده برايش سودى نخواهد داشت مگر آنكه عارف به حق ما باشد .\r\n« هيثمى » در صفحه 172 جلد 9 « مجمع » و « ابن حجر » در « الصواعق » و محمد سليمان محفوظ در صفحه 8 جلد 1 « اعجب ما رايت » و نبهانى در صفحهء 69 « الشرف المؤبّد » و حضرمى در صفحهء 43 « رشفة الصادى » اين حديث را آورده‌اند .\r\n« حافظ سمّان » در امالى خود به اسنادش از رسول خدا ( ص ) آورده است كه فرمود : اگر بنده اى هفت هزار سال كه عمر دنيا است خدا را عبادت كند ، سپس در حالى به سوى خداى عز و جل رود كه دشمن على و منكر حق و شكنندهء پيمان ولايت وى باشد ، خداوند خير به او نرساند و محرومش گرداند .\r\n« قرشى » در صفحهء 40 « شمس الاخبار » اين روايت را آورده و خوارزمى در صفحه 39 « المناقب » از پيغمبر روايت كرده است كه به على فرمود : اى على !\r\n","description":"","footnote":"","page_name":" 178 ","page_number":198},
  {"content":"\r\nاگر بنده اى به مدتى كه نوح در ميان قوم خويش ماند ، خدا را پرستش كند و به اندازهء كوه احد طلا داشته باشد و آن را در راه خدا ببخشد ، و عمرش آنقدر دراز شود كه هزار سال پياده به حج رود ، سپس در ميان مروه و صفا مظلوم كشته شود ، و ترا ، اى على دوست نداشته باشد ، بوى بهشت نشنود و داخل آن نگردد .\r\nو از ام سلمه است كه رسول خدا ( ص ) فرمود : اى ام سلمه ! آيا وى را مىشناسى ؟\r\nگفتم آرى ، اين على ابن ابى طالب است . فرمود : خوى او با خوى من و خون او با خون من يكسان است و او گنجينهء دانش من است ، بشنو و گواه باش كه اگر بنده اى از بندگان ، هزار سال خدا را در بين ركن و مقام عبادت كند ، آنگاه با كينهء على و عترتم به ملاقات خداى عز و جل رود ، خداى تعالى در روز رستاخيز او را به رو در در آتش دوزخ اندازد .\r\n« حافظ گنجى » به اسناد خود اين حديث را از طريق « حافظ ابى فضل سلامى » آورده و سپس گفته است : اين حديثى است كه سند آن در نزد اهل نقل مشهور است و ابن عساكر در تاريخش اين حديث مسند از جابر بن عبد اللَّه را آورده است كه رسول خدا ( ص ) فرمود : يا على ؟ اگر امت من آنقدر روزه بگيرد تا گوژ پشت شود و آنقدر نماز بخواند تا چون زه كمان لاغر شود ، و ترا دشمن دارد ، خداوند بآتشش دراندازد .\r\nاين حديث را « گنجى » در صفحه 179 « الكفايه » ياد كرده و ابن مغازلى فقيه نيز در المناقب آورده و قرشى در صفحه 33 « شمس الاخبار » از قول او نقل كرده و شيخ الاسلام حموئى نيز در باب اول « الفرائد » روايت كرده است . و مانند اين اخبار در ولاء امير مؤمنان و خاندان ايشان آنقدر بسيار است كه ما را مجال ذكر آن نيست .\r\nسخن عبدى :\r\nو لا يتمّ لامرء صلاته الَّا بذكراهم . . .\r\n","description":"","footnote":"","page_name":" 179 ","page_number":199},
  {"content":"\r\nدر اين بيت اشاره كرده است به اينكه ، ما به درود فرستادن بر آل پيغمبر در نماز مأموريم و در اين مقام اخبار فراوان و سخنان بسيارى در لابلاى كتب فقه و تفسير و حديث توان يافت : ابن حجر در صفحهء 87 « الصواعق » آيه شريفهء :\r\n* ( إِنَّ الله وَمَلائِكَتَه يُصَلُّونَ عَلَى النَّبِيِّ يا أَيُّهَا الَّذِينَ آمَنُوا صَلُّوا عَلَيْه وَسَلِّمُوا تَسْلِيماً ) * .\r\nرا ياد كرده و چند خبر صحيح را كه دربارهء آن وارد شده است روايت نموده و آورده است كه : چون از پيغمبر درباره چگونگى درود و سلام بر حضرتش پرسيدند ، وى درود بر آل را قرين صلوات بر خود فرمود ، سپس گفته است . و اين دليلى ظاهر است بر اينكه مراد از اين آيه ، صلوات بر خاندان و بقيهء آل پيغمبر نيز هست چه اگر نبود . پس از نزول آيه ، از پيغمبر دربارهء درود بر آل سؤال نمىكردند و پاسخ ياد شده را نمىشنيدند و جواب نيز دلالت دارد بر آنكه درود بر آل ، مأمور به است ، و خاندان پيغمبر در اين امر قائم مقام پيغمبرند ، زيرا مقصود از صلوات بر رسول ( ص ) مزيد تعظيم اوست و بزرگداشت خاندانش نيز مزيد تعظيم او خواهد بود ، و به همين دليل است كه آن چنان كه گفتيم وقتى ايشان در زير كساء گرد آمدند ، پيغمبر گفت :\r\nبار خدايا ، اينها از منند و من از ايشانم پس درود و رحمت و آمرزش و خشنودى خود را بر من و آنان ، برقرار دار !\r\nو اين دعا مستجاب شد و خداوند بر آنان همراه با درود بر پيغمبر صلوات فرستاد و در اينجا نيز از مؤمنين خواست تا همراه با صلوات بر پيغمبر بر خاندان او نيز درود فرستند .\r\nو روايت كرده‌اند كه پيغمبر فرمود :\r\nلا تصلَّوا علىّ الصّلاة البتراء : ( 1 )\r\n\r\n","description":"","footnote":"\r\n( 1 ) - احمد در صفحه 223 جلد 6 مسند اين روايت را آورده است\r\n","page_name":" 180 ","page_number":200},
  {"content":"\r\n« بر من درود ناتمام نفرستيد » گفتند : درود ناتمام چيست ؟ فرمود :\r\nاينكه بگوئيد :\r\nاللهم صل على محمد و بس كنيد ، بلكه بگوئيد : اللهم صل على محمد و على آل محمد ابن حجر سپس به نقل اين شعر از شافعى پرداخته :\r\n\r\nيا اهل بيت رسول اللَّه حبّكم\r\nفرض من اللَّه فى القرآن انزله\r\nكفاكم من عظيم القدير انّكم\r\nمن لم يصلّ عليكم لا صلاة له\r\n\r\n« اى خاندان رسول خدا ! خداوند محبت شما را در قرآنى كه فرو فرستاده ، واجب فرموده است در ارجمندى شما همين بس كه آنكه بر شما درود نفرستد نمازش درست نيست »\r\nو گفته است : احتمال مىرود كه جملهء آخر شعر ( لا صلوة له ) به اين معنى باشد كه صلات او درست نيست ، تا با گفتهء قبلى او كه قول به وجوب درود بر آل پيغمبر است ، سازگار آيد و احتمال دارد كه به اين معنى باشد كه نمازش كامل نيست تا با ظاهر هر دو گفته او موافق باشد . و نيز در صفحه 139 « الصواعق » گفته است : « دار قطنى و بيهقى » حديث\r\nمن صلَّى صلوة و لم يصلّ فيها عليّ و على اهل بيتي لم تقبل منه\r\nرا آورده‌اند . و گوئى همين حديث مستند سخن شافعى ( رض ) بوده كه گفته است :\r\n« درود بر آل پيغمبر مثل صلوات بر خود پيغمبر از واجبات نماز است . اما اين ضعيف است و مستند شافعى همان حديث متفق عليه است كه پيغمبر فرمود :\r\nقولوا : اللَّهمّ صلّ على محمّد و آل محمّد .\r\nو امر حقيقتا براى وجوب است ، على الاصح .\r\nو « رازى » در صفحهء 391 جلد 7 « تفسيرش گفته است : درود بر خاندان پيغمبر منصبى بزرگ است ، به همين جهت آن را در پايان تشهد نماز آورده و گويند :\r\nاللهم صل على محمد و على آل محمد و ارحم محمدا و آل محمد .\r\n","description":"","footnote":"","page_name":" 181 ","page_number":201},
  {"content":"\r\nو اين بزرگداشت دربارهء غير آل ، ديده نمىشود و همهء اينها دلالت بر وجوب محبت آل محمد ( ص ) دارد و نيز گفته است : خاندان پيغمبر در پنج چيز با پيغمبر برابرند ، در صلوات تشهد و در سلام و طهارت و حرام بودن صدقه بر آنان ، و در محبت .\r\nو نيشابورى در تفسيرش در ذيل اين قول خداى تعالى :\r\n* ( قُلْ لا أَسْئَلُكُمْ عَلَيْه أَجْراً إِلَّا الْمَوَدَّةَ فِي الْقُرْبى ) * .\r\nگفته است : در شرف و فخر خاندان رسول خدا همين بس كه تشهد همه نمازها به ياد و درود بر آنها پايان مىيابد .\r\nو « محب الدين طبرى » در صفحه 19 ذخائر از جابر ( رض ) روايت كرده است كه مىگفت : اگر نمازى مىگزاردم كه در آن بر محمد و آل محمد ، درود نمىفرستادم آن نماز را پذيرفته نمىدانستم .\r\nم - و قاضى عياض در شفا ، مرفوعا از ابن مسعود آورده است كه پيغمبر فرمود :\r\nهر كس نمازى بگزارد كه در آن بر من و خاندانم درود نفرستد ، آن نماز پذيرفته نخواهد بود . و قاضى خفاجى حنفى را در صفحه 500 - 505 شرح شفا ، سخنان پر فايده اى در پيرامون اين مسأله است و مختصر تصنيف « امام خيصرى » را در اين مسأله كه به نام « زهر الرياض فى رد ما شنّعه القاضى عياض » است ياد كرده و صورتهاى گوناگون صلوات مأثور بر پيغمبر و خاندان او در صفحه 181 - 187 شفاء السقام تقى الدين سبكى آمده و برخى از آنها را « حافظ هيثمى » در صفحه 163 جلد 10 « مجمع الزوائد » آورده و نخستين عبارتى كه ياد كرده از بريده است كه گفت به پيغمبر اكرم گفتم : اى رسول خدا ! ما چگونگى سلام بر تو را فرا گرفتيم ، اينك بگو كه چگونه بر تو صلوات فرستيم فرمود بگوئيد :\r\nاللهم اجعل صلواتك و رحمتك و بركاتك على محمد و آل محمد كما جعلتها على آل ابراهيم انك حميد مجيد .\r\nو اين گفتار عبدى شاعر و لا يزكو الدعا . . . ، اشاره به حديثى دارد كه ديلمى\r\n","description":"","footnote":"","page_name":" 182 ","page_number":202},
  {"content":"\r\nآن را از پيغمبر نقل كرده كه فرمود : دعا در حجاب خواهد بود تا آنگاه كه بر محمد و خاندان او درود فرستاده شود و بگويند : اللهم صل على محمد و آل محمد .\r\nابن حجر اين حديث را از قول ديلمى در صفحه 88 « الصواعق » نقل كرده است .\r\nم - و طبرانى در « الاوسط » از على امير مؤمنان ( ع ) آورده است كه فرمود :\r\nهر دعائى در حجاب است تا بر محمد و آل محمد درود فرستند . حافظ هيثمى در صفحه 16 جلد 10 « مجمع الزوائد » اين حديث را ياد كرده و گفته است رجال آن ثقه‌اند .\r\nم - بيهقى و ابن عساكر و ديگران از على ( ع ) حديثى را مرفوعا ياد كرده‌اند كه معنى آن چنين است : دعا و نماز در ميان آسمان و زمين معلَّق است و چيزى از آن بسوى خدا بالا نمىرود تا آنكه بر محمد و دودمان او درود فرستاده شود « شرح الشفاى خفاجى » جلد 3 صفحه 506 و اين شعر عبدى :\r\n\r\nلو لم يكونوا خير من وطىء الحصا\r\nما قال جبريل لهم تحت العبا\r\n\r\nاشاره است به آنچه در عبارت برخى از راويان حديث صحيح متواتر متفق عليه كساء آمده است كه پيغمبر ( ص ) جبرئيل و ميكائيل را با خاندان خود ، « در زير كسا » جا داد ، شبلنجي در صفحه 112 « نور الابصار » اين را ياد كرده و « صبّان » نيز در صفحه 107 « الاسعاف » كه در « حاشيه نور الابصار » است آورده .\r\nو « حديث » اين سخن عبدى را :\r\n\r\nو ان جبريل الامين قال لى\r\nعن ملكيه الكاتبين مذ دنا\r\n\r\nحافظ خطيب بغدادى در صفحه 49 جلد 14 تاريخش از عمار ياسر آورده است كه رسول خدا ( ص ) فرمود : همانا دو فرشته نگهبان على بن ابى طالب ( ع ) بر ديگر فرشتگان نگهبان ، در اينكه با على بن ابى طالب بوده‌اند افتخار مىكنند ، چه آنان كارى را كه موجب خشم خدا باشد ، به سوى خدا بالا نبرده‌اند . و در عبارت ديگرى لفظ « هرگز » دارد . ابن مغازلى فقيه در « مناقب » و خوارزمى نيز در صفحه 251\r\n","description":"","footnote":"","page_name":" 183 ","page_number":203},
  {"content":"\r\n( المناقب ) و قرشى در صفحه 36 « شمس الاخبار » اين روايت را آورده‌اند .\r\n\r\nو از اشعار عبدى است\r\nدودمان محمد نبى ( ص ) اهل فضيلت و منقبتاند .\r\nاينان روشنى بخش كوردلان و دستگير درماندگان ،\r\nو راستگويان پيشگام در كارهاى پسنديده‌اند .\r\nو ولاى آنان از جانب خداى رحمان ، در قرآن فرض و واجب گرديده است .\r\nايشان صراط مستقيمند كه گروهى ، در اين راه رستگار ، و عده اى از آن منحرفند .\r\nصديقه زهرا را براى على صدّيق كه صاحب شرف نسبت است ، آفريدند .\r\nهر يك از اين دو پاك نهاد ، ديگرى را براى همسرى خويش برگزيد .\r\nو نام اين دو در ظل عرش خدا و ميان يك سطر قرين يكديگر آمد .\r\nو خدا عهده دار عقد زناشوئى آنان و جبرئيل خطبه خوان آن شد .\r\nو كابين زهرا ، موهبتى برتر از همه مواهب يعنى يك پنجم زمين آمد . و نثار او از بار پاكيزه و شاداب طوبى بود .\r\n\r\nدر بيان احاديثى كه اين ابيات متضمن آن است\r\nالصادقون : اشاره به روايتى است كه دربارهء اين قول خداى تعالى :\r\n* ( يا أَيُّهَا الَّذِينَ آمَنُوا اتَّقُوا الله وَكُونُوا مَعَ الصَّادِقِينَ ) * ( سورهء توبه ) از طريق حافظ ابن نعيم و ابن مردويه و ابن عساكر و گروه بسيار ديگرى از جابر و ابن عباس نقل كرده‌اند كه با راستگويان باشيد ، يعنى با على بن ابى طالب باشيد . اين روايت را گنجى شافعى در صفحهء 111 « الكفايه » و حافظ سيوطى در صفحهء 290 جلد 3 « الدرّ المنثور » آورده‌اند و سبط ابن جوزى حنفى در صفحهء 10 « تذكره اش » گفته است . علماء سير ! ( ظ - تفسير ) گفته‌اند : معناى آيه اين است كه با على و خاندان او باشيد . ابن عباس گفته است :\r\nعلى سرور راستگويان است .\r\n","description":"","footnote":"","page_name":" 184 ","page_number":204},
  {"content":"\r\nو اين سخن عبدى : السابقون الى الرغائب ، اشاره به آيهء * ( وَالسَّابِقُونَ السَّابِقُونَ أُولئِكَ الْمُقَرَّبُونَ ) * ( سورهء واقعه ) است . و اين آيه دربارهء على ( ع ) نازل گرديده است . ابن مردويه از ابن عباس روايت كرده است كه اين آيه دربارهء « حزقيل » مؤمن آل فرعون و « حبيب نجّار » كه ذكرش در يس آمده و على بن ابى طالب ، نازل شده و هر يك از اين سه تن پيشگام امّت خود بودند و على از همه آنها افضل است .\r\nدر عبارت ابن ابى حاتم بجاى حزقيل ، يوشع بن نون است .\r\nو ديلمى از عايشه و طبرانى و ابن ضحاك و ثعلبى و ابن مردويه و ابن مغازلى از ابن عباس نقل كرده‌اند كه پيغمبر ( ص ) فرمود : پيشگام - و در عبارت ديگرى - پيشگامان سه تناند . پيشگام به سوى موسى ، يوشع بن نون و به سوى عيسى ، صاحب ياسين و به سوى محمّد ( ص ) ، على بن ابى طالب است . و ثعالبى در عبارت خود چنين افزوده است : پس ايشانند صديقان و على افضل آنها است .\r\nمحب الدين طبرى در صفحهء 157 جلد 1 « رياض » و هثيمى در صفحهء 109 جلد 9 « مجمع » اين روايت را آورده‌اند و گنجى در صفحهء 46 « كفاية » عبارت حديث را چنين آورده است كه پيشگامان امّت سه نفرند كه به مقدار يك چشم بهم زدن به خدا شرك نورزيدند : على بن ابى طالب و صاحب ياسين و مؤمن آل فرعون .\r\nپس آنها صديقوناند و على افضل ايشان است ، سپس گفته است : اين سندى است كه « دار قطنى » بدان اعتماد و احتجاج كرده است و حافظ سيوطى در صفحهء 154 جلد 6 « الدّر المنثور » و ابن حجر در صفحهء 74 « الصواعق » و سبط ابن جوزى در صفحهء 11 « التذكرة » روايت را با عبارت نخست آورده‌اند .\r\nو اين سخن عبدى :\r\n\r\nفولاهم فرض من الر\r\nحمن فى القرآن واجب\r\n\r\nاشاره است به قول خداى ( تعا )\r\n* ( قُلْ لا أَسْئَلُكُمْ عَلَيْه أَجْراً إِلَّا الْمَوَدَّةَ فِي الْقُرْبى وَمَنْ يَقْتَرِفْ حَسَنَةً نَزِدْ لَه ) *\r\n","description":"","footnote":"","page_name":" 185 ","page_number":205},
  {"content":"\r\n* ( فِيها حُسْناً ) * ( 1 ) .\r\nكه در كتب آثار و احاديث و سخنان بسيار در پيرامون اين آيهء شريفه مىتوان يافت و ما را مجال گسترش سخن در اين باره نيست و ببرخى از آن بسنده مىكنيم :\r\n1 - احمد در « المناقب » و ابن منذر و ابن ابى حاتم و طبرانى و ابن مردويه و واحدى و ثعلبى و ابو نعيم و بغوى در تفسيرش و ابن مغازلى در « المناقب » به اسانيد خود از ابن عباس آورده‌اند كه چون اين آيه نازل شد ، گفتند : اى رسول خدا ! اين خويشانى كه مودّت آنان بر ما واجب شده است كيانند ؟ فرمود : على و فاطمه و دو فرزندانشان .\r\nمحب الدين طبرى در صفحهء 25 « الذخائر » و زمخشرى در صفحهء 339 جلد 2 كشاف و حمّوئى در فرائد و نيشابورى در تفسيرش و ابن طلحه شافعى در صفحهء 8 « مطالب السؤول » با صحّه گذاشتن بر آن ، و رازى در تفسيرش و ابو سعود در جلد 3 تفسيرش ( هامش تفسير رازى ) جلد 7 صفحهء 665 و ابو حيان در صفحهء 516 جلد 7 تفسيرش و نسفى در تفسيرش ( هامش تفسير خازن ) جلد 4 صفحهء 99 و حافظ هيثمى در صفحهء 168 جلد 9 « مجمع » و ابن صباغ مالكى در صفحهء 12 « الفصول المهمّه » و حافظ گنجى در صفحهء 31 « كفايه » و قسطلانى در « المواهب » حديث را آورده‌اند و قسطلانى گفته است : خداوند مودت خويشان پيغمبر و محبت همهء اهل بيت بزرگوار و ذريهء او را بر تمام خلق خود لازم و فرض فرموده و گفته است :\r\n* ( قُلْ لا أَسْئَلُكُمْ عَلَيْه أَجْراً إِلَّا الْمَوَدَّةَ فِي الْقُرْبى ) * .\r\nزرقانى نيز در صفحهء 3 و 21 جلد 7 « شرح المواهب » و ابن حجر در صفحهء 101 و 135 [ م 
  ] - و سيوطى در « احياء الميت » هامش « الاتحاف » صفحهء 239 و شبلنجى در صفحهء 112 « نور الابصار » و صبّان در « الاسعاف » هامش « نور الابصار » صفحهء 105 اين حديث را روايت كرده‌اند .\r\n2 - حافظ ابو عبد اللَّه ملَّا در سيره اش آورده است كه رسول خدا ( ص ) فرمود :\r\nهمانا خداوند پاداش مرا مودت خاندانم قرار داد و من در فردا ( آخرت )\r\n\r\n","description":"","footnote":"\r\n( 1 ) - سورهء شورى آيهء 23 .\r\n","page_name":" 186 ","page_number":206},
  {"content":"\r\nاز شما ( در اين باره ) سؤال خواهم كرد . اين روايت را محب الدين طبرى در صفحهء 25 « ذخائر » و ابن حجر در صفحهء 102 و 136 « الصواعق » و سمهودى در « جواهر العقدين » آورده‌اند .\r\n3 - جابر بن عبد اللَّه گفت : عربى به خدمت پيغمبر ( ص ) آمد و گفت : يا محمّد اسلام را بر من عرضه كن ، فرمود : شهادت بده كه خدائى جز خداوند يگانه كه يكتا و بىشريك است ، نيست و نيز محمّد بنده و رسول اوست ، عرب گفت : آيا پاداشى هم مىخواهى فرمود : جز مودّت خويشان نه ، گفت : خويشان من يا خويشان تو ، فرمود : خويشان من ، گفت : بيا تا با تو بيعت كنم . چه هر كس ترا و خاندانت را دوست ندارد ، بر او لعنت خدا باد و پيغمبر ( ص ) گفت : آمين .\r\nحافظ گنجى نيز حديث را در صفحهء 31 « كفايه » از طريق حافظ ابى نعيم و او از محمّد بن احمد بن مخلد و او ، به اسناد خود از حافظ بن ابى شيبه آورده‌اند .\r\n4 - حافظ طبرى و ابن عساكر [ م 
  ] - و حاكم حسكانى در « شواهد التنزيل لقواعد التفضيل » به چند طريق از ابى امامه باهلى آورده‌اند كه رسول خدا ( ص ) فرمود :\r\nهمانا خداوند پيمبران را از چند درخت آفريد و مرا از يك درخت خلق كرد ، پس من ريشهء آن درختم و على شاخهء آن و فاطمه ورق آن و حسن و حسين ميوهء آن است ، پس هر كس به شاخه اى از شاخهء آن درآويزد . رستگار شود . و هر كس آن را رها كند ، فرو افتد و اگر بنده اى هزار سال پس از آن هزار سال و پس از آن هزار سال ديگر در بين صفا و مروه خدا را عبادت كند و صحبت ما را درك نكند خدا وى را به صورت در آتش اندازد سپس تلاوت فرمود :\r\n* ( قُلْ لا أَسْئَلُكُمْ عَلَيْه أَجْراً إِلَّا الْمَوَدَّةَ فِي الْقُرْبى ) *\r\nگنجى در صفحهء 178 كفايه اين حديث را ياد كرده است .\r\n5 - احمد و ابن ابى حاتم از ابن عباس درباره اين قول خداى تعالى آورده‌اند كه و من يقترف حسنه مودت آل محمّد است ، و ثعلبى در تفسيرش اين حديث را مسندا آورده و ابن صباغ مالكى در صفحهء 13 « الفصول » و ابن مغازلى در « المناقب » و ابن حجر\r\n","description":"","footnote":"","page_name":" 187 ","page_number":207},
  {"content":"\r\nدر صفحهء 101 « الصواعق » و سيوطى در صفحهء 7 جلد 6 « الدر المنثور » و « احياء الميّت » هامش اتحاف صفحه 239 و حضرمى در صفحهء 23 « رشفة الصادى » و « نبهانى » در صفحهء 95 « الشرف المؤيّد » اين روايت را آورده‌اند .\r\n6 - ابو شيخ ، ابن حبان در كتاب « الثواب » خود از طريق واحدى از على ( ع ) روايت كرده است كه فرمود : دربارهء ما آل حم آيه اى است كه مودّت ما را نگه نمىدارد مگر آن كس كه مؤمن است . سپس خواند :\r\n* ( قُلْ لا أَسْئَلُكُمْ عَلَيْه أَجْراً إِلَّا الْمَوَدَّةَ فِي الْقُرْبى ) *\r\nابن حجر در صفحهء 101 و 136 « الصواعق » و سمهودي در « جواهر العقدين » اين روايت را آورده‌اند .\r\n7 - ابى طفيل گفت : حسن بن على بن ابى طالب براى ما خطبه خواند .\r\nپس حمد و ثناى الهى را بجا آورد و از امير مؤمنان على ( رض ) بنام خاتم اوصياء و وصىّ انبياء و امين صديقين و شهداء ياد كرد سپس فرمود : مردى از ميان شما رفت كه پيشگامان بر او پيشى نگرفتند و پس ماندگان به وى نرسيدند . پيغمبر خدا ( ص ) پرچم را به او داد و جبرئيل از جانب راست و ميكائيل از جانب چپ وى مىجنگيدند تا خدا وى را پيروز گرداند و خداوند در شبى جانش را گرفت كه در آن شب جان وصى موسى گرفته شده بود و در شبى روحش را بالا برد كه روح عيسى را در آن عروج داده بود و آن همان شبى بود كه خدا عز و جل فرقان را فرو فرستاد .\r\nبه خدا سوگند او زر و سيمى بجا نگذاشت و در بيت المالش جز پنجاه و هفت درهم كه از عطاء وى زياد آمده بود و مىخواست با آن خدمتگزارى براى ام كلثوم بخرد بجا نمانده است .\r\nسپس فرمود : هر كس مرا ميشناسد كه مىشناسد . و آنكه نمىشناسد ، من حسن بن محمّد م سپس اين آيه را كه قول يوسف است قرائت فرمود :\r\n* ( وَاتَّبَعْتُ مِلَّةَ آبائِي إِبْراهِيمَ وَإِسْحاقَ وَيَعْقُوبَ ) * .\r\nو به خواندن برخى از آيات قرآنى پرداخت و آنگاه فرمود :\r\n","description":"","footnote":"","page_name":" 188 ","page_number":208},
  {"content":"\r\nمنم پسر بشير ! منم پسر نذير ! منم پسر پيامبر ! منم پسر آنكس كه بفرمان حق مردم را بسوى خدا مىخواند ! منم پسر چراغ تابان ! منم پسر آنكس كه به عنوان رحمت بر جهانيان مبعوث شد ! من از خاندانى هستم كه خداوند پليدى و ناپاكى را از آنان زدود . من از آن دودمانم كه خداوند دوستى و ولايت آنانرا در قرآنيكه بر محمّد ( ص ) نازل كرده واجب دانست و فرمود :\r\n* ( قُلْ لا أَسْئَلُكُمْ عَلَيْه أَجْراً إِلَّا الْمَوَدَّةَ فِي الْقُرْبى ) * .\r\nم - و در عبارت حافظ زرندى در ( نظم درر المسطين ) چنين است كه حضرت فرمود :\r\nمنم از خاندانى كه جبرئيل در خانهء ما فرود مىآيد و از پيشگاه ما بالا ميرود و منم از خاندانى كه خداى تعالى مودتشان را بر هر مسلمانى فرض فرموده و دربارهء آنها آيهء :\r\n* ( قُلْ لا أَسْئَلُكُمْ عَلَيْه أَجْراً إِلَّا الْمَوَدَّةَ فِي الْقُرْبى وَمَنْ يَقْتَرِفْ حَسَنَةً نَزِدْ لَه فِيها حُسْناً ) * را فرو فرستاده است و اقتراف حسنه ، مودت ما خاندان است .\r\nاين روايت را « بزّار و طبرانى » در « الكبير » و ابو الفرج در « مقاتل الطالبيين » و ابن ابى الحديد در ص 11 ج 4 شرح نهج البلاغه و هيثمى در ص 146 ج 9 « مجمع الزوائد » آورده‌اند . ابن صباغ مالكى نيز در ص 166 « الفصول » اين حديث را نقل كرده و گفته است : اين روايت را گروهى از اصحاب سير و ديگران بازگو كرده‌اند ، حافظ گنجى نيز در ص 32 الكفايه از طريق ابن عقده از ابى طفيل و نسائى از هبيره و ابن حجر در ص 101 و 136 « الصواعق » و صفورى در ص 231 ج 2 « نزهة المجالس » و حضرمى در ص 43 « الرشفة » نقل نموده‌اند .\r\n8 - طبرى در جلد 24 ص 16 تفسيرش باسناد خود از سدّى ، و او از ابى ديلم ، نقل كرده است كه گفت :\r\nچون « امام سجاد » على ابن الحسين ( رض ) را اسير كردند و بشام آوردند و او را بر در دروازه دمشق به پا داشتند ، مردى از اهل شام برخاست و به امام گفت :\r\n","description":"","footnote":"","page_name":" 189 ","page_number":209},
  {"content":"\r\nخدا را شكر كه مردانتان را كشت و شما را درمانده كرد و به اين فتنه خاتمه داد . على بن الحسين ( رض ) فرمود : آيا قرآن خوانده اى ؟ گفت : آرى فرمود : آيا آل حم را خوانده اى پاسخ داد : قرآن خوانده‌ام ولى آل حم را نديده‌ام فرمود : آيا نخوانده اى ؟\r\n* ( قُلْ لا أَسْئَلُكُمْ عَلَيْه أَجْراً إِلَّا الْمَوَدَّةَ فِي الْقُرْبى ) * .\r\nپرسيد : مگر خويشان پيغمبر شمائيد ؟ فرمود : آرى .\r\nاين حديث را ثعلبى باسناد خود در تفسيرش آورده و ابو حيان نيز در ص 516 ج 7 تفسيرش به آن اشاره كرده و سيوطى نيز در ص 7 ج 6 « الدرّ المنثور » و ابن حجر در ص 101 و 136 الصواعق به نقل از طبرانى و زرقانى در ص 20 ج 7 « شرح مواهب » آورده‌اند .\r\n9 - طبرى در ص 16 و 17 ج 24 تفسيرش از سعيد بن جبير و عمرو بن شعيب روايت كرده است كه آن دو گفته‌اند : مقصود از خويشاوند رسول خدا ( ص ) فاطمه است .\r\nو ابو حيان در تفسير خود اين سخن را از آن دو و از « سدّى » روايت كرده و سيوطى نيز در « الدرّ المنثور » آورده است . فخر رازى در ص 390 ج 7 تفسيرش گفته است .\r\nمن مىگويم : آل محمّد ، كسانى هستند كه امورشان واگذار به پيغمبر است و هر كدام از آنان كه پيوندشان با پيغمبر شديدتر و كاملتر باشد او آل خواهد بود و چون هيچ ترديدى نيست كه پيوند ميان فاطمه و على و حسن و حسين با پيغمبر استوارترين پيوندها است و اين مطلبى است كه همچون معلوم به نقل متواتر مسلَّم است ، پس واجب است كه آل ، اينها باشند .\r\nو مناوى گفته است : اين سخن از حافظ زرندى است كه ( 1 ) : هيچ يك از دانشمندان مجتهد و پيشوايان رهيافته ، نيست ، مگر آنكه از ولايت خاندان پيغمبر ، حظ\r\n\r\n","description":"","footnote":"\r\n( 1 ) - پس از وقوف بر كتاب ( نظم درر السمطين ) حافظ زرندى ، گفتار وى را همانطور يافتيم كه مناوى نقل كرده است .\r\n","page_name":" 190 ","page_number":210},
  {"content":"\r\nوافر و فخر زاهر برده ، چه اين امر خداست كه فرموده است :\r\n* ( قُلْ لا أَسْئَلُكُمْ عَلَيْه أَجْراً إِلَّا الْمَوَدَّةَ فِي الْقُرْبى ) * .\r\nو ابن حجر در ص 89 « الصواعق » گفته است : ديلمى از ابى سعيد خدرى روايت كرده كه پيغمبر در تفسير آيه وقفوهم انهم مسئولون فرموده‌اند : از ولايت على پرسش خواهد شد و گويا مراد « واحدى » نيز همين حديث بوده كه گفته است :\r\nدر تفسير آيهء وقفوهم انهم مسئولون ، روايت كرده‌اند ، كه مقصود ولايت على و اهل بيت است زيرا خداوند به پيغمبر فرمان داد كه مردم را آگاهى دهد كه از آنها پاداشى در نبوت مسألت ندارد ، مگر آنكه خاندانش را دوست دارند . و معنى آيه نيز چنين است كه از آنها مىپرسند آيا خاندان پيغمبر را به شايستگى و آن چنان كه رسول ( ص ) سفارش فرموده بود ، دوست داشته‌اند يا مودت آنها را چنان ضايع و مهمل گذاشته‌اند ، كه بايد سرزنش و نكوهش شوند ؟\r\nو در ص 101 « الصواعق » اين شعر را از شمس الدين ابن عربى ياد كرده است :\r\n\r\nرأيت ولائى آل طه فريضة\r\nعلى رغم أهل البعد يورثنى القربا\r\nفما طلب المبعوث أجرا على الهدى\r\nبتبليغه إلا المودة في القربى ( 1 )\r\n\r\n« ابن صبّاغ مالكى » نيز در ص 13 فصول : اين سه بيت را از گوينده اى ياد كرده است :\r\n\r\nهم العروة الوثقى لمعتصم بها\r\nمناقبهم جاءت بوحى و انزال\r\nمناقب في شورى و سورة هل اتى\r\nو فى سورة الاحزاب يعرفها التالى\r\nو هم آل بيت المصطفى فودادهم\r\nعلى الناس مفروض به حكم و اسجال ( 2 )\r\n\r\nو از ديگرى آورده است :\r\n\r\nهم القوم من اصفاهم الود مخلصا\r\nتمسك في اخراه بالسبب الاقوى\r\n\r\n\r\n","description":"","footnote":"\r\n( 1 ) - ترجمه ابيات :\r\nدوستى خود را نسبت به خاندان پيغمبر ، فريضه اى ديدم كه على رغم دوران درگاه براى من قربآور است .\r\n( 2 ) - ترجمه ابيات :\r\nدوستى خود را نسبت به خاندان پيغمبر ، فريضه اى ديدم كه على رغم دوران درگاه براى من قربآور است .\r\nپيغمبر در برابر تبليغ هدايت ، پاداشى جز مودت خويشاوندانش نخواست .\r\nآن خاندان براى متوسلان خود ، دستگيره اى محكماند و مناقب آنان از طريق وحى و انزال ، در سوره شورى و هل اتى و نيز در سوره احزاب ، آمده و خواننده قرآن آن را باز مىشناسد . آنان خاندان محمد مصطفى هستند و مودتشان به محكمى و استوارى بر مردم واجب گرديده است .\r\n","page_name":" 191 ","page_number":211},
  {"content":"\r\n\r\nهم القوم فاقوا العالمين مناقبا\r\nمحاسنهم تجلى و آثارهم تروى\r\nموالاتهم فرض و حبّهم هدى\r\nو طاعتهم ودّ و و دهم تقوى\r\n\r\nآنها ، خاندانى هستند كه هر كس صميمانه دوستشان داشته باشد ، به وسيله اى نيرومند براى آخرت خود چنگ زده است .\r\nخاندانى كه در مناقب بر جهانيان برترند نيكيهاى آنها نمايان و آثارشان زبانزد است .\r\nمهرشان واجب و محبتشان هدايت و طاعتشان مودت و مودتشان پارسائى است .\r\nو شبلنجى در ص 13 نور الابصار ، اين ابيات ابى حسن بن جبير را ذكر كرده است :\r\n\r\nاحب النبى المصطفى و ابن عمه\r\nعليا و سبطيه و فاطمة الزهرا\r\nهم اهل بيت اذهب الرجس عنهم\r\nو اطلعهم افق الهدى انجما زهرا\r\nموالاتهم فرض على كل مسلم\r\nو حبهم اسنى الذخائر للاخرى\r\nو ما انا للصحب الكرام بمبغض\r\nفانى ارى البغضاء فى حقهم كفرا\r\n\r\nمن پيغمبر مصطفى و پسر عم او على و دو فرزندش و فاطمه زهرا را دوست دارم .\r\nخاندانى كه خداوند ايشان را از هر پليدى به دور داشت و آنان را ستارگان فروزان افق هدايت ساخت .\r\nمهر آنان بر هر مسلمانى فرض و دوستى ايشان بالاترين ذخيره آخرت است .\r\nمن دشمن اصحاب بزرگوار پيغمبر نيستم . و كينه توزى دربارهء آنان را ناسپاسى مىدانم .\r\n","description":"","footnote":"","page_name":" 192 ","page_number":212},
  {"content":"\r\nسخن عبدى :\r\n\r\nو هم الصراط فمستقيم\r\nفوقه ناج و ناكب\r\n\r\nثعلبى در كتاب « الكشف و البيان » در ذيل اين گفتار خداى تعالى ، اهدنا الصراط المستقيم ، روايت كرده است كه مسلم بن حيان گفت ، از ابا بريده شنيدم كه مىگفت اهدنا الصراط المستقيم يعنى راه محمّد و دودمانش .\r\nو در تفسير « وكيع بن جراح » از سفيان ثورى و او از سدى و او از اسباط و مجاهد ، و آنها از عبد اللَّه بن عباس ، آورده‌اند كه عبد اللَّه در تفسير آيهء اهدنا الصراط المستقيم مىگفت : اى گروه بنده گان ، بگوئيد ، خداوندا ما را بر دوستى محمّد و خاندانش رهنمون باش .\r\nو حمويى در فرائد باسناد خود از اصبغ بن نباته و او از على ( ع ) آورده است كه امام درباره اين آيهء * ( وَإِنَّ الَّذِينَ لا يُؤْمِنُونَ بِالآخِرَةِ عَنِ الصِّراطِ لَناكِبُونَ ) * مىفرمود :\r\nصراط ، ولايت ما خاندان است .\r\nو خوارزمى در مناقب آورده است كه صراط دو صراط است . راهى در دنيا است و راهى در آخرت اما راه راست در دنيا ، على بن ابى طالب است . و صراط آخرت پل جهنم است هر كس راه مستقيم دنيا را باز شناخت از راه آخرت بسلامت ميگذرد .\r\nو معنى اين حديث را روايت ديگرى كه ابن عدى و ديلمى از رسول خدا ( ص ) آورده‌اند و در ص 111 كتاب صواعق آمده است ، روشن مىكند و آن روايت اين استكه پيغمبر ( ص ) فرمود : استوارترين شما بر صراط آن كسى است كه دوستيش به خاندان و اصحاب من شديدتر باشد .\r\nو شيخ الاسلام حمّوئى در فرائد السمطين باسناد خود در حديثى اين گفتار امام جعفر صادق را آورده است كه فرمود : نحن خيرة اللَّه و نحن الطريق الواضح و الصراط المستقيم الى اللَّه ( 1 ) پس راه رفتن بسوى خداوند ، آنهايند و هر كس به آنان\r\n\r\n","description":"","footnote":"\r\n( 1 ) - ما برگزيدگان حق . و راه روشن و صراط مستقيم در رفتن رو به خداونديم .\r\n","page_name":" 193 ","page_number":213},
  {"content":"\r\nچنگ زند راه خدا را در پيش گرفته است چه ابو سعيد ، در كتاب شرف النبوه باسناد خود از رسول خدا ( ص ) روايت كرده است كه فرمود : من و خاندانم درختى در بهشت هستيم كه شاخه‌هاى آن در دنيا است . پس هر كس بدامن ما چنگ زند ، راه خداى خويش را در پيش گرفته است . ( ذخائر العقبى ص 16 )\r\nو مقصود عبدى از « صديقه » در شعرش ، فاطمه دختر پيمبر ( ص ) است كه پدرش وى را به اين نام ، ناميد ، چه ابو سعيد در كتاب « شرف النبوه » از رسول خدا ( ص ) آورده است كه به على فرمود : سه چيز به تو ارزانى شده است كه به هيچ كس ، و به من هم ، ارزانى نشد . تو داماد كسى چون من شدى كه من چنين نشدم و ترا ، زنى صديقه چون دختر من دادند كه چنين زنى به من ارزانى نشد . و حسن و حسين از پشت تواند . و از صلب من چون آنان بوجود نيامد . ليكن شما از منايد و من از شمايم .\r\n( الرياض النضرة ج 2 ص 202 )\r\nو از امّ المؤمنين عايشه است كه مىگفت : هيچ كس را راستگوتر از فاطمه ( ع ) نديدم ، مگر آن پدرى كه چنين دخترى را بوجود آورد . « حلية الاولياء » ج 2 ص 42 « الاستيعاب » 2 ص 751 « ذخائر العقبى » ص 44 « تقريب الاسانيد » و شرح آن 1 ص 150 « مجمع الزوائد » 9 ص 201 مؤلف « مجمع » گفته است ، رجال اين روايت همه از رجال صحيحاند .\r\nو مقصود عبدى از ( صدّيق ) امير مؤمنان صلوات اللَّه عليه است چه وى صديق اين امّت و اين لقب خاص اوست « محب الدين طبرى » در كتاب رياضش گفته است :\r\nهمانا رسول خدا ، على را صديق ناميد و نيز در ص 155 آورده است . كه « خجندى » گفت : على ( ع ) به لقب « يعسوب الامه » و « صدّيق اكبر » ملقب است و در اين باره اخبار فراوانى رسيده است كه برخى از آنها را ياد مىكنيم :\r\n1 - « ابن سجّاد » و « احمد » در كتاب « المناقب » از قول ابن عباس روايت كرده‌اند كه رسول خدا ( ص ) فرموده‌اند ، صديقان سه تناند ، حزقيل كه مؤمن آل فرعون است و حبيب كه صاحب آل ياسين است ، و على بن ابى طالب . و « ابو نعيم » اين روايت\r\n","description":"","footnote":"","page_name":" 194 ","page_number":214},
  {"content":"\r\nدر « المعرفة » آورده و « ابن عساكر » نيز آن را از قول « ابى ليلى » نقل كرده و اين دو عبارت را بر حديث افزوده‌اند كه پيغمبر فرمود ، و على بالاتر از آنها است . محبّ - الدين طبرى در 2 ص 154 « رياض » و « گنجى » در ص 47 « كفايه » ، روايت را با عبارت ابى ليلى ، و سيوطى در « جمع الجوامعش » بطورى كه در ج 6 ص 152 ترتيب آن آمده است و « ابن حجر » در ص 74 « صواعق » ، آن را به عبارت « ابن عباس » آورده‌اند ، و در ص 75 « صواعق » نيز اين حديث به عبارت « ابى ليلى » تكرار گرديده است .\r\n2 - رسول خدا ( ص ) فرمود همانا اين « على » نخستين كسى است كه به من ايمان آورد و اولين كسى خواهد بود كه در روز رستاخيز با من مصافحه مىكند ، و اوست صدّيق اكبر و اين است فاروق اين امت كه حق را از باطل جدا مىكند و اين است يعسوب مؤمنان « طبرانى » اين روايت را از « سلمان » و « ابى ذر » و « بيهقى » و « عدنى » از « حذيفه » ، و « هيثمي » در 9 ص 102 مجمع و « حافظ گنجى » در ص 79 كفايه اين روايت را از طريق « حافظ ابن عساكر » آورده‌اند و در پايان حديث چنين آمده كه پيغمبر فرمود : و او است باب « مدينه علم » من كه از جانب آن وارد مىشوند و او است خليفه من پس از من « متقّى هندى » اين روايت را با عبارت اول در ص 65 6 كتاب « اكمال كنز العمال » آورده است .\r\n3 - « ابن عباس و ابى ذر » گفته‌اند : از پيغمبر ( ص ) شنيديم كه به على مىفرمود :\r\nانت الصديق الاكبر و انت الفاروق الذى يفرق بين الحق و الباطل : توئى صديق اكبر و توئى فاروقى كه حق را از باطل جدا مىكند .\r\n« محب الدين » در ص 155 « رياض » روايت را آورده و گفته است : و در روايتى چنين است كه فرمود و انت يعسوب الدين . حاكمى و قرشى نيز در ص 35 شمس الاخبار اين خبر را آورده و افزوده‌اند كه فرمود و انت يعسوب المؤمنين شيخ الاسلام حموئى در باب 24 ( الفرائد ) آورده و ابن ابى الحديد نيز در شرح نهج البلاغه 3 ص 257 روايت را از قول « ابى رافع » ياد كرده و عبارتش اين است : ابو رافع گفت براى خدا -\r\n","description":"","footnote":"","page_name":" 195 ","page_number":215},
  {"content":"\r\nحافظى به خدمت ابى ذر آمدم چون خواستم از نزد او بيرون آيم به من و جمع همراهانم گفت : به زودى فتنه اى پديد مىآيد ، از خداوند بترسيد و بر شما باد كه از بزرگمردى چون على بن ابى طالب پيروى كنيد چه من از رسول خدا ( ص ) شنيدم كه به او مىفرمود : تو نخستين كسى هستى كه به من ايمان آوردى و در رستاخيز اولين كسى خواهى بود كه با من مصافحه مىكنى و توئى صديق اكبر و توئى فاروقى كه حق و باطل را از هم جدا مىكند و توئى يعسوب مؤمنان ، و ثروت يعسوب كافران است . و توئى برادر و وزير من و بهتر كسى كه پس از من مىماند و پيمان مرا نگه مى - دارد . قاضى ايجى در ص 276 ج 3 المواقف و صفورى در ص 25 ج 2 ، نزهة المجالس اين روايت را آورده‌اند .\r\n4 - پيغمبر ( ص ) فرمود : در شب معراج ، پروردگارم به من گفت ، اى محمّد چه كسى را بخلافت خود بر امّت ، گمارده اى گفتم پروردگارا تو داناترى ، گفت : اى محمّد من ترا به رسالت برگزيدم و براى خويش انتخابت كردم ، تو پيغمبر من و برگزيدهء من از ميان آفريدگان منى ، و پس ( از تو ) آن صدّيق اكبر و آن پاك و پاكيزه نهادى است كه او را از سرشت تو آفريدم و وى را وزير تو ساختم و پدر دو سبط پاك و پاك نهاد تو ، - آن دو سرور جوانان اهل بهشت قرار دادم و همسر او بهترين زنان جهان است تو ، درختى ، و على شاخه و فاطمه برگ و حسن و حسين بار آن درختاند .\r\nآن دو را از سرشت عليّين آفريدم و شيعه شما را از ( طينت ) شما ساختم ، چه اگر گردنهاى آنان را به شمشير بزنند ، بر مهرشان نسبت بشما مىافزايند ، گفتم :\r\nپروردگارا صديق اكبر كيست ؟ فرمود : برادرت على بن ابى طالب است . قرشى در ص 32 شمس الاخبار ، اين روايت را آورده است .\r\n5 - على ( ع ) فرمود : من بندهء خدا و برادر پيغمبر و صدّيق اكبرم و كسى به ( اين لقب ) پس از من قائل نخواهد شد ، مگر آنكه دروغگو و دروغ پرداز باشد . من هفت سال پيش از همهء مردم نماز گزارده‌ام .\r\nابن ابى شيبه ، بسند صحيح اين روايت را آورده و نسائى نيز در ص 3 خصائص\r\n","description":"","footnote":"","page_name":" 196 ","page_number":216},
  {"content":"\r\nبا سندى كه رجال آن ثقه‌اند و ابن ابى عاصم در كتاب « السنّه » و حاكم در ص 112 ج 3 « المستدرك » روايت را آورده و آن را صحيح دانسته است . ابو نعيم نيز در المعرفة و ابن ماجه در ص 57 ج 1 سنن خود به سند صحيح آورده . طبرى در ص 213 ج 2 تاريخش با اسناد صحيح و عقيلى و خلعى نيز . ابن اثير در ص 22 ج 2 الكامل و ابن ابى الحديد در ص 257 ج 3 شرح النهج و محب الدين طبرى در ص 6 ذخائر و ص 155 و 158 و 167 ج 2 رياض و حمّوئى در باب 49 فرائد و سيوطى ؛ آنطور كه در ص 394 ، ج 6 ترتيب جمع آمده است در الجمع بذكر اين حديث پرداخته‌اند .\r\nو در ص 55 ج 2 طبقات شعرانى چنين است كه على ( رض ) گفت : انا الصدّيق الاكبر ، لا يقولها بعدى الَّا كاذب .\r\n6 - معاذه گفت : از على آنگاه كه بر منبر بصره خطبه مىخواند ، شنيدم كه مىگفت : منم صديق اكبر كه ايمان آوردم پيش از آنكه ابو بكر ايمان آورد و اسلام آوردم پيش از آنكه ابو بكر اسلام آورد . ابن قتيبه در ص 73 « معارف » و ابن ايوب و عقيلى و محبّ الدين در ص 85 ذخائر و ص 155 و 157 ج 2 « رياض » اين روايت را آورده‌اند و ابن ابى الحديد در ص 251 و 257 ج 3 شرح نهج البلاغه و سيوطى در جمع الجوامع ، بنابر آنچه در ص 405 ج 6 ترتيب آن آمده است به ذكر اين روايت پرداخته‌اند .\r\nو اين شعر عبدى :\r\n\r\nاسماهما قرنا على سطر\r\nبظلّ العرش راتب\r\n\r\nاشاره است به حديث نگارش نام فاطمه و پدر و شوهر و فرزندان او در ظلّ عرش و بر باب بهشت . چه خطيب بغدادى در ص 259 ج 1 تاريخش از ابن عباس روايت كرده است كه رسول خدا ( ص ) فرمود : در شب معراج ، ديدم كه بر در بهشت نوشته‌اند .\r\nلا إله الَّا اللَّه ، محمّد رسول اللَّه علىّ حبيب اللَّه ، و الحسن و الحسين صفوة اللَّه ، فاطمة خيرة اللَّه ، على مبغضيهم لعنة اللَّه .\r\n","description":"","footnote":"","page_name":" 197 ","page_number":217},
  {"content":"\r\nاين روايت را خطيب خوارزمى در ص 204 مناقب خود بازگو كرده است .\r\nو در اين شر عبدى :\r\n\r\nكان الاله وليّها\r\nو امينه جبريل خاطب\r\n\r\nاشاره است ، به اين كه خداى تعالى ، فاطمه را به ازدواج على درآورد و اين پيوند را خود سرپرستى فرمود و جبرئيل امين نيز خطبه خوان آن بود . چه اين خبر از جابر بن سمره رسيده است كه گفت رسول خدا ( ص ) فرمود : آيا مىپنداريد كه من دخترم فاطمه را به ازدواج على بن ابى طالب درآوردم حال آنكه بزرگان قريش به خواستگارى وى آمدند و من نپذيرفتم ؟ در اين كار به انتظار خبر آسمانى ( وحى ) بودم تا آنكه در شب بيست و چهارم ماه رمضان جبرئيل بسوى من آمد و گفت اى محمّد ، ( خداى ) علىّ اعلى بر تو درود مىفرستد ، او روحانيان و كروبيان را در جايگاهى كه به آن « افيح » گويند ، به زير درخت طوبى جمع كرده ، فاطمه را به ازدواج على در آورد .\r\nمرا نيز فرمان داد كه خطبه خوان اين پيوند باشم و خداى تعالى خود ولى ( عقد ) بود ( الحديث ) ص 164 كفاية الطالب محب الدين طبرى در ص 31 ذخائر از على ( ع ) روايت كرده است كه گفت ؛ رسول خدا ( ص ) فرمود ملكى بر من فرود آمد و گفت :\r\nيا محمّد : همانا خداى تعالى بر تو درود مىفرستد و مىگويد : من دخترت فاطمه را ، در ملاء اعلى به ازدواج على درآوردم تو نيز در زمين وى را به عقد او درآور .\r\n« نسائى » و « خطيب » در ص 31 تاريخش ، باسناد از عبد اللَّه بن مسعود ( رض ) آورده‌اند كه گفت : در بامداد عروسى ، فاطمه دختر پيغمبر را لرزشى در بدن افتاد رسول خدا ( ص ) بوى فرمود :\r\nاى فاطمه من ترا به ازدواج ( مردى ) كه در دنيا ، سرور و در آخرت از صالحان است ، درآوردم و چون خواستم ترا به على دهم خداوند جبرئيل را مأمور كرد و او در آسمان چهارم به پا خاست و فرشتگان صفها بستند ، پس جبرئيل براى\r\n","description":"","footnote":"","page_name":" 198 ","page_number":218},
  {"content":"\r\nآنان خطبه خواند و خداوند ترا به عقد على درآورد . سپس به درخت بهشت فرمان داد تا زيب و زيور ببار آرد و آن را بر فرشتگان ببارد و هر فرشته اى كه ( اين زيب و زيورها ) را بيشتر يا بهتر از ديگران برداشت ، تا روز قيامت ، به آن مىنازد .\r\n« ام سلمه » گفت : فاطمه بر ديگر زنان سرافرازى ميكرد ، به اينكه نخستين خطبه خوان ( عقدش ) جبريل بوده است .\r\nاين روايت را « گنجى » در ص 16 كفايه آورده و گفته است : اين ، حديثى حسن و عالى است و ما آن را به همين طريق روايت كرديم محب الدين طبرى هم در ص 32 ذخائر آن نقل كرده است .\r\nو صفورى در ص 225 ج 2 ، نزهة المجالس ، آورده است كه جبرئيل به رسول خدا گفت : همانا خداوند رضوان را فرمان داد . تا منبر كرامت را بر باب بيت المعمور بگذارد و فرشته اى بنام « راحيل » را فرمود . تا بر آن منبر بالا رود او بر منبر نشست و خدا را به سزاوارى ، ثنا و ستايش نمود . پس در آسمانها نشاط و سرور بر پا شد و به من وحى فرمود كه عقد اين پيوند را ميخوانم .\r\nمن فاطمه كنيز خود و دختر پيغمبرم محمّد را به ازدواج على درآوردم ، پس من عقد كردم و فرشتگان را بر آن گواه گرفتم و شهادت ايشان را در اين پارچه حرير نوشتم . اينك من مأمورم آن را بر شما عرضه كنم و به خاتمى از مشك سپيد مهر نمايم و به رضوان خازن جنان بسپارم . در اين باره اخبار بسيار ديگرى نيز هست .\r\nو اين بيت عبدى :\r\n\r\nو المهر خمس الارض مو\r\nهبة تعالت فى المواهب\r\n\r\nاشارتى است به روايتى كه « شيخ الاسلام حمّوئى » در باب هجدهم « فرائد السمطين » از رسول خدا ( ص ) آورده است كه به على ( ع ) فرمود : اى على ! همانا زمين از آن خداست و آن را بهر يك از بندگان خود كه بخواهد ، وا مىگذارد .\r\n","description":"","footnote":"","page_name":" 199 ","page_number":219},
  {"content":"\r\n( اينك ) به من وحى فرستاده كه فاطمه را با كابين يك پنجم زمين ، به ازدواج تو در آورم ، پس آن صداق اوست و هر كس بر زمين گام نهد ، و شما را دشمن باشد ، راه رفتنش بر زمين ، حرام است .\r\nو اين سخن عبدى :\r\nو تهابها من حمل طوبى طيبت تلك المواهب .\r\nاشاره است به حديث نثارى كه « بلال بن حمامه » آورده است . كه روزى پيغمبر خدا ( ص ) متبسم و خندان و با چهره اى چون ماه تمام و تابان ، روى به ما آورد ، عبد الرحمن بن عوف برخاست و گفت :\r\nاى رسول خدا ( ص ) اين نور چيست ؟ فرموده بشارتى است كه از پروردگارم دربارهء برادر و پسر عمم به من رسيده است و آن اينست كه خداوند فاطمه را بهمسرى على درآورده و به رضوان خازن جنان فرموده تا درخت طوبى را بجنباند . پس درخت طوبى به تعداد دوستداران اهل بيت برگه هائى ببار آورده است . و نيز در زير آن درخت فرشتگانى آفريده و به هر يك براتى داده تا چون قيامت بر پا شود و ملائكه خلائق را فرا خوانند ، دوستى از دوستداران اهل بيت نماند ، مگر آنكه برگه اى كه در آن فرمان رهائى از آتش جهنم است به وى بدهند .\r\nپس برادر و پسر عم من و هم دخترم . نجات بخش مردان و زنان از آتش دوزخاند .\r\n« خطيب » در ص 210 ج 4 تاريخش و « ابن اثير » در صفحه 206 ج 1 ، « اسد الغابه » و « ابن صباغ » مالكى و « الفصول المهمه » و « ابو بكر خوارزمى » در ( المناقب ) و « ابن حجر » در ص 103 « الصواعق » و « صفورى » در ص 225 ج 2 « » نزهة المجالس « و » حضرمى « در صفحه 48 » رشفة الصادى « اين روايت را آورده‌اند .\r\nو « ابو عبد اللَّه ملا » در كتاب سيرتش . از انس روايت كرده است كه رسول\r\n","description":"","footnote":"","page_name":" 200 ","page_number":220},
  {"content":"\r\nخدا ( ص ) در مسجد به على ( ع ) فرمود ، اين جبرئيل است كه مرا خبر ميدهد به اينكه خداوند فاطمه را به همسرى تو در آورده و چهل هزار فرشته را بر آن گواه گرفته و به درخت طوبى وحى فرستاده كه درّ و ياقوت بر آنها ببارد و او در و ياقوت بر آنها نثار كرده و حوران اين درو ياقوتها را در طبقهائى از در و ياقوت گرد آورده اند و تا روز رستاخيز به يكديگر هديه مىكنند .\r\nاين روايت را محب الدين در ص 32 « الذخائر » و ص 184 ج 2 « الرياض » و « صفورى » در ص 233 ج 2 « نزهة المجالس » آورده‌اند .\r\nو از اشعار عبدى است :\r\nاى سروران من و اى فرزندان على - اى آل طه و اى خاندان رسول خدا ( ص ) كيست كه با شما برابرى كند ؟ چه شما نمايندگان خدا در زمينايد .\r\nشماايد ، آن ستارگان هدايتى كه خداوند رهسپاران اين راه را ، بشما رهبرى مىكند .\r\nاگر رهبرى شما نبود ، ما بضلالت مىافتاديم ، و گمراهى با هدايت مشتبه مىشد .\r\nتوشه اى جز مهر شما ندارم ، و آن بهترين زاد و ذخيره و پشتوانه من در پهنه حشر است .\r\nدوستى شما و بيزارى از بدگويانتان ، اعتقاد من است .\r\nو نيز از اوست :\r\nبه فرمان پروردگار . فاطمه پاك نهاد ، را در آسمان به همسرى على نيك سرشت در آوردند .\r\nخدا مهر زهرا را يك پنجم زمين از آباد و غير آباد ، قرار داد . على بهترين مردان و زهرا بهترين زنان و مهرش بهترين كابينها است .\r\nو از اشعار اوست :\r\n","description":"","footnote":"","page_name":" 201 ","page_number":221},
  {"content":"\r\nآنگاه كه فاطمهء بتول ، گريان و نالان و فغان كنان ، به خدمت پيغمبر آمد و گفت : زنان بنزد من آمده ، به نكوهش و سرزنش من زبان گشوده مىگويند ، پيغمبر ترا به همسرى على آن مرد نادار و نيازمند . در آورده است ،\r\nپيغمبر فرمود : اى فاطمه شكيبا باش ، و خدا را شكر كن كه به بركت على به فضلى بزرگ نائل آمده اى .\r\nخداوند جبرئيل را فرمود تا به آواز بلند فرشتگان را فرا خواند ، ملائكه گرد آمدند و روى به بيت المعمور پروردگار ، آوردند جبرئيل به خطبه خوانى پرداخت و خدا را حمد نمود و ببزرگى ستود .\r\n( و خداوند فرمود ) : يك پنجم زمين من از آن زهرا و بقيهء آن از آن ديگران است .\r\nدر اين هنگام درخت طوبى بر سر حوران بهشت ، مشك و عبير نثار كرد .\r\nتوضيح :\r\nبيت :\r\n\r\nاذ أتته البتول فاطم تيكى\r\nوتوا لى شهيقها و الزفيرا ،\r\n\r\nاشاره است به روايتى كه م - حافظ عبد الرّزاق از معمّر و او از ابن ابى نجيح و او از « مجاهد » و او از « ابن عباس » آورده « و خطيب بغدادى » باسناد خود آن را در ص 195 ج 4 تاريخش نقل كرده كه « ابن عباس » گفت چون پيغمبر فاطمه را به همسرى على در آورد فاطمه گفت : اى رسول خدا ( ص ) . آيا مرا به مردى دادى كه نيازمند و بىچيز است ؟ پيغمبر فرمود : مگر خشنود نيستى ؟ براستى كه خداوند از اهل زمين دو مرد را برگزيد كه يكى از آن دو پدرت و ديگر شوهر تو است « حاكم » اين روايت را در « المستدرك » ص 129 ج 3 آورده و آن را صحيح دانسته است .\r\n« هيثمى » نيز در ص 112 الجمع و سيوطى آنطور كه در ص 391 ج 2 ترتيب جمع آمده در كتاب « الجمع » و صدرى در ص 226 ج 2 « نزهة المجالس » آورده است .\r\nو در ص 226 ج 2 « نزهة المجالس » از عقائق چنين آمده است : كه فاطمه ( رض ) در شب عروسى خويش گريست ، و پيغمبر سبب گريه وى را پرسيد . و زهرا چنين گفت :\r\n","description":"","footnote":"","page_name":" 202 ","page_number":222},
  {"content":"\r\nتو ميدانى كه من دوستدار دنيا نيستم ، ليكن چون در اين شب به ناچيزى خويش نگريستم ، ترسيدم على بگويد : با خود چه آورده اى ؟ پيغمبر فرمود : آسوده باش كه على هميشه خرسند و خشنود است . پس از آن زنى يهودى و ثروتمند ازدواج كرد و زنان را دعوت نمود و آنها فاخرترين جامه‌هاى خويش را پوشيدند و گفتند :\r\nمىخواهيم ناظر نادارى و نيازمندى دختر محمّد ( ص ) باشيم ، او را نيز دعوت كردند ، جبرئيل جامه اى بهشتى ، فرود آورد و چون زهرا آن جامه را پوشيد و سرانداز سر كرد و در ميان جمع نشست آنگاه كه پرده بالا رفت ، و آن جامه درخشيد زنان گفتند اى فاطمه اين جامه را از كجا آوردى ؟ گفت از جانب پدرم گفتند : پدرت از كجا آورده است فرمود : از جبرئيل . پرسيدند او از كجا آورده گفت از بهشت . و آن زنان اسلام آوردند و گفتند : اشهد ان لا إله الَّا اللَّه و ان محمّدا رسول اللَّه . و از شوهرانشان هر كس مسلمان شد زنش در خانه اش ماند و آنكه اسلام نياورد ، زنش از او جدا شد و به همسرى ديگرى در آمد .\r\nشرح احاديث مأثور ديگرى كه در بقيهء ابيات آمده است ، پيش از اين گذشت و در اين بيت از قصيدهء عبدى در ستايش على ( ع ) .\r\n\r\nو كان يقول يا دنيا غرّى\r\nسواى فلست من اهل الغرور\r\n\r\nو نيز در اين بيت از چكامهء ديگرش :\r\n\r\nلم تشتمل قلبه الدنيا بزخرفها\r\nبل قال غرّى سواى كل محتقر\r\n\r\nاشارتى است به آن چه در حديث « ضرارة بن ضمره » آنگاه كه على امير مؤمنان را براى معاويه ، مىستود آمده است ، ضراره به معاويه گفت : على را در شبى سخت تاريك و بىستاره در عبادتگاهش ديدم كه محاسنش را به دست داشت و چون مار گزيده به خود مىپيچد و مانند ماتمزده مىگريست و مىگفت : اى دنيا ! اى دنيا ! ديگرى را بفريب به من ديدار مىنمائى و شوق نشان مىدهى ؟ هيهات ! هيهات ! من ترا سه طلاقه كردم و رجعى در آن نيست وه كه چه عمرت كوتاه و عيشت ناچيز و ارزشت اندك است .\r\n","description":"","footnote":"","page_name":" 203 ","page_number":223},
  {"content":"\r\n« ابو نعيم » در ص 84 « حليه » و ابن عبد البرّ در « استعياب » و ابن عساكر در ص 35 تاريخش و بسيارى از حافظان و مورخان ديگر اين روايت را آورده‌اند .\r\nنيز از اشعار عبدى است :\r\nآن قوم ! بگاهى كه على پاك نهاد ، به پاره دوزى كفش پيغمبر نشسته بود ، به خانهء رسول آمدند ، و گفتند اگر حادثه اى رخ دهد جانشين تو و مرجع ما چه كسى خواهد بود و پيغمبر فرمود : جانشين من همان پينه دوز پاك سرشت و داناى پارسا است .\r\nشاعر در اين ابيات به حديث ام سلمه اشاره كرده است كه به ام المؤمنين عايشه در سرآغاز جنگ جمل گفت : آيا به ياد مىآرى كه من و تو در سفرى با رسول خدا بوديم و على در آن سفر پاره دوزى كفش پيغمبر و شستشوى جامه‌هاى حضرتش را به عهده گرفته بود ! پس كفش پيغمبر پاره شد و على در زير سايهء سمره اى به پاره دوزى نشست ، كه پدرت با عمر پيش آمدند و اجازهء شرفيابى خواستند ما برخواستيم و در پرده شديم و آن دو درآمدند و با پيغمبر به گفتگو پرداختند و گفتند : اى رسول خدا ! نمىدانيم تا كى در ميان ما خواهى بود ؟ اى كاش ما را به جانشين خود آگاه مىكردى تا پس از تو دادخواه ما باشد .\r\nپيغمبر فرمود : من او را شناخته‌ام و اگر معرفيش كنم از گردش پراكنده خواهيد شد ، آن چنان كه بنى اسرائيل ، هارون پسر عمران را تنها گذاشتند .\r\nآن دو خاموش ماندند و از خدمت پيغمبر مرخص شدند و چون من و تو به خدمت رسولخدا باز آمديم تو كه از ما گستاختر بودى پرسيدى ، اى رسولخدا جانشين تو كيست ؟ و رسول فرمود : پاره دوز كفش . ما بيرون آمديم و كسى جز على نديديم و تو گفتى اى رسولخدا ! جز على ديگرى را نمىبينم . فرمود : همو جانشين من است .\r\nعايشه گفت : درست است . داستان را به ياد دارم . ام سلمه گفت : پس از اين يادآورى چرا بر على خروج مىكنى . عايشه گفت : من براى اصلاح در ميان مردم ، مىروم ! و اميدوارم كه اجر ببرم ! انشاء اللَّه ! ام سلمه گفت : خود دانى .\r\n","description":"","footnote":"","page_name":" 204 ","page_number":224},
  {"content":"\r\nشرح نهج البلاغه ابن ابى الحديد ج 2 ص 78 .\r\nشاعر ما عبدى را سرودهء ديگرى است كه در آن امير مؤمنان ( ع ) را چنين مىستايد :\r\nاى آنكه فرشتگان آنچنان شيفته و دلباخته ات بودند كه از شوق ديدارت به خدا شكايت بردند .\r\nو خداى جهان ، تصويرى از تو پرداخت تا پيوسته زيارتش كنند و با او باشند .\r\nو نيز در ستايش آن امام ( ع ) چنين سروده است :\r\nخدا براى فرشتگان و الا ، تصويرى شريف و گرامى چون خود على پرداخت تا گروهى از فرشتگان طوافگر آن تمثال و گروهى ديگر معتكف در گاهش باشند .\r\nاين است آنچه پيغمبر در شب معراج از فراز رفرف ديد .\r\nدر اين ابيات اشاره به حديثى است كه يزيد بن هارون ، آن راوى حافظ و متقن و بزرگ و ثقه از راوى ثقهء ديگرى بنام حميد طويل و او از انس بن مالك آورده است كه رسولخدا ( ص ) فرمود :\r\nشبى كه مرا به آسمان بردند ، فرشته اى را ديدم كه بر منبرى از نور نشسته و فرشتگان ديگر گردش را گرفته‌اند گفتم : اى جبرئيل اين فرشته كيست ؟ گفت نزديك شو و بر او سلام كن ، چون نزديك رفتم و سلام كردم ، برادر و پسر عمّم على بن ابى طالب را ديدم . گفتم اى جبرئيل آيا على در آمدن به آسمان چهارم بر من پيشى گرفته است ؟ گفت نه ليكن فرشتگان ، از شوق ديدار على ، به خدا شكايت بردند و خداى تعالى اين فرشته را از نور بر چهره على ( ع ) ساخت و آنها در هر شب و روز جمعه هفتاد هزار بار وى را زيارت و خدا را تسبيح و تقديس مىكنند و ثواب آن را به دوستدار على هديه مىنمايند .\r\nاين روايت را حافظ گنجى در ص 51 كفاية آورده و گفته است اين حديث حسن و عالى است و ما نيز به همين جهت آن را نوشتيم .\r\nو از سروده‌هاى عبدى است :\r\n","description":"","footnote":"","page_name":" 205 ","page_number":225},
  {"content":"\r\nخداى متعال ، على رغم منافقان ، فاطمه را به همسرى على در آورد و يك پنجم زمين را مهر او كرد ، زهى چنين كابينى .\r\nو نيز امير مؤمنان را چنين مىستايد :\r\nچه شبهاى سختى را كه بيدار ماند و چه روزهاى گرمى را كه به روزه دارى گذراند .\r\nو نيز در مدح على ( ع ) گفته است :\r\nاى على ! تو چشم خدا و جنب الهى كه هر كس در حقّت تقصير كرد ، به خوارى در دوزخ افتاد تو كشتى نجات و صراط مستقيم جاودانهء ، هدايتى .\r\nلب تشنگان حوض كوثر ، بر تو وارد ميشوند ، گروهى را سيراب وعده اى را محروم مىكنى .\r\nتوئى گذرگاهى كه هر كس را بخواهى به بهشت و آن را كه بخواهى به دوزخ مىفرستى .\r\nبيان برخى از احاديثى كه در بعضى از اين ابيات است ، گذشت .\r\nو اما در اين سرودهء او :\r\n\r\nو عليك الورد تسقى من\r\nالحوض من شئت نثنى محروما\r\n\r\nاشارتى است به اينكه سقايت حوض كوثر در روز قيامت با على امير مؤمنان است دوستان خويش را سيراب مىفرمايد و دو رويان و ناسپاسان را از آن مىراند .\r\nو در اين باره در كتب صحاح و مسانيد ، احاديثى آمده است كه ما برخى از آن را ياد مىكنيم :\r\n1 - طبرانى باسناد رجال مورد اعتماد ، از ابى سعيد خدرى آورده است كه پيغمبر فرمود :\r\nاي على در روز رستاخيز ترا عصائى از عصاهاى بهشتى خواهد بود كه با آن منافقانرا از حوض ميرانى .\r\nالذخائر ص 91 ، الرياض ص 211 . 2 مجمع الزوائد 9 ص 145 ، الصواعق\r\n","description":"","footnote":"","page_name":" 206 ","page_number":226},
  {"content":"\r\nص 104 .\r\n2 - احمد در ( المناقب ) به اسناد خود از عبد اللَّه بن اجاره آورده است كه از امير مومنان علي بن ابى طالب ، از فراز منبر شنيدم كه مىگفت : من با اين دو دست كوتاهم كفار و منافقان را از حوض رسولخدا مىرانم همانطور كه ساربانان شتر بيگانه را از آبشخور خود مىرانند .\r\nطبرانى اين روايت را در « الاوسط » آورده و در ج 9 « مجمع الزوائد » ص 139 و « الرياض النضره » 2 ص 211 و كنز العمّال 6 ص 403 نيز ياد گرديده است .\r\n3 - « ابن عساكر » در تاريخش باسناد خود از « ابن عباس » و او از پيغمبر خدا ( ص ) آورده است كه به علي فرمود : تو در روز رستاخيز در پيش روى منى . پس لواى حمد را به من مىسپارند و من آن را به تو خواهم داد و تو مردم را از حوض من مىرانى .\r\n« سيوطى » اين حديث را در « الجمع » بنا به آنچه در ص 40 ج 6 ترتيب آن آمده است ياد كرده و در ص 393 همان كتاب از ابن عباس و او در حديث مفصلَّى كه از عمر نقل كرده گفته است كه پيغمبر فرمود : تو با لواء حمد در پيشاپيش من مىدرخشى و از حوض من دفاع مىكنى .\r\n4 - احمد در « المناقب » به اسناد خود از ابى سعيد خدرى آورده است كه رسولخدا فرمود : خداوند در مورد على پنج چيز به من داده است كه آن را از دنيا و آنچه در آن است ، بيشتر دوست دارم .\r\nامّا اوّل : او در پيشگاه خداوند تا فراغت از حساب خلائق تكيه گاه من خواهد بود .\r\nامّا دوّم : لواء حمد بدست اوست و آدم و فرزندانش در زير اين پرچمند .\r\nو امّا سوم : وى بر كنار حوض من ايستاده و هر كه را از امّت من مىشناسد سيراب مىكند . تا آخر حديث .\r\n","description":"","footnote":"","page_name":" 207 ","page_number":227},
  {"content":"\r\nاين روايت در ص 203 / 2 « الرياض النضره » و ص 403 / 6 « كنز العمّال » ياد شده است .\r\n5 - شاذان فضيلى باسناد خود از امير مؤمنان روايت كرده است كه رسول خدا ( ص ) فرمود : اي على ! از پروردگار خود در مورد تو پنج خصلت خواستم كه به من ارزانى داشت .\r\nامّا يكم : از پروردگارم خواستم كه آنگاه كه خاكم را مىشكافد و گرد از سر و رويم مىزدايد ، تو با من باشى و خواسته‌ام را بر آورده كرد .\r\nامّا دوم : از او خواستم كه در كنار كفهء ميزان مرا به پا دارد و تو با من باشى .\r\nاين خواسته‌ام را هم بر آورد .\r\nامّا سوم : از او خواستم كه ترا پرچمدار من و آن لواء بزرگ الهى قرار دهد كه رستگان و روندگان به بهشت در زير آنند . اين را نيز به من داد .\r\nامّا چهارم : از پروردگارم خواستم تو ساقى امتم از حوضم باشى و خداى پذيرفت .\r\nامّا پنجم : از پروردگارم خواستم ترا پيشرو امت من ( در رفتن ) رو به بهشت قرار دهد و اين را به من ارزانى فرمود . پس خدا را سپاس كه به داده هايش بر من منّت نهاد .\r\nاين روايت را در ص 202 « المناقب » خطيب خوارزمى و در باب دوازدهم « فرائد السمطين » و در صفحهء 402 - 6 « كنز العمّال » مىتوان يافت .\r\n6 - طبرانى در « الاوسط » از « ابى هريره » در حديثى روايت كرده است كه پيغمبر خدا ( ص ) فرمود : اى على گوئى مىبينمت كه بر ( كنار ) حوض من ايستاده اى و مردم را از آن مىرانى و آنجا صراحىهائى است كه چون ستارگان آسمان ( مى - درخشد ) و من و تو و حسن و حسين و فاطمه و عقيل و جعفر در بهشت برادرانه بر سريرى روبروى هم نشسته‌ايم . تو با منى و شيعه ات بهشتى است . ( مجمع الزوائد 9 صفحهء 173 ) .\r\n7 - از جابر بن عبد اللَّه است كه رسول اللَّه ( ص ) فرمود : اى على سوگند به آنكه جانم در دست اوست كه تو در روز رستاخيز مدافع حوض منى و با عصاى خود\r\n","description":"","footnote":"","page_name":" 208 ","page_number":228},
  {"content":"\r\nمردان را از آن مىرانى ، آن چنان كه شتر بيگانه را مىرانند و گوئى مقام ترا در كنار حوض مىبينم ( مناقب خطيب ص 65 ) .\r\n8 - « حاكم » در صفحه 138 - ج 3 « المستدرك » باسناد مصحح خود از « على بن ابي طلحه » آورده است كه گفت : ما حج مىگزارديم و در مدينه از كنار حسن بن على گذشتيم و معاويه بن جديح - جديح را به تصغير بخوانيد - هم با ما بود . به حضرت حسن گفتند : اين است معاوية بن جديح كه على ( ع ) را لعن مىكند ! !\r\nفرمود : بياوريدش . چون آوردندش ، فرمود : تو على را ناسزا مىگوئى ؟\r\nگفت نه ! فرمود : به خدا اگر با او ملاقات كنى ، - و نمىپندارم كه در رستاخيز به ديدارش برسى - مىبينيش كه بر كنار حوض رسولخدا ايستاده و رايات منافقان را با عصاى عوسجيش كه بدست دارد ، مىراند اين حديث را آن صادق مصدوق ( محمّد ص ) براى من بازگو كرده است . و دروغپرداز زيانكار است .\r\nطبرانى اين روايت را آورده و در عبارت اوست كه حضرت حسن فرمود :\r\nمىيابى او را كه آماده و مصمّم ، ناسپاسان و دورويان را از حوض رسولخدا ( ص ) مىراند ( اين ) گفتار صادق مصدوق محمّد است .\r\nو اين شعر عبدى :\r\n\r\nو إليك الجواز تدخل من شئت\r\nجنانا و من تشاء جحيما\r\n\r\nاشارت است به معنى كه در اخبار بسيارى وارد شده است و ما به ياد آورى برخى از اين اخبار بسنده مىكنيم :\r\n1 - « حافظ ابن سمّان » در « الموافقه » از قول قيس بن حازم روايت كرده است كه گفت : ابو بكر صديق ! على بن ابى طالب را ديد و بر روى او لبخند زد على فرمود چرا خنديدى ؟ گفت : از رسولخدا ( ص ) شنيدم كه مىگفت هيچ كس از صراط نمىگذرد مگر آنكه على برايش پروانهء عبور نوشته باشد .\r\nاين روايت در « الرياض النضره » 2 ص 177 و 244 و در « الصواعق » ص 75 و « اسعاف الراغبين » صفحهء 161 ، ياد شده است .\r\n","description":"","footnote":"","page_name":" 209 ","page_number":229},
  {"content":"\r\n2 - مجاهد از ابن عباس نقل كرده است كه پيغمبر خدا ( ص ) فرمود : چون روز رستاخيز آيد ، خداى عز و جل ، جبرئيل و محمّد را بر صراط ميايستاند و هيچ كس از آن نمىگذرد ، مگر آن كه براتى از على بن ابى طالب دارد .\r\n« خطيب خوارزمى » در ص 253 « المناقب » اين حديث را آورده و ابن مغازلى فقيه نيز در « المناقب » ياد كرده و عبارت او چنين است : على در روز قيامت بر كنار حوض ايستاده ، و ( به بهشت ) در نمىآيد مگر كسى كه از على بن ابى طالب جواز آورد « قرشى » در ص 36 « شمس الاخبار » اين حديث را ياد كرده است .\r\n3 - « حاكمى » از قول على ( ع ) آورده است كه رسولخدا ( ص ) فرمود : چون خداوند خلق پيشين و پسين را در رستاخيز گرد آورد و صراط بر پل جهنم زده شود ، از آن نمىگذرد مگر آن كس كه گذرنامهء ولايت على بن ابى طالب داشته باشد .\r\nاين روايت در باب 54 « فرائد السمطين » و ص 172 ج 2 « الرياض النضره » ياد شده است .\r\n4 - « حسن بصرى » از قول عبد اللَّه آورده است كه رسولخدا ( ص ) فرمود : چون قيامت شود ، على بن ابى طالب بر فردوس كه كوهى است از جنّت بر آمده و بالاى آن عرش پروردگار جهانيان است و نهرهاى بهشت از آن سرازير و در بهشت پراكنده است ، بر كرسيئى از نور مىنشيند و « تسنيم » از پيش رويش روان است ، هيچ كس را گذرى بر صراط نخواهد بود ، مگر آن را كه برات ولايت او ( على ) و خاندانش ، باشد ( على ) بر جنّت مشرف است دوستان خود را به بهشت و دشمنان خويش را به دوزخ در مىآورد .\r\nخوارزمى در ص 42 « المناقب » و حموئى در باب 54 « الفرائد السمطين » اين روايت را آورده‌اند .\r\n5 - « قاضى عياض » در « الشفا » از پيغمبر روايت كرده است كه فرمود : معرفت خاندان محمّد برات آزادى از دوزخ و محبت آل محمّد پروانهء عبور از صراط و ولايت آل محمّد ، امان از عذاب است .\r\n","description":"","footnote":"","page_name":" 210 ","page_number":230},
  {"content":"\r\nاين روايت را در ص 139 « الصواعق » و ص 15 « الاتحاف » و ص 159 « رشفة الصادى » مىتوان يافت .\r\n6 - « خطيب » در ص 161 ج 3 « تاريخش » از « ابن عباس » آورده است كه به پيغمبر ( ص ) گفتم : اى رسولخدا آيا براى رهائى از دوزخ جوازى هست ؟ فرمود آرى ، گفتم : چيست ؟\r\nفرمود : محبّت على بن ابى طالب . و انشاء اللَّه تعالى ، حديث « على قسيم الجنة و النار » در جاى خود خواهد آمد .\r\nو از اشعار عبدى در ستايش امير مؤمنان است :\r\nبه تو آموخت آنچه را كه مردم مىدانستند و الهامت فرمود آنچه را كه آنان نمىدانستند پس چنان بر شرف و عزت و مجدت در ميان مردم افزود كه از وصف واصفان والاتر است .\r\nبه تو ارزانى شد ، آنچه را كه به ديگر ندادند . گوارا بادت اى امير مؤمنان ! فرشتگان چنان آرزومند ديدارت بودند كه از شوق ناليدند و خداى مهربان پيكره اى را كه بىكم و كاست به تو مىمانست ، براى آنان ساخت .\r\n« عبدى » در بيت نخست اشاره به حديثى كرده است كه ذكرش در صفحه 44 گذشت و بيان ديگر ابيات نيز در ص 288 آمد .\r\nو از سروده‌هاى اوست :\r\nاى پيشوايان ما ، شما بهترين عارفانى هستيد كه در « اعراف » دوستان و دشمنان خود را به صورت باز مىشناسيد .\r\nو در فرداى رستاخيز كه همگان در پيشگاه خداوند ، مىايستيم ، ما را بنام شما فرا مىخوانند ما ببركت بهترين خلق يعنى جدتان و ببركت پدرتان ، راه رستگارى را يافته و از گمراهى رهيديم . اگر شما نبوديد ، خداوند آفريدگانش را\r\n","description":"","footnote":"","page_name":" 211 ","page_number":231},
  {"content":"\r\nنمىآفريد و اين دنياى فريبنده نام نمىگرفت و ما نيز نبوديم و از جهت شما بود كه خداوند آسمان و زمين را براى مردم آفريد و انس و جنّ را آزمود .\r\nشما از همانندى با تمام مردم برتريد ، شأن شما بالاتر و ارجتان والاتر است .\r\nچون ضررى به ما روى آرد خداوند را به پايگاهى كه در پيشگاه او داريد ، مىخوانيم و خدا آن زيان را از ما مىراند .\r\nو اگر دشوارى و اندوهى ما را فرا گيرد ، شما را دژ استوار خود مىسازيم تا از آن سختى و ديگر سختيها برهيم و چون روزگار بر ما ستم كند و به عزّت شما پناهنده شويم ، آن ستم از ما دور مىشود . و آنگاه كه از گناهان خود بر ما بيمى رود ، شفاعت امان بخش شما ، برات بيزارى ما خواهد بود .\r\nدر بيت نخست اشارتى به اين سخن خداى تعالى در سوره اعراف است كه :\r\n* ( وَعَلَى الأَعْرافِ رِجالٌ يَعْرِفُونَ كُلاًّ بِسِيماهُمْ ) * و نيز اشاره دارد به احاديثى كه در تفسير اين آيه آمده است و از آن جمله : « حاكم بن حدّاد حسكانى » ( كه شرح زندگيش در ج 1 ص 112 گذشت ) به اسناد خود از « اصبغ بن نباته » ياد كرده است كه گفت در خدمت على نشسته بودم كه « ابن كوّا » شرفياب شد و از معنى اين سخن خداى تعالى پرسيد : على الاعراف رجال يعرفون كلا بسيماهم . حضرت فرمود : واى بر تو اى « ابن كوّا » ما به روز رستاخيز در جايگاهى ميان بهشت و جهنّم مىايستيم و ياران خود را به چهره مىشناسيم و به بهشت در مىآريم و دشمنان خويش را نيز مىشناسيم و به دوزخ مىفرستيم ، و « ابو اسحاق ثعلبى » در كتاب « كشف البيان » در تفسير آيهء شريفه از « ابن عباس » روايت كرده است كه گفت :\r\nاعراف جايگاه بلندى بر صراط است كه « عباس » و « حمزه » و « على بن ابى طالب » و « جعفر طيّار » در آن مىايستند و دوستان خود را به سيماى سپيدشان و دشمنان خود را به روى سياهشان باز مىشناسند . اين روايت را ابن طلحه شافعى\r\n","description":"","footnote":"","page_name":" 212 ","page_number":232},
  {"content":"\r\nدر « مطالب السؤل » ص 18 و ابن حجر در ص 101 و « الصواعق » و شوكانى در ص 198 ج 2 « فتح القدير » آورده‌اند .\r\nو بيت دوم اشاره است به اين سخن خداى تعالى كه * ( يَوْمَ نَدْعُوا كُلَّ أُناسٍ بِإِمامِهِمْ ) * و امامان شيعه خاندان پاك پيغمبرند كه شيعيان را به نام آنان فرا مىخوانند و با آنها محشور مىكنند . چه به گفتهء پيغمبر پاك نهاد ، « انسان با دوست خود خواهد بود » ( 1 ) و نيز « هر كس به قومى مهر بورزد ، با آنان محشور مىشود ( 2 ) ، » و نيز ، « آنكه گروهى را دوست مىدارد ، خداوند وى را در زمره آنان محشور مىفرمايد ( 3 ) . »\r\nمعانى برخى از بقيّهء ابيات واضح و بيان بعضى ديگر ، بيش از اين گذشت .\r\n\r\nدو عبدى هم عصر\r\nاين عبدى كه شرح زندگيش گذشت ، با شاعر شيعى ديگرى هم عصر است كه هر دو در كنيه و لقب و محيط پرورش و مذهب همانندند . با اين تفاوت كه اين شاعر ، ابو محمّد يحيى بن هلال عبدى كوفى است . و ما به جهت كثرت اشتباهى كه در شناخت ايندو ، رخ مىدهد و از عبدى دوم نيز كمتر ياد كرده‌اند ، به ذكر وى مىپردازيم :\r\n« مرزبانى » در صفحهء 499 كتاب معجمش گفته : « وى كوفى بوده و ساكن همدان شده است . او شاعرى خوب و شيعى مذهب است و در ستايش » رشيد « مدايح نيكوئى دارد . وى گوينده اين ابيات است .\r\n\r\n","description":"","footnote":"\r\n( 1 ) - اين روايت را بخارى و ابو داود و ترمذى و نسائى و احمد از انس و ابن مسعود آورده‌اند .\r\n( 2 ) - حاكم در المستدرك و ابن الربيع در كتاب تمييز الطيب من الخبيث ص 153 اين روايت را آورده‌اند .\r\n( 3 ) - طبرانى و ضياء اين روايت را از ابى قرصافه آورده‌اند و سيوطى در ص 488 ج 2 جامع الصغير آن را صحيح دانسته است .\r\n","page_name":" 213 ","page_number":233},
  {"content":"\r\nمرگ از زندگى اندك و بخشيدن از بخشش ناپاك بهتر است پس به بىنيازى يا تهيدستى زندگى كن ورنه آنچه ميخواهى از خدا بخواه و شكيبا باش .\r\nو نيز از اوست .\r\nبه جان خودم سوگند ، اگر اميّه ظلم و ستم نمود ، آنكه اساس گمراهى نهاد ستمگرتر بود .\r\nاين عبدى در كنار نهر ابى فطرس به انشاد اشعار زير براى « عبد اللَّه ( 1 ) بن على بن عباس » پرداخته است :\r\nخاندان هاشم دعوت كنندگان به بهشت و دودمان اموى فرا خوانندگان به دوزخاند اى اميّه تو كه قرار ندارى ، به جنيّان در سرزمين و بار بپيوند ( 2 ) اگر به روى به خوارى رفته اى و اگر بمانى به پستى و فرومايگى مانده اى .\r\nداستانى هم دارد كه اين داستان و شعر خوانى عبدى براى « عبد اللَّه عباسى » را « ابن قتيبه » در ص 207 جلد 1 « عيون الاخبار » و « يعقوبى » در ص 91 ج 3 تاريخش و ابن رشيق در ص 48 ج 1 « العمده » ياد كرده‌اند و مىپندارم كسانى كه بر اين كتب تعليقاتى نوشته‌اند ، از زندگى شاعر آگاهى نداشته و به شرح حالش نپرداخته و از تعريف او خاموش مانده‌اند .\r\nابن قتيبه گفته است : چون منصور شام را گرفت و مروان را كشت . به « ابى عون » و همراهان خراسانيش گفت : من دربارهء بازماندگان خاندان مروان\r\n\r\n","description":"","footnote":"\r\n( 1 ) - وى يكى از اعمام « ابى عباس سفاح » است كه در دور انديشى و هوشيارى و دليرى از مردان روزگار بوده است و در سال 147 آنگاه كه منصور وى را به پنهانى در حبس انداخته بود سقف زندان بر سرش فرو ريخت و مرد و گفته‌اند : منصور در نهان او را كشت و زندان را به عمد بر سرش ويران كرد « وطواط » گفته است : وى روز جمعه اى در جامع دمشق جلوس كرد و 500 هزار نفر از امويان را كشتند ( مؤلف )\r\n( 2 ) - ارض و بار به قولى سرزمين قوم عاد است كه پس از نابودى آنان جنيان در آن جا گرفتند . ( تاج العروس ) ( مترجم )\r\n","page_name":" 214 ","page_number":234},
  {"content":"\r\nانديشه اى دارم كه شما همگى بايد در فلان روز آماده باشيد . سپس در همان روز ، به دنبال آل مروان فرستاد و چون جمع شدند ، اعلام كرد كه مىخواهد عطائى برايشان مقرّر كند . هشتاد نفر از آنها حاضر و به در خانهء منصور آمدند ، مردى از قبيلهء كلب كه دائى آنها بود نيز آمده بود . منصور بار داد و آنها در آمدند دربان از كلبى پرسيد تو از كدام قبيله اى ؟ ! گفت كلبى و دائى ايشانم . دربان گفت برگرد و اين گروه را رها كن . نپذيرفت و گفت : من دائى اينها و از اين دودمانم چون مجلس آراسته شد ، فرستادهء منصور از اندرون به بيرون آمد و فرياد زد كجاست حمزة بن مطلب تا داخل شود ؟ حاضران به هلاك خويش يقين كردند . سپس دومى بيرون آمد و گفت : حسن بن على كجاست تا در آيد ؟ سومى بانگ زد زيد بن على بن الحسين كجاست ؟\r\nو چهارمى گفت : يحيى بن زيد كجاست ؟ سپس دستور آمد كه بارشان دهيد . چون داخل شدند « غمر بن زيد » دوست منصور نيز در ميان آنان بود ( 1 ) « منصور » به وى اشاره كرد كه بر صدر آيد . آنگاه او را بر بساط خود نشاند و به ديگران نيز فرمان نشستن داد خراسانيان نيز عمود به دست ايستاده بودند . منصور گفت : عبدى كجاست . وى برخاست و شروع به خواندن قصيده اى كرد كه در آن گفته است :\r\n\r\nاما الدعاة الى الجنان فهاشم\r\nو بنو امية من دعاة النار\r\n\r\nو چون ابياتى از اين چكامه را خواند . « غمر » گفت . اى زنا زاده ! عبدى خاموش شد و عبد اللَّه ساعتى تامّل كرد و گفت : انشاد قصيده را دنبال كن و چون عبدى چكامه را به پايان برد ، كيسه اى كه در آن 300 دينار بود به جانبش انداخت و به اين سروردهء گويندهء آن تمثل جست :\r\nنزديك شدن آنان ( بنى اميه ) به منبرها و اورنگها مرا و ديگران را نگران كرد ايشان را ، همچنانكه خداوند در خانهء خوارى و نابودى فرود آورده است ، در همانجا ، جاى\r\n\r\n","description":"","footnote":"\r\n( 1 ) - ظاهرا در اين عبارت افتادگى است . زيرا اين داستان با عبد اللَّه بن على كه امير شام پيش از منصور بوده ، رخ داده است و در ذيل اين عبارات و معجم مرزبانى و تاريخ يعقوبى و ابن اثير و عمدهء ابن رشيق هم همينطور آمده است . « مؤلف »\r\n","page_name":" 215 ","page_number":235},
  {"content":"\r\nدهيد و دست دودمان به زمين خورده و به خوارى فتاده عبد شمس ( امويان ) را مگيريد ، بلكه درختان كهن و جوان آنها را ببريد ( خرد و درشتشان را بكشيد ) و هنگامهء كشتن حسين ( ع ) و زيد و كشته كنار « مهراس » ( 1 ) را به ياد آريد .\r\nسپس به خراسانيان گفت دهيد . ايشان ، عمودها را چنان بر سر دشمنان كوبيدند كه مغزشان از هم پاشيد . مرد كلبى برخاست و گفت من كلبىام و از اينها نيم منصور اين شعر خواند :\r\n\r\nو مدخل راسه لم يدنه احد\r\nبين الفريقين حتى لزه القرن ( 2 )\r\n\r\nو گفت دهيد . مغز او را نيز چون ديگران كوبيدند . آنگاه روى به « غمر » كرد و گفت پس از اينها ديگر براى تو نيز خيرى در زندگى نخواهد بود . و او پاسخ داد : چنين است ؟ وى را هم كشتند . آنگاه جلهائى خواست و بر آن اجساد انداخت و روى آن سفره گستردند و صبحانه خواست و به خوردن نشست و هنوز نالهء برخى از آنها خاموش نشده بود كه خوراك را تمام كرد و گفت : از آن روز كه از كشتن حسين ( ع ) آگاهى يافتم ، خوراك گوارائى - جز امروز - نخورده بودم سپس برخاست و دستور داد اجساد را با پا بر زمين كشند . خراسانيان اموال كشتگان را غارت كردند و پيكرها را در بوستان عبد اللَّه به دار آويختند و يكروز كه وى غذا مىخورد ، فرمان داد يكى از درهاى ايوان باغ را باز كنند . بوى مردار بينىها را پر كرد . ديگران گفتند : اى كاش مىفرموديد در را ببندند . گفت : به خدا قسم اين رائحه را از بوى مشك بيشتر دوست دارم و چنين خواند :\r\nاميّه پنداشت كه هاشم پس از كشتن زيد و حسين از او راضى مىشود .\r\nنه چنين است . به پروردگار و خداى محمّد ( ص ) سوگند كه راضى نخواهد شد\r\n\r\n","description":"","footnote":"\r\n( 1 ) - مهراس . نام نهرى در احد است و مقصود از كشته مهراس حضرت حمزه سيد الشهداء ( ع ) است « مترجم »\r\n( 2 ) - با آنكه كسى او را نزديك نياورده بود سر خود را چنان به ميان دو گروه در آورد كه دم شمشير آن را ربود .\r\n","page_name":" 216 ","page_number":236},
  {"content":"\r\nمگر آنگاه كه كوه و دشت بنى اميّه بر باد رود و چون زنى كه خوار شوهر است ، به شمشير هاشيميان خوار گردد و وامها نيز پس گرفته شود .\r\n« يعقوبى » گفته است : « عبد اللَّه بن على » به فلسطين بر مىگشت ، چون به نهر ابى فطرس كه ميان فلسطين و اردن است ، رسيد ، بنى اميه در خدمتش گرد آمدند به آنها فرمان داد كه فردا براى گرفتن جايزه و عطا بنزدش آيند . چون فردا فرا رسيد ، عبد اللَّه جلوس كرد و بار داد . هشتاد مرد از امويان بر او وارد شدند و بر سر هر يك از آنها دو مرد با گرز آهن ايستاده بود ، عبد اللَّه مدتى سر به زير انداخت و پس از آن عبدى برخاست و چكامه اى را كه در آن گفته است :\r\n\r\nاما الدعاة الى الجنان فهاشم\r\nو بنو اميّه من دعاة النار\r\n\r\nخواند . « نعمان بن زيد بن عبد الملك » در كنار عبد اللَّه بن على نشسته بود به شاعر گفت : اى بدكار زاده ، دروغ گفته اى ! عبد اللَّه بن على گفت نه ! اى ابا محمّد راست گفته اى به سخنت ادامه بده . سپس روى به بنى اميه كرد و شهادت حسين و خاندانش را به يادشان آورد . آنگاه دستها را بر هم زد و مأموران چنان گرزها را بر سر آنها كوبيدند كه همگى را كشتند مردى از ميان آن گروه از دور فرياد زد و چنين خواند :\r\n« عبد شمس » پدر تو و پدر ماست و ما از جايگاه دورى ترا نمىخوانيم و با تو نسبت داريم خويشاوندى ما پا بر جا و با گرههاى سخت ، استوار و محكم است .\r\n« عبد اللَّه » گفت : هيهات ! كشتن حسين ( ع ) اين پيوند را گسست . سپس دستور داد اجساد آنها را بر خاك كشيدند و سفره اى بر آن گستردند . بر آن بساط نشست و خوراك خواست و به خوردن پرداخت و گفت : امروز روزى چون روز حسين ( ع ) است و هرگز با آن برابر نخواهد بود . مردى كلبى نيز با امويان به مجلس آمده بود . به عبد اللَّه گفت اميد من اين بود كه خيرى به اينها مىرسد و من نيز از آن بهره مند مىشوم عبد اللَّه گفت : گردنش را بزنيد كه :\r\n\r\nو مدخل رأسه لم يدنه احد\r\nبين الفريقين حتّى لزّه القرن\r\n\r\n","description":"","footnote":"","page_name":" 217 ","page_number":237},
  {"content":"\r\n\r\nغديريه سرايان سدهء سوم\r\n\r\n9 - ابو تمام طائى 231\r\n\r\nاى آهو ! هر جا كه تلهاى انبوه خاكى و بيابانهاى بىنشان نمايان شد بايست و نكوهش و سرزنش گمراهت نكند .\r\nاز بيم پنهان شو و صداى كوه بدامت نيندازد ، چه اين بيهوده سخن آبرويت را مىبرد .\r\nترا نادانى مىبينم كه در ميان امر و نهى سرگردانى ، هلاك از تو دور باد ، ترا با نهى و امر چكار است ؟\r\nآيا حوادث غم انگيز و دشوار بر اهلش ، مرا از كارى كه به انجام آن شتاب دارم ، باز مىدارد ؟\r\nروزگار چنان سر آزار من دارد كه گوئى با اين آزار ، نذرهاى خود را ادا مىكند .\r\nاو را درختانى است ، كه بزرگوارى را در درون آن نهان كرده و بارو برگ سبزى ندارند .\r\nو من با پوشيدن جامهء صبر چنان با زمانه روبرو شدم كه ترسيدم صبر به تنگ آيد .\r\nچه سخت است ! كه شهر و ديار بر مردى كه چون من قبيله و وسيله دارد ، تنگ آيد .\r\nدر روز افتادگى ، گوينده اى نيست كه به چون منى كه جوانى و نياز انباز اويند ، بگويد : برخيز ( ايستاده اى دست من افتاده را نميگيرد ) .\r\nاگر چه روزگار برگشته است و براى هيچ تشنه اى آبى و براى هيچ پرسنده اى جوابى ندارد .\r\n","description":"","footnote":"","page_name":" 218 ","page_number":238},
  {"content":"\r\nآنان مردمى هستند كه بدگوئى و پيكار در ميانشان راه يافته و پردهء ستايش و نكو داشتشان را دريده است .\r\nاز ميان آنها چون دوستى را برگزينى ، كبر در دل دارد و قائد و رائدش گمرهى و خودبينى است .\r\nچون برق آسايش ببيند ، به تو نزديك مىشود و آنگاه كه احساس سختى كند ، از عيوق دور تر رود .\r\nكجاست جوانمردى كه مردم با او دشمنى نكرده باشند ؟ يا كدام راد مرد است كه عزمى درست دارد و گرانبار نيست ؟\r\nمىبينى كه توانگران به فزوندارى خود بر نيازمندان و بيچارگان مىنازند\r\nبراستى كه آنكس كه مرا به پيرى نشاند ، چنان كه ديديش ، هفده سال نداشت و آن ديگرى چون رازى را به وى سپردم سينه اش از نگرانى راز به جوش آمد و پرده از آن بر گرفت .\r\nمردم روى زمين سركشى و خودرائى كردند و سخن بسيارى از آنان جز گروهى اندك كفر بود .\r\nرنج تاريكى روزگار فرماندهى آن دو تن ! را كشيدند ، در حالى كه آنها دليلى بودند كه آفتاب و ماه از ايشان به رهنمونى شايسته تر بود .\r\nبه زودى اين آب جوئى از پستان مرگ شما را به پرتگاهى مىكشاند كه آب و شرابى در آن نيست .\r\nشما كه از فرو رفتن در جوئى خرد به ستوه آمده‌ايد ، آنگاه كه دريا بر شما بشورد چه مىكنيد ؟\r\nشما خود خونهاى ريخته شده در زير ديك به تاراج رفتهء خلافت شديد ، زيرا به آنچه كه اين ديك را به جوش مىآورد ، واقف نبوديد .\r\nچرا پرندهء جهل را پيش از آنكه پروازش ارمغانى نامأنوس برايتان بياورد از پرواز باز نداشتيد ؟\r\n","description":"","footnote":"","page_name":" 219 ","page_number":239},
  {"content":"\r\nدندان را بر هم فشرديد و ننگ كار را پوشانديد ، كجا پنهان مىماند رازى كه بر ملا شد .\r\nبا فرزندان پيغمبر و دودمان او كارهائى كرديد كه كمترين آن خيانت و غدر بود .\r\nپيش از آن بر سر جانشين او چنان مصيبت سختى آورديد كه اندازه نداشت با او از در جنگهاى نو و كهنه اى در آمديد كه پيش از اين ، اين گونه نبردها سابقه نداشت .\r\nعلى بگاه سرافرازى برادر و داماد پيغمبر است . برادر و دامادى كه مانند ندارد .\r\nپشت پيغمبر ( محمّد ص ) به او گرم بود همانطور كه پشت گرمي موسى به هارون بود .\r\nاو هميشه تاريكى سختيها را با روشنى فتح و پيروزى كه از رويش نمايان بود مىزدود .\r\nوى شمشير برّان خدا و رسولش در هر جنگى بود ، شمشيرى كه فرسودگى و و كندى نداشت\r\nكدام دست بدى بود كه نبريد ؟ و كدام روى گمرهى بود كه بر آن داغ ننگ ننهاد ؟\r\nاو مرد ، در حالى كه دينداران را به سر سختيش آرامش و بىدينان را ترس و بيم بود . با دلاورى ، مرزهاى مخوف را از شكستن نگه ميداشت و از سرزمين دشمن مرز مىساخت .\r\nدر احد و بدر آنگاه كه اين نبردگاهها از پياده و سواره موج مىزد ، و نيز در روز جنگ حنين و نضير و خيبر و خندق آنگاه كه « عمرو » به ميدانش تاخت چنان به شمشيرها و نيزه‌هاى خونين براى مرگ سرخ به پا خاست كه آن را از ميان برداشت .\r\n","description":"","footnote":"","page_name":" 220 ","page_number":240},
  {"content":"\r\nنبردگاههائى كه فقط خدا غمگسار و گشايشگر كار آميخته به سختى و دشوارى آن بود .\r\nو در روز غدير ، به چاشتگاه « در بيابانى » كه در آن پرده و پوششى نبود ، حق بر اهلش آشكار شد .\r\nپيغمبر خدا به پا خاست و مردم را به حق فرا خواند تا نيكى بحريم آنان نزديك و زشتى از پيرامونشان دور شود .\r\nبازوان على را گرفت و اعلام كرد كه او سرور و سرپرست شما است . آيا مىدانيد ؟\r\nپيغمبر روز و شب خود را به اين بيان با مردمى كه بام و شامشان به گمرهى و نادانى مىگذشت ، گذراند .\r\nتا حق بر آنها نمودار شد و آنها نيز آشكارا اين حق را ربودند .\r\nپس از اين جريان آيا بهرهء على را بروز شهادت از دم شمشيرى بايد داد كه در كف مرد تيره روزى بود كه گناهانش وى را به چراگاه گمرهى و شومى مىفرستاد .\r\n\r\n« در پيرامون شعر »\r\nمن براى هيچ انديشمندى راه گريزى از شناخت روز غدير نمىبينم بخصوص اگر كتب حديث و سيره و آثار مدون تاريخى و ادبى را پيش روى داشته باشد ، چه هر يك از اين آثار نمايشگر و نشان دهندهء غديرند و حقيقت آن روز را در دست خواننده مىنهند و هيچ دل و دماغ و پهلوئى را از آن فارغ و منصرف و تهى نميگذارند و خواننده چنان با خبر غدير روبرو مىشود كه گوئى اين داستان پس از\r\n","description":"","footnote":"","page_name":" 221 ","page_number":241},
  {"content":"\r\nگذشت اينهمه روزگاران از نزديك به وى ديده مىدوزد و حقيقت خويش را به مردم مىنمايد .\r\nپس از اين مقدمه با من بيا و از « دكتر ملحم ابراهيم اسود » ، شارح ديوان شاعر ما ابى تمام شگفتيها كن ! چه وى در شرح اين سرودهء شاعر :\r\nو يوم الغدير استوضح الحق اهله ،\r\nمىگويد : « روز غدير روز رويداد نبرد معروفى است » و آنگاه در شرح اين بيت .\r\nيمد بضبعيه و يعلم انه . . .\r\nگفتارى دارد كه چنين مىنمايد كه : آن نبرد از پيكارهاى پيغمبر بوده است ، در صفحهء 138 كتابش گفته است :\r\n« يمد بضبعيه » يعنى يارى و ياورى مىكند او را و ضمير « هاء » به امام على برمى - گردد و معنى جمله اين است كه رسول خدا ( ص ) على را نصرت مىكرد و مىدانست كه او ولى است تنها بازوگير و ياور پيغمبر در غدير على بود ، پيغمبر نيز على را يارى و نصرت مىكرد . چه مىدانست كه وى ولَّى امتش و خليفهء پس از او خواهد بود . اين است حقيقت آيا به آن آگاهى داريد »\r\nراستى آيا مصدر اين فتواى مجرّد را از اين مرد نخواهند پرسيد ؟ آيا نام چنين نبردى در كتابهاى سيرهء نبوى هست ؟ و آيا از ائمهء تاريخ كسى به همچو غزوه اى تصريحى كرده است ؟ از اينها گذشته آيا داستانسرائى آن را به رشتهء قصه كشيده و شاعرى يافت مىشود كه تصويرى خيالى از آن پراخته باشد . آيا كسى از اين نويسنده نمىپرسد كه اين غزوه از كجا بر غزوات محدود پيغمبر كه كم و كيف آن معلوم و شؤون و انواع آن مدوّن است و نامى از نبرد غدير در آن نيست ، افزوده شده و همچو جنگى كه در آن على و پيغمبر ( ص ) به يارى و ياورى يكديگر\r\n","description":"","footnote":"","page_name":" 222 ","page_number":242},
  {"content":"\r\nپرداخته و به پندار نويسنده از هم دفاع كرده‌اند ، بر عدد ثابت آن اضافه گرديده است . يقين است كه نويسنده را از پاسخ اين پرسشها ناتوان مىبينى ، ليكن به جهاتى او را خوش آمده است كه حقيقت غدير را به دامان امانت ! بپوشاند و بپندارد كه بر اين تعليق جز گروهى آگاهى نمىيابند و يا جستجوگران به بزرگوارى از آن در مىگذرند . امّا نگهبانى يك حقيقت دينى از نگهدارى اعتبار چنين نويسنده اى كه بىپروا مىنويسد و دروغ را حقيقت ثابت مىداند ، بالاتر است .\r\nآرى در جاهليّت روزى هست كه در آن « دريد بن صمّه » « وى پس از فتح مكه در حال كفر كشته شد » بر قوم « غطفان » به نام خونخواهى شوريد و قبائل آنها را يكى يكى گرديد و از « بنى عبس » « ساعدة بن مرّ » را كشت و « ذؤاب بن اسماء جشمى » را اسير كرد « بنو جشم » حاضر شدند فديه دهند « دريد » نپذيرفت و وى را بوسيله برادرش « عبد اللَّه » كشت و گروهى از بنى مرّه و بنى ثعلبه و قبيله‌هاى « غطفان » را به مصيبت نشاند . در ص 6 جلد 9 اغانى گفته است « و اين نبرد در روز غدير » بود و شعرى هم در اين باره از « دريد » ياد كرده است .\r\nدر ص 71 جلد 3 « عقد الفريد » يكى از نبردهاى جاهليت را جنگ روز « غدير قلياد » شمرده و گفته است « ابو عبيده » گفت : قبيله‌ها با هم سازش كردند ولى بنى ثعلبه بن سعد ، صلح را نپذيرفتند و گفتند ما راضى نخواهيم شد مگر آنگاه كه ياديهء كشتگان ما را بپردازند يا خون كشندگانشان را بريزيم سپس از قطن ( 1 ) در آمدند و به « غدير قلياد » وارد شدند بنى عبس در رسيدن به اين جايگاه و دست يافتن بر آب ، بر آنها پيشى گرفتند و آب را چنان از روى آنان بستند كه نزديك بود خود و چهارپايانشان از تشنگى بميرند . « عوف » و « معقل » دو فرزند « سبيع » كه از قبيلهء بنى ثعلبه بودند ، آنها را سازش دادند و مقصود « زهير »\r\n\r\n","description":"","footnote":"\r\n( 1 ) - يوم قطن از جنگهاى جاهليت است به جلد 3 عقد الفريد صفحهء 6 بنگريد « مؤلف »\r\n","page_name":" 223 ","page_number":243},
  {"content":"\r\nدر آن بيت كه مىگويد :\r\nشما دو تن ، قبيلهء عبس و ذبيان را پس از آنكه به كشتار يكديگر پرداخته بودند و ميان آنها تخم نفاق افكنده شده بود ، چاره سازى كرديد ، همين نبرد است .\r\nو كلمهء « قلياد » كه در گفتار بالا آمده است ، آن چنان كه از ص 154 ج 1 « معجم البلدان » و ص 2 « بلوغ الادب » برمىآيد ، مصحف « قلهى » و در كتاب اخير ، آن را از ايام مشهور عرب شمرده است . اين است تمام آنچه كه دربارهء اين روز روايت كرده‌اند و پيغمبر و هيچكدام از هاشميان را در آن ورود و خروجى و وصىّ وى امير مؤمنان ( ع ) را با آن سر و كارى ، نيست و اين داستان هيچ ارتباطى با آن دو ندارد ، بنابر اين آيا معقول است كه ابو تمامى كه ستايشگر على جانشين بزرگ پيغمبر است ، چنين داستانى را در شعر خود اراده كرده و آن را از مآثر على ( ع ) شمرده باشد از اين گذشته خود شعر مىرساند كه مراد ابى تمام چنين جنگ خون ريزى نيست زيرا شاعر پس از آنكه مواقف امير المؤمنين را در غزوات پيغمبر برشمرده و از نبرد احد و بدر و حنين و نضير و خيبر و خندق ياد كرده و سخن را با اين بيت به پايان برده است كه ، مشاهد كان اللَّه كاشف كربها و فارجه و الامر ملتبس إمر به ذكر منقبتى ديگر پرداخته كه برخاسته از زبان است نه از شمشير و سنان و چنين سروده است :\r\n« و يوم الغدير » استوضح الحق اهله . . . الخ\r\nو به خوبى مشهود است كه در اين بيت اشاره به داستانى است كه در آن به پا خاستن و فرا خواندن و آگاهى دادن و سخن گفتن و از اثبات حق براى اهل حق پرده برگرفتن است .\r\n\r\nزندگى شاعر\r\nابو تمام ؛ حبيب پسر اوس بن حارث بن قيس بن اشجع بن يحيى بن مزينا بن سهم بن ملحان بن مروان بن رفافة بن مرّ بن سعد بن كاهل بن عمرو بن عدى بن عمرو بن حارث بن طى جلهم بن ادربن زيد بن يشحب بن عريب بن كهن بن سبان بن يشجب بن يعرب بن قحطان است ، تاريخ الخطيب ص 428 ج 8 .\r\n","description":"","footnote":"","page_name":" 224 ","page_number":244},
  {"content":"\r\nبه گفتهء جاحظ وى يكى از رؤساى طايفهء اماميّه و از بزرگان بىمانند ادب شيعه در روزگار گذشته و از پيشوايان لغت و فيض بخشان فضيلت و كمال است شعر و روشهاى گوناگون آن از او آغاز و به او انجام مىپذيرد و كار شاعرى به او واگذار است و همگان به پيشگاميش در مسابقه شعر و شيفتگيش به ولاى دودمان بزرگوار پيغمبر صلَّى اللَّه عليه و آله همآهنگاند . وى در هوش و حافظه چنان آيتى بود كه درباره اش گفته‌اند :\r\nغير از هزار ارجوزه ، چهار هزار ديوان شعر را از حفظ داشت و اين غير از قطعات و قصائد بود ( 1 )\r\nو در « معاهد التنصيص » است كه غير از قطعات و قصائد ، چهار هزار ارجوزه را از برداشت و در « تكمله » است كه وى 500 شاعر ماهر روزگار خود را به گمنامى سپرد ( 2 ) .\r\nاين شاعر ، اصلا شامى و زادهء قريه « جاسم است كه از روستاهاى » جيدور « و از اعمال دمشق بود به پدرش » ندوس عطار « مىگفتند كه بعدا آن را » اوس « كرده‌اند و در دائرة المعارف اسلامى است كه خود شاعر اسم پدر را تغيير داده است و او نصرانى بود .\r\nشاعر در مصر پرورش يافت و در اغاز جوانى در مسجد جامع سقائى مىكرد .\r\nسپس به انجمن ادبا راه يافت و از آنها بهره برد و علم آموخت . وى مردى هوشيار و دانا بود و به شعر مهر مىورزيد و از آن دست برنداشت تا گاهى كه به شاعرى پرداخت و به خوبى از عهدهء آن بر آمد و بنام شد و شعرش دست بدست گرديد و خبر به معتصم رسيد او را به نزد خود در « سر من راى » خواند و ابو تمام چكامه اى چند درباره اش سرود و معتصم صله اش داد و بر شعراء روزگارش مقدم داشت ، ابو تمام به بغداد آمد و در عراق و ايران به گشت و گذار پرداخت « محمد بن قدامه »\r\n\r\n","description":"","footnote":"\r\n( 1 ) - فهرست نجاشى ص 102\r\n( 2 ) - مرات الجنان ص 102\r\n","page_name":" 225 ","page_number":245},
  {"content":"\r\nوى را در قزوين ديده كه در آنجا با اديبان و عالمان همنشينى و همگروهى داشته است .\r\nاو به بزم آرائى و خوشخوئى و بزرگ منشى موصوف بود .\r\n« حسين بن اسحاق » گفت به « بحترى » گفتم : مردم مىپندارند كه تو از « ابو تمام » شاعرترى . گفت به خدا كه اين سخن براى من سودى و براى او زيانى ندارد .\r\nبه خدا كه من نانى جز به بركت او نخورده‌ام . البته دوست ميداشتم كه حقيقت همين باشد كه گفته‌اند ولى به خدا سوگند كه من پيرو و پناهنده و ريزه خوار خوان اويم ، نسيم من در هواى او باز ايستد و زمين من در برابر آسمانش ، پست نمايد .\r\n( تاريخ خطيب 8 ص 248 )\r\nاين « بحترى » در سر آغاز شاعرى و شكوفائى شعرش به نزد « ابى تمام » كه در « حمص » بود ، آمد و شعر خود را هنگامى كه ديگر شعراء به قصد عرضهء شعر به نزدش آمده بودند بر او خواند ابو تمام چون شعرش را شنيد روى به او آورد و ديگران را وا گذاشت و چون همه رفتند ، گفت .\r\nاز ميان شاعرانى كه برايم شعر خواندند ، تو از همه شاعرترى اينك حالت چگونه است ؟ « بحترى » از نادارى شكايت كرد و « ابو تمام » نامه اى براى مردم « معرّهء نعمان » نوشت و به استادى بحترى گواهى داد و پايمردى كرد و به شاعر نيز گفت : آنان را بستاى . وى به نزد مردم معره آمد و آنها به سبب نامهء ابى تمام مقدمش را گرامى داشتند و چهار هزار درهم برايش مقرر كردند . و اين نخستين ثروتى بود كه به وى مىرسيد .\r\nاز آن پس « ابو تمام » « بحترى » و شعرش را مىستود و وى نيز از ملازمان « ابو تمام » شد ، به بحترى گفتند . تو شاعرترى يا ابو تمام گفت : اشعار خوب او از سروده‌هاى نيكوى من و گفته‌هاى بد من از ابيات ضعيف او بهتر است و گفته‌اند كه از « ابو العلاء معرّى » پرسيدند . از اين سه تن كدام شاعرترند :\r\n","description":"","footnote":"","page_name":" 226 ","page_number":246},
  {"content":"\r\n« ابو تمام » يا « بحترى » يا « متنبّى » گفت : « متبنّى » و « ابو تمام » دانشمندند و تنها « بحترى » شاعر است و گفته‌اند :\r\n« بحترى » يكى از اشعار خود را براى ابى تمام خواند وى گفت : تو پس از من امير شعرائى .\r\n« شاعر » گفت : اين سخن را از تمام چيزهائى كه به آن دست يافته‌ام ، بيشتر دوست دارم .\r\n« ابن معتز » گفته است : تمام اشعار ابو تمام نيكو است و نيز آورده است كه شاعر توجهى تمام به شعر « صريع الغوانى مسلم بن وليد » و « ابو نواس » داشته است .\r\nو در گفتارى كه « ابن عساكر » در ص 24 ج 4 تاريخش از « عمارة بن عقيل » بازگو كرده ، چنين آمده كه چون « عماره » اين سروده شاعر را شنيد .\r\n\r\nو طول مقام المرء بالحى مخلق\r\nلديبا جتيه فاغترب تتجدد\r\nفانى رايت الشمس زيدت محبّة\r\nالى الناس ان ليست عليهم بسرمد ( 1 )\r\n\r\nگفت :\r\nاگر شعر به خوبى لفظ و نيكوئى معنى و پاكيزگى مضمون و استوارى كلام است ، شعرابى تمام است و وى از همه شاعرتر . و اگر به غير اينها است پس من نمىدانم .\r\nدر زبان ابى تمام توعى گرفتگى و لكنت بود كه « ابن معدل » يا « ابو العميثل » در اين باره شعرى اين چنين سروده اند\r\nيا نبى اللَّه فى الشعر و يا عيسى بن مريم\r\nانت من اشعر خلق اللَّه مالم تتكلم ( 2 )\r\n\r\n","description":"","footnote":"\r\n( 1 ) - ماندن بسيار انسان در قبيله ، از ارزش وى مىكاهد ، پس به غربت گراى تا تازه بمانى چه خود ديده‌ام كه مهر آفتاب از آنجهت در نزد مردم فزونى يافته است ، كه هميشه بر آنها نميتابد .\r\n( 2 ) - اى پيغمبر شعر و اى عيسى بن مريم ، تو تا سخن نگفته اى شاعرترين مردمى .\r\n","page_name":" 227 ","page_number":247},
  {"content":"\r\n« ابى تمام » خلفا و امراء را ستايش كرده و به خوبى از عهدهء اين كار بر آمده است و از قول « صهيب ابن ابى صحباء » شاعر و « عطاف بن هارون » و « كرامة بن ابان عدوى » و « ابى عبد الرحمن اموى » و « سلامة بن جابر نهدى » و « محمد بن خالد شيبانى » به نقل شعر پرداخته و راويان او عبارتند از « خالد بن شريد شاعر » و « وليد بن عباده بحترى » و « محمد بن ابراهيم بن عتاب » و « عبدوى بغدادى » .\r\n( تاريخ ابن عساكر 4 ص 184 ) آورده‌اند كه چون ابو تمام « محمد بن عبد الملك زيّات را به قصيده اى كه در آن ميگويد :\r\n\r\nديمة سمحة القياد سكوب\r\nمستغيث بها الثرى المكروب\r\nلوسعت بقعة لا عظام اخرى\r\nلسعى نحوها المكان الجديب\r\n\r\nستود « ابن زيّات » وى را گفت : اى ابا تمام ، تو شعرت را چنان با جواهر لفظ و معنى مىآرائى كه از گوهرهاى تابان گردن بند گردن دوشيزگان زيباتر است .\r\nآنچه به پاداش نيك اين اشعار مىاندوزى ، با خود شعر همسنگ نخواهد بود « كندى » فيلسوف در محضر « ابن زيّات » بود به وى گفت ، اين جوان ، جوانمرگ مىشود . گفتند : از كجا اين چنين داورى مىكنى ؟ گفت در او چنان فرزانگى و هوشيارى و زيركى توأم با خوش ذوقى و نيك طبعى ديدم كه دانستم همچون شمشير هندى كه نيامش را مىخورد جان روحانى او جسمش را خواهد خورد .\r\n( تاريخ ابن خلكان جلد 1 صفحه 132 )\r\n« صولى » آورده است كه ابى تمام ، « احمد بن معتصم » يا « پسر مأمون » را به قصيدهء سينيّه اى ستود و چون به اين سرودهء خود رسيد كه :\r\n\r\nاقدام عمرو في سماحة حاتم\r\nفي حلم احنف في ذكاء اياس ( 1 )\r\n\r\n« كندى » فيلسوف كه حاضر بود گفت : امير بالاتر از ستودهء تست . وى لختى\r\n\r\n","description":"","footnote":"\r\n( 1 ) - احمد به كارآئى عمرو بن معديكرب و بخشندگى حاتم و بردبارى احنف و فرزانگى اياس بن معاويه است .\r\n","page_name":" 228 ","page_number":248},
  {"content":"\r\nدرنگ كرد و سپس سر بر آورد و گفت :\r\n\r\nلا تنكروا ضربي له من دونه\r\nمثلا شرودا في الندى و الباس ( 1 )\r\nقاللَّه قد ضرب الاقل لنوره\r\nمثلا من المشكاة و النبراس\r\n\r\nهمگان از تيز هوشى وى شگفتيها كردند .\r\n\r\nديوان شعر ابى تمام\r\nمىگويند : ابو تمام شعر خود را مدوّن نكرده است . ليكن آنچنانكه در ص 324 « بغية الوعاة » آمده است ، از خواندن عثمان بن مثنى قرضي م 273 ديوان شاعر را براى خود او ، چنين بر مىآيد ، كه شعر وى در روزگار زندگى خودش فراهم آمده ، و پس از آن گروهى از اعلام و اديبان به ترتيب و تلخيص و شرح و حفظ آن همت گمارده‌اند كه از آن جمله‌اند :\r\n1 - ابو الحسن محمّد بن ابراهيم كيسان در گذشته بسال 320 كه وى را شرحى بر اشعار ابى تمام است .\r\n2 - ابو بكر محمّد بن يحيى صولى م 325 / 6 كه ديوان شاعر را به ترتيب حروف معجم در قريب به 300 برگ فراهم آورده است .\r\n3 - على بن حمزه اصفهانى . كه اشعار شاعر را به ترتيب انواع مرتب كرده است .\r\n4 - ابو منصور محمّد بن احمد از هرى شافعى م 380 كه شرحى بر اشعار شاعر دارد .\r\n6 - خالع حسين بن محمّد رافعى كه در حدود سال 380 زنده بوده و شرحى بر ديوان شاعر دارد .\r\n7 - وزير حسين بن على مغربى در گذشته به سال 418 ، كه كتاب اختيار و گزينش شعر ابى تمام دارد .\r\n\r\n","description":"","footnote":"\r\n( 1 ) - بر من خرده مگيريد ، اگر وى را در بخشش و دلاورى به كسى كه كمتر از اوست مثل زدم و اين مثل را نيز غريب مپنداريد . چه خداوند نور خود را به كمتر چيزى كه روزن و چراغ است ، مثل زده است .\r\n","page_name":" 229 ","page_number":249},
  {"content":"\r\n8 - ابو ريحان محمّد بن احمد بيرونى در گذشته بسال 340 شرحى بر ديوان ابى تمام دارد كه حمومى آن را به خط خود ابو ريحان ديده است .\r\n9 - ابو العلاء احمد بن عبد اللَّه معرى متوفى بسال 449 ، كه تلخيصى از ديوان شاعر با شرح آن بنام « ذكرى حبيب » دارد .\r\n10 - ابو زكريا يحيى بن على خطيب تبريزى متوفى 502 كه شارح ديوان اوست .\r\n11 - ابو البركات ابن مستوفى مبارك اربلى م 637 كه شرحى بر ديوان ابو تمام در 10 جلد دارد .\r\n12 - ابو الفتح ضياء الدين نصر بن محمّد متوفى 637 كه حافظ شعر وى بود .\r\n13 - ابو الحجاج يوسف بن محمّد انصارى م 672 كه ديوان شعر و حماسه را از حفظ مىكرد .\r\n14 - محى الدين خياط ( 1 ) كه شرحى بر ديوان ابى تمام دارد .\r\n15 - دكتر ملحم ابراهيم اسود ، وى شرحى بر ديوان ابى تمام دارد كه در مصر چاپ شده است .\r\nنسخهء چاپى ديوان ابى تمام ظاهرا بر ترتيب « صولى » است كه مرتب بر حروف است . با اين تفاوت كه اشعار افتادهء آن بسيار است . زيرا « نجاشى » در صفحه 12 فهرستش گفته است : ابو تمام را در بارهء خاندان پيغمبر اشعار فراوانى است . و احمد بن حسين ( ره ) يادآورى كرده كه از ديوان شاعر نسخهء كهنه اى ديده است كه شايد نوشته در روزگار خود شاعر يا نزديك به زمانهء او بوده و در آن از امامان شيعه تا امام جواد ( ع ) كه ابو تمام در زمان وى در گذشته است ياد نموده ، ليكن در ديوان\r\n\r\n","description":"","footnote":"\r\n( 1 ) - به فهرست ابن نديم ص 235 و فهرست نجاشى ص 102 . طبقات ابن ابى صبيعه 2 ص 20 . تاريخ ابن خلكان 1 ص 30 - 133 . بغية الوعاة ص 324 - 404 - 423 و كشف الظنون و معجم المطبوعات رجوع كنيد .\r\n","page_name":" 230 ","page_number":250},
  {"content":"\r\nچاپى ابى تمام از اين اشعار بسيار چيزى جز همان چكامهء رائيّه اى كه در اين كتاب آورديم ، يافت نمىشود . بنابر اين يا آن دستى كه بايد امين در چاپ باشد ، اين چكامه‌ها را بگاه طبع انداخته است ، مثل ساير كتب كه با آنها نيز چنين كارى كرده‌اند و يا آنكه در هنگام چاپ به چنين دستنويسى ، دسترسى نيافته و يا آنكه نسخهء چاپى ديوان همان نسخهء مذكور اختصارى « ابو العلاء معرى » است .\r\n\r\nديوان حماسه و شروح آن\r\nيكى از آثار ابي تمام كه آن را به صورت تأليف در آورده است ، ديوان حماسه اى است كه بزرگان به آن روى آورده و مردم روزگاران از آن بهره‌ها برده‌اند . ابى تمام در اين كتاب عيون شعر و وجوه كلام عرب را فراهم آورده است وى اين اثر را در خانهء « ابى الوفاء ابن سلمه » در همدان آنگاه كه نزول برف و باران وى را ناگزير به پناهندگى به اين شهر كرده بود گرد آورد و اين كتاب را در ده باب كه هر بابى از آن ويژه فنّى است مرتب كرد و گروه بسيارى از سرشناسان ادب به شرح آن همت گماردند كه از آن جمله‌اند :\r\n1 - ابو عبد اللَّه محمّد بن قاسم ماجيلويه برقى .\r\n2 - ابو الحسن على بن محمّد سميساطى ( 1 ) در گذشته در اواسط قرن چهارم .\r\n3 - ابو الحسين احمد بن فارس بن زكرياى لغوى رازى كه بسال 396 در گذشته است .\r\n4 - ابو عبد اللَّه حسين بن على بن عبد اللَّه نمرى متوفى بسال 385 و بنابر آنچه در ص 24 جلد 3 « معجم الادباء » آمده است « ابى محمّد اسود حسن غندجانى » ردّى بر اين « نمرى » در شرح حماسه ، دارد .\r\n\r\n","description":"","footnote":"\r\n( 1 ) - منسوب به سمبساط به دو سين مهمله و به ضم اول و فتح دوم است . پس آنچه در بسيارى از كتابها به صورت شمشاطى به شين معجمه آمده تصحيف است ( مولف ) .\r\n","page_name":" 231 ","page_number":251},
  {"content":"\r\n5 - ابو الفتح عثمان بن جنّى در گذشته به سال 392 او را كتابى بنام ( المنهج ) در اشتقاق شعراء حماسه و شرحى بر مستغلق حماسه است .\r\n6 - ابو الحسن على بن زيد بيهقى .\r\n7 - ابو هلال حسن بن عبد اللَّه بن سعيد عسكرى كه تا سال 395 زنده بوده است .\r\n8 - ابو المظفر محمّد بن آدم بن كمال هروى نحوى در گذشته سال 414\r\n9 - شيخ ابو على احمد بن محمد مرزوقي اصفهاني متوفى 421 .\r\n10 - ابو العلاء احمد بن عبد اللَّه تنوخى متوفى 449 .\r\n11 - ابو الحسن على بن احمد بن سيده اندلسى متوفى 458 .\r\n12 ابو الحسين عبد اللَّه بن احمد بن حسين شاماتى متوفى 475 .\r\n13 - ابو القاسم زيد بن على بن عبد اللَّه فارسى متوفى 467 .\r\n14 - ابو حكيم عبد اللَّه بن ابراهيم بن عبد اللَّه خبرى متوفى 476 .\r\n15 - ابو الحجاخ يوسف بن سلمان شنتمرى متوفى 476 . وى ديوان حماسه را بر حروف مرتب و آن را شرحى بزرگ كرده است .\r\n16 - ابو زكريا يحيى بن على خطيب تبريزى م 502 كه وى را سه شرح بر ديوان حماسه است .\r\n17 - ابو الحسن على بن عبد الرحمن اشبيلى در گذشته سال 514 .\r\n18 - ابو المحاسن مسعود بن على بيهقى متوفى 544 .\r\n19 - ابو البركات عبد الرحمن ابن محمّد انبارى متوفى 577 .\r\n20 - ابو اسحق ابراهيم بن محمد حضرمى اشبيلى متوفى 584 .\r\n21 - ابو محمّد قاسم بن محمّد ديمرتى اصفهانى .\r\n22 - شيخ على بن حسن شميم حلى درگذشته بسال 601 .\r\n23 - ابو البقاء عبد اللَّه بن حسين بن عبد اللَّه عكبرى بغدادى متوفى 616 .\r\n24 - ابو على حسن بن احمد استرابادى لغوى نحوى ،\r\n","description":"","footnote":"","page_name":" 232 ","page_number":252},
  {"content":"\r\n25 - المولوى فيض حسين . شرح مختصرى بر حماسه دارد كه آن را ( الفيضى ) ناميده است .\r\n26 - شيخ لقمان\r\n27 - الشيخ سيد بن على مرصفى ازهرى معاصر .\r\nبه فهرست نجاشى و ابن نديم و معجم الادباء و بغيه الوعاة و الذريعه رجوع كنيد ( 1 ) .\r\n\r\nديوانهاى حماسه\r\nگروه بسيارى در حماسه سازى از ابى تمام تبعيت كرده‌اند كه از آنهايند :\r\n1 - ابو عباده وليد بن عبيده ، بحتري متوفى 284 .\r\n2 - ابو الحسين احمد بن فارس لغوى رازى درگذشته به سال 369\r\n3 - دو فرزند هاشم كه هر دو بنام خالدند ، يكى ابو بكر و ديگرى ابو عثمان سعيد متوفى 371\r\n4 - ابو هلال حسن بن عبد اللَّه عسكرى نحوى .\r\n5 - ابو الحجاج يوسف بن سليمان شنتمرى در گذشته بسال 676\r\n6 - ابو حصين محمّد بن على اصفهانى ديمرتى .\r\n7 - ابو دماش كه ابن نديم وى را از دانشمندان نحو و لغت شمرده است .\r\n8 - ابو العباس محمّد بن خلف مرزبانى .\r\n9 - ابو السعادات هبت الدين على معروف به ابن شجرى متوفى 542\r\n10 - شيخ على بن حسن شميم حلَّى در گذشته بسال 601\r\n11 - ابو الحجاج يوسف بن محمّد اندلسى متوفى 654\r\n12 - صدر الدين على بن ابى فرج بصرى كشته در سال 659\r\n13 - ابو الحجاج يوسف بن محمّد انصارى در گذشته بسال 672\r\n\r\n","description":"","footnote":"\r\n( 1 ) - فهرست ابن نديم . معجم الادباء . بغية الوعاة\r\n","page_name":" 233 ","page_number":253},
  {"content":"\r\nو از آثار ادبى ابى تمام است .\r\nالاختيارات من شعر الشعراء . الاختيار من شعر القبايل .\r\nاختيار المقطَّعات المختار من شعر المحدثين . نقائض جرير و الاخطل و الفحول كه گزينه هائى از قصائد جاهليت و اسلام است كه به « ابن هرمه » پايان مىپذيرد ، ابن نديم در ص 235 فهرست خود و ديگران اين آثار را از او ياد كرده‌اند .\r\nكسانى كه در گزارش زندگى ابى تمام كتاب نوشته‌اند .\r\nاخبار و نوادر و خوش بزمىها و نكته سنجىها و آداب و اشعار بجا مانده از زمان زندگى « ابى تمام » را گروهى گرد آورى كرده‌اند كه از آن جمله‌اند :\r\n1 - ابو الفضل احمد بن طاهر متوفي 280 . وى را كتابى است بنام ( سرقات - النحويين من ابى تمام )\r\n2 - ابو بكر محمد بن يحيى اصولى در گذشته بسال 336 كه كتاب ( اخبار ابى تمام ) از اوست و اين كتاب با فهرستش در 340 صفحه چاپ شده است .\r\n3 - ابو القاسم حسن بن بشر آمدى بصرى متوقى 371 كه كتاب ( الموازنة بين ابى تمام و البحترى ) در 10 جزء دارد و ياقوت حموى در ص 59 ج 2 معجم الادباء در پيرامون اين موازنه گفتگوئى دارد . و نيز اين « آمدى » را ردّى است بر « ابن عمار » در خطائى كه بر « ابى تمام » گرفته است .\r\n4 - فرزندان هاشم يعنى دو خالد يكى بنام ابو بكر محمّد و ديگرى بنام ابو عثمان سعيد متوفى بسال 371 كه آن دو كتاب ( اخبار ابى تمام و محاسن شعره ) دارند .\r\n5 - ابو على احمد بن محمّد مرزوقى اصفهانى متوفى بسال 421 كه كتابى بنام ( الانتصار من ظلمة ابى تمام ) دارد و از انتقاداتى كه بر ابى تمام كرده‌اند ، دفاع نموده .\r\n","description":"","footnote":"","page_name":" 234 ","page_number":254},
  {"content":"\r\n6 - ابو عبد اللَّه محمّد بن عمران مرزبانى متوفى 444 كه كتاب ( اخبار ابى تمام ) در تقريبا 100 برگ نوشته است .\r\n7 - ابو حسين على بن محمّد عدوى سميساطى كه كتاب ( اخبار ابى تمام و المختار من شعره ) و كتاب ( تفضيل ابى نواس على ابى تمام ) از اوست .\r\n8 - ابو ضياء بشر بن يحيى نصيبى كه كتاب ( سرقات البحترى من ابى تمام ) از اوست .\r\n9 - احمد بن عبيد اللَّه قطر بلى معروف به « فريد » كه كتابى در خطاهاى ابى تمام در اسلام و غير آن ، تصنيف كرده است .\r\n10 - شيخ يوسف بديعى ، قاضى موصل متوفى 1073 كه كتاب ( هبة الايام فيما يتعلق بابى تمام ) در 309 صفحهء نوشته و به سال 1352 در مصر چاپ شده است .\r\n11 - شيخ محمد ، على بن ابى طالب زاهدى جيلانى در گذشته بسال 1181 در نبارس هند .\r\n12 - سرور ما محسن امين عاملى مؤلف اعيان الشيعه\r\n13 - عمر فرّوخ كه از نويسندگان عصر حاضر است و تاليفى دربارهء اين شاعر دارد كه در بيروت در 100 صفحه چاپ شده است .\r\nو شرح حال و زندگى ابى تمام را در ص 133 طبقات ابن معتز ، فهرست اين نديم ص 235 ، تاريخ طبرى ص 9 ج 11 ، فهرست نجاشى ص 102 تاريخ خطيب 8 ص 248 . مروج الذهب 2 ص 283 و 357 . معجم البلدان 3 ص 37 تاريخ ابن عساكر 4 ص 18 - 67 . نزهة ، البّاء ص 213 . تاريخ ابن خلَّكان 1 ص 131 رجال ابن داود . خلاصهء علَّامه . مرات الجنان 2 ص 102 معاهد التنصيص 1 ص 141 شذرات الذهب 2 ص 72 . مجالس المؤمنين ص 458 . كشف الظنون 1 ص 501 .\r\nرياض الحبنّه زنوزى در روضه رابعه . امل الامل ص 8 . منتهى المقال ص 96 منهج\r\n","description":"","footnote":"","page_name":" 235 ","page_number":255},
  {"content":"\r\nالمقال ص 92 . تكلمة امل الامل كه از سيّد ما ، صدر كاظمى است دائرة المعارف بستاني 2 ص 56 . دائرة المعارف اسلامى 1 ص 420 دائرة المعارف فريد وجدى 2 ص 685 - 693 و غير آن ، مىتوان يافت .\r\n\r\nولادت و وفات ابى تمام\r\nبر هيچ يك از اقوالى كه دربارهء ولادت و درگذشت ابى تمام ، در كتابها آمده است ، از جهت كثرت اختلافى كه دارد ، يقين پيدا نكرديم شايسته مىنمود كه گفتهء منقول از فرزندش ( تمام ) را برمىگزيديم زيرا اهل البيت ادرى بما فيه . ليكن اختلافى كه در سخن منقول از او نيز در كتابها هست ، اعتماد انسان را از آن هم سلب مىكند .\r\nبنابر اين مجموع اقوالى كه در اين باره ياد كرده‌اند اين است كه وى در يكى از سالهاى 172 ، 188 ، 190 ، 192 ، به دنيا آمده و در سنه 228 ، 231 ، 232 در موصل در گذشته و همانجا به خاك سپرده شده است « ابو نهشل بن حميد طوسى » در بيرون « باب الميدان » و بر كنار خندق بر گور او گنبدى ساخت و « على بن جهم » در سوك او چنين سرود :\r\nنوآورى انديشه‌هاى شيرين به ماتم نشست و نكبت ايّام بر آن سايه انداخت شعر به گونهء پيكرى نزار و گريان درآمد و شكايت مصيت خويش را به زبان قلم راند دل شعر پس از وى به درد آمد و زمانه ، درست قوافي را به نادرست آن سپرد و ابر مرد و رهنورد نيرومند و جوى روان بوستان شعر يعنى ابى تمام را كشت . و « حسن بن وهب » در مرثيهء او چنين گفت :\r\nشعر به سوك خاتم شاعران و بركهء خسروانهء بوستان آن يعنى حبيب طائى سوگوار شد اين دو با هم مردند و در يك گور خفتند . همانطور كه پيش از اين در زمان زندگى نيز با هم بودند . اين دو بيت را به « ديك الجنّ » نيز نسبت داده‌اند و نيز « حسن بن وهب » در قصيدهء ديگرى ، او را چنين رثا گفت :\r\n","description":"","footnote":"","page_name":" 236 ","page_number":256},
  {"content":"\r\nدر موصل گور او را ابرهائى كه بر او گريانند سيراب كنند .\r\nو به وقت سايه گسترى پارهاى پياپى آنها بر آن گور سايه افكنند .\r\nبرقها نيز به ياد او لطمه به صورت زنند و تندرها گريبان درند .\r\nچه خاك اين گور « حبيبى » را در بر گرفته است كه « حبيب » و دوست من بود .\r\nو « محمّد بن عبد الملك زيّات » وزير معتصم در مرثيهء او چنين سرود :\r\nخبرى بس بزرگ به من رسيد و دلم را سخت به درد آورد .\r\nگفتند « حبيب » مرد و من پاسخ دادم شما را به خدا « طائى » را مگوئيد .\r\nو گفته‌اند كه اين شعر از « ابى زبرقان عبد اللَّه بن زبرقان كاتب » مولاى بنى - اميّه است .\r\nاز « شرف الدين ابو المحاسن محمّد بن عنين » معنى اين شعرش را پرسيدند :\r\n\r\nسقى اللَّه روح الغوطتين و لا ارتوت\r\nمن الموصل الجد باء الا قبورها\r\n\r\nكه چرا سيرابى را بر همهء « موصل » حرام كردى و به گورهاى آن اختصاص دادى ؟ گفت به احترام ابى تمام . ابو تمام فرزند شاعرى بنام ( تمام ) از خود به جا گذاشت كه پس از مرگ پدر به نزد « عبد اللَّه بن طاهر » آمد و او از ( تمام ) خواست كه شعر بخواند و وى چنين خواند :\r\nپروردگار زنده ات بدارد چه اوست كه ترا به روى خوب آراست .\r\nبغداد از نورت پر فروغ شد و چوب خشك به بخششت سر سبز گرديد\r\nعبد اللَّه لختى درنگ كرد و سپس چنين سرود :\r\nپروردگار زنده ات دارد ، براستى كه آرزويت به اشتباهت انداخت .\r\nبه نزد كسى آمده اى كه كيسه اش تهى است و اگر چيزى داشت ، به تو مىداد .\r\nتمام گفت ، داد و ستد شعر به شعر نوعى ربا است ، سرانه اى از مال بر آن بگذار . عبد اللَّه خنديد و گفت اگر نيروى شاعرى پدر ندارى ظرافت و نكته سنجى وى دارى و به صله اى براى او فرمان داد .\r\n( غرر الخصائص و طواط صفحهء 259 )\r\n","description":"","footnote":"","page_name":" 237 ","page_number":257},
  {"content":"\r\n\r\nالجواد قد يبكو\r\nجاى تعجب است و چرا از شخصيتى چون ابى تمام در شگفت نباشيم كه با آنكه در مذهب ريشه دار و به نواميس آن آشناست و از احوال شخصيتّهاى مذهبى و آثار گرانقدر و كوششهاى قابل ستايش آنان آگاهى دارد ، و خوب مىداند كه مخالفان آنان با چه تلاش و كوششى در انديشه آنند كه آنها را بدنام كنند و تاريخ آراسته و پر درخشش و تا بناكشان را به صورتى زشت و ناپسند و آميخته به بدنامى و ننگ و همراه با جنجال و جفنك در آورند ، سخنان بيهوده اين گونه دشمنان در در پيرامون ابر مرد هدايت و نهضتگر جنگجو و قهرمان دلاور يعنى مختار بن ابى عبيد ثقفى در ديده اش آراسته آمده و تهمتهاى اين دشمنان كينه توز را دربارهء مختار و آئين و نهضتش ، حقيقت ثابت پنداشته و در چكامهء رائيه خود كه در صفحه 114 ديوانش ثبت است گفته :\r\nكاروان ستم رسيدهء هاشميان از كربلا كوچ كرد و مختار با خونخواهيش درد دل اين خاندان را شفا بخشيد . هر چند او آئين پسنديده و مختارى نداشت و سرانجام راز درونش آشكار شد و آنها از او بيزارى جستند .\r\nدر حالى كه هر كس بر تاريخ و حديث و علم رجال با ديدى نافذ نظر اندازد ، در مىيابد كه مختار ، در پيشاپيش مردان دين و هدايت و اخلاص است و نهضت بزرگ او جز براى بر پا داشتن عدل ، از راه بركندن بنيان كافران و در آوردن ريشهء ستم امويان نبوده و ساحت او از آئين كيسانى بدور بوده و آنهمه تهمت و طاماتى كه بر وى بسته‌اند ، راهى به درستى و راستى ندارد و به همين جهت پيشوايان و رهبران بزرگوار ما يعنى حضرات سجاد و باقر و صادق عليهم السلام بر وى رحمت آورده‌اند و مخصوصا امام باقر ( ع ) او را بسيار ستوده است . و اين شخصيت و اعمالش هميشه در پيشگاه خاندان پاك پيغمبر ( ص ) مورد سپاس بوده است .\r\nعلماء اعلام نيز وى را بزرگ شمرده و به پيراستگى ستوده‌اند كه از آن جمله‌اند :\r\n","description":"","footnote":"","page_name":" 238 ","page_number":258},
  {"content":"\r\nسيّد ما « جمال الدين بن طاوس ، در كتاب رجالش » آيت اللَّه علامه « در خلاصه » ابن داود « در رجالش » ابن نماى « فقيه ، در رساله جداگانه اى بنام » ذوب النضار « كه دربارهء او نوشته است . محقق اردبيلى در » حديقة الشيعه « صاحب معالم در تحرير طاوسى ، قاضى نور اللَّه مرعشى در مجالس المؤمنين و شيخ ابو على در منتهى المقال به دفاع از او پرداخته‌اند . و ديگر دانشمندان نيز .\r\nو كار بزرگداشت گذشتگان از او به آنجا رسيده است كه شيخ شهيد اول در كتاب مزار خود زيارت مخصوصى براى او ياد كرده و در آن گواه راستينى است بر شايستگى و درستى او در كار ولايت و اخلاص وى در طاعت خداوند و محبّت نسبت به امام زين العابدين و خشنودى رسول خدا و امير مؤمنان از او و نيز حكايت دارد از اينكه وى در راه رضاى پيشوايان دين و نصرت خاندان پاك پيغمبر و خونخواهى آنان ، فداكار و جانباز بوده است .\r\nاين زيارت در كتاب « مراد المريد » كه ترجمه مزار الشهيد و از على بن حسين حائرى مىباشد ، هست و شيخ نظام الدين ساوجى مؤلف « نظام الاقوال » آن را تصحيح كرده است .\r\nاز آن كتاب چنين برمىآيد كه قبر مختار در روزگاران گذشته از مزارهاى مشهور در نزد شيعه بوده و بنابر آنچه در ص 138 ج 1 رحلهء « ابن بطوطه » آمده ، گنبد معروفى هم داشته است و در فراهم آوردن اخبار مختار و سيرت او و پيروزيها و معتقدات و اعمالش گروهى از اعلام همت گمارده‌اند كه از آن جمله‌اند :\r\n1 - ابو مخنف لوط بن يحيى ازدى در گذشته به سال 157 كه كتابى بنام ( اخذ الثار في المختار ) دارد .\r\n2 - ابو الفضل نصر بن مزاحم منقرى كوفى عطار متوفى 212 وى را كتابى بنام ( اخبار المختار ) است .\r\n3 - ابو الحسن علىّ بن عبد اللَّه ابى سيف مدائنى متوافى 215 - 25 كه او را نيز ( اخبار المختار ) است .\r\n","description":"","footnote":"","page_name":" 239 ","page_number":259},
  {"content":"\r\n4 - ابو اسحاق ابراهيم بن محمّد ثقفى كوفى متوفى 283 كه او را نيز ( اخبار المختار ) است .\r\n5 - ابو احمد عبد العزيز بن يحيى جلودى متوفى 302 كه كتاب ( اخبار المختار ) دارد .\r\n6 - ابو جعفر محمّد بن على بابويه قمى صدوق متوفى بسال 381 كه « كتاب المختار ) دارد .\r\n7 - ابو جعفر محمّد بن حسن طوسى در گذشته بسال 469 كه او را كتاب ( مختصر اخبار المختار ) است .\r\n8 - ابو يعلى محمّد بن حسن بن حمزه جعفرى طالبى ، خليفهء شيخ ما مفيد كه كتاب « اخبار المختار » دارد .\r\n9 - شيخ احمد بن متوّج كه كتاب ( الثارات ) يا ( قصص الثار ) منظوم دارد .\r\n10 - فقيه ، نجم الدين جعفر كه به ابن نما مشهور است و در سال 645 درگذشته است وى را كتاب ( ذوب النضار في شرح الثار ) است كه تمام آن در جلد دهم بحار چاپ شده است .\r\n11 - شيخ على بن حسن عاملى مروزى كه كتاب ( قرة العين في شرح ثارات الحسين ) دارد كه در 20 رجب 1127 از نگارش آن فراغت يافته است .\r\n12 - شيخ ابو عبد اللَّه عبد بن محمّد كه كتابش بنام ( قرّة العين في شرح ثار الحسين است و يا كتاب ( نور العين و مثير الاحزان ) چاپ شده است .\r\n13 - سيّد ابراهيم بن محمّد تقى حفيد علَّامه كبير سيّد دلدار على نقوى نصير آبادى كه كتاب ( نور الابصار في اخذ الثار ) دارد .\r\n14 - مولى عطاء اللَّه بن حسام هروى كه ( روضة المجاهدين ) دارد و در سال 1303 چاپ شده است .\r\n15 - مولى محمّد حسين بن مولى عبد اللَّه ارجستانى كه ( حملهء مختاريه ) دارد .\r\n16 - نويسندهء هندى نوّاب على ساكن « لكهنو » كه كتاب ( نظارهء انتقام )\r\n","description":"","footnote":"","page_name":" 240 ","page_number":260},
  {"content":"\r\nدارد و در دو جزء چاپ شده است .\r\n17 - حاج غلام على بن اسماعيل هندى كه « مختار نامه » دارد .\r\n18 - سيّد ما ، سيد محسن امين عاملى كه كتاب ( اصدق الاخبار في قصة الاخذ بالثار ) دارد .\r\n19 - سيد حسين حكيم هندى كه ترجمهء ( ذوب النضار ) ابن نما ، دارد .\r\n20 - سيّد محمّد حسين بن سيّد حسين بخش هندى زادهء 1290 كه كتاب ( تحفة الاخيار في اثبات نجاة المختار ) دارد .\r\n21 - شيخ ميرزا محمّد على اوردبادى كه كتاب [ سبيك النضار او : شرح حال شيخ الثار 
  ] در 250 صفحه دارد و در آن حق سخن را اداء كرده و كمان تحقيق را كشيده و تيرى در تركش نگذاشته است من مقدار زيادى از اين اثر را خوانده و آن را كتابى ديدم كه در اين باب منحصر است و مانندش تأليف نشده . خداوند وى را از سوى حق و حقيقت پاداش نيكو دهاد او دربارهء « مختار » قصيده اى به روى قصيدهء ابى تمام دارد و در آن ستايش دوست و شريك فضيلت مختار يعنى « ابراهيم بن مالك اشتر » را بر ثناى مختار افزوده است و آن چكامه اين است :\r\nاى قهرمان هدايت و خون ، گوارا بادت آنچه با شمشير انتقام گيرت به كف آوردى . ترا در پيشگاه خاندان محمّد ( ص ) نعمتهاى ستوده اى است كه از مرز بزرگداشت برتر است .\r\nپيش آمدهاى روزگار ، ترا كار ديده اى شناختند كه در سينه دلى پاك و بىباك دارد .\r\nو تو چنان آتش جنگ سختى بر افروختى كه دودمان بنى اميه هيزم آن شدند .\r\nبه زنا زادگان سميه و اميّه سرسختى هدايت را چشاندى و به كامشان شرنگ مرگ و ننگ ريختى .\r\nو آنها در كنار ( خازر ) به شمشير آخته در هنگام جنگت ، شكست را ، به چشم ديدند ، و گروه بسيار آنانرا در روز نبرد ، با لشكر جرّار خود به ستيز پراكندى .\r\nجنگاورانى كه هواخواه خاندان مصطفى و شيران بيشه شجاعت و مردانى\r\n","description":"","footnote":"","page_name":" 241 ","page_number":261},
  {"content":"\r\nحادثه ديده بودند .\r\nدلاورانى كه جز براى روبرو شدن با همنبردان مسلَّح ، به پا نمىخاستند .\r\nو جز امام و كين خواهى او چيزى نمىشناختند و فرياد وا انتقاما مىكشيدند\r\nپس نابكاران زناكار و شرابخوار اميّه از هم پاشيدند ،\r\nو تو از خونى انتقام گرفتى كه از زمان ريختن آن ، هيچ علويه اى سرمه به چشم نكرد و خانه هائى را آباد كردى كه از آن روز ويران شده بود ، كه دشمنان ، خداوندان آن خانه‌ها را در كربلا كشتند .\r\nدردى بس بزرگ بود و عمق آن را كسى جز تو در نمىيافت . درود بر تو ، از اين ژرف بينى .\r\nاز دودمان « نخع » نيز شيرى شكارى با شجاعتى « ثقفى » به نبرد تاخت وى مردى فرزانه بنام « ابراهيم » بود ، كه در برخورد با حوادث ، شكارهاى سركش را به كم مىگرفت .\r\nاو آراسته به شرف هدايتى است كه اين هدايت همراه با سرورى و سيادتى است كه از آن نسيم خوش اصالت مىوزد .\r\nجوشن پوش خردمندى است كه كوههاى بلند و استوار در برابر او خوار و بيمقدارند . به گاه تاخت و تاز به شير مىماند و در زمان بخشش به باران ريزان شبيه است .\r\nجاى او دلهاى آل محمّد است همان سرورانى كه نيكنهاد و پاك سرشتند . بگاه ديدار دشمن در نشيب مهلكه اى فرو نمىرود مگر آنكه مهاجمان بر فراز آمده را به خاك هلاك مىنشاند .\r\nو چون به آهنگى استوار بر فراز مىآيد ، شعله‌هاى فروزان و سركش را خاموش و بدل به دود مىكند . رداء ستايش را شرافتمندانه بر دوش دارد و بر مركبى كه رام سر افرازان است ، سوار است .\r\nهر فضيلتى به وى منحصر است همانطور كه هر ستايشى در مختار خلاصه\r\n","description":"","footnote":"","page_name":" 242 ","page_number":262},
  {"content":"\r\nمىشود .\r\nعود ، بوى خوش و حديث خويش را از بزرگى او و شكوفه‌ها درخشندگى و شكوفائى را از فروغ او مايه گرفته‌اند .\r\nاو را به شمارهء ستارگان ، يادگارهاى ارزنده و آثار نيك است .\r\nخاندان پاك پيغمبر و ستايش آنها ، وى را از تمام اشعارى كه ديگران در بارهء وى پرداخته‌اند بىنياز مىكند .\r\nافسوس من بر اين است كه از حزب او نبودم و در هنگامهء جنگ شعارى همچون آنان نداشتم كه يا به مرگى كه پاداش شهادت و نيكنامى دارد ، دل ببندم و يا به آرزوى انتقام گيرى از خاندان اميّه ، برسم .\r\nدر قلب لشكر دشمن فرو روم و سران سپاهشان را به شمشير برّان بزنم و مادرانرا به سوگ مرگ جوانانى كه در كفر و نابكارى بار آمده‌اند ، بنشانم و پيران آنان را كه ننگ و عار كافر پيشگان ارث بجا ماندهء ايشان است نيز از پا درآورم .\r\nليكن با اين دردى كه در دل من است كه چرا در آن نبرد من نيز از مدافعان حريم خويش نبوده‌ام ، از پاداش هيچ يك از اين مواقف بىبهره نيستم زيرا آنچه آنان كرده‌اند پسند من بوده است .\r\nپس من به خونهائى كه جنگاوران در آن پيكارها از مردم بدكار و كافر پيشه ريختند ، خشنودم و به فردائى دل خوشم كه لشكرى انبوه و بسيار درهم مىآميزد ، همان روزى كه پرچمدار لشكر پسر پيغمبر است و سپاهش از دل گرد و غبار بدر مىآيد و زبانهء آتش نبردشان چهره‌ها را بريان مىكند و تيرها و دم شمشيرها پوست از سر سركشان مىكند .\r\nروز پيروزى بزرگى كه سوز دل خسته دلان و اندوه زدگان را فرو مىنشاند و دوستداران دودمان پيغمبر را چون سيّد مختار به هدف مىرساند ، آن روز است .\r\nاى مختار ! اى ابر مرد مصمّم و اى امين دودمان پاك محمّد ( ص ) ، اى مايهء اميد در سختيها و اى غمگسار اندوه زدا و اى گريزگاه دشواريها .\r\n","description":"","footnote":"","page_name":" 243 ","page_number":263},
  {"content":"\r\nشگفت نيست اگر گروهى ، بلندى مقامت را در نيافتند چه آنها از بينائى محرومند . تو به فرزانگى درخشيدى و باكى نيست اگر ديده هائى از ديدن اين درخشش بىبهره ماند .\r\nترا در سراى سرافرازان منزل است و براى دشمنت مزلَّت مغروران است جايگاهت در جوار محمّد و در پناه تبار همسايه دوست اوست . اگر دشمنان از كمان تهمت تيرت زنند بايد بدانند كه كوه از پرش كاهى نمىلغزد .\r\nاينان اگر مناقب بر جاى مانده ات را كه از آغاز تا انجام قابل ستايش است ، انكار كرده‌اند بايد بدانند كه حقيقت از آن توست و زشتى از ساحت پاك بزرگيت بدور است ما از سر مهر بر سيادت تو كه اسير جنجال زورگوئيهاى ياوه سرايان شد گريه مىكنيم و اين قصيدهء آراسته از گوهر و زر ناب را به تو تقديم مىداريم چكامه اى كه ستارگان را ياراى برابرى با آن نيست . زيرا از ماه تابان تابنده تر است . اشعار « حطيئه » و « بشّار » نيز هرگز با محاسن نظم آن پهلو نخواهد زد اين عروسى است كه براى تواش آراسته‌اند و ديدارش به پليدى و تردامنى آلوده نيست .\r\nتا گاهى كه باد ملايم باغها با آهنگ بلبلان و نواى خوش هزاران كه هر بام و شام چون قرآن خوانان نغمه سر مىدهند ، همراه است نسيمهاى قدسى بر تو وزان و رحمت و راحت بر گورت نثار باد .\r\nتربت هدايت « ابراهيم » را نيز ابرهاى پر آب و روان و ريزان سيراب كناد .\r\n\r\n10 دعبل خزاعى شهيد به سال 246\r\n\r\n\r\nتجاوبن بالارنان و الزفرات\r\nنوائح عجم اللفظ و النطقات\r\nيخبّرن بالانفاس عن سر انفس\r\nاسارى هوى ماض و آخر آت\r\nفاسعدن او اسعفن حتى تقوضّت\r\nصفوف الدجا بالفجر منهزمات\r\nعلى العرصات الخاليات من المها\r\nسلام شج صبّ على العرصات\r\nفعهدى بها خضر المعاهد مألفا\r\nمن العطرات البيض و الخفرات\r\n\r\n","description":"","footnote":"","page_name":" 244 ","page_number":264},
  {"content":"\r\n\r\nليالى بعدين الوصال على القلا\r\nو يعدى تدانينا على الغربات\r\nو اذهن يلحظن العيون سوافرا\r\nو يسترن بالايدى على الوجنات\r\nو اذ كل يوم لى بلحظى نشوة\r\nيبيت بها قلبى على نشوات\r\nفكم حسرات هاجها بمحسّر\r\nوقوفى يوم الجمع من عرفات\r\nالم تر للايام ما جرّ جورها\r\nعلى الناس من نقص و طول شتات\r\nو من دول المستهزئين و من غدا\r\nبلهم طالبا للنور فى الظلمات\r\nفكيف و من انّى بطالب زلفة\r\nالى اللَّه بعد الصوم و الصلوات\r\nسواحب ابناء النبى و رهطه\r\nو بغض بنى الزرقاء و العبلات\r\nو هندو ما ادّت سمّيه و ابنها\r\nاولوا الكفر فى الاسلام و العجزات\r\nهم نقضوا عهد الكتاب و فرضه\r\nو محكمه بالزور و الشبهات\r\nو لم تك الا محنة قد كشفتم\r\nبدعوى ضلال من هن و هنات\r\nتراث بلا قربى و ملك بلا هدى\r\nو حكم بلا شورى به غير هدات\r\nرزايا ارتنا خضرة الافق حمرة\r\nوردت اجاجا طعم كل فرات\r\nو ما سهلت تلك المذاهب بينهم\r\nعلى الناس الا بيعة الفلتات\r\nو ما قيل اصحاب السقيفه جهرة\r\nبدعوى تراث فى الضلال نتات\r\nو لو قلدوا الموصى اليه امورها\r\nلزمّت بمامون من العثرات\r\nاخى خاتم الرسل المصفى من القذى\r\nو مفترس الابطال فى الغمرات\r\nفان حجدوا كان الغدير شهيده\r\nو بدر واحد شامخ المضبات\r\nواى من القرآن تتلى بفضله\r\nو ايثاره بالقوت فى اللزيات\r\nو عز خلال ادركته بسبقها\r\nمناقب كانت فيه مؤتنفات\r\n\r\nنوحه گران گنگ و گويا با ناله‌ها و آههاى سوزان خود به گفتگو پرداختند و با نفسهاى خود از راز درون دلباختگان روزگاران پرده برگرفتند و به يارى و ياورى هم شتافتند تا صفوف ظلمت شب ، به سپيده دم در هم شكست .\r\n","description":"","footnote":"","page_name":" 245 ","page_number":265},
  {"content":"\r\nدرود دلباختهء دردمند بر آن عرصه‌ها و سرزمينهائى باد كه از سيه چشمان تهى ماند . به ياد دارم كه آن سرزمينها ، سبز و خرم و الفتگاه سمنبران خوشبوى و شرم آگين بود .\r\nشبهائى به خاطر مىآرم كه وصال را بر كينه و فراق چيره مىساخت و نزديكيها بر دوريها فائق مىآمد .\r\nماهرويان پرده از رخسار برگرفته ، به ما ديده مىدوختند و گونه‌ها را به دست مىنهفتند . و روزهاى من به سر مستى ديدارشان و شبهايم به خوشدلى از يادشان مىگذشت .\r\nوقوف من به روز « عرفه » در « محسّر عرفات » چه حسرتها برانگيخت و زمانه را بنگر كه با پيمان شكنى و تفرقه اندازيهاى بسيارش با حكومتهاى مسخره و كسانى كه به دنبال آنها ، جوياى روشنى از دل تاريكيها بودند ، چه جنايتها به مردم كرد .\r\nپس از روزه و نماز ، چگونه و از كجا مىتوان خواستار قرب خدا شد ؟\r\nجز از راه مهرورزى به فرزندان و دودمان پيغمبر و كينه توزى به تبار « مروان » و « بنى اميّه » و « هند » و كارهاى « سميّه » و فرزندش « زياد » كه همهء اينها كافران و تبهكاران عالم اسلامند . اينان ، پيمان و فرمان قرآن و آيات محكم آن را به دروغ و شبهه انگيزى گسستند .\r\nو اين آزمايشى بود كه پرده از چهره آنان و دعويهاى ضلال و زشت و ناپسندشان برگرفت .\r\nميراثى بىقرابت ! و ملكى بدون هدايت ! و حكومتى بىمشورت ! و بدون وجود رهبر ! !\r\nاينها دردهائى است كه مزرع سبز فلك را در چشم ما خونين مىنمايد و طعم آب شيرين به كام تلخ مىشود .\r\n","description":"","footnote":"","page_name":" 246 ","page_number":266},
  {"content":"\r\nآنچه ، اين روشها را در ميان مردم آسان نمود ، بيعت ناگهانى و بىپيش - انديشى با ابو بكر و گفتار آشكار « سقفيان » در ادعاى بىپرده و ضلال آميز ميراث خوارى بود .\r\nاگر امور به على وصىّ پيغمبر مىسپردند ، كارها به بركت وجودش كه مأمون از لغزش بود ، نظام مىگرفت .\r\nوى برادر پيغمبر پاك نهاد و مرد ميدان كارزار بود .\r\nآنان كه منكرند ، گواه راستين على ، « غدير » و « بدر » و كوههاى بلند « احد » و آيات خواندنى قرآن در فضلش ، و خوراك بخشيهايش به گاه سختى ، و صفات تابناك و منقبتهائى است كه وى دارا بود و در آنها بر ديگران پيشى داشت .\r\n\r\nسخنان دانشمندان بنام عامه دربارهء اين قصيده\r\n1 - « ابو الفرج » در صفحهء 29 جلد 18 اغانى گفته است : قصيدهء مدارس آيات خلت ( 1 ) من تلاوة و منزل وحى مقفر العرصات « دعبل » از بهترين نوع شعر و شكوهمندترين نمونهء مدايحى است كه دربارهء خاندان پيغمبر ( ع ) سروده‌اند و دعبل آن را براى « على بن موسى الرضا ( ع ) » بخراسان سروده و گفته است كه چون به خدمت آن امام ( ع ) رسيدم فرمود : يكى از سرودهايت را برايم بخوان و من خواندم :\r\n\r\nمدارس آيات خلت من تلاوة\r\nو منزل وحى مقفر العرصات\r\n\r\nتا به اين بيت رسيدم كه :\r\n\r\nاذا وتروا مدوّا الى واتريهم\r\nاكَّفا عن الا و تار منقبضات\r\n\r\nامام آنچنان گريست كه از هوش رفت . خدمتگزارى كه در خدمتش بود به من اشاره كرد كه آرام گير و من خاموش ماندم ساعتى درنگ كرد و سپس فرمود : دوباره بخوان و من خواندم تا به همان بيت رسيدم و همان حال نخستين دست داد و پرستار حضرت اشارت به سكوت كرد و من ساكت شدم . ساعتى ديگر گذشت و امام فرمود\r\n\r\n","description":"","footnote":"\r\n( 1 ) - اين بيت سى امين بيت قصيده است كه چكامه را بنام آن ناميده‌اند .\r\n","page_name":" 247 ","page_number":267},
  {"content":"\r\nباز هم بخوان و من قصيده را تا به آخر خواندم . سه بار به من فرمود احسنت . سپس دستور داد ده هزار درهم از آن سيمهائى كه بنام حضرتش سكه خورده بود و پس از آن به هيچ كس داده نشد به من دهند و با فرمانى كه به خانواده خود داد ، خادم حضرت جامه‌هاى بسيارى برايم آورد و من به عراق آمدم و هر يك از آن درهمها را به ده درهم به شيعيان فروختم و صد هزار درهم به دستم رسيد و اين نخستين ثروتى بود كه فراهم آوردم ( 1 ) « ابن مهرويه » گفته است : « حذيفة بن محمد » براى من حديث كرد و گفت « دعبل » به من مىگفت از امام رضا ( ع ) جامهء به تن كرده اى خواستم كه كفن خود كنم امام جبّه اى را كه بر تن داشتند بيرون آورده به من دادند . خبر اين جبّه به مردم قم رسيد . از دعبل درخواست كردند كه جامه را در برابر سيصد هزار درهم به آنها بفروشد و او نپذيرفت و آنها راه را بر دعبل بستند و بر او شوريدند و جامه را به زور از او گرفتند و گفتند يا پول را قبول كن يا خود دانى . گفت به خدا قسم اين جامه را به رغبت بشما نمىدهم و به زور هم براى شما سود نخواهد داشت و شكايتتان را به پيشگاه امام رضا ( ع ) خواهم برد . آنها به اين طريق با او سازش كردند كه 300 هزار درهم با يكى از آستينهاى آستر جبّه را به او بدهند . وى راضى شد پس يكى از آستينهاى جبّه را به او دادند . او آن را به دوش مىبست و آن چنان كه مىگويند قصيدهء\r\nمدارس آيات خلت من تلاوة را بر جامه اى نوشت و در آن احرام كرد و دستور داد آن را در كفنهايش بگذارند ( 2 ) .\r\nو در ص 39 از قول دعبل آورده است كه گفت : چون از خليفه وقت گريختم و شبى را يكه و تنها به نيشابور گذراندم در آن شب تصميم گرفتم قصيده اى در ستايش عبد اللَّه بن طاهر بپردازم در هنگامى كه در را بسته و در انديشهء قصيده بودم صدائى\r\n\r\n","description":"","footnote":"\r\n( 1 ) - در ص 205 جلد 1 معاهد التعصيص و ص 280 « عيون اخبار الرضا » اين روايت آمده است .\r\n( 2 ) - در ص 196 جلد دهم ( معجم الادباء ) و در ص 205 ج 1 « معاهد التنصيص » و « عصر المأمون » 3 . اين داستان آمده است .\r\n","page_name":" 248 ","page_number":268},
  {"content":"\r\nشنيدم كه گفت السلام عليكم و رحمة الله درآيم خدايت رحمت كناد ؟ از آن بانگ بدنم لرزيد و حالى عظيم دست داد . گفت : مترس خدايت عافيت دهاد . من مردى از برادران جنّى تو و از ساكنان يمنم : مهماني عراقى بر ما وارد شد و چكامهء مدارس آيات خلت من تلاوة و منزل وحى مقفر العرصات ترا براى ما خواند و من خوش داشتم كه از خودت بشنوم . دعبل گفت قصيده را برايش خواندم بقدرت گريست كه به رو در افتاد سپس گفت . خدايت رحمت كناد آيا حديثى نگويم كه بر نيّتت افزوده شود و ترا در دلبستگى به مذهبت يارى كند ؟ گفتم چرا . گفت : روزگارى را به شنيدن آوازه جعفر بن محمّد ( ع ) گذراندم تا در مدينه به ديدارش شتافتم و از او شنيدم كه مىفرمود :\r\nحديث كرد مرا پدرم از قول پدرش و او از قول جدش كه رسول خدا ( ص ) فرمود : على و شيعته هم الفائزون ( 1 ) . آنگاه از من خداحافظى كرد كه برود گفتم خدايت رحمت كناد اگر ممكن است نامت را به من بگو . او قبول كرد و گفت من « ظبيان بن عامرم ( 2 ) »\r\n2 - « ابو اسحاق قيروانى حصرى » در گذشته بسال 413 در ص 86 « زهر الاداب » گفته است : « دعبل » ستايشگر متعصب و تندرو خاندان پيغمبر صلَّى اللَّه عليه و آله بود و او را مرثيهء مشهورى است كه از بهترين اشعار اوست و آغاز آن اين است :\r\n\r\nمدارس آيات خلت من تلاوة\r\nو منزل وحى مقفر العرصات\r\nلال رسول اللَّه بالخيف من منى\r\nو بالبيت و التعريف و الجمرات\r\nديار على و الحسين و جعفر\r\nو حمزة و السجاد ذى الثفنات\r\nقفاذ سأل الدار التى خف اهلها\r\nمتى عهدها بالصوم و الصلوات\r\nو اين الاولى شطت بهم غربة النوى\r\nافانين في الافاق مفترقات\r\nاحب قصّى الدار من اجل حبهم\r\nو اهجر فيهم اسرتى و ثقاتى\r\n\r\n3 - حافظ ابن عساكر در ص 234 جلد 5 تاريخش گفته است :\r\n\r\n","description":"","footnote":"\r\n( 1 ) - على و شيعيانش كاميابند .\r\n( 2 ) - صاحب « معاهد التنصيص » در ص 205 ج 1 كتابش اين داستان را ياد كرده است .\r\n","page_name":" 249 ","page_number":269},
  {"content":"\r\nچون گام مأمون در خلافت استوار شد و سكه بنامش زدند به جمع آثار فضائل دودمان پيغمبر ( ص ) پرداخت و از جمله اشعارى كه از آن فضائل به دستش رسيد اين سرودهء دعبل بود .\r\n\r\nمدارس آيات خلت من تلاوة\r\nو منزل وحى مقفر العرصات\r\nلال رسول اللَّه بالحيف من منى\r\nو بالبيت و التعريف و الحجرات\r\n\r\nو پيوسته انديشهء اين قصيده در سينه اش موج ميزد تا آنگاه كه دعبل ( 2 ) بر او وارد شد . به وى گفت : قصيدهء تائيه ات را برايم بخوان و مترس كه از آنچه در آن چكامه گفته اى در امانى چه من از آن قصيده آگاهم و خوانده‌ام اما دوست دارم كه از زبان خودت بشنوم : دعبل خواند تا باينجا رسيد كه :\r\n\r\nالم ترانى مذ ثلاثين حجة\r\nاروح و اغدو دائم الحسرات\r\nارى فيهم فى غيرهم متقسما\r\nو ايديهم عن فيئهم صفرات\r\nفآل رسول اللَّه نحف جسومهم\r\nو آل زياد غلظ القصرات\r\nبنات زياد فى الخدور مصونة\r\nو بنت رسول اللَّه في الفلوات\r\nاذا و ترو امدوا الى و اتريهم\r\nاكفّا عن الاوتار منقبضات\r\nفلو لا الذى ارجوه في يوم اوغد\r\nتقطع نفسى إثرهم حسرات\r\n\r\nمأمون به قدرى گريست كه ريشش تر شد و اشك بر سينه اش فرو ريخت .\r\nاز آن پس دعبل اولين كسى بود كه بر وى داخل مىشد و آخرين كس بود كه از نزدش بيرون مىرفت ،\r\n4 - « ياقوت حموى » در ص 196 ج 4 « معجم الادباء » گفته است : چكامهء تائيه اى كه دعبل دربارهء دودمان پيغمبر سروده است ، از بهترين نوع شعر و بلندترين نمونهء مدايح است كه آن را براى على بن موسى الرضا در خراسان سرود ( آنگاه حديث جامه و داستان مذكور آن را ) ياد كرده و گفته است : مىگويند وى اين\r\n\r\n","description":"","footnote":"\r\n( 2 ) - از اين قسمت در ص 58 ج 18 « اغانى » و ص 86 ج 1 « زهر الاداب » و ص 205 ج 1 « معاهد التنصيص » و ص 165 « الاتحاف » هست .\r\n","page_name":" 250 ","page_number":270},
  {"content":"\r\nچكامه را در جامه اى نوشت و در آن احرام كرد و وصيت نمود كه در كفنش باشد و دست نويسهاى اين قصيده گوناگون است كه در برخى از آنها فزونيهائى است كه گمان مىكنم ساختگى باشد ( 1 ) و گروهى از شيعيان بر آن افزوده باشند و ما آن ابياتى را مىآوريم كه صحيح است :\r\n\r\nمدارس آيات خلت من تلاوة\r\nو منزل وحى مقفر العرصات\r\nلال رسول اللَّه بالخيف من منى\r\nو بالركن و التعريف و الجمرات\r\nديار على و الحسين و جعفر\r\nو حمزة و السجاد ذى الثفنات\r\nديار عفاها كل جون مبادر\r\nو لم تعف للايّام و السنوات\r\nقفا نسأل الدار التي خفّ اهلها\r\nمتى عهدها بالصوم و الصلوات\r\nو اين الاولى شطَّت بهم غربة النوى\r\nافانين في الافاق مفترقات\r\nهم اهل ميراث النبي اذا اعتزوا\r\nو هم خير قادات و خير حمات\r\nو ما الناس الَّا حاسد و مكَّذب\r\nو مضطعن ذواحنة و تراث\r\nاذ اذكروا اقتلى ببدر و خيبر\r\nو يوم حنين اسلبوا العبرات\r\nقبور بكوفان و اخرى بطيبة\r\nو اخرى بفخ نالها صلواتى\r\nو قبر ببغداد لنفس زكيّة\r\nتضمّنها الرحمن في الغرفات\r\nفامّا المصّمات التى لست بالغا\r\nمبالغها منها بكنه صفات\r\nالى الحشر حتى يبعث اللَّه قائما\r\nيفرّج منها الهمّ و الكربات\r\nنفوس لدى النهرين من ارض كربلا\r\nمعرسهم فيها بشط فرات\r\nتقسّمهم ريب الزّمان كما ترى\r\nلهم عقرة مغشية الحجرات\r\nسوى ان منهم بالمدينة عصبة\r\nمدى الدهر اضناه من الازمات\r\nقليلة زوّار سوى بعض زوّر\r\nمن الضبع و العقبان و الزحمات\r\n\r\n\r\n","description":"","footnote":"\r\n( 1 ) - در آخر بخش « در پيرامون شعر » خواهد آمد كه اين گمان گناه است و راهى به حق و حقيقت ندارد\r\n","page_name":" 251 ","page_number":271},
  {"content":"\r\n\r\nلهم كل حين نومة بمضاجع\r\nلهم في نواحى الارض مختلفات\r\nو قد كان منهم بالحجاز و اهلها\r\nمغاوير يختارون في السروات\r\nتنكبّ لاواء السنين جوارهم\r\nفلا تصطليهم جمرة الجمرات\r\nاذا ورد وخيلا تشمّس بالقنا\r\nمساعر جمر الموت و الغمرات\r\nو ان فخروا يوما اتو بمحمد\r\nو جبريل و الفرقان ذى السورات\r\nملامك في اهل النبى فانهم\r\nعلى كل حال خيرة الخيرات\r\nفيارب زدنى من يقينى بصيرة\r\nو زد حبّهم يا رب في حسناتى\r\nبنفسى انتم من كهول و فتية\r\nلفكّ عناة او لحمل ديات\r\nاحب قصى الرحم من اجل حبكم\r\nو اهجر فيكم اسرتى و بناتى\r\nو اكتم حبيكم مخافة كاشح\r\nعتيد لاهل الحق غير موات\r\nلقد حفّت الايّام حولى بشرّها\r\nو انّى لارجو الا من بعد وفاتى\r\nالم تر انى مذ ثلاثين حجة\r\nاروح و اغدو دائم الحسرات\r\nارى فيئهم في غيرهم متقسّما\r\nو ايديهم من فيئهم صفرات\r\nفآل رسول اللَّه نحف جسومهم\r\nو آل زياد حفلّ العقرات\r\nبنات زياد فى القبور مصونة\r\nو آل رسول اللَّه فى الفلوات\r\nاذا وتروا مدوا الى اهل و اتريهم\r\nاكفاعن الاوتار منقبضات\r\nفلو لا الذى ارجوه فى اليوم او غد\r\nلقطَّع قلبى اثرهم حسراتى\r\nخروج امام لا محالة خارج\r\nيقوم على اسم اللَّه و البركات\r\nيميّز فينا كل حق و باطل\r\nو يجزى على النعماء و النقمات\r\nساقص نفسى جاهدا عن جدالهم\r\nكفانى ما القى من العبرات\r\nفيا نفس طيبى ثم يا نفس ابشرى\r\nفغير بعيد كل ما هو آت\r\nفان قرب الرحمن من تلك مدتى\r\nو اخّر من عمرى لطول حياتى\r\nشفيت و لم اترك لنفسى رزية\r\nو روّيت منهم منصلى و قناتى\r\n\r\n","description":"","footnote":"","page_name":" 252 ","page_number":272},
  {"content":"\r\n\r\nفمن عارف لم ينتفع و معاند\r\nيميل مع الاهواء و الشبهات\r\nقصا راى منهم ان اموت بغصة\r\nتردّد بين الصدر و اللهوات\r\nكانك بالاضلاع قد ضاق رحبها\r\nلما ضمنت من شدة الزفرات\r\n\r\nآموزشگاههاى آيات قرآن از تلاوت آن تهى شد و سراهاى نبوّت و وحى به ويرانى گرائيد .\r\nخاندان رسول خدا را در « خيف منى » و به « ركن » و « عرفات » و در « صفا » و « مروه » منزلها بود .\r\nخانه‌هاى كه تعلَّق به « على » و « جعفر » و « حمزه » و « سجاد ذو ثفنات » ( 1 ) داشت .\r\nسراهائى كه ويران از بارانهاى بسيار رحمت است نه از گذشت روزگاران .\r\nبايستيد تا از خانه‌هاى بىخداوند بپرسيم ، چند گاه است كه روزگار نمازها و روزه هاشان به سر آمده است ؟\r\nو آنها كه غربت و دورى از وطن پراكنده شان كرد ، كجا رفتند ؟\r\nهمانهائى كه بگاه نسبت ، ميراث خوار پيغمبر و سروران و ياوران خلق بودند . و ديگران دروغ پردازان و كينه توزان وجودانى خونخوار ، بيش نبودند .\r\nهمان خاندانى كه چون به ياد كشتگان « بدر » و « خيبر » و « حنين » مىافتادند ، مىگريستند .\r\nقبر برخى از آنها به « كوفه » و گور گروهى ديگر در « مدينه » و مزار آن ديگرى در « فخ ( 2 ) » است . درود من نثار همه شان باد .\r\nقبرى هم در بغداد است كه از آن جان پاك و پيراستهء موسى بن جعفر ( عليهما السّلام ) است و در غرفات بهشت غرق در درياى رحمت خداى رحمان مىباشد .\r\nامّا نفوسى كه دعوت آنان تا دامنهء حشر كه خداوند امام قائم را برمىانگيزد\r\n\r\n","description":"","footnote":"\r\n( 1 ) - از القاب امام سجاد « ع » و به معنى كسى است كه از بسيارى سجده پينه بر پيشانيش نشسته است .\r\n( 2 ) - موضعى در مكه كه مدفن على بن حسن در آنجا است .\r\n","page_name":" 253 ","page_number":273},
  {"content":"\r\nو به بركت وجود وى غم و اندوه‌ها را مىزدايد ، مسموع نيفتاد و من نيز به كنه صفات آنان نمىرسم ، جانهاى پاك شهيدانى است كه آرامگاهشان در دشت كربلا و به نزديك شط فرات در ميان دو نهر است .\r\nحوادث روزگار اينها را پراكنده كرد ولى چنان كه مىبينى بارگاههائى پر بركت دارند الَّا آنكه مزار برخى از آنان در مدينه و در طول روزگاران غريب و بىآرايش مانده است . اينان كم زائرند و زيارت كنندگانى جز كفتاران و عقابان و هماها ندارند .\r\nآرى دودمان رسول را هر روز آرامگاهها و گورهائى جدا از هم و پراكنده است ، حال آنكه بسيارى از آنان در حجاز و در بين مردم آن دلاورانى برگزيده از ميان اشراف بودند كه سختيهاى زمانه راهى به ساحتشان نداشت و شعله‌هاى فروزان جنگ دامنشان را نمىگرفت .\r\nچون به قلب سپاهى مىزدند آتش نبرد و مرگ را به سر نيزه مىافروختند و در روز سرافرازى به محمّد ( ص ) و جبريل و قرآن و سوره‌هاى آن مىباليدند .\r\nاى سرزنشگر ! دست از ملامت من در محبت دودمان پيغمبر بردار چه ايشان پيوسته دوست و نقطهء اتّكاء منند و من آنها را به راهنمائى كار خود انتخاب كرده‌ام زيرا آنها به هر حال بهترين نيكمردانند .\r\nپروردگارا بر بينائى و باور من بيفزا و محبت ايشان را در گروه حسنات من افزون كن .\r\nجانم فداى پير و جوانتان باد كه شما آزاد كنندگان بندگان و دهندگان ديهء آنهائيد .\r\nمن به مهر شما ، دوران را دوست مىدارم و دست از دودمان و دختران خود بر مىدارم و محبت خود را از بيم دشمن بدسگال و ناسازگار پوشيده مىدارم و اينك كه سختيهاى زمانه سراسر زندگيم را احاطه كرده است ، به امان و آسايش آخرت دل مىبندم .\r\n","description":"","footnote":"","page_name":" 254 ","page_number":274},
  {"content":"\r\nنمىبينى كه سى سال است كه شب و روز زندگى خويش را پيوسته به حسرت گذرانده و خود ديده‌ام كه دارائى دودمان رسول در ميان ديگران پخش شده و دست خودشان از سهامشان تهى مانده ، خاندان پيغمبر لاغر اندام و تبار زياد گردن كلفت شده ، دختران زياد پرده نشين و آل رسول اسير بيابان گرديده‌اند .\r\nچون از اين خاندان يكى كشته مىشد ، دستى كه اينان به انتقام مىگشودند از ظلم و ستم بسته بود .\r\nو من اگر به آنچه امروز و فردا واقع مىشود اميد نمىداشتم ، دل از حسرت آل رسول در سينه‌ام مىطپيد .\r\nآرى اميد من به خروج امامى است كه ناگزير ظهور و بنام خدا و همراه با انواع بركتها قيام مىكند و حق و باطل را از هم جدا نموده به نعمت و نقمت پاداش و كيفر مىدهد .\r\nپس من دست جان را از جدال با دشمن كوتاه مىكنم . چه اشك ريزانم مرا بس .\r\nاى نفس ! شاد و خرّم باش كه آنچه آمدنى است ، چندان دور نيست . و اگر خداوند روزگار مرا به آن دولت نزديك و عمرم را دراز كند ، دل خود را خنك و بار غم جان را سبك و تيغ و تيرم را به خون دشمن سيراب خواهم كرد .\r\nراستى كه هدايت اين دشمنان به كندن آفتاب از جا و به شنوانيدن سخن به سنگ سخت مىماند .\r\nبرخى از اينان حق را مىشناسند و از آن سود نمىبرند و برخى ديگر هوسباز و شبهه انگيزند .\r\nمرا از ايشان بس كه دارم از غصّه اى گلوگير كه بالا و پائينش نتوانم برد ، مىميرم و سينه‌ام از بار گران اندوه به تنگ آمده و مالامال درد است .\r\n5 - شيخ الاسلام ابو اسحاق حموئى ( كه شرح حالش در ص 123 ج 1 آمد ) ، از احمد بن زياد و او از قول دعبل خزاعى آورده است كه گفت : چكامهء\r\n","description":"","footnote":"","page_name":" 255 ","page_number":275},
  {"content":"\r\n\r\nمدارس آيات خلت من تلاوة\r\nو منزل وحي مقفر العرصات\r\n\r\nرا براى سرورم على بن موسى الرضا ( رض ) خواندم به من فرمود آيا ، دو بيت به قصيده ات نيفزايم ؟ گفتم چرا ! اى فرزند رسول خدا . فرمود :\r\n\r\nو قبر بطوس يا لها من مصيبة\r\nالحّت بها الاحشاء بالزفرات\r\nالى الحشر حتى يبعث اللَّه قائما\r\nيفرج عنا الهمّ و الكربات ( 1 )\r\n\r\nدعبل گفت سپس من باقى قصيده را خواندم تا به اين سرودهء خود رسيدم كه :\r\n\r\nخروج امام لا محالة خارج\r\nيقوم على اسم اللَّه و البركات\r\n\r\nامام رضا ( ع ) به سختى گريست و پس از آن فرمود : اى دعبل ، روح القدس به زبانت سخن رانده است ، آيا اين امام را مىشناسى ؟ گفتم نه ! ولى شنيده‌ام امامى از خاندان شما خروج مىكند و زمين را از عدل و داد پر مىكند . فرمود :\r\nامام بعد از من ، پسرم محمّد است و پس از او فرزندش على و بعد از وى پسرش حسن و پس از حسن فرزندش حجت قائم و او است ( امامى ) كه در غيبتش منتظر و در ظهورش مطاع است . پس پر مىكند زمين را از عدل و داد آنچنانكه از جور و ستم پر شده است و امّا كي قيام مىكند ، اين خبر دادن از وقت است :\r\nهر آينه حديث كرد مرا پدرم از پدرانش ، از رسول خدا ( ص ) كه فرمود ، مثل وى همانند ، رستاخيز است كه نمىآيد شما را مگر به ناگهانى . اين روايت از قول « شبراوى » نيز خواهد آمد .\r\n6 - ابو سالم بن طلحه شافعى متوفى بسال 652 در ص 85 « مطالب السئول » گفته است : دعبل گفت چون قصيده مدارس آيات را سرودم ، خواستم آن را براى ابا الحسن على بن موسى الرضا كه در خراسان بود و وليعهد مأمون شده بود بخوانم .\r\nمأمون مرا احضار كرد و از حالم پرسيد . سپس گفت اى دعبل : قصيدهء مدارس آيات خلت من تلاوة را برايم بخوان ، گفتم اى امير المؤمنين همچو قصيده اى را نمىشناسم\r\n\r\n","description":"","footnote":"\r\n( 1 ) - امام ( ع ) اين دو بيت را پس از بيت و قبر ببغداد لنفس زكيه تضمنها الرحمن فى الغرفات افزوده‌اند .\r\n","page_name":" 256 ","page_number":276},
  {"content":"\r\nگفت اى غلام ابى الحسن على بن موسى الرضا را به اينجا بخوان . ساعتى نگذشت كه حضرتش حاضر آمد مأمون گفت :\r\nيا ابا الحسن از دعبل خواسته‌ام كه اشعار ، مدارس آيات را بخواند و او اظهار بىاطلاعى مىكند .\r\nابو الحسن ( ع ) به من فرمود :\r\nاى دعبل ، بخوان براى امير مؤمنان ! و من شروع به خواندن كردم و وى بسيار تحسين كرد و دستور داد 50 هزار درهم به من بپردازند حضرت ابا الحسن نيز به مبلغى تقريبا همين قدر فرمان داد گفتم اى سرور من اگر مصلحت مىدانى يكى از تنپوشهاى خود را به من مرحمت كن تا كفنم باشد . فرمود بسيار خوب آنگاه پيراهنى پوشيده و دستارى پاكيزه به من داد و فرمود : اين را نگاه دار كه به بركت آن محفوظ خواهى ماند .\r\nابو الفضل فضل بن سهل ذو الرياستين وزير مأمون نيز صله اى به من بخشيد و مرا بر اسب زرده اى خراسانى سوار كرد و در يكروز بارانى كه هر دو با هم مىرفتيم و وى بارانى خزى در بر و برنسى بر سر داشت ،\r\nآن بارانى و برنس را به من داد و خود جامه اى نو خواست و پوشيد و گفت از آن جهت اين جامهء بر تن كرده را به تو دادم كه بهترين بارانيهاست . بعدها آن بارانى را از من به هشتاد دينار خريدند و من نفروختم .\r\nسپس چند بار به عراق برگشتم و در يكى از اين دفعات به روزى بارانى گروهى از دزدان كردى بر ما شوريدند و همه چيز ما بردند من با پيراهنى كهنه در سرمائى سخت گرفتار مانده و بر پيراهن و دستار از دست رفته‌ام نگران بودم و به سخن سرورم امام رضا ( ع ) مىانديشيدم كه يكى از دزدان كردى در حالى كه بر همان زرده اى كه ذو الرياستين مرا بر آن نشانده بود ، سوار و همان بارانى به تن داشت ، از كنار من گذشت و تا گرد آمدن همراهانش در نزديكى من ايستاد و به خواندن قصيدهء مدارس\r\n","description":"","footnote":"","page_name":" 257 ","page_number":277},
  {"content":"\r\nآيات خلت من تلاوة - پرداخت و گريه كرد . چون چنين ديدم از اينكه دزدى كرد به تشيّع گرويده است تعجب كردم . و به طمع پس گرفتن پيراهن و دستار گفتم اى سرورم اين قصيده از كيست ؟ گفت واى بر تو ترا با اين قصيده چكار است ؟\r\nگفتم جهتى دارد كه پس از اين خواهم گفت . گفت : گوينده اين قصيده مشهورتر از آن است كه نشناسيش . گفتم كيست ؟ پاسخ داد : دعبل بن على خزاعى شاعر خاندان محمّد ( ص ) كه خدا پاداش خيرش دهاد . گفتم سرورم به خدا سوگند : منم دعبل و اين است قصيدهء من . . . الحديث .\r\nو در ص 86 پس از ذكر حديث چنين گفته است : بنگريد به اين منقبت كه چقدر شكوهمند و پر شرافت است و برخى از كسانى كه اين كتاب را مطالعه مىكنند و مىخوانند ، مايلند اين ابيات معروف مدارس آيات را بدانند و دوست دارند كه به آن آگاهى يابند و اگر من از ذكر آن روى برتابم يا مرا به ندانستن قصيده متّهم مىكنند و يا نسبت ناآگاهى از علاقهء مردم به دانستن آن به من مىدهند . و من اينك خوش دارم كه اين گونه افراد را آسوده خاطر كنم و اين نقيصه را كه به برخى از ذهنها ره مىيابد ، از خود برانم پس به ذكر ابيات مناسب قصيده مىپردازم\r\n\r\nذكرت محل الربع من عرفات\r\nو ارسلت دمع العين بالعبرات\r\nو فلّ عرى صبرى و هاج صبابتى\r\nرسوم ديار اقفرت و عرات\r\nمدارس آيات خلت من تلاوة\r\nو مهبط وحى مقفر العرصات\r\nلآل رسول اللَّه بالخيف من منى\r\nو بالبيت و التعريف و الجمرات\r\nديار على و الحسين و جعفر\r\nو حمزة و السجاد ذى الثفنات ( 1 )\r\nديار عفاها جور كلّ منابذ\r\nو لم تعف بالايام و السنوات\r\n\r\n\r\n","description":"","footnote":"\r\n( 1 ) - ثعالبى در ص 233 « ثمار القلوب » 2 بيت از اين قصيده يكى مدارس آيات و ديگر همين بيت را آورده و گفته است : ذو ثفنات به على بن حسين ( ع ) و على بن عبد اللَّه عباس مىگفتند ، چون سجده گاههاى آن دو از بسيارى نماز پينه بسته بود .\r\n","page_name":" 258 ","page_number":278},
  {"content":"\r\n\r\nو دارّ لعبد اللَّه و الفضل صنوه\r\nسليل رسول اللَّه ذى الدعوات\r\nمنازل كانت للصلاة و التقى\r\nو للصوم و التطهير و الحسنات\r\nمنازل جبريل الامين يحلها\r\nمن اللَّه بالتسليم و الزكوات\r\nمنازل وحى اللَّه معدن علمه\r\nسبيل رشاد واضح الطرقات\r\nمنازل وحى اللَّه ينزل حولها\r\nعلى احمد الروحات و الغدوات\r\nفاين الاولى شطَّت بهم غربة النوى\r\nافانين فى الاقطار مفترقات\r\nهم آل ميراث النبى اذا انتموا\r\nو هم خير سادات و خير حمات\r\nمطاعيم في الاعسار فى كل مشهد\r\nلقد شرفوا بالفضل و البركات\r\nاذا لم نناج اللَّه فى صلواتنا\r\nبذكر هم لم يقبل الصلوات\r\nائمة عدل يقتدى بفعلهم\r\nو تؤمن منهم زلَّة العثرات\r\nفيارب زد قلبى هدى و بصيرة\r\nو زد حبّهم يا رب في حسنات\r\nديار رسول اللَّه اصبحن بلقعا\r\nو دار زياد اصبحت عمرات\r\nو آل رسول اللَّه غلَّت رقابهم\r\nو آل زياد غلَّظ القصرات\r\nو آل رسول اللَّه تدمى نحورهم\r\nو آل زياد زيّنوا الحجلات\r\nو آل رسول اللَّه تسبى حريمهم\r\nو آل زياد آمنوا السريات\r\nو آل زياد فى القصور مصونة\r\nو آل رسول اللَّه فى الفلوات\r\nفيا وارثى علم النبىّ و آله\r\nعليكم سلام دائم النفحات\r\nلقد آمنت نفسى بكم فى حياتها\r\nو انى لارجو الامن بعد مماتى\r\n\r\nترجمهء برخى از اين ابيات پيش از اين آمد و ترجمهء ابيات 1 - 2 - 6 7 - 8 - 9 - 10 - 11 - 14 - 15 - 16 - 20 - 21 - 32 - 24 - به ترتيب چنين است :\r\nخانه‌هاى خاندان پيغمبر را در عرفات به ياد آوردم و از ديده اشك حسرت ريختم .\r\nنشان اين خانه‌هاى ويران رشته صبرم را گسيخت و شوقم را برانگيخت .\r\n","description":"","footnote":"","page_name":" 259 ","page_number":279},
  {"content":"\r\nسراهائى كه ويران ستم دشمنان است ، نه گذشت زمان .\r\nمنازلى كه متعلق به عبد اللَّه و برادرش فضل و فرزندان پيغمبر صاحب دعوت است .\r\nمنازلى كه جاى نماز و تقوى و روزه و نيكوئيها است .\r\nخانه هائى كه جبرئيل با درود و رحمت در آن فرود مىآمد .\r\nخانه هائى كه جايگاه وحى الهى و كان علم او و مسير روشن هدايت و رشد است .\r\nمنازلى كه هر صبح و شام به پيرامون آن . وحى الهى بر پيغمبر نازل مىشد .\r\nچون در نماز خود به ياد آنها خدا را نخوانيم ، نمازمان پذيرفته نخواهد بود .\r\nپيشوايانى كه به كارشان اقتدا مىكنيم و از لغزشها امان مىيابيم .\r\nخانه‌هاى خاندان رسول ويران و منازل تبار زياد آباد است .\r\nخاندان پيغمبر زنجير به گردن و دودمان زياد ستبر گردناند .\r\nسرهاى خاندان پيغمبر بريده و سراهاى تبار زياد آراسته است .\r\nحرم رسول خدا اسير و زنان زياد پرده نشيناند .\r\nاى وارثان علم پيغمبر و اى خاندان او درود پيوسته ما نثار شما باد .\r\nدر اين جهان به بركت وجود شما جانى آسوده دارم و به آسايش آن جهان نيز اميد مىدارم .\r\n7 - شمس الدين سبط بن جوزى حنفى متوفى بسال 654 در ص 130 « تذكره اش » 29 بيت از اين قصيده را باد كرده و در آنجا ابياتى هست كه حموّى در « معجم الادباء » ياد نكرده است و در حاشيه « تذكره » از اول قصيده تا بيت « مدارس آيات » ذكر گرديده است .\r\n8 - « صلاح الدين صفدى » درگذشته به سال 764 در ص 156 ج 1 « الوافى بالوفيات » طريق روايت قصيده را از عبيد اللَّه بن جحجح نحوى و او از محمد بن جعفر بن لتكك ، ابى الحسن بصرى نحوى و او از برادرش و وى از « دعبل » ياد كرده و همين طريق را\r\n","description":"","footnote":"","page_name":" 260 ","page_number":280},
  {"content":"\r\n« جلال الدين سيوطى » نيز در ص 94 « بغية الوعاة » آورده است .\r\n9 - « بشراوى شافعى » در گذشته بسال 1172 در ص 165 « الاتّحاف » از قول « هروى » روايت كرده است كه گفت : از دعبل شنيدم كه مىگفت چون چكامهء خود را كه به اين بيت آغاز مىشود .\r\n\r\nمدارس آيات خلت من تلاوة\r\nو مهبط وحى مقفر العرصات\r\n\r\nبراى مولايم امام رضا ( ع ) خواندم و به اين سرودهء خود رسيدم كه :\r\n\r\nخروج امام لا محالة خارج\r\nيقوم على اسم اللَّه و البركات\r\n\r\nحضرت رضا ( ع ) به سختى گريست ، سپس سر برآورد و به من فرمود اى خزاعى اين دو بيت را روح القدس بر زبانت رانده است آيا مىدانى ، اين امام كيست و كى قيام مىكند ؟ گفتم نه ! سرور من ! ولى شنيده‌ام كه امامى از خاندان شما خروج مىنمايد . ( تا آخر حديث كه پيش از اين از قول حموئى آمد ) و در ص 161 « الاتحاف » است كه « طبرى » در كتاب خود از ابى صلت هروى آورده است كه گفت :\r\nدعبل خزاعى در مرو شرفياب خدمت على بن موسى الرضا ( ع ) شد و گفت : اى فرزند پيغمبر خدا دربارهء شما خاندان پيغمبر ، چكامه اى سروده‌ام و سوگند ياد كرده‌ام كه پيش از خواندن بر شما ، براى ديگرى نخوانم و خوش دارم بشنويد . على بن موسى الرضا فرمود : بخوان و او چنين خواندن گرفت :\r\n\r\nذكرت محل الربع من عرفات\r\nفاجريت و مع العين بالعبرات\r\nو فل عرى صبرى و هاج صبايتى\r\nرسوم ديار اقفرت و عرات . . .\r\n\r\nو آن قصيده اى طولانى است كه شماره ابيات آن به 102 بيت مىرسد چون از خواندن پرداخت ، ابو الحسن رضا خود بر خواست و به دعبل فرمود ، همين جا باش .\r\nآنگاه صرّه اى كه در آن 100 دينار بود براى او فرستاد و از او پوزش خواست . ( 1 )\r\n\r\n","description":"","footnote":"\r\n( 1 ) - اين روايت را « صدوق » در ص 370 « عيون » و ص 210 ( امالى ) و طبرسى در ص 192 « اعلام الورى » آورده‌اند .\r\n","page_name":" 261 ","page_number":281},
  {"content":"\r\nدعبل آن را برگرداند و گفت . من براى گرفتن صله شرفياب نشده بودم ، آمده بودم تا سلامى به حضرت عرض كنم و به نگاهى از روى مباركش تبرّك جويم نيازى هم به اين پول ندارم اگر امام عنايت كند و مرا به جامه اى از خود ، براى تبرّك سرافراز فرمايد ، بيشتر دوست دارم .\r\nحضرت رضا عليه السّلام جبّهء خزى كه همان صرّه دينار روى آن بود به وى مرحمت كرد و به غلام خود فرمود بگو اينرا بگير و پس مفرست كه به زودى با نيازمندى خرجش خواهى كرد . و او آن كيسه و جبّه را گرفت ( تا آخر داستان دزدان كردى كه مذكور افتاد )\r\n10 - شبّلنجى در ص 153 « نور الابصار » تمام آنچه را كه از « شبراوى » ياد كرديم ، بىكم و كاست ، آورده است ،\r\nاما آنچه دانشمندان بنام شيعه فرموده‌اند :\r\nاين قصيده و داستان جبّه و دزدان را گروه بسيارى ياد كرده‌اند كه ما سخن را به ذكر گفتار آنان دراز نمىكنيم ، بلكه به ذكر آنچه در سخنان پيشين ، نيامده است ، بسنده مىكنيم :\r\nشيخ ما صدوق در ص 368 ( العيون ) و در ص 211 « الامالى » از هروى روايت كرده است كه گفت : « دعبل » در مرو شرفياب خدمت ابى الحسن الرضا عليه السّلام شد و گفت :\r\nاى فرزند رسول خدا صلَّى اللَّه عليه و آله و سلم قصيده اى در ستايش شما سروده‌ام و سوگند خورده ام كه پيش از شما براى هيچكس نخوانم فرمود بخوان : و دعبل خواند تا به اين سروده خود رسيد كه :\r\n\r\nارى فيئهم في غيرهم مستقيما\r\nو ايديهم عن فيئهم صفرات\r\n\r\nابو الحسن گريست و فرمود ، راست گفته اى اى خزاعى و چون به اين شعر رسيد كه :\r\n\r\nاذا وترو مدوا الى واتريهم\r\nاكفا عن الاوتار منقبضات\r\n\r\n","description":"","footnote":"","page_name":" 262 ","page_number":282},
  {"content":"\r\n« ابو الحسن » دست مباركش را برگرداند و فرمود آرى به خدا سوگند كه بسته است .\r\nو چون به اين بيت رسيد كه :\r\n\r\nلقد خفت فى الدنيا و ايام سعيها\r\nو انى لارجو الامن بعد وفاتى\r\n\r\nامام رضا عليه السّلام فرمود ؛ خداوند ترا در روز فزع اكبر امان بخشد و چون به اين سروده رسيد كه :\r\n\r\nو قبر ببغداد لنفس زكيّه\r\nتضمّنها الرحمن في الغرفات\r\n\r\nامام رضا عليه السّلام به او فرمود : آيا در همين جا دو بيت به آن نيفزايم كه قصيده تمام شود ؟\r\nگفت چرا ! يابن رسول اللَّه . و امام فرمود :\r\n\r\nو قبر بطوس يالها من مصيبة\r\nتوقد في الاحشاء بالحرقات\r\nالى الحشر حتى يبعث اللَّه قائما\r\nيفرّج عنا الهمّ و الكربات\r\n\r\n« دعبل » گفت . اى پسر پيغمبر خدا ، اين گورى كه در طوس است از كيست ؟\r\nحضرت فرمود قبر من است و ديرى نپايد كه طوس گذرگاه شيعيان و زيارت كنندگان من شود . هان ! هر كس مرا در غربتم به طوس زيارت كند ، روز قيامت با گناهان آمرزيده در رتبه من با من خواهد بود . پس برخاست و به دعبل دستور داد ، از جاى خويش برنخيزد ( سپس داستان جبّه و دزدان را آورده و گفته است ) :\r\nدعبل را كنيزى بود كه مهر وى بر دل داشت ، و اين كنيز چشم درد سختى گرفت كه چون پزشكان به بالينش آمدند و به آن نگريستند گفتند چشم راستش نابينا شده و كارى از ما ساخته نيست ليكن ديده چپش را مداوا مىكنيم و اميد - واريم بهبودى يابد .\r\nدعبل سخت اندوهگين و بسيار بىتاب شد ، سپس بيادش آمد كه پاره اى از\r\n","description":"","footnote":"","page_name":" 263 ","page_number":283},
  {"content":"\r\nجبّهء امام با اوست ، آن را بر ديدگان كنيز كشيد و دستمالى از آن را از سرشب بر چشمان او بست آن زن شب را به صبح آورد در حالى كه ديدگانش به بركت ابو الحسن رضا ( ع ) از روزگار پيش از بيمارى ، سالمتر مىنمود ( 1 ) .\r\nو در « مشكاة الانوار » ( 2 ) و « موجّچ الاحزان » ( 3 ) است كه آورده‌اند كه چون دعبل قصيده خود را براى على بن موسى الرضا خواند و از حضرت حجت ( عج ) به اين سرودهء خود ياد كرد :\r\n\r\nفلو لا الذى ارجوه فى اليوم اوغد\r\nتقطع نفسى اثرهم حسراتى\r\nخروج امام لا محالة خارج\r\nيقوم على اسم اللَّه و البركات\r\n\r\nحضرت رضا دست بر سر نهاد و به تواضع ايستاد و براى او دعاى فرج كرد .\r\nاين روايت را صاحب كتاب « دمعة الساكبه » و ديگران از كتاب مشكاة ، بازگو كرده‌اند ،\r\nبراى اين قصيدهء تائيّه ، دانشمندان نامدار شيعه ، شرحهائى نوشته‌اند كه از آن جمله است :\r\nشرح علامه ، حجّت ، سيد نعمت اللَّه جزائرى در گذشته به سال 1112\r\nشرح علامه ، حجّت ، كمال الدين محمد بن محمد قنوى شيرازى\r\nشرح علامه ، حاج ميرزا على عليارى تبريزى در گذشته به سال 1327\r\n\r\nقابل توجه\r\nسرآغاز قصيدهء دعبل ، آن ابياتى نيست كه ياد كرده‌اند ، بلكه اين قصيده به نسيبى آغاز مىشود . كه مطلعش اين است :\r\n\r\nتجاوبن بالارنان و الزفرات\r\nنوائح عجم اللفظ و النطقات\r\n\r\n\r\n","description":"","footnote":"\r\n( 1 ) - اين روايت را طبرسى در « ص 191 اعلام الورى » و « اربلى در ص 275 كشف الغمه » ياد كرده‌اند .\r\n( 2 ) - تاليف شيخ محمد بن عبد الجبار بحرانى\r\n( 3 ) - تاليف شيخ عبد الرضا بن محمد اوالى بحرانى\r\n","page_name":" 264 ","page_number":284},
  {"content":"\r\n« ابن فتّال » در ص 194 « روضه اش » و ابن شهر آشوب در ص 394 « المناقب » گفته‌اند : « آورده‌اند كه دعبل قصيدهء مدارس آيات را براى امام » ع « خواند و با اينكه اين بيت نخستين بيت آن نبود وى قصيده را به آن شروع كرد ، از او پرسيدند چرا از مدارس آبات آغاز كردى ، گفت ، از امام عليه السّلام حيا كردم كه تشبيب قصيده را برايش بخوانم و از مناقب آن شروع كردم و سرآغاز چكامه اين بيت است :\r\n\r\nتجاوبن بالارنان و الزفرات\r\nنواتح عجم اللفظ و النطقات\r\n\r\nتمام اين قصيدهء را كه 120 بيت است « اربلى » در « كشف الغمّه » و قاضى نور اللَّه در ص 451 « مجالس » و علَّامهء مجلسى در ص 75 ج 12 بحار و « زنوزى » در روضه نخستين از « رياض الجنه » ياد كرده‌اند و « شبراوى » و « شبلنجى » به شماره ابيات آن - همانطور كه پيش از اين گذشت - تصريح نموده‌اند ، پس آنچه پيش از اين از « حموى » ياد كرديم كه گفته است : « نسخه‌هاى اين قصيده گوناگون است و در برخى از آنها فزونىهائى است كه گمان مىرود ساختگى باشد و گروهى از شيعيان افزوده باشند و ما آنچه را كه درست مىنمايد مىآوريم » از گمانهاى گناه آلود است چه خود او در « معجم البلدان » ابياتى آورده كه غير از ابيات درست دانسته - ئى است كه در « معجم الادباء » ياد كرده است و « مسعودى » در ص 239 ج 2 « مروج - الذهب » و ديگران برخى از اشعارى را كه حموى در معجم البلدان آورده است ، ياد كرده‌اند .\r\nو « شبراوى » در « الاتحاف » و شبلنجى در « نور الابصار » ابيات فزونترى از آنچه حموى درست پنداشته است ، ثبت نموده‌اند ، و ممكن نمىنمايد كه ما سخنان اين اعلام را رد كنيم تا ساختگى بودن برخى از ابيات قصيده را اثبات كرده باشيم . و چون حصول دانش تدريجى است ، احتمال مىرود كه حموى در روز تأليف « معجم الادباء » به بيشتر از آن ابياتى كه از قصيده ياد كرده است ، آگاهى نداشته و چون علم او\r\n","description":"","footnote":"","page_name":" 265 ","page_number":285},
  {"content":"\r\nگسترش بيشترى يافته است ، ديگر ابيات قصيده را مسلَّم دانسته و در « معجم البلدان » كه در تأليف متاخرتر از معجم الادباء است آورده و به همين جهت در اكثر مجلدات « معجم البلدان » حواله به معجم الادباء ميدهد به ص 45 . 117 ، 135 . 186 ج 2 و صفحات 117 ، 184 ج 3 و صفحات 228 و 400 ج 4 و ص 187 و 289 ج 5 و ص 177 ج 6 و غير آن رجوع كنيد .\r\nاما بدگمانى او به شيعه وادارش كرده است كه در هنگام تدوين كتاب نسبت تزوير به آنها دهد و ما در اين بدگمانى به حساب رسى او نمىپردازيم چه خداوند در كمينگاه است و او بهترين رقيب و حسابرس است .\r\n\r\n« زندگى شاعر »\r\nابو على يا ابو جعفر دعبل پسر على بن زرين ( 1 ) بن عثمان بن عبد الرحمن بن عبد اللَّه بن بديل بن وقاء بن عمرو بن ربيعه بن عبد العزى بن ربيعه بن جزى بن عامر مازن ابن عدى بن عمرو ربيعهء خزاعى است .\r\nما اين نسبت را از ص 116 فهرست نجاشى و ص 328 ج 8 تاريخ خطيب و ص 239 امالى شيخ و ص 227 ج 5 تاريخ ابن عساكر و ص 100 ج 11 معجم الادبا حموى و ص 141 ج 1 ( اصابه ) ابن حجر گرفتيم و حموئى مذكور گفته است بيشتر علماء قائل به اين نسب براى دعبلند .\r\n\r\n« خاندان زرين »\r\nخاندان زرين ، بيت فضل و ادب است ، هر چند « ابن رشيق » در ص 290 ج 2 كتاب « عمده » اش ايشان را به شاعرى اختصاص داده است . چه اين دودمان محدّثان و شاعرانى داشته و اهل سيادت و شرف بوده‌اند . و تمام فضل و فضيلت آنها به بركت دعائى است كه پيغمبر اكرم دربارهء نياى بزرگ آنها كرد ، آنگاه كه به روز فتح و\r\n\r\n","description":"","footnote":"\r\n( 1 ) - و در ص 29 ج 8 ( اغانى ) چنين است رزين ابن سليمان بن تميم بن نهشل بن خداش بن خالد بن عبد بن دعبل ابن انس بن خزيمة بن سلامان اسلم بن افضى بن حارثه بن عمرو بن عامر بن مزيقيا .\r\n","page_name":" 266 ","page_number":286},
  {"content":"\r\nمكَّه « عباس بن عبد المطلب » كه پاسدار محبّت وى بود ، او را در پيشگاه پيغمبر خدا ، بپاداشت و گفت : اى رسول خدا امروز روزى است كه اقوامى را شرف بخشيده اى ، حال خالت « بديل بن ورقاء » چگونه خواهد بود ؟ پيغمبر فرمود اى بديل : روي بگشا و او چهره اش را به پيغمبر نمود و پرده از رخ برگرفت . رسول سياهى در رخسارش ديد و پرسيد :\r\nاى بديل چند سال دارى ؟ گفت 97 سال اى رسول خدا . پيغمبر ( ص ) خنديد و فرمود : خداوند بر جمال و سيه چردگيت بيفزايد و تو و فرزندانت را متمتّع كناد .\r\nو بنيان گذار شرف شكوهمند آنان قهرمانى بزرگ بنام عبد اللَّه بن ورقاء است كه آن چنان كه در « رجال شيخ » آمده است ، وى و برادرانش عبد الرحمن و محمّد ، فرستادگان پيغمبر ( ص ) به يمن بوده‌اند و اينان و برادر ديگرشان « عثمان » از لشكريان امير مؤمنان در صفيناند و برادر پنجمشان « نافع بن بديل » در روزگار پيغمبر ( ص ) به شهادت رسيد و « ابن رواحه » در رئائش چنين سرود :\r\nخداوند « نافع بن بديل » را ، برحمتى كه به جوياى ثواب جهاد مىرسد رحمت كناد .\r\nوى مردى بردبار و در روزگارى كه بيشتر مردم سخن به صواب مىگفتند ، به راستگوئى شهره بود .\r\nپس در شرافت اين دودمان همين بس كه پنج نفر شهيد دارد كه همگان مورد عنايت خداوند و در خدمت پسر عم پيغمبر خدا ( ص ) بوده‌اند و « عبد اللَّه » خود از دلاوران پيشگام و سوار كاران برجسته و آراسته به بالاترين مراتب ايمان بود و بنا به آنچه در ص 281 جلد 2 « الاصابه » آمده است « زهرى » وى را از « دهاة پنجگانه عرب » شمرده است . در روز صفّين امير المؤمنين به وى فرمان حمله داد .\r\nو او با همراهانش كه ميمنه سپاه على بود حمله كرد و در آن روز دو شمشير و دو زره داشت و پيشاپيش همه شمشير مىزد و مىگفت :\r\nجز بردبارى و توكَّل بر خدا و به كار گرفتن سپر و نيزه و شمشير برّان و پس\r\n","description":"","footnote":"","page_name":" 267 ","page_number":287},
  {"content":"\r\nاز آن پيشاپيش همه چون شترانى كه به آبشخور مىروند - به ميدان تاختن ، راهى نمانده است . و پيوسته مىتاخت تا به معاويه رسيد و پيروان وى را به كام مرگ كشيد معاويه نيز فرمان داد تا به عبد اللَّه بديل بتازند و به « حبيب بن مسلمه فهرى » كه در ميسرهء سپاهش بود پيغام فرستاد تا با همراهانش به عبد اللَّه حمله آورد . هر دو سپاه در هم آميخت و آتش جنگ در ميان ميمنهء عراقيان و ميسرة شاميان شعله كشيد پيشاپيش همه عبد اللَّه بديل چنان شمشير مىزد كه معاويه را از جا كند وى فرياد مىكشيد : خونخواهى عثمان ! و مقصودش برادر كشتهء خود بود ولى معاويه و سپاه او پنداشتند كه مقصودش عثمان بن عفان است . معاويه مقدار زيادى عقب نشست و براى بار دوم و سوم به حبيب بن سلمه پيغام فرستاد و از او كمك و يارى خواست « حبيب » با ميسرهء سپاه معاويه چنان حملهء سختى به ميمنه سپاه عراق كرد كه آن را از هم دريد تا آنكه از همراهان ابن بديل به غير از در حدود صد نفر از قرّاء كه پشت به پشت يكديگر داده و از هم دفاع مىكردند ، كسى بجا نماند و « ابن بديل » در دل لشگر فرو رفته و در انديشه قتل معاويه جوياى جايگاه او بود و به آن سو مىتاخت تا به وى رسيد .\r\nدر كنار معاويه ، « عبد اللَّه بن عامر » ايستاده بود . معاويه به مردمش بانگ زد واى بر شما سنگ سارش كنيد . سرانجام « ابن بديل » را از پاى درآوردند و او از اسب درفتاد سپس با شمشير بسويش تاختند و او را كشتند معاويه و عبد اللَّه بن عامر آمدند و بر بالينش ايستادند عبد اللَّه بن عامر عمامه اش را به روى او كشيد و بر وى رحمت آورد .\r\nزيرا پيش از اين با او دوست و برادر بود . معاويه گفت . پرده از رويش برگير . عبد اللَّه گفت به خدا سوگند تا جان در بدن دارم نمىگذارم مثله اش كنيد معاويه گفت رويش را بگشا كه مثله اش نمىكنيم و او را به تو بخشيديم « ابن عامر » پرده از رويش برگرفت و معاويه گفت بپروردگار كعبه قسم ! اين مرد قوچ آن قوم بود خداوند مرا به مالك اشتر نخعى و اشعث كندى نيز پيروزى دهاد به خدا قسم داستان اين مرد همان است كه شاعر سروده :\r\n","description":"","footnote":"","page_name":" 268 ","page_number":288},
  {"content":"\r\nجنگجوئى كه چون كارزار بر او سخت گيرد و به كشتنش برخيزد ، او نيز نبرد را سخت مىگيرد و مقاومت مىكند و آنگاه كه مرگ تند و بىتأخير ، روى آورد ، چون شيرى دلير كه به دفاع از حريمش برخاسته و مرگ راهش مىزند از حريم خود دفاع مىكند ( 1 ) .\r\nآنگاه گفت : گذشته از مردان خزاعه اگر زنانشان هم مىتوانستند با من مىجنگيدند ( 2 ) .\r\nو « اسود بن طهمان خزاعى » در آخرين رمق زندگى « عبد اللَّه بن بديل » از كنار او گذشت و به وى گفت به خدا قسم مرگ تو بر من دشوار است و اگر مىديدمت به يارى و دفاع از تو مىپرداختم و اگر قاتلت را مىديدم خوش داشتم كه دست از هم برنداريم تا آنكه يا من او را بكشم يا او مرا به تو ملحق كند سپس در كنارش نشست و گفت .\r\nتو كه مردى بىآزار و بيشتر به ياد خداوند بودى .\r\nمرا وصيّت كن خدايت رحمت كناد « ابن بديل » گفت : ترا سفارش مىكنم به ترس از خداوند و به خيرخواهى نسبت به امير مؤمنان و نبرد در خدمت او تا آنگاه كه حق آشكار شود يا تو به حق ملحق شوى و نيز سفارش مىكنم كه سلام مرا به امير مؤمنان برسانى و به او بگوئى « نبرد خود تا وقتى كه ميدان جنگ را پشت سر مىگذارى دنبال كن چه هر كس نبردگاه را پشت سر گذارد ، پيروز است » پس ديرى نپائيد كه مرد و « اسود » به سوى على آمد و پيغام رساند . امام فرمود « خدايش رحمت كناد . در زندگيش بهمراه ما با دشمنانمان جنگيد و در مرگش نيز نسبت به ما خيرخواهى كرد » و آنچه گوياى عظمت « عبد اللَّه بن بديل » در ميان ياران « على ع » است اين شعر . « ابن عدى بن حاتم » در روز صفيّن است :\r\n\r\n","description":"","footnote":"\r\n( 1 ) - شاعر اين ابيات حاتم طائى است قصيده اى كه اين ابيات از آن است در ص 121 ديوانش آمده اما بيت سوم در آن نيست .\r\n( 2 ) - ص 126 كتاب صفين ابن مزاحم و ص 486 ج 2 شرح نهج البلاغه ابن ابى الحديد .\r\n","page_name":" 269 ","page_number":289},
  {"content":"\r\nآيا پس از « عمّار » و « هاشم » و پسر بديل جنگاور ، اميدى - همچون خواب خفتگان - به ماندن داريم حال آنكه ديروز انگشتان خويش را به دندان مىگزيديم ؟ ( 2 ) و نيز اين سرودهء سليم ( سليمان ) ابن صرد خزاعى در همان روز است : وه چه روزى تيره و سخت ، كه از فرط تاريكى ستاره اى را پنهان نگذاشته بود . اى سرگشته حيران ما از گروه ستمگران نمىترسيم .\r\nزيرا در ميان ما قهرمان كار آزموده اى بنام « ابن بديل » است كه به شير شرزه مىماند « على ع » محبوب ما است و ما پدر و مادر خود را فداى او مىكنيم .\r\nو نيز اين گفتهء « شنّى » كه در اشعار او آمده است :\r\nاگر شاميان ، « هاشم » و « عمّار » و « فرزندان بديل را » كه دلاوران هر سپاهى بودند ، و نيز آن « مرد خزاعى » را « كه به بارانى مىماند كه سختى و خشكسالى را به وجود او مىرانديم كشتند و ما را به سوك نشاندند . . .\r\nامّا پدر شاعر ، على بن زرين از شاعران روزگار خود بود كه « مرزبانى » در ص 284 ج 1 « معجم الشعراء » شرح حالش را آورده است و نياى او به طورى كه « ابن قتيبه » در « الشعر و الشعراء » آورده است ، غلام ، عبد اللَّه بن خلف خزاعى پدر « طلحة الطلحات » است .\r\nو عموى شاعر . عبد اللَّه بن زرين نيز آنچنان كه ابن رشيق در « العمده » ياد كرده از شاعران بوده است .\r\nو پسر عمش « ابو جعفر محمّد ابو شيص بن عبد اللَّه » كه ذكرش رفت شاعرى است كه وى را ديوانى بوده كه « صولى » در 150 برگ پرداخته و شرح حالش در ص 83 جلد 3 « البيان و التبيين » و ص 346 « الشعر و الشعراء » و ص 108 ج 15 « الاغانى » و ص 25 جلد 2 « فوات الوفيات » و غير آن مىتوان يافت و « ابن معتز » در ص 26 - 33 « طبقاتش » ترجمهء وى را آورده و قصائد درازى از آن او را بر شمرده جز آنكه\r\n\r\n","description":"","footnote":"\r\n( 2 ) - كتاب صفين ابن مزاحم ص 243 ط ايران و 520 ط مصر شرح نهج البلاغه ابن ابى الحديد 2 ص 299\r\n","page_name":" 270 ","page_number":290},
  {"content":"\r\nنام وى و پدرش را به عكس ذكر نموده و از او به عنوان عبد اللَّه بن محمّد نام برده و حال آنكه درست آن محمّد بن عبد اللَّه است .\r\nو عبد اللَّه بن ابى شيص مذكور نيز شاعرى است كه ديوانى در حدود 70 برگ داشته و ابو الفرج در ص 108 جلد 15 « اغانى » از او نام برده و گفته است وى شاعرى نيك شعر است كه به محمّد بن طالب پيوست و از او دفتر جامع شعر پدرش را گرفت و از سوى او در ميان مردم منتشر شد و « ابن معتز » در ص 173 « طبقاتش » شرح حال وى را آورده است .\r\n« ابو الحسن على » برادر دعبل نيز شاعر بوده و بطورى كه در فهرست ابن نديم آمده ديوان شعرى در حدود 50 برگ داشته است وى با برادرش دعبل در سال 198 به خدمت ابو الحسن امام رضا ع آمد و هر دو زمان درازى از محضر شريف امام بهره‌ها بردند . خود او گفته است : من و دعبل در سال 198 به خدمت سروم ابو الحسن علي بن موسى الرضا ( ع ) آمديم و تا پايان سال 200 در محضرش مانديم و سپس بقم رفتيم ، پس از آنكه سرورم « ابو الحسن رضا ع » پيراهن خزى سبز رنگ و انگشترى عقيق به برادرم دعبل خلعت داد و درهمهائى رضوى نيز به او مرحمت كرد و فرمود اى دعبل به قم برو كه بهره‌ها خواهى برد و هم به او فرمود : اين پيراهن را نگه دار كه در آن هزار شب هزار ركعت نماز گزارده و هزار ختم قرآن كرده‌ام ( 1 ) . وى در 172 به دنيا آمد و در 283 در گذشت و از خود فرزندى بجا گذاشت بنام « ابو القاسم اسماعيل بن على » مشهور به دعبلى كه اين پسر در 257 به دنيا آمده و از پدرش ابو الحسن بسيار روايت كرده و اقامتگاهش واسط و عهده دار امور حسبى ( 2 ) بوده و كتابهائى بنام « تاريخ الائمه » و « النكاح » داشته است .\r\nرزين برادر ديگر دعبل نيز يكى از شعراء اهل بيت است و دعبل دربارهء او\r\n\r\n","description":"","footnote":"\r\n( 1 ) - ص 197 فهرست نجاشى و ص 229 امالى شيخ .\r\n( 2 ) - گفتار ما دربارهء « حسبه » در جلد چهارم آنجا كه شرح حال اين حجاج بغدادى را مىآوريم ، خواهد آمد ( مؤلف )\r\n","page_name":" 271 ","page_number":291},
  {"content":"\r\nاشعارى دارد كه در صفحه 139 جلد 5 تاريخ ابن عساكر آمده است و « ازدى » گفته است : « ابراهيم عباس » و « دعبل » و « رزين » ، فرزندان على ، از خانه به انديشهء باغ و بستان پياده بيرون آمدند ( و يا بنا بر روايت « عيون » به زيارت ابو الحسن الرضا ( ع ) مىرفتند ) پس به گروهى از هيزم كشان رسيدند . پولى دادند و بر الاغشان سوار شدند . ابراهيم چنين سرود :\r\n\r\nاعيدت بعد حمل الشوك احمالا من الخزف\r\nنشاوى لا من الخمرة بل من شدة الضعف\r\n\r\nو به « رزين » گفت دنباله اش بساز و او گفت :\r\n\r\nفلو كنتم على ذاك تصيرون الى القصف\r\nتساوت حالكم فيه و لا تبقوا على الخسف\r\n\r\nسپس به دعبل گفت : اى ابا على تو نيز بقيه اش را بسراى و او سرود :\r\n\r\nفاذ فات الذى فات فكونوا من ذوى الظرف\r\nو خفوا نقصف اليوم فانى بائع خفى\r\n\r\nبدايع البدايه 2 ص 210\r\nاما شاعر مورد بحث ما نامش دعبل ( 1 ) و به گفته همگان ، كنيه اش « ابو على » است . ابن ايوب ( 2 ) كنيهء او را « ابو جعفر » دانسته و در اغانى از قول وى آمده است كه اسمش نيز « محمّد » است . و در ص 383 جلد 8 « تاريخ خطيب » چنين است كه احمد بن قاسم نام وى را « حسن » دانسته و « اسماعيل » برادر زاده خود شاعر ، گفته است نام او عبد الرحمن است و غير از اين دو تن ، ديگران نام وى را محمّد دانسته‌اند و اسماعيل گفته است : دايهء دعبل وى را از جهت شوخ طبعى كه در او بود ، دعبل لقب داد و مقصودش ذعبل بود و ذال قلب به دال شد .\r\n\r\n","description":"","footnote":"\r\n( 1 ) - دعبل به معنى شترى است كه بچه اش همراه اوست و نيز بمعنى شتر پرگوشت و شيىء قديم است ( اغانى ) « مولف »\r\n( 2 ) - اين مطلب در « اغانى » و « معاهد التنصيص » و « نهاية الارب » است »\r\n","page_name":" 272 ","page_number":292},
  {"content":"\r\nگفته‌اند اصل وى از كوفه است همانطور كه در بيشتر كتب هم آمده است و نيز گفته‌اند كه او قريشى است . دعبل بيشتر در بغداد مىزيست و از ترس معتصم كه به هجوش پرداخته بود ، مدتى از آن شهر بيرون رفت و دوباره برگشت و به گشت و گذار ، در آفاق پرداخت . به بصره و دمشق شد و به روزگار « مطلب بن عبد اللَّه بن مالك » به مصر آمد و او دعبل را به ولايت « أسوان » گمارد و چون خبر يافت كه شاعر به هجوش پرداخته است ، بر كنارش كرد و عزل نامه را به غلام خود سپرد و گفت به اسوان ميروى و تا روز جمعه منتظر مىمانى تا دعبل به منبر رود و چون بر منبر شد نامه را به او مىدهى و وى را از خطبه باز مىدارى و از منبر به زير مىآرى و خود بجايش مىنشينى چون دعبل به منبر رفت و آماده خطبه خوانى شد غلام نامه را به وى داد . دعبل گفت بگذار تا از خطبه بپردازم و از منبر به زير آيم و نامه را بخوانم ، گفت نه ! مرا مأمور كرده‌اند كه تا نامه را نخوانى ، نگذارم خطبه بخوانى . دعبل نامه را خواند و غلام مطلَّب وى را به معزولى از منبر فرود آورد و وى از آنجا به جانب مغرب و به سوى بنى اغلب شتافت . ( اغانى ج 18 ص 47 )\r\nدعبل با برادرش « رزين » سفرى به حجاز كرد و با برادرش « على » به رى و خراسان رفت و ابو الفرج ( 1 ) گفته است : دعبل از خانه بيرون مىآمد و سالها غائب مىشد ، و به دور دنيا مىگشت و با فايده و عايده بر مىگشت و دزدان و رهزنان وى را مىديدند و آزارش نمىكردند بلكه با او به خوردن و نوشيدن مىنشستند و درباره اش نيكى مىنمودند او نيز هر گاه آنان را مىديد سفره خوراك و شرابش را مىگسترد و آنها را دعوت مىكرد و غلامان خود « ثقيف و شعف » را كه مغنّى بودند فرا مىخواند و آن دو را به آواز خوانى مىنشاند و مىنوشاند و مىنوشيد و شعر مىخواند .\r\nدزدان نيز او را شناخته بودند و به جهت كثرت سفر با او خو گرفته و از او مواظبت مىكردند وصله اش مىدادند . دعبل در يكى از سفرها براى خود چنين سرود :\r\nدر جائى فرود آمدم كه برق از آنجا نمىگذرد و دست خيال از حريمش كوتاه است\r\n\r\n","description":"","footnote":"\r\n( 1 ) اغانى ج 18 ص 36\r\n","page_name":" 273 ","page_number":293},
  {"content":"\r\nابن معتز در ص 125 طبقاتش گفته است : دعبل از قم عبور كرد و در نزد شيعيان آنجا ماند و آنها سالانه پانصد هزار درهم برايش تقسيط كردند . بحث در گزارش زندگى اين شاعر چهار ناحيه دارد :\r\n1 - فداكارى او در مهر خاندان عصمت صلوات اللَّه عليهم اجمعين .\r\n2 - نبوغ او در شعر و ادب و تاريخ و تاليفهايش .\r\n3 - روايت حديث و راويان حديث از سوى او و كسانى كه دعبل از جانب آنان به نقل حديث پرداخته است .\r\n4 - رفتارش با خلفاء و پس از آن شوخ طبعىها و نوادر كارهايش و آنگاه ولادت و وفاتش .\r\nاما از جهت نخستين ، حال او در اين فداكارى به اندازه اى روشن است كه ما را از هر گونه استدلال بىنياز مىكند . چه ميتوان گفت درباره مردى كه از خود او مىشنيدند كه مىگفت : 50 سال است كه چوبه ءدار خود را بر دوش مىكشم و كسى را نمىيابم كه مرا بر آن به دار كشد به « محمّد بن عبد الملك زيّات » وزير گفتند : چرا آن چكامهء دعبل را كه در آن به هجوت پرداخته است پاسخ نمىگوئى ؟ گفت سى سال است كه دعبل چوبه دار خود را به دوش دارد و بىباكانه در جستجوى كسى است كه وى را بر آن كشد .\r\nهمهء اينها ، از جهت كينه توزيها و درگيرىها و جانبدارى و پيكار جوئيهائى بود كه وى در دفاع از خاندان پاك پيغمبر و نشان دادن محبت خود به آنها و بدگوئى از دشمنانشان بر عهده داشت و همين امور قرار از او گرفته و پناهگاهى برايش باقى نگذاشته بودند و حتى سايبانى كه در سايه آن بياسايد نداشت و پيوسته دور از خلفاء وقت و مخالفان دودمان پاك پيغمبر رهسپار بيابانها بود . با اين وصف قصائد سائر او زبانزد بزرگان و زيور دهان گويندگان و شادى بخش دوستان و مايهء اندوه دشمنان و انگيزندهء كينه و حسد كينه توزان و حسودان گرديد و بالاخره هم او را به همين نام كشتند .\r\n","description":"","footnote":"","page_name":" 274 ","page_number":294},
  {"content":"\r\nو خردهء هجوگوئى فراوانى كه در بيشتر كتب از اين شاعر گرفته‌اند ، از آن جهت است كه نوع اين هجو سرائى و بدگوئى تند و بسيار از جانب او ، مربوط به كسانى است كه دعبل آنها را از دشمنان خاندان پاك پيغمبر و غاصب مقام آنان مىپنداشته و به اين وسيله تقرّب به خدا مىجسته است و البته تبرّى از وسائل قرب به خداوند سبحان است و ولايت ، خالص نخواهد بود مگر به بيزارى از مخالفان و دشمنان اهل بيت همانطور كه خدا و رسولش هم از مشركان بيزارى جسته‌اند . و ما جعل اللَّه لرجل من قلبين فى جوفه . امّا بسيارى از نويسندگان كتب كه در جمع دشمنان خاندان پاك پيغمبر ( ص ) بوده‌اند اين را گناه نابخشودنى دعبل پنداشته‌اند چنان كه عادت آنان دربارهء همهء شخصيتهاى شيعه همين است .\r\nامّا بر نبوغ ادبى دعبل ، چه دليلى روشنتر از شعر مشهور او تواند بود ؟\r\nشعرى كه دهان به دهان مىگردد و در لابلاى كتب ثبت است و به آن در اثبات معانى الفاظ و موادّ لغت استشهاد مىكنند و در مجالس شيعه در تمام ساعات شب و روز مىخوانند ! شعرى كه سهل ممتنع است و شنونده اول بار مىپندارد كه مىتواند مانند آن بياورد اما چون به عمق آن فرو ميرود و در آن غور و بررسى مىكند در مىيابد كه عاجز و درمانده و ناتوان است از آنكه شعرى بسازد كه به حريم اين قصيده نزديك باشد ، چه جاى آنكه با آن برابر گردد !\r\n« محمد بن قاسم بن مهرويه » مىگفت : از پدرم شنيدم كه مىگفت : شعر به دعبل خاتمه يافت و « بحترى » گفته است : در نزد من دعبل از مسلم بن وليد شاعرتر است .\r\nگفتند چگونه ؟ گفت براى آنكه سخن دعبل از گفتار مسلم به كلام عرب نزديكتر و سبك او به سبك آنان همانندتر و در آن متعصب است .\r\n« عمرو بن مسعده » گفت : ابو دلف به نزد مأمون آمد مأمون به وى گفت اى قاسم آيا شعرى از خزاعيان به ياد دارى كه براى ما بخوانى ؟ ابو دلف گفت از كدامشان اى امير مؤمنان ؟ هارون گفت در ميان آنها كدامشان را شاعر مىدانى ؟ گفت از خود آنها « ابو شيص و دعبل و پسر ابو شيص و داود پسر ابى رزين » و از موالى آنها « طاهر\r\n","description":"","footnote":"","page_name":" 275 ","page_number":295},
  {"content":"\r\nو پسرش عبد اللَّه « مأمون گفت : از شعر كدامشان به غير از دعبل ، مىتوان پرسيد ؟\r\nهر چه دربارهء او مىدانى ، بگو .\r\nو جاحظ گفته است : از دعبل بن على شنيدم كه مىگفت : در حدود شصت سال است كه هيچ روزى را بىسرودن شعرى نگذرانده‌ام . و چون دعبل اين شعرش را بر ابى نواس خواند :\r\n\r\nاين الشباب و اية سلكا\r\nلا اين يطلب ضل بل هلكا\r\nلا تعجبي يا سلم من رجل\r\nضحك المشيب براسه فبكى\r\n\r\nابى نواس گفت : دهان خود و گوش ما را لذت بسيار بخشيدى .\r\nو « محمد بن يزيد » گفته است : به خدا سوگند كه دعبل ، فصيح است و در پيرامون ادب و ستايش از دعبل ، سخن بسيار است كه ما در انديشه ذكر آن نيستيم . وى ادب را از « صريع الغوانى مسلم بن وليد » فرا گرفت و از درياى ادب وى سيراب شد و خود مىگفت : من پيوسته شعر مىگفتم و آن را بر مسلم عرضه مىكردم و او به من مىگفت :\r\nپنهانشدار تا اين شعر را گفتم كه ؛\r\n\r\nاين الشباب و اية سلكا\r\nلا اين يطلب ضل بل هلكا\r\n\r\nوقتى اين چكامه را بر او خواندم : گفت هم اكنون برو و شعرت را به هر گونه و براى هر كس كه خواهى بر خوان .\r\nو ابو تمام گفته است : دعبل هميشه به مسلم بن وليد علاقمند و باستادى وى معترف بود تا آنگاه كه در جرجان بر وى وارد شد و مسلم به جهت بخلى كه داشت پذيراى او نشد . دعبل نيز از او كناره گرفت و اين شعر را براى وى فرستاد :\r\nاى مسلم ( ابا مخلد ) ما با هم دوست بوديم و دل و جانمان يكى بود .\r\nمن در غياب تو پاس دوستى ترا مىداشتم و از درد تو به درد مىآمدم همچنانكه تو نيز پاسدار من بودى .\r\nامّا تو از من روى گردان شدى و مرا چنان به خود بدبين كردى كه از همه بيمناكم بنيان دوستى را چنان ضعيف كردى كه بر سر ما فرو ريخت و پيوند محبت را نيز\r\n","description":"","footnote":"","page_name":" 276 ","page_number":296},
  {"content":"\r\nچنان سست گرفتى كه از هم گسيخت .\r\nمهر نهفته در درون را كه از دل به در نمىآمد ، از سينه بيرن كشيدى .\r\nپس مرا كه ديگر اميدى به تو ندارم سرزنش مكن چه جامهء محبت را چنان دريدى كه پاره اى هم از آن نماند .\r\nترا دست جذام گرفتهء خود پنداشتم كه بناچار بريدمش و دلرا چنان به شكيبائى وا داشتم كه دلير شد .\r\nراويان شعر و ادب از جانب دعبل عبارتند از « محمد بن زيد » و « حمدوى » شاعر و « محمّد بن قاسم بن مهرويه » و ديگران .\r\n\r\nنشانه‌هاى نبوغ دعبل :\r\nوى را كتابى است بنام « الواحدة في مناقب العرب و مثالبها » و كتاب ديگرى دارد بنام « طبقات الشعراء » كه از كتابهاى پر ارزش و از مآخذ مورد اعتماد در ادب و گزارش زندگى شاعران است .\r\nمرزبانى در ص 227 و 240 و 245 و 267 و 361 و 434 و 478 معجم الشعراء مطالبى از آن كتاب نقل كرده و م - خطيب بغدادى در صفحات 342 ج 2 و 143 ج 4 تاريخش و ابن عساكر در صفحات 46 ، 47 ج 7 تاريخش و ابن خلَّكان در صفحهء 166 ج 2 تاريخش و يافعى در ص 132 ج 2 « مرآت » مطالبى را از آن كتاب بازگو كرده‌اند و بيش از همه ابن حجر در صفحات 69 ، 132 ، 172 ، 370 ، 411 ، 525 527 ج 1 و 99 ، 103 ، 108 ج 2 و 91 و 119 و 123 و 270 و 565 ج 3 و 74 ، 565 ، ج 4 و ديگر صفحات « الاصابه » به نقل مطالبى از آن كتاب پرداخته است و مىپندارم كه اين كتاب ، كتابى بزرگ و تقسيم بندى آن بر اساس شهرها بوده است به اين ترتيب :\r\nاخبار شعراء بصره : آمدى در ص 67 « المؤتلف و المختلف » و ابن حجر در ص 270 ج 3 « الاصابه » با اين عنوان مطالبى از او نقل كرده‌اند .\r\n","description":"","footnote":"","page_name":" 277 ","page_number":297},
  {"content":"\r\nاخبار شعراء الحجاز : ابن حجر دو ص 74 ج 4 « الاصابه » با اين عنوان مطلبى را از او نقل كرده و گفته است : دعبل در « طبقات الشعراء » و در ( بخش ) مردم حجاز چنين ياد كرده است .\r\nاخبار شعراء بغداد . آمدى در ص 67 « المؤتلف » مطلبى را تحت اسم « كتاب شعراء بغداد » از او نقل كرده است .\r\nو آن چنان كه در تاريخ ابن عساكر است ، دعبل را ديوان شعر فراهم آمده اى بوده است . و ابن نديم گفته است : صولى اشعار وى را در 300 برگ پرداخته است ، و در ص 210 فهرستش يكى از كتابهاى « ابى فضل احمد بن طاهر » را كتاب « اختيار شعر دعبل » دانسته است .\r\nاز نشانه‌هاى نبوغ دعبل ، چكامه اى است كه در مناقب يمن و برترى شاهان و ديگر مردم آن سروده و بنا به آنچه در ص 176 ( نشوار المحاضره ) تنوخى است در حدود 60 بيت دارد و مطلع آن چنين است .\r\n\r\nافيقى من ملامك يا طعينا\r\nكفاك اللوم مر الاربعينا ( 1 )\r\n\r\nوى اين قصيده را در ردّ چكامهء كميت كه در ستايش نزاريان گفته و 300 بيت دارد و نخستين بيتش اين است :\r\n\r\nالا حيّيت عنا يا مدينا\r\nو هل ناس تقول مسلَّمينا\r\n\r\nپرداخته . كميت نيز آن قصيده را در ردّ چكامه اعور كلبى كه سر آغازش چنين است .\r\nاسودينا و احمرننا .\r\nسرود\r\nدعبل پس از سرودن آن قصيده پيغمبر صلَّى اللَّه عليه و آله و سلم را در خواب ديد كه او را از ياد كرد كميت به بدى نهى فرمودند .\r\n\r\n","description":"","footnote":"\r\n( 1 ) - اى سرزنشكر دست از نكوهشت بردار كه ملامت چهل ساله ات ترا بس است\r\n","page_name":" 278 ","page_number":298},
  {"content":"\r\nاين شاعر تا آن روز كه به ردّ كميت نپرداخته بود ، پيوسته در نزد مردم گرامى و گرانقدر بود و اين ردّيه از اسباب افتادگى او شد و « ابو سعد مخزومى » قصيده اى در ردّ وى سرود و به دنبال اين پيكار و درگيرى ، فخر فروشى نزار بر يمن و سرافرازى يمن بر نزار آغاز شد و هر يك از اين دو گروه به مفاخر خويش توسل جستند و كار مردم به تباهى گشيد و عصبيت در بيرون و درون ديار اوج گرفت و نتيجهء آن فرمانروائى « مروان بن محمّد جعدى » و عصبيت او درباره قومش نزار و بر ضد يمن شد و بالاخره يمن از مروان روى گرداند و به دعوت عباسيان گرويد و كار به انتقال دولت از اميّه به بنى هاشم كشيد و بدنبال آن داستان « معن بن زائده » در يمن پيش آمد كه مردم آنجا را به جانبدارى از قومش ربيعه و ديگر نزاريان كشت و پيمانى را كه پيش از آن در ميان يمن و ربيعه بود گسست . ( تا آخر داستان كه در ص 197 ج 2 مروج الذهب آمده است . )\r\n\r\nاما در روايت حديث :\r\nابن شهر آشوب در ص 139 كتاب ( المعالم ) دعبل را از اصحاب امام كاظم ( ع ) و امام رضا ( ع ) دانسته و نجاشى در ص 198 فهرستش از برادرش چنين آورده است كه دعبل به ديدار موسى بن جعفر عليه السّلام و ابو الحسن رضا نائل آمده و محضر امام محمّد بن على جواد عليه السّلام را درك و او را ديدار كرده است .\r\n« حميرى » در كتاب « الدلائل » و ثقة الاسلام كليني در ( اصول كافى ) روايت كرده‌اند كه وى بر امام رضا عليه السّلام داخل شد و امام چيزى به وى بخشيدند و دعبل خداى تعالى را ستايش نكرد امام فرمودند چرا خداى تعالى را حمد نكردى پس از آن به خدمت امام جواد رسيد و حضرت چيزى به او دادند و او گفت الحمد للَّه و امام فرمودند ، ادب كردى .\r\nاين شاعر از گروهى روايت حديث كرده است كه از آن جمله‌اند :\r\n","description":"","footnote":"","page_name":" 279 ","page_number":299},
  {"content":"\r\n1 - حافظ شعبه بن حجاج در گذشته به سال 160 ( 1 ) و از اين طريق احاديثى در كتب دو گروه سنى و شيعه از او ياد شده است مثل آنچه در ص 240 امالى شيخ و ص 228 ج 5 تاريخ ابن عساكر آمده است .\r\n2 - حافظ سفيان ثورى م 161 . ( تاريخ ابن عساكر ج 5 ص 228 ) .\r\n3 - پيشواى مالكيان ، مالك بن انس درگذشته بسال 179 ( تاريخ ابن عساكر ج 5 ص 228 ) .\r\n4 - ابو سعيد سالم بن بصرى م پس از سال 200 ( تاريخ ابن عساكر ج 5 ص 228 ) .\r\n5 - ابو عبد اللَّه محمد بن عمرو واقدى متوفى 207 ( تاريخ ابن عساكر ج 5 ص 228 ) .\r\n6 - مأمون خليفه عباسى در گذشته بسال 218 . تاريخ الخلفاء ص 204 .\r\n7 - ابو الفضل عبد اللَّه بن سعد زهرى بغدادى در گذشته بسالا 260 كه وى حديث روزه روز غدير را كه در ص 401 ج ( 2 ) 1 اين كتاب ياد شد ، از دعبل و او از ضمزه از ابن شوذب ، از مسطر ، از ابن حوشب و او از ابى هريره ، روايت كرده است .\r\n8 - محمّد بن سلامه كه شيخ طايفه ( صدوق ) در ص 237 امالى خود از طريق وى خطبه مشهور به شقشقيّه را از او روايت كرده است و آغاز آن خطبه اين است :\r\nو اللَّه لقد تقمّصها ابن ابى قحافة و انه ليعلم انّ محلَّى منها محل القطب من - الرحى ينحدر عنّى السيل و لا يرقى الىّ الطَّير و لكنى سدلت عنها ثوبا و طويت عنها كشحا .\r\n9 - سعيد بن سفيان اسملى مدنى ( امالى شيخ ص 227 )\r\n10 - محمّد بن اسماعيل « مشترك » « »\r\n11 - مجاشع بن عمر ، كه دعبل از او و او از مسيره از جرزى ، از ابن جبير\r\n\r\n","description":"","footnote":"\r\n( 1 ) - دعبل ناقل روايت از شعبه و ثورى پيش از رسيدن به بلوغ است .\r\n( 2 ) - كتاب بشارة المصطفى لشيعة المرتضى ج 2\r\n","page_name":" 280 ","page_number":300},
  {"content":"\r\nاز ابن عباس روايت كرده است كه وى را از اين كلام خداى عز و جل پرسيدند :\r\nوعد اللَّه الذين آمنوا و عملوا الصالحات منهم مغفرة و اجرا عظيما . . . الحديث ( امالى شيخ ص 240 ) .\r\nم - 12 - موسى بن سهل راسبى ، ابن حجر در ص 348 . « تهذيب التهذيب » او را شيخ دعبل دانسته ولى معرّفى نكرده است .\r\nابن عساكر در ص 228 ج 5 تاريخش . يحيى بن سعيد انصارى را از كسانى شمرده است كه مىگويند دعبل از او نقل روايت كرده است و اين نكته بر او پوشيده مانده است كه يحيى انصارى در سال 143 و چند سال پيش از دعبل درگذشته است .\r\nو راويان حديث از جانب دعبل عبارتند از :\r\n1 - برادرش ابو الحسن على كه در بسيارى از كتب حديث و تراجم ذكرش آمده است .\r\n2 - موسى بن حمّاد يزيدى ( فهرست نجاشى ص 117 ) .\r\n3 - ابو الصلت هروى در گذشته به سال 236 ( در مآخذ بسيار ) .\r\n4 - هارون بن عبد اللَّه مهلبى ( در امالى و عيون ) .\r\n5 - على بن حكيم ( در اصول كافى ) .\r\n6 - عبد اللَّه بن سعيد اشقرى ( اغانى و غير آن ) .\r\n7 - موسى بن عيسى مروزى « »\r\n8 - ابن منادى ، احمد بن ابى داود در گذشته به سال 272 ( تاريخ ابن عساكر ) ( 1 )\r\n9 - محمّد بن موسى بريرى ( تاريخ ابن عساكر ) .\r\n\r\nاما رفتار دعبل با خلفاء و وزراء :\r\nاين ناحيه از زندگى شاعر ، فراخ ميدان و پر دامنه است و جستجوگر در ميان كتب تاريخ و تذكره‌هاى مفصّل ادبى ، بخشهائى را در پيرامون آن نگاشته مىبينند كه سخنان بى جا بسيار دارد و ما از تمام آنها در مىگذريم و فقط اندكى را گلچين مىكنيم .\r\n\r\n","description":"","footnote":"\r\n( 1 ) - ص 228 ج 5 و ابن المنادى در كتب ، محمد بن عبيد اللَّه است .\r\n","page_name":" 281 ","page_number":301},
  {"content":"\r\n1 - « يحيى بن اكثم » گفت : مامون دعبل را به نزد خود خواند و امان بخشيد و من در آنجا نشسته بودم كه شاعر از در در آمد و مأمون وى را گفت :\r\nقصيدهء رائيّه ات را بخوان . دعبل سرودن چنين قصيده اى را انكار و از آن اظهار بىاطلاعى كرد . مأمون گفت . ترا بر آن قصيده همانطور كه به جان امان دادم ، امان مىبخشم و شاعر چنين خواندن گرفت :\r\nدلبرم چون كناره گيريم از زنان ديد ، نگران شد و خردمندى را گناهى نابخشودنى شمرد .\r\nوى با گيسوان سپيدش و با آنكه به گروه پيران پيوسته است ، آرزوهاى جوانى دارد . دلبرا موى سپيد ياد معاد را در من بيدار و مرا به سرنوشتم خرسند مىكند .\r\nاگر به دنيا و زيور آن دل مىبستم از اندوه رفتگان مىگريستم .\r\nروزگار بر خاندان من تاخت و آن را چون جامى كه به سنگ مىشكنده در هم شكست .\r\nگروهى از آنها بجا مانده‌اند و برخى ديگر به جارچى مرگ از ميان رفتند .\r\nديگران هم بدنبال آنان خواهند رفت .\r\nترس من از اين است كه بازماندگان از من جدا مىشوند ، چشم به راه بازگشت رفتگان هم كه نيستم .\r\nدر خبر از خاندان و فرزندانم ، بخفته اى مىمانم كه پس از بيدارى به بازگوئى خوابش بپردازد .\r\nدل مشغولى چاكرانتان ( خاندان پيغمبر ) از فقدان پياپى كشتگانتان ، خواب و آسايش را از آنها ربوده است .\r\nچه دستها كه در سرزمين نينوا قلم شد ! و چه گونه‌ها كه بر خاك خفت !\r\nروز عاشوراى حسين به شب انجاميد و ديگران شبانه بر قتلگاهش گذشتند\r\n","description":"","footnote":"","page_name":" 282 ","page_number":302},
  {"content":"\r\nو گفتند :\r\nاين سرور انسانها است .\r\nاى بد مردم ! پاداش پيغمبر را در برابر نعمت پر ارزش قرآن و سوره‌هاى آن اينچنين بايد داد كه چون رحلت فرمود مانند گرگى كه بر گوسفندان « ذى بقر » ( 1 ) شبانى كند ، بر فرزندان او خلافت كنيد ؟\r\nيحيى گفت : مأمون در اين هنگام مرا در پى كارى فرستاد چون رفتم و برگشتم دعبل سخنش را به اينجا رسانده بود كه :\r\nاز قبائل « ذى يمن » و « بكر » و « مضر » كه من آنها را مىشناسم ، قبيله اى نماند كه در خون خاندان پيغمبر شريك نباشد ، همچون قمار بازانى كه در لاشهء شتر شريكند . از كشتار و بزنجير كشيدن و از ترساندن و ويرانگرى با دودمان پيغمبر همان كردند كه سربازان اسلام در سرزمين روم و فرنگ مىكنند ، خاندان اميّه را در كشتارشان معذور مىدارم ولى براى بنى عباس عذرى نمىبينم چه آنها مردمى بودند كه نخستين فردشان را بر اساس اسلام كشتيد و چون آنها چيره شدند ، كافرانه انتقام گرفتند .\r\nفرزندان اميّه و مروان و خاندان آنها مردمى همه كينه توز و ستمگرند .\r\nآنگاه كه به نيازى مذهبى در انديشه ماندن در جائى هستى ، در كنار قبر پاكى كه در طوس است بمان .\r\nدر طوس دو گور است : يكى از آن بهترين مردم و ديگرى متعلق به بدترين آنها و اين پند آموز است .\r\nآن پليد را از جوار اين پاك سودى نرسد و نزديكى آن ناپاك به اين وجود تابناك زيانى نزند .\r\nچه هر كس در گرو دست آورد خويش است و تو هر يك از نيك و بد را كه\r\n\r\n","description":"","footnote":"\r\n( 1 ) - اسم جائى است .\r\n","page_name":" 283 ","page_number":303},
  {"content":"\r\nخواهى برگزين يا واگذار .\r\nراوى گفت : مأمون دستارش را به زمين زد و گفت اى دعبل به خدا كه راست گفته اى ( 1 )\r\nشيخ ما صدوق در ص 390 امالى خود به اسنادش از دعبل آورده است كه چون خبر در گذشت امام رضا عليه السّلام در قم به من رسيد ، آن قصيدهء رائيه را سرودم .\r\nآنگاه ابياتى از آن را ياد كرده است .\r\n2 - « ابراهيم بن مهدى » بر مأمون وارد شد و شكايت حال خويش را با او چنين در ميان گذاشت : اى امير مؤمنان ! خداى سبحانه و تعالى شخص ترا بر من برترى داد و مهر و بخشايش مرا به دلت انداخت و ما و تو در نسب يكسانيم .\r\nاينك دعبل مرا هجو كرده و بايد از او انتقام بگيرى مأمون گفت مگر چه گفته است ؟ شايد اين سرودهء او را مىگوئى :\r\n\r\nنعر ابن شكلة بالعراق و أهله\r\nفهفا إليه كلّ اطلس مائق ( 2 )\r\n\r\nو ابيات هجويّه را خواند . ابراهيم گفت . اين يكى از هجويه‌هاى اوست مرا به اشعارى زشتر از اين نيز هجو كرده است . مأمون گفت : تو را اقتدا به من است : چه دعبل از من نيز بدگوئى كرده و من تحمّل نموده‌ام دربارهء من گفته است : ( 3 )\r\nآيا مأمون با من همان رفتارى مىكند كه با مردم نادان دارد ، مگر ديروز سر برادرش محمّد را نديد ؟ ( 4 )\r\n\r\n","description":"","footnote":"\r\n( 1 ) - پسر شكله ( مادر ابراهيم بن مهدى ) در عراق و ميان مروم آن بانگ دعوت برآورد و مردم بد كار و نادان بسويش شتافتند .\r\n( 2 ) - پسر شكله ( مادر ابراهيم بن مهدى ) در عراق و ميان مروم آن بانگ دعوت برآورد و مردم بد كار و نادان بسويش شتافتند .\r\n( 3 ) - اغانى ج 18 ص 75 . تاريخ ابن عساكر ج 5 ص 233 . امالى مفيد . امالى شيخ ص 61 .\r\n( 4 ) - سرآغاز اين قصيده چنين است :\r\nاخذ المشيب من الشباب الاغيد و النائبات من الانام بمرصد .\r\n","page_name":" 284 ","page_number":304},
  {"content":"\r\nمن از آن قومى هستم كه شمشيرشان برادرت را كشت و ترا بر سرير خلافت ( 1 ) نشاند همان گروهى كه ترا پس از گمنامى بسيار نامدار كردند و از خاك مذلَّت بر گرفتند .\r\nابراهيم گفت : اى امير مؤمنان خداوند بر بردبارى و دانائيت بيفزايد . چه هيچ يك از ما جز به فزونى دانش تو سخن نخواهد گفت و جز به پيروى از شكيبائى تو ، تاب اين سخنان نمىآرد .\r\n3 - « ميمون بن هارون » آورده است كه ابراهيم بن مهدى دربارهء دعبل سخنى به مامون گفت كه خواست وى را بر ضد شاعر بشوراند . مأمون خنديد و گفت مرا بدانجهت بزيان او برميانگيزى كه درباره ات سروده است :\r\nاى گروه لشكريان نااميد مباشيد و بر آنچه رفت خشنود گرديد و خشم مگيريد چه به همين زودى آهنگهاى ( حنينى ) ( 2 ) كه خوشايند پير و جوان است به شما ارزانى خواهد شد و به فرماندهان سپاه نيز نواهاى ( معبدى ( 3 ) ) خواهند داد ، آهنگهائى كه نه در جيب جا مىگيرد و نه گرد آوردنى است .\r\nآرى خليفه اى كه مصحفش بربط است عطايش به سران سپاهش همين است .\r\nابراهيم گفت اى امير مؤمنان به خدا قسم دعبل از تو نيز بدگويى كرده .\r\nمأمون گفت از آن بگذر كه من بدگوئى او را به اين سروده اش بخشيدم و خنديد در اين هنگام « أبو عباد » از در درآمد و چون مأمون از دور او را ديد به ابراهيم گفت : « دعبل » با هجويه‌هاى خود بر « ابو عباد » نيز گستاخى كرده و اين شاعر از هيچ كس نمىگذرد . ابراهيم گفت مگر ابو عباد از تو گشاده دستتر است ؟ مأمون پاسخ داد نه اما وى مردى تند و نادان است كه كسى را امان نمىدهد و من شكيباتر و بخشاينده ترم . به خدا وقتى ابو عباد به اين سوى مىآمد اين سروده دعبل درباره اش بخنده‌ام انداخت :\r\nنزديكترين كار به تباهى و فساد كارى است كه تدبير آن با ابو عباد است ( 4 ) . . .\r\n\r\n","description":"","footnote":"\r\n( 1 ) - اشارت است به رويداد طاهر خزاعى و كشتن محمد امين و خليفه شدن مأمون .\r\n( 2 ) - آهنگهائى كه به دو نوازنده عرب به نام حنين و معبد ، منسوب بوده است .\r\n( 3 ) - آهنگهائى كه به دو نوازنده عرب به نام حنين و معبد ، منسوب بوده است .\r\n( 4 ) - دنبالهء اين ابيات در ص 39 ج 15 « اغانى » هست .\r\n","page_name":" 285 ","page_number":305},
  {"content":"\r\n4 - « ابو ناجيه » آورده است كه معتصم دعبل را به جهت زبان درازيهايش دشمن مىداشت و چون به شاعر خبر رسيد كه معتصم ارادهء فريب و كشتنش دارد به جبل گريخت و در هجو وى چنين سرود :\r\nدلباختهء غمزده دين از پراكندگى دين گريست و چشمهء اشك از چشمش جوشيد .\r\nپيشوائى به پا خاست كه اهل هدايت نيست و دين و خرد ندارد .\r\nاخبارى كه حكايت از مملكتدارى مردى چون « معتصم » و تسليم عرب در برابر او كند ، به ما نرسيده است .\r\nليكن آنچنانكه پشينيان بازگو كرده و گفته‌اند چون كار خلافت دشوار شد بنا به گفتهء كتب مذهبى ، شاهان بنى عباس هفت تن خواهند بود و از حكومت هشتمين آنها نوشته اى در دست نيست .\r\nاصحاب كهف نيز چنيند كه بگاه بر شمردن ، هفت تن نيكمرد در غار بودند و هشتمينشان سگشان بود .\r\nو من سگ آنها را بر تو اى معتصم ! برترى مىدهم چه تو كنهكارى و او نبود حكومت مردم از آن روز به تباهى كشيد كه « وصيف » و « اشناس » ( 1 ) عهده دار آن شدند و اين چه اندوه بزرگى بود !\r\n( فضل بن مروان ) نيز چنان شكافى در اسلام انداخت كه اصلاح پذير نبود .\r\n5 - « ميمون بن هارون » آورده است : كه چون معتصم مرد « محمّد بن عبد الملك زيّات » در رثائش سرود :\r\nچون او را به خاك كردند و بازگشتند گفتم : بهترين مرده را به بهترين گور سپردند ، خداوند جبران مصيبت مردمى كه ترا از دست داده‌اند جز به شخصى مانند هارون نخواهد كرد . و دعبل به معارضهء او چنين سرود :\r\nچون وى را در خاك نهان كردند و برگشتند گفتم بدترين مردها در بدترين گورها\r\n\r\n","description":"","footnote":"\r\n( 1 ) - وصيف و اشناس دو غلام ترك بودند كه معتصم آنها را گرامى مىداشت و آن دو در سياست مملكت دست داشتند .\r\n","page_name":" 286 ","page_number":306},
  {"content":"\r\nخفت ، برو به سوى دوزخ و عذاب كه من ترا شيطانى بيش نمىپندارم .\r\nنمردى مگر آنگاه كه پيمان بيعت را براى كسى گرفتى كه براى مسلمين و اسلام زيان بخشتر بود .\r\n6 - « محمّد بن قاسم بن مهرويه » آورده است كه با دعبل در « ضميره » بودم كه خبر مرگ معتصم و قيام واثق را آوردند . دعبل گفت پاره اى كاغذ دارى كه بر آن بنويسم ؟ گفتم آرى . كاغذى درآوردم و او به بديهه بر من املاء كرد :\r\nخدا را سپاس : جاى آن نيست كه از شكيبائى و تاب و توان سخن گوئيم چه خليفه اى مرد كه هيچ كس براى او نگران نيست و ديگرى به پا خاست كه هيچ كس خرسند نيست .\r\n7 - « محمّد بن جرير » آورده است كه تنها بيتى كه « عبد اللَّه بن يعقوب » از هجويه دعبل دربارهء متوكل براى من خواند اين بيت بود و من از او شعر ديگرى را در اين باره نشنيدم :\r\n\r\nو لست بقائل قذفا و لكن\r\nلا مر ما تعبدك العبيد ( 1 )\r\n\r\nراوى گفت : شاعر در اين بيت نسبت ( ابنه ) به متوكل داده است .\r\n8 - « عبد اللَّه بن طاهر » بر مأمون وارد شد . مأمون وى را گفت اى عبد اللَّه شعر دعبل را به ياد دارى گفت : آرى اشعارى از او در ستايش دودمان امير مؤمنان به خاطر دارم گفت بخوان و عبد اللَّه اين سرودهء دعبل را خواند :\r\nسيراب و آباد باد روزگار جوانى و عشق\r\nروزگارى كه در جامهء شادكامى مىخراميدم\r\nروزگارى كه شاخه‌هاى درخت و جودم تازه و شاداب بود و من از شكوفائى آن بر هر بام و درى به بازى مىنشستم .\r\nبس كن ! و ياد زمانه اى را كه دورانش به سر آمده ، فرو گذار و از حريم نادانى\r\n\r\n","description":"","footnote":"\r\n( 1 ) - تهمت نمىزنم اما آنكار به قدرى نارو است كه حتى بندگانت بانجام آن فرمانت نبردند .\r\n","page_name":" 287 ","page_number":307},
  {"content":"\r\nپاى دركش و از مدايحى كه مىسرائى به سوى رهبرانى روى آر كه از خاندان كرامت و اعجازند .\r\nمأمون گفت به خدا سوگند وى به چنان گفتار و انديشه عميقى در ياد كرد خاندان پيغمبر دست يافته است كه در وصف ديگران به آن نمىرسد سپس گفت دعبل دربارهء سفر دور و درازى كه برايش پيش آمده است نيز شعر نيكوئى سروده است و آن اين است .\r\nآيا زمان آن نرسيده است كه تا من نمرده‌ام ، مسافران به وطن برگردند .\r\nدر آن حال كه توانائى جلوگيرى كردن از ريزش اشكى كه از درد دل حكايت داشت نداشتم گفتم بگو : چه خانهائى كه جمع آن پراكنده شد و چه جمعهاى پراكنده اى كه پس از گرد آمدن دوباره از هم پاشيدند . »\r\nآنگاه گفت : من هيچ سفرى نكرده‌ام ، كه اين ابيات را در سفر و در همهء گشت و گذارهايم تا گاه بازگشت در پيش چشم نداشته باشم .\r\n9 - « ميمون بن هارون » آورده است كه دعبل ، « دينار بن عبد اللَّه » و برادرش « يحيى » را مىستود و آنگاه كه از رفتار آنها ناخشنود شد در هجوشان چنين سرود :\r\nگناهانمان پيوسته خوارمان مىداشت تا گاهى كه ما را به دامان يحيى و دينار انداخت همان گوساله‌هاى نادانى كه نسلشان قطع نشده و سجدهء آفتاب و آتش بسيار كرده‌اند و گفته است : دعبل دربارهء آن دو و « حسن بن سهل » و « حسن بن رجاء » و پدرش نيز چنين سروده است :\r\nهان ! اميران « مخزّم » را از من بخيريد چه من « حسن » و دو فرزند « رجاء » را بدرهمى مىفروشم و « رجاء » را سرانه مىدهم « دينار » را نيز بىپشيمانى مىفروشم . اگر آنها را بسبب عيبى كه دارند بسويم باز برگردانند . « يحيى بن اكثم » پس نخواهد آورد .\r\n\r\nخوشمزگيها و نوادر دعبل :\r\n1 - احمد بن خالد آورده است كه : روزى به بغداد در خانهء صالح بن على بن\r\n","description":"","footnote":"","page_name":" 288 ","page_number":308},
  {"content":"\r\nعبد القيس بوديم . گروهى از دوستان نيز با ما بودند در اين هنگام خروسى از خانهء دعبل پريد و بر لانه اى كه در فضاى خانهء صالح بود فرود آمد . چون چنين ديديم گفتيم اين شكار روزى ماست آن را گرفتيم صالح گفت چه كنيمش گفتيم مىكشيمش .\r\nپس سرش را بريديم و كبابش كرديم و خورديم دعبل از خانه درآمد و جوياى خروس شد دانست كه در خانه صالح نشسته ، در جستجوى آن به نزدمان آمد و خروس را از ما خواست ما منكر ديدن آن شديم و آن روز را به نگرانى بسر برديم چون فردا شد دعبل به مسجد آمد و نماز بامداد را گزارد سپس در آن مسجد كه انجمن گاه مردم بود و گروهى از دانشمندان گرد مىآمدند و مردم به خدمت شان مىرسيدند ، نشست و چنين خواندن گرفت .\r\n« صالح » و مهمانانش خروس اذان گوى ما را مثل پهلوانى كه در ميان مهلكه افتد اسير كردند .\r\nو پسران و دختران خود را به بال و پر كندن آن گماشتند و چنان شتابزده در خوردن آن بجان هم افتادند كه گوئى خاقان را ببند كشيده يا افواج قبيلهء « همدان » را در هم شكسته‌اند .\r\nخروس را چنان به دندان كشيدند كه دندانشان كنده شد و پشت سرشان به سنگ ديوار شكست .\r\nمردم اشعار دعبل را نوشتند و رفتند . چون پدرم به خانه برگشت گفت واى بر شما آنقدر بىخوراك مانده بوديد كه جز خروس دعبل چيزى براى خوردن نيافتيد ؟ سپس شعر را خواند و به من گفت ، هر چه مىتوانى مرغ و خروس مىخرى و براى دعبل مىفرستى ور نه اسير زبانش خواهيم شد . و من چنين كردم .\r\n2 - « اسحاق نخعى » گفته : در بصره با دعبل نشسته بوديم و غلامش « ثقيف » نيز بخدمتش ايستاده بود ، عربى كه در جامه اى خزّمى خراميد ، عبور كرد . دعبل به غلامش گفت . اين عرب را به نزد من فرا خوان . غلام اشاره كرد و عرب آمد .\r\n","description":"","footnote":"","page_name":" 289 ","page_number":309},
  {"content":"\r\nشاعر پرسيد از كدام مردمى ؟ گفت : از بنى كلاب گفت از كدام يك از فرزندان كلابى ؟ گفت . از زادگان ابى بكرم .\r\nدعبل پرسيد ؟ آيا گوينده اين اشعار را مىشناسى :\r\nخبر يافتم ، كه يكى از كلبيان به سرزنشم نشسته است و هر جا كلاب ! باشند ، درود و ثنا نباشد .\r\nاگر من ندانسته باشم كه كلبيان ، سگ و من شير شر زده‌ام ، پدرم از دودمان « قيس بن عيلان » ( 1 ) و مادرم از خاندان ( 2 ) « حبطه » باد .\r\nعرب گفت : اين شعر از دعبل است كه دربارهء « عمرو بن عاصم كلابى » سروده آنگاه از شاعر پرسيد تو از كدام خاندانى ؟ دعبل را خوش نيامد كه بگويد :\r\nخزاعيم چه عرب هجوش مىكرد . پس گفت : من به گروهى وابسته و سرافرازم كه شاعر درباره شان سروده است :\r\nمردمى كه « على » - آن بهترين خلق - و « جعفر » و « سجاد ذو ثفنات » از آنهاست و به روز سرافرازى به « محمّد » و جبرئيل و قرآن و سوره‌هاى آن مىبالند اعرابى مىگريخت و مىگفت : ما را با « محمّد » و جبرئيل و قرآن و سورهايش چه نسبت ! !\r\n3 - حسين بن ابى السرى « گفت : دعبل به جهت رفتار ناخوش آيند » ابى نصر بن جعفر بن اشعث « با آنكه پيش از اين آموزگارش هم بود ، عصبانى شد و در هجو پدرش چنين سرود :\r\nدر نزد من « جعفر بن محمّد بن اشعث » از جهت پدر بهتر از « عثعث » نيست او ، همچون مارى گزنده كه چون برانگيزش ، درنگ نمىكند ، به من در پيچيد .\r\nاگر آن مغرور مىدانست بر پدرش چه خواريها رفته است ، كار عبث نمىكرد .\r\nراوى گفت : « عثعث » دعبل را ديد و پرسيد : در ميان من و تو چه رفته بود كه در پستى به پدر من مثل زدى ؟ دعبل خنديد و گفت هيچ چيز جز هماهنگى\r\n\r\n","description":"","footnote":"\r\n( 1 ) - نام پدر قبيله اى از « مضر » .\r\n( 2 ) - نام « حارث بن مالك » .\r\n","page_name":" 290 ","page_number":310},
  {"content":"\r\nنامت با نام پسر اشعث در قافيه و آيا دوست نمىدارى كه پدرت را كه مردى سياه بود از پدران اشعث بهتر دانم .\r\n4 - « حسين بن دعبل » گفت : پدرم دربارهء « فضل بن مروان » چنين سرود :\r\n« فضل » را اندرز دادم و خالصانه به وى نصيحت كردم و دامنهء سخن را به گفتگو دربارهء فضل كشيدم .\r\nهان : براى « فضل بن مروان » در سرنوشت « فضل بن سهل » اگر اين فضل پند پذير باشد عبرتها است .\r\nو نيز وى را در كار « فضل بن يحيى » پند آموزيها است . آنگاه كه اين فضل در سرنوشت آن يكى بينديشد .\r\nستوده بمان از حديثى كه به آن دست يافتى و دست از احسان و فضل برمدار چه تو سرپرست حكومت شدى و در جايگاه فضل و « فضل » و « فضل » قرار گرفتى .\r\nپيش از اين ، ابيات شعرى را نديده‌ام كه تمام قافيه‌هاى آن بر فضل و فضل باشد و چون اين چكامه خوانده شود ، نقصى در آن نباشد جز آنكه اندرز من به فضل ، فضل « بى جا » است .\r\nپس فضل بن مروان مقدارى پول براى دعبل فرستاد و گفت نصيحتت را پذيرفتم .\r\nو تو دست از خير و شر ما بردار .\r\n\r\n« نمونه هائى از اشعار مذهبى دعبل »\r\nدر سوگ سبط شهيد امام سوّم چنين سروده است .\r\n\r\nآيا از ديده اشك مىريزى\r\nو از سوز دل رنج مىبرى ؟\r\n\r\nو بر آثار دودمان محمّد ( ص ) مىگرئى و سينه ات از حسرت به تنگ آمده است ؟\r\nهان به حق بر ايشان بگرى و از گردش روزگار باران اشك از ديدگان ببار .\r\nو مصيبت شان را به روز عاشورا و آن پيش آمد سختى كه از بزرگترين دشواريهاى زمان بود از ياد مبر .\r\n","description":"","footnote":"","page_name":" 291 ","page_number":311},
  {"content":"\r\nخداوند به باران بهارى پيكرهاى افتاده در دشت كربلا را سيراب كناد و بر روان پاك حبيب خود حسين درود پياپى فرستد . كشته اى كه در كنار دو نهر در بيابان كربلا افتاد ، كشتهء بىگناهى كه فقدانش ما را به درد آورد و تنها مانده اى كه فرياد مىكرد : ياوران من كجا رفتند ؟\r\nمن تشنهء عطش زده در سرزمين غربتم و كشته و ستم رسيده اى بىگناهم سرش را بر فراز نى زدند و خاندان پريشان و آشفته اش را به اسارت كشيدند .\r\nبه پسر سعد كه خدا روانش را به درد آرد ، بگو به زودى عذاب دوزخ را به لعن و نفرين درخواهى يافت .\r\nبروزگار دراز تا آنگاه كه باد صبا مىوزد ، بر گروهى كه همگى به گمراهى فتادند و گفتار پيغمبر خدا را به شبهه انگيزى تباه كردند ، در بام و شام نفرين باد .\r\nدعبل ، أمير مؤمنان ( ع ) را نيز مىستايد و از خاتم بخشى او در نماز به سائل و نزول آيه شريفهء * ( إِنَّما وَلِيُّكُمُ الله وَرَسُولُه وَالَّذِينَ آمَنُوا الَّذِينَ يُقِيمُونَ الصَّلاةَ وَيُؤْتُونَ الزَّكاةَ وَهُمْ راكِعُونَ ) * ( 1 ) ، چنين ياد مىكند :\r\nقرآن به برترى خاندان پيغمبر و ولايت غير قابل انكار على ناطق است به ولايت پس از پيغمبر آن برگزيده نيكمرد و راستگوى دوستدار ناطق است ، آنگاه كه وى نماز مىگزارد و نيازمندى دست تمنّا دراز كرد .\r\nو او با بخششى بزرگوارانه كه از اين بخشندهء پسر بخشنده سزاوار بود ، خاتمش را به مستمند داد . و خداى مهربان وى را در قرآن خود چنين ويژگى بخشيد :\r\n( و هر كس را چنين افتخارى است ، گو بيارد ) براستى كه ولىّ و سرپرست شما ، خدا و پيغمبرش و مؤمنانى هستند كه نماز مىگزارند و در حال ركوع زكات مىپردازند .\r\nو هر كه خواهد انكار اين فضيلت كند ، در فرداى قيامت خداوند خصمش خواهد بود .\r\nو خدا در وعدهايش خلاف نخواهد كرد .\r\n\r\n","description":"","footnote":"\r\n( 1 ) - به آنچه در ص 47 اين كتاب آمده رجوع كنيد .\r\n","page_name":" 292 ","page_number":312},
  {"content":"\r\nو نيز امير مؤمنان ( ع ) را چنين مىستايد :\r\nزهى بيعت احمد و جانشين او ، يعنى سرور ما و امامى كه محسود دشمن بود .\r\nيعنى آنكه به روزگار كودكى و سرآغاز جوانى ، پيش از ديگران پيغمبر را يارى كرد .\r\nيعنى آنكه غمها را زدود و هيچگاه در نبرد نترسيد .\r\nيعنى آنكه پيش از هر يكتا پرستى ، خدا را بيگانگى شناخت .\r\nو هرگز صنم و بتى را پرستش نكرد .\r\nو نيز در سوگ شهيد كربلا سبط پيغمبر خدا امام سوم ( ع ) چنين سروده است :\r\nتو كه غمگينى چرا مىخوابى ؟ و بر كسى كه محمّد ( ص ) بر او گريست ، نمىگرئى ؟\r\nچرا بر حسين و خاندانش اشك نمىريزى مگر نميدانى كه گريه بر مثل آنها ستوده است ؟ اسلام بروز شهادت او بخوارى فتاد و بخشش و سرورى از فقدانش گريست فرشتگان روش بين و بزرگوارى كه در آسمان خدا را راكع و ساجدند نيز بر حسين گريستند .\r\nآيا فراموش كردى زمانى را كه افواج سپاه دشمن كه عمر سعد و ديگر سر كردگان كافر پيشه در ميانشان بودند چگونه بر حسين تاختند ؟\r\nو در نبرد گاهى كه دشمنان وى بسيار و دوستانش اندك بودند ، جام مرگ را بكامش ريختند و حق پيغمبر را با چشاندن سوز عطشى فرو ننشستنى به آنها ، نگه نداشتند حسين را كشتند و پيغمبر را به سوگ سبطش نشاندند راستى كه پس از ماتم وى ديگر ماتمها آسان نمود . چگونه مىتوان آرام گرفت حال آنكه زينب در زمرهء اسيران بود و از سوز عطش فرياد مىزد و مىگفت : اى جد بزرگوار اى احمد : اين حسين تو است كه به شمشير دشمن كشته و پاره پاره شده و به خون آغشته گرديده است عريان و برهنه و بر خاك افتاده و پا مال سم ستوران و اسبان تاخته است و اجساد پاك و بىگور و كفن فرزندان كشته ات در پيرامون او به خاك فتاده . اى نياى بزرگ و بزگوار : اينها را از آب فرات منع كردند و به تشنگى و بىآبى كشتند\r\n","description":"","footnote":"","page_name":" 293 ","page_number":313},
  {"content":"\r\nاى جد و الا مقام : از ماتم و بسيارى مصيبت و آنچه بر من مىرود ، مىافتم و مىخيزم .\r\nو اين ابيات از چكامه اى طولانى است كه وى در رثاء سبط شهيد سروده است :\r\nاز شامى كه مردم آن شوم و تيره روز بودند و از نگونبختى سپاهشان را ابليس فرماندهى مىكرد ، آمدند اى لعنت بر آنها باد و چنين مردمى كه امام خود را مىكشند و پيكر پاره پاره اش را بر خاك رها مىكنند ملعون خواهند بود .\r\nاى واى من كه دختران گريان پيغمبر را عريان و سر برهنه اسير كردند .\r\nمرگ و ننگ بر شما ! آيا به دوزخ آن تنگناى زشت و پست خرسند آمديد ؟\r\nو بنادانى عزت زندگى نفيس خود را به دنياى ديگران فروختيد ؟ و بيعت ننگين اموى دنيا شما را خوار كرد . وه ! كه بهره بيعت كنندگان چه ناچيز و پست بود .\r\nمرگ و ننگ بر كسى كه با او بيعت كرديد\r\nگوئي رهبرتان را سرنگون در دوزخ مىبينم\r\nاى خاندان محمّد ( ص ) پس از پيغمبر از اين مردم چون گبر ، چها كه ديديد ؟\r\nچه اشكها كه بپايتان ريخته شد ! و چه جانها كه بروز وقعهء كربلا براى حسين از تن گسست ؟ شكيبا باشيد اى سروران ما ، كه روزگار سخت آن دودمان ملعون نيز فرا خواهد رسيد ! من هميشه پيرو شما و فرمانتان هستم و جان خويشتن را تا زنده‌ام به اطاعت شما وامىدارم .\r\nو « ياقوت حموى » در ص 110 جلد 11 « معجم الادباء » اين ابيات را از دعبل در سوك امام سوم ، ياد كرده است :\r\nواى اى مردان ! سر پسر پيغمبر و على بر فراز نيزه بالا رفت .\r\nو با آنكه مسلمين مىديدند و مىشنيدند . فريادى از كسى برنخاست و كسى نگران نشد .\r\nاى حسين ! ديدهائى را كه ببركت زندگيت خواب و آرام داشت ، بيدار\r\n","description":"","footnote":"","page_name":" 294 ","page_number":314},
  {"content":"\r\nگذاشتى و چشمانى را كه از بيمت نمىخفت ، بخواب كردى .\r\nديدار شهادتت ديدها را كور و نالهء مرگت گوشها را كر كرد .\r\nباغ و بستانى نيست كه آرزوى اين نداشته باشد كه آرامگاه و مدفنت باشد .\r\nو در ستايش امام پاك نهاد على بن ابى طالب چنين گفته است :\r\nابو تراب حيدر ! آن پيشواى شير مردى كه كشندهء كافران است و هماورد ندارد .\r\nوى مبارزى سر سخت و شيرى شكست ناپذير و راستگوئى است كه هرگز دروغ نگفته و پهلوانى است كه نيرومند و مصمّم است .\r\nعلى شمشير برّان پيغمبر راستگو و كشندهء تبهكاران به شمشير آخته و صيقل زده است .\r\nو نيز در رثاء سبظ شهيد امام سوم چنين سروده است :\r\nاشكهائى كه از مصيباتى كه بر فرزندان بزرگوار على در منازل پيرامون نجف و كنار فرات يعنى سرزمين كربلا رفته است ، ريخته مىشود ، انسانرا از نغمه و نشاط باز مىدارد و افسوس من بر زلَّتهاى زمانه اى است كه فرزند پاك پيغمبر را خوار مىدارد .\r\nآيا بر حسين و به ياد كشتن اين داناى پرهيز كار اشك پياپى نمىريزى ؟ و آيا از اينكه ، پدران زياد ، فرزندان پيغمبر را به خاك نشاندند و چنين ناپاك زادگانى آشكارا بر آن پاك زادگان شمشير كشيدند ، اندوگين نيستى ؟\r\n\r\nولادت و وفات دعبل\r\nدعبل در سال 148 به دنيا آمد و در سنهء 246 در روزگار پيرى و كهنسالى ، به جور و ستم كشته شد . پس وى 97 سال و چند ماه زيسته است .\r\nآورده‌اند كه او « مالك بن طوق » را به اشعارى هجو كرد و چون هجويه اش\r\n","description":"","footnote":"","page_name":" 295 ","page_number":315},
  {"content":"\r\nبه مالك رسيد وى را طلبيد و شاعر گريخت و به بصره كه « اسحاق بن عباس عباسى » فرماندارش بود آمد اسحاق نيز از هجويه دعبل دربارهء « نزار » آگاهى داشت و چون شاعر به شهر درآمد كسى را به دستگيرى وى گماشت و نطع و شمشير خواست تا گردن دعبل را بزند .\r\nدعبل در انكار آن قصيده سوگند به طلاق مىخورد و به هر قسمى كه او را از كشته شدن ميرهاند متوسل مىشد و مىگفت : آن چكامه را من نگفته‌ام بلكه دشمنى از دشمنانم چون « ابو سعيد » يا ديگرى آن را پرداخته و به من نسبت داده‌اند تا مرا بكشتن دهند . و پيوسته زارى مىكرد و زمين مىبوسيد و در پيش اسحاق مىگريست تا اسحاق بر او رقّت كرد و گفت : از كشتنت گذشتم امّا بايد رسوايت كنم سپس چوبدستى خواست و آنقدر به او زد كه در خود خرابى كرد .\r\nپس دستور داد او را به پشت بيندازند و دهانش را باز كنند و كثافاتش را به دهانش ريزند و گماشتگان نيز پايش بگيرند و قسم خورد كه دست از وى بر نخواهد داشت مگر آنگاه كه مدفوعش را بخورد و فرو ببرد ورنه او را خواهد كشت و رهايش نكرد مگر آنگاه كه چنين كرد . سپس آزادش گذاشت و شاعر به اهواز گريخت « مالك بن طوق » مردى كاردان و زيرك را بر گماشت و به وى دستور داد كه به هر نحومى خواهد ، شاعر را ناآگاهانه بكشد ده هزار درهم نيز به او جايزه داد . آن مرد پيوسته در - جستجوى دعبل بود تا شاعر را در روستائى از نواحى « سوس » پيدا كرد و وى را در يكى از اوقات بعد از نماز عشا به چنگ آورد و با چوبدستئى كه دمى زهر آگين داشت به پشت پايش زد و فرداى آن روز دعبل مرد و در همان قريه به خاك رفت و گفته‌اند كه وى را به « سوس » بردند و در آنجا به خاك سپردند ( 1 ) .\r\nو در تاريخ ابن خلَّكان است كه وى در ( طيب ) كه شهرى در ميان واسط عراق\r\n\r\n","description":"","footnote":"\r\n( 1 ) - معجم البلدان جلد 4 ص 416 .\r\n","page_name":" 296 ","page_number":316},
  {"content":"\r\nو كور اهواز است كشته شد . و « حموى ( 1 ) » گفته است كه قبر دعبل پسر على خزاعى در « زويله ( 2 ) » است و بكر بن حمّاد در اين باره چنين سروده است : « مرگ ، دعبل را بزويله و در سنگستان احمد بن خصيب رها كرد . »\r\nبر جستجوگر مخفى نماند كه ترديد « ابن عساكر » در صفحهء 242 جلد 5 تاريخش پس از ذكر وفات مترجم بسال 246 ، و اين سخن او كه : [ گفته‌اند : دعبل معتصم را هجو كرد و او شاعر را كشت و نيز آورده‌اند كه مالك را هجو كرد و او كسى را در پى شاعر فرستاد تا مسمومش كند 
  ] ترديدى بىتأمل و نقل قولى بىتدبّر است زيرا معتصم بسال 227 و 9 سال پيش از شهادت شاعر در گذشته است و نيز آنچه « حموى » در صفحهء 418 جلد 4 « معجم البلدان » آورده است كه [ چون دعبل معتصم را هجو كرد وى خون شاعر را هدر نمود و دعبل به طوس گريخت و به گور رشيد پناه برد ولى معتصم پناهش نداد و او را بسال 220 قتل صبر كرد 
  ] بر خلاف اتّفاق قول مورّخان و دانشمندان رجال در مورد در گذشت شاعر به سال 246 است .\r\n« بحترى » كه با شاعر و « ابى تمام » كه پيش از دعبل در گذشت ، دوست بود در سوك آن دو چنين سرود :\r\nآرامگاه حبيب و دعبل بروز مرگشان ، بر درد دلم افزود و آتش به جانم زد اى دوستان من : باران رحمت پيوسته بر شما ريزان باد و ابرى پر آب و باران زا گورتان را سايبانى كناد . گور اين يكى ( دعبل ) در اهواز و از مسير نالهء نوحه گر بدور است و قبر ديگرى ( ابى تمام ) در موصل است .\r\n« ابو نصر محمّد بن حسن كرخى كاتب » گفته است : ديدم كه بر گور دعبل اين اشعار را نوشته بودند :\r\nدعبل ، توشهء اقرار به بيگانگى خداوند را براى رستاخيز خويش آماده كرده است وى خالصانه شهادت به وحدت حق مىدهد و اميدوار است كه خداوند\r\n\r\n","description":"","footnote":"\r\n( 1 ) - اغانى ج 14 ص 418 .\r\n( 2 ) - در مرز بلاد سودان است .\r\n","page_name":" 297 ","page_number":317},
  {"content":"\r\nدر رستاخيز بر او رحمت آرد .\r\nمولاى دعبل ، خدا و رسول اويند و پس از ايندو مولاى او جانشين به حق پيغمبر يعنى على است .\r\nشاعر دو فرزند بنامهاى « عبد اللَّه » و « حسين شاعر » بر جا نهاد . و « ابن نديم » براى فرزند دوم ، ديوانى در حدود 200 برگ ياد كرده و « ابن معتز » در صفحهء 193 « طبقات الشعراء » شرح حال و نمونه اى از اشعار وى را آورده و گفته است :\r\n« دعبلي شاعرى سخت نمكين شعر است » .\r\nو آخر دعوانا ان الحمد للَّه رب العالمين .\r\nدر اينجا جلد دوم اين كتاب پايان مىيابد و در پى آن جلد سوم كه به بقيهء شاعران سدهء سوم آغاز مىشود ، و نخستين آن شاعران « ابو اسماعيل علوى » است ، خواهد آمد .\r\nو اللَّه المستعان و عليه التكلان\r\n\r\n« قابل توجه »\r\nهر فصل و كلمه و جمله اى كه در متن يا تعليق اين كتاب و ديگر مجلَّدات الغدير با رمز « م » آغاز و به كمانكى در پى آن ، تمام مىشود ، از پيوستها و فزوده - هاى چاپ دوم است .\r\n\r\n« سپاسى بر قدردانيها »\r\nبر دلم مىگذشت كه اين كتابم مورد ستايش شخصيتهاى دينى و شيفتگان خاندان پاك پيغمبر قرار مىگيرد آزمايش اين پيش بينى را ثابت كرد و از اطراف عراق و نواحى ديگر ، نامه هائى گرامى و نوشته هائى عالى از جمعيّتها و شخصيّتهاى برجسته در تقريظ و تحسين كتاب به نظم و نثر بدست ما رسيد كه همه حكايت از روحيه اى\r\n","description":"","footnote":"","page_name":" 298 ","page_number":318},
  {"content":"\r\nزنده و نيرومند در جامعهء اسلامى داشت و از انديشهء رساى مجتمع دينى و شعور بيدار شخصيتهاى اسلامى سخن مىگفت درود خداوند نثار عرب و آئين بر حق او باد و زهى ديگر امم اسلامى و مردمى كه از اين آئين به نيكى پيروى مىكنند .\r\nما سپاس پياپى خود را به همهء آنان تقديم داشته و توقيفشان را خواستار و پيشتازى و پيشگامى پيروان قرآن پاك را آرزومنديم .\r\nمؤلف : امينى\r\n\r\n","description":"","footnote":"","page_name":" 299 ","page_number":319}
  ]