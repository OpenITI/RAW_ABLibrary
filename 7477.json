[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nناشر برگزيده سال 1373\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nجغرافياى تاريخى هجرت امام رضا عليه السّلام\r\nاز مدينه تا مرو\r\nجليل عرفان منش\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nعرفان منش ، جليل\r\nجغرافياى تاريخى هجرت امام رضا عليه السلام از مدينه تا مرو / جليل عرفان منش . - مشهد : آستان قدس رضوى ، پژوهشهاى اسلامى ، 1374 - 1376 .\r\n271 ص : مصوّر ، نقشه\r\nكتابنامه\r\n1 . على بن موسى الرضا ، امام هشتم ، 153 - 202 ق\r\nالف . عنوان . ب . عنوان : هجرت امام رضا عليه السلام از مدينه تا مرو\r\n2 / 47 BP 9572 / 297\r\nفهرستنويسى پيش از انتشار : كتابخانه بنياد پژوهشهاى اسلامى\r\nجغرافياى تاريخى هجرت امام رضا عليه السّلام\r\nاز مدينه تا مرو\r\nجليل عرفان منش\r\nويراسته محمد فلسفى\r\nحروفچينى : محمد على علاقه مند - مركز كامپيوتر\r\nچاپ اول ، 1374\r\nچاپ دوم ، 1376\r\n3000 نسخه ، وزيرى\r\nچاپ : مؤسسه چاپ و انتشارات آستان قدس رضوى\r\nقيمت : 5700 ريال\r\nحق چاپ محفوظ است\r\nمشهد - ص . پ 366 - 91735 تلفن 5 - 821033\r\nشابك : 5 - 014 - 444 - 964\r\nISBN 964 - 444 - 014 - 5\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nفهرست مطالب\r\nمقدّمه 9\r\nاز مدينه تا بصره 38 - 13 . مأموريت به مدينه . وداع با رسول اكرم صلّى اللّه عليه و آله . تعيين جانشين و پيشواى شيعيان . وداع با اهل بيت عليهم السّلام . آغاز سفر و ملاحظاتى دربارهء عزيمت امام عليه السّلام به مكّه . به سوى بصره . شرح منازل و مسافات مدينه تا بصره . ورود حضرت رضا عليه السّلام به نباج . ملاحظاتى دربارهء عبور امام رضا عليه السّلام از قادسيه . بيعت طاهر ذو اليمينين با امام رضا عليه السّلام در بغداد . ملاحظاتى دربارهء سفر حضرت به قم . سير منازل از نباج تا بصره . ورود حضرت عليه السّلام به بصره\r\nاز بصره تا فارس 68 - 39 . از بصره تا سوق الاهواز . راه كنونى بصره به اهواز . سوق الاهواز . ورود امام رضا عليه السّلام به اهواز . رخدادهاى اهواز . نكاتى دربارهء اربق و اربك . ملاحظاتى دربارهء عبور امام رضا عليه السّلام از شوشتر و دزفول . قدمگاه و يا مسجد على بن موسى الرضا عليه السّلام . بقعهء امام رضا ديمى . بقعهء ديگرى از امام رضا ( ديمى ) . بقعهء ديگرى از امام رضا عليه السّلام . بقعهء شاخراسون ( شاه خراسان ) در دزفول . بقعهء شاخراسون ( شاه خراسان ) در شوشتر . قدمگاه امام رضا عليه السّلام\r\nاز فارس تا يزد 95 - 69 . به سوى فارس . راه اهواز به فارس . راه اهواز به شيراز . راه ارجان به شيراز . ورود حضرت رضا عليه السّلام به ارجان ( بهبهان ) . دربارهء ارجان ( بهبهان ) . مسير كنونى\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nاهواز به شيراز . بررسى راههاى اهواز تا شيراز و مسير حركت امام عليه السّلام . شيراز . اصطخر . ابركوه ( ابرقوه ) . آثار تاريخى ابرقوه . قدمگاه امام على بن موسى الرضا عليه السّلام در ابرقوه . راه شيراز به كثه ( راه شيراز به يزد ) . راه كنونى شيراز به يزد\r\nاز يزد تا خراسان 121 - 97 . يزد . عبور امام على بن موسى الرضا عليه السّلام از يزد . بيابان ميان فارس و خراسان . راه كوير ( از يزد به سوى خراسان ) . بررسى قدمگاههاى امام على بن موسى الرضا عليه السّلام در يزد . قدمگاه خرانق ( مشهدك ) . قدمگاه ده‌شير ، فراشاه . ورود حضرت امام رضا عليه السّلام به بافران و نائين . قدمگاههاى شهر نائين . ملاحظاتى دربارهء ورود حضرت رضا عليه السّلام به نائين و قدمگاههاى اين شهر . ورود حضرت عليه السّلام به آهوان . راه قديم نائين تا خراسان . بررسى راههاى كنونى يزد به خراسان . راه كوير\r\nخراسان 158 - 123 . نيشابور . ورود حضرت رضا عليه السّلام به نيشابور . ذكر حديث سلسلة الذهب در نيشابور . استقبال مردم نيشابور از امام رضا عليه السّلام . ماجراى چشمهء كهلان در نيشابور . خروج حضرت از نيشابور . ماجراى طبابت امام رضا عليه السّلام در رباط سعد . طوس . ورود حضرت عليه السّلام به ده سرخ . عبور حضرت از كوه سنگ‌تراشان ( كوه‌سنگى ) . ورود امام رضا عليه السّلام به طوس ( نوقان ، دهكدهء سناباد ) . راه نيشابور به سرخس . سرخس . آثار تاريخى سرخس . ورود امام رضا عليه السّلام به سرخس و ماجراى زندانى شدن آن حضرت عليه السّلام . خروج امام على بن موسى الرضا عليه السّلام از سرخس . راه قديمى سرخس به مرو . مرو . راه كنونى مشهد به سرخس و مرو . حكومت عبّاسيان در مرو . ورود حضرت رضا عليه السّلام به مرو\r\nولايتعهدى 189 - 159 . طرّاح ولايتعهدى . پيشنهاد خلافت . مراسم ولايتعهدى . دستخط امام بر عهدنامهء ولايتعهدى . دعاى باران . مخالفان ولايتعهدى . برپايى نماز عيد . ملاحظاتى پيرامون ماهيّت ولايتعهدى و شهادت حضرت رضا عليه السّلام . بررسى چند موقعيت\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nيادداشتها 204 - 190 . 1 - مسير راه قديم مكّه تا قادسيه . 2 - مسير راه مكّه تا بصره . 3 - مسير راه قادسيه تا بصره . 4 - راه مكّه تا كوفه . 5 - متن كامل عهدنامهء ولايتعهدى\r\nمنابع و مآخذ 219 - 205 . منابع و مآخذ ( فارسى و عربى )\r\n. منابع جغرافيايى . منابع تاريخى و سرگذشت نامه‌ها . منابع تاريخ محلّى . سفرنامه‌ها . نقشه‌ها . مآخذ تصاوير و نقشه‌هاى بخش ضمائم كتاب . تاريخ تأليف برخى منابع\r\nكتابنامه 236 - 220 . كتابنامهء منابع تاريخ محلى شهرهايى از ايران كه در مسير حركت امام رضا عليه السّلام واقع شده است\r\n. كتابنامهء زندگانى امام على بن موسى الرضا عليه السّلام\r\nالف ) منابع اختصاصى فارسى\r\nب ) منابع اختصاصى عربى\r\nج ) منابع عمومى عربى و فارسى\r\nضمائم 271 - 237 . نقشه‌ها . تصاوير\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nبِسْم اللَّه الرَّحْمن الرَّحِيم\r\n\r\nتقديم\r\nبه روح مطهّر شهيد سيّد مرتضى آوينى انديشهء اصلى اين تحقيق هنگامى شكل گرفت كه به توصيه و ترغيب مرحوم شهيد سيّد مرتضى آوينى « پروژهء تحقيق و نگارش فيلمنامهء زندگانى ائمهء معصومين عليهم السّلام » در واحد تلويزيونى حوزهء هنرى آغاز شد . اين تحقيق كه هم اينك براى تأليف تنظيم شده است در واقع پژوهش نگارش فيلمنامهء سريال مستند داستانى هجرت علىّ بن موسى الرضا عليه السّلام از مدينه تا مرو مىباشد .\r\nيادش گرامى و راهش پررهرو باد مؤلف\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\nمقدّمه\r\nيكى از مقاطع مهم تاريخ سياسى اسلام و زندگانى ائمهء اطهار عليهم السّلام ماجراى پذيرش ولايتعهدى امام على بن موسى الرضا عليه السّلام است . اين موضوع به دليل اهميّت و سؤال‌انگيز بودنش توجّه بسيارى از مورّخان قديم و جديد را به خود جلب كرده و تا كنون كتابهاى بسيارى را به خود اختصاص داده است . « 1 » \r\nآنچه در اين تحقيق مورد بررسى و دقّت قرار گرفته ، جغرافياى تاريخى ، سياسى و اجتماعى شهرهايى است كه حضرت رضا عليه السّلام به دستور مأمون از آنجا عبور كرده و يا در آنجا توقف داشته است . مبدأ اين خط سير مدينه و مقصد آن مرو بود .\r\nمسيرى كه مأمون تأكيد داشت حضرت رضا عليه السّلام را از آن عبور دهد ، يكى از راههاى متداول آن زمان به شمار مىرفت و آن از مدينه به بصره و از طريق سوق الاهواز ( اهواز ) به فارس و سپس از راه كوير و بيابان ميان ايالتهاى فارس و خراسان مىگذشت و به مرو ختم مىشد .\r\nراه ديگرى كه در آن زمان متداول بود از مدينه به سمت كوفه و مدينة السلام ( بغداد ) مىرفت و سپس از آنجا به سمت رى ، قم و خراسان و بالاخره به مرو منتهى مىشد . اين خط سير اخير از سه شهر حسّاس : كوفه ، بغداد و قم مىگذشت .\r\nشهر كوفه مركز تجمّع شيعيان و پايگاه علويان محسوب مىشد و همواره شاهد قيامها و نهضتهاى علويان بر ضد حكّام بنى اميه و بنى عبّاس بود . بغداد در زير\r\n\r\n","description":"","footnote":" ( 1 ) - جهت اطلاع : به كتابنامهء امام على بن موسى الرضا عليه السّلام در بخش ضمائم كتاب حاضر رجوع شود . ","page_name":" 9 ","page_number":9},
  {"content":"\r\n\r\nسيطرهء عبّاسيان متعصّب و مخالفان سياسى مأمون اداره مىشد ، و در كشمكشهاى سياسى و خاندانى ميان مأمون و برادرش امين تبديل به كانون توطئه بر ضد مأمون شده بود . شهر قم ، از معدود شهرهاى ايران به شمار مىرفت كه داراى تمايلات شيعى بود و محبّت به خاندان على بن ابى طالب در آن موج مىزد .\r\nاز اين رو مسيرى كه مأمون براى انتقال امام رضا عليه السّلام از مدينه به مرو انتخاب كرده بود از ديدگاه جغرافياى طبيعى ، اجتماعى ، سياسى و مذهبى بسيار حساب شده و زيركانه بود . بررسى جغرافياى تاريخى هجرت على بن موسى الرضا عليه السّلام به گونه‌اى كه به تفصيل و با طرح جزئيات حوادث ، شهر به شهر ، منزل به منزل به شرح آن خواهيم پرداخت خود به تنهايى نمايانگر ماهيّت ولايتعهدى على بن موسى الرضا عليه السّلام است و به اعتقاد نگارنده ، ترسيم جغرافياى تاريخى عزيمت امام رضا عليه السّلام و حوادثى كه در طول اين سفر رخ داده يكى از دلايل روشن ماهيّت ولايتعهدى است كه به بسيارى از پرسشها و سوء تعبيرها دربارهء پذيرش آن از سوى امام عليه السّلام خاتمه مىدهد . امام رضا عليه السّلام در طول اين سفر همواره دست به اقداماتى زد كه مآلا به افشاى اهداف مأمون از طرح ولايتعهدى و اعلام مواضع خود نسبت به پيشنهاد مأمون انجاميد . اين اقدامات از همان ابتداى سفر آغاز شد و در طول سفر هرگاه كه فرصت مغتنم بود ادامه مىيافت تا هنگامى كه حضرت به مرو رسيد .\r\nمواضع امام بعد از پذيرش تحميلى ولايتعهدى شدّت بيشترى به خود گرفت ، و سرانجام منجر به شهادتش شد .\r\n\r\nتأمّلاتى در منابع و مآخذ\r\n1 - يكى از نقايص مهم منابع تاريخ زندگانى ائمهء معصومين عليهم السّلام عدم توجه به عنصرهاى « زمان » ، « مكان » و « ترتّب حوادث » است . متأسفانه اين اشكال در اكثر منابعى كه در تحقيق حاضر مورد بررسى و يا بهره‌بردارى قرار گرفت ، مشاهده شد .\r\nبايد اعتراف كرد كه اكثر منابع تاريخ زندگانى ائمه عليهم السّلام ، « تاريخ شفاهى » است كه به صورت مكتوب نگارش يافته و فاقد ويژگيهاى « تاريخ علمى » است . به همين دليل شيوهء نگارش بسيارى از مورّخان قديم و جديد ، نگارش روايى است كه عمدتا به شرح وقايع و يا حادثه‌نگارى محدود مىشود . از اين رو بسيارى از روايتها فاقد\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nجنبه‌هاى « زمانى » و « مكانى » ، هستند . به طورى كه به سختى مىتوان تشخيص داد حادثه‌ها در كجا و در چه زمانى روى داده‌اند . ترتّب حوادث ، جلو و به دنبال بودن آنها و نيز تأثير متقابل ماجراها بر يكديگر از جمله مواردى است كه به ندرت مورد توجّه واقع شده است . اين نقايص در بررسيهاى تاريخى ، محقق را با ابهامات و معضلات فراوانى روبرو مىسازد و مورّخ را از دريافت شرايط و ساير جنبه‌هاى تاريخى و عناصر مؤثر بر حوادث بازمىدارد .\r\n2 - به علاوه در منابع تحقيق حاضر ، بجز معدودى از آنها ، غالب منابع فاقد « نگرش همه جانبه » به حوادث مىباشند و اصولا كمتر به تجزيه و تحليل حوادث پرداخته‌اند . از تناقضات تاريخى به سادگى عبور كرده‌اند و در جايى كه نياز به شرح و توضيح و تحليل است با كلىگويى گذشته و از ذكر شرايط و يا عناصر مؤثر بر شكل‌گيرى ماجراها كمتر سخن به ميان آورده‌اند .\r\n3 - يكى ديگر از اشتباهاتى كه در منابع و مآخذ اين تحقيق ملاحظه مىشود ، عدم توجه به جغرافياى طبيعى و سياسى مناطق و شهرهايى است كه در مسير عبور حضرت امام على بن موسى الرضا عليه السّلام واقع شده است . مثلا بعضى خط سير حركت امام رضا عليه السّلام را از شهر و منطقه‌اى ذكر كرده‌اند كه هيچ تناسبى با مسير راههاى متداول آن زمان نداشته و اصولا با مسير جغرافيايى طبيعى راهها و شهرها در تناقض است . اين گونه اشتباهات ، متأسفانه مأخذ نقل مورّخان جديد نيز شده كه عمدتا ناشى از فقدان آگاهيهاى جغرافياى تاريخى است .\r\n4 - پاره‌اى مورّخان قديم و به تبع آنها مورّخان جديد بدون توجه و در نظر گرفتن موقعيّتهاى سياسى مذهبى شهرها گزارشهايى از عبور و يا توقف على بن موسى الرضا عليه السّلام ثبت كرده‌اند . اين گزارشها علاوه بر اين كه به لحاظ جنبه‌هاى تاريخى با اغلاط و تناقضات فراوان روبروست و مورد تأييد منابع معتبر تاريخى نيست ، با مسيرى كه مأمون به تصريح منابع موثّق براى عبور حضرت رضا عليه السّلام تعيين كرده بود نيز مغايرت كامل دارد و فاقد پايه و اساس منطقى است .\r\n5 - برخى از كتابهاى تاريخى ، خصوصا منابع تاريخ محلّى ، از قدمگاهها و توقفگاهها و يا مساجدى در شهرهاى مختلف ايران نام برده‌اند كه امام على بن موسى الرضا عليه السّلام در آن اماكن توقف داشته و يا نماز گزارده است . اين اماكن\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nعلى القاعده مربوط به همان سفر حضرت از مدينه به مرو بوده ولى بعضى از آنها در شهرهايى واقع شده‌اند كه محل عبور امام عليه السّلام نبوده است . به عنوان مثال : « هشت قدمگاه » در منطقه‌اى ، منسوب به حضرت رضا عليه السّلام ثبت شده كه اساسا واقعيّت تاريخى ندارد و عمدتا منشأ آنها خواب و يا رؤيا است . اين اماكن منحصرا مربوط به مسير آن حضرت از ايران است و در ساير كشورهايى كه در خط سير حضرت قرار گرفته‌اند مشاهده نشده است . وجود اين اماكن - هر چند ساختگى - اگر چه نمايانگر ميزان عشق و علاقهء مردم ايران به خاندان عصمت و طهارت است ولى نمىتواند دستمايهء مناسبى براى تعيين مسير عبور حضرت رضا عليه السّلام - آن چنان كه پاره‌اى از كتب به آن تكيه كرده‌اند - باشد و تنها در صورت وجود اعتبار و سنديّت تاريخى است كه قدمگاهها مىتوانند راهنمايى تعيين‌كننده باشند .\r\n6 - علاوه بر اين اماكن ساختگى ، حوادثى را نيز در برخى از تذكره‌ها و مناقب به على بن موسى الرضا عليه السّلام نسبت داده‌اند كه كاملا جنبهء افسانه‌اى و غير تاريخى دارد .\r\nمتأسفانه برخى از اين خطاهاى تاريخى به طور غير محققانه‌اى دستمايهء برخى از نويسندگان جديد شده است و چنانچه به اهتمام معدود مورّخان معاصر آثار ارزشمندى پيرامون زندگانى امام على بن موسى الرضا عليه السّلام تأليف نشده بود ، اين گونه كتب ، تا نسلها در حافظهء دوستداران و شيعيان آن حضرت عليه السّلام باقى مىماند .\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\nاز مدينه تا بصره\r\n\r\nمأموريت به مدينه\r\nهنگامى كه رجاء بن ابى ضحاك و ياسر خادم « 1 »  از سوى مأمون مأموريت يافتند تا\r\n\r\n","description":"","footnote":" ( 1 ) - بعضى از منابع از جمله الارشاد ؛ مقاتل الطالبيين ؛ روضة الواعظين مىنويسند : مأمورى كه مأمون براى عزيمت امام از مدينه به سوى مرو گسيل داشته بود ، عيسى بن يزيد جلودى بود . اما اكثر منابع در مورد رجاء بن ابى ضحاك و ياسر خادم اتفاق دارند و صحيح همان است ، زيرا جلودى ، همان كسى بود كه به دستور هارون الرشيد خانه‌هاى علويان و فرزندان على عليه السّلام را در مدينه غارت كرد و آسيب رساند و حتى از زيورآلات و جامهء زنانشان نگذشت . چنين فردى براى اين مأموريت خطير نمىتوانست از سوى مأمون انتخاب خوبى باشد . بررسى كنيد ، شيخ مفيد ، الارشاد ، 2 / 250 ؛ ابو الفرج اصفهانى ، مقاتل الطالبيين ، ص 523 ؛ فتال نيشابورى ، روضة الواعظين ، ص 369 . و مقايسه كنيد با شيخ صدوق ، عيون اخبار الرضا عليه السّلام ، 2 / 398 و 401 . نگاه كنيد به جرير طبرى ، تاريخ طبرى ، ( ترجمهء ابو القاسم پاينده ) ، 13 / 5659 ابن اثير ، الكامل فى التاريخ ( چاپ بيروت ) ، 4 / 162 ؛ مسعودى ، مروّج الذهب و معادن الجوهر ، 2 / 441 ؛ ابن واضح يعقوبى ، تاريخ يعقوبى ، 2 / 465 ؛ كلينى ، اصول كافى ، 2 / 407 . كلينى مىنويسد : « مأمون نامه‌اى به امام رضا عليه السّلام نوشت و آن حضرت را به خراسان ( مرو ) طلبيد ، امام عليه السّلام به عللى عذر خواست ، مأمون پيوسته به آن حضرت نامه مىنوشت . تا آن حضرت دانست چاره‌اى ندارد و مأمون دست‌بردار نيست لذا از مدينه بيرون شد . . . » . ابو الفضل بيهقى مىنويسد : « سهل بن فضل خواست كه خلافت را از عبّاسيان بگرداند و به علويان درآورد . . . معتمدى از خويشان خود نامزد كرد تا با معتمد مأمون همراه شد و هر دو به مدينه رفتند . ابو الفضل بيهقى ، تاريخ بيهقى ، ج 6 ، ( از مجلد 1 ) ، ص 190 .\r\nصاحب بحر الانساب بدون ذكر هيچ منبع معتبرى از سليمان بن ابراهيم بن محمد بن داود بن قاسم بن حبيب بن عبد اللّه حبيب بن شجاع بن ارقم ، به عنوان فرستادهء مأمون نام مىبرد كه از طوس به همراه چهارصد نامه براى حضرت روانهء مدينه شد . ر . ك . به : ابن يحيى خزاعى ، بحر الانساب ، ص 100 . ","page_name":" 13 ","page_number":13},
  {"content":"\r\n\r\nعلى بن موسى الرضا عليه السّلام را به مرو آورند ، امام عليه السّلام در مدينه بود . حضرت رضا عليه السّلام همچون پدر بزرگوارش امام موسى كاظم عليه السّلام در مدينه اقامت داشت ( اين كه منزل امام عليه السّلام در كدام ، محله از محله‌هاى شهر مدينة الرسول بوده منابع ، اطلاعات چندانى به ما نمىدهند ) . رجاء بن ابى ضحاك و ياسر خادم ، به منزل امام عليه السّلام رفتند و نامهء مأمون را به حضرت تسليم كردند . امام عليه السّلام با فرستادگان مأمون سخنى نگفت و با كراهت نامه را خواند و بناچار پيشنهاد مأمون را پذيرفت و آمادهء سفر شد . « 2 »  در اوّلين گام قبل از آغاز سفر به سوى مرو ، امام دست به اقداماتى زد كه ماهيّت پذيرش ولايتعهدى را آشكار ساخت مثل صحنهء دردناك وداع با رسول خدا صلّى اللّه عليه و آله ، تعيين جانشين بعد از خود و كيفيّت وداع با اهل بيت خود .\r\n\r\nوداع با رسول اكرم صلّى اللّه عليه و آله\r\nشيخ صدوق به سند خود از محول سيستانى نقل مىكند كه چون قاصد مأمون براى احضار حضرت رضا عليه السّلام از خراسان به مدينه وارد شد من در مدينه حضور داشتم ، حضرت براى وداع با مرقد مطهّر رسول اكرم صلّى اللّه عليه و آله وارد آستانهء مقدس شد .\r\nچندين مرتبه به مرقد آن حضرت صلّى اللّه عليه و آله نزديك شد و وداع كرد و سپس بازگشت و هر\r\n\r\n","description":"","footnote":" ( 2 ) - ر . ك . به : شيخ صدوق ، عيون اخبار الرضا عليه السّلام ، 2 / 139 ؛ كلينى ، اصول كافى ، 2 / 404 ؛ شيخ مفيد ، الارشاد ، ص 290 و 291 ؛ فتال نيشابورى ، روضة الواعظين ، ص 367 ؛ ابن طقطقى ، تاريخ فخرى ، ص 300 ؛ نخجوانى ، تجارب السلف ، ص 158 ؛ ملا باقر مجلسى ، بحار الانوار ، 49 / 92 ؛ مقدس اردبيلى ، حديقة الشيعة ، ص 5 - 653 ؛ خواجه ابو الفضل بيهقى ، تاريخ بيهقى ، 1 / 191 . . . از جمله تذكره‌نويسان متأخر كه پذيرش سفر مرو را از سوى امام رضا عليه السّلام « بدون اكراه » ذكر مىكند جواد فاضل است وى در كتاب خود بدون هيچ گونه مأخذ و سندى ، مىنويسد : « مأمون در نامه‌اى كه به امام على بن موسى الرضا عليه السّلام تقديم داشته از منويات خود سخنى نگفته ، بلكه فقط با لحن تقاضا و تمنّا از امام دعوت كرده به مرو تشريف فرما شود ، امام نيز اين دعوت را قبول فرمود » ر . ك . به : معصومين چهارده‌گانه ، ( امام رضا عليه السّلام ) ، ص 105 . ","page_name":" 14 ","page_number":14},
  {"content":"\r\n\r\nبار كه نزديك ضريح مىآمد با صدايى بلند مىگريست . من به حضور آن حضرت عليه السّلام شرفياب شدم ، سلام كردم و او را ( به خاطر ) طلب كردن مأمون به خراسان تهنيت گفتم . آن حضرت فرمود : من را واگذاريد ، همانا از جوار جدّ بزرگوارم صلّى اللّه عليه و آله بيرون مىروم و در غربت رحلت مىكنم و در كنار قبر هارون دفن خواهم شد . محول سيستانى مىگويد : تا خراسان آن بزرگوار را مشايعت كرده ، همراه وى بودم تا اين كه در طوس وفات يافت و او را نزد هارون دفن كردند . « 3 » \r\nمسعودى نيز در اثبات الوصيّة و ابن شهرآشوب در المناقب اين روايت را به نقل از محمّد بن عيسى نقل كرده‌اند . « 4 » \r\n\r\nتعيين جانشين و پيشواى شيعيان\r\nحضرت رضا عليه السّلام از آنجا كه سرانجام اين سفر را مىدانست ، فرزندش جواد عليه السّلام را كه در آن زمان كودكى چندساله بود به هنگام وداع با جدّش به مسجد النّبى برد ، حضرت جواد عليه السّلام قبر مطهّر رسول اكرم صلّى اللّه عليه و آله را در آغوش گرفت ، امام رضا عليه السّلام فرمود :\r\nاى رسول خدا ، من او را به شما سپردم . حضرت جواد عليه السّلام عرض كرد اى پدر ، به خدا قسم كه به جانب خدا مىروى . سپس حضرت رضا عليه السّلام به تمامى وكلا و اصحاب خود فرمود : سخنان او را گوش كنيد و امر او را اطاعت نماييد و ترك مخالفت وى كنيد . و نزد ثقات اصحاب خود تصريح بر امامت او فرمود و به آنها\r\n\r\n","description":"","footnote":" ( 3 ) - شيخ صدوق ، عيون اخبار الرضا عليه السّلام ، 2 / 464 ؛ مسعودى ، اثبات الوصية ، ص 394 .  ( 4 ) - نگاه كنيد به : ابن شهرآشوب ، المناقب ، ص 196 ؛ مسعودى ، اثبات الوصية ، ص 394 . و همچنين ر . ك : به : مجلسى ، بحار الانوار ( ترجمهء موسى خسروى ) ، 12 / 105 . صاحب بحر الانساب ، وداع آن حضرت عليه السّلام را با رسول اكرم صلّى اللّه عليه و آله در شب يكشنبه پانزدهم محرّم الحرام ذكر كرده است . وى به شرح خوابى كه حضرت رضا عليه السّلام هنگام وداع با رسول خدا صلّى اللّه عليه و آله ديده ، مىپردازد كه در منابع قديم ذكرى از آن نشده است و به گونه‌اى كه در فصول آينده به برخى از جنبه‌هاى تاريخى اين كتاب اشاره خواهيم كرد ، علاوه بر خلط ميان تاريخ و افسانه ، اغلاط و اشتباههاى فاحشى در اين كتاب به چشم مىخورد كه ارزش تاريخى آن را از ساير كتب تاريخى شفاهى پايين مىآورد . ر . ك . به : يحيى خزاعى ، بحر الانساب ، چاپ دار الخلافهء طهران ، 1268 . ","page_name":" 15 ","page_number":15},
  {"content":"\r\n\r\nشناساند كه حضرت جواد الائمه جانشين و قائم مقام اوست . « 5 » \r\nحديقة الرضوية يكى از محدود تذكره‌هايى است كه مىنويسد : حضرت بعد از وداع با قبر پيامبر اكرم صلّى اللّه عليه و آله به روضهء جدّه‌اش حضرت صديقهء زهرا عليها السّلام مشرف شد و درد دلهاى خود را به آن حضرت عرض كرد . « 6 » \r\n\r\nوداع با اهل بيت عليهم السّلام\r\nامام عليه السّلام هنگامى كه قصد خارج شدن از مدينه را كرد ، دستور داد اهل بيت و خاندان وى در اطراف ايشان گرد آمدند ، آنگاه فرمود : بر من بگرييد تا صداى شما را بشنوم . « 7 »  گريه كردن بر مسافرى كه به سفر مىرود امرى است غير متعارف ، اما اين كه امام چنين دستورى مىدهد ، قصد آن دارد كه به اهل بيت خود بگويد من ديگر از اين سفر باز نخواهم گشت . اين موضوع را مسعودى در اثبات الوصية و ابن شهرآشوب در المناقب به تصريح بيان كرده‌اند . آن دو به نقل از محمّد بن عيسى روايت كرده‌اند كه حضرت رضا عليه السّلام فرمود : هنگامى كه خواستند مرا از مدينه بيرون برند من اهل و عيال خود را گرد آوردم و به آنها امر كردم بر من گريه كنند تا من گريه و زارى آنها را بشنوم ، سپس از آنها جدا شدم و دوازده هزار دينار براى آنها گذاشتم .\r\nپس فرمود : من به سفرى مىروم كه ديگر به جانب اهل و عيال خود باز نخواهم\r\n\r\n","description":"","footnote":" ( 5 ) - ابن شهرآشوب ، المناقب ، ص 196 ؛ مسعودى ، اثبات الوصية ، ص 394 ؛ محمّد بن جرير طبرى ، دلائل الائمّة ، ص 176 ( چاپ نجف ) ؛ باقر مجلسى ، بحار الانوار ، 2 / 32 . مجلسى مىنويسد : حضرت عليه السّلام دست فرزندش را گرفت و در مسجد پيامبر برد و در كنار قبر رسول خدا ودايع امامت را به او سپرد و او را از جريان آينده مطلع كرد و سپس حركت نمود .\r\nدرّ النظيم ، به نقل از شيخ عباس قمى ، مفاتيح الجنان ، ص 657 . و همچنين ، شيخ عباس قمى ، منتهى الآمال ، ص 319 .  ( 6 ) - محمّد تقى خراسانى ، حديقة الرضوية ، ص 74 به نقل از عمادزاده ، زندگانى امام رضا عليه السّلام ، ص 476 .  ( 7 ) - شيخ صدوق ، عيون اخبار الرضا عليه السّلام ، 2 / 464 ؛ مجلسى ، بحار الانوار ، 12 / 105 ؛ نجفى يزدى ، مناقب اهل بيت ، 2 / 179 . شيخ عباس قمى ، اين ماجرا را به نقل از يوسف بن خاتم شامى ، در درّ النظيم نيز آورده است . ر . ك . به : شيخ عباس قمى ، مفاتيح الجنان ، ص 657 . ","page_name":" 16 ","page_number":16},
  {"content":"\r\n\r\nگشت . « 8 » \r\n\r\nآغاز سفر و ملاحظاتى دربارهء عزيمت امام عليه السّلام به مكّه\r\nمنابع اوّليه و ساير تواريخ معتبر آغاز حركت امام رضا عليه السّلام را از مدينه به سوى بصره ذكر كرده‌اند . « 9 »  با اين وجود برخى از منابع بخصوص تذكره‌هاى متأخّر مىنويسند : حضرت ابتدا به مكّه رفت و در اين سفر امام جواد عليه السّلام نيز همراه ايشان بود ، امام عليه السّلام با خانهء خدا وداع كرد و سپس از مكّه به سفر ادامه داد .\r\nمسند الامام الرضا عليه السّلام به نقل از راوندى در الخرائج مىنويسد : امام رضا عليه السّلام با همراهان خود وارد مكّهء مكرّمه شد و خانهء خدا را زيارت كرد و با اهل بيت وداع نمود . محمّد بن ميمون گويد : من در مكّه با آن جناب بودم و پيش از آن كه به طرف خراسان حركت كند عرض كردم تصميم دارم به مدينه برگردم نامه‌اى براى فرزندت ابو جعفر عليه السّلام بنويس تا با خود ببرم . حضرت رضا عليه السّلام تبسّمى فرمود و نامه را نوشت ، من نامه را به مدينه بردم و به حضرت جواد دادم . . . « 10 » \r\nشيخ مفيد نيز در الارشاد بدون تأكيد بر عزيمت امام رضا عليه السّلام از مدينه به مكّه در سفر تاريخىاى كه آن جناب به خراسان داشت به نقل از مسافر روايت مىكند كه من خدمت حضرت رضا عليه السّلام در منى بودم ، يحيى بن خالد از آنجا عبور كرد در حالى كه سر و روى خود را از غبار پوشانده بود ، حضرت فرمود : اين بيچاره‌ها نمىدانند ، امسال چه بر سرشان خواهد آمد ، سپس فرمود : از آن شگفت‌تر من و هارون\r\n\r\n","description":"","footnote":" ( 8 ) - ابن شهرآشوب ، المناقب ، ص 196 ؛ مسعودى ، اثبات الوصيّة ، ص 394 ؛ همچنين نگاه كنيد به : جرير طبرى ، دلائل الائمّة ، ص 176 ؛ باقر مجلسى ، بحار الانوار ، 2 / 32 ؛ شيخ يوسف بن خاتم شامى ، درّ النظيم به نقل از شيخ عباس قمى ، مفاتيح الجنان ، ص 657 .  ( 9 ) - نگاه كنيد به : ابن واضح يعقوبى ، تاريخ يعقوبى ، 3 / 176 ؛ مسعودى ، اثبات الوصيّة ، ص 205 ؛ كلينى ، الكافى ، 2 / 407 ؛ ابن طقطقى ، تاريخ فخرى ، ص 300 ؛ شيخ مفيد ، الارشاد ، ص 290 ؛ ملا باقر مجلسى بحار الانوار ، 49 / 92 ؛ و ابن حجر ، تهذيب التهذيب ، 7 / 387 و ساير منابع .  ( 10 ) - عزيز اللّه عطاردى ، مسند الامام الرضا عليه السّلام ، ( متن عربى ) ، 1 / 16 - 215 . همچنين نگاه كنيد به :\r\nمسعودى ، اثبات الوصيّة ، ص 394 . مجلسى با تفاوتهايى اين روايت را آورده است ، ر . ك به :\r\nبحار الانوار ، 12 / 108 . ","page_name":" 17 ","page_number":17},
  {"content":"\r\n\r\nمانند اين دو هستيم ( دو انگشت خود را به هم چسبانيد ) يعنى من و هارون در كنار هم دفن خواهيم شد . مسافر گويد : به خدا من معنى سخن آن حضرت را نفهميدم تا وقتى كه حضرت را در كنار هارون دفن كرديم . « 11 » \r\nاگر گفتهء شيخ مفيد را در اين باره بپذيريم ، زمانى كه حضرت در سفر حج بود ، بنابر آنچه مسافر از حضرت نقل مىكند كه من و هارون در كنار هم دفن خواهيم شد ، معلوم مىشود كه هنوز هارون در قيد حيات بوده است ، بنابراين با توجه به مرگ هارون در سال 193 و هجرت امام على بن موسى عليه السّلام از مدينه به مرو در سال 200 قطعا اين روايت مربوط به آن سفر نيست . « 12 » \r\nمعتبرترين منبعى كه از وداع آن حضرت با خانهء خدا روايت مىكند ، شيخ صدوق است كه مىنويسد : حضرت براى طواف بيت الحرام به مكّه رفت و فرزند برومند خود جواد الائمّه را كه شش سال داشت با خود به همراه برد . موفق غلام آن حضرت ، حضرت جواد عليه السّلام را روى دوش خود گذاشت و در حرم طواف مىداد .\r\nچون حضرت جواد عليه السّلام به حجر اسماعيل رسيد از دوش موفق به زير آمد ، آنجا نشست و اشك از ديدگان وى جارى شد ، مدتى گريست ، موفق عرض كرد ، قربانت شوم برخيز ، گريه بس است . حضرت جواد عليه السّلام فرمود : موفق از اينجا حركت نكنم تا آنگاه كه خدا بخواهد . موفق خدمت امام رضا عليه السّلام رفت و جريان را عرض كرد .\r\n\r\n","description":"","footnote":" ( 11 ) - شيخ مفيد ، الارشاد ، 2 / 249 . شيخ صدوق نيز به روايت خود از موسى بن مهران مىنويسد :\r\nامام رضا عليه السّلام را در مسجد مدينه ملاقات كردم در حالى كه هارون خطبه مىخواند فرمود : آيا مىدانيد كه من و او در يك خانه مدفون خواهيم شد ؟ و نيز از محمّد بن فضيل مروى است كسى از حضرت رضا عليه السّلام شنيده بود - در حالى كه آن بزرگوار در منى يا عرفات به هارون نظر مىكرد - كه مىفرمود : من و هارون اين چنين باشيم و دو انگشت خود را به هم چسباند و ما مقصود آن بزرگوار را ندانستيم تا اين كه واقعهء طوس به وقوع پيوست و مأمون امر كرد حضرت رضا عليه السّلام را در جنب هارون دفن كردند . شيخ صدوق ، عيون اخبار الرضا عليه السّلام ، 2 / 473 . اين روايت را ، مسعودى با تفاوتهايى نقل كرده است . ر . ك . به : مسعودى ، اثبات الوصيّة ، ص 391 .  ( 12 ) - مقايسه كنيد با روايت موسى بن مهران كه شيخ صدوق در عيون اخبار الرضا عليه السّلام آورده است چنانچه ملاحظه خواهيد نمود اين روايت بنابر گفتهء شيخ صدوق در مكّه هنگامى كه حضرت به هارون نظر مىكند بيان شده است . نگاه كنيد به : پاورقى قبل . ","page_name":" 18 ","page_number":18},
  {"content":"\r\n\r\nحضرت رضا عليه السّلام گريان نزد فرزندش آمده او را در آغوش گرفت و سر و سينه‌اش را بوسيد و فرمود : نور ديده‌ام چرا اين قدر گريه و زارى كرده‌اى ، حضرت جواد عليه السّلام گفت : چگونه خود را تسلى دهم در حالى كه مىبينم شما آن چنان با خانهء خدا وداع مىكنى كه گويا ديگر مراجعت نخواهى كرد و من يتيم خواهم شد .\r\nحضرت رضا عليه السّلام فرمود : اى فرزند دلبندم به قضاى الهى راضى شو و در هر پيشامدى صابر و شكيبا و خرسند و شادمان باش ، آنگاه هر دو در آغوش هم گريستند و با هم وداع كردند . حضرت جواد به مدينه و حضرت رضا عليه السّلام به سوى خراسان حركت كردند . « 13 » \r\nاين گفتهء شيخ صدوق دربارهء حضور حضرت جواد عليه السّلام با آنچه راوندى در الخرائج در روايتى كه از محمّد بن ميمون نقل مىكند « من نامهء حضرت را از مكّه به مدينه بردم و به حضرت جواد دادم . » اختلاف دارد و معلوم مىشود در آن هنگام حضرت جواد عليه السّلام در مدينه به سر مىبرده است . علاوه بر اين اختلاف ، به لحاظ جغرافياى راههاى متداول آن زمان عزيمت امام عليه السّلام به مكّه در مسير مخالف راه مدينه به مرو است و برابر آنچه ابن خردادبه در المسالك و الممالك و قدامة بن جعفر در كتاب الخراج و يعقوبى در البلدان و ابن رسته در الاعلاق النفيسة كه به ترتيب در سالهاى 250 ، 266 ، 278 ، 290 ه . ق تأليف شده‌اند مىنويسند : از مدينه تا مكّه 286 ميل ، برابر ده منزل راه است كه اين مسافت در مسير مخالف راه مدينه به مرو است . « 14 »  صرفنظر از اين ملاحظات ، بنابر گزارشهاى تاريخى ، مأمون اصرار داشت حضرت را از مدينه به سوى بصره و فارس و سپس به سوى مرو ( خراسان ) حركت دهد و يكى از دلايل مهم اين تصميم اوضاع سياسى حاكم بر بعضى از\r\n\r\n","description":"","footnote":" ( 13 ) - هروى ، حديقة الرضوية ، ص 74 ؛ عمادزاده ، زندگانى امام رضا عليه السّلام ، ص 478 . اثبات الوصية ، نيز با تفاوتهايى به نقل از امية بن على آن را روايت مىكند ر . ك . به : مسعودى ، اثبات الوصية ( ترجمهء محمّد جواد نجفى ) ، ص 394 . بعضى از تذكره‌نويسان متأخر نيز بدون ذكر مأخذ ، روايت فوق را با تفاوتهايى نقل كرده‌اند . ر . ك : جواد فاضل ، معصومين چهارده‌گانه ( على بن موسى الرضا عليه السّلام ، ص 105 ؛ واحد تدوين و ترجمه ، سرچشمه‌هاى نور ، امام رضا عليه السّلام ، ص 182 .  ( 14 ) - ابن رسته ، الاعلاق النفيسة ، ص 8 - 207 ؛ يعقوبى ، البلدان ، ص 93 ؛ ابن قدامة ، كتاب الخراج ، ص 11 . جهت اطلاع از منازل ما بين مدينه تا مكّه نگاه كنيد به : يادداشت شمارهء 1 . ","page_name":" 19 ","page_number":19},
  {"content":"\r\n\r\nشهرها بود . مأمون سفارش مؤكّد داشت كه حضرت را از مدينه به سمت كوفه و قم عبور ندهند زيرا در اين خط سير ، علاوه بر شهرهاى كوفه و قم كه پايگاه شيعيان بود ، شهر بغداد نيز در مسير اين راه به سمت ايالت جبال و قم قرار داشت كه اهميّت آن به لحاظ سياسى كمتر از دو شهر ياد شده نبود . در دو شهر كوفه و قم شيعيان پايگاه محكمى داشتند و نوعا نسبت به سفر اجبارى امام رضا عليه السّلام واكنش نشان مىدادند ، و بغداد نيز با توجه به اين كه مركز تجمّع و پايگاه عبّاسيان متعصّب و مخالف با سياستهاى مأمون مبنى بر خارج كردن خلافت از دودمان آل عبّاس و انتقال آن به آل على عليه السّلام بود ، شهر بىخطرى از ديدگاه مأمون به حساب نمىآمد .\r\nشهر مكّه نيز به لحاظ سياسى در آن زمان و مقارن بودن با شورش علويان بر ضد مأمون از اهميّت ويژه‌اى برخوردار بود . محمّد بن جعفر بن محمّد بن على بن حسين عليه السّلام معروف به « ديباج » و حسين بن حسن على بن حسين بن على عليه السّلام معروف به « ابن افطس » ، در سال 200 ه ق قيام كردند . ديباج در مكّه و نواحى حجاز قيام كرد و خود را امير المؤمنين خواند و ابن افطس نيز كه در مدينه ظهور كرد قيام خود را به سوى مكّه كشاند و هنگامى كه مردم در منى بودند به آنها پيوست و امير الحاج داود بن عيسى بن موسى هاشمى در نتيجهء قيام او فرار كرد . « 15 »  پرواضح است كه سفر امام رضا عليه السّلام به مكّه در شرايطى كه با اجبار براى پذيرش ولايتعهدى عازم مرو بود ، به لحاظ سياسى مغاير سياست مأمون و دستور وى به فرستادگانش مىباشد . در نهايت به نظر نگارنده سفر امام رضا عليه السّلام از مدينه به سوى مرو در مسير مكّه به لحاظ جغرافياى راه ، اوضاع سياسى ، و نيز از حيث تزلزلى كه در روايات\r\n\r\n","description":"","footnote":" ( 15 ) - مسعودى ، مروج الذهب و معادن الجوهر ، 2 / 41 - 439 ؛ ابو الوليد ارزقى ، اخبار مكّه ، ص 168 و 192 ؛ ابن واضح يعقوبى ، تاريخ يعقوبى ، 2 / 461 ؛ نخجوانى ، تجارب السلف ، ص 159 ؛ ابن طقطقى ، تاريخ فخرى ، ص 302 ؛ حمد اللّه مستوفى ، تاريخ گزيده ، ص 311 ؛ جرير طبرى ، تاريخ طبرى ، ( چاپ بيروت ) ، 5 / 122 و 128 ؛ ابن اثير ، الكامل فى التاريخ ، ( چاپ بيروت ) ، 4 / 153 ؛ مسعودى ، مروج الذهب و معادن الجوهر ، 2 / 440 ؛ فصيحى ، مجمل فصيحى ، 1 / 219 . پاره‌اى از منابع از خروج محمّد بن جعفر صادق در مكّه نيز نامى به ميان آورده‌اند . ر . ك . به : نخجوانى ، تجارب السلف ، ص 159 و ابن طقطقى ، تاريخ فخرى ، ص 302 . ","page_name":" 20 ","page_number":20},
  {"content":"\r\n\r\nديده مىشود چندان قرين صحّت نيست . « 16 » \r\n\r\nبه سوى بصره\r\nمبدأ هجرت تاريخى امام رضا عليه السّلام مدينه و مقصد آن مرو بود به گونه‌اى كه شرح آن رفت ، مأمون فرستادگان خود را مكلّف كرده بود كه حضرت را از راه بصره « 17 »  حركت دهند .\r\nقبل از بررسى جغرافياى راه مدينه تا بصره لازم است اطلاعاتى دربارهء بصره دريافت كنيم ، تا علت مسير حركت امام عليه السّلام از اين شهر و نيز ماهيّت پذيرش ولايتعهدى روشنتر شود .\r\nبناى شهر بصره در سال 14 هجرى در زمان خليفهء دوم نهاده شد ، بلاذرى ( 198 - 297 ) در فتوح البلدان مىنويسد : چون عتبة بن غزوان در حديبيه فرود آمد به عمر بن خطاب نامه نوشت كه مسلمانان را جايى بايد تا زمستان را در آن گذرانند و چون از جنگ بازآيند در آنجا بياسايند . عمر پاسخ داد كه سپاهيان را همه در يك جا گرد آور و چنان كن كه آن جاى نزديك آب و چراگاه باشد و آن را بهر من نيز در نامه‌اى وصف كن . عتبه نوشت : من زمينى يافته‌ام پردرخت بر كرانهء صحرا و نزديك علفزار ، در آن مردابهايى است پوشيده از ناى ، چون عمر بخواند گفت : زمينى است خرّم ، نزديك آبشخورها و چراگاهها و بيشه‌ها و فرمان داد كه عتبه مردمان را در آن سرزمين منزل دهد . وى مسلمانان را بدان جاى آورد ، خانه‌ها از نى بنا نهادند و عتبه مسجدى هم از ناى بساخت و اين همه در سال چهارده هجرى بود . « 18 »  از آن پس\r\n\r\n","description":"","footnote":" ( 16 ) - لازم به تذكّر است كه نظير اين اختلافات در مسير حركت امام رضا عليه السّلام به كرّات در منابع به چشم مىخورد كه در جاى خود به آن اشاره خواهد شد . براى اطلاع از راه مكّه به بصره نگاه كنيد به : يادداشت شمارهء 2 .  ( 17 ) - مترجم تاريخ يعقوبى در نقل اين خبر چنين مىنويسد : على بن موسى بن جعفر عليه السّلام را مأمون از مدينه به خراسان آورد و فرستاده‌اش نزد آن حضرت رجاء بن ابى ضحاك خويشاوند فضل بن سهل بود . آن بزرگوار را از راه ( ماه ) بصره آوردند تا به مرو رسيد و مأمون در روز دوشنبه هفتم ماه رمضان سال 201 ايشان را وليعهد خود نمود . ر . ك . به : ابن واضح يعقوبى ، تاريخ يعقوبى ، ترجمهء محمّد ابراهيم آيتى ، 2 / 465 .  ( 18 ) - احمد بن يحيى بلاذرى ، فتوح البلدان ، ص 201 . ","page_name":" 21 ","page_number":21},
  {"content":"\r\n\r\nهنگامى كه مسلمانان به جنگ مىرفتند آن ناىها ( خانه‌ها ) را برچيده ، درهم مىپيچيدند و به كنارى مىنهادند ، تا از جنگ بازآيند ، آنگاه خانه‌ها را از نو مىساختند و حال چنان بود تا مردم مكانهاى خويش برگزيدند و خانه‌ها ( از خشت و گل ) بساختند . « 19 » \r\nبصره توسط حاكمانى منتخب از سوى بنيانگذار آن اداره مىشد و پس از او عثمان خليفهء سوّم در اين شهر صاحب پايگاه شد و سپس معاويه و خلفاى بنى اميّه و آنگاه بنى عبّاس ولايتداران اين شهر ( بصره ) را تعيين مىكردند و به طورى كه در تاريخ مشهور است ، اين شهر محل تجمّع عثمانيان بود . « 20 »  در حوالى اين شهر ، شهرى موسوم به شق عثمان وجود داشت كه نوادگان عثمان در آن موطن داشتند « 21 »  و در اين شهر شيعيان پايگاهى نداشتند . « 22 » \r\nدر زمان امامت على عليه السّلام بصره كانون توطئه بود . جنگ جمل در بصره روى داد و على عليه السّلام در سال سى و شش هجرى هنگامى كه وارد بصره شد ، در خطبه‌اى طولانى اهل بصره را ملامت كرد و فرمود : اى اهل سبخه ( محلى است در بصره ) اخلاق شما از مردم پست ، و اعمال شما ناچيز ، و دين شما تلخ و شور است . حضرت مكرر اهل بصره را مذمّت كرد . « 23 » \r\nاز سويى ديگر بصره در سالهاى مورد بحث ، در آتش خشونت زيد بن موسى عليه السّلام\r\n\r\n","description":"","footnote":" ( 19 ) - همان ، ص 202 ، ياقوت در معجم البلدان ( تأليف 623 ه . ق ) و صفى الدين بغدادى در مراصد الاطلاع ( تأليف 700 ه . ق ) دربارهء شهر بصره اطلاعات مفيدى ارائه مىدهند . نگاه كنيد به : اعتماد السلطنه ، مرآت البلدان ، 1 / 82 - 266 .  ( 20 ) - شيبى ، الصلة بين التصوّف و التشيّع ، ص 173 به نقل از جعفر مرتضى حسينى ، زندگانى سياسى هشتمين امام ( متن فشرده ) ص 123 .  ( 21 ) - بلاذرى اسامى حكّام و ولايتداران مشهور بصره را كه از سوى عمر ، عثمان ، معاويه ، سليمان بن عبد الملك ، عمر بن عبد العزيز ، هارون الرشيد ، يوسف بن عمر و يزيد بن وليد منصوب گرديده‌اند ، نام برده است . نگاه كنيد به : فتوح البلدان ، ص 202 - 205 و 231 .  ( 22 ) - لسترنج ، جغرافيايى تاريخى سرزمينهاى خلافت شرقى ، ص 51 .  ( 23 ) - مسعودى ، مروّج الذّهب ، 1 / 723 ؛ اعتماد السلطنه ، مرآت البلدان ، 1 / 82 - 266 ؛ اعثم كوفى ، الفتوح ( چاپ بمبئى ) ، ص 3 - 141 و 146 . ","page_name":" 22 ","page_number":22},
  {"content":"\r\n\r\nمىسوخت « 24 »  و اين در حالى بود كه حضرت رضا عليه السّلام با صراحت از اقدام برادرش اظهار ناخشنودى مىكرد . « 25 »  با توجه به اين حادثه و همچنين سوابق تاريخى اين شهر تصوير روشنى از علّت انتخاب بصره در مسير حركت امام رضا عليه السّلام توسط مأمون به دست مىآيد . « 26 » \r\n\r\nشرح منازل و مسافات مدينه تا بصره\r\nمنابع جغرافيايى و كتابهاى مسالك و ممالك قديم شرح مستقلى از منزلگاههاى ميان مدينه تا بصره ذكر نكرده‌اند ، امّا از اطلاعاتى كه در ذكر مسافات و منازل ميان مدينه و كوفه و كوفه به بصره ارائه مىدهند مىتوان به منازل و مسافات ميان مدينه تا بصره پى برد . در تلاقى راههاى مذكور « معدن نقره » منزلگاهى است كه از آنجا سه راه جداگانه به مدينه ، كوفه و بصره وجود دارد ، ما ابتدا منازل و مسافات ميان مدينه تا معدن نقره و سپس از آنجا تا بصره را ذكر مىكنيم .\r\nابن رسته در الاعلاق النفيسة ، منازل ميان مدينه تا معدن نقره را چنين شرح مىدهد :\r\n1 - از مدينه تا « ركابيه » (  Rikabiya  ) ده ميل است .\r\n2 - از ركابيه تا « طرف »  ( Taraf ) Tarf  پانزده ميل است و آن منزلگاهى است كه در ايّام حج جمعيّت زيادى در آن گرد مىآيند و آب آشاميدنى آنها بارانى است كه در آبگيرها جمع مىشود . « 27 » \r\n3 - از طرف تا « سقره »  ( Saqara )  هفت ميل است .\r\n4 - از سقره تا « بطن النّخل »  ( Batn - an - Nakhl )  پانزده ميل است و آن منزلگاهى\r\n\r\n","description":"","footnote":" ( 24 ) - جرير طبرى ، تاريخ طبرى ، ( متن عربى ) ، 5 / 44 - 535 ؛ ابن واضح يعقوبى ، تاريخ يعقوبى ، ص 421 ، 461 و 466 ؛ حمد اللّه مستوفى ، تاريخ گزيده ، ص 311 .  ( 25 ) - شيخ صدوق ، عيون اخبار الرضا عليه السّلام ، 2 / 81 - 478 .  ( 26 ) - ابن بطوطه در سال 725 ه . ق كه از بصره ديدن كرده مردم اين شهر را بر خلاف شهر قم ، كاشان ، ساوه ، طوس و نجف كه شيعه و يا از غلاة شيعه بودند مردمى از مذهب سنت و جماعت مىداند . ر . ك . به : ابن بطوطه ، سفرنامه ، 1 / 197 .  ( 27 ) - از طرف تا مدينه 35 ميل است . قدامة بن جعفر ، كتاب الخراج ، ص 11 . ","page_name":" 23 ","page_number":23},
  {"content":"\r\n\r\nاست پرجمعيّت و پرنعمت ، داراى نخلستانها و مزارع بسيار كه آب آشاميدنى آن از قنوات است و چاه در آنجا كم عمق است و در پنج ذراعى آب ظاهر مىشود ، اين سرزمين شنزارى بود كه بعد از اسلام ، معصب بن زبير در ايام خلافت برادرش آن را آباد نمود . « 28 »  راه از بطن النخل تا « مكحولين »  ( Mokhalin )  ادامه مىيابد و از آنجا به « حصين »  ( Husain )  مىرود . « 29 » \r\n5 - از حصين تا « عسيله »  ( Osaila )  سيزده ميل است ، عسيله منزلگاهى است كم آب ، « 30 »  تنگ و باريك كه آب آشاميدنى آن از 5 حلقه چاه آب تأمين مىشود .\r\n6 - از عسيله « 31 »  تا « محدث »  ( Mohaddeth )  بيست و هشت ميل است . محدث جايى است كم آب كه « 32 »  استراحتگاه شبانهء عسيله مىباشد .\r\n7 - از محدث تا « معدن نقره »  ( Madin - Naqira )  ده ميل « 33 »  و آن منزلگاهى است كه بدويان بسيارى در آن ساكنند . آب شرب آنها از چاههاست ولى اندك است . « 34 » \r\nهمانطور كه اشاره شد معدن نقره منزلگاهى است كه در مسير چند راه قرار گرفته است و از آنجا راه به سمت مكّه ، بصره ، كوفه ادامه مىيابد . ما مسير راه را به سوى بصره ادامه مىدهيم .\r\nاصطخرى در مسالك الممالك مىنويسد : از بصره به مدينه هژده ( هيجده ) مرحله باشد و به معدن نقره راه كوفه و بصره به هم افتد . « 35 » \r\nجيهانى در اشكال العالم مىنويسد : راه بصره از آنجا ( مدينه ) هيجده منزل\r\n\r\n","description":"","footnote":" ( 28 ) - از طرف تا بطن النخل 22 ميل است . همان ، ص 11 .  ( 29 ) - الاعلاق النفيسة و كتاب الخراج مسافت ميان ، بطن النخل ، مكحولين و حصين را ذكر نمىكنند .  ( 30 ) - همان ، ص 11 .  ( 31 ) - از عسيله تا بطن النخل 36 ميل است . همان .  ( 32 ) - همان .  ( 33 ) - از عسيله تا معدن نقره 42 ميل است . همان .  ( 34 ) - نگاه كنيد به : ابن رسته ، الاعلاق النفيسة ، ص 7 - 206 .  ( 35 ) - اصطخرى ، مسالك الممالك ، ص 28 . ","page_name":" 24 ","page_number":24},
  {"content":"\r\n\r\nاست و نزديك معدن نقره با راه كوفه مىپيوندد . « 36 »  ابن رسته نيز در الاعلاق النفيسة مىنويسد : هر كس بخواهد راه نباج ( منزلگاهى است در مسير راه بصره ) را طى كند بايد همان راه كوفه تا مكّه را بپيمايد و هر كس بخواهد مىتواند از راه مدينه نيز برود و از جادهء كاروان‌رو هم‌مسير است ، پس كسى كه مىخواهد از راه مدينه برود بايد از نباج به « عيون » رود سپس تا « عناب »  ( Anab )  و از آنجا تا معدن نقره سپس تا عسيله پيش برود و تا به راهى كه از براى مدينه وصف كرديم برسد . در معدن نقره راه مردم بصره و كوفه به هم مىپيوندد .\r\nبا توجه به اين ملاحظات چنانچه از معدن نقره بخواهيم به سمت بصره حركت كنيم بايد از معدن نقره به سوى عناب و از آنجا به سمت عيون و از آنجا به سوى نباج برويم . « 37 »  نباج در دويست و شصت و دو ميلى بصره است « 38 »  و از آنجا تا بصره شش منزل است . « 39 » \r\n\r\nورود حضرت رضا عليه السّلام به نباج\r\nمسند الامام الرضا عليه السّلام مىنويسد : امام همام عليه السّلام از قادسيه بيرون شد و از طريق باديه به طرف بصره حركت كرد و پس از چندى به ناحيهء نباج رسيد . نباج بر وزن كتاب نام دهكده‌اى است در كوير بصره كه به آن نباج بنى عامر بن كريز گويند و اين قريه يكى از منازل حاجيان بصره است . ياقوت حموى در معجم البلدان گفته است : نباج در ده منزلى بصره قرار دارد و در اين ناحيه جنگى بين بكر بن وائل و تميم روى داد كه بر اثر آن تميميان پيروز شدند و آب نباج را عبد اللّه بن عامر بن كريز استخراج كرد ، و در آن كشت و زرع نمود و نخلستانها ايجاد كرد . « 40 »  شيخ صدوق در روايتى از ابو حبيب نباجى ورود حضرت را به نباج چنين شرح مىدهد : « 41 » \r\n\r\n","description":"","footnote":" ( 36 ) - ابو القاسم بن احمد جيهانى ، اشكال العالم ، ص 52 .  ( 37 ) - ابن رسته ، الاعلاق النفيسة ، ص 212 .  ( 38 ) - همان ، ص 211 - 210 .  ( 39 ) - قدامة بن جعفر ، كتاب الخراج ، ص 17 .  ( 40 ) - عزيز اللّه عطاردى ، مسند الامام الرضا ( ع ) ، 1 / 54 .  ( 41 ) - شرح اين ماجرا با كمى اختلاف در كتابهاى ديگر آمده است : نگاه كنيد به : مجلسى ، بحار الانوار ( ترجمهء فارسى ) ، 12 / 107 ؛ شيخ عباس قمى ، منتهى الآمال ، ص 302 ؛ نجفى يزدى ، مناقب اهل بيت ، 2 / 177 ؛ مسعودى ، اثبات الوصية ، ص 6 - 495 . ","page_name":" 25 ","page_number":25},
  {"content":"\r\n\r\nابو حبيب نباجى گويد : در عالم رؤيا ديدم كه رسول اكرم صلّى اللّه عليه و آله به نباج تشريف آورد ، و در مسجدى كه حجّاج فرود مىآيند وارد شد . گويا من خدمت آن جناب رسيده ، بر آن حضرت سلام كردم و پيش روى او ايستادم . در اين هنگام طبقى را مشاهده كردم كه از برگ درختان خرماى مدينه بافته بودند ، و در آن طبق خرماى صيحانى بود . حضرت از آن طبق مشتى خرما برداشت و به من داد و من آنها را شمردم هيجده دانه بود . پس از اين كه از خواب بيدار شدم ، خواب خود را چنين تعبير كردم كه من هيجده سال ديگر عمر خواهم كرد . بيست روزى از اين جريان گذشت من در زمين خود به امور كشاورزى و باغدارى اشتغال داشتم . شخصى نزد من آمد و گفت : ابو الحسن على بن موسى الرضا عليه السّلام از مدينه آمده و در مسجد نزول اجلال فرموده است . من به طرف مسجد حركت كردم و ديدم مردم گروه گروه به ديدن آن جناب مىشتابند ، من نيز به خدمت حضرت رفتم . آن جناب در همان موضعى نشسته بود كه رسول خدا صلّى اللّه عليه و آله را در خواب ديده بودم و زير پاى مباركش تخته حصيرى همچون حصير زير پاى پيامبر صلّى اللّه عليه و آله بود و در پيش روى او طبقى كه از برگ خرما بافته شده و بر آن خرماى صيحانى بود . پس بر آن جناب سلام كردم ، پاسخ داد و مرا نزد خود طلبيد و مشتى از آن خرما را به من عطا فرمود . من آنها را شماره كردم عدد آنها به قدر عدد خرماهايى بود كه رسول خدا صلّى اللّه عليه و آله در خواب به من عطا فرموده بود . عرض كردم يا بن رسول اللّه زيادتر از اين به من عطا فرما ، فرمود : اگر رسول خدا زيادتر از اين به تو عطا فرموده است ما هم زيادتر از اين به تو عطا كنيم . « 42 » \r\nمسند الامام الرضا عليه السّلام همين روايت را با كمى اختلاف به نقل از مسعودى در اثبات الوصية مىآورد ، امّا در متن روايت ، عبارت « حضرت از مدينه به نباج آمدند » را ذكر نمىكند و مىنويسد : امام عليه السّلام از مدينه به مكّه و از آنجا به قادسيّه و از قادسيّه به نباج آمده است ، « 43 »  در حالى كه از روايت شيخ صدوق به روشنى استفاده\r\n\r\n","description":"","footnote":" ( 42 ) - شيخ صدوق ، عيون اخبار الرضا عليه السّلام ، 2 / 8 - 457 .  ( 43 ) - نگاه كنيد به : عزيز اللّه عطاردى ، آثار و اخبار امام رضا عليه السّلام ، ص 80 ، و همچنين : مسند الامام الرضا عليه السّلام ، 1 / 171 - 170 . مسعودى در اثبات الوصية ، عبارت « حضرت از مدينه آمد و در مسجد وارد شد » را ذكر كرده كه احتمالا در نقل روايت ، مسند الامام الرضا عليه السّلام آن را به سهو ذكر نكرده است . مسعودى در پايان روايت مىافزايد حضرت آن روز در آنجا ( نباج ) بود ، بعد از آن روز از طريق بصره و اهواز و فارس به طرف خراسان حركت كرد . ر . ك . به :\r\nمسعودى ، اثبات الوصيّة ( ترجمهء نجفى ) ، ص 396 . ساير منابع با اختلافاتى به نقل از شيخ صدوق و يا بنابر روايت او ذكر مىكنند . ر . ك . به : ابن صباغ ، الفصول المهمّة فى معرفة الائمة ، ( طبع دار الخلافة ) ، ص 260 ؛ طبرسى ، اعلام الورى ، ص 187 ؛ شيخ عباس قمى ، منتهى الآمال ، ص 303 ؛ نجفى يزدى ، مناقب اهل بيت ، 2 / 172 ؛ مجلسى ، بحار الانوار ، 12 / 77 . ","page_name":" 26 ","page_number":26},
  {"content":"\r\n\r\nمىشود كه حضرت بعد از مدينه از طريق راه بصره به سوى نباج آمده است .\r\nابن شهرآشوب نيز در المناقب اين روايت را ذكر مىكند ، امّا راوى آن ابن علوان و مكان واقعه بصره است كه در جاى خود به شرح آن مىپردازيم . « 44 » \r\nاما در اينجا براى روشن شدن اختلافى كه در مسير حركت حضرت از مكّه به قادسيه و از آنجا به نباج و بصره ، و مسير مدينه به نباج و بصره وجود دارد ، ابتدا به بررسى وقايع و حوادثى كه در قادسيه روى داده مىپردازيم .\r\n\r\nملاحظاتى دربارهء عبور امام رضا عليه السّلام از قادسيّه ( كوفه ، بغداد و قم )\r\nمسند الامام الرضا عليه السّلام به نقل از بصائر الدرجات ، روايتى را كه در قادسيه روى داده طرح مىكند ، و مىافزايد : « حضرت از طريق باديه از مكّه به قادسيه رفت » « 45 »  و سپس در جايى ديگر مىنويسد كه « حضرت از قادسيه به سمت بصره رفت و در چند منزلى بصره به ناحيهء نباج رسيد . » « 46 » \r\nامّا آنچه در قادسيّه روى داده ، بنابر روايت احمد بن محمّد بن ابى نصر بزنطى اين است : هنگامى كه حضرت به قادسيه آمد ، مردم به استقبال ايشان رفتند . بزنطى كه خود جزء استقبال كنندگان از حضرت بوده است مىگويد : پس از اين كه به خدمت ايشان رسيدم فرمود : براى من اتاقى اجاره كن كه داراى دو در باشد ، درى به حياط بازشود و درى به بيرون تا مراجعه‌كنندگان به آزادى رفت و آمد داشته باشند .\r\n\r\n","description":"","footnote":" ( 44 ) - ابن شهرآشوب ، المناقب ، 2 / 397 .  ( 45 ) - عزيز اللّه عطاردى ، مسند الامام الرضا عليه السّلام ، 1 / 53 ، 161 - 160 .  ( 46 ) - همان ، 1 / 4 - 53 . ","page_name":" 27 ","page_number":27},
  {"content":"\r\n\r\nسپس حضرت زنبيلى براى من فرستاد كه در آن تعدادى دينار و يك قرآن بود و خادم آن جناب نزد من مىآمد و من ما يحتاج زندگى او را تهيه مىكردم و مىفرستادم . روزى به حضرت عليه السّلام عرض كردم : قربانت گردم ميل دارم مسأله‌اى از شما بپرسم ولى عظمت و جلال شما مانع مىشود كه سؤال خود را مطرح كنم و اين سؤال براى من بسيار اهميّت دارد و دوست دارم با طرح آن خود را از آتش جهنّم نجات دهم .\r\nامام عليه السّلام به من نگريست در حالى كه بسيار اندوهگين بودم ، فرمود : هر چه در نظر گرفته‌اى بپرس ، عرض كردم : قربانت كردم من از پدرت در همين مكان پرسيدم جانشين شما كيست ؟ پدرت شما را معرفى كرد و اينك در حالى كه دو سال از آن سؤال مىگذرد ، از شما مىپرسم كه امام و جانشين بعد از شما كيست ؟ حضرت عليه السّلام در اين هنگام فرزندش ابو جعفر امام جواد عليه السّلام را به من معرفى كرد . « 47 » \r\nبنابر آنچه مسند الامام الرضا عليه السّلام از توقف حضرت در قادسيه گزارش مىدهد حضرت بايد از راه كوفه گذشته باشد زيرا به صراحت مىنويسد : حضرت از مكّه از طريق باديه به قادسيه رفت . « 48 »  مسير عبور حضرت از طريق مكّه به معدن نقره و از آنجا به سوى كوفه است ، زيرا قادسيّه در پانزده ميلى كوفه است .\r\nايرادى كه بر اين نظريه دربارهء توقّف حضرت و يا گذر ايشان در سفر تاريخى خود به خراسان وارد است صرف نظر از اين كه مأمون مؤكّدا فرستادگانش را بر حذر داشته بود كه حضرت را به سوى كوفه ببرند اين است كه اوّلا نباج در مسير اين راه قرار ندارد ، بلكه در مسير راه مدينه به بصره است ( از مدينه و يا مكّه به معدن نقره و از آنجا به سمت نباج كه در شش منزلى بصره است و از آنجا به بصره ) . ثانيا بررسى منازل و نواحى ميان قادسيه تا بصره نشان مىدهند كه نباج در شش منزلى\r\n\r\n","description":"","footnote":" ( 47 ) - عطاردى ، مسند الامام الرضا عليه السّلام ، 1 / 155 و 1 - 160 به نقل از : بصائر الدرجات ، ص 246 . و با تفاوتى كلينى در الكافى ، 2 / 631 و قرب الاسناد در ص 221 آورده‌اند .  ( 48 ) - منابع جغرافيايى اطلاعى از منازل راه مكّه به قادسيه از طريق باديه به طور واضح ارائه نمىدهند . راه متداول مكّه به قادسيّه همان راه مكّه به كوفه است ، زيرا قادسيّه در چند منزلى راه كوفه است . ر . ك . به : يادداشت شمارهء 1 ( راه مكّه به سوى كوفه ) و يادداشت شمارهء 4 . ","page_name":" 28 ","page_number":28},
  {"content":"\r\n\r\nبصره در مسير مخالف راه قادسيّه به بصره است . « 49 »  علاوه بر آن اگر توقف حضرت را در قادسيّه يعنى در پانزده ميلى كوفه بپذيريم اين موضوع با توقف امام و يا گذر ايشان از نباج كاملا متضادّ است ، زيرا چنانچه فردى بخواهد از مكّه و يا مدينه به سوى قادسيّه و از آنجا به سمت نباج برود ، لازم است راهى را كه به قادسيه آمده بازگردد و از معدن نقره و يا هر راه ديگرى وارد نباج و سپس بصره شود .\r\nبا اين اوصاف نكته‌اى كه احتمال توقف حضرت را در نباج نسبت به قادسيّه قوّت مىبخشد ، صراحت گزارش ابى حبيب نباجى است كه مىگويد : ورود حضرت به نباج زمانى بود كه ايشان از مدينه عازم خراسان بودند ، در حالى كه اين صراحت در گزارش بزنطى به چشم نمىخورد و از آنچه وى از امام رضا عليه السّلام در قادسيّه مىپرسد نمىتوان به اين نتيجه رسيد كه توقف امام عليه السّلام در قادسيه مربوط به سفرى است كه حضرت به سوى خراسان رهسپار بوده است . « 50 » \r\nپاره‌اى از مورّخان جديد بدون توجه به جغرافياى تاريخى هجرت امام على بن موسى الرضا عليه السّلام از مدينه به مرو و همچنين بىتوجه به خط سيرى كه مأمون تعيين كرده بود و تأكيدات او مبنى بر اين كه حضرت را از طريق بصره و فارس به خراسان حركت دهند و نه از كوفه و قم ، به گونه‌اى غير مستند و مستدل عبور حضرت را از مسير شهرهاى كوفه و قم ذكر كرده‌اند . در اينجا لازم است اطلاعاتى دربارهء اين دو شهر و همچنين شهر بغداد كه قهرا در مسير راه كوفه به ايالت جبال و قم واقع مىشود براى بررسى تطبيقى نظريات اين دسته از تذكره‌نويسان ارائه شود .\r\nتحفة الرضوية مىنويسد : هنگامى كه حضرت رضا عليه السّلام از مدينه به طرف خراسان حركت كرد ، به شهر بغداد وارد شد . در آنجا مردى حمّامى ، رجب نام از شيعيان با\r\n\r\n","description":"","footnote":" ( 49 ) - ر . ك . به : يادداشت شمارهء 3 ( مسافات و منازل راه قادسيه تا بصره ) .  ( 50 ) - در متن روايت بزنطى آمده بود : « از هنگامى كه من اين سؤال را از پدرتان كردم دو سال مىگذرد » با توجه به اين كه شهادت امام موسى كاظم عليه السّلام در سال 173 ه ق است ، و با صرف‌نظر از مدت زمانى را كه حضرت در آخرين زندان هارون سپرى كرد ، اين سخن با سال هجرت امام رضا عليه السّلام كه 200 ه ق مىباشد سازش ندارد و چندان اطمينانى به نظريهء مسند الامام الرضا عليه السّلام مبنى بر توقف حضرت در قادسيه با استناد به روايت بزنطى حاصل نمىشود . ","page_name":" 29 ","page_number":29},
  {"content":"\r\n\r\nاخلاص آن جناب بود و مكرر در مدينه به زيارت حضرت مشرّف مىشد . چون از توجّه آن جناب به بغداد با خبر شد بىاندازه شاد گشت و تا سه فرسخى به استقبال آن جناب شتافت و در آنجا به زيارت مقدم همايونش رسيد و حضرت را به خانهء خود نزول اجلال داد . برخى از شيعيان بغداد به زيارت حضرت شتافتند . چند روزى حضرت در بغداد ماندگار شد . روزى به حمّامى فرمود : حمّام را آماده كن ، امشب به حمّام خواهم رفت . حمّامى حسب الامر حمّام را زينت داد و تا آنجا كه مىتوانست در نظافت و پاكيزگى حمّام كوشيد . در نزديكى حمّام مرد پيسى بود كه برص تمام اعضاى او را گرفته بود و بوى عفنى از بدن او استشمام مىشد ، به همين علّت كمتر از خانهء خود بيرون مىآمد و چون شنيده بود حضرت عليه السّلام ممكن است امشب به حمّام تشريف‌فرما شود از موقعيت استفاده كرده ، نزد « گلخن تاب » آمده و پنجاه درهم به او داد و از او درخواست كرد تا بگذارد در يكى از گوشه‌هاى حمّام مخفى شود شايد از بركت قدوم شريف حضرت عليه السّلام رفع بدبختى و بيچارگى او بشود . نيمه‌شب چراغها افروخته و بوهاى خوش همه جا به كار برده حوضها داراى آب صاف و پاك گرديده در اين حال ذات ملكوتى صفات حضرت سلطان سرير ارتضا على بن موسى الرضا عليه آلاف التحية و الثناء به اندرون حمّام نزول اجلال فرمود و در گوشه‌اى كه براى حضرتش آماده بود قرار گرفت . در اين حال مرد « مبرص » از مخفيگاه خود خارج شد و در برابر آن حضرت ايستاد و عرضه داشت :\r\nفرزند امير المؤمنين ! شما منبع معجزات و كراماتيد ، استدعا دارم نظرى به حال من بفرمايى . حمّامى از ديدن او كه مايهء نفرت خلق است بسيار شرمسار شد و خواست او را شكنجه كند ( بيرون كند ) حضرت او را منع كرده از جا برخاست ظرفى پر از آب كرده ، سورهء فاتحه بر آن خواند و آب را بر سر او ريخت ، بلافاصله به امر حضرت آن مرض از او دفع شد و بدن او سرخ و سفيد گشت كه گويا بكلّى بيمارى نداشته است . حضرت به حمّامى دستور داد او را بيرون ببر و از لباسهاى من به او بپوشان و او را نگهدار تا از حمّام خارج شويم . چون حضرت از حمّام خارج شد ، آن مرد به دست و پاى حضرت افتاد و نزديكان او كه خبردار شدند زياده از پانصد نفر حلقهء اخلاص و تشيّع آن جناب را به گوش افكندند ( شيعه شدند ) . « 51 » \r\n\r\n","description":"","footnote":" ( 51 ) - عمادزاده ، زندگانى امام رضا عليه السّلام ، ص 7 - 176 ، به نقل از : تحفة الرضويّة . شيخ عباس قمى به نقل از سيد عبد الكريم بن طاووس مسير حضرت را از كوفه به بغداد و از آنجا به قم گفته است . شيخ عباس قمى ، مفاتيح الجنان ، ص 658 . و مقايسه كنيد با منتهى الآمال : « مأمون دستور داد كه آن حضرت را از طريق بصره ، اهواز و فارس ببرند نه از طريق كوهستان قم » .\r\nشيخ عباس قمى ، منتهى الآمال ، ص 298 . ","page_name":" 30 ","page_number":30},
  {"content":"\r\n\r\n\r\nبيعت طاهر ذو اليمينين با امام رضا عليه السّلام در بغداد\r\nبرخى از منابع از جمله ابو الفضل بيهقى در تاريخ خود از ورود حضرت على بن موسى الرضا عليه السّلام به بغداد و بيعت طاهرين حسين « 52 »  با حضرت عليه السّلام در سفرى كه عازم مرو بود اخبارى ذكر كرده‌اند . بنابر نوشتهء بيهقى ، هنگامى كه فضل به سهل ذو الرئاستين از مأمون خواست تا به نذرى كه هنگام جنگ با برادرش امين كرده بود كه اگر در جنگ پيروز شود ، ولايتعهدى را به علويان خواهد سپرد ، وفا كند و وى به پيشنهاد فضل بن سهل امام على بن موسى الرضا عليه السّلام را به ولايتعهدى برگزيد ، فضل نامهء مأمون را به انضمام نامه‌اى كه خود نوشته بود به بغداد فرستاد و طاهرين حسين كه تمايل به علويان داشت از اين ماجرا بشدّت خوش‌حال شد و پس از آن كه معتمدان فضل بن سهل و مأمون ( ياسر خادم و رجاء بن ابى ضحاك ) به اتفاق\r\n\r\n","description":"","footnote":" ( 52 ) - طاهر بن حسين بن مصعب پوشنجى ، ( پوشنگى ) ، از خاندان ايرانى است كه تحت تأثير آئين پوياى اسلام مسلمان شد . جدّش طلحة بن عبد اللّه خزاعى به علت خدمتى كه به عبّاسيان كرد والى خراسان شد ( 160 ق ) . در سال 195 مأمون ، طاهر بن حسين را به فرماندهى سپاه خود منصوب كرد . وى در اختلاف ميان مأمون و امين بر سر خلافت به نفع مأمون وارد جنگ شد و در جنگى كه در حوالى جبال ( رى ) روى داد فرماندهء سپاه امين ، على بن عيسى بن ماهان را شكست داد و از پاى در آورد . اين اقدام نقش بسيار مؤثرى در پيروزى مأمون داشت و سرانجام در سال ( 198 ) بغداد به دست طاهر و هرثمه سقوط كرد و سربازان طاهر ، امين را به هلاكت رساندند . با اين كه طاهر ميل بازگشت به خراسان را داشت امّا به دليل اين كه بيم داشت مأمون او را مسئول قتل برادرش بداند از وى دورى مىكرد و مأمون نگهدارى قلمرو غربى را به او واگذار كرد و عهده‌دار شرطهء بغداد شد . در سال 206 قصد تسلّط بر سرزمينهاى شرق عراق را كرد و با رسيدن به مشرق نام مأمون را از خط و سكّه بينداخت و اعلام استقلال كرد ولى سرانجام در سال 207 توسط طرفداران مأمون با سم كشته شد . ر . ك . به : ابن طقطقى ، تاريخ فخرى ، ص 294 ، 296 ، 12 - 311 ؛ مسعودى ، مروج الذهب ، 2 / 394 - 391 ، 401 - 398 ، 10 - 409 و 442 ؛ ر . ك . فراى ، تاريخ ايران كمبريج ، 4 / 4 - 81 ؛ ابن اثير ، كامل تاريخ ( ترجمهء عباس خليلى ) ، 10 / 183 - 177 ، 223 ، 229 و 11 / 4 و 6 . ","page_name":" 31 ","page_number":31},
  {"content":"\r\n\r\nحضرت از مدينه به سوى مرو بازمىگشتند در مسير خود در بغداد به مدت يك هفته نزد طاهر بن حسين اقامت كردند . طاهر ، حضرت را احترام و اكرام كرد و نامه‌اى را كه مأمون به خط خود نوشته بود به آن حضرت عرضه داشت و گفت :\r\nنخست كسى منم كه به فرمان امير المؤمنين ( مأمون ) ، خداوندم تو را بيعت خواهم كرد . « 53 »  و چون من اين بيعت بكردم با من صد هزار سوار و پياده است ، همگان بيعت كرده باشند . رضا ، « روّحه اللّه » « 54 »  دست راست را بيرون كرد تا بيعت كند چنان كه رسم است ، طاهر دست چپ پيش داشت . رضا گفت : اين چيست ؟\r\n( طاهر ) گفت : ( دست ) راستم مشغول است به بيعت خداوندم مأمون و دست چپ فارغ است . از آن پيش داشتم ، ( از آن سبب با دست چپ بيعت مىكنم ) ، رضا از آنچه او بكرد ، او را بپسنديد و بيعت كرد و ديگر روز رضا را گسيل كرد ، با كرامت بسيار ، او را تا به مرو آوردند و چون بياسود ، مأمون خليفه در شب به ديدار وى آمد و فضل ( بن ) سهل با وى بود و يكديگر را گرم بپرسيدند و رضا از طاهر بسيار شكر كرد و آن نكته دست چپ و بيعت بازگفت ، مأمون را سخت خوش آمد و پسنديده آمد ، ( از ) آنچه طاهر كرده بود . گفت : اى امام ، آن نخست دستى بود كه به دست مبارك تو رسيد من آن چپ را راست نام كردم و طاهر را كه ذو اليمينين خوانند سبب اين است . . . « 55 » \r\nقطع نظر از شرايط سياسى بغداد و خط سيرى كه مأمون براى انتقال امام رضا عليه السّلام ترسيم كرده بود ، اين كه سبب نامگذارى طاهر بن حسين به ذو اليمينين بيعت طاهر با امام رضا عليه السّلام باشد ، متزلزل است زيرا پاره‌اى منابع تاريخى سبب را مهارت بسيار او در بكارگيرى اسلحه مىدانند . « 56 »  و يا بدين سبب كه او دو دست راست دارد ، يا\r\n\r\n","description":"","footnote":" ( 53 ) - « نخستين كسى كه به فرمان مأمون با تو بيعت مىكند من هستم . » مقايسه كنيد با ساير منابع كه عبّاس فرزند مأمون را نخستين فردى كه با حضرت رضا عليه السّلام به عنوان ولايتعهدى بيعت كرد نام برده‌اند : شيخ صدوق ، عيون اخبار الرضا عليه السّلام ، 2 / 387 ؛ ابو الفرج اصفهانى ، مقاتل الطالبيين ، ص 375 ؛ فتال نيشابورى ، روضة الواعظين ، ص 371 ؛ شيخ مفيد ، الارشاد ، ص 290 ؛ طبرى ، تاريخ طبرى ، ( ترجمهء ابو القاسم پاينده ) ، 13 / 5659 ، و ساير منابع .  ( 54 ) - روانش پاك باد .  ( 55 ) - ابو الفضل بيهقى ، تاريخ بيهقى ، 6 / 1 - 190 .  ( 56 ) - عبد الحسين زرين‌كوب ، تاريخ مردم ايران ، 2 / 98 . ","page_name":" 32 ","page_number":32},
  {"content":"\r\n\r\nمردى كه هر دو دستش يكسان از او فرمان مىبرند . « 57 »  ابن اثير مىنويسد : در جنگى نابرابر كه ميان على بن عيسى بن ماهان با طاهر بن حسين در حوالى رى رخ داد ، طاهر بن حسين براى مقابله با دشمن ، سپاه خود را به دسته‌هاى كوچك تقسيم كرد .\r\nدر اين هنگام عباس بن ليث « 58 »  از قلب سپاه دشمن به وى حمله كرد و طاهر با دو شمشير به سوى او تاخت و عباس بن ليث را با ضربتى به دو نيمه كرد و اين اقدام باعث گسيخته شدن سپاه دشمن و هزيمت آنها شد و بدين جهت او را ذو اليمينين خواندند .\r\nمسعودى نيز مىگويد : سبب شكست سپاه ضربتى بود كه طاهر با هر دو دست به عباس بن ليث زد ، و به همين جهت او را طاهر ذو اليمينين نامند زيرا هر دو دست را براى شمشير زدن به كار مىبرد . « 59 » \r\n\r\nملاحظاتى دربارهء سفر حضرت به قم\r\nبر خلاف تأكيد و تصريح منابع و كتب تاريخى در تعيين مسير حركت امام على بن موسى الرضا عليه السّلام از سوى بصره و اهواز و فارس به خراسان و اين كه مأمون ، رجاء بن ابى ضحاك را بر حذر داشته بود كه حضرت از مسير كوفه و قم عبور كند ، برخى از تذكره‌نويسان مىنويسند : حضرت در سفر به خراسان وارد قم شد و مورد استقبال شديد مردم شيعهء قم قرار گرفت و در منزلگاهى كه فرود آمد مدرسه‌اى ساخته شد كه امروزه به مدرسهء رضويّه مشهور است .\r\nفرحة الغرى مىنويسد : حضرت رضا عليه السّلام وارد قم شد و مردم كه از ورود آن حضرت با خبر شده بودند به ملاقات آن حضرت مىشتافتند و براى ضيافت ايشان بر يكديگر پيشى مىگرفتند ، حضرت براى قطع خصومت فرمود : ( إن النّاقة مأمورة ) اين شتر مأمور است و به هركجا برود همانجا منزل خواهيم كرد . شتر به حركت درآمد تا كنار خانه‌اى زانو زد . صاحب آن خانه شب قبل از ورود آن حضرت در خواب ديده بود كه حضرت رضا عليه السّلام فردا ميهمان او خواهند بود و چون رؤياى او به\r\n\r\n","description":"","footnote":" ( 57 ) - فراى ، تاريخ ايران كمبريج ، 4 / 83 .  ( 58 ) - ابن اثير ، كامل تاريخ ( ترجمهء عباس خليلى ) ، 1 / 182 .  ( 59 ) - مسعودى ، مروّج الذهب ، 2 / 392 . ","page_name":" 33 ","page_number":33},
  {"content":"\r\n\r\nحقيقت پيوست در شگفت شد . آن خانه مورد توجه قرار گرفت و مردم به آن محل مىآمدند و استفاده مىبردند . امروز همان محل ، مدرسه شده است . شيخ محمّد باقر ساعدى خراسانى نيز در كتاب پيشواى هشتم شيعيان مىنويسد : هم اكنون آن مدرسه در قم موجود و به مدرسهء رضويّه مشهور است و سابقا آن را مدرسهء مأموريه هم مىگفتند چون حضرت فرموده بود : ناقه مأمور است . « 60 » \r\nشيخ عباس قمى اين روايت را به نقل از سيد عبد الكريم بن طاووس در مفاتيح الجنان آورده است . « 61 » \r\nهمانطور كه اشاره شد ، مأمون تأكيد داشت حضرت را از مسير كوفه و قم عبور ندهند . سفارش مأمون در اين مورد بىدليل نبود ، زيرا شهر كوفه و قم مركز تجمّع شيعيان بود .\r\nكوفه پايگاه حكومت على عليه السّلام بود و اگر چه در طول تاريخ كوفيان به بىوفايى مشهورند و قيام خونين حسين بن على عليه السّلام و ساير قيامهايى كه بعد از نهضت عاشورا روى داد شاهد آن است ، با اين همه شهر كوفه به دليل حضور پيروان على بن ابى طالب عليه السّلام و شيعيان ، همواره كانون قيامها و نهضتهاى علويان بر ضدّ حكّام بنى اميّه و بنى عبّاس بود و فراوانى قيامهايى كه در اين شهر رخ داد نمايانگر اين موضوع است . علاوه بر آن اگر روايات محكم و اسناد تاريخى معتبرى را كه گواه عبور حضرت از بصره است ناديده بگيريم به لحاظ جغرافياى راهها ، گذر حضرت عليه السّلام از قم و از آنجا به اهواز و يا فارس و سپس خراسان كاملا غير منطقى مىنمايد . بنابراين آنچه كه دسته‌اى از تذكره‌نويسان گفته‌اند كاملا بىاساس است .\r\nقم نيز علاوه بر ملاحظات جغرافياى راهها ، مانند كوفه مركز تجمّع شيعيان بود و حضور علويان و بزرگان شيعه در آن ديار درستى آن را تأييد مىكند .\r\nشيخ مفيد در الارشاد ، از عبور دعبل خزاعى شاعر معروف شيعى از قم خبر\r\n\r\n","description":"","footnote":" ( 60 ) - عمادزاده ، زندگانى امام رضا عليه السّلام ، ص 2 - 481 و در ذيل عبارت نقل شده مىنويسد : اين خط سير كه از قدما نقل است ( انوار البهيّة محدّث قمى ) با خط سيرى كه اعتماد السلطنه مىنويسد منافات دارد .  ( 61 ) - شيخ عباس قمى ، مفاتيح الجنان ، ص 657 . و همچنين شيخ عباس قمى ، منتهى الآمال ، ص 302 . ","page_name":" 34 ","page_number":34},
  {"content":"\r\n\r\nمىدهد ، وى مىنويسد : دعبل قصيده‌اى براى حضرت خواند و حضرت دستور داد پارچه‌اى از خز به وى بدهند كه در آن ششصد دينار اشرفى طلا بود تا دعبل آن را توشهء سفر كند . دعبل نپذيرفت و تنها خواهش كرد حضرت يكى از جامه‌هاى خود را به او بدهند و حضرت چنين كرد . آنگاه دعبل از مرو به قم آمد و چون مردم متوجّه شدند وى جامهء امام عليه السّلام را نزد خود دارد خواستند آن را به هزار درهم بخرند ولى دعبل راضى نشد ، با اين همه آن را از دست دعبل گرفته در ميان خود قسمت كردند و از جامه تكّه‌اى براى دعبل بيش نماند . « 62 » \r\nاز گزارش شيخ مفيد دربارهء عبور دعبل از قم به خوبى استفاده مىشود كه اگر چنانچه مأمون حضرت را از اين شهر حركت مىداد ، در ميان شيعيان و مردم قم با چه واكنشى روبرو مىشد ، بخصوص كه حضرت از هركجا گذر مىكرد به نحوى اكراه و اجبار سفر خويش و عاقبت ولايتعهدى را فاش مىساخت . بنابراين آنچه در اين دسته از تذكره‌ها آمده دور از صحّت و گاه متناقض با ساير منابع است .\r\nدر مورد توقّف حضرت در قم ، منابع تاريخ محلى نيز آن را تأييد نمىكند . حسن قمى كه در سال 378 ه . ق تاريخ قم را تأليف كرده است مىنويسد :\r\nمأمون ، رضا عليه السّلام را از مدينه به مرو در صحبت رجاء بن ابى ضحاك از راه بصره و فارس و اهواز ( بصره ، اهواز و فارس ) به طوس آورد و براى او در آخر سنه مأتين ( 200 ه . ق ) بيعت به ولايتعهدى بست . « 63 »  تاريخ قم كه از قديمىترين منابع تاريخ محلى است ، هيچ‌گونه اطلاعى از عبور حضرت رضا عليه السّلام از شهر قم نمىدهد . « 64 » \r\nكلينى نيز در اصول كافى مىنويسد :\r\nمأمون آن حضرت را از بصره و شيراز ( كه شيعيانش كمتر بودند ) به مرو حركت داد . . . مأمون به حضرت نوشت : راه كوهستان و قم را در پيش نگيرد ، بلكه از راه بصره و اهواز و فارس بيايد ( شايد مقصودش اين بود كه آن حضرت از راهى برود كه\r\n\r\n","description":"","footnote":" ( 62 ) - شيخ مفيد ، الارشاد ، 2 / 6 - 255 ؛ نيشابورى ، روضة الواعظين ، ص 373 .  ( 63 ) - حسن بن محمّد بن حسن قمى ، تاريخ قم ، ص 199 ؛ ابن خلّكان ، وفيات الاعيان ، 1 / 251 ؛ شيخ مفيد ، الارشاد ، 2 / 255 ؛ شيخ عباس قمى ، منتهى الآمال ، 9 - 355 .  ( 64 ) - تاريخ قم ، نگاه كنيد به : فصل « طالبيينى كه به قم آمدند . » ","page_name":" 35 ","page_number":35},
  {"content":"\r\n\r\nشيعيانش كمتر باشند و از ناراحتى امام آگاه نشوند ) تا آن كه به مرو رسيد . « 65 » \r\nراوندى نيز در اين زمينه مىنويسد : مأمون به رجاء بن ابى ضحاك دستور داد امام را از كوفه گذر ندهد تا اهل آن شهر شيفته و فريفتهء او نشوند . « 66 » \r\n\r\nسير منازل از نباج تا بصره\r\nبرابر شرح ابن رسته در الاعلاق النفيسة ، منازل و مسافات نباج تا بصره به شرح ذيل است :\r\n1 - از نباج تا « سمينه »  ( Sumaina )  ، بيست و سه ميل .\r\n2 - از سمينه تا « ينسوعه »  ( Yansuea )  بيست و نه ميل .\r\n3 - از ينسوعه تا « ذات العشر »  ( Dhatel - Ushar )  بيست و سه ميل .\r\n4 - از ذات العشر تا « ماويّه »  ( Mawiya )  بيست و نه ميل .\r\n5 - از ماويّه تا « حفر ابى موسى »  ( Hafar - Abi - Mosa )  سى و دو ميل .\r\n6 - از حفر ابى موسى تا « خرجا »  ( Khardja )  بيست و شش ميل .\r\n7 - از خرجا تا « شجى »  ( Shadji )  بيست و سه ميل .\r\n8 - از شجى تا « رحيل »  ( Ruhail )  بيست و نه ميل .\r\n\r\n","description":"","footnote":" ( 65 ) - ابو جعفر محمّد بن يعقوب بن اسحاق كلينى رازى ، اصول كافى ، 2 / 402 و 407 و همچنين نگاه كنيد به : محمّد بن محسن كاشانى ، معادن الحكمة ، ص 108 ؛ مسعودى ، اثبات الوصية ، ص 204 ؛ مجلسى ، بحار الانوار ، 49 / 134 ؛ شيخ صدوق ، عيون اخبار الرضا ، 2 / 149 و 180 .  ( 66 ) - جعفر مرتضى حسينى ، زندگى سياسى هشتمين امام ، ص 1 - 350 . به نقل از : مسند الامام الرضا عليه السّلام مىنويسد : امام رضا عليه السّلام وارد بغداد نشد و از قادسيّه راه بيابان بصره را در پيش گرفت و از طريق نباج وارد بصره شد و هرگز كوفه و بغداد را نديد . عطاردى ، مسند الامام الرضا عليه السّلام ، 1 / 108 . شيخ صدوق به نقل از عبد السلام بن صالح هروى مىنويسد : به خدا سوگند كه آن حضرت در امر ولايتعهدى به طوع و رغبت داخل نشد ، بلكه از روى اكراه او را به سوى كوفه سوار كردند و پس از آن ، حضرت را از راه بصره و فارس به مرو آوردند . شيخ صدوق ، عيون اخبار الرضا عليه السّلام ، 2 / 380 . روايت اخير مقايسه شود با روايت على بن ابراهيم بن هاشم كه مىگويد : مأمون نوشت ( آن حضرت ) از راه كوفه و قم تشريف‌فرماى خراسان نشود و آن جناب را از راه بصره و اهواز و فارس آوردند تا اين كه به مرو رسيد . شيخ صدوق ، عيون اخبار الرضا عليه السّلام ، 2 / 389 . ","page_name":" 36 ","page_number":36},
  {"content":"\r\n\r\n9 - از رحيل تا « حفير »  ) Hufair (  بيست و هشت ميل .\r\n10 - از حفير تا « منجشانيّه »  ) Mandjashaniy (  ده ميل .\r\n11 - از منجشانيه تا « بصره » هشت ميل . « 67 » \r\nقدامة بن جعفر در كتاب الخراج منازل نباج تا بصره را در شش منزل به شرح ذيل آورده است : « 68 » \r\n1 - از نباج  ) Nibadj (  تا « سمينه » .\r\n2 - از سمينه تا « ينسوعه » .\r\n3 - از ينسوعه تا « ذات العشر » .\r\n4 - از ذات العشر تا « مأويّه » .\r\n5 - از ماويّه تا « حفير » .\r\n6 - از حفير تا « بصره » .\r\n\r\nورود حضرت به بصره\r\nگزارشى از ابن شهرآشوب در المناقب است كه آن حضرت هنگامى كه از مدينه به مرو عازم بود در بصره توقف داشت و راوى اين قول ابن علوان است . امّا آنچه نقل مىكند همان ماجرايى است كه ابن حبيب نباجى در ورود حضرت عليه السّلام به نباج نقل كرده و به نظر مىرسد روايت در اصل يكى است ، امّا در آخر روايت ابن علوان ، ماجرايى افزون بر آنچه ابو حبيب نباجى گفته دارد . روايت ابن شهرآشوب چنين است : « 69 » \r\nابن علوان « 70 »  گويد : در خواب ديدم كسى به من گفت : رسول خدا به بصره آمده‌اند . « 71 »  گفتم : به كجا وارد مىشوند ؟ گفت : در حياط بنى فلان . « 72 »  من به آنجا\r\n\r\n","description":"","footnote":" ( 67 ) - ابن رسته ، الاعلاق النفيسة ، ص 11 - 210 .  ( 68 ) - قدامة بن جعفر ، كتاب الخراج ، ص 17 .  ( 69 ) - ابن شهرآشوب ، المناقب ، 2 / 397 .  ( 70 ) - شيخ صدوق در عيون اخبار الرضا عليه السّلام ؛ اربلى در كشف الغمّة فى معرفة الائمّة و مسعودى در اثبات الوصية به نقل از ابو حبيب نباجى آورده‌اند .  ( 71 ) - شيخ صدوق و ديگران : « به نباج تشريف آوردند » . عيون اخبار الرضا عليه السّلام ، 2 / 458 و . . .  ( 72 ) - شيخ صدوق : « در مسجد » . همان . ","page_name":" 37 ","page_number":37},
  {"content":"\r\n\r\nرفتم و ديدم رسول خدا جلوس فرموده و مقابل او طبقى از خرما است . « 73 »  حضرت با دست مبارك خود از آن خرما برداشته به من دادند و من آنها را شمردم هيجده دانه بود . وقتى بيدار شدم ، « 74 »  وضو گرفتم و نماز خواندم و جايى را كه حضرت رسول صلّى اللّه عليه و آله جلوس فرموده بودند بخاطر سپردم . چندى نگذشت كه على بن موسى الرضا عليه السّلام به بصره آمدند و من به حياط بنى فلان رفتم و ديدم حضرت رضا عليه السّلام در جاى رسول خدا صلّى اللّه عليه و آله نشسته است و در مقابل او طبقهايى از خرما است .\r\nهيجده دانه از آنها را به من عطا فرمود . « 75 »  گفتم : يا بن رسول اللّه زيادتر مرحمت فرماييد فرمود : اگر جدّم زيادتر از آن داده بود من هم مىدادم .\r\nابن شهرآشوب در ادامهء روايت به نقل از ابن علوان اضافه مىكند :\r\nحضرت پس از چند روز نزد من فرستاده از من ردايى با اندازه‌هاى معيّن خواست . گفتم : چنين ردايى نزد من نيست . حضرت رضا عليه السّلام فرمود : آن در بقچهء فلانى است كسى نزد عيالت بفرست و آن را بخواه . من كس فرستادم و نشانى دادم و او رفت و آنچه حضرت فرموده بود آورد . « 76 » \r\n\r\n","description":"","footnote":" ( 73 ) - شيخ صدوق : « خرماى صيحانى » . همان .  ( 74 ) - شيخ صدوق و مسعودى : « خواب خود را چنين تعبير كردم كه هيجده سال ديگر عمر خواهم كرد » . عيون اخبار الرضا عليه السّلام ، 2 / 458 .  ( 75 ) - شيخ صدوق : « چون بيست روزى از اين جريان گذشت من در زمين خود مشغول كشاورزى و باغدارى بودم شخصى نزد من آمد و گفت : ابو الحسن على بن موسى الرضا عليه السّلام از مدينه آمدند و . . . » . همان .  ( 76 ) - مسعودى در اثبات الوصية و شيخ صدوق در عيون اخبار الرضا عليه السّلام با تفصيل بيشترى شرح مىدهند . ","page_name":" 38 ","page_number":38},
  {"content":"\r\n\r\n\r\nاز بصره تا فارس\r\n\r\nاز بصره تا سوق الاهواز\r\nامام عليه السّلام هنگامى كه از بصره خارج شد به استناد منابع و تواريخ معتبر ، از طريق بصره وارد سوق الاهواز ( خوزستان ) شد . ابن رسته در الاعلاق النفيسة ، ابن حوقل در صورة الارض ، جيهانى در اشكال العالم ، اصطخرى در مسالك الممالك و قدامة بن جعفر در كتاب الخراج منازل و مسافات راه ميان بصره تا سوق الاهواز را بيان كرده‌اند كه به اختصار در اينجا مىآوريم .\r\nاز ديار عرب ( عراق ) تا خوزستان دو راه وجود دارد ، يكى از بغداد به واسط و از واسط به خوزستان و راه ديگر از بصره به خوزستان كه كوتاهترين راه و فاصله ميان ايران و عراق آن روز محسوب مىشد .\r\nمسير راه بصره به خوزستان به شرح ذيل است :\r\n1 - از بصره تا « ابلّه »  ) Obolla (  چهار فرسخ .\r\nابلّه معرّب كلمهء يونانى آپولوگوس  ) Apologos (  است كه يكى از شهرهاى قديمى است و هواى گرم و تب‌آلود ، داشته است . « 1 » \r\nابلّه در شمال مصب نهر ابلّه در جزيرهء بزرگى واقع شده بود و در كنارهء جنوبى اين نهر شهرى بود موسوم به شق عثمان . در سدّ بالاى مصب نهر ابلّه و روبروى آن ، يعنى در ساحل خاورى شط العرب ، براى مسافرانى كه از دجله مىگذشتند و به خوزستان مىرفتند منزلگاهى بود كه آن را عسكر ابو جعفر اردوگاه منصور خليفهء\r\n\r\n","description":"","footnote":" ( 1 ) - لسترنج ، جغرافياى تاريخى سرزمينهاى خلافت شرقى ، ص 21 و 25 . ","page_name":" 39 ","page_number":39},
  {"content":"\r\n\r\nعباسى مىناميدند . « 2 » \r\nاصطخرى در مسالك الممالك مىگويد : ابلّه بر ، رود ابله است و در اين رود هورى است عظيم كه كشتى از دريا رهايى يابد . اينجا بيم غرق شدن باشد و آن را « هور ابلّه » خوانند . « 3 » \r\nناصر خسرو كه در سال 438 ه ق از شهر ابلّه ديدن كرده در سفرنامهء خود مىنويسد : شهر ابلّه بر كنار نهر است و نهر ، بدان موسوم است ، شهرى آبادان ديدم با قصرها و بازارها و مساجد و اربطه ( رباطها - كاروانسراها ) كه آن را حدّ و وصف نتوان كرد و اصل شهر بر جانب شمال نهر بود و از جانب جنوب نيز ، محلّتها ( محله‌ها ) و مساجد و اربطه‌ها و بازارها بود و بناهاى عظيم بود چنان كه از آن نزه‌تر ( پاكتر ) در عالم نباشد و آن را شق عثمان مىگفتند و . . . « 4 » \r\n2 - از ابلّه تا « بيان »  ) Bayan (  پنج فرسخ .\r\n3 - از بيان تا « حصن مهدى »  ) Hicn - Mohdy (  از راه خشكى سواره شش فرسخ و از راه رودخانهء « جديد »  ) Nahr - al - Djadyd (  هشت فرسخ ( دو مرحله ) « 5 »  است . و برابر نقل ابن حوقل بيان تا حصن مهدى يك منزل بر پشت شتر مسافت دارد . « 6 » \r\nحصن مهدى يا دژ مهدى قلعه‌اى است كه مهدى خليفهء عباسى ( پدر هارون الرشيد ) آن را ساخته بود و امروز ( سال 320 ه . ق ) از آن اثرى نيست . « 7 » \r\n4 - از حصن مهدى تا « سوق الاربعاء »  ( SouK - al - Arbaa (  چهار فرسخ .\r\n5 - از سوق الاربعاء تا « محول »  ) Mohavwal (  شش فرسخ .\r\n6 - از محول تا « دولاب »  ) Doulab (  هشت فرسخ .\r\n7 - از دولاب تا « سوق الاهواز »  ) Souk - aL - Ahwaz (  دو فرسخ . بنابراين از بصره تا\r\n\r\n","description":"","footnote":" ( 2 ) - لسترنج ، جغرافياى تاريخى سرزمينهاى خلافت شرقى ، ص 51 .  ( 3 ) - اصطخرى ، مسالك الممالك ، ص 83 . آدم متز ، دربارهء كشتيرانى در رودخانه‌ها و استفاده از زورق در شبكهء شهرهاى بصره ، اطلاعات ارزنده‌اى ارائه مىدهد . جهت اطلاع ، ر . ك . به : آدم متز ، تمدّن اسلامى در قرن چهارم هجرى ، ص 218 ، 21 - 220 ، 5 - 244 .  ( 4 ) - ناصر خسرو ، سفرنامه ، ص 159 .  ( 5 ) - اصطخرى ، مسالك الممالك ، ص 94 .  ( 6 ) - ابن حوقل ، صورة الارض ، ص 30 .  ( 7 ) - ابو القاسم بن احمد جيهانى ، اشكال العالم ، ص 104 . ","page_name":" 40 ","page_number":40},
  {"content":"\r\n\r\nسوق الاهواز سى و شش فرسخ راه است . « 8 » \r\nجيهانى ، در اشكال العالم ، اصطخرى در مسالك الممالك ، ابن حوقل در صورة الارض ، مسير راه بصره تا خوزستان ( سرحد خوزستان ) را با تفاوتهاى اندكى به اين شرح بيان مىكنند : « 9 » \r\n1 - ابلّه\r\n2 - بيان\r\n3 - حصن مهدى\r\n4 - باستيان\r\n5 - خان مزدويه\r\n6 - دورق\r\n7 - قريه دايرا\r\n8 - آسك\r\n9 - ارجان\r\nابن بطوطه كه در سال 725 ه . ق از بصره وارد ابلّه شده اين مسير را از طريق آب طى كرده است او مىگويد : از ساحل بصره بر صنبوق ( زورق كوچك ) نشستيم و به ابلّه رفتيم ، ابلّه تا بصره ده ميل فاصله دارد . . . از ابلّه وارد هورى شديم كه از خليج فارس منشعب مىشود ، ما به وسيلهء كشتى كوچكى مسافرت مىكرديم . . . پس از غروب به راه افتاديم و سحرگاه به عبّادان ( آبادان ) رسيديم . . . صبحگاهان به عزم ماجول ( معشور يا ماهشهر ) سوار كشتى شديم . . . يك روز در آن شهر به سر برديم . . .\r\nچارپايى كرايه كرديم و پس از آن كه سه روز از طريق بيابان راه پيموديم به رامز ( رامهرمز ) رسيديم ، در اين بيابان طوايف كرد در چادرهاى معين زندگى مىكنند .\r\nمىگويند اين طوايف از نژاد عرب مىباشند . رامز شهر خوبى است و شهرهاى زيادى دارد . . . در رامز يك شب توقف كرديم . آنگاه از ميان جلگه‌اى كه آباديهايى از\r\n\r\n","description":"","footnote":" ( 8 ) - قدامة بن جعفر ، كتاب الخراج ، ص 26 . در ضمن نگاه كنيد به : ابن رسته ، الاعلاق النفيسة ، ص 21 - 219 .  ( 9 ) - ابن حوقل ، صورة الارض ، ص 30 ؛ جيهانى ، اشكال العالم ، ص 8 - 107 ؛ اصطخرى ، مسالك الممالك ، ص 4 - 93 . ","page_name":" 41 ","page_number":41},
  {"content":"\r\n\r\nطوايف كرد در آن بود حركت كرديم در سر يك از منازل اين راه زاويه‌اى است كه براى مسافرين نان و گوشت و حلوا آماده دارند . حلواى آنان از شيرهء انگور است . . .\r\nسرانجام به شهر تستر ( شوشتر ) رسيديم تستر براى ورود و خروج مسافرين يك در بيشتر ندارد و آن را دروازهء دسبول ( دزفول ) مىنامند . دروازه در لغت آنان به معنى در است ، درهاى ديگر اين شهر به سوى رودخانه باز مىشود . . . از تستر ( شوشتر ) حركت كرديم سه روز از كوههاى بلند راه مىرفتيم تا به ايذه رسيديم ، ايذه را « مال الامير » نيز مىناميدند . « 10 » \r\nناصر خسرو در سال 438 ه ق . نيز مسير بصره ، ابلّه ، عبّادان ( آبادان ) را از طريق دريا طى كرده است . وى در سفرنامهء خود مىنويسد :\r\nاز بصره بيرون آمديم و در زورق نشستيم ، از نهر ابلّه تا چهار فرسنگ كه مىآمديم ، از هر دو طرف نهر و باغ و بستان و كوشك و منظر بود . چون به شاطى عثمان رسيديم فرود آمديم و برابر شهر ابلّه و آنجا مقام كرديم « 11 »  و . . . بر كشتى بزرگ كه آن را « بوصى » مىگفتند نشستيم و خلق بسيار از جوانب كه آن كشتى را مىديدند ، دعا مىكردند كه « يا بوصى سلكك اللّه تعالى » و به عبّادان ( آبادان ) رسيديم . « 12 » \r\nناصر خسرو از عبّادان به مهروبان ، و از آنجا به سبب ناامنى راه با كمك حاكم ارغان ( ارجان ) به سمت ارجان ادامهء سفر داده و پس از حركت به سوى اصفهان به مرو ( خراسان ) رفته است . بنابراين در مسير راه خود از اهواز و فارس عبور نكرده\r\n\r\n","description":"","footnote":" ( 10 ) - ابن بطوطه ، سفرنامه ، ص 203 - 198 . ابن بطوطه دربارهء سفر خود از عراق به ايران مىنويسد : رسم من در مسافرتها بر اين بود كه تا ممكن است دو بار از يك راه نروم ، من قصد بغداد داشتم ليكن يكى از اهالى بصره پيشنهاد كرد كه اول به لرستان و از آنجا به عراق عجم ( سرزمينى ميان قم و اصفهان ) بروم آنگاه به عراق عرب بازگردم من پيشنهاد وى را پذيرفتم .\r\n( همان ، ص 200 ) . به طورى كه ملاحظه شد مسير سفر ابن بطوطه از طريق بصره به ابلّه و از آنجا به عبّادان ( آبادان ) و سپس به ماجول ( ماهشهر ) و از آنجا به رامز ( رامهرمز ) و سپس به تستر ( شوشتر ) بود . اما برابر گزارشهاى به دست آمده حضرت امام رضا عليه السّلام از بصره به سوق الاهواز ( اهواز ) و از آنجا از طريق ارجان به فارس حركت كردند .  ( 11 ) - ناصر خسرو ، سفرنامه ، ص 161 .  ( 12 ) - همان . ","page_name":" 42 ","page_number":42},
  {"content":"\r\n\r\nاست .\r\n\r\nراه كنونى بصره به اهواز\r\nراه كنونى بصره به اهواز ، بر اساس نقشه‌هاى جديد امروزه از بصره به « العشار »  ) AL - Ashar (  با عبور از شط العرب و از آنجا به سمت « تنومه »  ) Tanumah (  و سپس « يمين »  ) Yamin (  و « جاسم »  ) Jasim (  و سپس از مرز ايران به سمت « شلمچه »  ) Shalamcheh (  و از آنجا به « مندوان »  ) Mondovan (  و « حسينيه »  ) Hoseyniyeh (  و « آهو »  ) Ahu (  و از آنجا به « حميد »  ) Hamid (  و سپس « عباديه »  ) Abadiyeh (  و اهواز منتهى مىشود . « 13 » \r\nهمانطور كه ملاحظه مىشود ، از نامهاى قديمى اين مسير در نقشه‌هاى امروزى نشانى نمانده و به سختى مىتوان مكان دقيق منزلگاههاى قديمى را پس از گذشت بيش از دوازده قرن از هجرت على بن موسى الرضا عليه السّلام با توجه به تحوّلات و دگرگونيهاى جغرافياى طبيعى و سياسى ، اجتماعى مناطق ياد شده ، تعيين كرد .\r\n\r\nسوق الاهواز\r\nاهواز در اواخر سال 51 ه . ق توسط ابو موسى اشعرى در زمان زمامدارى عمر بن خطاب فتح شد . « 14 »  ابن حوقل كه كتاب خود صورة الارض را در سال 367 ه . ق تأليف كرده است ، حدود خوزستان را به شرح ذيل وصف مىكند :\r\nحدود خوزستان و موقع آن در ميان سرزمينهاى مجاور كه بدان مىپيوندد و از مضافات آن به شمار مىروند ، بدين گونه است : حدّ شرقى آن فارس و اصفهان است و ميان خوزستان و حدّ فارس از سوى اصفهان ، رود طاب « 15 »  جارى است و تا\r\n\r\n","description":"","footnote":" ( 13 ) - نگاه كنيد به : نقشهء راهنماى عراق و اطلس راههاى ايران ، چاپ دوم ، ص 28 و 37 ، انتشارات گيتاشناسى ، 1360 .  ( 14 ) - بلاذرى ، فتوح البلدان ، ص 243 .  ( 15 ) - اسم طاب امروزه اشتباها بر نهرهاى خيرآباد كه از شعب رود هنديان يا رود زهره است و به خليج فارس مىريزد اطلاق مىشود و اين غير از رود طاب است : لسترنج ، جغرافياى تاريخى سرزمينهاى خلافت شرقى ، ص 291 . ","page_name":" 43 ","page_number":43},
  {"content":"\r\n\r\nنزديكى مهروبان « 16 »  مرز آن را تشكيل مىدهد و بر كرانهء اين رودخانه روستايى بزرگ و ناحيه‌اى پهناور است . اين رود عميق و بزرگ است و پلى چوبين « 17 »  معلّق در هوا دارد و فاصلهء آن تا آب ، ده ذراع و گذرگاه كاروانيان و عابران است . آنگاه رود طاب مرز ميان دورق و مهروبان مىگردد تا آن كه به دريا مىريزد .\r\nغرب خوزستان روستاى واسط و توابع آن و نيز دورراسبى « 18 »  است ، امّا شمال آن حدّ صيمره و كرج و لور ( لرستان ) است تا آن كه به حدود « جبال » از سوى اصفهان مىپيوندند . به گفتهء برخى لرستان و توابع آن جزء خوزستان و سپس جزء جبال شده است . مرز خوزستان از سوى فارس و اصفهان و حدود جبال از سوى واسط تربيعى به خط مستقيم است جز اين كه حدّ جنوبى از عبّادان ( آبادان ) تا روستاى واسط به صورت مخروط در مىآيد و در تربيع از طرف مقابل تنگ مىشود و همچنين در تربيع از ناحيهء جنوب و نيز از ناحيهء عبّادان به سوى دريا تا فارس نيم‌دايره‌اى است كه در گوشه تشكيل مىگردد و اين حدّ از مغرب آغاز و به سوى دجله كشيده مىشود تا آن كه از « بيان » مىگذرد ، آنگاه از پشت « مفتح » و « مذار » پيچيده به روستاى واسط كه از همان جا آغاز گشته بود مىپيوندد . « 19 » \r\nشهر اهواز را در آغاز سوق الاهواز مىناميدند و به اختصار الاهواز و يا اهواز گفتند . « 20 »  اهواز جمع « هوز - خوز » است « 21 »  و كلمهء خوزستان يعنى كشور « خوزها » . « 22 »  ياقوت حموى در معجم البلدان به نقل از ثورى مىنويسد : اهواز را به\r\n\r\n","description":"","footnote":" ( 16 ) - - ماهى روبان : همان ص 45 . و نيز ر . ك . به : نجيب بكران ، جهان‌نما ، ص 48 .  ( 17 ) - بر رودخانهء طاب پلى ساخته‌اند كه آن را « پول ثكان » مىنامند . حمد اللّه مستوفى ، نزهة القلوب ، ص 155 .  ( 18 ) - اين شهر در قرون وسطى وجود داشته و اكنون اثرى از آن ديده نمىشود : لسترنج ، جغرافياى تاريخى سرزمينهاى خلافت شرقى ، ص 260 .  ( 19 ) - ابن حوقل ، صورة الارض ، ص 23 - 22 .  ( 20 ) - لسترنج ، جغرافياى تاريخى سرزمينهاى خلافت شرقى ، ص 250 ؛ بلاذرى ، فتوح البلدان ، ص 251 ؛ اعتماد السلطنه ، مرآت البلدان ، 1 / 132 .  ( 21 ) - نگاه كنيد به : لغتنامهء دهخدا و برهان قاطع ، كلمهء هوز و خوزستان .  ( 22 ) - اعتماد السلطنه ، مرآت البلدان ، ص 131 به نقل از : ياقوت حموى ، معجم البلدان ؛ صفى الدين بغدادى ، مراصد الاطلاع . و همچنين ابن حوقل ، سفرنامهء ابن حوقل ، ( ايران در صورة الارض ) ؛ ص 258 ؛ لسترنج ، جغرافياى تاريخى سرزمينهاى خلافت شرقى ، ص 341 . ","page_name":" 44 ","page_number":44},
  {"content":"\r\n\r\nزبان فارسى « هوز مشير » گويند و تحقيق اين است كه اهواز در اصل اخواز بوده و آن را معرّب كرده ، اهواز گفته‌اند . « 23 »  در نسخ خطى « هرمز اوشير » و « هرمز اردشير » هم آمده است . « 24 » \r\nقدامة بن جعفر در سال 266 نواحى اهواز را به هفت بخش تقسيم مىكند « 25 »  كه نخستين آنها از كنار مرز بصره ناحيهء سوق الاهواز است و مجاور « مذار »  ) Madhar (  « 26 »  ناحيهء « نهرتيرى » است و پس از آن تستر  ) Tostar (  « 27 »  و ناحيهء شوش  ) Sous (  « 28 »  و ناحيهء جندىشاپور و ناحيهء رام هرمز ( رامهرمز ) و ناحيهء سوق العتيق  ) Souk - al - atyk (  است . « 29 » \r\nسرزمين خوزستان در محلّى مستوى و هموار قرار گرفته و داراى آبهاى جارى\r\n\r\n","description":"","footnote":" ( 23 ) - اعتماد السلطنه ، مرآت البلدان ، ص 131 .  ( 24 ) - لسترنج ، جغرافياى تاريخى سرزمينهاى خلافت شرقى ، ص 251 ، 341 ، 342 ؛ بلاذرى ، فتوح البلدان ، ص 251 .  ( 25 ) - قدامة بن جعفر ، كتاب الخراج ، ص 136 .  ( 26 ) - نگاه كنيد به : يعقوبى ، البلدان ، ص 101 ؛ ابن فقيه ، مختصر البلدان ، ص 211 ؛ ابن رسته ، الاعلاق النفيسة ، ص 9 - 107 ؛ اصطخرى ، مسالك الممالك ، ص 88 ؛ ابن حوقل ، صورة الارض ، ص 214 ؛ مقدسى ، احسن التقاسيم ، ص 53 ؛ لسترنج ، جغرافياى تاريخى سرزمينهاى خلافت شرقى ، ص 46 .  ( 27 ) - نگاه كنيد به : ابن خردادبه ، المسالك و الممالك ، ص 42 - 162 - 176 ؛ يعقوبى ، البلدان ، ص 141 - 50 ؛ قزوينى ، آثار البلاد و اخبار العباد عجائب المخلوقات و غرائب الموجودات ، ص 2 - 170 ؛ مستوفى ، نزهة القلوب ، ص 109 ؛ ابو الفداء ، تقويم البلدان ، ص 355 ؛ ياقوت حموى ، معجم البلدان ، 1 / 847 ؛ مقدسى ، احسن التقاسيم فى معرفة الاقاليم ص 9 - 402 ؛ يعقوبى ، البلدان ، 50 - 141 .  ( 28 ) - مستوفى ، نزهة القلوب ، ص 111 ؛ يعقوبى ، البلدان ، ص 7 - 141 ؛ ابن رسته ، الاعلاق النفيسة ؛ ص 122 - 20 - 219 ؛ اصطخرى ، مسالك الممالك ، ص 89 - 93 - 96 ؛ ابن خردادبه ، المسالك و الممالك ، ص 42 - 162 - 176 ؛ ياقوت حموى ، معجم البلدان ، ص 188 ؛ ابو الفداء ، تقويم البلدان ، ص 335 - 359 ؛ ابن فقيه ، مختصر كتاب البلدان ، ص 141 ؛ ابن حوقل ، صورة الارض ، ص 231 ؛ لسترنج ، جغرافياى تاريخى سرزمينهاى خلافت شرقى ، ص 258 .  ( 29 ) - قدامة بن جعفر ، كتاب الخراج ، ص 136 . ","page_name":" 45 ","page_number":45},
  {"content":"\r\n\r\nاست ، در سراسر خوزستان كوهى و ريگى نيست و تنها در مجاورت نواحى شوشتر ، جندىشاپور ، ايذج « ايذه » و اصفهان كوه ديده مىشود . خوزستان داراى آبهاى پاكيزه و شيرين و جارى است و در سراسر اين سرزمين شهرى نمىشناسيم كه آبش از چاه باشد زيرا وجود آبهاى جارى فراوان آن را از آب چاه بىنياز مىكند . « 30 »  خاك آن هر چه از دجله به سوى شمال دور شويم خشكتر و سالم‌تر است و هر چه به دجله نزديكتر شويم در سستى ( يا شوره‌زار بودن ) از جنس زمين بصره است . . . محصول آن خرما است و همهء حبوبات نيز مانند گندم ، جو و باقلا در آن به عمل مىآيد . برنج نيز فراوان دارد تا آنجا كه آرد مىكنند و نان مىپزند و مىخورند و قوت ايشان است . در همهء بخشهاى بزرگ شهرى نيست كه نيشكر نداشته باشد و در منطقهء مسرقان « 31 »  فراوان است و از آنجا بيشتر به شوشتر و عسكر مكرم « 32 »  مىبرند ، زيرا نيهاى عسكر مكرم و شوشتر شكر فراوان ندارد ، بر خلاف سوس ( شوش ) كه شكرش بسيار است و در ساير جاها نيشكر به اندازهء رفع حاجت و بيشتر از آن وجود دارد . همه قسم ميوه در خوزستان هست جز گردو و ميوه‌هاى سردسيرى كه در آنجا به دست نمىآيد . مردم خوزستان غالبا مذهب اعتزال دارند و اين مذهب در نزد آنان بيش از اقوام ديگر شايع است . « 33 » \r\n\r\n","description":"","footnote":" ( 30 ) - آدام متز به نقل از مقدسى در احسن التقاسيم ، ص 416 از منزلگاهها و گذرگاههايى در خوزستان نام مىبرد كه در آنجا منابع بزرگ آب براى مسافران تهيه شده بود . ر . ك . به : آدام متز ، تمدّن اسلامى در قرن چهارم هجرى ، 2 / 227 .  ( 31 ) - مسرقان ، نام نهرى است كه اكنون به آب « گرگر » موسوم است . لسترنج ، جغرافياى تاريخى سرزمينهاى خلافت شرقى ، ص 254 .  ( 32 ) - مكرم ، سردار عرب نزديك خرابه‌هاى شهرى كه به فارسى « رستم‌گواد » نام داشت و عربها آن را « رستم قباد » مىناميدند مستقر شد و اين مكان بعدها به « عسكر مكرم » يعنى اردوگاه مكرم معروف شد . اين نام در نقشه‌ها ديده نمىشود ولى در جاى آن خرابه‌هاى « بند قير » است كه از آنجا آب گرگر ( مسرقان ) به كارون مىريزد . همان ، ص 255 .  ( 33 ) - ابن حوقل ، صورة الارض ، ص 26 - 24 . نگاه كنيد به : اصطخرى ، مسالك الممالك ، ص 93 - 89 . ","page_name":" 46 ","page_number":46},
  {"content":"\r\n\r\n\r\nورود امام رضا عليه السّلام به اهواز\r\nامام رضا عليه السّلام از بصره به سوى اهواز حركت كرد « 34 »  ولى از جزئيات مسير حركت امام عليه السّلام و منزلگاههايى كه حضرت در آن توقف فرمود منابع هيچ گزارشى ارائه نكرده‌اند . آنچه مسلم است منازلى را كه قدامة بن جعفر شصت و شش سال بعد از عزيمت حضرت رضا عليه السّلام در كتاب الخراج نام برده با توجه به مدت زمان كوتاهى كه عمدتا نمىتواند تحولات عمده‌اى در منزلگاههاى آبى و خاكى بصره به سوق الاهواز بوجود آمده باشد ، قريب به يقين همان منازلى است كه حضرت عليه السّلام در سال 200 از آنجا عبور كرده كه شرح آن به تفصيل آمده است .\r\n\r\nرخدادهاى اهواز\r\nشيخ صدوق به سند خود از ابو الحسن صانع و او از عموى خود نقل مىكند كه :\r\nمن با حضرت رضا عليه السّلام تا خراسان همراه بودم و با ايشان مشورت كردم دربارهء قتل رجاء بن ابى ضحاك كه آن جناب را به خراسان آورد ، پس آن جناب مرا از اين فكر نهى كرد و فرمود : آيا مىخواهى نفس مؤمنى را به عوض كافرى به قتل رسانى « 35 »  ؟\r\n\r\n","description":"","footnote":" ( 34 ) - راوندى در الخرائج و الجرائح مىنويسد : ما قال ابو هاشم ، لما بعث المأمون رجاء بن ابى الضحاك ، يحمل الى ابى الحسن على بن موسى طريق الاهواز و لم يمران على طرق الكوفة . . .\r\nر . ك . به : راوندى الخرائج و الجرائح ، ( چاپ بمبئى ) ، ص 104 . و همچنين نگاه كنيد به :\r\nمجلسى ، بحار الانوار ، 12 / 105 و 112 ؛ عطاردى ، مسند الامام الرضا عليه السّلام ، 1 / 55 ؛ ابو القاسم سحاب ، زندگانى امام رضا عليه السّلام ، ص 243 .\r\nكتاب معصومين چهارده‌گانه متأسفانه بدون ذكر هيچ گونه مأخذى مىنويسد : موكب امام بسيار مجلل و شكوهمند و زيبا بود بر قاطرى شهبا بسته بودند و . . . موكب همايون امام از بصره با كشتى به محمره ( خرمشهر ) نزول اجلال فرمود و با همان تشريفات مجلل از محمره به اهواز رسيد . . . امام على بن موسى الرضا عليه السّلام از اهواز به اراك و از آنجا به رى تشريف فرما شد و از راه رى به سمت خراسان گذشت . ر . ك . به : جواد فاضل ، معصومين چهارده‌گانه ، ( امام على بن موسى الرضا عليه السّلام ) ، ص 9 - 108 . ترسيم اين خط سير اخير صحيح نمىباشد .  ( 35 ) - فقال : تريد أن تقتل نفسا مؤمنة بنفس كافرة ؟ مترجم عيون اخبار الرضا عليه السّلام ( محمّد تقى اصفهانى ) مىافزايد : از اين كلام حسن حال رجاء بن ابى ضحاك معلوم مىشود و مقصود اين است كه كسى ديگر باعث اين عمل شده و تو مىخواهى رجاء را به عوض او به قتل رسانى ؟\r\nشيخ صدوق ، عيون اخبار الرضا عليه السّلام ، 2 / 454 . تصميم دربارهء قتل رجاء بن ابى ضحاك ، نمايانگر اهميّت و حساسيّت مسيرى است كه مأمون براى انتقال حضرت رضا عليه السّلام تعيين كرده بود . بىشك عبور حضرت رضا عليه السّلام از كانونهاى شيعى و شهرهايى كه شيعيان آن حضرت و يا ساير مخالفان سياسى مأمون در آن نفوذ داشتند با موانع و مشكلات زيادى توأم بود و نوعا خطرات قابل ملاحظه‌اى براى مأموران حكومتى از جانب شيعيان حضرت على بن موسى الرضا عليه السّلام و نيز از جانب عباسيان متعصّب كه مخالفان سرسخت انتقال خلافت به علويان بودند در پى داشت . علاوه ، بايد خوارج را نيز كه از مخالفان اين طرح بودند اضافه كرد . ","page_name":" 47 ","page_number":47},
  {"content":"\r\n\r\nچون آن جناب به اهواز رسيد فرمود : نيشكرى از براى من جستجو كنيد . بعضى از اهل اهواز كه آنها را عقلى نبود گفتند : اين مرد اعرابى است و نمىداند كه در فصل تابستان نيشكر يافت نمىشود ، پس به آن جناب عرض كردند : اى سيّد ما نيشكر در اين وقت نيست بلكه در فصل زمستان پيدا مىشود . آن جناب فرمود : جستجو كنيد كه به زودى آن را بيابيد . اسحاق بن ابراهيم گفت : به خدا قسم كه طلب نمىكند سيّد من مگر موجود را پس از آن به جميع نواحى و اطراف فرستادند تا اين كه زراعتكاران اسحاق آمدند و گفتند : نزد ما پيدا مىشود و ما ذخيره كرده‌ايم آن را از براى بذر كه بعد از اين زراعت كنيم . پس اين يكى از دليلهاى آن بزرگوار شد و علامت امامت او گرديد . چون آن بزرگوار به مكانى رسيد كه آن را قنتريه مىگفتند ( يا نزد مأمون رسيد ) « 36 »  در حالت سجود از او شنيدم كه مىفرمود : حمد مخصوص تو است اگر تو را اطاعت كنم ، و مرا حجّتى نيست اگر تو را معصيت كنم ، و عملى از براى من و از براى غير من نيست در احسان تو ، و مرا عذرى نيست اگر بدى كنم ، و آنچه خوبى به منت رسد از جانب توست اى كريم ! بيامرز هر مرد مؤمن و زن مؤمنه‌اى را كه در مشرق و مغرب زمين هستند . « 37 »  راوى گويد چند بار پشت سر آن بزرگوار نماز خوانديم و آن بزرگوار در نمازهاى واجب غير از حمد و سورهء\r\n\r\n","description":"","footnote":" ( 36 ) - ترديد از ما نيست .  ( 37 ) - ملا باقر مجلسى مىگويد : حضرت در اهواز در مسجدى نماز خواند و اين دعا را فرمود : لك الحمد ان اطعتك و لا حجّة لى ان عصيتك و لا صنع لى و لا لغيرى في احسانك و لا عذر لى ان اسأت ، ما اصابتني من حسنة فمنك يا كريم ، اغفر لمن فى مشارق الارض و مغاربها من المؤمنين و المؤمنات . به نقل از عمادزاده ، زندگانى امام رضا عليه السّلام ، ص 479 . همچنين ر . ك . به :\r\nبحار الانوار ( ترجمهء موسى خسروى ) ، 12 / 5 - 104 . ","page_name":" 48 ","page_number":48},
  {"content":"\r\n\r\n  « إِنَّا أَنْزَلْناه » .   در ركعت اول و حمد و سورهء   « قُل هُوَ اللَّه »   در ركعت دوم ، سورهء ديگرى نخواند . « 38 » \r\nمسند الامام الرضا عليه السّلام ، اين روايت را با تغييرات مختصرى نقل مىكند ، و در بخش ماجراى قتل رجاء بن ابى ضحاك ، با صراحت اشاره مىكند كه اين ماجرا در شهر اهواز روى داده است . « 39 » \r\nعن أبى الحسن الصائغ عن عمّه قال : خرجت مع الرّضا عليه السّلام الى خراسان اؤامره فى قتل رجاء بن ابى الضّحاك ، الّذى حمله الى خراسان فنهانى عن ذلك و قال :\r\nأ تريد أن تقتل نفسا مؤمنة بنفس كافرة ؟ قال : فلمّا صار الى الأهواز قال لأهل الأهواز :\r\nاطلبوا لى قصب سكّر . . . « 40 » \r\nحادثهء ديگرى كه در اهواز روى داد بيمارى امام عليه السّلام در اين شهر بود ولى قبل از بازگو كردن ماجراى بيمارى امام عليه السّلام لازم است اطلاعاتى دربارهء وضعيت آب و هواى بيمارىزاى اهواز به نقل از ياقوت حموى و صفى الدّين بغدادى از معجم البلدان و مراصد الاطلاع « 41 »  بيان كنيم :\r\nهواى اهواز قتال غربا است و در وقتى كه در هيچ شهرى ناخوشى و تب وجود ندارد در اين شهر موجود است و در هر شهرى كه شخص مبتلا به تب شد بعد از تنقيه و رفع مرض آن مرض ديگر عود نمىكند ، مگر باز اخلاط فاسدهء رديّه در بدن او جمع شود . ولى در اهواز اين طور نيست ، ناخوشى بدون حدوث اسباب مسطوره عود مىنمايد زيرا سبب كثرت اكل و امتلا و غيره نيست بلكه اين ناخوشى از آب و هواى اين بلد است . « 42 » \r\nدربارهء بيمارى امام رضا عليه السّلام ابو هاشم جعفرى گويد : من در « آبيدج » بودم . « 43 » \r\n\r\n","description":"","footnote":" ( 38 ) - شيخ صدوق ، عيون اخبار الرضا عليه السّلام ، 2 / 5 - 454 .  ( 39 ) - عطاردى ، اخبار و آثار امام رضا عليه السّلام ، ص 82 .  ( 40 ) - عطاردى ، مسند الامام الرضا عليه السّلام ، 1 / 175 .  ( 41 ) - مراصد الاطلاع خلاصهء كتاب معجم البلدان است كه در سال 700 تأليف شده است .  ( 42 ) - اعتماد السلطنه ، مرآت البلدان ، 1 / 133 .  ( 43 ) - در منابع جغرافيايى مكانى را به نام « آبيدج » نيافتم اما به لحاظ تشابه اسمى ممكن است منظور همان شهر « ايذج » يا « ايذه » باشد كه در اين صورت از اين مكان ابن بطوطه و مقدسى به عنوان « مال امير » نام مىبرند كه پلى سنگى بر روى رودخانهء كارون داشته و امروزه نيز خرابه‌هاى آن ديده مىشود ، و در گذشته به « خره‌زاد » مادر اردشير بابكان معروف بوده است .\r\nنگاه كنيد به : مقدسى ، احسن التقاسيم ، ص 414 ؛ ابن بطوطه ، سفرنامه ، 2 / 29 ؛ لسترنج ، جغرافياى تاريخى سرزمينهاى خلافت شرقى ، ص 264 ؛ برتولد اشپولر ، تاريخ ايران در قرون نخستين اسلام ، 2 / 266 . آدام متز نيز به نقل از ياقوت در معجم البلدان ، از پل ايذج بر بالاى رود كارون نام مىبرد و مىنويسد : ياقوت آن را از عجايب دنيا مىداند . ر . ك . به : آدام متز ، تمدّن اسلامى در قرن چهارم هجرى ، 2 / 228 . ","page_name":" 49 ","page_number":49},
  {"content":"\r\n\r\nهنگامى كه شنيدم حضرت رضا عليه السّلام وارد اهواز شده‌اند خود را به اين شهر رسانده و به مجلس آن جناب رفتم و خود را به آن حضرت معرفى كردم و اين نخستين ملاقاتى بود كه با ايشان انجام دادم . ابو هاشم جعفرى در ادامهء روايت خود مىافزايد : امام رضا عليه السّلام در اين هنگام مريض بود و هوا نيز بسيار گرم و فصل تابستان .\r\nحضرت فرمود : براى من طبيبى بياوريد ، من طبيبى را به بالين آن جناب بردم ، حضرت نام گياهى را براى طبيب برد و خواص آن را بيان داشت ، طبيب گفت : من در روى زمين چنين گياهى را نمىشناسم و كسى غير از شما نام اين گياه را نمىداند ، شما از كجا اين گياه را مىشناسيد ، و اين گياه در اين زمان و در اين مكان پيدا نمىشود . « 44 » \r\nاز دو حادثهء نيشكر و بيمارى امام عليه السّلام در اهواز ، روشن مىشود كه عزيمت حضرت به خراسان در فصل تابستان و هواى گرم بوده است . اين موضوع در تعيين مسير راه و منزلگاههايى كه حضرت از آن عبور كرده‌اند حائز اهميّت است ، زيرا\r\n\r\n","description":"","footnote":" ( 44 ) - راوندى صاحب الخرائج ، ماجراى نيشكر و گياه دارويى را در يك ماجرا شرح مىدهد . . .\r\nطبيب گفت : اين گياه در چنين وقتى يافت نمىشود حضرت فرمود : برايم مقدارى نيشكر تهيّه كن ، پزشك گفت : اين سخت‌تر از اوّلى است زيرا حالا وقت نيشكر نيست . حضرت رضا عليه السّلام فرمود : نيشكر و داروى گياهى هر دو در همين سرزمين و هم‌اكنون وجود دارد . از آب شادروان عبور كنيد آسيابى خواهيد ديد در آنجا مردى سياه چهره است از او بپرسيد نيشكر و آن گياه كجا مىرويد ؟ ( اسم گياه را ، راوى فراموش كرده است ) من به آسياب رفتم و مرد سياه را ديده و از او پرسيدم او به نيشكرهاى پشت سر خود اشاره كرد و هر چه لازم بود برداشتم و برگشتم . . . اين جريان را كه رجاء بن ابى ضحاك شنيد به همراهان خود گفت : اگر بيشتر در اين محل اقامت كنيم مردم فريفتهء او مىشوند و از آنجا كوچ كرد . ر . ك . به : راوندى ، الخرائج و الجرائح ، ( چاپ بمبئى ) ، ص 5 - 104 . همچنين نگاه كنيد به : عطاردى ، مسند الامام الرضا عليه السّلام ، 1 / 175 ؛ مجلسى ، بحار الانوار ، 12 / 6 - 105 و ساير منابع . ","page_name":" 50 ","page_number":50},
  {"content":"\r\n\r\nبه طورى كه بازگو خواهيم كرد ، در گذشته كاروانهايى كه از يك شهر به شهر ديگرى مىرفتند از دو راه زمستانى و تابستانى حركت مىكردند اين دو مسير مختلف در مناطقى كه زمينهاى ناهموار و كوهستانى داشت متداول بوده است .\r\nحادثهء ديگرى نيز هنگام خارج شدن حضرت رضا عليه السّلام از اهواز نزديك پل اربق « 45 »  روى داده كه از مضمون آن درمىيابيم عدّه‌اى بعد از شهادت امام موسى كاظم عليه السّلام گمان بردند كه حضرت همچنان در قيد حيات است و بر آن جناب توقف كردند . « 46 » \r\nشيخ صدوق در عيون اخبار الرضا عليه السّلام به سند خود از جعفر بن محمّد نوفلى روايت مىكند كه : در پل اربق ( اربك ) نزد حضرت رضا عليه السّلام آمدم و بر او سلام كرده عرض كردم فداى وجودت شوم جمعى گمان مىكنند پدر بزرگوارت زنده است ، فرمود : دروغ گفتند خدا ايشان را لعنت كند اگر پدرم زنده بود ميراثش قسمت نمىشد و زنانش نكاح نمىشدند ، و ليكن قسم به خدا پدرم موسى كاظم عليه السّلام مرگ را چشيد چنان كه على بن ابى طالب عليه السّلام چشيد . محمّد نوفلى مىگويد : من عرض كردم تكليف من چيست و مرا به چه چيز امر مىكنى ؟ فرمود : بعد از من بر تو باد پيروى از فرزندم محمّد و اما من از دنيا خواهم رفت و قبرى در طوس و دو قبر در بغداد مزار خواهد شد ، عرض كردم فداى وجودت يكى از دو قبر بغداد را مىدانم ، قبر دوّم از كيست ؟ : فرمود : به زودى بر تو معلوم مىشود . پس از آن فرمود قبر من و هارون چنين است . و دو انگشت خود را به هم چسبانيد . « 47 » \r\nحديقة الرضوية ، اين روايت را از شيخ صدوق نقل مىكند ، اما به اشتباه مىنويسد : جعفر بن محمّد بن نوفلى گفت در مدينه ، خدمت حضرت رضا عليه السّلام رسيديم نزديك پل اربق ( قريه‌اى است نزديك زامهران ) و « 48 »  . . . همان‌طور كه\r\n\r\n","description":"","footnote":" ( 45 ) - پل اربك هم آمده است .  ( 46 ) - دربارهء « فرقهء واقفيه » نگاه كنيد به : نوبختى ، فرق الشيعة ( چاپ نجف ) ، ص 68 و 70 ؛ احمد بن على بن احمد نجاشى ، كتاب الرجال ، ص 61 ، 230 ، 231 ، 258 ؛ شيخ صدوق ، علل الشرايع ، 1 / 235 ؛ عبد العزيز كشى ، اختيار معرفة الرجال ، ص 60 ، 459 ، 467 ، 468 ، 493 .  ( 47 ) - شيخ صدوق ، عيون اخبار الرضا عليه السّلام ، 2 / 463 .  ( 48 ) - عمادزاده ، زندگانى امام رضا عليه السّلام ، ص 478 به نقل از هروى ، حديقة الرضويّة ، ص 74 . اطلاعاتى كه كتاب سرچشمه‌هاى نور دربارهء پل اربك ارائه مىدهد قابل توجّه است ، مؤلفين اين كتاب در ادامهء مسير كاروان امام رضا عليه السّلام مىنويسد : كاروان علويان همچنان به راه خود ادامه دادند تا از سرزمين بصره عبور كردند و به اهواز رسيدند و از روستاى « چهارگانه » كه به آن اربك نيز گفته مىشود گذشتند و راه فارس را در پيش گرفتند . اين كتاب در جايى ديگر ، به روستاى « چهاردانگه » از توابع « رامهرمز » واقع در خوزستان ، روستاى اربك مىگويد . ر . ك .\r\nبه : سرچشمه‌هاى نور ، امام رضا عليه السّلام ، ص 183 . ","page_name":" 51 ","page_number":51},
  {"content":"\r\n\r\nملاحظه مىشود شيخ صدوق اين روايت را بدون ذكر شهر خاصى نقل كرده ولى ما از قيد « پل اربق » درمىيابيم كه اين حادثه در شهر اهواز روى داده نه در مدينه و از پيشگويى حضرت دربارهء محل دفن خويش و اين عبارت كه مىفرمايد : من از ميان شما مىروم ، درمىيابيم كه توقف حضرت در اهواز و پل اربق مربوط به همان سفرى است كه حضرت عازم مرو بودند و اين اشارهء اخير حضرت عليه السّلام كه معمولا در هر جا موقعيت ايجاب مىكرد ، بيان مىفرمود حكايت از ماهيّت تحميلى ولايتعهدى و آگاهى امام عليه السّلام بر شهادت خويش و دفن شدن در كنار قبر هارون در طوس دارد .\r\nدربارهء ادامهء مسير حركت امام على بن موسى الرضا عليه السّلام به فارس ، منابع توضيحى نمىدهند كه حضرت از كدام راه به سمت فارس و از آنجا به خراسان عزيمت كرده است و ما تنها از طريق اتّصال نقاط جغرافيايى روشن كه در منابع معتبر ذكر شده مىتوانيم جزئيات مسير حركت حضرت و منازل بين راه را به دست آوريم و يا حدس بزنيم ، زيرا مسير راه خوزستان ( سوق الاهواز ) به فارس ( اصطخر ) منحصر به يك راه نيست . خوشبختانه در مورد اخير ماجراى پل اربق روشن‌كنندهء مسير است و معلوم مىشود حضرت از كدامين دروازهء اهواز آن روزگار به سوى فارس تشريف‌فرما شدند . هر چند كه متأسفانه امروزه از بسيارى منزلگاهها و شهرها و دهكده‌ها هيچ نام و نشانى در نقشه‌هاى جغرافيايى باقى نمانده است . بنابراين با توجه به اهميت پل اربق در مسير بعدى حركت امام عليه السّلام ، به اختصار اطلاعاتى در اين زمينه بيان مىكنيم .\r\n\r\n","description":"","footnote":"","page_name":" 52 ","page_number":52},
  {"content":"\r\n\r\n\r\nنكاتى دربارهء اربق و اربك\r\nياقوت حموى معتقد است كه اربق و اربك دو منطقهء جداگانه در خوزستان است ، اربق از نواحى رامهرمز است « 49 »  و اربك شهر و ناحيه‌اى است از اهواز كه داراى قراء و مزارع است و نيز پلى دارد كه در تاريخ غزوات اوايل اسلام نام آن آمده است . « 50 »  لشكر اسلام اربك را در عهد خليفهء دوّم و در سال هفده هجرى به سردارى نعمان بن مقرّن المزنى فتح كرد . « 51 »  و اين فتح پيش از فتح نهاوند بود . « 52 »  در منابع از پل اربق ( اربك ) نام چندانى به جا نمانده است . در نقشهء قديمى « صورة خوزستان » كه ابن حوقل در صورة الارض ، آورده است ، حدود منطقهء اربق مشخص شده است .\r\nآنچه از اين نقشهء قديمى به دست مىآيد اين است كه اربق در حوالى رود مسرقان واقع شده و اين رود از شهر عسكر مكرم گذشته به سمت راست مىپيچد و در نيمهء چپ هرمز به رود مسرقان بازمىگردد ، اربق در ميان راه ايذج و رامهرمز قرار دارد كه اين شهر اخير در حدّ فاصل ناحيهء فارس و خوزستان واقع شده است و از آنجا راهى به سمت سنبيل در مرز فارس ديده مىشود . « 53 » \r\nدر تاريخهاى محلى خوزستان نيز از پل اربك ( اربق ) نامى به ميان آمده است .\r\nدر زمان ساسانيان و در قرنهاى نخستين اسلام ، شاخهء شرقى كارون كه در آن زمان ، مسرقان ناميده مىشد ، در كنار شوشتر از شاخهء ديگر جدا شده تا آخر خاك خوزستان جداگانه به دريا مىريخت ، بدينسان كه از كنار شرقى شوشتر و مياناب مىگذشت و در هفت يا هشت فرسنگى به شهر معروف عسكر مكرم رسيده و از\r\n\r\n","description":"","footnote":" ( 49 ) - ياقوت حموى ، معجم البلدان ، 1 / 188 به نقل از اعتماد السلطنه ، مرآت البلدان ، 1 / 30 .  ( 50 ) - در اين باره نگاه كنيد به : جرير طبرى ، تاريخ طبرى ، 15 / 6408 ، 6462 ، 6487 ، 6519 ؛ ابن اثير ، تاريخ كامل ( ترجمهء على هاشمى حائرى ) ، 16 / 286 ؛ ابن مسكويه ، تجارب الامم ( ترجمهء على نقى منزوى ) ، ص 300 .  ( 51 ) - فتوح البلدان دربارهء فتح حوزه‌هاى اهواز از « اربك » نامى نمىبرد و تنها به پلهاى نعمان اشاره مىكند كه اين پلها منسوب به نعمان بن عمرو بن مقرّن المزنى است كه نزديك آنها وى لشكرگاه داشته است . نگاه كنيد به : بلاذرى ، فتوح البلدان ، ص 126 ، 254 - 243 .  ( 52 ) - مرآت البلدان ، 1 / 31 به نقل از ياقوت حموى ، معجم البلدان ، 1 / 188 .  ( 53 ) - ابن حوقل ، صورة الارض ، ص 22 و 23 . ( نقشه پيوست است ) . ","page_name":" 53 ","page_number":53},
  {"content":"\r\n\r\nميان آن شهر نيز گذر مىكرد و به روستايى كه « روستاى مسرقان » ناميده مىشد مىرسيد سپس از آنجا نيز عبور كرده از بيرون ، كنار شرقى اهواز را پيموده از زير پل معروف اربك كه بر سر راه اهواز به رامهرمز قرار داشت و پل بسيار معروفى بود گذشته و سرانجام در دهنه‌اى جداگانه به دريا مىريخته است . « 54 » \r\nابن اثير نيز در گزارشهايى كه در حوادث سال 443 ه . ق ارائه مىدهد از وجود اين پل در اين زمان به ما اطلاعاتى مىدهد . « 55 »  وى رود مسرقان را كه از زير اين پل مىگذشته به خاطر پرآبى مىستايد و از جنگ سال 443 ميان « بهاء الدولهء ديلمى » و « پسر و اصل » ياد مىكند و مىنويسد : بهاء الدوله پل اربك را شكسته آب را در ميانهء خود و پسر و اصل حائل گردانيد . « 56 » \r\nآخرين اطلاع ما از پل اربك به قرن پنجم هجرى بازمىگردد . اين پل در آن زمان در جنوب اهواز بر سر راهى كه از اهواز به رامهرمز مىرفته قرار داشته و رود مسرقان نيز از زير آن عبور مىكرده است ولى به علت زيادى آب اين رودخانه ، گذشتن از آن جز از روى پل اربك ( اربق ) ممكن نبوده است . « 57 » \r\n\r\nملاحظاتى دربارهء عبور امام رضا عليه السّلام از شوشتر و دزفول\r\nدر منابع از حركت امام رضا عليه السّلام از اهواز به تستر « 58 »  ( شوشتر ) و همچنين دزفول يادى نشده است ، هر چند كه اين دو شهر از نواحى خوزستان به شمار مىرفته اما با توجه به صراحت منابع كه مسير حضرت رضا عليه السّلام را از اهواز به سمت فارس مكررا ذكر كرده‌اند به نظر مىرسد توقف و يا گذر حضرت رضا عليه السّلام از اين دو شهر ( شوشتر\r\n\r\n","description":"","footnote":" ( 54 ) - احمد اقتدارى ، ديار شهرياران ، بخش اول ، 1 / 578 ؛ علاء الملك حسينى شوشترى مرعشى ، فردوس ( در تاريخ شوشتر و برخى از مشاهير آن ) به تصحيح و تعليق مير جلال الدين حسينى ارموى ، ص 166 .  ( 55 ) - ابن اثير ، كامل تاريخ بزرگ اسلام و ياران ، ترجمهء على هاشمى حائرى ، 16 / 276 - 295 .  ( 56 ) - احمد اقتدارى ، ديار شهرياران ، بخش اول ، 1 / 578 و حسينى شوشترى ، فردوس ، ص 169 .  ( 57 ) - احمد اقتدارى ، ديار شهرياران ، 1 / 578 .  ( 58 ) - « تستر » نام قديم شهر شوشتر است وجه تسميهء آن به « شوش‌تر » از آنجا ناشى مىشود كه شوش معرّب سوس و به معنى خوب است بنابراين « سوس‌تر » ( تستر ) و يا شوشتر به معنى خوبتر است . اعتماد السلطنه ، مرآت البلدان ، 1 / 498 . ","page_name":" 54 ","page_number":54},
  {"content":"\r\n\r\nو دزفول ) ، دور از واقع باشد ، زيرا اوّلين منزلگاه از اهواز به سوى فارس « ازم » « 59 »  و اولين ناحيهء آن ارجان است كه سرحدّ فارس و خوزستان محسوب مىشده است و از آنجا راه فارس به رامهرمز ( غرب اهواز ) منتهى مىگرديد ، اين در حالى است كه شوشتر و يا دزفول در شمال اين شهر امتداد مىيابد و اين تفاوت فاحش يكى از دلايل عدم توقف يا گذر امام على بن موسى الرضا عليه السّلام از اين دو شهر است . با اين وجود گزارشهايى از عبور حضرت رضا عليه السّلام از شهر شوشتر و دزفول وجود دارد كه بر اساس آنها حضرت از حوالى پل شوشتر گذشته و مسجدى نيز در آنجا به نام آن حضرت ساخته شده است .\r\nتحفة العالم مىنويسد : قديمىترين مساجد شوشتر مسجد جامع است و عوام را اعتقاد بر اين است كه حضرت على بن موسى الرضا عليه السّلام در آن مسجد نماز گزارده ، ولى اين حرف را اصلى نيست ، زيرا بناى اين مسجد بعد از وفات آن حضرت بوده است « 60 »  امّا ممكن است در سفرى كه آن بزرگوار متوجه خراسان بود در اين محل كه در آن وقت صحرا بوده نماز گزارده و بعدها به اين شرافت اين مسجد را آنجا بنا كرده باشند . « 61 » \r\nاگر روايت صاحب تحفة العالم را بار ديگر مرور كنيم نظريهء او در اين باره كه مسجد جامع قديم شوشتر مكانى بوده است كه حضرت رضا عليه السّلام در آن نماز گزارده و سپس در ايام خليفهء سيزدهم عباسى « 62 »  ساختمان اين مسجد آغاز شده و تا زمان\r\n\r\n","description":"","footnote":" ( 59 ) - ابن رسته ، الاعلاق النفيسة ، ص 221 . ابن حوقل « سوق سنبيل » ذكر مىكند : صورة الارض ، ص 30 . قدامة بن جعفر « جويرول » را اوّلين منزل و « ازم » را دوّمين منزل مىشمارد : كتاب الخراج ، ص 26 . علاوه بر اين راه ، راههاى ديگرى از خوزستان به فارس منتهى مىشود نگاه كنيد به : ابن رسته ، الاعلاق النفيسة ، ص 2 - 221 ؛ ابن خردادبه ، المسالك و الممالك ، ص 43 ؛ ابن بلخى ، فارسنامه ، ص 62 ؛ لسترنج ، جغرافياى تاريخى سرزمينهاى خلافت شرقى ، ص 319 ؛ اصطخرى ، مسالك الممالك ، ص 112 و . . .  ( 60 ) - اعتماد السلطنه ، مرآت البلدان ، 1 / 513 . برابر نقل تحفة العالم بناى اين مسجد در ايام خلافت المعتز باللّه ( سيزدهمين خليفهء عباسى ) آغاز و تا زمان خلافت المسترشد باللّه ( بيست و نهمين خليفهء عباسى ) پايان يافته كه اسم او را بالاى محراب با گچ‌برى نوشته‌اند .  ( 61 ) - همان .  ( 62 ) - المعتز ، او از سال 251 تا 255 حكومت كرد . ","page_name":" 55 ","page_number":55},
  {"content":"\r\n\r\nخلافت بيست و نهمين خليفهء عباسى « 63 »  به اتمام رسيده ، و همچنين با توجه به عبارت « عوام را اعتقاد بر اين است كه حضرت رضا عليه السّلام در آن مسجد نماز گزارده‌اند » ، مبهم و متزلزل به نظر مىرسد و نقادى اعتماد السلطنه كه مىافزايد :\r\n« ولى اين حرف را اصلى نيست » اين ابهام و تزلزل را بيشتر مىكند .\r\nامّا آنچه ياقوت به نقل از « مسعر بن مهلهل » دربارهء قدمگاه و يا مسجد على بن موسى الرضا عليه السّلام مىنويسد : مستدلتر و محكمتر از روايت تحفة العالم است .\r\n\r\nقدمگاه و يا مسجد على بن موسى الرضا عليه السّلام\r\nياقوت حموى در معجم البلدان و بغدادى در مراصد الاطلاع به نقل از مسعر بن مهلهل مىنويسد :\r\nدر اهواز چند رود جارى است ، از جمله رود ششتر ( شوشتر ) است كه به وادى عظيمى مىرود و در وادى پلى بر روى آن بسته‌اند و بر روى پل مسجد وسيعى ساخته‌اند . . . در اين وادى ، شادروان محكمى از سنگ ساخته شده ، به اندازهء مخصوصى كه آب را به قاعده به چند بخش تقسيم مىكند . و روبروى شادروان ، مسجد على بن موسى الرضا عليه السّلام است كه وقتى حضرت از مدينه به خراسان تشريف مىبردند ، ساختند . « 64 » \r\nگزارشى نيز از مقدسى در احسن التقاسيم ( تأليف 375 ) وجود دارد و در آن اشاره به يك پل و مسجد و شادروان دارد كه در ميان رودخانهء دجيل ( كارون ) « 65 »  قرار داشت . اين پل توسط امير عضد الدّوله « 66 »  ويران و از نو بنا شد و بنا به گفتهء مقدسى مسجد ، مشرف بر رودخانه است . « 67 » \r\n\r\n","description":"","footnote":" ( 63 ) - المسترشد ، او از سال 512 تا 529 حكومت كرد .  ( 64 ) - به نقل از اعتماد السلطنه ، مرآت البلدان ، 1 / 132 .  ( 65 ) - شادروان عظيم شوشتر را براى بالا آوردن آب رودخانه ساخته بودند تا آب از كاروان وارد نهرى كه حفر كرده بودند شود و ناحيهء خاورى آن شهر را مشروب سازد . لسترنج ، جغرافياى تاريخى سرزمينهاى خلافت شرقى ، ص 254 .  ( 66 ) - امير عضد الدّولهء ديلمى از سال 338 تا 373 ه . ق حكومت كرد و در سال 367 اهواز را به تصرّف خود درآورد .  ( 67 ) - لسترنج ، جغرافياى تاريخى سرزمينهاى خلافت شرقى ، ص 252 و 254 . ","page_name":" 56 ","page_number":56},
  {"content":"\r\n\r\nامروزه در شمال غرب شهر شوشتر بقايايى از اين پل مانده است . اين پل را پل شادروان شوشتر ، پل شادروان شاپورى و يا شادروان قيصرى هم مىنامند . بناى شادروان را به دوران قبل از اسلام در زمان شاهپور اول نسبت مىدهند و در اين باره روايتهاى افسانه‌اى نيز نقل شده است كه چون شاهپور « والرين » قيصر روم را در جنگ اسير ساخت او را به ساختن اين شادروان برانگيخت . « 68 » \r\nعلاوه بر آنچه ياقوت حموى و مقدسى ارائه داده‌اند ، تاريخهاى محلى شوشتر ، دزفول و خوزستان از وجود چندين بقعه و منزلگاه يا نظرگاه منسوب به امام على بن موسى الرضا عليه السّلام در نواحى شوش و دزفول ، سخن مىگويند .\r\nسه بقعه به نام امام رضا ديمى وجود دارد كه دوتاى آن در شهر شوشتر ، كمى دور تر از پل شاه على و لشكر . « 69 »  و ديگرى در شرق اين شهر ، مشرف به رودخانهء شطيط است . « 70 »  بقعهء سوم نيز در شهر دزفول و در ضلع شرقى اين شهر در كنار كورهء آجرپزى قرار دارد . « 71 » \r\nنام ديمى كه به دنبال نام امام رضا عليه السّلام افزوده شده ، بنابر گفتهء مؤلف تذكرة الاخبار از بقعهء اخير كه در صحراى « ديم سبيلى » واقع بوده ، گرفته شده و در زبان مردم به امام رضا ديمى شهرت يافته است . « 72 »  شرف الدّين شوشترى در اين باره مىنويسد :\r\nديم به لفظ شوشترى ، جاى بىآب را گويند و مىافزايد كه سه بقعه در شوشتر به همين نام است . « 73 » \r\nعلاوه بر بقاع امام رضا ديمى بقعه‌اى به نام « شاخراسون » ( شاه خراسان ) يكى\r\n\r\n","description":"","footnote":" ( 68 ) - احمد اقتدارى ، ديار شهرياران ، بخش اول ، 1 / 78 - 572 و 86 - 582 ؛ احمد كسروى ، تاريخ پانصد سالهء خوزستان ، چاپ دوم ، ص 63 - 54 ؛ علاء الملك حسينى شوشترى مرعشى ، فردوس ، 10 - 8 ، 12 ، 13 ، 8 - 147 ، 159 ، 166 ، 173 - 170 ؛ لسترنج ، جغرافياى تاريخى سرزمينهاى خلافت شرقى ، ص 6 - 252 .  ( 69 ) - احمد اقتدارى ، ديار شهرياران ، بخش اول ، 1 / 777 .  ( 70 ) - همان ، ص 554 .  ( 71 ) - همان ، ص 368 .  ( 72 ) - همان .  ( 73 ) - همان ، ص 777 . ","page_name":" 57 ","page_number":57},
  {"content":"\r\n\r\nدر دزفول « 74 »  و ديگرى در شوشتر « 75 »  وجود دارد و در اين شهر اخير دو بقعهء ديگر به نامهاى « امام ضامن » « 76 »  در حوالى كنارستان و بقعهء امام رضا عليه السّلام در حوالى بلوك عقيقى « 77 »  ديده مىشود .\r\nوجود اين بقاع و يا قدمگاهها در شهر دزفول و شوشتر قابل تأمّل است و در نگاه اول مىرسانند كه حضرت رضا عليه السّلام در مسير راهشان به خراسان از اهواز به سمت شوشتر و دزفول عزيمت كرده‌اند . قبل از آن كه به اثبات و يا ردّ اين نظريه بپردازيم ، لازم است اطلاعات بيشترى دربارهء اين بقاع و قدمگاهها در دو شهر شوشتر و دزفول به دست دهيم .\r\n\r\nبقعهء امام رضا ديمى\r\nدر جنوب شهر شوشتر ، پس از خرابه‌هاى حصار شهر ، در پشت بقعهء امامزاده عبد اللّه ، كمى دور تر از پلهاى شاه على « 78 »  و لشكر « 79 »  ، بقعهء امام رضا ديمى واقع\r\n\r\n","description":"","footnote":" ( 74 ) - همان ، ص 320 ؛ و سيد عبد اللّه داعى دزفولى ، تذكرة الاخبار و مجمع الابرار ، ص 38 .  ( 75 ) - احمد اقتدارى ، ديار شهرياران ، بخش اول ، 1 / 869 .  ( 76 ) - همان ، ص 771 .  ( 77 ) - احمد اقتدارى ، ديار شهرياران ، بخش اول ، 1 / 775 .  ( 78 ) - نام پلى است كه فتحعلى خان قاجار بر رود شطيط ساخته است اين پل در زمان ايران باستان و در قرون نخستين اسلامى وجود نداشته است و ابن بطوطه كه در سال 745 هجرى قمرى از اين مكان عبور كرده توسط « جسر » گذشته است ( جسر چند قايق متّصل به هم است كه يك پل متحرّك را تشكيل مىدهد ) در زمان فتحعلى شاه كاروانيان از روى كلك عبور مىكردند ، از جمله گروهى از بزرگان فيلى ( نام يكى از قبيله‌هاى مهم در آن دوران ) كه به فرمان فتحعلى شاه روانهء خوزستان بودند با كمك كلك مىخواستند از رود بگذرند و به شوشتر روند ، ناگهان در نيمهء راه كلك وارونه شد و آنها در آب غوطه‌ور شدند فتحعلى شاه از آن پس دستور داد تا اين پل را بسازند . اكنون ، قسمتى از اين پل ويران شده و كسانى كه مىخواهند از شوشتر روانهء بختيارى و يا دزفول و لرستان شوند از اين پل عبور مىكنند . اين پل را علاوه بر پل شاه على ، پل نفس‌كش و پل فتحعلى شاه نيز مىنامند . احمد اقتدارى ، ديار شهرياران ، بخش اول ، 1 / 4 - 583 و 777 ؛ ابن بطوطه ، سفرنامه ، 1 / 202 .  ( 79 ) - پل لشكر به اين علت « لشكر » نام گرفته كه در ابتداى صحرايى واقع شده بود كه آب آن صحرا به عسكر مكرم ( لشكر مكرم ) مىريخته . نگاه كنيد به همان مأخذ ، ص 708 . ","page_name":" 58 ","page_number":58},
  {"content":"\r\n\r\nاست ، ابعاد بقعه 8 * 10 متر است و بقعه يك اتاق كوچك است كه در سمت جنوب آن آثار محراب كوچكى با گچ‌برى سبك صفوى يا اوايل قاجار كه جلوه‌اى دارد باقى مانده است . گنبد بقعه ميل مضرس است كه شش طبقه دارد و بر فراز آن علمك كوچكى از كاشى نصب است .\r\nبنا تاريخ و تزيينى ندارد ، شيخ شرف الدّين شوشترى اين بقعه را در رديف پنجم يادداشتهاى خطى خود ذكر نموده و نوشته است : « ديم » به كسر دال و سكون يا و ميم ، به لفظ شوشترى جاى بىآب را گويند . در شوشتر سه بقعه به اين نام هست و مردم معتقدند حضرت رضا عليه السّلام از شوشتر براى مسافرت عبور كرده و اين سه محل مكانهاى توقف آن حضرت است ، ولى احتمال دارد منشأ آنها « خواب » باشد « 80 »  . . .\r\nاحمد اقتدارى ، مؤلف ديار شهرياران مىافزايد ، مسافرت حضرت رضا عليه السّلام از طريق اهواز به خراسان ، تا اهواز معلوم است ولى از اهواز به شوشتر معلوم نيست ، شايد از راه ديگر رفته باشند و مرحوم سيّد عبد اللّه شوشترى مؤلف تذكرهء شوشتر اين كلام را به عوام نسبت مىدهد و خودش اعتنايى به آن نمىكند . « 81 » \r\n\r\nبقعهء ديگر امام رضا ديمى\r\nدر خارج شهر شوشتر ، در شرق بقعهء سيّد محمّد گياه‌خوار و غرب بقعهء صاحب الزمان و تقريبا مشرف به رودخانهء شطيط بقعهء ديگر امام رضا ديمى واقع است . طول ايوان ورودى بنا 45 / 6 متر و عرض آن 40 / 3 متر و عرض تمامى بنا 30 / 14 متر است . بناى اين بقعه به سمت شمال است و در ورودى بقعه نيز رو به همين سمت است . حياط آن نسبتا وسيع و ديوارهاى آن سنگى و از سنگ‌چينى تراش است ، گنبد بقعه شلجمى و گچ‌اندود است . داخل بقعه 3 * 3 متر و چهار ضلعى است كه داراى چهار هلال و چهار پنجرهء نورگير است . سقف اتاق مدوّر و يا به شكل گنبد هشت ضلعى است . داخل بقعه از حيث بنا هشت ترك كلاه درويشى\r\n\r\n","description":"","footnote":" ( 80 ) - احمد اقتدارى ، ديار شهرياران ، بخش اول ، 1 / 777 به نقل از نسخه‌هاى خطى شيخ محمّد مهدى شرف الدّين شوشترى ، رديف پنجم ، مبحث بقاع و مزارات شوشتر .  ( 81 ) - احمد اقتدارى ، ديار شهرياران ، بخش اول ، 1 / 777 . ","page_name":" 59 ","page_number":59},
  {"content":"\r\n\r\nاست و معلوم است كه گنبد دوازده ترك « 82 »  و يا هشت ترك داشته كه پس از تعميرات به صورت گنبد شلجمى درآمده است . بدنهء ديوارها گچ‌اندود شده ولى قبلا داراى نقّاشى و خطّاطى بوده و چند خط كه تقليد از اصل آن كرده‌اند از راست به چپ آشكار است .\r\n  فِي بُيُوت أَذِن اللَّه أَن تُرْفَع وَ يُذْكَرَ فِيهَا اسْمُه يُسَبِّح لَه فِيها بِالْغُدُوِّ وَ الْآصال رِجال لا تُلْهِيهِم تِجارَةٌ وَ لا بَيْع عَن ذِكْرِ اللَّه وَ إِقام الصَّلاةِ وَ إِيتاءِ الزَّكاةِ يَخافُون يَوْماً تَتَقَلَّب فِيه الْقُلُوب وَ الْأَبْصارُ .   ( نور / 37 ) .\r\nآثار قبرى در درون بقعه نيست احتمالا هدف از ساخت بنا ، يادگار حضور حضرت در اين مكان بوده « قدمگاه » . بر سر در ورودى بقعه ، كتيبه‌اى در پنج سطر و هر سطر چهار مصراع به ابعاد 40 * 95 سانتىمتر نصب شده است و سطور اين كتيبه چنين خوانده مىشود :\r\n اين بناى رفيع و كوى مراد * وين مكان شريف و فيض رضا \r\n بود در عهد خسرو دوران * خسرو جم خديو ملك ندا \r\n شاه گيتىستان سليمان شاه * آن كه فرمان اوست حكم و قضا \r\n و اندر ايام ( . . . ) على * خان عادل محيط جود و سخا \r\n داشت حاجى جلال با اويى * از سر اعتقاد و صدق و صفا \r\n مرحبا بر عقيدهء صافش * كه نبود بجز رضا خدا \r\n حبّذا فيض و درگه عاليش * كه قرين باد ( . . . ) دست دعا \r\n . . . . . . . . . . . . . . . . . . . . . . . . . . . . * هست چون فيض يثرب و بطحا \r\n هاتفى گفت يا امام رضا * سنة اربع و تسعين بعد الالف \r\nمتأسفانه ريخته‌گيهاى كتيبه خوانده نشده ولى تاريخ كتيبه 1094 و مربوط به روزگار شاه سليمان صفوى است . بر دو طرف ايوان دو ايوان موازى با هم وجود\r\n\r\n","description":"","footnote":" ( 82 ) - كلاه دوازده ترك يا دوازده گوشه از ابداعات دوران صفويه است . اين كلاه به رنگ سرخ بود و دوازده شكاف به نام دوازده ائمه داشت و سربازان صفوى به همين نام يعنى قزلباش ( سرخ سر ) خوانده مىشدند . نگاه كنيد به : راجر سيورى ، ايران عصر صفويه ، ترجمهء احمد صبا ، ص 17 . ","page_name":" 60 ","page_number":60},
  {"content":"\r\n\r\nدارد و دو اتاق در انتهاى آنها است ، هر يك به ابعاد 5 / 3 * 5 متر و با اتاق ضربى آجرى . « 83 » \r\n\r\nبقعهء سوم امام رضا عليه السّلام\r\nسوّمين بقعه‌اى كه در خوزستان به نام امام رضا ديمى مشهور است در دزفول واقع شده است . اين بقعه در ضلع شرقى شهر دزفول ، نزديك ميدان بزرگ و نوسازى ، در كنار كوره‌هاى آجرپزى كه هنوز هم تعدادى از آنها داير است واقع شده و اين كوى را محلهء جمشيدآباد مىخوانند . اين بقعه بناى آجرى ساده‌اى به طول و عرض تقريبى 5 / 6 * 10 متر با گنبدى مضرس دارد كه بقعهء امام رضا ديمى خوانده مىشود . علت نامگذارى اين بقعه به « ديمى » از توضيحاتى كه تذكرهء دزفولى مىدهد به دست مىآيد . مؤلّف تذكرة الاخبار مىنويسد : « بقعهء متبركهء ديگر امام رضا عليه السّلام ، پايين ولايت ، در صحراى ديم سبيلى واقع شده ، در سمت غرب دروازه‌اى مشهور به دروازهء بابايوسف ، دو سه ميدان خارج از ولايت » . بنابراين نوشته چون بقعه در صحراى ديم سبيلى واقع بوده ، نام ديم از صحراى ديم سبيلى بر آن باقى مانده است و امروز در زبان مردم بقعهء امام رضا ديمى ناميده مىشود . بناى بقعه شامل دو قسمت اصلى است ؛ يكى ايوان شمالى بقعه با دهانه‌اى به اندازهء 70 / 2 متر كه دو بازو آن را در برگرفته است ، بازوى شرقى كه بر آن پلكان بام ساخته شده و بازوى غربى كه قرينهء پلكان شرقى است و داراى طاقچه‌اى است كه به داخل گوشوارهء كوچكى گشوده مىشود . انتهاى ايوان ، مدخل بقعه است كه درى ساده و چوبين ، ايوان را به درون بقعه وصل مىكند . ضريحى آهنين و نوساز به ابعاد تقريبى 80 / 1 * 80 / 2 متر در داخل بقعه قرار دارد و قبر آجرى گچ پوشيده‌اى را در بر مىگيرد . گنبد اين بنا يازده طبقه است كه به علامتى فلزى در روى سروك گنبد پايان مىگيرد . پايهء اول طبقات يازده‌گانه مستدير است و سقف و پشت بام گلى است . « 84 » \r\n\r\n","description":"","footnote":" ( 83 ) - احمد اقتدارى ، ديار شهرياران ، بخش اول ، 1 / 6 - 554 .  ( 84 ) - احمد اقتدارى ، ديار شهرياران ، بخش اول ، 1 / 9 - 368 . ","page_name":" 61 ","page_number":61},
  {"content":"\r\n\r\n\r\nبقعهء شاخراسون ( شاه خراسان ) در دزفول\r\nسيّد عبد اللّه دزفولى در كتاب تذكرة الاخبار و مجمع الابرار در ذكر قدمگاهها يا نظرگاهها يا مكانهاى توقف يكى از ائمهء معصومين عليهم السّلام يا اولاد عظام ايشان و به طور كلى بقاعى كه باقى و آباد است ولى كسى از ايشان در آنجا مدفون نيست ، مىنويسد : از جمله ، بقعهء شريفى است مشهور به شاه خراسان . بنايى ساده و آجرى كه آجرها نسبتا كهنه و مدخل رو به شمال است ، ايوانى دارد با طاقى مربع شكل به ابعاد 10 / 3 * 70 / 2 متر با پايه‌هاى آجرى به عرض 120 سانتىمتر و سقفى آجرى و مدوّر كه بر روى هشت گوشواره بنا شده و بر بالاى سقف گنبد كلاه درويشى هشت ترك ساخته‌اند . در قسمت چپ بقعه اتاقى با طاق ضربى هلالى قرار دارد .\r\nتزييناتى در داخل و خارج بنا ديده نمىشود ، گنبد به سبك كلاه درويشى و نمونهء كوچك هشت ترك و ساده مكعّب مستطيل شكل است به ابعاد 65 * 73 * 91 سانتىمتر كه در زير سقف مدوّر قرار دارد . در اتاق مربع شكل مقبره دو پنجره رو به شرق و يك مدخل به اتاق سمت غربى وجود دارد كه شكل مدخل و پنجره‌ها يكسان و يك اندازه مىباشد . « 85 » \r\n\r\nبقعهء شاخراسون ( شاه خراسان ) در شوشتر\r\nدر كنار رود كارون و در نزديكى پل متحرك ، بقعهء شاخراسون واقع است كه 10 * 17 متر ابعاد كلى بنا است . اتاق بقعه 5 * 5 متر است و سقف آن ، آجر كارى جناقى است كه بديع و زيبا و با لچكيها و نيم‌لچكيهاى زيبا ساخته شده است . قبر در ضلع بالايى اتاق قرار دارد و به صورت افقى محراب بنا را قطع مىكند و از نظر قرار گرفتن ، محل قبر شكل غير عادى دارد . گوشواره‌هايى در اطراف محل مقبره ساخته شده كه فاقد تزيينات است و در محوطهء قبرستان هم سنگ قبرى كه كهنه باشد ديده نمىشود . « 86 » \r\n\r\n","description":"","footnote":" ( 85 ) - احمد اقتدارى ، ديار شهرياران ، بخش اول ، 1 / 320 .  ( 86 ) - همان ، 1 / 769 . ","page_name":" 62 ","page_number":62},
  {"content":"\r\n\r\n\r\nقدمگاه امام رضا عليه السّلام\r\nدر جنوب آبادى كهنك بقعهء كوچكى از آجر با گنبدى دو طبقه و گلابى مانند وجود دارد كه قدمگاه امام رضا عليه السّلام ناميده مىشود ، گنبد بر يك قاعدهء مدوّر و قطور بنا شده است . بنا داراى دو طاق رومى كوچك در جبههء ايوان شمالى است . اضلاع خارجى بقعه 11 * 10 متر است و بقعه در ميان قبرستانى واقع است و اراضى زراعتى و درختان كنار اطراف آن را گرفته‌اند . به نظر مىآيد اصل بنا يك چهار طاقى قديمى باشد كه بر روى آن گنبد ساخته‌اند . در قبرستان قدمگاه امام رضاى كهنك نيز يك سنگ قبر كهنه با نقش خنجر و كلاه‌خود در فاصلهء 200 مترى ديوار اين بقعه ديده مىشود . « 87 » \r\nدر آثار تاريخى شوشتر ، در منطقهء « دش زورك » كه آبادى بزرگى است در منتهى اليه بلوك عقيلى و در نزديكى رودخانه‌اى كه به كارون مىريزد ، چند بقعه ديده مىشود كه هيچ كدام به لحاظ تاريخى قدمتى ندارد ، يكى از اين بقاع به نام امام رضا عليه السّلام و ديگرى شاهچراغ « 88 »  ناميده مىشود . « 89 »  بقعهء ديگرى در منطقهء كنارستان نزديك بنهء حاج سلطان ، به نام بقعهء امام ضامن نيز ديده مىشود . « 90 » \r\nاطلاعات به دست آمده از تذكره‌ها و تواريخ محلّى شوشتر و دزفول و آنچه منابع قديم ، از جمله ياقوت و مقدّسى ( به سال 623 و 375 ) در خصوص قدمگاه ،\r\n\r\n","description":"","footnote":" ( 87 ) - احمد اقتدارى ، ديار شهرياران ، بخش اول ، 1 / 2 - 351 .  ( 88 ) - منظور احمد بن موسى عليه السّلام است كه آن بزرگوار نيز چند سال بعد از مسافرت برادرش امام على بن موسى الرضا عليه السّلام از مدينه عازم خراسان شد و در راه فارس توسط عامل مأمون كه قصد كشتن وى و ساير خاندان او را داشت در منطقهء خان زنيان ناچار به جنگ شد ، و سرانجام پس از چند نبرد در شيراز به شهادت رسيد . جهت اطلاع نگاه كنيد به : مجلسى ، بحار الانوار ، 11 / 276 ، 12 / 216 ؛ شيخ عباس قمى ، الكنى و الالقاب ، ص 317 ؛ باقر شريف قريشى ، حياة الامام موسى بن جعفر ( متن عربى ) ، 2 / 410 ؛ حاج محمّد هاشم ، منتخب التواريخ ، ص 522 ؛ سلطان الواعظين ، شبهاى پيشاور ، ص 115 ؛ فرصت الدوله ، آثار العجم ، ص 445 ؛ سيد جلال الدين محمّد شريفى ، آثار الاحمديّه ، 10 - 8 ؛ مقدّس اردبيلى ، حديقة الشيعة ، ص 692 ؛ باقر خوانسارى ، روضات الجنات ، 1 / 60 ؛ روضاتى ، جامع الانساب ، ص 65 .  ( 89 ) - ديار شهرياران ، بخش اول ، 1 / 775 .  ( 90 ) - همان ، ص 771 . ","page_name":" 63 ","page_number":63},
  {"content":"\r\n\r\nنظرگاه ، بقعه و ساير بناهاى يادبود از امام رضا عليه السّلام ارائه مىدهند اگر با منابع معتبرى كه هيچ‌گاه از مسير حضرت عليه السّلام از دو شهر اخير نام نبرده‌اند در تناقض نباشد ، مؤيد يكديگر نيز نيستند ، مضافا اين كه اطلاعات ما از قدمگاههاى على بن موسى الرضا عليه السّلام در دو شهر شوشتر و دزفول بسيار محدود و بعضا مبهم است .\r\nبه طور كلّى دربارهء خط سير حضرت رضا عليه السّلام آنچه ما امروزه پيش‌رو داريم اطلاعات محدودى است از بعضى نقاط جغرافيايى و اين كه بيش از هزار و دويست سال پيش حضرت على بن موسى الرضا عليه السّلام از اين مناطق گذشته و يا در آن توقف داشته‌اند ، مثلا در سوق الاهواز تنها گزارش معتبرى كه به ما رسيده ماجراى پل اربق است و بعد از آن منابع تنها به عبور حضرت عليه السّلام از فارس از طريق خوزستان به سمت خراسان اشاره مىكنند و اين اطلاعات محدود امر تحقيق را دشوار و نمىتواند مسير دقيق عبور حضرت را براى ما ترسيم كند . اگر بپذيريم هنگامى كه حضرت رضا عليه السّلام از بصره و اهواز به فارس تشريف فرما مىشد ، از اين دو شهر عبور كرده‌اند ، ايشان بايد از مسير شوش به ارجان گذشته باشند ، زيرا در اين صورت حضرت رضا عليه السّلام از تستر ( شوشتر ) به سمت سوق الاهواز و از آنجا به سمت رامهرمز و سپس از طريق سنبيل به سوى ارجان كه اولين ناحيهء فارس است رهسپار گرديده است و از آنجايى كه پل اربك ( اربق ) نيز در مسير راه اهواز به رامهرمز قرار داشته ، به لحاظ جغرافيايى پذيرش اين روايت نيز به تنهايى قرين صحّت است ، امّا در قياس با منابع معتبرى كه مسير حضرت را از بصره به اهواز ذكر كرده‌اند با تناقض روبرو مىشود ، زيرا با شرحى كه اشاره خواهيم كرد ، راه شوش به ارجان و يا فارس در واقع ادامهء راهى است كه از واسط به ارجان و به طور دقيقتر از بغداد به فارس منتهى مىشود و بر اين اساس حضرت بايد از واسط به اهواز آمده باشند . و اما آنچه به اجمال دربارهء اعتبار بناهاى منسوب به حضرت رضا عليه السّلام در شهر شوشتر و دزفول مىتوان گفت نيز خالى از فايده نيست . اين بناها كه تعدادشان قريب به ده بنا مىرسد اگر چه از حيث كثرت ، گذر امام رضا عليه السّلام را در اين دو شهر قوّت مىبخشند ، اما به لحاظ اعتبار ، متزلزل و مبهم هستند . سه بقعهء امام رضا ديمى در شوشتر كه عوام آن را محل توقف حضرت رضا عليه السّلام مىدانند برابر گفتهء شرف الدّين شوشترى سندى ندارد و احتمال آن كه منشأ آن خواب و يا رؤيا باشد ، مىرود . بقعهء\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nشاخراسون در دزفول نيز بر اساس نقل صاحب تذكرة الاخبار و مجمع الابرار كه مىگويد : « قدمگاه و يا نظرگاه يا مقام توقف يكى از ائمهء معصومين يا اولاد عظام يكى از ايشان مىباشد » با ابهام روبرو است و دربارهء بقعه‌اى كه به همين نام در شوشتر است منابع محلّى اطلاعات ارزشمندى در اختيار ما قرار نمىدهند .\r\nقطع نظر از صحت و ميزان اعتبار قدمگاهها و يا نظرگاههاى امام على بن موسى الرضا عليه السّلام در شوشتر و دزفول اگر مسير حضرت عليه السّلام را از اين دو شهر اخير مرور كنيم ، حضرت رضا عليه السّلام مىبايست از راه واسط به سمت اهواز عزيمت كرده باشد ، زيرا دزفول و شوشتر در مسير اين راه واقع شده‌اند . متون و نقشه‌هاى جغرافيدانان مسلمان قرون اوّليهء اسلام ، راه واسط به اهواز را كه همان راه بغداد به اهواز است ذكر كرده‌اند .\r\nاصطخرى در سال ( 340 ه . ق ) راه واسط به ارغان ( ارگان - بهبهان ) را كه راه بغداد به شيراز است چنين توصيف مىكند : واسط به « عمل » و از آنجا به « طيب » يك مرحله ، از آنجا به « قرقوب » يك مرحله ، از قرقوب به « سوس » « 91 »  يك مرحله ، از سوس به « گنديساپور » « 92 »  و از آنجا به « شوشتر » يك مرحله ، و از شوشتر به لشكر ( عسكر مكرم ) يك مرحله ، از آنجا به « رامهرمز » سه مرحله ، از رامهرمز به « سنبيل » دو مرحله ، و از آنجا به « ارغان » يك مرحله . اصطخرى مىافزايد از واسط به لشكر راه كوتاهترى نيز وجود دارد كه از شوشتر نمىگذرد . « 93 » \r\nابن حوقل نيز در سال ( 367 ه ق ) مىنويسد : از خوزستان تا عراق دو راه عمده است ، يكى به بصره « 94 »  و از آنجا به بغداد ، و ديگرى به واسط و از آنجا به بغداد ، . . .\r\nامّا راه واسط به بغداد بدين شرح است : واسط به طيب و از آنجا به قرقوب ،\r\n\r\n","description":"","footnote":" ( 91 ) - سوس همان شهر قديمى شوش است .  ( 92 ) - گنديساپور ، همان شهر قديمى جندىشاپور است ، جندىشاپور در هشت فرسخى شمال باخترى شوشتر سر راه دزفول ، جايى كه امروزه « شاه‌آباد » نام دارد قرار داشته كه هم اكنون نيز باقىماندهء خرابه‌هاى آن وجود دارد . ن . ك . به : لسترنج ، جغرافياى تاريخى سرزمينهاى خلافت شرقى ، ص 256 .  ( 93 ) - اصطخرى ، مسالك الممالك ، ص 94 .  ( 94 ) - راه « بصره » را در راه بصره به سوق الاهواز شرح داديم . ","page_name":" 65 ","page_number":65},
  {"content":"\r\n\r\nشوش ، جندىشاپور ، شوشتر و عسكر مكرم هر كدام يك منزل ، از عسكر مكرم تا رامهرمز سه منزل و از آنجا تا سوق سنبيل دو منزل ، و از سوق سنبيل تا ارجان يك منزل است . « 95 » \r\nناصر خسرو در سال ( 438 ه . ق ) در بازگشت از سفر حج ، از راه بصره « 96 »  و ابلّه « 97 »  از طريق آب وارد عبادان « 98 »  و از آنجا به مهروبان « 99 »  آمد . بعد از آن به ارغان « 100 »  ( ارجان ) و سپس از راه كوهستان به لوردغان « 101 »  و از آنجا راهى اصفهان « 102 »  گرديد .\r\nناصر خسرو راه بصره تا اصفهان را به طريقى كه شرح آن آمد يك صد و هشتاد فرسنگ ذكر كرده است . « 103 »  اين راه را نيز ابن بطوطه قريب به سيصد سال بعد با تفاوتهايى در مسير طى مىكند كه در واقع راه قديمى خوزستان به اصفهان است .\r\nچنانچه ابن بطوطه و ناصر خسرو قسمتهايى از آن راه را پيموده باشند ، در اين صورت « شوش » ، « ايذه » ( مال الامير ) ، كارون ( حدود پل شالو ) و ده كرد ( شهركرد امروز ) و از آنجا تا اصفهان در اين مسير قرار مىگرفته است . علاوه بر اين ، راه متداول ديگرى وجود داشته كه از بندر مهروبان به ارجان و از آنجا از طريق\r\n\r\n","description":"","footnote":" ( 95 ) - ابن حوقل ، صورة الارض ، ص 30 .  ( 96 ) - ناصر خسرو ، سفرنامه ، ص 153 و 159 .  ( 97 ) - همان ، ص 159 و 161 .  ( 98 ) - همان ، ص 161 .  ( 99 ) - همان ، ص 163 . مهروبان نام بندرى بوده است در ساحل خليج فارس در ده تا پانزده هزار گزى شمال غربى بندر ديلم در دامنهء جنوبى ارتفاعات بين سردشت زيدون و رودخانهء زهره و جلگهء ساحلى بندر ديلم . و به فاصلهء هفتصد گز در جنوب قريهء شاه عبد اللّه قرار داشته است . و در زمان ناصر خسرو شهرى بوده با بازارى بزرگ و جامعى نيكو سه كاروانسراى بزرگ هر يك چون حصارى محكم و عالى و آب شهر نيز از باران تأمين مىشده است امّا ياقوت حموى در معجم البلدان آن را شهرى خرد وصف مىكند كه خود آن را ديده بوده است .\r\nخرابه‌هاى شهر چنان كه گفته شد نزديك شاه عبد اللّه فعلى واقع است . همان ، بخش تعليقات ، ص 291 .  ( 100 ) - همان ، ص 164 .  ( 101 ) - همان ، ص 165 . لوردغان ، در مسير راه ارجان به اصفهان در چهل فرسنگى ارجان است .  ( 102 ) - همان .  ( 103 ) - همان . ","page_name":" 66 ","page_number":66},
  {"content":"\r\n\r\nگردنه‌هاى كوه‌كيلويه به لوركان و سپس به لنجان و اصفهان مىرسيده است . « 104 » \r\nهمچنان كه اشاره شد ، ابن بطوطه در سال 725 در مسير راه خود ، از واسط « 105 »  به بصره « 106 »  و از آنجا از طريق آب توسط « صنبوق » ( زورق كوچك ) به ابلّه « 107 »  آمد و سپس از ابلّه توسط كشتى به عبادان « 108 »  ( آبادان ) و از آبادان به ماجول « 109 »  ( معشور يا ماهشهر ) و از ماهشهر به رامز « 110 »  ( رامهرمز ) و از آنجا به تستر « 111 »  ( شوشتر ) و از شوشتر به ايذه « 112 »  ( مال الامير ) و از ايذه به اصفهان « 113 »  رفت .\r\nبا توجه به مسير سفر ناصر خسرو در قرن پنجم و بخصوص ابن بطوطه در قرن هشتم ه . ق ، مسير راه رامهرمز به شوشتر و ايذه مسير متداول راه اصفهان بوده است و چنانچه بپذيريم امام على بن موسى الرضا عليه السّلام از اهواز به شوشتر عزيمت كرده باشد نوعا اين مسير ، همچنان كه منابع جغرافيايى قرون اول اسلامى نيز بدان اشاره كرده‌اند ، مسير راه بغداد به اصفهان است نه مسير راه بصره به فارس .\r\nلسترنج نيز در همين رابطه مىنويسد : از اهواز راهى بود كه در جهت مغرب به نهر « تيرا » و از آنجا به واسط در عراق مىرفت اين راه شمالى از كرسى ايالت خوزستان و از عسكر مكرم عبور مىكرد و به شوشتر مىرسيد و از آنجا از جندىشاپور و شوش به سمت باختر متوجه مىشد و به طيب مىرفت و از آنجا راه ديگرى بود كه به واسط مىپيوست .\r\nاز جندىشاپور ، به قول مقدّسى راهى بود كه از « كوههاى لر » مىگذشت و به گلپايگان در ايالت جبال و شمال باخترى اصفهان مىرسيد و از عسكر مكرم راه\r\n\r\n","description":"","footnote":" ( 104 ) - ايرانشهر ، نشريهء شمارهء 22 كميسيون ملّى يونسكو در ايران ، 2 / 1463 .  ( 105 ) - ابن بطوطه ، سفرنامه ، 1 / 192 .  ( 106 ) - همان ، ص 195 .  ( 107 ) - همان ، ص 199 .  ( 108 ) - همان .  ( 109 ) - همان ، ص 200 .  ( 110 ) - همان ، ص 201 .  ( 111 ) - همان .  ( 112 ) - همان ، ص 204 .  ( 113 ) - همان ، ص 210 . ","page_name":" 67 ","page_number":67},
  {"content":"\r\n\r\nديگرى بود ( و اين راه را قدامة بن جعفر و ديگران ذكر كرده‌اند ) كه در جهت خاور به ايذج مىرفت و سپس از ايالت جبال عبور كرده به اصفهان منتهى مىشد . « 114 »  پس در نتيجه ، عبور حضرت رضا عليه السّلام از شوشتر و دزفول در واقع ادامهء راهى است كه به سوى اصفهان منتهى مىشده است .\r\n\r\n","description":"","footnote":" ( 114 ) - لسترنج ، جغرافياى تاريخى سرزمينهاى خلافت شرقى ، ص 265 . نگاه كنيد به : قدامة بن جعفر ، كتاب الخراج ، ص 194 ؛ الاعلاق النفيسة ، ص 188 ؛ اصطخرى ، مسالك الممالك ، ص 95 ؛ ابن حوقل ، صورة الارض ، ص 177 ؛ مقدسى ، احسن التقاسيم ، ص 401 و 420 ؛ ايرانشهر ، نشريهء شمارهء 22 كميسيون ملّى يونسكو در ايران ، 2 / 1463 . ","page_name":" 68 ","page_number":68},
  {"content":"\r\n\r\n\r\nاز فارس تا يزد\r\n\r\nبه سوى فارس\r\nايالت فارس « 1 »  داراى سابقهء ديرينهء تاريخى است و در ازمنهء مختلف به عنوان پايتخت و يا يكى از ايالتهاى مهم ايران به حساب مىآمده ، « 2 »  حدود فارس بنابر گفتهء زركوب شيرازى در شيرازنامه داراى چند ركن است ، ركن شمالى آن از ولايت اصفهان تا حدود ابرقوه ، ركن جنوبى آن از كنار دريا تا حدود كرمان ، ركن شرقى از اعمال كرمان تا صوب سيرجان ، ركن غربى از اعمال خوزستان تا صوب درياى عمان و ارجان است . « 3 » \r\nمسلمانان بعد از فتح فارس آن را به پنج ولايت تقسيم كردند و اين تقسيم‌بندى تا زمان هجوم مغول باقى بود ، اول كورهء اردشير خره كه شيراز كرسى آن بود و مركز ايالت فارس نيز به شمار مىرفت . دوم كورهء شاپورخره كه كرسى آن شهر شاپور بود .\r\n\r\n","description":"","footnote":" ( 1 ) - فارس در منابع تاريخ قديم يونانيان ، پارسه ، پرس ، پرسر ، پرسين و پاراىتاسن ، خوانده شده و آن را به سرزمين ايران اطلاق كرده‌اند . ر . ك . به : اعتماد السلطنة ، تطبيق جغرافيايى قديم و جديد ايران ، ص 9 - 88 .  ( 2 ) - جهت اطلاع نگاه كنيد به : زركوب شيرازى ، شيرازنامه ؛ فرصت الدوله ، آثار العجم ؛ ميرزا حسن فسائى ، فارسنامهء ناصرى ؛ آتور جان آربرى ، شيراز مهد شعر و عرفان ؛ على سامى ، شيراز ؛ مصطفوى ، اقليم پارس .  ( 3 ) - زركوب شيرازى ، شيرازنامه ، ص 3 - 22 . ","page_name":" 69 ","page_number":69},
  {"content":"\r\n\r\nسوّم ارجان كه كرسى آن شهرى به همين نام بود و چهارم كورهء اصطخر كه كرسى آن شهر قديمى « پرس پليس » پايتخت فارس در عهد ساسانيان بود و بالاخره كورهء داربجرد كه شهرى به همين نام ، كرسى آن بود .\r\nاين نكته را نيز بايد در نظر داشت كه در دورهء خلفا ، شهر يزد و ولايت آن و همچنين ايالت روذان ( بين « آثار » جديد و بهرام‌آباد ) قسمتى از كورهء اصطخر و جزء ايالت فارس محسوب مىشد ، ولى بعد از هجوم مغول يزد جزء ايالت جبال شد . در قرن چهارم ، شيراز قريب يك فرسخ وسعت داشت و داراى بازارهاى تنگ ولى پرجمعيّت بود و هشت دروازه داشت ، به اين شرح : دروازهء اصطخر ، دروازهء شوشتر ، دروازهء بند آستانه ، دروازهء غسان ، دروازهء سلم ، دروازهء كوار ، دروازهء مندرود و دروازهء مهندر . « 4 » \r\n\r\nراه اهواز به فارس\r\nاز اهواز به فارس و اصطخر چند راه وجود داشته و امروزه نيز كسانى كه از اهواز به فارس و شيراز مىروند مىتوانند از چندين راه وارد اين شهر شوند . در منابع اطلاعى از اين كه حضرت رضا عليه السّلام از كدامين مسير عبور كرده‌اند وجود ندارد ولى احتمال دارد حضرت در سفر تاريخى خود به مرو از راه ارجان ، رامهرمز گذشته باشند زيرا نسبت به ابتدا و ميانهء اين راه گزارشهايى از عبور آن حضرت در دست داريم كه به آنها اشاره خواهيم كرد . ابتدا مىپردازيم به شرح و بررسى راهها .\r\nراه اهواز به شيراز برابر نقل قدامة بن جعفر در كتاب الخراج به شرح زير است :\r\n1 - از « سوق الاهواز »  ) Souk - Al - Ahwaz (  تا « جويرول »  ) Djowyraul (  دو فرسخ .\r\n2 - از جويرول تا « ازم »  ) Azam (  چهار فرسخ ، ( ازم ناحيه‌اى است از شيراز كه آبهاى گوارا دارد و هوايش سازگار است ) . « 5 » \r\n3 - از ازم تا « سابل » « 6 »  چهار فرسخ .\r\n4 - از سابل تا « قرية الحبارى »  ) Karyat - al - Hobora (  سه فرسخ .\r\n\r\n","description":"","footnote":" ( 4 ) - نقل اختصار از ، لسترنج ، جغرافياى تاريخى سرزمينهاى خلافت شرقى ، ص 9 - 267 .  ( 5 ) - اعتماد السلطنه ، مرآت البلدان ، 1 / 49 .  ( 6 ) -  Sabel  يا  ) Sanabik (  . ","page_name":" 70 ","page_number":70},
  {"content":"\r\n\r\n5 - از قرية الحبارى تا « عين »  ) Ain (  سه فرسخ .\r\n6 - از عين تا « رامهرمز »  ) Rama Hormoz (  چهار فرسخ .\r\n7 - از رامهرمز تا « وادى الملح » « 7 »   ) Wadi - al - Milh (  يا صحراى نمك چهار فرسخ .\r\n8 - از وادى الملح تا « زط »  ) Zott (  دو فرسخ .\r\n9 - از زط تا « خابران »  ) Khabaran (  سه فرسخ .\r\n10 - از خابران تا « مستراح »  ) Mostrah (  يا استراحتگاه ، دو فرسخ .\r\n11 - از مستراح تا « دهليزان »  ) Dihlyzan (  دو فرسخ .\r\n12 - از دهليزان تا « كنارستان »  ) Kanaristan (  سه فرسخ .\r\n13 - از كنارستان تا « نسايل » « 8 »  سه فرسخ .\r\n14 - از نسايل تا « ارجان » « 9 »  پنج فرسخ .\r\n15 - از ارجان تا « داسين »  ) Dasyn (  هفت فرسخ .\r\n16 - از داسين تا « بندق »  ) Bandak (  شش فرسخ .\r\n17 - از بندق تا « خان حماد »  ) Khan - hammad (  شش فرسخ .\r\n18 - از خان حماد تا « امران »  ) Amran (  نه فرسخ .\r\n19 - از امران تا « نوبندگان » « 10 »  شش فرسخ .\r\n20 - از نوبندگان تا « كرگان » « 11 »  پنج فرسخ .\r\n21 - از كرگان تا « خراره »  ) Khararh (  پنج فرسخ .\r\n22 - از خراره تا « خلان » « 12 »  پنج فرسخ .\r\n\r\n","description":"","footnote":" ( 7 ) - درّهء نمك هم گفته‌اند .  ( 8 ) -  Nasail  يا  ) Nasaiek (  .  ( 9 ) -  Arrjan (  يا ارغان  ) Arrkan (  .  ( 10 ) -  Noubandijan  يا نوبنجان .  ( 11 ) -  KarGun  . ابن بلخى ما بين اين دو منزل از « كوسجان » يا كونجان به مسافت سه فرسخ نام مىبرد . ابن بلخى ، فارسنامه ، ص 231 .  ( 12 ) -  Khollan  . نام صحيح اين محل خلار  ) Khollar (  است . نگاه كنيد به : مقدسى ، احسن التقاسيم ، ص 455 ؛ ياقوت حموى ، معجم البلدان ، 2 / 380 ؛ فرصت الدوله ، آثار العجم ، ص 523 . ","page_name":" 71 ","page_number":71},
  {"content":"\r\n\r\n23 - از خلان تا « جويم » « 13 »  پنج فرسخ .\r\n24 - از جويم تا « شيراز » پنج فرسخ .\r\nبنابراين از اهواز تا شيراز صد و دو فرسخ است . « 14 » \r\nابن بلخى ، صاحب فارسنامه كه در حقيقت كتاب او قديمىترين كتاب تاريخى و جغرافيايى فارس به شمار مىآيد در شرح راههاى فارس به خوزستان ( اهواز ) چهارده منزل را برمىشمارد بدون آن‌كه به شرح جزئيات هر يك بپردازد ، بر خلاف قدامة بن جعفر در الخراج كه منازل اهواز تا شيراز را بيست و پنج منزل شمرده و به جزئيات نيز اشاره كرده است . البتّه اين نكته را نبايد از نظر دور داشت كه كتاب الخراج در سال 226 ه . ق و فارسنامه در سال 540 ه . ق نوشته شده و فاصلهء زمانى ممكن است باعث ايجاد تغييرات احتمالى در اوضاع اجتماعى و اقتصادى و تأثيرات آن در جغرافياى راهها و همچنين تحوّلات جوّى و جغرافيايى شده باشد .\r\nاز سويى ديگر ريزبينى قدامة بن جعفر با هدف او از تأليف اين كتاب كه با دقّت زياد براى كارگزاران حكومتى و مميّزان مالياتى تهيه شده مربوط مىشود .\r\nابن بلخى راه شيراز به اهواز را تا سرحد خوزستان يعنى « بوستانك » و « ارجان » بيشتر ذكر نكرده است و مسير مشترك آنها در واقع چيزى حدود شصت و دو فرسنگ است كه اوّلين منزل آن از بستانك آغاز و به جويم ختم مىشود .\r\n\r\n","description":"","footnote":" ( 13 ) -  Djowaim  . « جوين » هم آمده است كه در واقع « گويم » كنونى است كه به اين نام خوانده مىشود . اصطخرى ، مسالك الممالك ، ص 120 و 122 ؛ ابن خردادبه ، المسالك و الممالك ، ص 44 ؛ ابن بلخى ، فارسنامه ، ص 70 ، 77 ، 1 - 80 ؛ ياقوت حموى ، معجم البلدان ، 2 / 457 ؛ حمد اللّه مستوفى ، نزهة القلوب ، ص 177 ، 179 ، 214 . حمد اللّه مستوفى مىافزايد : جويم و خلار دو قريهء مهم‌اند كه اولى در پنج فرسخى و دومى در نه فرسخى در فاصلهء شرق شيراز قرار دارند ، سنگ آسياب در اكثر ولايت فارس از خلار برده مىشود و ايشان را غير از آن حاصلى نيست ، عجب اينكه ايشان از كم‌آبى آسيا ندارند و به جهت آرد كردن به ديگر مواضع روند . حمد اللّه مستوفى ، نزهة القلوب ، ص 326 . نگاه كنيد به لسترنج ، جغرافياى تاريخى سرزمينهاى خلافت شرقى ، ص 273 . اين دو شهر برابر نقشه‌هاى كنونى تقريبا 29 و 64 كيلومترى شرق شيراز واقع شده‌اند . نگاه كنيد به : اطلس راههاى ايران ، گيتاشناسى ، چاپ دوّم ، ص 35 .  ( 14 ) - قدامة بن جعفر ، كتاب الخراج ، ص 8 - 26 . ","page_name":" 72 ","page_number":72},
  {"content":"\r\n\r\n\r\nسرحدّات خوزستان تا شيراز\r\n1 - « بوستانك »  ) Bostank (  چهار فرسخ .\r\n2 - « ارجان »  ) Arrjan (  چهار فرسخ .\r\n3 - « فرزك » « 15 »  شش فرسخ .\r\n4 - « حبس »  ) Habs (  چهار فرسخ .\r\n5 - « صاهه » « 16 »  چهار فرسخ .\r\n6 - « گنبد ملغان »  ) Gonbad - Molghan (  پنج فرسخ .\r\n7 - « كشن » « 17 »  شش فرسخ .\r\n8 - « خوابدان »  ) Khabdan (  چهار فرسخ .\r\n9 - « كوسجان » « 18 »  سه فرسخ .\r\n10 - « ديه گوزاز تير مردان »  ) Deh - Gozaz - termardan (  چهار فرسخ .\r\n11 - « خراره »  ) Khararh (  پنج فرسخ .\r\n12 - « خلار »  ) Khollar (  پنج فرسخ .\r\n13 - « جويم »  ) Djowaim (  پنج فرسخ .\r\nابن رسته در الاعلاق النفيسة ، 90 سال بعد از هجرت على بن موسى الرضا عليه السّلام در كتاب خود مسافات و منازل راه اهواز به فارس و اهواز به شيراز را در دو بخش جداگانه به شرح ذيل ذكر مىكند :\r\n\r\nراه اهواز به فارس\r\nاوّلين خورهء فارس بعد از اهواز ارجان است . « 19 » \r\n1 - از سوق الاهواز تا « ازم »  ) Azam (  شش فرسخ .\r\n\r\n","description":"","footnote":" ( 15 ) -  Fazrak  يا بزرك .  ( 16 ) -  Sahha  يا صامه .  ( 17 ) -  Koshan  ، در مسير راه ديگرى كه از اهواز به سمت شيراز از راه دشت ارژن و دوراهى كازرون مىباشد واقع شده است . نگاه كنيد به : اطلس راههاى ايران ، ص 35 .  ( 18 ) -  Kosdjan  يا كونجان .  ( 19 ) - ابن بلخى ، فارسنامه ، ص 231 . ","page_name":" 73 ","page_number":73},
  {"content":"\r\n\r\n2 - از ازم تا « آبغرين »  ) Abgharin (  پنج فرسخ .\r\n3 - از آبغرين تا « خابران »  ) Khabaran (  هشت فرسخ .\r\n4 - از خابران تا « بلانجرد »  ) Balandjird (  شش فرسخ .\r\n5 - از بلانجرد تا « ارجان » شش فرسخ . « 20 » \r\n\r\nراه ديگر\r\n1 - از سوق الاهواز تا « ازم » شش فرسخ .\r\n2 - از ازم تا « عين » شش فرسخ .\r\n3 - از عين تا « وادى الملح » شش فرسخ .\r\n4 - از وادى الملح تا « خابران » پنج فرسخ .\r\n5 - از خابران تا « دهليزان »  ) Dihlizan (  چهار فرسخ .\r\n6 - از دهليزان تا « ارجان » هفت فرسخ . « 21 » \r\n\r\nراه ديگر\r\nاز سوق الاهواز تا « رامهرمز » هيجده فرسخ .\r\nاز رامهرمز تا « زط » هفت فرسخ .\r\nاز زط تا « سنبيل » هشت فرسخ .\r\nاز سنبيل تا « ارجان » چهار فرسخ . « 22 » \r\n\r\nراه اهواز به شيراز\r\n1 - از سوق الاهواز تا « ازم » شش فرسخ .\r\n2 - از ازم تا « عبدين »  ) Abdin (  پنج فرسخ .\r\n3 - از عبدين تا « رامهرمز » شش فرسخ .\r\n4 - از رامهرمز تا « زط » شش فرسخ .\r\n\r\n","description":"","footnote":" ( 20 ) - ابن رسته ، الاعلاق النفيسة ، ص 221 .  ( 21 ) - همان ، ص 221 .  ( 22 ) - همان . ","page_name":" 74 ","page_number":74},
  {"content":"\r\n\r\nدر آنجا مرداب صعب العبورى است و پل طويل و درازى بر روى وادى الملح بسته‌اند .\r\n5 - از زط تا « دهليزان » شش فرسخ .\r\n6 - از دهليزان تا « ارجان » هفت فرسخ .\r\nدر آنجا پلى است ، منسوب به خسروان كه طول آن بيش از 300 ذراع است و از سنگ ساخته شده است اين پل بر روى درّهء ارجان قرار دارد .\r\n7 - از ارجان تا « دره » پنج فرسخ .\r\n8 - از دره تا « هير »  ) Hir (  شش فرسخ .\r\n9 - از هير تا « بندك »  ) Bandak (  چهار فرسخ .\r\n10 - از بندك تا « خان حماد »  ) Khanhammad (  هشت فرسخ . « 23 » \r\n\r\nراه ارجان به شيراز\r\nابن رسته از راه ديگرى نام مىبرد كه از ارجان ( بهبهان ) شروع مىشود يعنى جايى كه امروزه آثارى از قدمگاه حضرت على بن موسى الرضا عليه السّلام در آنجا است .\r\nاين راه در ده منزل و به مسافت شصت فرسخ به شرح ذيل است :\r\n1 - ارجان تا « سيربور »  ) Sirabur (  ده فرسخ .\r\n2 - سيربور تا « سيبويه »  ) Sibvyeh (  چهار فرسخ .\r\n3 - سيبويه تا « موردستان »  ) Muridistan (  و از آنجا تا « درچند »  ) Darchand (  چهار فرسخ .\r\n4 - از درچند تا « خورآبادان »  ) Khurabadan (  شش فرسخ .\r\n5 - از خور آبادان تا « نوبندگان » « 24 »  چهار فرسخ .\r\n6 - از نوبندگان تا « شاه دزدان » يا شاه اللصوص چهار فرسخ .\r\n7 - از شاه دزدان تا « ناى مرغان »  ) Nay - Murgahn (  شش فرسخ .\r\n8 - از ناى مرغان تا « كورابناهيان »  ) Kurabanahiyan (  پنج فرسخ .\r\n9 - از كورابناهيان تا « دستجرد » هشت فرسخ .\r\n\r\n","description":"","footnote":" ( 23 ) - ابن رسته ، الاعلاق النفيسة ، 2 - 221 .  ( 24 ) -  Noubandadjan  يا نوبنجان . ","page_name":" 75 ","page_number":75},
  {"content":"\r\n\r\n10 - از دستجرد ( دستگرد ) تا « شيراز » ده فرسخ . « 25 » \r\nجيهانى نيز در اشكال العالم كه در سال 320 ه . ق آن را تأليف كرده به اختصار مسير راه خوزستان تا شيراز را ذكر مىكند . جيهانى اوّلين منزل خوزستان را « بازار سبيل » و تعداد منازل تا شيراز را يازده منزل به مسافت 57 فرسخ به شرح زير بر مىشمارد : « 26 » \r\n\r\nراه خوزستان به شيراز\r\n1 - از « بازار سبيل » ( سوق سبيل ) تا « ارجان » شش فرسخ .\r\n2 - از ارجان تا « كردمان » هفت فرسخ .\r\n3 - از كردمان تا « بندك » چهار فرسخ .\r\n4 - از بندك تا « خان حماد » هشت فرسخ .\r\n5 - از خان حماد تا « خواندن » چهار فرسخ .\r\n6 - از خواندن تا « نولنجان » چهار فرسخ .\r\n7 - از نولنجان تا « كركان » شش فرسخ .\r\n8 - از كركان تا « جرجان » پنج فرسخ .\r\n9 - از جرجان تا « خلار » چهار فرسخ .\r\n10 - از خلار تا « جويم » چهار فرسخ .\r\n11 - از جويم تا « شيراز » پنج فرسخ .\r\nعلاوه بر راههايى كه برشمرديم ، منابع تاريخ ايران باستان از راهى كه از تخت جمشيد به سمت غرب تا شوش متداول بوده ، ياد كرده‌اند كه در بررسى و تطبيق آن با آنچه جغرافيدانان مسلمان نگاشته‌اند مىتوان به نتايج ارزنده‌اى براى كشف دقيق مسير حضرت على بن موسى الرضا عليه السّلام دست يافت .\r\n\r\n","description":"","footnote":" ( 25 ) - ابن رسته ، الاعلاق النفيسة ، ص 222 .  ( 26 ) - در نسخهء كابل ميان « كردمان » تا ارجان از منزلى به نام « راسين » نيز نام مىبرد ( از كردمان تا راسين چهار فرسنگ ) در نتيجه مسافت منازل در مجموع شصت و يك فرسخ مىشود . نگاه كنيد به يادداشتهاى بخش « درياى فارس و توابع آن » جيهانى ، اشكال العالم ، ( به تصحيح و تعليق فيروز منصورى ) ، ص 126 . ","page_name":" 76 ","page_number":76},
  {"content":"\r\n\r\n\r\nراه باستانى شوش به تخت جمشيد ، ( راه شاهى )\r\n1 - شوش\r\n2 - رامهرمز\r\n3 - ارجان ( ارگان )\r\n4 - فهليان\r\n5 - گويم\r\n6 - بيضاء\r\n7 - تخت جمشيد\r\nراه شاهى كه در دامنهء جنوبى رشته كوه تاروس به اربل و از آنجا از راه رود زاب ( زهاب ) به تنگ ملاوى مىرسيده ، پس از گذشتن از پل دختر به شوش منتهى مىشده و از آنجا به رامهرمز مىرفته و از رامهرمز در دنبالهء رود مارون به ارگان ( ارجان ) ادامه مىيافته و به فهليان امروزى مىرسيده و از آنجا در دنبالهء رود زهره پس از گذشتن از « پل مورد » ( و عبور از كوهستانهاى صعب العبور كوه‌كيلويه ) به گويم و از آنجا به طرف جلگه‌هاى مرودشت و سپس به تخت جمشيد ( پاسارگاد ) منتهى مىشده است . « 27 » \r\nراه شوش به ارجان ( بهبهان ) كه اوّلين ناحيهء فارس است برابر نقل ابن رسته به شرح زير است . همانطور كه ملاحظه مىشود اين راه قديمى با راه باستانى ، منزلگاههاى مشتركى دارد و تا سال 290 ه . ق كه ابن رسته كتاب خود را تأليف كرده مورد استفاده واقع مىشده است . ادامهء اين راه را ابن رسته در مسير راه ارجان به شيراز ، در شرح راه اهواز به شيراز مىآورد و ما از پيوند اين دو راه مىتوانيم مسير راه را از شوش به شيراز مورد بررسى قرار دهيم . ناگفته نماند كه راه شوش به ارجان از منطقه‌اى در خاك عراق ، نزديك به « واسط »  ) Wacet (  به نام « باذبين »  ) Badhibin (  آغاز مىشده كه در واقع شاهراه ارجان به واسط بوده است . « 28 » \r\n\r\n","description":"","footnote":" ( 27 ) - مصطفوى ، اقليم پارس ، ص 2 - 361 ؛ ايرانشهر ، نشريهء 22 كميسيون ملّى يونسكو در ايران ، 2 / 1456 ؛ اطلس تاريخى ايران ، مؤسسهء جغرافيايى دانشگاه تهران ، نقشهء شمارهء 6 و 7 .  ( 28 ) - لسترنج ، جغرافياى تاريخى سرزمينهاى خلافت شرقى ، بخش خوزستان ؛ قدامة بن جعفر ، كتاب الخراج ، ص 225 . ","page_name":" 77 ","page_number":77},
  {"content":"\r\n\r\n\r\nراه شوش به ارجان ( بهبهان ) اوّلين ناحيهء فارس\r\n1 - از سوس ( شوش ) تا « جندىشاپور » هشت فرسخ .\r\n2 - از جندىشاپور تا « تستر » ( شوشتر ) هشت فرسخ .\r\n3 - از تستر تا « سوق الاهواز » « 29 »  .\r\n4 - از سوق الاهواز تا « كندل »  ) Kandal (  يازده فرسخ .\r\n5 - از كندل تا « رامهرمز » نه فرسخ .\r\n6 - از رامهرمز تا « زط » نه فرسخ .\r\n7 - از زط تا « سنبيل » هشت فرسخ .\r\n8 - از سنبيل تا « ارجان » چهار فرسخ .\r\n\r\nورود حضرت رضا عليه السّلام به ارجان ( بهبهان )\r\nمنابع قديم از عبور و يا توقف حضرت رضا عليه السّلام در ارجان ذكرى نكرده‌اند و تنها از مسير حركت آن حضرت از اهواز به فارس سخن گفته‌اند . « 30 »  ولى منابع جغرافيايى و برخى منابع جديد « 31 »  از توقف حضرت عليه السّلام سخن گفته‌اند . اعتماد السلطنة ، در مرآت البلدان ، از مسجدى در بقاياى شهر قديمى ارجان ، معروف به مسجد حضرت امام رضا عليه السّلام نام مىبرد كه هنگام عبور از اين شهر ، حضرت در آن مسجد نماز گزارده است .\r\nبهبهان ، شهر نوآبادى است كه تقريبا بيش از سيصد سال از عمر آن نمىگذرد .\r\nشهر قديم اين ناحيه كه مسافت آن تا بهبهان ، زياده از يك فرسخ نيست ، ارجان نام داشت . يونانيها ، ارجان را اكران مىگفتند . اسكندر وقتى از خوزستان به سمت فارس مىرفت از اكران عبور كرد . مسجدى در خرابه‌هاى ارجان وجود دارد و معروف است كه حضرت على بن موسى الرضا عليه السّلام در اين مسجد نماز گزارده\r\n\r\n","description":"","footnote":" ( 29 ) - مسافت در متن كتاب نيامده است . ابن رسته ، الاعلاق النفيسة ، ص 220 .  ( 30 ) - شيخ صدوق ، عيون اخبار الرضا عليه السّلام ، 2 / 149 و 180 ؛ شيخ مفيد ، الارشاد ، 2 / 6 - 255 ؛ مسعودى ، اثبات الوصيّة ، ص 204 ؛ كلينى ، اصول كافى ، 2 / 402 و 407 .  ( 31 ) - ابو القاسم سحاب ، زندگانى حضرت رضا عليه السّلام ، ص 243 به نقل از مطلع الشمس ؛ سيّد حجّت بلاغى ، تاريخ نايين ، 2 / 6 - 235 . ","page_name":" 78 ","page_number":78},
  {"content":"\r\n\r\nاست . « 32 » \r\nصاحب مطلع الشمس نيز ضمن برشمردن مسير حركت امام على بن موسى الرضا عليه السّلام به وجود اين مسجد در زمان خود اشاره مىكند و مىگويد : حضرت رضا عليه السّلام را از مدينه به بصره و از آنجا به اهواز و عربستان « 33 »  عبور دادند . آن وقت شهر ارگان ( ارجان ) آباد بود و حاكم‌نشين اهواز شمرده مىشد و آثار مسجدى كه به حضرت رضا منسوب است هم اكنون در ارجان وجود دارد . « 34 » \r\n\r\nدربارهء ارجان ( بهبهان )\r\nارجان ( ارگان ) شهرى است با سابقهء تاريخى كه بنابر گفتهء اصطخرى در مسالك الممالك و ياقوت حموى در معجم البلدان در زمان سلطنت جاماسب هنگامى كه او در جنگ با روم پيروز شد و شهر « ميافارقين » و « آمد » را تسخير كرد ، اين شهر را براى فرزند قباد كه ارجان نام داشت بنا كرد و سپس مناطق وسيعى را به آن منضم ساخت . « 35 » \r\nارجان در سال 16 ه . ق توسط ابى العاص و ابو موسى اشعرى فتح شد . « 36 » \r\nاز اين شهر در قرن چهارم به عنوان شهرى بزرگ ياد شده كه شش دروازه داشته و مشهور به دروازههاى اهواز ، رىشهر ، شيراز ، رصافه ، ميدان و كيّالين ( كيل كنندگان ) بوده است . « 37 » \r\nحمد اللّه مستوفى در قرن هشتم اين شهر را ويران توصيف كرده ، زيرا در اين سالها ملاحده ( اسماعيليان ) بر اين شهر استيلا داشتند و مكررا آن را مورد غارت\r\n\r\n","description":"","footnote":" ( 32 ) - اعتماد السلطنه ، مرآت البلدان ، 1 / 368 .  ( 33 ) - سابقا خوزستان را عربستان و يا عربستان ايران مىناميدند .  ( 34 ) - ابو القاسم سحاب ، زندگانى امام رضا عليه السّلام ، ص 243 به نقل از مطلع الشمس .  ( 35 ) - اصطخرى ، مسالك الممالك ، ص 225 ؛ اعتماد السلطنه ، مرآت البلدان ، 1 / 32 . زركوب شيرازى معتقد است قباد بن فيروز پدر انوشيروان اين شهر را بنا كرده است . زركوب شيرازى ، شيرازنامه ، ص 31 .  ( 36 ) - شيرازنامه ، ص 24 .  ( 37 ) - لسترنج ، جغرافياى تاريخى سرزمينهاى خلافت شرقى ، ص 290 . ","page_name":" 79 ","page_number":79},
  {"content":"\r\n\r\nقرار مىدادند . « 38 » \r\nجغرافىنويسان قديم ، از اين شهر به نام « ارجان » ياد كرده‌اند . ولى اوّلين بار ، شرف الدّين على يزدى در سال 795 ه . ق اين شهر را بهبهان نام نهاد و از آن تاريخ به همين نام مشهور شد . « 39 » \r\nاعتماد السلطنه ، در مرآت البلدان علت تغيير نام ارجان به بهبهان را چنين شرح مىدهد : در موضع حاليه بهبهان ، سابق چند چادرنشين بودند كه از ارجان به جهت زراعت مىآمده‌اند ، بعد از آن كه بعضى از اعراب كوفه كه معروف به رئيس فلان و رئيس به همان بودند به حكم امير تيمور « 40 »  از كوفه كوچ كرده به ارجان آمدند و املاك زيادى خريدند ، در موضع حاليه بهبهان بناى آبادى گذاشتند و از آن جايى كه سياه چادر را « بهان » « 41 »  مىناميده‌اند اين طايفه گفتند ما در اين محل « خانه » به از « بهان » مىسازيم ( بهتر از سياه چادر مىسازيم ) لهذا آبادى موسوم به « به از بهان » گرديد و از كثرت استعمال ، بهبهان شد . « 42 » \r\nياقوت مىنويسد : ارجان را فارسيان « ارقان » ( ارغان ) تلفظ مىكنند . « 43 »  صاحب فارسنامهء ناصرى مىنويسد : كورهء قباد كه پايتخت آن ارگاه بوده ، اعراب آن را ارجان گفتند . « 44 »  ابن بلخى در فارسنامهء خود ، از ناحيه‌اى به نام ارجان و « ارجمان » نام مىبرد كه آن ناحيه در نزديكى سرمق است و اين منطقه را نبايد با ارجان اشتباه\r\n\r\n","description":"","footnote":" ( 38 ) - حمد اللّه مستوفى ، نزهة القلوب ، ص 177 .  ( 39 ) - شرف الدّين على يزدى ، ظفرنامه ، 1 / 417 به بعد ، و همچنين نگاه كنيد به : لسترنج ، جغرافياى تاريخى سرزمينهاى خلافت شرقى ، ص 291 .  ( 40 ) - امير تيمور از پادشاهان سلسلهء تيموريان است كه از سال 783 تا 807 حكومت كرد .  ( 41 ) - معنى لغوى بهان را در لغتنامه‌هاى رايج نيافتم . نگاه كنيد به : لغتنامهء دهخدا ، فرهنگ عميد ، برهان قاطع .  ( 42 ) - اعتماد السلطنه ، مرآت البلدان ، 1 / 368 . فارسنامهء ناصرى مىنويسد : بعد از خرابى شهر ارجان ، اهالى آن مانند ايلات در چادرهاى ايلاتى منزل كردند و اهل كوه‌كيلويه چادر سياه را « بهان » گويند . نگاه كنيد به : ميرزا حسن حسينى فسائى ، فارسنامهء ناصرى ، 2 / 1474 .  ( 43 ) - به نقل از اعتماد السلطنه ، مرآت البلدان ، 1 / 31 ؛ زركوب شيرازى ، شيرازنامه ، ص 31 .  ( 44 ) - ميرزا حسن حسينى فسائى ، فارسنامهء ناصرى ، 2 / 900 ؛ زركوب شيرازى ، شيرازنامه ، ص 32 ؛ ابن حوقل ، صورة الارض ، ص 32 . ","page_name":" 80 ","page_number":80},
  {"content":"\r\n\r\nگرفت . « 45 » \r\nناصر خسرو كه در مسير سفرش به ارجان آمده از اين شهر ديدن كرده و چند روزى در اين شهر مانده است . « 46 » \r\nشهر ارجان قديم در حوالى بهبهان كنونى واقع بوده است . فرصت الدّوله در آثار العجم ، فاصلهء بهبهان تا ارجان را در سمت شرقى ( بهبهان ) يك فرسنگ « 47 »  و فارسنامهء ناصرى ، به مسافت نيم فرسنگ در سمت جنوبى آن ذكر مىكند . « 48 » \r\nلسترنج از بهبهان در فاصلهء چند ميلى پايين‌تر از ارجان در كنار رودخانهء طاب نام مىبرد . « 49 »  وى مىنويسد : در قرن چهارم ارجان شهرى بزرگ بود . مسجدى خوب ( احتمالا مسجد امام رضا عليه السّلام ) و بازارهاى معمور داشت ، نزديك شهر دو پل سنگى معروف ، بر روى رودخانهء طاب ، ساخته شده بود كه از روى آن پلها به خوزستان مىرفتند و هنوز آثار آنها باقى است . بناى يكى از آن دو پل را منسوب به ديلمى پزشك حجّاج بن يوسف حاكم عراق در زمان امويان دانسته‌اند و اصطخرى دربارهء آن پل گويد : يك طاق دارد كه عرض آن هشتاد گام و بلندى آن چنان است كه مردى شترسوار با بيرقى در دست مىتواند آزادانه از زير آن عبور كند ، اين پل كه « پول ثكان » ناميده مىشد به فاصلهء يك تير پرتاب از شهر ارجان در سر راه سنبل واقع بود . پل دوم بيش از سه هزار ذراع طول داشت و از بناهاى زمان ساسانيان بود و پل خسروى « قنطرة الكسروية » ناميده مىشد و سر راه قريهء دهليزان قرار داشت . « 50 » \r\nبهبهان در زمان قديم شاهراه ارتباط خوزستان و فارس بوده و از نواحى فارس به شمار مىآمده است « 51 »  ولى اكنون جزء خوزستان است . « 52 » \r\n\r\n","description":"","footnote":" ( 45 ) - ابن بلخى ، فارسنامه ، ص 124 .  ( 46 ) - ناصر خسرو ، سفرنامه ، ص 165 .  ( 47 ) - فرصت الدّوله ، آثار العجم ، ص 410 .  ( 48 ) - فسائى ، فارسنامهء ناصرى ، 2 / 900 .  ( 49 ) - لسترنج ، جغرافياى تاريخى سرزمينهاى خلافت شرقى ، ص 291 .  ( 50 ) - ابن حوقل ، صورة الارض ، ص 44 ، 5 - 54 ، 64 ؛ لسترنج ، جغرافياى تاريخى سرزمينهاى خلافت شرقى ، ص 190 و 191 .  ( 51 ) - زركوب شيرازى ، شيرازنامه ، ص 23 .  ( 52 ) - مصطفوى ، اقليم پارس ، ص 140 . ","page_name":" 81 ","page_number":81},
  {"content":"\r\n\r\nاز ارجان راهى موسوم به « راه شاهى » ، از تخت جمشيد به سمت شوش مىرفته است . « 53 »  ابن حوقل نيز به راه خوزستان تا بصره اشاره مىكند و مىگويد اولين منزل آن از ارجان « آسك » بوده است . « 54 »  اعتماد السلطنه و فرصت الدّوله آسك را از نواحى اهواز و ميانهء راه ارجان و رامهرمز برمىشمرند و فاصلهء آن را تا ارجان دو منزل ( دو روز ) ذكر مىكنند . « 55 » \r\n\r\nمسير كنونى اهواز به شيراز\r\nاز اهواز به « كريت » نوزده كيلومتر و از آنجا به كوپال ، سى و دو كيلومتر است . از كوپال دو راه وجود دارد كه هر دو راه از طريق جادهء اسفالته به رامهرمز مىرسند . در حدود بيست و هفت كيلومترى كوپال به سمت هفتگل يك راه شنى است كه از « يعار » به « مربچه » و از آنجا به رامهرمز منتهى مىشود ، ولى راه مستقيم كوپال به رامهرمز طولانىتر است و قريب هفتاد كيلومتر است . از رامهرمز به بهبهان ، چند راه خاكى و اسفالته وجود دارد كه راه متداول آن از « دو كوهك » به فاصلهء هشت كيلومتر ، « رستم‌آباد » پنج كيلومتر ، « سلطان‌آباد » شانزده كيلومتر ، « كهله » چهارده كيلومتر ، « ارمش » شش كيلومتر و از آنجا به « جايزان » نه كيلومتر است . در مسير راه سلطان‌آباد كه مسيرى قديمى است و جاده‌اى شنى دارد ، راه جادهء شنى و اسفالته به هم مىپيوندد و تا حوالى بهبهان ادامه مىيابد . در جايزان به سمت « جولكى » راه اسفالته به دو راه منتهى مىشود و از آنجا راهى است به سمت « آغا جارى » و ادامهء راه به « بهبهان » ختم مىشود . از جولكى راه ادامه مىيابد و به حوالى « بيد بلند » مىرسد كه مسير راه حدود دوازده كيلومتر است . سپس از آنجا به منطقه‌اى در انشعاب رود مارون منتهى مىشود كه به « كره سياه » مشهور است . رود مارون از حوالى رامهرمز و از سلطان‌آباد تقريبا به موازات جاده در فاصلهء چند كيلومترى امتداد مىيابد و به كرهء سياه منشعب مىشود و شعبه‌اى از آن از كنار رود خيرآباد كه\r\n\r\n","description":"","footnote":" ( 53 ) - ايرانشهر ، 2 / 6 - 1455 ؛ اطلس تاريخى ايران ، نقشهء شمارهء 7 .  ( 54 ) - ابن حوقل ، صورة الارض ، ص 30 .  ( 55 ) - فرصت الدوله ، آثار العجم ، ص 401 ؛ اعتماد السلطنه ، مرآت البلدان ، 1 / 15 . ","page_name":" 82 ","page_number":82},
  {"content":"\r\n\r\nدر قديم به رود طاب مشهور بوده به سوى بهبهان راه مىپيمايد . در ادامهء راه از كره سياه به سمت بهبهان از يك دوراهى گذشته و به فاصلهء ده كيلومتر به جادهء بهبهان - آغاجارى مىپيوندد كه تا بهبهان ، شش كيلومتر فاصله دارد . در فاصلهء نوزده كيلومترى بهبهان خيرآباد قرار دارد و رودى نيز به همين نام از آنجا مىگذرد ، اين رود از سمت جنوب به سوى سردشت مىرود و در حوالى سردشت رود ديگرى به نام آب رزك به آن مىپيوندد و هر دو رود به رود بزرگترى كه زهره نام دارد مىريزند و اين رود ، به هنديجان مىپيوندد و از طريق هنديجان به خليج فارس مىرسد .\r\nاز خيرآباد به سمت « ليشتر » بيست و دو كيلومتر راه است و از آنجا به « خان عوضى » مىرويم با مسافت پانزده كيلومتر و از آنجا تا « دوگنبدان » ( گچساران ) هيجده كيلومتر است . از دوگنبدان تا « امامزاده جعفر » هيجده كيلومتر و سپس تا « اللّه اكبر » نه كيلومتر و از آنجا تا « خان احمد » نه كيلومتر و سپس تا « كته » ده كيلومتر فاصله دارد ( باشت در پنج كيلومترى كته است ) . مسير ادامه مىيابد به مسافت چهارده كيلومتر تا « كوپا » و از آنجا نه كيلومتر تا « ده نو » و از آنجا دوازده كيلومتر كه بپيماييم به يك دوراهى مىرسيم كه يك راه به سمت جنوب و ديگرى به سمت شمال امتداد مىيابد ، راه اول به « فهليان » و از آنجا به « نورآباد » و راه ديگر از « آبشار » و « مورگا » به « ياسوج » مىرود كه انتهاى اين دو راه در نهايت به شيراز منتهى مىگردد . امروزه اگر كسى بخواهد از اهواز در مسير ياسوج به شيراز برود اين راه را انتخاب مىكند ، اما امروزه راه ديگرى متداولتر است و آن راه « نورآباد » ( ممسنى ) از « چنار شاهيجان » به « دشت ارژن » و از آنجا به شيراز مىروند . « 56 » \r\n\r\n","description":"","footnote":" ( 56 ) - مسير اخير خط سير برادر گرامى حضرت رضا عليه السّلام احمد بن موسى ( شاهچراغ ) مىباشد كه آن حضرت بين سالهاى 201 تا 203 ه . ق براى ديدار برادرش عازم خراسان بود كه توسط عامل مأمون در خان‌زنيان ، راه بر وى مسدود شد . . . نگاه كنيد به : فرصت الدوله ، آثار العجم ، ص 445 ؛ سلطان الواعظين ، شبهاى پيشاور ، ص 115 ؛ ميرزا حسن فسائى ، فارسنامهء ناصرى ، ص 154 ؛ سيد جلال الدّين محمّد شريفى ، آثار الاحمديه ، ص 10 - 8 ؛ مجلسى ، بحار الانوار ، 11 / 276 ؛ محمّد على روضاتى ، جامع الانساب ، ص 77 ؛ محمّد كشى ، الرجال الكشّى ، ص 294 ؛ سيد حسين حسينى بروجردى ، منظومهء نخبة المقال ، ص 14 ؛ باقر شريف قريشى ، تحليلى از زندگانى امام كاظم عليه السّلام ، 2 / 5 - 472 ؛ محمّد باقر خوانسارى ، روضات الجنات فى احوال العلماء و السّادات ، 1 / 60 و 692 ؛ شيخ عباس قمّى ، الكنى و الالقاب ، 2 / 322 ؛ جنيد شيرازى ، شدّ الازار فى حطّ الاوزار عن زوّار المزار ، ص 289 به بعد . ","page_name":" 83 ","page_number":83},
  {"content":"\r\n\r\nاز دوراهى اخير ، يك جادهء خاكى قديمى وجود دارد كه نسبت به راه ياسوج به شيراز ، راه ميان‌بر محسوب مىشود . اين راه از مسيرى به فاصلهء 5 كيلومتر ، تا فهليان به مسافت هفت كيلومتر از دوراهى فاصله دارد ، و از ابتداى « فهليان » مسير جادهء فوق در امتداد « رود شور » آغاز مىشود و از آنجا به سمت « زيررود » و « سرنجلك » كه يك چهار راهى است و منتهى به « راشك » ، « 57 »  « ده گپ » و « سورن‌آباد » مىشود مسير راه از سورن‌آباد ادامه مىيابد . از آنجا دو راه يكى به سمت شمال و به « اردكان » و ديگرى مستقيم به « مالكيدى » و از آنجا به جادهء اسفالته مىپيوندد ، از اينجا راه در جادهء اسفالته تا اردكان ( به سمت شمال ) بيست و شش كيلومتر فاصله دارد و ادامهء راه از « دالين » به شيراز تا حوالى « خلار » بيست كيلومتر و تا « گلستان » كه در مسير جادهء اسفالته واقع شده سى و سه كيلومتر است و از گلستان تا ابتداى « جادهء قلات » هشت و تا « گويم » دوازده كيلومتر است . از گويم راه به مسافت شش كيلومتر ادامه مىيابد و به « بزين » مىرسد و از آنجا تا شيراز حدود پنج كيلومتر فاصله است . اما اگر خواسته باشيم از مسير ديگرى ( جادهء بوشهر ) كه راه متداول امروز اهواز به شيراز است بگذريم ، بايد از فهليان بعد از سپرى كردن ده كيلومتر به نورآباد ( ممسنى ) آمده و از آنجا به مسافت چهارده كيلومتر به سمت « سراب بهرام » و سپس به مسافت دوازده كيلومتر به « گلگون » و از آنجا به مسافت يازده كيلومتر به « چنار شاهيجان » بياييم . اين منطقه در مسير يك سه راهى قرار دارد كه در امتداد راهى كه آمديم به سمت جنوب به كازرون مىرود و راه ديگر به شيراز منتهى مىشود كه از چنار شاهيجان به مسافت دوازده كيلومتر تا « تره‌دان » و هيجده كيلومتر تا « دوان » فاصله دارد . ميان اين دو راه جادهء شنى است كه به « كوهمره » مىرسد .\r\nدوان با فاصلهء تقريبى 5 كيلومتر از تنگ معروف « ابو الحيات » فاصله دارد و از آنجا به مسافت سى و شش كيلومتر به دشت « ارژن » و از آنجا به مسافت هشت كيلومتر به « چهل چشمه » مىرسيم و از آنجا به فاصلهء دوازده كيلومتر به « خانه زنيان » و سپس با طى كردن چهار كيلومتر به سمت « حسين‌آباد » و از آنجا به فاصلهء\r\n\r\n","description":"","footnote":" ( 57 ) - راشك در مسير راههاى باستانى و قديمى جادهء شوش به پاسارگاد واقع بوده است . ","page_name":" 84 ","page_number":84},
  {"content":"\r\n\r\nچهارده كيلومتر به « ده شيخ » مىرسيم ، از ده شيخ تا « كشن » پنج كيلومتر و از آنجا تا شيراز حدود دو كيلومتر راه است . « 58 » \r\n\r\nبررسى راههاى اهواز تا شيراز و مسير حركت امام عليه السّلام\r\nدر ابتداى راه اهواز به شيراز يعنى پل اربق ( اربك ) كه برابر نقل ابن حوقل در صورة الارض از آنجا راهى به سمت سوق سنبيل « 59 »  است راه را ادامه مىدهيم .\r\nجيهانى اين مكان را اولين منزلگاه نام مىبرد و بعد از آن به مسافت شش فرسخ به سمت ارجان از منزلگاه بعدى كه همان ارجان است ياد مىكند . « 60 »  اما ساير منابع ، از جمله ابن رسته ، « ازم » را به عنوان اولين منزل آورده‌اند . « 61 »  و ابن بلخى « بوستانك » « 62 »  و قدامة بن جعفر ، « جويرول » را ذكر مىكنند . « 63 »  منازل موجود در مسير راه اهواز تا ارجان در نوشته‌هاى جغرافيدانان با تفاوتهايى ذكر شده است . قدامة بن جعفر بيش از ديگران اين منازل را برشمرده به طورى كه از اهواز تا ارجان برابر شرح او چهارده منزل فاصله است . « 64 »  ابن رسته « 65 »  در شرح راههاى مختلفى كه ذكر مىكند منازل اهواز تا ارجان را بين چهار تا شش منزل نام مىبرد . و ابن بلخى ، تنها يك منزل ذكر مىكند . « 66 » \r\nمنابعى كه به ذكر راههاى باستانى پرداخته‌اند نيز بيش از يك مرحله ذكر نكرده‌اند . در مجموع منازل مشتركى كه جغرافيدانان از اهواز تا ارجان نام برده‌اند :\r\nازم ، رامهرمز ، زط ، وادى الملح و دهليزان است . از ارجان به شيراز ، منازل با شرح\r\n\r\n","description":"","footnote":" ( 58 ) - آنگاه كنيد به : اطلس راههاى ايران ، مؤسسهء گيتاشناسى ، ص 6 - 34 و همچنين نقشهء استان فارس ، مؤسسهء گيتاشناسى .  ( 59 ) - ابن حوقل ، صورة الارض ، ص 30 .  ( 60 ) - جيهانى ، اشكال العالم ، ص 107 .  ( 61 ) - ابن رسته ، الاعلاق النفيسة ، ص 221 .  ( 62 ) - ابن بلخى ، فارسنامه ، ص 231 .  ( 63 ) - قدامة بن جعفر ، كتاب الخراج ، ص 26 .  ( 64 ) - همان .  ( 65 ) - ابن رسته ، الاعلاق النفيسه ، ص 221 .  ( 66 ) - ابن بلخى ، فارسنامه ، ص 231 . ","page_name":" 85 ","page_number":85},
  {"content":"\r\n\r\nبيشترى آمده است و به نظر مىآيد اين راه بيش از ساير راههاى فارس مورد توجه جغرافيدانان بوده به طورى كه لسترنج مىگويد : راهى كه از شيراز به سمت شمال باخترى به ارجان و خوزستان مىرفت ، بيش از همهء راههاى ديگر در كتابهاى جغرافيايى شرح داده شده و دربارهء آن حد اقل هشت شرح جداگانه به ما رسيده ، هر چند كه در ذكر پاره‌اى از منزلگاههاى آن راه بين كتابهاى مراجع اختلاف نظر است . آخرين وصفى كه از اين راه شده در كتاب ظفرنامهء شرف الدّين على يزدى است كه مسير امير تيمور را در سال 759 از اهواز به شيراز از راه بهبهان نقل مىكند . « 67 » \r\nدر شهر ارجان قديم آن چنان كه ياقوت حموى و ديگران ذكر كرده‌اند قدمگاهى است موسوم به قدمگاه امام رضا عليه السّلام « 68 »  . وجود اين قدمگاه در اين مكان مسير امام على بن موسى الرضا عليه السّلام را از پل اربق ( اربك ) به ارجان روشن مىكند .\r\nقدمگاه بعدى كه در منابع تاريخ محلى به تناوب از آن ياد شده شهر ابرقوه و يا ابركوه است كه در منتهى اليه جادهء شمالى شيراز به شهرهاى يزد و خراسان است .\r\nاگر مسير متداولى كه در منابع جغرافيايى آمده ، همان مسيرى باشد كه حضرت رضا عليه السّلام پيموده در اين صورت حضرت از ارجان به سمت شيراز و از آنجا به سمت دروازه اصطخر كه راهى است به سوى خراسان كه در پاره‌اى منابع از جمله الاعلاق النفيسة ، « 69 »  اشكال العالم « 70 »  و مسالك الممالك « 71 »  نيز به همين نام ( راه خراسان ) مشهور است ، عبور فرموده و به ابرقوه رسيده‌اند .\r\nدر راه ارجان تا شيراز چند منزلگاه معروف است كه غالب منابع از آن ياد كرده‌اند ، بندق « 72 »  ( بندك ) ، « 73 »  خان حماد ، « 74 »  نوبندگان ، « 75 »  ( نوبنجان ) ، « 76 »  كركان « 77 » \r\n\r\n","description":"","footnote":" ( 67 ) - لسترنج ، جغرافياى تاريخى سرزمينهاى خلافت شرقى ، ص 319 ؛ شرف الدّين يزدى ، ظفرنامه ، 1 / 114 به بعد .  ( 68 ) - اعتماد السلطنه ، مرآت البلدان ، 1 / 368 .  ( 69 ) - ابن رسته ، الاعلاق النفيسة ، ص 221 .  ( 70 ) - جيهانى ، اشكال العالم ، ص 118 .  ( 71 ) - اصطخرى ، مسالك الممالك ، ص 115 .  ( 72 ) - قدامة بن جعفر ، كتاب الخراج ، ص 27 .  ( 73 ) - ابن رسته ، الاعلاق النفيسة ، ص 222 ؛ جيهانى ، اشكال العالم ، ص 27 .  ( 74 ) - قدامة بن جعفر ، كتاب الخراج ، ص 28 ؛ ابن رسته ، الاعلاق النفسية ، ص 222 ؛ جيهانى ، اشكال العالم ، ص 28 .  ( 75 ) - ابن بلخى ، فارسنامه ، ص 231 ؛ ابن رسته ، الاعلاق النفيسة ، ص 222 .  ( 76 ) - قدامة بن جعفر ، كتاب الخراج ، ص 27 .  ( 77 ) - همان . ","page_name":" 86 ","page_number":86},
  {"content":"\r\n\r\n( جرجان ) « 78 »  ، خراره ، « 79 »  ، خلان ، « 80 »  خلار « 81 »  و جويم « 82 »  ( گويم ) . « 83 » \r\nابن بلخى ، مسير راه را از دوراهيى كه ارجان را به شيراز متّصل مىكند توأما نام برده ، اين دو راه كه از ارجان ( بهبهان ) به موازات هم تا حوالى شيراز امتداد دارد ، دو جادهء قديمى است كه در منابع اوليه به طور جداگانه ذكر آنها آمده است ، اين دو راه امروزه به راه شيراز ، اردكان ( ياسوج ) و شيراز ، بهبهان معروفند « فرزك » ، « حبس » ، « صاهه » ، « كشن » در مسير راه اخير و « خلار » ، « جويم » و . . . در مسير راه دوم قرار دارند . همچنان كه گفته شد در ميانهء اين راه ، راهى قديمى معروف به جادهء شاهى وجود داشته كه بدون رفتن به شيراز مستقيما به سمت اصطخر منتهى مىشده است . بايد در نظر داشت كه اين راه در زمان ايران باستان و قبل از پيدايش شهر شيراز مورد استفاده بوده است ، « 84 »  بنابراين با توجه به احداث اين شهر در سنهء 74 ه . ق و از رونق افتادن شهر اصطخر احتمالا اين راه در سال 200 هجرى چندان رونق سابق خود را نداشته ، با اين همه در منابع و تواريخ محلى شيراز و همچنين ساير منابع هيچ گونه گزارشى از ورود و يا توقف حضرت رضا عليه السّلام ثبت نشده است .\r\nمنابع تاريخى تنها اطلاع مىدهند كه حضرت رضا عليه السّلام از اهواز و از طريق فارس ( نه شيراز ) به سمت خراسان رفتند و در اين باره به طور مفصّل در جاى خود سخن\r\n\r\n","description":"","footnote":" ( 78 ) - همان .  ( 79 ) - همان ، ص 28 .  ( 80 ) - همان .  ( 81 ) - همان .  ( 82 ) - همان ، ابن بلخى ، فارسنامه ، ص 132 .  ( 83 ) - ايرانشهر ، 2 / 456 .  ( 84 ) - شيراز در سال 74 هجرى توسط محمّد بن يوسف برادر حجّاج بن يوسف ثقفى در نه فرسخى جنوب شهر باستانى اصطخر بنا شد . ابن بلخى ، فارسنامه ، ص 132 . ","page_name":" 87 ","page_number":87},
  {"content":"\r\n\r\nخواهيم گفت .\r\n\r\nشيراز\r\nاز ورود حضرت على بن موسى الرضا عليه السّلام به شيراز در منابع گزارش موثقى ثبت نشده است و در منابع محلّى تاريخ اين شهر هيچ قدمگاه و يا بناى يادبودى به آن حضرت منسوب نيست . « 85 » \r\nاين موضوع احتمال عبور حضرت رضا عليه السّلام را از راه باستانى اهواز به پاسارگاد كه بعد از ارجان ( بهبهان ) از طريق راههاى كوهستانى منطقهء كهكيلويه به جلگهء مرودشت اصطخر مىپيوست قوّت مىدهد . در ادامهء اين مسير راهى وجود داشت ، مشهور به راه خراسان كه در مسير آن ، شهر ابركوه يا ابرقوه قرار دارد . در اين شهر قدمگاهى از حضرت رضا عليه السّلام ديده مىشود . شهر ابرقوه بخشى از شهر باستانى اصطخر به شمار مىرود . قبل از بررسى قدمگاه منسوب به حضرت عليه السّلام در اين شهر به شرح اطلاعاتى دربارهء اصطخر مىپردازيم .\r\n\r\nاصطخر\r\nاصطخر در طول هفتاد و نه درجه و عرض سى و دو درجهء جغرافيايى در فارس قرار گرفته است . ياقوت حموى مىنويسد : اول كسى كه بناى شهر اصطخر را نهاد ، اصطخر بن طهمورث پيشدادى بود و اين شخص نزد مردم ايران منزلت بسيار داشت . « 86 » \r\nفتح اصطخر در عهد خليفهء دوّم و در سال 16 هجرت توسط عثمان ابى العاص و ابو موسى اشعرى صورت گرفت . « 87 »  و در سال 74 هجرى توسط محمّد بن يوسف\r\n\r\n","description":"","footnote":" ( 85 ) - نگاه كنيد به : ابن بلخى ، فارسنامه ؛ زركوب شيرازى ، شيرازنامه ؛ ميرزا حسين فسائى ، فارسنامهء ناصرى ؛ فرصت الدوله ، آثار العجم ؛ على سامى ، شيراز ؛ مصطفوى ، اقليم پارس ؛ بامداد ، شيراز در گذشته و حال ، و ساير منابع .  ( 86 ) - به نقل از : اعتماد السلطنه ، مرآت البلدان ، 1 / 1 - 90 ؛ زركوب شيرازى ، شيرازنامه ، ص 23 ؛ جيهانى ، حدود العالم ، ص 1 - 130 .  ( 87 ) - زركوب شيرازى ، شيرازنامه ، ص 24 . ","page_name":" 88 ","page_number":88},
  {"content":"\r\n\r\nبرادر حجّاج بن يوسف ثقفى ، در نه فرسخى جنوب اصطخر ، در وقت طلوع برج سنبله بناى شهر شيراز گذاشته شد و اين شهر روز بروز از رونق اصطخر كاست . « 88 » \r\nآنچه از نوشتهء جغرافيدانان قرون اول اسلامى دربارهء اصطخر به دست مىآيد ، اين است كه اصطخر در آن زمان بسيار وسيع بوده ، اصطخرى در مسالك الممالك مىنويسد : اصطخر شهرى است بزرگ ، چند اردشير خوره باشد به بزرگى ، و به اردشير خوره شهرهاست چون شيراز و سيراف ، . . . تا حيث يزد بزرگتر نواحى اصطخر باشد سه جايگاه مسجد آدينه دارد . كثه ميبد و نايين و بهره ، مقدار ناحيت اصطخر شصت فرسنگ باشد ، ابرقو شهرى است اقليد و سرمق دو پارهء شهرند و به پارسى كليد و سرمه خوانند . . . « 89 » \r\nمسافت بين شيراز تا اصطخر دوازده فرسنگ و وسعت اين شهر يك ميل بوده است . « 90 »  ابن حوقل در قرن چهارم از خراب شدن با روى شهر اصطخر سخن مىگويد و از دروازه‌اى به نام دروازه خراسان نام مىبرد « 91 »  كه احتمالا علت نامگذارى آن به دروازه خراسان ، به اين دليل بوده كه در مسير راه خراسان قرار داشته است . ابن حوقل نيز از وسعت اصطخر ياد مىكند و يزد كه بزرگترين ناحيهء آن كثه و ميبد ، نايين و فهرج ( بهره ) و همچنين رودان كه جزء كرمان بوده است و سپس جزء فارس شده و ابرقوه و چند شهر ديگر را از نواحى اصطخر مىشمارد . « 92 » \r\n\r\nابركوه ( ابرقوه )\r\nهمچنان كه گفته شد ، ابركوه يا ابرقوه يكى از توابع و نواحى شهر قديمى اصطخر\r\n\r\n","description":"","footnote":" ( 88 ) - ابن بلخى ، فارسنامه ، ص 132 ؛ اصطخرى ، مسالك الممالك ، ص 111 ؛ آربرى مىنويسد : نام شيراز را در كشفيات باستان‌شناسى ، به صورت  ) Shira - its - ish (  ، آمده است . ر . ك . به : آربرى ، شيراز ، ص 40 .  ( 89 ) - اصطخرى ، مسالك الممالك ، ص 8 - 97 . ن . ك . به : اطلس تاريخى ايران ، نقشهء شمارهء 8 ، 9 ، 10 .  ( 90 ) - اصطخرى ، مسالك الممالك ، ص 115 ؛ اعتماد السلطنه ، مرآت البلدان ، 1 / 103 ؛ ابن حوقل ، صورة الارض ، ص 194 .  ( 91 ) - ابن حوقل ، صورة الارض ، ص 194 .  ( 92 ) - همان ، ص 36 . ","page_name":" 89 ","page_number":89},
  {"content":"\r\n\r\nبوده است . ابن حوقل ابرقوه و يا ابرقويه را شهرى مستحكم به اندازهء يك سوم شهر اصطخر با بازارهاى معمور و آباد در قرن چهارم توصيف مىكند . « 93 »  ابرقوه در شمال قريه بيذ ( ده بيد ) در نيمهء راه اصطخر و يزد واقع شده . « 94 »  مقدسى از مسجدى نيكو در اين شهر سخن گفته است « 95 »  و حمد اللّه مستوفى در خصوص اين شهر مىنويسد :\r\nابرقوه را در ابتدا بر دامنهء كوهى ساخته بودند و به آن « بركوه » مىگفتند و بعد از آن بر صحرايى كه هم اكنون است شهر را ساختند . وى مىنويسد : در ابرقوه « جهودى » چهل روز اگر بماند ، نماند ، و بدين سبب جهود در آنجا نيست و اگر از جاى ديگر به مهمى به آن موضع روند بعد از چهل روز معاودت كنند . در آنجا سروى است كه در جهان شهرتى داشته و درخت سروى در ايران زمين مثل آن نيست . « 96 » \r\n\r\nآثار تاريخى ابرقوه\r\nدر شهر ابرقوه و حومهء آن آثار تاريخى دوران مختلف مشاهده مىشود ، از جمله ، مسجد جامع ابرقوه ، « 97 »  مقبرهء حسن بن كيخسرو ( مزار طاووس الحرمين ) قطبيّه ، منارهء سر در ، مسجد حاجى كامل امامزاده احمد بن موسى بن جعفر عليه السّلام ، مسجد امامزاده احمد ، گنبد على ، و مسجدى موسوم به مسجد بيرون ، بناى مزارى مشهور به پيرسك يا پير صدق و سرو پشت آسياب ، بناهاى تاريخى در كوه صفه و « 98 »  . . .\r\n\r\n","description":"","footnote":" ( 93 ) - ابن حوقل ، صورة الارض ، ص 50 .  ( 94 ) - لسترنج ، جغرافياى تاريخى سرزمينهاى خلافت شرقى ، ص 305 .  ( 95 ) - مقدسى ، احسن التقاسيم ، ص 457 .  ( 96 ) - حمد اللّه مستوفى ، نزهة القلوب ، ص 200 ، همچنين نگاه كنيد به : اصطخرى ، مسالك الممالك ، ص 129 ؛ ابن بلخى ، فارسنامه ، ص 81 و 84 .  ( 97 ) - قدمت مسجد جامع ابرقوه به سال 738 ه . ق مىرسد .  ( 98 ) - جهت اطلاع بيشتر ر . ك . به : ايرج افشار ، يادگارهاى يزد ، 1 / 335 و 360 ؛ آن دره گدار ( و ديگران ) ، آثار ايران ، 3 / 226 ؛ حسين بن على كاتب ، تاريخ جديد يزد ، ص 53 ، 95 ، 124 ، 246 ، 255 ، 264 ؛ ابن حوقل ، صورة الارض ، ص 56 - 49 ؛ زركوب شيرازى ، شيرازنامه ، ص 22 ، 85 ، 9 - 117 ؛ ابن بلخى ، فارسنامه ، 1 / 121 ، 124 ، 164 ؛ فسائى ، فارسنامه ، 59 - 54 ، 310 - 295 ، 367 ، 371 ؛ يادگارهاى يزد ، 2 / 867 ، 899 ، 1238 ، 1243 ، 1244 ، 1246 ، 1266 ؛ مصطفوى ، اقليم پارس ، 6 - 2 و 327 - 331 . ","page_name":" 90 ","page_number":90},
  {"content":"\r\n\r\n\r\nقدمگاه امام على بن موسى الرضا عليه السّلام در ابرقوه\r\nدر آثار تاريخى يزد مسجدى معروف به مسجد بيرون در حومهء اين شهر قرار دارد كه بر كتيبهء آن گزارشى مندرج است ولى متأسفانه به دليل ريختگى اطلاعات مبهمى از عبور و يا توقف حضرت رضا عليه السّلام از آن به دست مىآيد . اين مسجد در كنار شهر قرار دارد و داراى حياط و ايوان و گرمخانه است كتيبه‌اى از كاشى معرّق در سه رشته خط به عرض تقريبى شصت و پنج سانتىمتر و درازى پنج متر و به رنگهاى آبى و سفيد بر پيشانى سر در ورودى مسجد نصب شده و از آن اطلاعاتى تاريخى به دست مىآيد . متن آن به اين شرح است :\r\nاللّه هو الموفّق و المعين ربّنا تقبل منّا انّك انت السميع العليم . چون حضرت صمديّت عزّ شأنه و عظم سلطانه در عهد خلافت پناه پادشاه اسلام اعظم و اعلم سلاطين ايام لازال جلال سلطا ( ن ) . . . ( ريختگى به اندازهء شصت سانتىمتر ) للّه ( س ) عيه كه توفيق عمارات خير به هر وقت و به هر جاى به تجديد رفيق فرمود در زمان عبور از ابرقوه عادت ، . . . ( نيم متر ريختگى ) بر در مسجد تبرّك نمود كه منزل امام معصوم على بن موسى الرضا عليه السّلام منار كه از اشعار اسلام است ساخت و به مقابل مزار طاووسيه مسجدى فوقانى و خانهء رئيس الدّينى را بعد در سر سنگ نما كه ابعاضا ( ؟ ) مسجد و دار القرار و دار الحديث و دار السياده و الش ( ريختگى به اندازهء شصت سانتىمتر ) . . . م اين . . . دو دكان متّصل به مسجد مذكور . و ( . . . ) « 99 » \r\n\r\nراه شيراز به كثه ( يزد )\r\nاصطخرى راه شيراز به كثه « 100 »  ( يزد ) را كه به راه خراسان « 101 »  معروف است\r\n\r\n","description":"","footnote":" ( 99 ) - ايرج افشار ، يادگارهاى يزد ، 1 / 8 - 357 .  ( 100 ) - كثه را برخى از جغرافيدانان به عنوان نام قديم يزد و برخى ايالتى از يزد و يا اصطخر ذكر كرده‌اند .  ( 101 ) - اصطخرى ، مسالك الممالك ، ص 155 و ساير منابع . ","page_name":" 91 ","page_number":91},
  {"content":"\r\n\r\nچنين بيان مىكند :\r\n1 - از شيراز تا « زرقان » شش فرسنگ ، زرقان قصبه‌اى است ميان مشرق و شمال شيراز كه در دامنهء كوه بسيار مرتفعى واقع شده است . « 102 » \r\n2 - از زرقان تا « اصطخر » « 103 »  شش فرسخ .\r\n3 - از اصطخر تا « بئر قريه » چهار فرسخ .\r\n4 - از بئر قريه تا « كهمند » « 104 »  هشت فرسنگ .\r\n5 - از كهمند تا « ديه بيد » ( ده بيد ) هشت فرسنگ .\r\n6 - از ديه بيد تا « ابرقوه » دوازده فرسنگ .\r\n7 - از ابرقوه تا « ديه شير » ( ده شير ) سيزده فرسنگ .\r\n8 - از ديه شير تا « جوز » « 105 »  ( حور ) شش فرسنگ .\r\n9 - از جوز تا « قلعهء مجوس » شش فرسنگ .\r\n10 - از قلعهء مجوس تا « شهر كثه » پنج فرسنگ .\r\n11 - از كثه تا « آبخيزه » هفت فرسنگ .\r\n12 - از آبخيزه تا « يزد » شش فرسنگ .\r\nاين آخر اعمال پارس است و جمله هشتاد و هفت فرسنگ است . « 106 » \r\nابن حوقل نيز در قرن چهارم وصفى از منازل و مسافات شيراز به كثه كه همان راه خراسان است به شرح ذيل ذكر مىكند :\r\n1 - شيراز تا زرقان شش فرسخ ، زرقان داراى منازلى بر وادى عذب است .\r\n2 - از زرقان به اصطخر شش فرسخ .\r\n3 - از اصطخر به قريهء « تير » « 107 »  چهار فرسخ .\r\n\r\n","description":"","footnote":" ( 102 ) - فرصت الدوله ، آثار العجم ، ص 130 .  ( 103 ) - ابن بلخى منزلى را به نام « پادوست » در حدّ فاصل زرقان تا اصطخر به مسافت چهار فرسخ ذكر مىكند . ر . ك . به : ابن بلخى ، فارسنامه ، ص 232 .  ( 104 ) - كهمنك ، ابن بلخى ، فارسنامه ، ص 232 .  ( 105 ) - ابن بلخى از ديه شير تا « تومره بست » را چهار فرسخ و از آنجا تا يزد را نه فرسخ ذكر مىكند .\r\nهمان مأخذ ، ص 232 .  ( 106 ) - اصطخرى ، مسالك الممالك ، ص 155 .  ( 107 ) - بير ، نيز آمده است . ","page_name":" 92 ","page_number":92},
  {"content":"\r\n\r\n4 - از قريهء تير تا كهنك « 108 »  هشت فرسخ .\r\n5 - از كهنك تا قريهء « بيذ » « 109 »  هشت فرسخ .\r\n6 - از قريهء بيذ تا « ابرقويه » دوازده فرسخ .\r\n7 - از ابرقويه تا « ديه شير » « 110 »  سيزده فرسخ .\r\n8 - از ديه شير تا « جور » شش فرسخ .\r\n9 - از جور تا « قلعهء مجوس » شش فرسخ .\r\n10 - از قلعهء مجوس تا « شهر كثه » در حومهء يزد پنج فرسخ .\r\n11 - و از يزد تا « انجيره » « 111 »  شش فرسخ ، انجيره قبه‌ها و چشمه‌اى دارد كه بر كناره‌هاى آن درختان انجير است و اينجا آخرين نقطهء فارس است و جز اين ناحيه‌اى ندارد و همهء راه مجموعا هشتاد فرسخ است . « 112 » \r\nابن بلخى ، منازل شيراز به يزد را در نه منزل ذكر مىكند و مسافت شيراز به يزد را پنجاه و چهار فرسنگ بر مىشمارد . « 113 »  لسترنج در دو نقل جداگانه از جغرافيدانان قرون اوليهء اسلامى به راه زمستانى و راه تابستانى اشاره مىكند و مىنويسد : راه زمستانى يا راه كاروانى كه از دشتها و جلگه‌ها مىگذشت ، راه شيراز به سمت شمال خاورى بود كه به اصطخر مىرفت و از آنجا به ده بيد مىرسيد و در اينجا از دست راست راهى جدا مىشد كه به ابرقوه و يزد مىرفت ، اما راه اصلى به طرف چپ پيچيده و از سرمق و قريهء آباده مىگذشت و سپس در يزد خواست به راه تابستانى مىپيوست و از آنجا از قومشه گذشته به اصفهان مىرسيد . « 114 »  در منابع\r\n\r\n","description":"","footnote":" ( 108 ) - كهمند ، كهميد ، كهميك هم آمده است .  ( 109 ) - قريهء « بيذ » همان « ده بيد » است . ر . ك . به : لسترنج ، جغرافياى تاريخى سرزمينهاى خلافت شرقى ، ص 305 .  ( 110 ) - « ديه شير » همان است كه امروزه « ده شير » مىگويند .  ( 111 ) - ابخيزه هم آمده است .  ( 112 ) - ابن حوقل ، سفرنامه ، ص 3 - 52 .  ( 113 ) - ر . ك . به : ابن بلخى ، فارسنامه ، ص 232 .  ( 114 ) - لسترنج ، جغرافياى تاريخى سرزمينهاى خلافت شرقى ، ص 319 و نگاه كنيد به : ابن خردادبه ، المسالك و الممالك ، ص 51 ؛ مقدسى ، احسن التقاسيم ، ص 457 ؛ مستوفى ، نزهة القلوب ، ص 201 ؛ قدامة بن جعفر ، كتاب الخراج ، ص 7 - 196 ؛ اصطخرى ، مسالك الممالك ، ص 3 - 132 . ","page_name":" 93 ","page_number":93},
  {"content":"\r\n\r\nايران باستان از راه باستانى موسوم به راه شاهى كه از پاسارگاد به ابرقوه ( ابركوه ) و از آنجا به يزد و از طريق راه كوير به خراسان مىرفت ، سخن به ميان آمده است . اين راه دو مسير تابستانى و زمستانى داشت ، راه تابستانى از نايين به يزد خواست مىرفت و مسيرى كوتاهتر از راه زمستانى را به سمت شمال فارس طى مىكرد و راه زمستانى از گردنهء كولىكش و يزد خواست گذشته و از آنجا به قمشه ( قومشه يا شهر رضا ) و از طريق آن به لنجان و اصفهان منتهى مىشد . « 115 » \r\n\r\nراه كنونى شيراز به يزد\r\nاز شيراز به يزد يك جادهء اصلى وجود دارد . اين جاده به شمال استان فارس امتداد مىيابد و در حوالى اقليد از سمت راست به جانب شمال شرقى مىپيچد و از آنجا به سمت ابرقوه و سپس به استان يزد منتهى مىشود . ادامهء مسير جادهء اصلى به استان اصفهان و از آنجا به ساير شهرهاى مركزى و شمالى ايران مىرود .\r\nاز شيراز سى كيلومتر تا شهر زرقان راه است سپس شانزده كيلومتر تا مرودشت ، در اينجا راهى به سمت چپ ( شمال غربى ) مىرود ، از آنجا هفده كيلومتر تا تخت جمشيد فاصله دارد و چند كيلومتر آن طرفتر نقش رستم است كه در خارج از جادهء اصلى واقع شده ، از تخت جمشيد تا سيدان پانزده كيلومتر و از آنجا تا سيوند يازده كيلومتر فاصله است ، از آنجا تا سعادت‌شهر بيست و چهار كيلومتر و از آنجا تا كردشول هيجده كيلومتر است . پاسارگاد در هشت كيلومترى اين منطقه خارج از جادهء اصلى واقع شده است . از آنجا به قادرآباد پانزده كيلومتر راه است و تا ديدگان يازده كيلومتر و از آنجا تا ده بيد چهل و پنج كيلومتر مسافت دارد . از ده بيد تا گردنهء كولىكش پانزده كيلومتر و از آنجا تا خانه خوره پانزده كيلومتر راه است . در اينجا يك جادهء خاكى قديمى است كه به حوالى ابركوه مىرسد ، اما مسير اسفالتهء آن سى و پنج كيلومتر تا فيض‌آباد راه است و كمى بالاتر از آن راهى به سمت اقليد در سمت چپ جاده منحرف مىشود و ادامهء راه به سمت يزد خواست مىرود ، براى\r\n\r\n","description":"","footnote":" ( 115 ) - ر . ك . به : ايرانشهر ، 2 / 1463 ؛ مصطفوى ، اقليم پارس ، ص 2 - 361 ؛ لسترنج ، جغرافياى تاريخى سرزمينهاى خلافت شرقى ، ص 302 و 304 . ","page_name":" 94 ","page_number":94},
  {"content":"\r\n\r\nرفتن به سمت يزد راه از فيض‌آباد با پيمودن هفده كيلومتر به فراغه و دو كيلومتر به ابركوه مىگذرد . ( قدمگاهى موسوم به على بن موسى الرضا عليه السّلام در اينجا است . ) راه از اين شهر در حاشيهء كويرى . . . موسوم به كوير ابركوه امتداد مىيابد و با پيمودن مناطق شمش‌آباد ، رئيس‌آباد و آب انباركان سرخ به ده شير مىرسد كه مجموعا پنجاه و نه كيلومتر تا ابركوه فاصله دارد . از ده شير دو جادهء فرعى خاكى وجود دارد كه به سمت چپ و راست منتهى مىشوند ، ادامهء راه تا تفت با پيمودن مناطق حسين‌آباد ، درّهء زرشك ، فيض‌آباد و فراشاه ( قدمگاه على بن موسى الرضا عليه السّلام در اينجا است ) . به مسافت شصت و يك كيلومتر است . از تفت تا يزد حدود بيست و پنج كيلومتر فاصله دارد كه دو روستاى معروف به زين‌آباد و خيرآباد در مسير آن قرار گرفته است . « 116 » \r\n\r\n","description":"","footnote":" ( 116 ) - نگاه كنيد به : اطلس راههاى ايران ، مؤسسهء گيتاشناسى . ","page_name":" 95 ","page_number":95},
  {"content":"\r\n\r\n.\r\n\r\n","description":"","footnote":"","page_name":" 96 ","page_number":96},
  {"content":"\r\n\r\n\r\nاز يزد تا خراسان\r\n\r\nيزد\r\nدر شهر قديمى يزد كه خود روزگارى از نواحى و توابع شهر اصطخر به شمار مىرفته چند قدمگاه و يادبود از محل توقف و عبور حضرت على بن موسى الرضا عليه السّلام وجود دارد كه با توجه به تأكيد منابع بر عبور آن حضرت از سمت كوير ( يزد ) به سوى مرو ، بر اعتبار اين قدمگاهها افزوده مىشود . امّا قبل از بررسى اين آثار بجا مانده در يزد براى اطلاع بيشتر ابتدا به سابقهء تاريخى اين شهر اشاره خواهيم كرد و سپس به شرح راهها و منازل و قدمگاهها مىپردازيم .\r\nيزد را در زمان قديم « كثه » مىخواندند و چون نام يزد را بر اين شهر گذاشتند ، كثه را بر ولايت يزد اطلاق كردند و به آن حومه يا جومه يزد گفتند . « 1 » \r\nمنابع تاريخى در شرح چگونگى پيدايش و ايجاد شهر يزد ، بناى اين شهر را به زمان اسكندر نسبت مىدهند . محمّد بن حسن جعفرى در تاريخ يزد و حسين بن على كاتب در تاريخ جديد يزد كه از مورّخان قرن نهم هجرى مىباشند در اين باره مىنويسند : هنگامى كه جنگ ميان اسكندر و داراب آغاز شد عده‌اى از سرهنگان داراب در خفا به او نامه نوشتند كه اگر به هر كدام از ما مملكتى ببخشى ما داراب را به قتل مىرسانيم و اسكندر به آنها عهدنامه داد و سرانجام در روز حرب سرهنگان قصد داراب كردند و بر او زخم زدند ، در آن حال اسكندر به بالين داراب رسيد و\r\n\r\n","description":"","footnote":" ( 1 ) - لسترنج ، جغرافياى تاريخى سرزمينهاى خلافت شرقى ، ص 306 ؛ ن . ك . به : اطلس تاريخ ايران ، نقشهء شمارهء 8 . ","page_name":" 97 ","page_number":97},
  {"content":"\r\n\r\nعذر خواست كه قوم تو با تو جفا كردند و من قصد تو را نكردم و اكنون وصيت كن تا من وصيت تو را به جاى آورم ، داراب به او گفت : كشندگان مرا به قصاص رسان تا ديگر بندگان به خون خداوندان خود اقدام ننمايند .\r\nديگر آن كه دخترم را به عقد خود آور كه تا چون فرزندى از او ظاهر شود ، سلطنت در خانهء ما باقى بماند و ديگر آن كه با قوم من نيكويى كن تا بعد از تو با قوم تو هم نيكويى كنند . اسكندر به وصيت داراب عمل كرد و بعد از آن اسكندر بعضى از سرهنگان داراب را كه به آنها اعتماد نداشت با خود به سوى خراسان برد و از عراق ( عراق عجم ) متوجه خراسان شد . چون به سر بيابان خراسان كه اكنون شهر يزد است رسيد ، به لشكرگاه بفرمود تا قلعه‌اى بساختند و نهرى جارى كردند و كسى از آن خود را آنجا بنشاند و آن جماعت را در آنجا ساكن گردانيد و آن مقام را « كثه » نام نهاد و اين اول عمارت يزد است كه آن را زندان ذو القرنين مىخوانند .\r\nدر كتب متقدّمان ذكر يزد نيست و ذكر كثه در صريح البلدان و مسالك الممالك كه طول و عرض بلاد ( را ) گويند هست و اين كثه اول عمارت يزد است و بعد از اسكندر اين كثه معمور شد و جماعتى در آنجا جمع شدند و عمارت و زراعت كردند ، هنگامى كه سلطنت به يزدجرد پسر بهرام رسيد ، چون به كثه رسيد آب و هواى كثه وى را موافق آمد ، گفت نذر كردم كه در اين مقام شهرى بسازم به نام يزدان ، و بنّايان ( معماران ) ممالك را جمع كرد و منجّمان به طالع سنبله يزد را بساختند . . . يزدجرد سه سرهنگ خود را ( به نامهاى ) « بيده » ، « ميبد » و « عقدا » امر كرد كه سه مقام بسازند بيده ، « بيده » را بساخت و ميبد ، « ميبد » را بساخت و عقدا « ده گبران » را بساخت اين هر سه ده كنار دريا بود و اين دريا به درياى ساوه مشهور بود . در آن شب كه پيامبر ما صلّى اللّه عليه و آله از مادر متولّد شد آن دريا به زمين فرو رفت و خشك شد . . . « 2 »  ابن حوقل در قرن چهارم هجرى يزد را مكانى خوش ساخت و مستحكم با دو دروازهء آهنين توصيف مىكند ، و مىنويسد : چون يكى از اين دروازه‌ها نزديك مسجدى است كه در « ربض » پهناورى قرار دارد آن را دروازهء مسجد گويند . « 3 » \r\n\r\n","description":"","footnote":" ( 2 ) - محمّد بن حسن جعفرى ، تاريخ يزد ، ص 30 - 25 ؛ حسين بن على كاتب ، تاريخ جديد يزد ، ص 27 - 19 .  ( 3 ) - ابن حوقل ، صورة الارض ، ص 196 ، 5 - 294 ؛ ر . ك . به : لسترنج ، جغرافياى تاريخى سرزمينهاى خلافت شرقى ، ص 306 . ","page_name":" 98 ","page_number":98},
  {"content":"\r\n\r\nحمد اللّه مستوفى ، در نزهة القلوب مىنويسد : اكثر عمارات ظاهرى آن ( شهر يزد ) از خشت خام بود جهت آن كه در آنجا بارندگى كم باشد و گلش به قوّت است و شهرى نيك و پاك است و آبش از كاريزها و قنوات بسيار در ميان شهر گذرد و مردم بر آن سردابها و حوضها ساخته‌اند . « 4 » \r\n\r\nعبور امام على بن موسى الرضا عليه السّلام از يزد\r\nاز عبور حضرت رضا عليه السّلام از يزد در منابع اوّليه به صراحت نامى به ميان نيامده است و تنها به ذكر عبور آن حضرت عليه السّلام از يك كوير و يا بيابان اشاره كرده‌اند . شيخ صدوق به نقل از محمّد بن حفص مىنويسد :\r\nغلامى يا دوستدارى از عبد صالح حضرت ابى الحسن موسى بن جعفر عليه السّلام گفت :\r\nمن و جماعتى در بيابانى با حضرت رضا عليه السّلام بوديم ، تشنگى سختى به ما و حيوانهاى ما رسيد تا اين كه بر خود ترسيديم . حضرت موضعى را براى ما وصف كرد و فرمود برويد در آن موضع كه آب بيابيد ، ما به آن موضع رفتيم و به آب رسيديم و آشاميديم و حيوانهاى خود را سيراب كرديم و عموم اهل قافله كه همراه ما بودند سيراب شدند ، از آنجا كوچ كرديم و حضرت ما را به جستجوى همان چشمه امر كرد ، ولى از جستجوى خود نتيجه نگرفتيم و اثرى از چشمه نيافتيم و بجز پشك شتر چيزى نديديم . آن مرد اين حديث را براى مردى از فرزندان قنبر كه حدود يكصد و بيست سال از عمرش گذشته بود ذكر مىكرد و آن مرد « قنبرى » مرا به مثل اين حديث بدون كم و زياد خبر داد و گفت من نيز با آن مرد در خدمت آن بزرگوار بودم ، و آن مرد قنبرى مرا خبر داد كه آن بزرگوار در آن سفر به سوى خراسان مىرفت . « 5 » \r\n\r\n","description":"","footnote":" ( 4 ) - حمد اللّه مستوفى ، نزهة القلوب ، ص 153 ؛ لسترنج ، جغرافياى تاريخى سرزمينهاى خلافت شرقى ، ص 306 .  ( 5 ) - شيخ صدوق ، عيون اخبار الرضا عليه السّلام ، 2 / 464 . مقايسه شود با مجلسى ، بحار الانوار ، 12 / 29 و قمى ، منتهى الآمال ، ص 305 . ","page_name":" 99 ","page_number":99},
  {"content":"\r\n\r\nمنابع جديد ، از ورود حضرت به شهر يزد مطالبى بيان كرده‌اند . « 6 »  و به نظر مىرسد كه اين كوير و بيابان ، در منطقه‌اى كه در منابع به « اقليم هفدهم » معروف است واقع شده باشد ، زيرا در منابع جغرافيايى مسير راه فارس به خراسان را از اين بيابان كه امروزه شهر يزد در ميان آن واقع شده است ذكر كرده‌اند .\r\n\r\nبيابان ميان فارس و خراسان\r\nجغرافيدانان قديم از منطقه‌اى به نام « اقليم هفدهم » كه منطقه‌اى ميان فارس و خراسان است نام مىبرند كه زمانى متعلق به هيچ كدام از ولايتها نبوده و در توصيف اين منطقه و راههاى ناامن و خطرناك آن اطلاعات ارزنده‌اى ارائه مىدهند . حدود اين منطقه از جانب مشرق ، مكران و بخشى از سيستان و مغرب آن منتهى به قومس ، رى ، قم و كاشان بوده و از جانب شمال به بخشى از سرزمين خراسان ، قسمتى از سيستان و از جانب جنوب ، به كرمان و فارس و قسمتى از اصفهان منتهى مىشده است . « 7 » \r\nاصطخرى و جيهانى از جغرافيدانان قرن چهارم هجرى مىنويسند : اين بيابان از بيابانهاى سرزمينهاى اسلامى جدا است و بر خلاف بيابانها و باديه‌هاى نجد ، تهامه ، حجاز و يمن كه اعراب در آنجا خانه و كاشانه دارند و مردمان در آنجا زندگى مىكنند ، كسى در اين بيابان زندگى نمىكند و مردمان آنها كم و دزدان و راهزنان آن بسيار است . « 8 » \r\nجيهانى سبب اين وضعيت را چنين مىداند كه اين بيابان به يك مملكت تعلق ندارد به همين دليل راه‌دارانى كه امنيّت را در اين منطقه برقرار كنند وجود ندارند .\r\nوى مىافزايد اگر دزدى از يك مملكت بيايد و دزدى كند و به مملكت ديگرى برود\r\n\r\n","description":"","footnote":" ( 6 ) - سيد حجّت بلاغى ، تاريخ نائين ، 2 / 6 - 235 ؛ مسند الامام الرضا عليه السّلام ، 1 / 184 ؛ ابو القاسم سحاب ، زندگانى حضرت رضا عليه السّلام ، ص 245 به نقل از مطلع الشمس .  ( 7 ) - جيهانى ، اشكال العالم ، ص 155 ؛ لسترنج ، جغرافياى تاريخى سرزمينهاى خلافت شرقى ، ص 345 .  ( 8 ) - اصطخرى ، مسالك الممالك ، ص 184 ؛ جيهانى ، اشكال العالم ، ص 155 . ","page_name":" 100 ","page_number":100},
  {"content":"\r\n\r\nدر امان است . اين بيابان « مفازه » « 9 »  سخت بىعلف و هيزم توصيف شده به طورى كه كسى نمىتواند به آنجا برود و آن را بپيمايد ، مگر با شتر و چهارپايان بارى ، آن هم در راهى مشخص و تعيين شده ، زيرا در آنجا آب يافت نمىشود ، مگر در راهى كه متداول است و اگر كسى از آن راهها عبور نكند و يا گم شود هلاك مىشود . « 10 » \r\nدزدان در اين بيابان داراى پناهگاهى هستند كه آن را كركس كوه نامند . اين كوه چندان بزرگ نيست ، اما داراى صخره‌هاى برنده‌اى است كه وسعت آن حدود دو فرسنگ است . در آنجا آبى است كه آن را « آب يده » « 11 »  مىخوانند ولى در درّه‌هاى آن آبها اندك است . رفتن بالاى اين كوه دشوار است و اگر كسى در آن پنهان شود او را نمىتوان يافت . در اين بيابان دهكده‌هايى وجود دارد و در حوالى كرمان بر راه سيستان شهرى به نام سنيج قرار دارد . به گفتهء جيهانى ، از جاهايى كه بر كنار اين بيابان است و نزديك آبادانى است و يا بعضى به آبادانى پيوسته ، در سمت فارس و اصفهان ، نايين ، يزد ، « ونده » « 12 »  و اردستان مىباشد و از جانب كرمان خبيص و راور و نرماشير و از جانب فارس و اصفهان و قم و كاشان ، خوار و سمنان و دامغان و بسطام و از جانب خراسان قهستان و تون و طبس و كريت و قاين . « 13 » \r\nاشپولر به نقل از ابن خردادبه و ابن حوقل از جادهء بزرگ فرعى كه به جادهء شاهى منتهى مىشده در قرن اول هجرى نام مىبرد و مىنويسد : اين جادهء بزرگ فرعى از شيراز و از طريق يزد به نيشابور منتهى مىشد ، امّا به زودى به واسطهء افزايش دسته‌هاى غارتگران در كوير بزرگ بين يزد و طبس غير قابل استفاده شد ، زيرا راهزنان نه فقط گروگان‌گيرى مىكردند ، بلكه مردان مسافر را نيز به نحو فجيعى به\r\n\r\n","description":"","footnote":" ( 9 ) - جغرافىنويسان عرب در قرون وسطى اين صحرا را « مفازه » به معنى بيابان ناميده‌اند .  ( 10 ) - جيهانى ، اشكال العالم ، ص 6 - 155 ؛ اصطخرى ، مسالك الممالك ، ص 158 ؛ ابن حوقل ، صورة الارض ، ص 142 .  ( 11 ) - « آب بيده » اصطخرى ، مسالك الممالك ، ص 185 .  ( 12 ) - « عقده » اصطخرى ، مسالك الممالك ، ص 158 .  ( 13 ) - جيهانى ، اشكال العالم ، ص 156 ؛ ابن حوقل ، صورة الارض ، ص 143 ؛ مقدسى ، احسن التقاسيم ، ص 488 ؛ ياقوت ، معجم البلدان ، 4 / 147 ؛ لسترنج ، جغرافياى تاريخى سرزمينهاى خلافت شرقى ، ص 347 . ","page_name":" 101 ","page_number":101},
  {"content":"\r\n\r\nقتل مىرساندند . « 14 » \r\n\r\nراه كوير ( از يزد به سوى خراسان )\r\nراههايى كه از بيابان و كوير ما بين فارس و خراسان به خراسان و نائين و اصفهان و رى و كرمان و سيستان منتهى مىشد در منابع جغرافيايى قديم ذكر شده « 15 »  و ما تنها به شرح مسير راه يزد به خراسان كه در بررسى مسير عبور حضرت رضا عليه السّلام مورد توجه است مىپردازيم . بنابر نقل جيهانى مسير اين راه عبارت است :\r\n1 - از يزد تا « انجيره » « 16 »  يك منزل و بدان جا چشمه‌اى است و حوضى از آب باران .\r\n2 - از انجيره تا « خرانق » . « 17 »  خرانق دهى است كه در آنجا زراعت و دامدارى كنند و حدود دويست خانه در آن است . « 18 » \r\n3 - از خرانق تا « تل سياه و سفيد » يك منزل است « 19 »  و آنجا هيچ كس نباشد و دو حوض است از آب باران .\r\n4 - از تل سياه و سفيد تا « ساغند » يك منزل است ، آنجا دهى است آبادان و چشمهء آب كه چهارصد مرد در آن سكنى دارند .\r\n5 - از ساغند تا « رباط پشت بادام » يك منزل است ، آب آنجا از چاه است و در آنجا كاروانسرا و منزلى است . « 20 » \r\n\r\n","description":"","footnote":" ( 14 ) - برتولد اشپولر ، تاريخ ايران در قرون نخستين اسلامى ، 2 / 4 - 263 . ن . ك . به : اطلس تاريخى ايران ، نقشهء 8 ، 9 .  ( 15 ) - جهت اطلاع بيشتر ر . ك . به : جيهانى ، اشكال العالم ، ص 9 - 156 ؛ لسترنج ، جغرافياى تاريخى سرزمينهاى خلافت شرقى ، ص 52 - 349 ؛ ابن حوقل ، صورة الارض ، ص 9 - 143 ؛ اصطخرى ، مسالك الممالك ، ص 91 - 186 .  ( 16 ) - « آبخيزه » اصطخرى ، مسالك الممالك ، ص 189 .  ( 17 ) - « خزانة » مسالك الممالك ، ص 189 ؛ ابن حوقل ، صورة الارض ، ص 147 .  ( 18 ) - از آبخيزه تا خزانه يك مرحله بيابان است . اصطخرى ، مسالك الممالك ، ص 189 .  ( 19 ) - يك مرحله بيابان باشد . همان .  ( 20 ) - از ساغند تا رباط پشت بادام ، تا رباط محمّد يك مرحله بيابان است . اصطخرى ، مسالك الممالك ، ص 189 . ","page_name":" 102 ","page_number":102},
  {"content":"\r\n\r\n6 - از رباط پشت بادام تا « رباط محمّد » يك منزل است و آنجا سى مرد باشد و ايشان را چشمهء آب و كشت هست .\r\n7 - از رباط محمّد تا « ريگ » يك منزل است و در آنجا كسى نيست ، چشمهء آبى است و مقدار دو فرسنگ ريگ است . « 21 » \r\n8 - از ريگ تا « مهلب » يك منزل و در آنجا كسى نيست ، چشمهء آب و كوهى است .\r\n9 - از مهلب تا « رباط حوران » « 22 »  يك منزل و رباط از خشت پخته است و گچ كرده‌اند « 23 »  و سه چهار كس نگاهبان آن .\r\n10 - از رباط حوران تا « چشمهء رادخره » « 24 »  يك منزل و بدان جا چشمهء آب گرم است و هيچ كس نيست .\r\n11 - از چشمهء رادخره تا « بشتادران » « 25 »  يك مرحله و آنجا دهى است بزرگ ، بر يك سوى آن طبس است و در آنجا سيصد مرد و آب و كشت و عمارت و چهارپايان است . « 26 » \r\n12 - از بشتادران تا « بن » يك منزل است و آنجا دهى است آبادان كه قريب پانصد كس ساكن و عمارت و زراعت و مواشى دارد .\r\n13 - از بن تا « زادويه » يك منزل ، در آنجا كسى ساكن نيست و چاه آب است .\r\n14 - از زادويه تا « رباط زنگر » « 27 »  يك منزل و در آنجا آب روان است و اندك زراعت و سه چهار كس ساكن است .\r\n\r\n","description":"","footnote":" ( 21 ) - در اين منزل حوض آبى هست و كاروانسرايى ليكن مردم نيست و ريگ‌ريگى است به مقدار دو فرسنگ . اصطخرى ، مسالك الممالك ، ص 190 .  ( 22 ) - رباط خوران ، ابن حوقل ، صورة الارض ، ص 147 .  ( 23 ) - اصطخرى ، مسالك الممالك ، ص 190 .  ( 24 ) - زاد آخرت ، مسالك الممالك ، ص 190 .  ( 25 ) - بستادران و بشتاذران هم آمده است . ر . ك . به : همان مأخذ ؛ ابن حوقل ، صورة الارض ، ص 147 .  ( 26 ) - ابن حوقل ، صورة الارض ، ص 148 .  ( 27 ) - « رباط زيگن » و « ريگن » هم آمده است . اصطخرى ، مسالك الممالك ، ص 190 ؛ ابن حوقل ، صورة الارض ، ص 148 . ","page_name":" 103 ","page_number":103},
  {"content":"\r\n\r\n15 - از رباط زنگر تا « اشبست » « 28 »  يك منزل است و در آنجا حوض آب باران است .\r\n16 - از اشبست تا « ترشيز » كه شهرى است معتبر و معروف يك منزل است ، ترشيز حومهء « پشت » ( بشت ) نيشابور است و شهرى زيبا و پربركت و پرجمعيت و در هر دو يا سه فرسخ ، كاروانسرا و حوض آب دارد . « 29 » \r\nراههاى بيابان بدين ترتيب است : از اصفهان تا رى ، از نائين تا خراسان ، از يزد تا خراسان ، راه شور ، راه راور ، راه خبيص ، راه نو ، راه سيستان تا كرمان و راه يزد و ميبد و نائين كه در « كرت » به هم مىرسند و آن شهرى است به سه فرسنگى طبس و در آنجا قريب هزار مرد باشد و در اعمال طبس است . « 30 » \r\nبنابر آنچه گفته شد ، حضرت رضا عليه السّلام از منطقهء كويرى و راه خشك بيابانى عبور كرده‌اند و در منابع جديد اين منطقهء كويرى را شهر يزد ذكر كرده‌اند . علاوه بر اين موضوع اين شهر در مسير راه قديمى فارس به شيراز قرار داشته و وجود قدمگاهها و آثار يادبود بر جاى مانده از عبور حضرت رضا عليه السّلام در حوالى شهر يزد و برخى مناطق آن كه از قدمت و اعتبار در خور توجّهى برخوردارند ، عبور حضرت عليه السّلام را از اين شهر قوّت مىبخشند .\r\n\r\nبررسى قدمگاههاى امام على بن موسى الرضا عليه السّلام در يزد\r\nدر يزد چندين قدمگاه منسوب به حضرت امام على بن موسى الرضا عليه السّلام به چشم مىخورد . اهميت و اعتبار تاريخى اين قدمگاهها يكسان نيست و هر كدام نيازمند بررسى جداگانه‌اى است بنابراين ابتدا از محل و ناحيه‌اى كه قدمگاهها در آن واقع شده‌اند سخن خواهيم گفت و سپس موقعيت آنها را با توجه به خط سير\r\n\r\n","description":"","footnote":" ( 28 ) - « استلشتز » و « اسنيشت » هم آمده است . اصطخرى ، مسالك الممالك ، ص 190 ؛ ابن حوقل ، صورة الارض ، ص 148 .  ( 29 ) - اصطخرى ، مسالك الممالك ، ص 190 ؛ ابن حوقل ، صورة الارض ، ص 148 .  ( 30 ) - جيهانى ، اشكال العالم ، ص 8 - 157 ؛ لسترنج ، جغرافياى تاريخى سرزمينهاى خلافت شرقى ، ص 52 - 349 ؛ ابن حوقل ، صورة الارض ، 9 - 145 ؛ اصطخرى ، مسالك الممالك ، ص 91 - 188 . ","page_name":" 104 ","page_number":104},
  {"content":"\r\n\r\nحضرت على بن موسى الرضا عليه السّلام بررسى خواهيم كرد .\r\n\r\nقدمگاه خرانق ( مشهدك )\r\nخرانق در شصت كيلومترى يزد واقع شده است . آثار تاريخى خرانق علاوه بر مشهدك كه مقام نزول حضرت ثامن الائمه عليه السّلام مىباشد ، مزارى است مشهور به بابا خادم كه يك بقعهء گنبددار براى آن ساخته شده ، ولى نوع سنگ و كاشيهاى آن قدمتى ندارد . « 31 »  ديگر ، كاروانسرايى است مشهور به رباط شاهزاده كه به فرمان شاهزاده محمّد ولى ميرزا ، فرزند فتحعلى شاه قاجار ساخته شده است . « 32 »  علاوه بر آن ، مسجد نسبتا كوچكى است كه به آن مسجد جامع گويند . در پشت منبر اين مسجد ، سنگ قبرى از نوع سنگهاى رسوبى سفيد از قرن پنجم هجرى به اندازهء 30 * 50 سانتىمتر ديده مىشود كه به طور آزاد افتاده و بر روى آن عبارت « هذا قبر على بن محمّد بن اسحاق المولى توفّى فى شهر ربيع الاول ، سنه تسع و تسعين و اربع مائة » به چشم مىخورد « 33 »  و دو سنگ قبر ديگر نيز در كنار در مسجد ديده مىشود كه مربوط به قرن هشتم و متعلق به يك پدر و دختر است . « 34 » \r\nمشهدك كه مقام نزول حضرت ثامن الائمه على بن موسى الرضا عليه السّلام است در كنار قبرستان خرانق قرار دارد و تنها از آن بقعهء گلى كوچك و ويرانه‌اى كه يك طاق گنبدى شكل دارد بر جاى مانده است . مردم و اهالى اين منطقه مشهدك را محل عبادت و نماز حضرت امام على بن موسى الرضا عليه السّلام مىدانند ، و به همين دليل آن مكان را محترم و مقدّس مىشمارند و گاهى قاريان در آن به قرائت قرآن مىپردازند .\r\nدر اين بقعه سنگ خاكسترى رنگى به اندازهء 29 * 27 سانتيمتر بر ديوار سمت قبله ( به جاى محراب ) نصب شده كه به خط نسخ عباراتى به تاريخ 595 هجرى بر آن حك شده است و اطلاعات مهمّى از عبور حضرت ثامن الائمه عليه السّلام در اختيار محقّقان و مورّخان مىگذارد و بر اساس آن شيوع روايت عزيمت آن حضرت از\r\n\r\n","description":"","footnote":" ( 31 ) - ايرج افشار ، يادگارهاى يزد ، ص 173 .  ( 32 ) - همان .  ( 33 ) - همان ، ص 174 .  ( 34 ) - همان ، ص 175 . ","page_name":" 105 ","page_number":105},
  {"content":"\r\n\r\nطريق يزد به طوس در قرن ششم تأييد مىشود و چون از سندهايى نيست كه ساخته و پرداختهء عصر صفوى باشد حائز اهميّت فراوانى است . نكتهء ديگرى كه جالب توّجه و دقّت است اين است كه كتيبهء اين سنگ به زبان فارسى است و در اين خطّه از لحاظ قدمت نظاير زيادى ندارد و به علاوه در رسم الخطّ آن شيوهء كتابت آن عصر ( قرن ششم ) به كار رفته است كه طبعا فوايدى از ديدگاه زبان‌شناسان و محقّقان خطّ بر آن مترتب خواهد بود .\r\nمتن كتيبه به اين شرح است : لا إله الا اللّه ، محمّد رسول اللّه ، امير المؤمنين . « 35 »  به تاريخ ست و تسعين مائه . « 36 »  على « 37 »  بن موسى الرضا اينجا رسيده است و در اين مشهد فرو آمذ ( آمد ) و مقام كرد ، و به تاريخ سنة اثنى و تسعين و خمسمائة « 38 »  مشهد خراب بوذ ( بود ) و از جهد بو بكر بن على ابى نصر رحمة اللّه « 39 »  فرموذنذ ( فرمودند ) و به دست ضعيف پرگناه يوسف بن على بن محمّد بنا واكرده شذ ( بنا كرده شد ) .\r\nخذايا ( خدايا ) بر آن كس رحمت كن كى ( كه ) يك بار قل هو اللّه به اخلاص در كار آنك ( آن كه ) فرموذ ( فرمود ) و آنك كرد و آنك خواند كنذ ( كند ) . كتبه يوسف بن على بن محمّد ، فى شهر ربيع الاوّل سنة خمس و تسعين و خمس مائه . « 40 » \r\n\r\nقدمگاه ده‌شير ، فراشاه « 41 »  ( مسجد مشهد على بن موسى الرضا عليه السّلام )\r\nده‌شير ، آبادى مشهور ، اما كم مايه‌اى است كه بر سر راه ابرقوه واقع شده است .\r\nنام ده‌شير در كتب ، به صورت قريهء شير نيز آمده است . على الظاهر نامش مأخوذ از نام شيركوه است . « 42 » \r\n\r\n","description":"","footnote":" ( 35 ) - اين كلمه به صورت منفرد در لبهء سمت چپ كنده شده است و احتمال الحاقى بودن مىرود .  ( 36 ) - سال 906 ه . ق .  ( 37 ) - در تمام موارد بالا بر روى ( ى ) در آخر كلمات دو نقطه گذاشته شده است .  ( 38 ) - سال 592 ه . ق .  ( 39 ) - « رحمة اللّه » بالاى سطر كنده شده است .  ( 40 ) - سال 595 هجرى . ايرج افشار ، يادگارهاى يزد ، 1 / 177 - 173 .  ( 41 ) - فراشاه در تلفظ محلى ، فراشه مىگويند .  ( 42 ) - ايرج افشار ، يادگارهاى يزد ، 1 / 280 . ","page_name":" 106 ","page_number":106},
  {"content":"\r\n\r\nنام ده‌شير براى اوّلين بار در تاريخ جديد يزد ( تأليف قرن هشتم ) ديده مىشود و بنابر ضبط آن خواجه شمس الدّين محمّد تازيكو مسجد چهل محراب را در شهر يزد بساخت و چهار دانگ از قريهء ده‌شير قهستان يزد را بر آن وقف كرد . « 43 » \r\nآثار تاريخى و قديمى در ده‌شير ، شامل يك رباط و مسجد و يك قدمگاه است . « 44 » \r\nقدمگاه فراشاه ، از مجموعه بنايى تشكيل شده كه بر كنار جادهء تفت « 45 »  به ده‌شير و در مركز فراشاه « 46 »  قرار دارد . مردم ، آن را قدمگاه حضرت على بن موسى الرضا عليه السّلام مىدانند . اين عمارت بنا بر سنگ نوشته‌اى كه در محراب آن نصب شده است ، توسط گرشاسب بن على ( 513 - 488 ) از امراى كاكويه ديلمى در سال 512 هجرى عمارت شده است كه در آن زمان به مسجد مشهد على بن موسى الرضا عليه السّلام شهرت داشته است . « 47 » \r\nاصل بناى مسجد مشهد على بن موسى الرضا عليه السّلام در فراشاه ، چهار ضلعى است و هر ضلع آن از داخل ، هشت متر است . در ارتفاع قريب به سه متر ، بنا به هشت ضلعى بدل شده و بر سر آن گنبد آجرى قرار گرفته است . بنا داراى سنگ تاريخ و كتيبه و تزيينات داخلى و يادگارهايى است كه به شرح ذيل معرفى مىشوند .\r\n1 - دور تا دور زير گنبد سورهء الفتح به خطّ كوفى گلدار تزيينى به عرض شصت سانتيمتر در گچ كنده و كتيبه كرده‌اند ، بر روى حروف ، رنگ سياه و قهوه‌اى زده‌اند و بالاى بسم اللّه الرّحمن الرّحيم عبارتى بوده كه فعلا « امر به عمارة هذا . . . » از آن باقى مانده و ما بقى شكسته شده است .\r\n2 - بالاى سر محراب در قسمتى كه گچهاى مرمتى بيرون آمده است آثار كتيبه‌اى به خط كوفى ديده مىشود كه به علت ساييدگى و محوشدگى قابل قرائت نيست .\r\n\r\n","description":"","footnote":" ( 43 ) - احمد بن على كاتب ، تاريخ جديد يزد ، ص 133 ؛ مستوفى بافقى ، جامع مفيدى ، ص 7 - 536 و 621 .  ( 44 ) - ايرج افشار ، يادگارهاى يزد ، 1 / 2 - 281 .  ( 45 ) - تفت در 21 كيلومترى يزد به سمت ابرقوه واقع شده است .  ( 46 ) - فراشاه در 6 كيلومترى تفت واقع شده است .  ( 47 ) - ايرج افشار ، يادگارهاى يزد ، 1 / 84 - 381 . ","page_name":" 107 ","page_number":107},
  {"content":"\r\n\r\n3 - در داخل محراب يك قطعه سنگ مرمر به اندازهء 60 * 116 سانتيمتر نصب است كه آن را بسيار ظريف و هنرمندانه تراشيده‌اند و قابى از چوب دارد كه كتيبه‌اى به خط كوفى داشته ولى به علت موريانه‌خوردگى تقريبا همهء كلمات محو شده است و عبارات آن خوانده نمىشود . اين قاب داراى چوبى محكم و به رنگ قهوه‌اى تند است . سنگ آن دو رديف حاشيه دارد در حاشيهء اول آمده :  بِسْم اللَّه الرَّحْمن الرَّحِيم ، *   ذلِك الَّذِي يُبَشِّرُ اللَّه عِبادَه الَّذِين آمَنُوا وَ عَمِلُوا الصَّالِحات  . « 48 »  و در حاشيهء دوّم بعد از بسم اللّه الرّحمن الرّحيم نام دوازده امام عليهم السّلام ذكر شده است .\r\nخط اول متن آيهء 33 سورهء احزاب است . خط دوّم : لا إله الّا اللّه ، محمّد رسول اللّه ، علىّ ولىّ اللّه . « 49 »  خط سوّم : ( در هلالى زاويه‌دار )   بِسْم اللَّه الرَّحْمن الرَّحِيم ، قَدْ أَفْلَح الْمُؤْمِنُون . . .   خط چهارم به بعد :   بِسْم اللَّه الرَّحْمن الرَّحِيم ، قُل هُوَ اللَّه   . . . امر بعمارة هذا المسجد المعروف بمشهد على بن موسى الرّضا عليهما السّلام العبد المذنب الفقير الى رحمة اللّه تعالى گرشاسپ بن على بن فرامز « 50 »  ابن علاء الدّوله تقبّل اللّه منه فى شهور سنة اثنى عشرة و خمس مائة . . . ( دو يا سه كلمه شكسته است . ) « 51 » \r\nاحمد بن على كاتب ، مؤلف تاريخ جديد يزد ( 862 ه . ق ) از قدمگاهى در يزد نام مىبرد كه سلطان قطب الدّين آن را عمارت كرده است و بر اين قدمگاه كه آن را قدمگاه امام الانس و الجن على بن موسى الرّضا عليه آلاف التّحية و الثّناء مىخوانند مدرسه و دو مناره افزوده است . « 52 » \r\nعلاوه بر قدمگاههايى كه در مناطق مختلف و نواحى يزد برشمرديم چند بقعه منسوب به برادران امام رضا عليه السّلام در منطقهء قديمى رباط پشت بادام وجود دارد كه بنابر گفتهء نائينى در تحفة الفقراء و برخى از منابع تاريخ محلى يزد ، به هنگام توقف امام رضا عليه السّلام در خراسان عده‌اى از برادران آن بزرگوار به قصد پيوستن به ايشان در اين منطقه به دست عمّال مأمون به شهادت رسيدند .\r\n\r\n","description":"","footnote":" ( 48 ) - سورهء شورى ، آيهء 23 .  ( 49 ) - عبارت « علىّ ولىّ اللّه » به خطّ ديگرى اضافه شده است .  ( 50 ) - « فرامرز » اشتباه سنگ‌تراش است .  ( 51 ) - ايرج افشار ، يادگارهاى يزد ، 1 / 4 - 382 .  ( 52 ) - احمد بن على كاتب ، تاريخ جديد يزد ، ص 70 . ","page_name":" 108 ","page_number":108},
  {"content":"\r\n\r\n\r\nورود حضرت امام رضا عليه السّلام به بافران و نائين\r\nبافران « 53 »  در پنج كيلومترى شهر نائين ( در مسير جادهء يزد به نائين ) واقع شده است . از ورود حضرت عليه السّلام به بافران و نائين در منابع اوّليه ذكرى نيست ، امّا منابع محلى و برخى از تذكره‌هاى جديد از ورود ايشان به اين دو شهر و قدمگاههايى كه منسوب به حضرت رضا عليه السّلام است مطالبى آورده‌اند .\r\nبلاغى در تاريخ نائين مىنويسد : بين بافران و نائين كه يك فرسنگ مسافت است ، درختى وجود دارد كه مورد توجه اهالى است . اين درخت را به زبان محلى درخت « سيس » و نيز درخت « موم روضا » رضا مىنامند و در بيست و يكم ماه رمضان و در روز عاشورا در آنجا جمع مىشوند و آش مىپزند و پارچه به آن درخت مىبندند و برگ درخت را براى تبرّك به خانه‌هاى خود مىبرند . « 54 »  آنها معتقدند كه حضرت رضا عليه السّلام در زير آن درخت غذا تناول فرموده و وضو ساخته است . مؤلف تاريخ نائين مىافزايد : شاه عباس كبير در سال 1009 ه . ق نذر كرد كه اگر بر عثمانيان پيروز شود پاى پياده به زيارت مشهد مقدس حضرت رضا عليه السّلام رهسپار شود و صاحب وقايع السنين در وقايع سال يك هزار و ده مىنويسد : شاه عباس تا آنجا كه توانسته از مسير حركت امام رضا عليه السّلام اطلاع حاصل كند از همان مسير راه پيموده است و چون به منطقهء بافران و آن درخت رسيده ، عمارتى بنا كرده كه در ديوار آن بنا به ياد غذا خوردن حضرت عليه السّلام ، به جاى كاشى معمولى از كاشيهاى زينتى كه طرح كاسه و بشقاب بر آن بوده استفاده كرده‌اند . وى به نقل از يك شاهد عينى مىنويسد : سابقا اين كاشيها به جاى خود باقى بود ولى هم اكنون آثارى از آنها باقى نمانده است . « 55 » \r\n\r\nقدمگاههاى شهر نائين\r\nدر شهر نائين نيز چند قدمگاه وجود دارد كه منسوب به امام رضا عليه السّلام است .\r\nقدمگاه مسجد قديمان يا مسجد جامع قديم كه بنابر گفتهء بلاغى ، مسجد قدمگاه\r\n\r\n","description":"","footnote":" ( 53 ) - « بافران » در اصل بادران بوده است .  ( 54 ) - بلاغى ، تاريخ نائين ، 2 / 7 - 236 .  ( 55 ) - همان ، ص 24 - 23 . ","page_name":" 109 ","page_number":109},
  {"content":"\r\n\r\nبوده و بر اثر كثرت استعمال « مسجد قديمان » نام گرفته « 56 »  ، از كهن‌ترين مساجد جامع معروف نائين است و قبل از ظهور اسلام در ايران ، اين مسجد آتشكده بوده است . « 57 »  قدمگاه ، در ضلع جنوب شرقى مسجد به شكل مثلث است كه يك متر از زمين ارتفاع دارد و اطراف آن را نردهء چوبى نصب كرده‌اند . نقش پايى بر روى سنگ به چشم مىخورد كه قدر مسلم به عنوان يادگار از ورود و توقف آن حضرت در اين مكان ساخته شده است . صاحب كتاب تاريخ نائين معتقد است كه حضرت رضا عليه السّلام در اين مسجد نماز گزارده است « 58 »  و علاوه بر آن از مسجد و حمّام امام رضا عليه السّلام در محلهء گودالو يا محلهء سنگ نائين نام مىبرد كه حضرت عليه السّلام در آنجا نماز گزارده و استحمام فرموده‌اند . « 59 »  بلاغى در تاريخ نائين مىافزايد : از مجموع اين آثار و جهات تاريخى ديگر معلوم است در همان سفرى كه حضرت رضا عليه السّلام از مدينه به مرو تشريف فرما شده‌اند نائين در مسير راه آن حضرت بوده است ، ولى به نقل از شيخ صدوق مىنويسد : حضرت رضا عليه السّلام در نيشابور وارد شده به محلهء قزوينيها و در آنجا حمّامى بود و چشمه‌اى كه آبش كم شده بود و آن چشمه چند پله در گودى بود ، حضرت تشريف برد در ميان آن چشمه و غسل كرد و نماز خواند و فعلا هم مردم ميان آن چشمه مىروند و به قصد تبرّك غسل مىكنند و از آن مىآشامند و در پشت آن چشمه نماز مىخوانند و حوائج خود را از خداوند مىخواهند و مستجاب مىشود و آن چشمه معروف است به « عين كهلان » . صاحب منتخب التواريخ در ص 552 مىنويسد : محتمل است كه چشمه همان قدمگاه باشد و آن چشمه معروف به حمام الرضا عليه السّلام است . سحاب ، در زندگانى حضرت على بن موسى الرضا عليه السّلام مىنويسد : اگر چه امروز ، از نيشابور تا قدمگاه فاصله زياد است ولى بعيد نيست نيشابور آن روز در نهايت آبادى و پرجمعيّتى بوده و دامنهء آن تا قدمگاه گسترش داشته است و آنجا يكى از محلات شهر به شمار مىآمده است . « 60 »  بلاغى\r\n\r\n","description":"","footnote":" ( 56 ) - همان ، ص 59 .  ( 57 ) - همان ، ص 11 .  ( 58 ) - تاريخ نائين ، 1 / 79 و 2 / 9 - 58 .  ( 59 ) - همان ، 1 / 230 و 2 / 6 - 15 .  ( 60 ) - بلاغى ، تاريخ نائين ، 2 / 230 ، 231 ، 233 . ","page_name":" 110 ","page_number":110},
  {"content":"\r\n\r\nدر تاريخ نائين در ذكر اولياء اللّه و كسانى كه در خاك نائين مدفون هستند مىنويسد :\r\nسلطان موصيله زنى است كه اهل موصل و از خدمهء حضرت رضا عليه السّلام « 61 »  بوده و در سفرى كه حضرت به نائين تشريف‌فرما شده‌اند وفات يافته و در اين سرزمين دفن شده است . مردى به نام احمد كه او هم از خدمهء حضرت بوده و پس از رحلت حضرت رضا عليه السّلام چون حسن استقبال اهالى را نسبت به حضرت ديده و نائين از دسترس حكّام بنى عبّاس دور بوده لذا در آنجا مسكن گزيده و زمانى كه روحش به شاخسار جنان پرواز كرده در آن سرزمين دفن شده است . « 62 » \r\n\r\nملاحظاتى دربارهء ورود حضرت رضا عليه السّلام به نائين و قدمگاههاى اين شهر\r\nنائين در مسير يكى از راههايى است كه از فارس به خراسان مىرود ولى راههاى ديگرى همچون راه خرانق كه در آن نيز قدمگاهى منسوب به حضرت رضا عليه السّلام وجود دارد به نيشابور و مرو منتهى مىشود ، بنابراين به طور قطع ، آنچنان كه صاحب تاريخ نائين ادّعا مىكند ، نمىتوان يقين حاصل كرد كه حضرت از اين شهر عبور كرده باشد .\r\nاز آنجا كه منابع اوّليه و معتبر هيچ گونه اطّلاعى از جزئيّات مسير راه حضرت از فارس به خراسان ارائه نمىدهند ، تعيين خطّ سير دقيق و قطعى در اين بخش از راه دشوار است . تنها نقطهء روشنى كه در اين مسير از منابع اوّليه به دست مىآيد ، اشاره‌اى است كه شيخ صدوق و ساير منابع معتبر به مسير راه كوير و ورود آن حضرت به نيشابور كرده‌اند . اين منابع مسير حضرت را از اهواز به فارس و از آنجا به سمت خراسان از طريق نيشابور ياد كرده‌اند ولى در اين ميان راه كوير ( بيابان ميان فارس و خراسان ) مبهم و فاقد منطقهء جغرافيايى معينى است . اطلاعات افزودهء منابع محلى نه تنها جغرافياى حركت امام عليه السّلام را روشن نمىسازند ، بلكه ايجاد تناقض نيز مىكنند . همچنان كه ذكر شد منابع محلى در منطقهء كويرى يزد از قدمگاه خرانق و چند يادبود در شهر نائين ، نقل جداگانه‌اى آورده‌اند اين دو شهر تقريبا در\r\n\r\n","description":"","footnote":" ( 61 ) - بلاغى در جاى ديگر از كتاب خود « سلطان موصيله » را خادمهء حضرت معصومه عليها السّلام برمىشمارد ، ن . ك . به : تاريخ نائين ، 1 / 66 .  ( 62 ) - ن . ك . به : سحاب ، زندگانى حضرت على بن موسى الرضا عليه السّلام ، ص 276 . ","page_name":" 111 ","page_number":111},
  {"content":"\r\n\r\nدو مسير مخالف نسبت به شهر يزد قرار دارند ، يكى در شرق و ديگرى در شمال غربى اين شهر واقع شده است و پر واضح است كه عبور از يك راه ، راه ديگر را بىاعتبار مىسازد و اين در حالى است كه در مسير هر دو راه ، قدمگاه و منزلگاه منسوب به حضرت رضا عليه السّلام وجود دارد و بديهى است كه عبور توأم از اين دو مسير ناقض منطق جغرافيايى است .\r\nاز اعتبار قدمگاه خرانق و اين كه اين قدمگاه در مسير راه كويرى يزد به خراسان واقع شده پيشتر سخن گفتيم ، امّا در خصوص بافران و نائين در تاريخ محلى نائين كه مأخذ بررسى ما در اين تحقيق است ، نكات مبهم و گاه متناقضى به چشم مىخورد .\r\nبلاغى دربارهء خط سير عبور حضرت على بن موسى الرضا عليه السّلام به نقل از مطلع الشمس مىنويسد : حضرت از مدينه ( وطن خود ) به بصره ، ارجان ( حاكم‌نشين اهواز كه در آن وقت آباد بوده و آثار مسجدى كه منسوب به حضرت رضا عليه السّلام است فعلا در بلد ارجان معروف است ) ، فارس ، خاك اصفهان ، نيشابور ، ( كه در محلهء بلاش‌آباد منزل فرمودند ) ، ده سرخ ( نيم فرسخى شريف‌آباد و شش فرسخى مشهد مقدس كه همان قرية الحمراء ، است كه در عيون نقل كرده ) ، سناباد ، سرخس و مرو عبور فرموده‌اند . « 63 »  سپس مىافزايد : چنين به نظر مىرسد كه خط سير حضرت از اهواز ، تا سناباد ( مشهد ) به اين طريق بوده است : اهواز ، رامهرمز ، بهبهان ، كوه‌كيلويه ، « 64 »  شلمزار ، « 65 »  ( جزء چهار محال از بلوك اصفهان است ) نائين ، انارك ، بيابانك ، الحق ، عباس‌آباد ، سبزوار ، نيشابور ، ( قدمگاه اينجاست ) ده سرخ ، ( شريف‌آباد اينجاست ) ، طرق ، مشهد . « 66 »  و در ذيل اين سطور مىنويسد : با امعان نظر در خط سير سلطان سرير ارتضاء امام على بن موسى الرضا عليه السّلام و انحرافات راه به خوبى مىتوان دريافت ، اولا كسانى كه در مسموم شدن آن حضرت ترديد دارند از جهات باطنى و علل احضار حضرت به مرو و صدمات و تألّماتى كه به حضرت\r\n\r\n","description":"","footnote":" ( 63 ) - بلاغى ، تاريخ نائين ، 2 / 6 - 235 . به نقل از مطلع الشمس .  ( 64 ) - كهكيلويه و بويراحمد .  ( 65 ) - شلمزار ( كيار ) شهرى است ميان لردگان و شهر كرد و از آنجا راهى است كه به اصفهان مىرود . ن . ك . به : اطلس راههاى ايران ، ص 9 .  ( 66 ) - بلاغى ، تاريخ نائين ، 2 / 6 - 235 . ","page_name":" 112 ","page_number":112},
  {"content":"\r\n\r\nرسيده است ، آگاه نيستند ، بايد به آنها گفت ( حفظت شيئا و غابت عنك اشياء ) و ثانيا تا همين اندازه‌اى كه عمر مبارك حضرت كفاف داده بر اثر اقدامات آن حضرت كاخ استقلال تشيّع و استقلال ايران استوار شده است . « 67 »  مؤلّف تاريخ نائين در جاى ديگر مىنويسد : قسمتى از مسير آن حضرت در نقشهء نائين و قسمتى هم در نقشهء مستخرج از شمارهء اوّل سلسلهء راهنماى تاريخى از انتشارات ادارهء كل عتيقات چاپ شهريور 1313 در مطبع مجلس منعكس است . « 68 » \r\nسحاب نيز در كتاب زندگانى امام رضا عليه السّلام به نقل از تاريخ نائين اين خط سير را با تفاوتهايى بيان كرده است . « 69 »  وى مسير راه را از مدينه به بصره و از آنجا به اهواز ، رامهرمز ، بهبهان ، كوه‌كيلويه و شلمزار مطابق نقل تاريخ نائين كه مأخذ نقل او است برمىشمارد و سپس ساير شهرهايى را كه در مسير حضرت رضا عليه السّلام واقع شده است با تفاوتهايى به شرح ذيل بيان مىكند .\r\nكروند ، « 70 »  ، قهپانه ، « 71 »  ( اصفهان ) ، نائين ، انارك ، « 72 »  بيابانك ، « 73 » \r\n\r\n","description":"","footnote":" ( 67 ) - بلاغى ، تاريخ نائين ، 2 / 236 .  ( 68 ) - نقشهء مذكور ، مسير حركت امام رضا عليه السّلام را از طريق غرب ايران به رى ، قم ، سمنان ، نيشابور ، سرخس و مرو ترسيم كرده است .  ( 69 ) - تفاوتى كه در خط سير ديده مىشود اضافاتى است كه سحاب در كتاب زندگانى امام رضا عليه السّلام اضافه كرده است و اين اختلاف در كتاب تاريخ نائين وجود ندارد . تطبيق كنيد زندگانى امام رضا عليه السّلام ، ص 175 را با تاريخ نائين ، 2 / 6 - 235 .  ( 70 ) - در نقشهء اطلس ايران نامى از « كروند » ديده نمىشود . از « كرند » نام برده شده كه نزديك مرز شوروى و در 51 كيلومترى مرو تپه واقع شده و دو منطقهء ديگر به همين نام وجود دارد كه يكى ميان اسلام‌آباد و سرپل ذهاب و ديگرى بين طبس و بشرويه واقع است . همچنين از كروندان كه ناحيه‌اى است در حوالى سنندج در 5 كيلومترى دهكلان نام برده شده است . نگاه كنيد به : اطلس راههاى ايران ، ص 6 ، 14 ، 9 - 18 .  ( 71 ) - از قهپانه در نقشهء اطلس ايران نامى نيامده است ، از تأكيد صاحب تاريخ نائين به نظر مىرسد كه اين شهر ناحيه‌اى در اصفهان باشد .  ( 72 ) - انارك در بيست و هفت كيلومترى نائين واقع شده است . نگاه كنيد به : اطلس راههاى ايران ، ص 25 .  ( 73 ) - در سى و پنج كيلومترى جنوب غربى سمنان نزديك صوفىآباد واقع شده است . اطلس راههاى ايران ، ص 16 . ","page_name":" 113 ","page_number":113},
  {"content":"\r\n\r\nخور ، « 74 »  راه كوير ، سمنان ، آهوان ، « 75 »  دامغان ، شاهرود ، « 76 »  ميامى ، « 77 »  مياندشت ، « 78 »  الحاك ، « 79 »  عباس‌آباد ، « 80 »  سبزوار ، نيشابور ، قدمگاه ، « 81 »  ده‌سرخ ، « 82 »  و طرق . « 83 » \r\nمؤلف تاريخ نائين نيز خود دربارهء ورود حضرت در جايى با تزلزل و در جايى ديگر با اطمينان سخن گفته است او در جايى مىگويد : مداركى متقن موجود است كه نه تنها حضرت به نائين تشريف آورده‌اند ، بلكه به يزد هم تشريف برده‌اند . چه آن كه در تاريخ يزد در هنگام ذكر مسجد فرط مىنويسد : در زمانى كه حضرت على بن موسى الرضا عليه السّلام بر حسب تقاضاى مأمون خليفهء عباسى متوجه طوس بودند به يزد آمدند و چند روزى توقف فرموده و در هنگام توقف در مسجد فرط به عبادت قيام كردند و موضع عبادت آن حضرت را يك نفر يزدى عمارت نموده و گنبدى كوچك\r\n\r\n","description":"","footnote":" ( 74 ) - در دويست و سه كيلومترى نائين به سمت استان خراسان واقع شده است . انارك بين اين منطقه و نائين است . در سى و هفت كيلومترى جنوب خور روستايى است به نام نيشابور كه نبايد آن را با شهر نيشابور اشتباه كرد . همان ، ص 24 .  ( 75 ) - در چهل كيلومترى سمنان به طرف اميرآباد و دامغان واقع شده است . ر . ك . به : همان مأخذ ، ص 15 .  ( 76 ) - شاهرود در چهل و پنج كيلومترى دامغان و در نزديكى بسطام واقع شده است . ن . ك . به :\r\nهمان مأخذ ، ص 6 و 7 .  ( 77 ) - ميامى در مسير راه شاهرود به سبزوار و در شصت و سه كيلومترى اين شهر واقع شده است .\r\nهمان ، ص 6 .  ( 78 ) - مياندشت در سى و هفت كيلومترى شاهرود به سمت سبزوار واقع شده است . همان ، ص 6 .  ( 79 ) - الحاك و يا ( الحق ) كه در تاريخ نائين آمده است در نقشهء كنونى ايران ديده نمىشود احتمالا نام سابق شهرى در حدّ فاصل ميامى كنونى و عباس‌آباد بوده و نيز ممكن است نام ديگر مياندشت باشد .  ( 80 ) - عباس‌آباد در سى و سه كيلومترى مياندشت واقع شده است . همان ، ص 6 .  ( 81 ) - در بيست و شش كيلومترى نيشابور واقع شده است . همان ، ص 5 .  ( 82 ) - در جادهء فرعى نيشابور ، قدمگاه به سمت مشهد ، حوالى شريف‌آباد واقع شده است . همان ، ص 4 .  ( 83 ) - در چهار كيلومترى جنوب مشهد واقع شده است . همان . ","page_name":" 114 ","page_number":114},
  {"content":"\r\n\r\nبر آن ساخته است . « 84 » \r\nدر پشت مسجد كلوان نائين محلى است كه آنجا را قدمگاه حضرت رضا عليه السّلام گويند ، مسجد و حمام امام رضا عليه السّلام هم در محلهء گودالو موجود است ، درخت راه بافران هم به درخت ( موم رضا ) يعنى امام رضا عليه السّلام ، موسوم است . از مجموع اين آثار بسيارى از اهالى جدا معتقدند در همان سفرى كه حضرت رضا عليه السّلام از مدينه به مرو تشريف‌فرما شده‌اند نائين در مسير راه آن حضرت بوده است . « 85 »  ولى در جاى ديگر با ابهام مىنويسد : مسجد محلهء كلوان نيز اهميّت دارد و در جنب آن محلّى است به نام قدمگاه كه معتقدند ، قدمگاه يكى از امامان بخصوص امام هشتم بوده زيرا مىگويند حضرت از اين راه به خراسان تشريف‌فرما شده و مسجدى هم در محلهء گودالو به نام مسجد ( امام رضا ) موجود است . دو حمام يكى مردانه و يكى زنانه در جوار مسجد مزبور است كه به حمام امام رضا معروف است ، ولى مدركى به نظر نرسيد و در نزديكى مسجد اخير ( مسجد امام رضا عليه السّلام ) مسجد كوچكى است به نام مسجد فاطمه كه جديد البناء است . « 86 » \r\nعلاوه بر آنچه گفته شد ، صاحب تاريخ نائين به نقل از منتخب التواريخ ، « 87 »  از توقف حضرت در كروند نام مىبرد و مىنويسد : در سفرى كه امام به خراسان مىرفتند يكى از مردم كروند ، ( كه ) جمّال ( و ) ساربان آن حضرت بود ، چون مىخواست مراجعت نمايد درخواست كرد كه حضرت رضا عليه السّلام او را به دستخط مبارك خود شرافت دهد . حضرت خواستهء او را برآورد و نوشته‌اى به او مرحمت فرمود ، در آن مرقوم داشته : كن محبّا لآل محمّد و إن كنت فاسقا و محبّا لمحبّيهم و إن كانوا فاسقين « 88 »  و در آخر آن مكتوب فرمود : قال ابو ذر ، رضى اللّه عنه قال رسول اللّه صلّى اللّه عليه و آله ، يا ابا ذر ، اوصيك فاحفظ لعل اللّه ان ينفعك به ، جاور القبور و تذكّر بها\r\n\r\n","description":"","footnote":" ( 84 ) - احمد طاهرى ، تاريخ يزد ، ص 40 .  ( 85 ) - بلاغى ، تاريخ نائين ، 1 / 230 .  ( 86 ) - همان ، ص 79 .  ( 87 ) - محمّد هاشم ، منتخب التواريخ ، ص 553 .  ( 88 ) - دوستدار آل محمّد باش اگر چه فاسق باشى و دوستان آنان را دوست بدار اگر چه فاسق باشند . ","page_name":" 115 ","page_number":115},
  {"content":"\r\n\r\nالآخرة و زرها احيانا بالنّهار و لا تزرها بالليل . « 89 » \r\nصاحب تاريخ نائين مىافزايد : هم اكنون ( در سال 1369 قمرى ) آن دستخط نزد برخى اهالى كروند موجود است . « 90 »  محدث قمى نيز در فوائد الرضوية اين مطلب را از شخصى از مردم « كرمند » كه دهى از دهات اصفهان است نقل مىكند . سحاب نيز در زندگانى امام رضا عليه السّلام اين منطقه را در مسير عبور حضرت رضا عليه السّلام قلمداد كرده در حالى كه متن روايت فاقد تأكيد مكانى است ، زيرا تنها به فردى از مردم كروند اشاره دارد و نمىتوان از اين عبارت نتيجه گرفت كه اين حادثه در كروند روى داده ، به علاوه كه ، در اطلس جغرافياى ايران نامى از اين شهر نيافتم .\r\n\r\nورود حضرت به آهوان\r\nآهوان نام آباديى است در چهل كيلومترى سمنان به سمت اميرآباد ، « 91 »  و در فرهنگ جغرافيايى ايران « آهوانو »  ) Ahevana (  ضبط شده است و آن را دهى از دهستان رودبار بخش حومهء شهرستان دامغان در هيجده كيلومترى شمال باخترى دامغان ذكر كرده است . « 92 » \r\nصاحب تحفة الرضوية ، مىنويسد : چون حضرت رضا عليه السّلام به نواحى دامغان كه در حال حاضر به آهوان مشهور است رسيد ، آهويى چند به خدمت آن حضرت رسيدند و عرض كردند يا بن رسول اللّه مخالفان قصد كشتن شما را دارند خوب است معاودت فرماييد . آن حضرت فرمود از اجل نتوان گريخت و براى آنها دعاى خير فرمود و بدين جهت آن محل را آهوان مىگويند . « 93 »  خبر ورود حضرت رضا عليه السّلام\r\n\r\n","description":"","footnote":" ( 89 ) - ابو ذر ، كه خداوند از او راضى باد از رسول خدا صلّى اللّه عليه و آله روايت كرده فرمود : اى ابو ذر وصيّت مرا بپذير و آن را نگهدارى كن اميد است خداوند متعال تو را بهره‌مند كند ، وصيّت من اين است كه نزد قبرها به سر بر و از ديدن آنها ياد آخرت كن و آنها را گاهگاهى در روز زيارت كن و شب به زيارتشان مرو .  ( 90 ) - بلاغى ، تاريخ نائين ، 2 / 235 ؛ سحاب ، زندگانى امام رضا عليه السّلام ، ص 27 .  ( 91 ) - اطلس راههاى ايران ، ص 15 .  ( 92 ) - فرهنگ جغرافياى ايران ، 3 / 32 .  ( 93 ) - به نقل از سحاب ، زندگانى امام رضا عليه السّلام ، ص 245 . صاحب بحر الانساب ، بدون اشاره به دامغان تنها با ذكر ولايت خراسان در اين باره مىنويسد : چون ( حضرت ) بر سر چشمه رسيدند ، آهوان بسيار ديدند كه سر آن چشمه ايستادند ( ايستاده‌اند ) همه آب مىخورند و خون از ديده مىبارند . چون جمع آهوان را نظر به جمال جهان‌آراى حضرت امام افتاد گفتند :\r\nكه يا امام معصوم صلاح چنان است كه از اين راه برگردى كه مخالفان قصد كشتن تو را دارند ، چون حضرت امام از آهوان اين سخن بشنيد ، گفت اى آهوان بدانيد و آگاه باشيد كه هر كسى از اجل روى بگرداند . . . چون امام على بن موسى الرضا عليه السّلام نقل را تمام كرد آهوان گفتند :\r\nصدقت يا ولىّ اللّه ، آنگاه امام روانه شد تا به نيشابور رسيد . ابن يحيى خزاعى ، بحر الانساب ، ص 3 - 101 . ","page_name":" 116 ","page_number":116},
  {"content":"\r\n\r\nرا به دامغان و يا آهوان و آنچه در علّت نامگذارى آن ذكر شده در منابع قديم نيافتم ولى از آنجا كه دامغان به لحاظ جغرافيايى در خط سير حركت حضرت رضا عليه السّلام واقع شده گذر آن حضرت از اين منطقه محتمل به نظر مىرسد .\r\n\r\nراه قديم نائين تا خراسان\r\nبنابر گفتهء جيهانى در اشكال العالم ، راه نائين به خراسان در زمان خودش از طريق طبس بوده ، منازل و مناطقى كه جيهانى در سال 320 هجرى از آنها نام مىبرد ، امروز بجز چند مورد ناشناخته‌اند . شرح منازل برابر نقل جيهانى بدين شرح است :\r\nاز نائين تا « بونه » مزرعه‌اى است و در آنجا دو كس ساكن و در آن چشمهء آبى است و يك منزل « 94 »  . از بونه ( مزرعه‌اى در كنار بيابان ) تا « خرمق » « 95 »  را راه سه ده خوانند ، يكى را « بياق » گويند و ديگرى را « خرمق » و سيم را « ارايه » و آن را از حساب خراسان دادند و در آنجا درخت خرما و كشت و چشمه‌هاى آب و چهارپايان باشد و در هر سه ديه هزار مرد بود و به يكديگر چنان نزديك‌اند كه يكديگر را توانند ديد .\r\nاز خرمق تا « نوخانى » چهار منزل و در هر سه فرسنگ يا چهار فرسنگ گنبدى است و حوضى از آب باران ، « 96 »  از نوخانى تا « رباط حوران » يك منزل ، از رباط حوران تا دهى كه آن را « آتش كوهان » « 97 »  گويند يك منزل « 98 »  از آتش كوهان تا « طبس » « 99 »  يك\r\n\r\n","description":"","footnote":" ( 94 ) - از نائين تا مزرعه‌اى كه بر كنار بيابان است يك مرحله است . اصطخرى ، مسالك الممالك ، ص 187 .  ( 95 ) - جرمه ، همان .  ( 96 ) - هر سه يا چهار فرسنگ گنبدى و بركه‌اى آب باشد . همان .  ( 97 ) - آتشگهان ، همان .  ( 98 ) - يك مرحلهء سبك ، همان .  ( 99 ) - و اگر خواهند از نوخانى به « دسكروان » روند يك مرحله ، و از آنجا تا « بن » يك مرحله و از آنجا تا « ترشيز » دو مرحله و از آنجا تا نيشابور پنج مرحله ، و راههايى به « ديه كردى » ( ده كردى ) جمع شود بر سه فرسنگى طبس كه دهى بزرگ است ، مردى هزار در اين ده باشند .\r\nهمان . ","page_name":" 117 ","page_number":117},
  {"content":"\r\n\r\nمنزل و اين طبس شهرى است خرد و در او بازارها و مسجد جامع ( است ) و آن را روستاها و رعايا و زراعت و خرماستان بسيار . « 100 » \r\nناصر خسرو نيز كه بخشى از راه قديمى نائين را پيموده در سفرنامهء خود مىنويسد : از نائين چهل و سه فرسنگ برفتيم به ديه گرمه ( كرمه ) از ناحيهء بيابان ( بيابانك ) كه اين ناحيه ده دوازده پاره ديه باشد ، رسيديم و آن موضعى گرم است و درختهاى خرما بود و اين ناحيهء كوفجان ( كومخان ) « 101 »  داشته بودند در قديم . . . و در اين راه بيابان به هر دو فرسنگ گنبدكها ساخته‌اند و مصانع كه آب باران در آنجا جمع شود . به مواضعى كه ( زمين ) شورستان نباشد ساخته‌اند و اين گنبدكها به سبب آن است تا مردم راه گم نكنند و نيز به گرما و سرما لحظه‌اى در آنجا آسايشى كنند . « 102 » \r\n\r\nبررسى راههاى كنونى يزد به خراسان\r\nاز يزد چند راه بيراهه به خراسان منتهى مىشود ، راه قديمى يزد به خراسان كه در منابع جغرافىنويسان قديم نيز آمده ، با تغييرات اندكى ، پس از گذشت بيش از هزار و يك‌صد سال هم اكنون نيز مرسوم و متداول است . اين مسير كه مسير راه فارس به خراسان است ، پيش از اين به نقل از جيهانى در اشكال العالم و اصطخرى در مسالك الممالك و ابن حوقل در صورة الارض كه به ترتيب در سالهاى 320 ،\r\n\r\n","description":"","footnote":" ( 100 ) - جيهانى ، اشكال العالم ، ص 157 .  ( 101 ) - جمع كوفج است و كوفج يا كوچ و قفص طايفه‌اى بوده‌اند مقيم حاشيهء غرب و جنوب و جنوب غربى كوير مركزى ايران در مجاورت اقوام بلوچ و نام اين دو طايفهء « كوچ و بلوچ » كه در طغيانگرى ، سركشى و راهدارى شهرت دارند در منابع تاريخ ايران آمده است . ر . ك . به :\r\nناصر خسرو ، سفرنامه ، ص 275 .  ( 102 ) - ناصر خسرو ، سفرنامه ، ص 8 - 167 . ","page_name":" 118 ","page_number":118},
  {"content":"\r\n\r\n340 ، 367 نگارش يافته ذكر شد .\r\nبر اساس راه قديمى كه امروزه نيز متداول است ، از يزد راهى است خاكى به مسافت تقريبى سى كيلومتر تا « انجيره » و از آنجا به مسافت سى و دو كيلومتر راه امتداد دارد تا خرانق ( قدمگاه على بن موسى الرضا عليه السّلام ) و سپس با پيمودن « دوگالى » ، « شهر نو » و « رباط زيرآب » به « ساغند » مىرسيم كه مجموعا هفتاد و پنج كيلومتر راه است . از ساغند بيست و پنج كيلومتر راه است تا « اللّه‌آباد » يا كاروانسراى شاه عباسى ، و سپس با طى مسافت چهل و شش كيلومتر به « رباط پشت بادام » مىرسيم و از آنجا راه به دو شاخه تقسيم مىشود يكى به سمت « خور » مىرود و ديگرى به مسافت نود و دو كيلومتر به « رباط خان » مىرسد و از آنجا تا « كلمرد » بيست و هفت كيلومتر راه است و سپس با پيمودن سى و هشت كيلومتر به « رباط گور » مىرسيم در آنجا راه به دو شاخه تقسيم مىشود ، يكى به سمت « گلستان » و « خيرآباد » در سمت چپ و ديگرى به سمت « جوخواه » مىرود كه حدود سى كيلومتر مسافت دارد ، در آنجا راهى است كه به طبس مىرود ، ادامهء مسير راهى خاكى است به مسافت تقريبى چهل و پنج كيلومتر كه به بشرويه مىرسد و از آنجا راه به مسافت پنجاه كيلومتر به يك سه راهى امتداد مىيابد كه سمت شمال آن به فردوس مىرود با مسافت تقريبى شصت كيلومتر و از فردوس چند شاخه راه است كه راه مستقيم آن با پيمودن پنجاه و نه كيلومتر به « بجستان » مىرود و از آنجا به مسافت تقريبى صد و بيست كيلومتر به « فيض‌آباد » و سپس با مسافت هفت كيلومتر به « مهنه » مىرود و از آنجا تا « شادمهر » حدود بيست كيلومتر راه است ، كمى بالاتر از اين شهر در سمت شمالى تربت حيدريه است . از اينجا راه مستقيم و متداولترى است كه با پشت سر گذاشتن « رباط سنگ » و « سنگ بست » به مشهد مىرود ، اما اگر از آنجا بخواهيم به نيشابور و سپس مشهد برويم ، بايد با پيمودن شصت و يك كيلومتر از جادهء سمت چپ به كاشمر و سپس به « ريوش » و « عطائيه » و سپس به نيشابور راه طى كنيم كه مجموع مسافات آن صد و پانزده كيلومتر است . از نيشابور به راست با پيمودن بيست و پنج كيلومتر به قدمگاه مىرسيم قدمگاه مشهور امام على بن موسى الرضا عليه السّلام و سپس با پيمودن چهل و چهار كيلومتر به « امام تقى » و سپس از آنجا با پيمودن تقريبى پنجاه كيلومتر به مشهد مقدس\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nمىرسيم . « 103 » \r\n\r\nراه كوير\r\nعلاوه بر راهى كه ذكر شد چند راه ديگر نيز وجود دارد كه مهمترين آنها راهى است كه از كوير لوت مىگذرد . با توجه به ذكر راه كوير در مسير حضرت على بن موسى الرضا عليه السّلام در منابع ، آشنايى با راه امروزى اين مسير لازم به نظر مىرسد .\r\nآغاز اين راه از يزد است و با پيمودن هفده كيلومتر راه به دو شاخه يكى به راست و به طرف شمال شرقى و ديگرى به چپ و به جانب شمال غربى متمايل مىشود ، اين دو راه سرانجام در منطقهء « جوبانان » به هم متّصل مىشوند .\r\nراه اول به خرانق و سپس ساغند و از آنجا به رباط پشت بادام مىرسد سپس به سمت چپ متمايل شده و با مسافت تقريبى صد و ده كيلومتر به « خور » مىرود و از آنجا با پيمودن هفده كيلومتر به « فرخى » و سپس با پيمودن پنجاه و دو كيلومتر به حوالى جوبانان مىرسد . « 104 »  راه دوم نيز از يزد به مسافت چهل و هفت كيلومتر به حوالى ميبد و از آنجا با طىّ نه كيلومتر به اردكان مىرود سپس از آنجا به مسافت چهل و يك كيلومتر به « عقدا » و با پيمودن هفتاد و يك كيلومتر به نائين مىرود از نائين راه به چند شاخه تقسيم مىشود كه از جادهء متمايل به چپ با پيمودن نود و چهار كيلومتر ديگر به جوبانان منتهى مىشود .\r\nاز جوبانان جادّه‌اى است نسبتا صاف و مستقيم كه از ميان دشت كوير عبور مىكند ، مسافت اين راه خاكى حدود صد و هشتاد و پنج كيلومتر است و در مسير آن جاده‌اى مال‌رو و قديمى وجود دارد كه در امتداد جادهء خاكى ادامه مىيابد . جادهء مال‌رو به « معلمان » و جادهء خاكى به « طرود » منتهى مىشود . از معلمان ، راهى است به سمت دامغان و از طرود راهى به شاهرود . مسيرى كه به دامغان مىرود مستقيم است و حدود صد و بيست كيلومتر مسافت دارد . راه ديگرى نيز وجود دارد كه به سمنان مىرود و از آنجا به دامغان بازمىگردد . اگر بخواهيم از معلمان به سمنان\r\n\r\n","description":"","footnote":" ( 103 ) - ر . ك . به : اطلس راههاى ايران ، گيتاشناسى ، ص 4 ، 5 ، 13 ، 14 ، 5 - 23 و همچنين نقشهء « عربى » جمهورى اسلامى ايران ، انتشارات وزارت ارشاد اسلامى .  ( 104 ) - راه ديگرى نيز قبل از عبور از خور ، به عروسان و آب گرم و جوبانان مىرود . ","page_name":" 120 ","page_number":120},
  {"content":"\r\n\r\nبرويم بايد از جادهء سمت چپ مسافت طولانى و يكنواختى را به مسافت تقريبى صد و پنجاه كيلومتر در حاشيهء دشت كوير بپيماييم .\r\nاز سمنان به مسافت بيست و هفت كيلومتر به « چاشتخوران » مىرسيم و از آنجا بعد از دو كيلومتر به « عطارى » و سپس با طىّ يازده كيلومتر به « آهوان » مىرويم ، ( دربارهء عبور حضرت رضا عليه السّلام از آهوان گزارشهايى در منابع ذكر شده است ) . از آهوان با پيمودن شانزده كيلومتر به « فيض‌آباد » مىرويم و از آنجا تا « محمّدآباد » ده كيلومتر و تا « قوشه » نيز ده كيلومتر راه است . سپس با پيمودن شانزده كيلومتر به حوالى « اميرآباد » مىرسيم و از آنجا تا دامغان بيست كيلومتر راه است .\r\nاز دامغان با گذشتن از جزن ، بق ، مهماندوست ، قادرآباد و ده ملا به مسافت شصت و پنج كيلومتر به شاهرود مىرسيم و از شاهرود راه در مسير نسبتا مستقيم به سمت شرق امتداد مىيابد و با گذشتن از ميامى ، مياندشت ، عباس‌آباد ، صدرآباد ، كاهك ، داورزن ، مهر ، ريوند ، و استبر به مسافت دويست و شصت و چهار كيلومتر به سبزوار مىرسيم . از سبزوار راه به سمت شمال شرقى ادامه مىيابد و با گذر از مناطق ايزى ، باغجر ، به سلطان‌آباد مىرسيم كه مجموع مسافت اين راه چهل و هفت كيلومتر است . از سلطان‌آباد جاده‌اى به سمت شرق وجود دارد كه با پيمودن آن و عبور از مناطق شورآب ، صمان ، همّت‌آباد و بزغان به مسافت چهل و هشت كيلومتر به نيشابور مىرسيم ( از ورود حضرت على بن موسى الرضا عليه السّلام به نيشابور گزارشهاى متعدد و معتبرى در دست است ) . به مسافت هفده كيلومتر بعد از نيشابور قدمگاه قرار دارد و از آنجا تا مشهد مقدس نيز شرح آن گذشت . « 105 » \r\n\r\n","description":"","footnote":" ( 105 ) - ر . ك . به : اطلس راههاى ايران ، گيتاشناسى ، ص 4 ، 5 ، 13 ، 14 ، 5 - 23 و همچنين نقشهء « عربى » جمهورى اسلامى ايران ، انتشارات وزارت ارشاد اسلامى . ","page_name":" 121 ","page_number":121},
  {"content":"\r\n\r\n.\r\n\r\n","description":"","footnote":"","page_name":" 122 ","page_number":122},
  {"content":"\r\n\r\n\r\nخراسان\r\nخراسان در فارسى قديم به معنى خاور زمين است . اين اسم در قرون اول اسلام بر تمام ايالات اسلامى كه در خاور كوير لوت تا كوههاى هند واقع بودند اطلاق مىشد و به اين ترتيب تمام بلاد ما وراء النهر را در شمال خاورى به استثناى سيستان و قهستان در جنوب شامل مىشود .\r\nخراسان در زمان خليفهء دوّم و به قولى در سال 29 هجرى ، هنگامى كه عثمان به خلافت رسيد توسط سپاه اسلام فتح شد . « 1 »  در سال 29 هجرى ، عبد اللّه بن عامر مسير راهى را كه در فتح خراسان پيمود ، از بصره تا مرو بود . اين خط سير ( از بصره تا مرو ) با مسيرى كه حضرت على بن موسى الرضا عليه السّلام در 171 سال بعد مىپيمايد تشابه زيادى دارد ، اعثم كوفى در الفتوح مىنويسد :\r\nهنگامى كه ماهك بن شاهك در فارس سر به شورش برداشت ، عثمان ، عبد اللّه بن عامر را با سپاهيانش روانهء فارس كرد و دستور داد از آنجا عازم خراسان شوند . عبد اللّه بن عامر از بصره به جانب فارس روان شد و . . . در صحراى اصطخر ، ماهك تسليم شد . . . و سپس عبد اللّه از اصطخر به طرف خراسان رفت و با عبور از . . .\r\nنيشابور . . . و طوس و سرخس سرانجام به جانب مرو رفت . « 2 » \r\nحدود خارجى خراسان در آسياى وسطى بيابان چين و پامير و از سمت هند\r\n\r\n","description":"","footnote":" ( 1 ) - اعثم كوفى ، تاريخ اعثم كوفى ( الفتوح ) ، ص 108 ، 109 ، 115 ، 116 ؛ بلاذرى ، فتوح البلدان ، ( بخش ايران ) ، ص 158 .  ( 2 ) - اعثم كوفى ، الفتوح ، ( چاپ بمبئى ) ، ص 5 - 84 . ","page_name":" 123 ","page_number":123},
  {"content":"\r\n\r\nجبال هندوكش بود ، ولى بعدها اين حدود هم دقيقتر و هم كوچكتر شد تا آنجا كه مىتوان گفت خراسان كه يكى از ايالتهاى ايران در قرون اول اسلامى بود از سمت شمال خاورى از رود جيحون به آن طرف را شامل نمىشد ، ولى همچنان تمام ارتفاعات ماوراى هرات را كه اكنون قسمت شمال باخترى افغانستان است در برداشت ، مع الوصف شهرهايى كه در منطقهء علياى رود جيحون يعنى در ناحيهء پامير واقع بودند در نزد مسلمانان جزء خراسان يعنى در داخل و حدود آن ايالت محسوب مىشدند . « 3 » \r\nايالت خراسان در دوران اوليهء اسلامى به چهار قسمت يعنى چهار ربع تقسيم مىشد و هر ربعى به نام يكى از چهار شهر بزرگى كه در زمانهاى مختلف كرسى آن ربع يا كرسى تمام ايالت به شمار مىرفت ، خوانده مىشد و آنها عبارت بودند از :\r\nنيشابور ، مرو ، هرات و بلخ .\r\nپس از فتوحات اول اسلامى كرسى ايالت خراسان مرو و بلخ بود ، ولى بعدها امراى سلسلهء طاهريان مركز فرمانروايى خود را به ناحيهء باختر بردند و نيشابور را كه شهر مهمّى در غربىترين قسمتهاى چهارگانه بود مركز امارت خويش قرار دادند . « 4 » \r\nدو شهر نيشابور و مرو از مهمترين شهرهاى خراسان به شمار مىرفت . امام على بن موسى الرضا عليه السّلام براى رفتن به مرو كه در آن زمان مركز حكومت مأمون بود ، از ناحيهء خراسان و از شهرهاى مهم نيشابور و طوس - كه بعدها « مشهد » آن حضرت شد - و سرخس عبور كرد تا به مرو رسيد . نيشابور اولين شهرى بود كه در منطقهء خراسان در مسير راه امام قرار داشت .\r\n\r\nنيشابور\r\nنام اين شهر را در زبان كنونى فارسى به صورت نيشابور و در عربى نيسابور تلفظ مىكنند و از كلمهء فارسى قديم « نيوشاه‌پور » كه به معنى « چيز يا كار خوب يا جاى\r\n\r\n","description":"","footnote":" ( 3 ) - لسترنج ، جغرافياى تاريخى سرزمينهاى خلافت شرقى ، ص 9 - 408 .  ( 4 ) - لسترنج ، جغرافياى تاريخى سرزمينهاى خلافت شرقى ، ص 409 . ر . ك . فراى ، تاريخ ايران كمبريج ، 4 / 2 - 80 ؛ اصطخرى ، مسالك الممالك ، ص 253 ، 256 ؛ ابن حوقل ، صورة الارض ، 10 - 308 ؛ مقدسى ، احسن التقاسيم ، ص 259 ؛ حمد اللّه مستوفى ، نزهة القلوب ، ص 185 . ","page_name":" 124 ","page_number":124},
  {"content":"\r\n\r\nخوب شاه » است گرفته شده و منسوب به شاپور دوم پادشاه ساسانى است كه در قرن چهارم ميلادى به تجديد بناى آن شهر همّت گماشت . بانى اول نيشابور ، شاپور اول ، پسر اردشير بابكان مؤسس سلسلهء ساسانى است .\r\nجغرافىنويسان مسلمان در قرن سوم ، فهرست مفصّلى از شهرهاى مهم ولايت نيشابور ترتيب داده‌اند كه قسمت عمدهء ايالت قهستان را شامل مىشود . فايدهء مهمى كه از اين فهرست به دست مىآيد تلفظ قديم بعضى اسامى است ، ولى بسيارى از آن اسامى را امروزه نمىتوان معين كرد كه با كدام محل تطبيق مىشود . « 5 » \r\nدر اوايل دولت اسلامى به شهر نيشابور ، ابرشهر مىگفتند ، و همين نام بر سكه‌هاى آن شهر در دوران خلفاى اموى و عبّاسى ضرب شده است . مقدسى و برخى از مورّخان ديگر آن را ايرانشهر نيز ضبط كرده‌اند ، ولى گويا اين نام فقط عنوان دولتى يا عنوان رسمى و افتخارى آن شهر بوده است . « 6 » \r\nدر قرن چهارم هجرى ، نيشابور شهرى بزرگ و بسيار آباد و مساحتش يك فرسخ در يك فرسخ بود و داراى شهر و قهندز و حومه ( ربض ) بود و مسجد جامع بزرگى در حومهء آن وجود داشت ، از آثار عمرو ليث صفارى « 7 »  كه مقابل ميدانى معروف به لشكرگاه واقع بود ، دار الاماره‌اى نزديك اين مسجد بود و به ميدان ديگر معروف به ميدان حسينين اتّصال داشت . زندان نيز تا دار الاماره فاصلهء زياد نداشت و ميان هر يك از اين عمارتها بيش از يك چهارم فرسخ فاصله نبود . قهندز دو دروازه و شهر چهار دروازه داشت . دروازه‌هاى شهر موسوم بودند به : اوّل دروازهء پل ، دوم دروازهء كوچهء معقل ، سوم دروازهء قهندز و چهارم دروازهء پل تگين . در بيرون شهر و خارج قهندز و گرداگرد آنها حومه واقع بود و بازارهاى شهر در حومه قرار داشت . اين حومه دروازه‌هاى متعدد داشت و از آن جمله بود دروازهء قباب ( گنبدان ) كه به\r\n\r\n","description":"","footnote":" ( 5 ) - لسترنج ، جغرافياى تاريخى سرزمينهاى خلافت شرقى ، ص 409 .  ( 6 ) - مقدسى ، احسن التقاسيم ، ص 314 ؛ اصطخرى ، مسالك الممالك ، ص 258 ؛ ابن حوقل ، صورة الارض ، ص 313 ؛ ابن خردادبه ، المسالك و الممالك ، ص 24 ؛ يعقوبى ، البلدان ، ص 278 ؛ ابن رسته ، الاعلاق النفيسة ، ص 171 .  ( 7 ) - عمرو ليث صفارى از امراى سلسلهء صفاريان بود كه در سال 266 هجرى امير خراسان و سيستان شد . ","page_name":" 125 ","page_number":125},
  {"content":"\r\n\r\nسمت غرب باز مىشد و در مقابل آن دروازهء جنگ روبروى ولايت « بشتفرش » واقع بود و در سمت جنوب دروازهء احوص‌آباد قرار داشت . « 8 » \r\nياقوت حموى در معجم البلدان مىنويسد : در زمان او ( قرن هفتم ) اين شهر را « نشاوور » مىگفتند ، و همچنين گويد : با وجود ويرانيهايى كه از زمين‌لرزهء سال 540 در نيشابور حادث شد و نيز پس از آن در سال 548 كه تاخت‌وتاز و غارت عشاير « غز » به وقوع پيوست ، باز در تمام خراسان نقطه‌اى از نيشابور آبادتر نيست .\r\nابن بطوطه كه پس از فتنهء مغول شهر نيشابور را ديده مىنويسد : اين شهر آباد و معمور است و مسجدى زيبا دارد . مقدسى نيز از چهار روستاى مهم نيشابور در عصر خود ياد مىكند كه عبارتند از : شامات ، ريوند ، مازول و پشته‌فروش ( پشت‌فروش ) . « 9 »  حافظ ابرو ، شهر نيشابور را در اكثر اوقات از ديگر شهرهاى خراسان بزرگتر توصيف مىكند و از معادن و محصولات آن نام مىبرد . « 10 » \r\n\r\nورود حضرت رضا عليه السّلام به نيشابور\r\nخوشبختانه از ورود حضرت رضا عليه السّلام به نيشابور گزارشهاى متعددى در منابع و تذكره‌ها به چشم مىخورد . از اين رو مسير حركت و منازلى را كه حضرت از نيشابور به سرخس و از آنجا به مرو طى كرده‌اند بيش از ساير مناطق و شهرها قابل تعيين است .\r\nشيخ صدوق در عيون اخبار الرضا عليه السّلام ، بنابر نقل ابو واسع محمّد بن احمد بن اسحاق نيشابورى كه او نيز از جدّهء خود خديجه بنت عمران روايت كرده چنين مىگويد : هنگامى كه حضرت رضا عليه السّلام وارد شهر نيشابور شد در محلهء « غز » در ناحيهء\r\n\r\n","description":"","footnote":" ( 8 ) - ر . ك . به : فراى ، تاريخ كمبريج ايران ، 4 / 101 - 98 ؛ لسترنج ، جغرافياى تاريخى سرزمينهاى خلافت شرقى ، ص 10 - 409 .  ( 9 ) - لسترنج ، جغرافياى تاريخى سرزمينهاى خلافت شرقى ، ص 409 ، 13 - 411 ؛ همچنين ياقوت حموى ، معجم البلدان ، 3 / 228 ؛ مقدسى ، احسن التقاسيم ، ص 312 ، 314 ، 316 ؛ ابن بطوطه ، سفرنامه ، 3 / 81 - 80 .  ( 10 ) - حافظ ابرو ، جغرافياى حافظ ابرو ، ص 3 - 62 . ","page_name":" 126 ","page_number":126},
  {"content":"\r\n\r\nمعروف به « بلاشاباد » « 11 »  در خانهء جدّم پسنده « 12 »  وارد شد . هنگامى كه حضرت وارد خانه شد ، دانهء بادامى در گوشه‌اى از خانه كاشت ، دانه روييد و تبديل به درخت شد و در مدت يك سال بادام داد . مردم از آن درخت باخبر شدند و هر كس را كه علتى مىرسيد براى تبرك جستن از آن بادام مىخورد و شفا مىخواست و به بركت حضرت شفا مىيافت و هر كه را چشم دردى بود از آن بادام بر چشم خود مىماليد و سلامت حاصل مىشد . زن حامله‌اى كه زاييدن بر او سخت شده بود ، چون از آن بادام خورد ، همان ساعت وضع حمل كرد و يا اگر چهارپايى را قولنج عارض مىشد از شاخه‌هاى آن بر شكمش مىماليدند ، معالجه مىشد .\r\nابو واسع محمّد نيشابورى در ادامهء روايت خود مىگويد : مدتها بر آن درخت گذشت تا آنكه خشك شد ، جدّ من عمران « 13 »  شاخه‌هاى آن را بريد ، ( و بر اثر اين اقدام ) كور شد . عمران فرزندى داشت به نام ابو عمرو . او درخت را به تمام بريد . ( و بر اثر اين اقدام ) ثروت و مال او كه هفتاد تا هشتاد هزار درهم بود ، از دست رفت و سرانجام چيزى برايش نماند . عمرو داراى دو فرزند بود كه هر دو دبير ابو الحسن محمّد بن ابراهيم سمحور ( سيمجور ) « 14 »  بودند ، يكى به نام ابو القاسم و ديگرى به نام ابو صادق و آن دو خواستند كه اين خانه را تعمير كنند ، بيست هزار درهم براى آن خرج كردند در اين بين ريشهء درخت را كه ( بر جاى ) مانده بود كندند و نمىدانستند كه از آن چه پيش مىآيد . يكى از آن دو ، متولّى زمين و باغ و املاك امير خراسان بود ، پس از زمانى به نيشابور مراجعت كرد ، « 15 »  در حالى كه پاى راست او سياه و گوشت پاى او ريخته بود و پس از يك ماه بر ( اثر ) آن درد مرد . ديگرى كه بزرگتر بود در ديوان سلطان نيشابور دبيرى مىكرد و بر دسته‌اى از نويسندگان رياست داشت يكى از آنها گفت : خدا اين دبير را از چشم بد نگاه دارد . در آن ساعت دست او لرزيده ،\r\n\r\n","description":"","footnote":" ( 11 ) - « بلاش » ، « بلاشاباذ » هم آمده است ، در متن عيون « لاشاباذ » ذكر شده است .  ( 12 ) - او را از اين جهت « پسنده » ناميده‌اند كه حضرت رضا عليه السّلام او را از بين ساير مردم پسنديده بودند .  ( 13 ) - در برخى از كتابها « حمدان » هم آمده است .  ( 14 ) - ابو الحسن سيمجور از اميران سلسلهء سامانى است .  ( 15 ) - برخى از كتب مىنويسند : « او را در كجاوه نشانده و به نيشابور بازگردانيدند . » ","page_name":" 127 ","page_number":127},
  {"content":"\r\n\r\nقلم از دستش افتاد و دست « 16 »  او زخم شد و از دفتر بيرون آمد و به خانهء خود مراجعت كرد . ابو العباس كاتب با جمعى بر او وارد شدند به او گفتند : اين درد از جهت حرارت ( گرمى مزاج ) تو عارض شده و لازم است كه امروز فصد « 17 »  كنى ، او در آن روز رگ خود را زد و خون گرفت ، فردا آمدند بازگفتند كه امروز همان رگ بزن ، او چنين كرد پس از آن دستش سياه شد ، گوشت آن ريخت « 18 »  و آن روز ( از اين مرض ) مرد و مرگ هر دو برادر در كمتر از يك سال واقع شد . « 19 » \r\nمهمترين و معتبرترين گزارشى كه از توقف حضرت رضا عليه السّلام در نيشابور ضبط شده است ، روايت عبد السّلام بن صالح ابو صلت هروى « 20 »  است كه حديث مشهور و معروف « سلسلة الذهب » را از امام رضا عليه السّلام در نيشابور نقل مىكند . اين روايت به تواتر در منابع حديث از محدّثان مختلف نقل شده و در منابع اوّليه و قديم و نيز منابع جديد و تذكره‌ها و ساير كتب تاريخى و كتابهايى كه به شرح زندگانى امام على بن موسى الرضا عليه السّلام اختصاص يافته به كرّات آمده است . « 21 » \r\n\r\n","description":"","footnote":" ( 16 ) - برخى از كتب نوشته‌اند : از دست او « جوشى » درآمد .  ( 17 ) - فصد كردن : به معنى رگ زدن براى حجامت و خون‌گيرى است . ر . ك . به : فرهنگ عميد ، كلمهء « فصد » .  ( 18 ) - برخى از كتب مىنويسند : قطعه‌قطعه شد .  ( 19 ) - شيخ صدوق ، عيون اخبار الرضا عليه السّلام ، 2 / 5 - 374 . و همچنين نگاه كنيد به : نجفى يزدى ، مناقب اهل بيت ، 2 / 187 ؛ شيخ عباس قمى ، منتهى الآمال ، ص 322 و 323 .  ( 20 ) - در برخى منابع اين گزارش به نقل از « احمد بن عامر طائى » آمده است .  ( 21 ) - شيخ صدوق ، عيون اخبار الرضا عليه السّلام ، 2 / 375 ؛ ملا باقر مجلسى ، بحار الانوار ، 49 / 123 ، 7 - 126 ؛ شيخ مفيد ، الارشاد ، 2 / 257 ؛ ابن صباغ ، الفصول المهمّه ، ص 240 ؛ شيخ صدوق ، الامالى ، ص 208 ؛ اربلى ، كشف الغمة فى معرفة الائمة ، 3 / 98 ؛ عطاردى ، مسند الامام الرضا عليه السّلام ، 1 / 4 - 43 ؛ شيخ عباس قمى ، منتهى الآمال ، ص 322 ؛ مقدس اردبيلى ، حديقة الشيعة ، 642 ؛ فتال نيشابورى ، روضة الواعظين ، ص 374 به بعد ؛ كلينى ، اصول كافى ، 2 / 407 ؛ خليفه نيشابورى ، تاريخ نيشابور ، ص 125 ؛ بحرانى ، مدينة المعاجز ، ص 470 به بعد و ساير منابع همچون مسند الامام الرضا عليه السّلام ، 1 / 44 در پاورقى و زندگانى سياسى هشتمين امام در ص 95 نيز اين حديث را آورده‌اند . ","page_name":" 128 ","page_number":128},
  {"content":"\r\n\r\n\r\nذكر حديث سلسلة الذهب در نيشابور\r\nعبد السّلام بن صالح ابو صلت هروى مىگويد : من با على بن موسى الرضا عليه السّلام بودم در زمانى كه آن جناب از نيشابور كوچ مىكرد و بر استرى سياه و سفيد سوار بود بناگاه محمّد بن رافع و احمد بن حرث « 22 »  و يحيى بن يحيى و اسحاق بن راهويه و چند تن از اهل علم به دهانهء استر آويختند ( در اطراف آن حضرت گرد آمدند و دهانهء اسب او را گرفتند ) و عرض كردند كه تو را به حق خاندان پاكتان قسم مىدهيم كه حديثى از براى ما بيان كن كه از پدر بزرگوارتان شنيده باشى . امام عليه السّلام سر مبارك خود را از عمارى ( كجاوه ) بيرون كرد و بر روى سر آن حضرت ردايى از خز منقش و نگارين قرار داشت و دورو بود ، يعنى پشت و روى آن مثل يكديگر بود و فرمود : حديث كرد مرا پدر بزرگوارم بندهء صالح موسى بن جعفر عليه السّلام و فرمود حديث كرد مرا پدر بزرگوارم جعفر بن محمّد عليه السّلام و فرمود : حديث كرد پدر بزرگوارم ابو جعفر محمّد بن على ، باقر علم انبيا عليه السّلام ( يعنى شكافندهء علم پيغمبران ) و فرمود : حديث كرد مرا پدر بزرگوارم على بن الحسين سيد العابدين عليه السّلام ، و فرمود : حديث كرد مرا پدر بزرگوارم سيد جوانان بهشت حسين عليه السّلام و فرمود : حديث كرد مرا پدر بزرگوارم على بن ابى طالب عليه السّلام و فرمود : شنيدم از پيغمبر صلّى اللّه عليه و آله كه فرمود ، شنيدم از جبرئيل كه گفت : خداوند جل جلاله فرمود : منم خدايى كه نيست جز من خدايى ، پس مرا عبادت كنيد . هر كس « لا إله الّا اللّه » بگويد داخل شده است در قلعهء من و هر كس داخل شود در قلعهء من ايمن است از عذاب من . « 23 » \r\nشيخ صدوق در ادامهء روايت مىافزايد : از اسحاق بن راهويه « 24 »  نقل شده كه چون حضرت رضا عليه السّلام خواست از نيشابور به سوى خراسان و نزد مأمون بيرون رود ، اصحاب حديث گرد او آمدند و عرض كردند : يا بن رسول اللّه تو از نزد ما كوچ مىكنى و حديث نمىكنى ما را به چيزى كه آن را ضبط كنيم ؟ آن جناب در ميان عمارى ( كجاوه ) نشسته بود و سر از عمارى بيرون كرد و فرمود : از پدرم موسى بن\r\n\r\n","description":"","footnote":" ( 22 ) - احمد بن حرب هم آمده است .  ( 23 ) - شيخ صدوق ، عيون اخبار الرضا عليه السّلام ، 2 / 374 .  ( 24 ) - ابو يعقوب اسحاق بن راهويه مروزى . ","page_name":" 129 ","page_number":129},
  {"content":"\r\n\r\nجعفر عليه السّلام شنيدم كه به نقل از پدران بزرگوار « 25 »  خود از رسول خدا صلّى اللّه عليه و آله و آن جناب از جبرئيل نقل كرد كه گفت از خداوند عزّ و جل شنيدم : « لا إله الّا اللّه » قلعهء من است ، پس هر كس داخل شود در قلعهء من ايمن است از عذاب من . چون راحله قدرى راه پيمود آن جناب فرمود : ولى با شروط لا إله الّا اللّه ، و من ( ولايت حضرت على بن موسى ) از شروط لا إله الا اللّه هستم .\r\nشيخ صدوق مىافزايد : از شروط لا إله الا اللّه اقرار كردن از براى حضرت رضا عليه السّلام است به اين كه او است امام بر بندگان از جانب خداى عزّ و جل و واجب است اطاعت ايشان . « 26 » \r\nعلى بن عيسى اربلى در كشف الغمّة فى معرفة الائمة ، مىنويسد : در يكى از كتابها كه اينك نام آن را به خاطر ندارم نوشته بود عماد الدين محمّد بن ابى سعيد بن عبد الكريم بن هوازن در محرم سال 596 از حاكم ابو عبد اللّه نيشابورى در تاريخ نيشابور روايت كرده كه على بن موسى الرضا عليه السّلام با كجاوه‌اى وارد نيشابور شد كه ساز و برگ آن از طلا و نقره بود . در اين هنگام ابو ذرعه و محمّد بن اسلم طوسى كه از حافظان بزرگ حديث و از رجال علم بودند در وسط بازار جلو مركب آن حضرت را گرفته و گفتند : تو را به حق پدران و دودمان بزرگوارت ، چهرهء مباركت را باز كن و از پدرانت براى ما حديثى نقل نما . در اين هنگام مركب آن حضرت متوقف شد و سايبان به كنار رفت و ديدگان مسلمانان از جمال مبارك و طلعت روشن او منوّر شد .\r\nمردم همگان از جاى خود برخاسته و به احترام آن جناب ايستادند . گروهى از مردم گريه مىكردند و جماعتى فرياد هلهله و شادى برآورده و دسته‌اى جامه‌هاى خود را پاره نمودند ، عده‌اى خود را به خاك افكنده و بعضى افسار استرش را مىبوسيدند و تعدادى سرهاى خود را بلند كرده به جايگاه آن جناب مىنگريستند . اين ازدحام و غوغا تا هنگام ظهر به طول انجاميد و اشك از ديدگان مردم جارى بود . فريادها خاموش شد در اين وقت كه سكوت همه جا را فرا گرفت علما و اهل فضل فرياد برآوردند كه اى گروه مردم بشنويد و گوش فرا دهيد و فرزند رسول خدا صلّى اللّه عليه و آله را اذيّت نكنيد . حضرت رضا عليه السّلام حديثى املا فرمود و حدود بيست و چهار هزار قلم به\r\n\r\n","description":"","footnote":" ( 25 ) - در عيون اخبار الرضا عليه السّلام ، به ترتيب نام سلسله راويان عليهم السّلام آمده است .  ( 26 ) - شيخ صدوق ، عيون اخبار الرضا عليه السّلام ، 2 / 375 . ","page_name":" 130 ","page_number":130},
  {"content":"\r\n\r\nدست حديث را نوشتند كه از آن جمله ابو ذرعهء رازى و محمّد بن اسلم بودند .\r\nحضرت رضا عليه السّلام فرمود : شنيدم از پدرم موسى بن جعفر عليه السّلام و او از پدرش جعفر بن محمّد عليه السّلام و او از پدرش محمّد بن على عليه السّلام و او از پدرش على بن الحسين عليه السّلام و او از پدرش حسين بن على عليه السّلام و او از پدرش على بن ابى طالب عليه السّلام و او از برادر و پسر عمويش حضرت رسول خدا صلّى اللّه عليه و آله و او از جبرئيل و او از حضرت رب العزة جل جلاله كه فرمود : كلمهء « لا إله الّا اللّه » سنگر و دژ من است هر كس در اين دژ وارد شود از عذاب من ايمن است . « 27 »  « كلمة لا إله الّا اللّه حصنى فمن قالها دخل حصنى و من دخل حصنى امن من عذابى . » « 28 » \r\nمسند الامام الرضا عليه السّلام در ادامهء اين روايت مىنويسد : استاد ابو القاسم قشيرى مىگفت اين حديث با همين سند براى بعضى از پادشاهان سامانى خوانده شد و او دستور داد حديث مزبور را با طلا نوشتند و سپس وصيت كرد هنگامى كه درگذشت اين حديث را در كفن او بگذارند . هنگامى كه آن مرد درگذشت او را در خواب ديدند ، از او پرسيدند خداوند با تو چه كرد ؟ گفت : خداوند به واسطهء تعظيم و تكريم اين حديث مرا آمرزيد .\r\nابن جوزى گويد : هنگامى كه حضرت رضا عليه السّلام به نيشابور رسيد ، علماى اين شهر ، مانند يحيى بن يحيى و اسحاق بن راهويه و محمّد بن رافع و احمد بن حرب و غير آنها خدمت آن جناب رسيدند و از وى طلب حديث كردند تا از روايات او تبرّك جويند .\r\nامام رضا عليه السّلام مدتى در نيشابور اقامت كرد و سپس مأمون آن حضرت را به مرو فرا خواند . « 29 » \r\n\r\nاستقبال مردم نيشابور از امام رضا عليه السّلام\r\nصاحب تاريخ نيشابور دربارهء ورود حضرت امام رضا عليه السّلام به نيشابور مىنويسد :\r\n\r\n","description":"","footnote":" ( 27 ) - على بن عيسى اربلى ، كشف الغمّة فى معرفة الائمة ، 2 / 273 ؛ عطاردى ، مسند الامام الرضا عليه السّلام ، 1 / 9 - 58 ؛ مجلسى ، بحار الانوار ، 12 / 109 ، 114 ، 115 .  ( 28 ) - عطاردى ، مسند الامام الرضا عليه السّلام ، 1 / 59 .  ( 29 ) - عطاردى ، مسند الامام الرضا عليه السّلام ، 1 / 59 ؛ آثار و اخبار امام رضا عليه السّلام ، ص 88 . ","page_name":" 131 ","page_number":131},
  {"content":"\r\n\r\nدر سال 200 هجرى ، شهر نيشابور با قدوم مبارك امام على بن موسى الرضا عليه السّلام قرين مباهات و افتخار شد . مردم نيشابور مقدم مقدّس آن حضرت را گرامى داشتند و شاديها كردند و به اتّفاق قطب الانام شيخ ابو يعقوب اسحاق بن راهويه مروزى كه شيخ شهر و مقدّم ارباب ولايت بود به استقبال آن حضرت ، از شهر نيشابور بيرون شدند و تا قريهء مؤيديه « 30 »  كه از قراى نيشابور است به پيشواز رفتند و شيخ با وجود كبر سن مهار ناقهء آن حضرت را به دوش گرفت و تا شهر نيشابور پياده راه پيمود و شيخ محمّد بن اسلم طوسى نيز در التزام ركاب مبارك بود و چون به نيشابور ورود فرمود در محلهء « قز » « 31 »  كوچهء « بلاس‌آباد » « 32 »  نزول فرمود و مقام اختيار كرد . در السنه و افواه مشهور است كه حضرت سلطان در نيشابور به منبر برآمد و اين حديث را از خواجهء كاينات روايت فرمود : « التعظيم لأمر اللّه و الشفقة على خلق اللّه » و نيز نقل است كه حديث سلسلة الذهب را حضرت رضا عليه السّلام هنگام حركت و عزيمت به سوى طوس در بازار نيشابور روايت فرمود . « 33 » \r\n\r\nماجراى چشمهء كهلان در نيشابور\r\nشيخ صدوق مىنويسد : هنگامى كه حضرت رضا عليه السّلام وارد نيشابور شد در محله‌اى فرود آمد كه آن محله را « فرد » « 34 »  مىگفتند و در آنجا حمامى بنا شد كه در اين زمان ( حد اكثر تا سنه 372 كه سال وفات شيخ صدوق است ) آن حمام به حمام رضا عليه السّلام مشهور است و در آنجا چشمه‌اى بود كه آب آن چشمه كم شده بود . « 35 »  كسى بر روى آن چشمه بايستاد و آب آن چشمه را بيرون كرد « 36 »  تا آب وفور يافت و بسيار\r\n\r\n","description":"","footnote":" ( 30 ) - از قريهء « مؤيديه » در منابع جغرافيايى امروز ، نامى نيافتيم .  ( 31 ) - « غر » هم آمده است .  ( 32 ) - « بلاش‌آباد » نيز آمده است .  ( 33 ) - احمد بن محمّد بن حسن بن احمد ( خليفه نيشابورى ) ، تاريخ نيشابور ، ص 117 ، 125 و همچنين مؤيّد ثابتى ، تاريخ نيشابور ، ص 340 .  ( 34 ) - « فروبين » هم آمده است . عطاردى ، اخبار و آثار امام رضا عليه السّلام ، ص 86 .  ( 35 ) - عطاردى مىنويسد : در آن منزل چشمه‌اى بود كه آب آن خشك شده بود ، همان مأخذ ، ص 86 .  ( 36 ) - عطاردى مىنويسد : حضرت دستور دادند چاه را بار ديگر باز كنند ، همان مأخذ ، ص 86 . ","page_name":" 132 ","page_number":132},
  {"content":"\r\n\r\nشد و در خارج آن چشمه حوضى بود كه آب ، از آن چشمه فرود مىآمد و در آن حوض مىريخت . حضرت رضا عليه السّلام در ميان حوض رفت و غسل كرد و سپس بر كنار حوض نماز گزارد و مردم على الاتصال در آن حوض مىآمدند و غسل مىكردند و از آن آب به جهت تيمّن و تبرك مىخوردند و بر كنار آن حوض نماز مىگزاردند و حاجتهاى خود را از خدا مىخواستند و برآورده مىشد و آن چشمه به چشمهء كهلان معروف است و از آن زمان تا به حال مردم روى به آن چشمه مىآورند و به آب آن چشمه استشفا مىكنند . « 37 »  بنابر آنچه مورّخان معاصر ذكر كرده‌اند ، اين چشمه كه بعد از آن به حمام رضا عليه السّلام معروف شد همچنان در شهر نيشابور وجود دارد .\r\n\r\nقدمگاه نيشابور\r\nدر فاصلهء بيست و شش كيلومترى شهر كنونى نيشابور منطقه‌اى موسوم به قدمگاه على بن موسى الرضا عليه السّلام است كه بر اثر كثرت استعمال به قدمگاه معروف شده است . صاحب تحفة الرضوية مىنويسد : هنگامى كه حضرت رضا عليه السّلام از نيشابور خارج شد ، در راه به چشمهء آبى رسيد و در كنار آن چشمه سنگى بود ، حضرت بر روى آن سنگ ايستاد و به نماز مشغول شد ، نقش قدم مباركش بر آن سنگ ظاهر گشت و الحال آن سنگ را بريده و به ديوار نصب كرده‌اند و بقعه‌اى براى آن ساخته‌اند و شعرى در اين باره از خواجهء شيراز شيخ حافظ است كه گفت :\r\n در زمينى كه نشان كف پاى تو بود * سالها سجدهء صاحب‌نظران خواهد بود \r\nصاحب تحفة الرضوية مىافزايد : نگارنده آن محل را كه هم اكنون به قدمگاه معروف است زيارت كرده و نظير همان سنگ و همان نقش را در مقبرهء امامزاده محمّد محروق در خارج از شهر نيشابور ديده و ممكن است چنين اتفاقى در آن حوالى نيز افتاده و بعدها آن را در مقبرهء مزبور گذاشته و به ديوار نصب كرده باشند . « 38 » \r\n\r\n","description":"","footnote":" ( 37 ) - شيخ صدوق ، عيون اخبار الرضا عليه السّلام ، 2 / 376 ؛ مجلسى ، بحار الانوار ، 12 / 111 ؛ شيخ عباس قمى ، منتهى الآمال ، ص 324 .  ( 38 ) - بسطامى ، تحفة الرضوية ، ص 190 . ","page_name":" 133 ","page_number":133},
  {"content":"\r\n\r\nصاحب تاريخ نائين معتقد است كه اين قدمگاهها و آثارى كه از نقش پاى حضرت بر روى سنگ است نقشى است كه به عنوان يادبود آن حضرت بر روى سنگ حك كرده‌اند . « 39 » \r\nصاحب تحفة الرضوية مىنويسد : در قدمگاه روزى حضرت وارد شد و طلب انگور كرد ، باغبانى گفت حالا فصل زمستان است و انگور در باغهاى ما يافت نمىشود و ما از شدت سرما موها را زير خاك پنهان كرده‌ايم . حضرت فرمود به باغ برو و قدرت خدا را مشاهده كن . آن مرد به باغ آمد ديد كه سرتاسر تمام درختان سبز و خرّم و پر از ميوه است . متحيّر شد و چون دانست اين از كرامت حضرت است خواست انكار كند تا حضرت را در نزد ديگران شرمسار سازد ، به دروغ اطلاع داد كه در باغ انگورى يافت نشد . حضرت متغيّر گشت و عازم حركت شد و نفرين كرد كه خدا تو و باغت را بسوزاند . آن بيچاره به مجرد اين كه وارد باغ شد ، صاعقه از آسمان فرود آمد ، او و باغش را به صورت تلّى خاكستر درآورد . « 40 »  ذكر اين ماجرا را در منابع معتبر نيافتم ولى احتمالا منشأ نقل ، تاريخ نائين و تحفة الرضوية و نيز حكايتى است كه در بحر الانساب مضبوط است . با اين تفاوت كه صاحب بحر الانساب اين واقعه را بعد از خروج حضرت از نيشابور ذكر نمىكند و علاوه بر اين مىنويسد : آن روز دهم تيرماه قديم بود . « 41 » \r\n\r\nماجراى طبابت امام رضا عليه السّلام در رباط سعد\r\nواقعهء ديگرى كه در حوالى نيشابور روى داد ، معالجهء مردى است كه قدرت تكلّم خود را بر اثر حادثه‌اى از دست داده بود كه سرانجام با طبابت حضرت رضا عليه السّلام شفا يافت . شرح اين حادثهء شنيدنى به قرار ذيل است :\r\nابو احمد عبد اللّه بن عبد الرّحمن معروف به صفوان نقل كرده است كه قافله‌اى از خراسان بيرون شد و روى به كرمان ( نهاد ) ، دزدهايى كه در كوه كرمان ساكن بودند ( كوه قفص ) بر قافله زدند و مردى را كه به بسيارى مال متّهم كرده بودند نگاه داشتند\r\n\r\n","description":"","footnote":" ( 39 ) - بلاغى ، تاريخ نائين ، ص 230 .  ( 40 ) - بسطامى ، تحفة الرضوية ، ص 190 .  ( 41 ) - يحيى خزاعى ، بحر الانساب ، ص 4 - 103 . ","page_name":" 134 ","page_number":134},
  {"content":"\r\n\r\nو مدتى در دست ايشان باقى بود . او را به انواع صدمات ( شكنجه‌ها ) عذاب كردند تا بلكه خود را از ايشان به مال بخرد . او را در ميان برف واداشتند ، دهان او را پر از برف كردند و ( دست و پاى او را ) بستند . ( در ميان كاروان ) زنى از زنان ايشان بر او رحم كرد و او را از بند رها ساخت . او فرار كرد ، ليكن دهان و زبان او فاسد شد ، به طورى كه قدرت تكلّم نداشت ، ( هنگامى كه ) به خراسان رفت شنيد حضرت على بن موسى الرضا عليه السّلام در نيشابور است و در خواب ديد كه گويا كسى به او مىگويد ، پسر رسول خدا صلّى اللّه عليه و آله در خراسان وارد شده است و از او دربارهء ناخوشى خود سؤال كن تا اين كه تو را به دوايى تعليم دهد كه به تو منفعت بخشد و از اين ناخوشى شفا يا بى . آن مرد گفت من در خواب ديدم كه قصد آن بزرگوار را دارم و به او از آنچه بر من آمده شكايت بردم و او را از ناخوشى خود آگاه ساختم ، فرمود : زيره و سعتر ( كه به فارسى « آويشن » گويند ) و نيز نمك را گرفته و مىكوبى و دو يا سه مرتبه بر دهان خود مىريزى ، عافيت مىيابى ، پس آن مرد از خواب بيدار شد و به آنچه در خواب ديده بود فكر نكرد ( عمل نكرد ) و به خلق اظهار نداشت تا اين كه به دروازهء نيشابور وارد شد . به او گفتند كه حضرت على بن موسى الرضا عليه السّلام از نيشابور كوچ كرده و در « رباط سعد » است . پس در خيال آن مرد گذشت كه قصد آن بزرگوار كند و امر خود را عرضه دارد ، تا اين كه به او دارويى دهد كه به مرضش نفعى بخشد .\r\nبا اين قصد به رباط سعد رفت و بر آن بزرگوار وارد شد و به گونه‌اى اظهار كرد يا بن رسول اللّه امر چنين و چنان است و دهان و زبان من فاسد شده و بر سخن گفتن قادر نيستم ، مگر به زحمت به من دارويى تعليم فرما كه نفعى بخشد . آن بزرگوار فرمود :\r\nآيا من در خواب تو را تعليم ندادم ؟ برو و آن دارويى را كه به تو تعليم دادم استعمال كن . آن مرد اظهار داشت ، يا بن رسول اللّه چگونه است تا اگر آن را اعاده فرمايى ؟ آن جناب فرمود : زيره و سعتر ( آويشن ) و نمك بگير و بكوب و دو يا سه بار بر دهان خود بريز كه به زودى عافيت يا بى . آن مرد گويد آن دوايى را كه آن بزرگوار فرمود استعمال كردم و عافيت يافتم . ابو حامد احمد بن على بن حسين ثعالبى گويد من از ابو احمد عبد اللّه بن عبد الرّحمن معروف به صفوان شنيدم كه مىگفت : من آن مرد را ديدم و اين حكايت را از او شنيدم . « 42 » \r\n\r\n","description":"","footnote":" ( 42 ) - شيخ صدوق ، عيون اخبار الرضا عليه السّلام ، 2 / 9 - 458 ؛ شيخ عباس قمى ، منتهى الآمال ، ص 303 ؛ مجلسى ، بحار الانوار ، 12 / 12 - 111 ؛ طبرسى ، اعلام الورى ، ص 118 . ","page_name":" 135 ","page_number":135},
  {"content":"\r\n\r\nامام رضا عليه السّلام بعد از نيشابور به سمت طوس حركت كرد ، در طول مسير نيشابور به طوس گزارشهايى ثبت شده كه مىتوان مسير حضرت را به طوس تعيين كرد .\r\nقدمگاه امام رضا عليه السّلام احتمالا اوّلين منزل و يا توقفگاه در اين مسير به شمار مىرفته و همچنين رباط سعد كه بدرستى امروزه مكان و محل آن براى ما روشن نيست .\r\nعلاوه بر اين دو منطقه ، مورّخان از « قرية الحمراء » ياد مىكنند كه به نظر مىرسد همان ده سرخ باشد و امروزه در جنوب مشهد واقع شده است و همچنين كوه‌سنگى نيز در مسير راه طوس قديم قرار داشته كه از اين مناطق در منابع ياد شده است .\r\nهنگامى كه حضرت وارد طوس شد در نوقان كه بخشى از طوس قديم به شمار مىآمد فرود آمد . در آنجا دهكده‌اى به نام سناباد « برذعه » بود و حميد بن قحطبه در آن منزل داشت و بنابر دعوت و احتمالا اصرار او ، امام و همراهان وى در آن مكان مقام كردند . قبل از پرداختن به اين مناطق لازم است اطلاعاتى دربارهء شهر طوس و جغرافياى آن به دست آوريم .\r\n\r\nطوس\r\nشهر طوس در ده فرسخى نيشابور واقع شده و اصطخرى شهر قديمى طوس را مشتمل بر رادكان ، طابران ، بزدغور « 43 »  و نوقان مىداند . شهر طابران و نوقان مهمتر و بزرگتر از دو شهر ديگر بودند « 44 »  و بنابر گفتهء ياقوت حموى اين دو شهر هزار قريه و آبادى داشتند . « 45 » \r\nمنابع تاريخى ، بانى اين شهر را طوس بن نوذر نوشته‌اند و به گفتهء بلاذرى در فتوح البلدان و اعثم كوفى در الفتوح شهر طوس در عهد خليفهء سوم توسط عبد اللّه بن خازم و يزيد بن سالم با صلح گشوده شد . « 46 » \r\n\r\n","description":"","footnote":" ( 43 ) - بزذغه هم آمده است .  ( 44 ) - ياقوت حموى ، معجم البلدان ، 2 / 180 .  ( 45 ) - اصطخرى ، مسالك الممالك ، ص 205 .  ( 46 ) - بلاذرى ، فتوح البلدان ، ص 8 - 287 ؛ اعثم كوفى ، الفتوح ، ( چاپ بمبئى ) ، ص 85 . ","page_name":" 136 ","page_number":136},
  {"content":"\r\n\r\nبه فاصلهء دو منزلگاه چاپارى از طوس ، باغ بزرگى در دهكدهء سناباد وجود داشت كه متعلق به حميد بن قحطبه بود . وى از طرف هارون الرشيد حاكم آنجا بود و هنگامى كه هارون در طوس درگذشت در همان باغ دفن شد . حضرت على بن موسى الرضا عليه السّلام در سفرى كه از مدينه آغاز شده بود هنگامى كه وارد طوس شد در سناباد و در باغ حميد بن قحطبه فرود آمد جايى كه سرانجام در آن به دستور مأمون مسموم شد و به شهادت رسيد و پيشگويى آن حضرت كه فرموده بود ، « در كنار گور هارون دفن خواهم شد . » « 47 »  جامهء عمل پوشيد . از زمانى كه حضرت رضا عليه السّلام در سناباد به خاك سپرده شد نام آنجا به مشهد مقدّس على بن موسى الرضا عليه السّلام تغيير يافت و به جهت كثرت استعمال آن را تنها « مشهد » مىنامند .\r\nمشهد على بن موسى الرضا عليه السّلام ، در دهكدهء سناباد كه به برذعه يا مثقب « 48 »  كه به معنى سوراخ و روزنه است معروف بود و به گفتهء لسترنج احتمالا اين كلمه به خاطر روزنه‌هايى كه در حرم وجود داشته بر آن قريه اطلاق شده است و نوقان يا نوگان كه امروزه نيز نام محلّه‌اى از خراسان است ، در قرن سوم بنابر گفتهء يعقوبى در البلدان از طابران بزرگتر بوده و به تهيّه و ساخت ظرفهاى سنگى كه به ساير نواحى صادر مىشده شهرت داشته است . در كنار مشهد امام رضا عليه السّلام در سناباد بنابر گفتهء ابن حوقل قلعهء بسيار محكمى بنا شده بود كه در آنجا عدّه‌اى معتكف مىشدند . « 49 » \r\nمقدسى مىنويسد : امير قائق عميد الدوله ، گرد قبر حضرت امام رضا عليه السّلام مسجدى بساخت كه در تمام خراسان عمارتى از آن باشكوه‌تر نبود . قبر هارون الرشيد نزديك ضريح حضرت امام رضا عليه السّلام واقع شده بود . ابن بطوطه كه در سال 725 ه . ق از مشهد مقدّس زيارت كرده مىنويسد : مشهد امام رضا عليه السّلام قبر\r\n\r\n","description":"","footnote":" ( 47 ) - ابن شهرآشوب ، مناقب آل ابى طالب ، ص 105 ؛ شيخ مفيد ، الارشاد ، 2 / 449 ؛ كلينى ، اصول كافى ، 2 / 412 ؛ طبرسى ، اعلام الورى ، ص 188 و ساير منابع .  ( 48 ) - مثقب : آلتى كه با آن چيزى را سوراخ كنند ، « مثقوب » : سوراخ شده ، سوراخدار . ( فرهنگ عميد ) .  ( 49 ) - لسترنج ، جغرافياى تاريخى سرزمينهاى خلافت شرقى ، ص 415 ؛ يعقوبى ، البلدان ، ص 277 ؛ ابن حوقل ، صورة الارض ، ص 169 . ","page_name":" 137 ","page_number":137},
  {"content":"\r\n\r\nبزرگى دارد . قبر امام در داخل زاويه‌اى است كه مدرسه و مسجدى در آن وجود دارد و اين عمارتها همه با سبكى بسيار زيبا و مليح ساخته شده و ديوارهاى آن كاشى است . روى قبر ضريحى چوبى قرار دارد كه سطح آن را با صفحات نقره پوشيده‌اند . از سقف مقبره قنديلهاى نقره آويزان است . آستان در قبر هم از نقره است . پردهء ابريشم زردوزى از در آويخته و داخل بقعه با فرشهاى گوناگون مفروش كرديده است . روبروى قبر امام عليه السّلام ، قبر هارون الرشيد واقع شده كه آن هم ضريحى دارد و شمعدانها روى قبر گذاشته‌اند و مردم ، مغرب گور وى را به علامت شمعدانها كه دارد بازمىشناسند . هنگامى كه شيعيان « 50 »  وارد بقعه مىشوند قبر هارون را به لگد مىزنند و به امام رضا عليه السّلام سلام مىفرستند . « 51 » \r\nبنا به گفتهء لسترنج ، حمد اللّه مستوفى در قرن هشتم از اولين كسانى است كه سناباد را « مشهد » ناميد و از آن زمان تا كنون آنجا را همچنان مشهد ، يعنى جايگاه شهادت حضرت امام رضا عليه السّلام مىنامند . قزوينى در آثار البلاد مىنويسد : امام رضا عليه السّلام و هارون الرشيد هر دو در زير يك گنبد مدفون شده‌اند ولى مأمون حيله‌اى به كار برده و به دستور او هارون الرشيد را در قبرى مدفون كرده‌اند كه به نام حضرت رضا است و حضرت رضا عليه السّلام را در قبرى مدفون ساخته‌اند كه به نام هارون است ، امّا اهالى سناباد كه از شيعيان‌اند ، قبرى را كه معتقدند متعلق به حضرت است كاملا آراسته‌اند . « 52 » \r\n\r\nورود حضرت عليه السّلام به ده سرخ\r\nده سرخ يا قرية الحمراء نام دهكده‌اى است كه در مسير راه نيشابور به طوس قرار داشته است . اين منطقه كه هم اكنون به فاصلهء تقريبى 55 كيلومترى قدمگاه است در\r\n\r\n","description":"","footnote":" ( 50 ) - در متن « رافضيان » آمده است .  ( 51 ) - ابن بطوطه ، سفرنامه ، 1 / 441 .  ( 52 ) - لسترنج ، جغرافياى تاريخى سرزمينهاى خلافت شرقى ، ص 16 - 415 ؛ حمد اللّه مستوفى ، نزهة القلوب ، ص 186 ؛ قزوينى ، آثار البلاد ، 2 / 262 ؛ مقدسى ، احسن التقاسيم ، ص 319 ، 333 ، 352 . ","page_name":" 138 ","page_number":138},
  {"content":"\r\n\r\nشمال شاه‌تقى در جادهء خاكى واقع است . « 53 » \r\nبنابر روايت عبد السّلام بن صالح هروى ، حضرت رضا عليه السّلام از نيشابور به جانب مأمون بيرون رفت و نزديك قريهء حمراء ( ده سرخ ) رسيد . وى مىگويد به حضرت على بن موسى الرضا عليه السّلام عرض كردند ، يا بن رسول اللّه ، آفتاب از دايرهء نصف النهار گذشت و وقت نماز ظهر شد ، آيا نماز نمىگزارى ؟ آن جناب فرود آمد و فرمود آب بياوريد ، عرض كردند آب با ما نيست . آن جناب با دستان مبارك زمين را حفر كرد ، آب از زمين جوشيدن گرفت به آن مقدار كه آن جناب و همراهان او وضو ساختند و اثر آن آب تا كنون باقى است . « 54 » \r\n\r\nعبور حضرت عليه السّلام از كوه سنگ تراشان ( كوه‌سنگى )\r\nدر جنوب مشهد ، كوهى است كه به كوه‌سنگى معروف است و اين همان كوهى است كه حضرت رضا عليه السّلام هنگام عبور از ده سرخ به طرف طوس به آن تكيه كردند و دعا فرمودند كه خداوند به آن بركت دهد . « 55 » \r\nاين كوه داراى سنگهاى سياه رنگى است كه ذكر آن در منابع قديم نيز آمده است .\r\nيعقوبى در البلدان مىنويسد : در نوقان ( بخشى از شهر قديمى طوس ) كوهى است كه در آنجا به تهيه و ساخت ظرفهاى سنگى مىپردازند و به ساير نواحى صادر مىكنند « 56 »  و امروزه نيز كسانى كه به مشهد مقدّس مىروند از صنايع دستى مشهد\r\n\r\n","description":"","footnote":" ( 53 ) - ر . ك . به : اطلس راههاى ايران ، ص 4 و 5 . « ده سرخ » دهى است بين نيشابور و مشهد و نيم فرسخى شريف‌آباد .  ( 54 ) - شيخ صدوق ، عيون اخبار الرضا عليه السّلام ، 2 / 376 ؛ باقر مجلسى ، بحار الانوار ، 12 / 113 ؛ ابو القاسم سحاب ، زندگانى امام رضا عليه السّلام ، ص 256 ؛ شيخ عباس قمى ، منتهى الآمال ، ص 323 ؛ نجفى يزدى ، مناقب اهل بيت ، 2 / 187 .  ( 55 ) - مجلسى ، بحار الانوار ، 12 / 113 و همچنين عمادزاده ، زندگانى امام على بن موسى الرضا عليه السّلام ، 1 / 63 ؛ سحاب ، زندگانى امام رضا عليه السّلام ، ص 275 ؛ بديع‌نگار ، مشهد الرضا ، ص 4 ؛ شيخ عباس قمى ، منتهى الآمال ، ص 323 ؛ نجفى يزدى ، مناقب اهل بيت ، 2 / 188 ؛ ابن صباغ ، فصول المهمّة فى معرفة الائمة ، ص 260 .  ( 56 ) - لسترنج ، جغرافياى تاريخى سرزمينهاى خلافت شرقى ، ص 415 به نقل از يعقوبى ، البلدان ، ص 277 . ","page_name":" 139 ","page_number":139},
  {"content":"\r\n\r\nكه اشياى سنگى است ، ديدن مىكنند .\r\nشيخ صدوق در عيون اخبار الرضا عليه السّلام مىنويسد : چون حضرت رضا عليه السّلام به حوالى سناباد رسيد به كوهى كه از آن ديگ سنگى مىتراشند تكيه داد و اظهار داشت : پروردگارا ! اين كوه را بركت ده و نافع به حال مردم گردان و طعام در ظرفى را كه از اين كوه تراشيده مىشود مبارك گردان و دستور داد تا براى تهيهء غذا از آن كوه ديگها بتراشند و فرمود : آنچه من تناول مىكنم بايد طبخ نشود مگر در اين ديگهاى سنگى و آن حضرت آهسته غذا مىخورد و كم تناول مىفرمود .\r\nاز آن روز مردم به آن كوه راه يافتند و ظروف سنگى از آن تراشيدند و خداوند بر اثر دعاى آن حضرت بركتى به آن كوه عنايت فرمود . « 57 » \r\n\r\nورود امام رضا عليه السّلام به طوس ( نوقان ، دهكدهء سناباد )\r\nبنابر نوشتهء مورّخان هنگامى كه حضرت رضا عليه السّلام وارد طوس شد در ناحيهء نوقان كه از مستملكات حميد بن قحطبهء طائى به شمار مىآمد و در منزل وى كه باغ بزرگى بود اقامت كرد . مقبرهء هارونيه كه گور هارون الرشيد در آن قرار داشت ، در باغ حميد بن قحطبهء طائى بود ، « 58 »  جايى كه حضرت پيش از اين بارها دربارهء آن سخن گفته بود . « 59 »  شيخ صدوق در اين باره مىنويسد :\r\nحضرت عليه السّلام داخل خانهء حميد بن قحطبهء طائى شد و نزد قبر هارون الرشيد رفت ، پس از آن با دست مبارك خطّى به يك طرف قبر كشيد ، فرمود : اين موضع تربت من است و من در اينجا مدفون خواهم شد و به زودى حق تعالى اين مكان را\r\n\r\n","description":"","footnote":" ( 57 ) - شيخ صدوق ، عيون اخبار الرضا عليه السّلام ، 2 / 376 ؛ مجلسى ، بحار الانوار ، 12 / 113 ؛ سحاب ، زندگانى امام رضا عليه السّلام ، ص 257 ؛ عمادزاده ، زندگانى على بن موسى الرضا عليه السّلام ، 1 / 63 ، 190 ، 191 .  ( 58 ) - حميد بن قحطبهء طائى در زمان هارون الرشيد از حكام خراسان بود ، به : ابن محمود گرديزى ، زين الاخبار ، ص 277 مراجعه فرماييد .  ( 59 ) - مسعودى ، اثبات الوصية ( ترجمهء محمّد جواد نجفى ) ، ص 391 ؛ ابن شهرآشوب ، المناقب ، 2 / 196 ؛ باقر مجلسى ، بحار الانوار ، 12 / 105 ؛ فتال نيشابورى ، روضة الواعظين ، ص 368 ؛ شيخ مفيد ، الارشاد ، 2 / 449 ؛ شيخ صدوق ، عيون اخبار الرضا عليه السّلام ، 2 / 473 ؛ كلينى ، اصول كافى ، 2 / 412 ؛ طبرسى ، اعلام الورى ، ص 188 . ","page_name":" 140 ","page_number":140},
  {"content":"\r\n\r\nمحل تردد شيعيان و دوستان من قرار مىدهد . به خدا سوگند اگر شيعه‌اى مرا زيارت كند و بر من درود فرستد شفاعت ما اهل بيت و غفران و رحمت خداوند بر او واجب شود . سپس روى مبارك را به قبله كرد و نماز گزارد و دعا نمود و چون فارغ شد سر مبارك را به سجده گذاشت و سجده‌اى طولانى كرد كه من ( راوى ) پانصد تسبيح از آن جناب را شمردم ، پس از آن مراجعت كرد . « 60 » \r\nشيخ صدوق به نقل از ياسر خادم ادامه مىدهد كه چون حضرت ابو الحسن على بن موسى الرضا عليه السّلام در قصر حميد بن قحطبه وارد شد ، جامه‌هاى خود را بكند و به حميد داد . حميد جامه‌ها را به كنيز خود سپرد تا آنها را بشويد ، طولى نكشيد كه كنيز با رقعه‌اى در دست بازگشت و گفت اين رقعه را در يقهء پيراهن حضرت على بن موسى الرضا عليه السّلام يافتم . حميد گويد من به آن بزرگوار عرض كردم فداى وجودت شوم كنيز در يقهء پيراهن مبارك رقعه‌اى يافته اين رقعه چيست ؟ فرمود : اى حميد اين حرزى است كه من از خود جدا نمىكنم . عرض كردم مرا به اين حرز مشرف گردان ( مرا از مضمون اين حرز آگاه ساز ) . حضرت عليه السّلام فرمود : اين حرزى است كه هر كس آن را در گريبان خود نگاه دارد بلا از او دفع شود و از شرّ شيطان ايمن ماند ، پس از آن حرز را بر حميد املا فرمود و آن حرز اين است :\r\nبسم اللّه الرّحمن الرّحيم ، بسم اللّه انّى اعوذ بالرّحمن منك ان كنت تقيّا او غير تقىّ اخذت باللّه السّميع البصير على سمعك و بصرك لا سلطان لك علىّ و لا على سمعى و لا على بصرى و لا على شعرى و لا على بشرى و لا على لحمى و لا على دمى و لا على مخّى و لا على عصبى و لا على عظامى و لا على اهلى و لا على مالى و لا على ما رزقنى ربّى سترت بينى و بينك ، بستر النبوّة الّذى استتر به انبياء اللّه من سلطان الفراعنة جبرئيل عن يمينى و ميكائيل عن يسارى و اسرافيل من ورائى و محمد صلّى اللّه عليه و آله امامى و اللّه مطلع علىّ يمنعك عنّى و يمنع الشّيطان منّى اللّهم لا يغلب جهله اناتك ان يستفزّنى و يستخفّنى التجأت اللّهم اليك اللّهم اليك التجأت اللّهم اليك التجأت . « 61 » \r\n\r\n","description":"","footnote":" ( 60 ) - شيخ صدوق ، عيون اخبار الرضا عليه السّلام ، 2 / 8 - 377 .  ( 61 ) - صدوق ، عيون اخبار الرضا عليه السّلام ، 2 / 378 ، همچنين با كمى اختلاف شيخ عباس قمى ، منتهى الآمال ، ص 324 . ","page_name":" 141 ","page_number":141},
  {"content":"\r\n\r\nابن شهرآشوب ، به نقل از موسى بن سيار مىنويسد : من با حضرت رضا عليه السّلام همراه بودم هنگامى كه به ديوارهاى طوس رسيديم ، صداى شيون به گوش رسيد ، به سوى آن رفتم ، جنازه‌اى مشاهده كردم . در اين هنگام مولايم حضرت رضا عليه السّلام از مركب فرود آمد و با كمال مهربانى آن جنازه را مشايعت كرد . « 62 » \r\nصاحب بحر الانساب نيز گزارشى از ورود حضرت رضا عليه السّلام به طوس ذكر مىكند كه بر اساس آن مأمون به همراه بزرگان و اميران به استقبال حضرت آمدند و مىنويسد از حضرت در اين شهر معجزاتى روايت كرده‌اند كه انگيزه‌اى براى قتل امام توسط مأمون شد . ولى گزارش بحر الانساب از طوس علاوه بر تناقض تاريخى داراى جنبه‌هاى افسانه‌اى و مبالغه‌آميز است . او مىنويسد :\r\nچون امام على بن موسى الرضا عليه السّلام . . . به شهر طوس رسيد مأمون الرشيد عليه اللعنه شاد شد بفرمود : تا تمامت بزرگان و اميران و سرهنگان و علما و فضلا و صلحا جمله به استقبال حضرت امام على بن موسى الرضا عليه السّلام بيرون رفتند چون به نزديك حضرت رسيدند ، جمله پياده شدند و سلام كردند و دست و پاى حضرت امام را بوسيدند وى را با اعزاز و جلالت به شهر طوس درآوردند ، امّا آن روز كه حضرت امام على بن موسى الرضا عليه السّلام به شهر طوس قدم نهاد ، دوازده هزار لال و كر و شل و مفلوج شفا يافتند ( ؟ ) و هر روز خلق عالم از اطراف و جوانب مىآمدند و كمال و فضل و بلاغت آن حضرت سلطان دين را مىديدند و هر روز دوازده هزار كر و كور و شل و لال ، شفا مىيافتند ( ؟ ) آخر الامر مأمون الرشيد عليه اللعنه كينهء حضرت امام را در دل گرفت و بسيار چاره و تدبير خواست كه حضرت امام معصوم را شهيد كند ، نتوانست اما آن ملعون چند شير داشت در شيرخانه و هر كس را كه آن حرامزاده غضب مىكرد و به شيرخانه فرستادى و . . . « 63 » \r\n\r\n","description":"","footnote":" ( 62 ) - عطاردى ، مسند الامام الرضا عليه السّلام 1 / 207 به نقل از ابن شهرآشوب ، مناقب آل ابى طالب ، 2 / 396 .  ( 63 ) - يحيى خزاعى ، بحر الانساب ، ص 7 - 104 . ","page_name":" 142 ","page_number":142},
  {"content":"\r\n\r\n\r\nراه نيشابور به سرخس\r\nبنابر گفتهء يعقوبى در البلدان ( 278 هجرى ) راه نيشابور به مرو ده منزل و تا هرات ده منزل و نيز از نيشابور تا دامغان ده منزل و از اين شهر به طرف شاهراه و سرخس شش منزل است . « 64 »  منزل اول آن قصر الريح است كه آن را در فارسى دزباد « 65 »  گويند و از قصر الريح تا خاكسار و از آنجا تا مزدوران ( و سپس تا سرخس ) . « 66 »  مقدسى مزدوران را از دهات سرخس نام مىبرد كه گردنهء معروفى به همين نام دارد . در مزدوران غبارى است كه گفته مىشود انتهاى آن ديده نشده است . « 67 » \r\nابن رسته در الاعلاق النفيسة ( 290 هجرى ) از نيشابور تا سرخس را شش منزل مىشمارد ، اوّلين منزل از نيشابور تا فغيس  ) Faqhis (  « 68 »  پنج فرسخ و از آنجا تا حمراء نيز پنج فرسخ است . حمراء قريه‌اى است در كوه و به علّت سرخ بودن صخره‌هاى اطراف آن و خاك و ديوارهايش به حمراء نامگذارى شده و به آن دزسرخ « 69 »  هم مىگويند . ( در منابع ايران باستان ، راه قديمى نيشابور به سرخس را پس از گذشتن از كوه ريوند يا بينالود و از طريق طوس و سناباد به سرخس و از آنجا به مرو ذكر كرده‌اند . « 70 »  از حمراء ( دزسرخ ) به بردع  ) Barda (  مىرسند كه به آن المثقب هم گفته‌اند و از آنجا به شهر طوس مىروند . « 71 »  اصطخرى در مسالك الممالك ( 340 هجرى ) مسافت شهر نيشابور را به سرخس شش منزل و از نيشابور تا سر حدّ نيشابور ، ديه كردان ( ده كردان ) كه در حدود قومس است و نزديك اسدآباد ، هفت منزل و از ديه كردان تا دامغان پنج منزل و از نيشابور در مسير سرخس تا مرو را دوازده منزل مىشمارد . « 72 »  صاحب كتاب انس المهج و\r\n\r\n","description":"","footnote":" ( 64 ) - يعقوبى ، البلدان ، ص 54 .  ( 65 ) - « ده باد » و « ديزباد » هم آمده است .  ( 66 ) - يعقوبى ، البلدان ، ص 55 .  ( 67 ) - احمد رنجبر ، خراسان بزرگ ، ص 159 به نقل از مقدسى ، احسن التقاسيم ، ص 3 - 312 .  ( 68 ) - ابن خردادبه ، المسالك و الممالك ، ص 26 ؛ دايرة المعارف اسلام ، 4 / 1028 .  ( 69 ) - ده سرخ .  ( 70 ) - ايرانشهر ، نشريهء يونسكو ، 2 / 1465 .  ( 71 ) - ابن رسته ، الاعلاق النفيسة ، ص 201 .  ( 72 ) - اصطخرى ، مسالك الممالك ، ص 222 . ","page_name":" 143 ","page_number":143},
  {"content":"\r\n\r\nحدائق الفرج كه يك اثر قديمى و با ارزش در مسالك و ممالك و مساحت بين شهرها است ، مسافت نيشابور تا طوس را در سمت شرق سه مرحله و از نيشابور تا قاين را قريب نه مرحله و از آنجا تا هرات را هشت مرحله و از نيشابور تا سرخس را شش فرسخ و از سرخس تا مرو را پنج روز مىشمارد . « 73 »  راه قديمى نيشابور به هرات كه در مسير راه نيشابور به طوس و مرو بود برابر گفتهء صاحب تاريخ نيشابور ، از راه ديزباد ( ده باد ) و ولايت اسفند ( اسفنج ، سنج ) به رباط سنگ بست كه امروزه نيز به همين نام مشهور است منتهى مىشد .\r\nديزباد ( دزباد ، ده باد ) ده خاكستر بوده كه گاهى در متون قديمى نام آن را خاستر نيز نوشته‌اند بعد از آن منزلگاه « رباط بديعى » بوده كه در فاصلهء بين ديزباد و فرهادگرد قرار داشته و شايد اين همان رباطى باشد كه به روايت عبد الغافر صاحب سياق التواريخ ، حسان منيعى بانى مدرسهء منيعى نيشابور ، آن را در حوالى ديزباد ساخته است . منزلگاه بعدى پس از رباط بديعى ، رباط سنگ بست است كه در متون از آن به سنج بست « 74 »  هم ياد شده است .\r\nبه گفتهء صاحب تاريخ نيشابور ، رباط سنگ بست را به نام قريه‌اى كه اين رباط در آنجا ساخته شده نامگذارى كرده‌اند . در اين محل راههاى نيشابور و هرات و طوس و مرو با هم تلاقى مىكردند و از نظر سوق الجيشى و بازرگانى اين قريه داراى اهميّت زيادى بوده است . به همين دليل سلطان محمود غزنوى لشكرگاه و پايگاه نظامى خود را در اين مكان قرار داد و در آن قريه رباطى براى رسيدن به سرخس و مرو ساخت .\r\nاوّلين منزلگاه بعد از سنگ بست ، « رباط چاهه » بود كه اين رباط ، در نزديكى كشف رود قرار داشت و فاصلهء آن از رباط سنگ بست تا رباط چاهه پنج فرسخ ذكر شده است . اين رباط نيز به دستور سلطان محمود غزنوى ساخته شده و ابو اسحاق كرامى نيشابورى ، رئيس فرقهء كراميان آن را بنا كرده است . در آن ناحيه رباط ديگرى نيز وجود دارد كه « رباط ماهى » ناميده مىشود ، پس از رباط ماهى ، « رباط توران » و\r\n\r\n","description":"","footnote":" ( 73 ) - به نقل از مؤيّدى ثابتى ، تاريخ نيشابور ، ص 67 . مقايسه كنيد با : اطلس تاريخى ايران ، نقشهء شمارهء 16 .  ( 74 ) - معرب « سنگ بست » است . ","page_name":" 144 ","page_number":144},
  {"content":"\r\n\r\nبعد از آن « رباط آب‌گينه » است . حمد اللّه مستوفى فاصلهء رباط آبگينه را تا سرخس شش فرسخ ذكر كرده است و آن دره گدار احتمال مىدهد كه اين رباط همان « رباط شرف » باشد كه اكنون ويرانه‌هاى آن با ايوانهاى رفيع در جادهء سرخس ديده مىشود . اين رباط در شش فرسخى سرخس واقع شده است . « 75 » \r\n\r\nسرخس\r\nسرخس را دو گونه تلفظ كرده‌اند ، سرخس و سرخس . « 76 »  در لغتنامه‌ها ، واژهء سرخس را ، به گياهى كه داراى ساقه‌هاى زيرزمينى و نوعى گياه دارويى معنى كرده‌اند . « 77 »  سرخس يكى از شهرهاى قديمى ايران است كه گروهى بنيانگذار آن را كيكاووس نوشته‌اند . او زمينى را به سرخس پسر گودرز به اقطاع داد و سرخس در آنجا شهرى بنا نهاد كه سرخس ناميده شد . « 78 »  گروهى بنيانگذار آن را « كيكاووس » يا « افراسياب ذو القرنين » دانسته‌اند . « 79 »  شهر سرخس در زمان خلافت عثمان توسط عبد اللّه بن خازم سلمى فتح شد . « 80 »  اصطخرى در مسالك الممالك و جيهانى در اشكال العالم مىنويسند :\r\nسرخس شهرى است ميان مرو و نيشابور در زمين « هامون » بدان جا آب روان نيست . مگر آب جوى هرات كه در سالى چند روز آنجا رسد و جملهء ايشان ، از آب باران است و بركه‌ها از آب چاه و آن ( سرخس ) شهرى است كه در بزرگى يك نيمهء « مرو » باشد . و به غايت آبادان است و نعمتهاى فراخ ، هواى آن تندرست‌تر است و بيشتر نواحى آن مرغزار و آن را ديه‌هاى اندك و گرداگرد آن اعراب باشند ، خداوندان شتر ، و آبهاى ايشان از چاه است و آسياب ايشان بر چهارپايان از شتر و\r\n\r\n","description":"","footnote":" ( 75 ) - مؤيد ثابتى ، تاريخ نيشابور ، ص 59 ، 60 ، 62 ، 64 .  ( 76 ) - احمد رنجبر ، خراسان بزرگ ، ص 105 به نقل از ياقوت ، معجم الادباء ، 17 / 232 و 13 / 76 .  ( 77 ) - نگاه كنيد به : لغتنامهء دهخدا و برهان قاطع ، مادهء « سرخس » .  ( 78 ) - ياقوت ، معجم البلدان ، 1 / 72 ؛ قزوينى ، آثار البلاد ، ص 39 .  ( 79 ) - احمد رنجبر ، خراسان بزرگ ، ص 150 .  ( 80 ) - بلاذرى ، فتوح البلدان ، ص 287 ؛ طبرى ، تاريخ طبرى ، 6 / 47 ؛ يعقوبى ، البلدان ، ص 55 ؛ اعثم كوفى ، الفتوح ، ( چاپ بمبئى ) ، ص 85 . ","page_name":" 145 ","page_number":145},
  {"content":"\r\n\r\nگاو و بناهاى ايشان از گل است . « 81 » \r\nيعقوبى در البلدان ، سرخس را سرزمينى با شكوه و شهرى بزرگ كه در بيابانى ريگزار واقع شده است توصيف مىكند . وى مىنويسد : مردمى به هم آميخته ( از نژاد عرب و فارس ) در آن سكونت دارند عبد اللّه بن خازم سلمى در خلافت عثمان همان زمان كه از طرف « عبد اللّه بن كريز » مأمور بود آن را فتح كرد و آب مشروب اهالى از چاهها است و نهرى و چشمه‌اى ندارد . « 82 » \r\nلسترنج مىنويسد : شهر سرخس در كنار كوتاهترين راه طوس به مرو بزرگ در ساحل راست ، يعنى ساحل شرقى رودخانهء مشهد واقع است . اين رودخانه را امروز « تجند » گويند ، ظاهرا جغرافىنويسان قرون وسطى از اين رودخانه اسم نبرده‌اند .\r\nاين رودخانه از باتلاقهاى حوالى « كوچان » برمىخيزد و نخست به سمت جنوب خاورى جريان مىيابد و از مشهد مىگذرد و پس از آن كه قريب صد ميل از مشهد دور شد از سمت جنوب شاخهء بزرگى به نام رود هرات به آن ملحق شده و سپس به سمت شمال جارى مىشود و به سرخس مىرود و مقدارى كه به سمت شمال پيش رفت در طول جغرافيايى ابيورد در محلى موسوم به « اجمعه » در كوير فرو مىرود و آنجا نيزار و بيشه است . سرخس در قرن چهارم ه . ق شهرى بزرگ و به اندازهء نصف مرو بود و آب و هوايى خوش داشت در چراگاههايش شتر و گوسفند بسيار بود و چون آب فراوان نداشت كشتزارهايش اندك بود . مقدسى گويد :\r\nسرخس مسجد و بازارى نيكو دارد و در حومه‌اش باغهاى بسيار است . قزوينى گويد : سرخس شهرى است بزرگ و پرجمعيت و اهالى آن در ساختن دستارها و مقنعه‌هاى زردوزى شده مهارت خاصى دارند و مصنوعات آنها به ممالك ديگر صادر مىشود . در قرن هشتم حمد اللّه مستوفى دربارهء سرخس مىگويد : دورباروش ( دور بارويش ) پنج هزار گام است و قلعه‌اى محكم از خاكريز دارد و هوايش گرمسير است و آبش از رودخانه‌اى است كه از « هرى » به طوس مىآيد و عظيم و نيكو و هاضم و از ميوه‌هايش انگور و خربزه نيكو است . « 83 »  امروز سرخس ، در مرز ايران و\r\n\r\n","description":"","footnote":" ( 81 ) - اصطخرى ، مسالك الممالك ، ص 251 ؛ جيهانى ، اشكال العالم ، ص 169 .  ( 82 ) - يعقوبى ، البلدان ، ص 55 .  ( 83 ) - لسترنج ، جغرافياى تاريخى سرزمينهاى خلافت شرقى ، ص 2 - 421 ؛ ابن رسته ، الاعلاق - - النفيسة ، ص 73 ؛ ابن حوقل ، صورة الارض ، ص 323 ، 434 ؛ مقدسى ، احسن التقاسيم ، ص 312 ، 314 ؛ قزوينى ، آثار البلاد ، 2 / 261 ؛ مستوفى ، نزهة القلوب ، ص 179 . ","page_name":" 146 ","page_number":146},
  {"content":"\r\n\r\nروسيه است ، سرخس قديم در سمت راست « هرى رود » است كه جزو قلمرو شوروى سابق ، و سرخس جديد در قلمرو جمهورى اسلامى ايران است . « 84 » \r\nكتاب سرخس ديروز و امروز مىنويسد : سرخس امروز بخش وسيعى است از شهرستان مشهد در منتهى اليه شمال شرقى استان خراسان مشتمل بر چهار دهستان به نام سرخس ، كندكلى ، مزدوران و قلعه قصاب . قديمىترين كانون مسكونى آن يعنى سرخس زمانى بسيار آبادان و معروف بوده و زمانى ديگر خراب و گمنام شده است . « 85 » \r\nشرايط اقليمى خراسان ايجاب مىكرد كه راههاى شرقى و غربى از ناحيهء سرخس بگذرد ، زيرا مركز خراسان شمالى را صحراهاى خشك فراگرفته بود كه بخشهاى آباد را در شرق و غرب آن از هم جدا مىكرد . سرخس مدخل بخش غربى در حدّ فاصل بين مرو و نيشابور واقع بود . براى كاروانيانى كه از مرو به سوى غرب خراسان مىآمدند و دشواريهاى عبور از صحراى خشك بين اين دو شهر را تحمل كرده بودند ، سرخس نقطهء اميدى به شمار مىآمد . چه اين شهر در لبهء نيمهء خشك خراسان غربى قرار داشت و لااقل از بركت رودى كه ايامى از سال را آب شيرين داشت بهره‌مند بود . كاروانيان هنگام ورود به سرخس به دريانوردانى شبيه بودند كه پس از طى درياى بيكران به ساحل نيمه‌خشكى پا مىگذاردند و به اميد رسيدن به سرزمينى پرنعمت شادمانيها مىكردند ، لذا سرخس يا دروازهء خراسان غربى با اين كه از ديرباز بسيار فراخ نعمت نبوده ولى به چشم تازه‌واردانى كه از شرق سرخس مىآمدند آرامش دهنده و اميدبخش بوده است . مرو هم از شمال شرقى سرخس براى مسافرينى كه از شرق به غرب خراسان مىرفتند همين‌گونه جلوه مىكرد . اين امتيازهاى نسبى جغرافيايى سبب شده است كه از دورترين ازمنهء تاريخى راههاى ارتباطى خراسان به سوى نواحيى كه در اين دو شهر واقعند گرايش پيدا كند و آنها را\r\n\r\n","description":"","footnote":" ( 84 ) - احمد رنجبر ، خراسان بزرگ ، ص 156 .  ( 85 ) - عباس سعيدى ، سرخس ديروز و امروز ، پيشگفتار مؤلّف ، ص الف . ","page_name":" 147 ","page_number":147},
  {"content":"\r\n\r\nشاهد وقايع بسيارى از تاريخ اين سرزمين بداند . « 86 » \r\nبنابر نقل گريشمن سرخس در چهار راه اقوام قرار گرفته بود . « 87 »  ابن فضلان كه در سال 309 هجرى از سرخس ديدن كرده ، اين شهر را با اهميت توصيف كرده است . « 88 » \r\n\r\nآثار تاريخى سرخس\r\nسرخس داراى بناهاى تاريخى و قديمى است كه ذكر آن در اينجا بىمناسبت نخواهد بود . اين آثار عبارتند از : مقبرهء لقمان بابا كه از آثار دورهء سلجوقيان است . و ديگر رباط شرف كه منزلگاه قديمى اين رباط « اوكينه » يا « آبگينه » است . بارويى قديمى به جا مانده از دوران قاجاريه نيز در سرخس وجود دارد كه معروف به « قلعهء ناصرى » است . « 89 » \r\n\r\nورود امام رضا عليه السّلام به سرخس و ماجراى زندانى شدن آن حضرت عليه السّلام\r\nيكى از نشانه‌هاى پذيرش تحميلى ولايتعهدى از سوى امام عليه السّلام حادثهء حبس و زندانى شدن آن حضرت عليه السّلام در سرخس است . متأسفانه منابع اوّليه اطّلاعات كافى در مورد چگونگى حبس امام عليه السّلام در سرخس نداده‌اند و اين موضوع كمتر مورد اظهار نظر گذشتگان قرار گرفته و در تذكره‌هاى اخير نيز در اين باره مطلبى نيافتم تا بر اطلاعات اوليه چيزى بيفزايم . در مجموع - چنان كه در گذشته نيز اشاره شد - حضرت در هر فرصت مناسب به افشاى ماهيّت حكومت عباسى و پذيرش تحميلى ولايتعهدى خود و مسافرتش به سمت مرو مىپرداخت . واقعه‌اى كه در نيشابور روى داد بىشك واقعهء ناخوشايندى براى دستگاه حكومتى به خصوص عبّاسيان متعصّب به شمار مىآمد ، چرا كه به رغم تلاش مأمون در انتخاب مسير حركت ، هنگامى كه حضرت به نيشابور رسيد با استقبال بىسابقه‌اى مواجه شد و\r\n\r\n","description":"","footnote":" ( 86 ) - عباس سعيدى ، سرخس ديروز و امروز ، ص 5 - 4 .  ( 87 ) - همان ، ص 4 . ر . ك . به : گريشمن ، ايران از آغاز تا اسلام ، ص 60 .  ( 88 ) - احمد بن فضلان ، سفرنامهء ابن فضلان ، ص 3 - 62 .  ( 89 ) - عباس سعيدى ، سرخس ديروز و امروز ، ص 20 - 13 ، 19 ، 6 - 35 . ","page_name":" 148 ","page_number":148},
  {"content":"\r\n\r\nشيعيان عاشقانه در اطراف وى گرد آمدند و خواستار شنيدن حديثى از آن حضرت شدند و حضرت با بيان حديث « سلسلة الذهب » در واقع حقانيت خود و خاندانش را در برابر سلطه‌گران عباسى به مردم گوشزد كرد و شرط ورود در حصن خداوند را « امامت و ولايت » خود و خاندانش برشمرد و اين موضوع خلافت و زعامت عباسيان را زير سؤال برد .\r\nاز گزارش ابو نصر احمد بن حسين نيز كه در ارتباط با خروج حضرت رضا عليه السّلام از سرخس است چنين استفاده مىشود كه بار ديگر حضرت به اين نكته كه ايشان را به اجبار از كنار جدش از مدينه به سوى مرو كشانده‌اند و عاقبتى كه در پذيرش ولايتعهدى است ، اشاره كرده است .\r\nشيخ صدوق بنا بر روايت عبد السّلام بن صالح مىنويسد : به در خانه‌اى كه حضرت رضا عليه السّلام در سرخس در آن حبس بود آمدم و آن بزرگوار معيل بود ، من از زندانبان اذن خواستم كه به حضور مبارك حضرت درآيم ( زندانبان ) گفت : شما را راهى به سوى او نيست . گفتم : چرا ؟ گفت : زيرا آن جناب در شب و روز هزار ركعت نماز مىگزارد و در يك ساعت اول روز پيش از زوال و در وقت زردى آفتاب نافله مىگزارد و در اين اوقات در جاى خود نشسته است و با پروردگار خويش مناجات مىكند . عبد السّلام گويد : به زندانبان گفتم : از آن جناب طلب كن كه در وقتى از اين اوقات اذن دهد من نزد او شرفياب شوم ، زندانبان از او طلب اذن كرد و من بر او داخل شدم در حالى كه آن عالى مقدار در جاى نماز نشسته و متفكّر بود ، ابو صلت گويد من به آن جناب عرض كردم يا بن رسول اللّه اين چيست كه مردم از شما حكايت مىكنند ؟ فرمود : چه حكايت مىكنند ؟ عرض كردم از شما نقل مىكنند كه فرموده‌ايد مردم بندگان ما هستند . فرمود : اللّهم فاطر السموات و الارض عالم الغيب و الشّهادة ، خدا آفرينندهء آسمانها و زمين است ، داناى نهان و آشكار است . اى ابو صلت تو شاهدى كه من هرگز اين مطلب را نگفته‌ام و ابدا از هيچ يك از پدران خود نشنيده‌ام و تو دانايى به آن ستمهايى كه از اين امت به ما وارد شده است و اين كه اين گفتگوى مردم هم از قبيل آن ظلمها و ستمها است ، پس روى به من كرد و فرمود : اى عبد السّلام بنابر آنچه از ما حكايت مىكنند اگر مردم آفريدگان ما باشند ، پس از جانب كيست ما ايشان را دعوت مىكنيم و بيعت مىگيريم . من عرض كردم\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nيا بن رسول اللّه راست مىگويى ، پس از آن فرمود : اى عبد السّلام آيا تو منكرى آنچه را كه حق تعالى براى ما واجب گردانيده است از ولايت و امامت ، چنان كه غير تو منكر است ؟ عرض كردم ، معاذ اللّه ، بلكه من اقرار دارم به امامت و ولايت شما . « 90 » \r\nگفتگوهاى ميان حضرت رضا عليه السّلام و عبد السّلام و پاسخ امام ( آيا تو منكرى آنچه را كه حق تعالى از براى ما واجب گردانيده است از ولايت و امامت . . . ) نظريهء پيشين را كه در واقعهء نيشابور بيان شد قوّت مىبخشد و احتمالا اين شايعات واكنشى است در برابر « انا من شروطها » كه امام على بن موسى الرضا عليه السّلام خود را از شروط كلمهء لا إله الا اللّه قرار داد و عاملان حكومت و دشمنان خاندان عصمت و طهارت به جفا ادعاى الوهيت را به امام عليه السّلام نسبت دادند . از اين رو تا مدّتى از سوى مقر حكومت عبّاسى در مرو ، حضرت را در حبس نگه داشتند و مردم را از ديدار آن حضرت منع كردند و كارگزاران عباسى منتظر رسيدن خبر و دستور العمل از سوى مرو ماندند . « 91 » \r\n\r\nخروج امام على بن موسى الرضا عليه السّلام از سرخس\r\nصاحب كتاب زندگانى امام رضا عليه السّلام به نقل از شيخ صدوق مىنويسد : فردى به نام احمد بن عبيد حسينى مىگويد جدّم حضرت رضا عليه السّلام را تا يك منزلى سرخس بدرقه كرد و بعد ، از حضرت خواست تا حديثى كه شفاى قلب اوست بيان كند حضرت فرمود : لا إله الا اللّه حصن من است و هر كس اين كلمهء مباركه را با اخلاص بگويد در حصار من وارد شده و هر كس در حصار من وارد شود ايمن خواهد بود . « 92 » \r\nگزارش ديگرى كه از خروج امام رضا عليه السّلام از سرخس در منابع ذكر شده مشايعت و بدرقه‌اى است كه شباهت زيادى با روايت اخير دارد و به نظر مىرسد منشأ اين\r\n\r\n","description":"","footnote":" ( 90 ) - شيخ صدوق ، عيون اخبار الرضا عليه السّلام ، 2 / 7 - 426 ؛ مجلسى ، بحار الانوار ، 12 / 159 .  ( 91 ) - سحاب ، زندگانى امام رضا عليه السّلام ، ص 7 - 256 .  ( 92 ) - همان ، ص 5 - 194 . به نظر مىرسد حذف ابتداى حديث و انتساب حصن و يا حصار به حضرت رضا عليه السّلام از اشتباه مؤلف در نقل حديث باشد . مقايسه كنيد با مجلسى ، بحار الانوار ، 12 / 160 . ","page_name":" 150 ","page_number":150},
  {"content":"\r\n\r\nدو روايت يكى باشد . « 93 »  صاحب مسند الامام الرضا عليه السّلام مىنويسد : ابو نصر احمد بن عبيد گويد : از جدّم شنيدم هنگامى كه حضرت رضا عليه السّلام در زمان مأمون وارد نيشابور شد من مأمور خدمتگزارى و ادارهء كارهاى او شدم ، چون از نيشابور بيرون شد تا سرخس او را مشايعت كردم . پس از اين كه از سرخس بيرون شد در نظر داشتم تا مرو همراه او باشم اما يك منزل كه از سرخس دور شديم حضرت سر خود را از كجاوه بيرون كرد و فرمود : اى بندهء خدا برگرد ، تو وظايفت را دربارهء ما انجام دادى با ما نيكو معاشرت كردى و مشايعت حدّ معينى ندارد . عرض كردم : به حق جدّت مصطفى و مرتضى و مادرت حضرت فاطمهء زهرا عليها السّلام حديثى براى من بگو تا دلم آرام گيرد و من از خدمت شما برگردم حضرت فرمود : از من حديث طلب مىكنى در حالى كه مرا از كنار قبر جدّم رسول خدا صلّى اللّه عليه و آله بيرون آوردند و نمىدانم عاقبت كار من چه خواهد شد . و اينها با من چگونه رفتار خواهند كرد . « 94 » \r\n\r\nراه قديمى سرخس به مرو\r\nبنابر گفتهء يعقوبى در البلدان ، راه سرخس بر جادهء اعظم تا مرو شش منزل راه است كه اوّلين منزلگاه آن « اشتر مغاك » است . منزل دوم « تلستانه » و منزل سوم « دمدانقان » و منزل چهارم « كنوكرد » و آخرين منزل مرو است .\r\nيعقوبى مىافزايد : املاك خاندان على بن هشام بن فر خسرو در كنوكرد است و اين منازل در ميان دشت و بيابان واقع است و هر منزلى از آنها داراى دژى است كه اهل آن منزل از تعرّض تركان در آن متحصن مىشوند و چه بسا تركان بر بعضى از اين منازل شبيخون بزنند . « 95 » \r\n\r\n","description":"","footnote":" ( 93 ) - روايتى را كه سحاب در زندگانى امام رضا عليه السّلام ، به نقل از عيون اخبار الرضا عليه السّلام نقل كرده با آنچه عطاردى نوشته با تفاوتهايى از يك مأخذ است ، امّا متأسفانه مؤلف مأخذ حديث خود را ذكر نكرده است . نگاه و تطبيق كنيد : آثار و اخبار امام رضا عليه السّلام ص 2 - 91 را با مسند الامام الرضا عليه السّلام ، 1 / 61 .  ( 94 ) - عطاردى ، آثار و اخبار امام رضا عليه السّلام ، ص 2 - 91 .  ( 95 ) - يعقوبى ، البلدان ، ص 55 . ","page_name":" 151 ","page_number":151},
  {"content":"\r\n\r\nاصطخرى نيز در مسالك الممالك راه سرخس تا مرو را شش منزل مىشمارد . « 96 » \r\nناصر خسرو كه راه سرخس تا مرو را در ده روز پيموده در سفرنامهء خود مىنويسد : دوّم جمادى الآخر به شهر سرخس رسيديم ، از بصره تا سرخس سيصد و نود فرسنگ حساب كرديم ، از سرخس به « رباط جعفرى » و « رباط عمروى » و « رباط نعمتى » « 97 »  كه آن هر سه رباط نزديك هم بر راه است بيامديم ، دوازدهم جمادى الآخر به شهر مروالرود رسيديم . « 98 » \r\n\r\nمرو\r\nمرو يكى از شهرهاى قديمى ايران و مهمترين شهر خراسان به شمار مىرفت ، بنابر گفتهء مقدسى و ياقوت حموى ، بنيانگذار مرو ، اسكندر بوده است . « 99 »  شهر مرو را « مروز » هم گفته‌اند از اين رو منسوب به مرو را « مروزى » مىنامند . « 100 »  مرو در واقع به دو شهر مرو عليا و مرو سفلى ، يا مرو كوچك و مرو بزرگ اطلاق مىشده است و به گفتهء اصطخرى مرو بزرگ را « مرو شاهيجان » مىخواندند و علت اين بود كه با مروالرود كه مرو كوچك بود اشتباه نشود . « 101 » \r\nهر دو مرو ( مرو شاهيجان و مرو رود ) توسط احنف بن قيس در سال 22 هجرى فتح شد . « 102 »  حافظ ابرو در جغرافياى خود مىنويسد : مرو از شهرهاى قديم خراسان است كه در هامونى افتاده چنان كه از هيچ طرف كوه ننمايد و قهندز آن را طهمورث بنا نهاد و ربض شهر مقدار يك فرسنگ در يك فرسنگ است . زمين مرو ،\r\n\r\n","description":"","footnote":" ( 96 ) - اصطخرى ، مسالك الممالك ، ص 222 .  ( 97 ) - « نعيمى » هم آمده است .  ( 98 ) - ناصر خسرو ، سفرنامه ، ص 172 .  ( 99 ) - مقدسى ، احسن التقاسيم ، ص 398 ؛ ياقوت حموى ، معجم البلدان ، 5 / 113 .  ( 100 ) - ر . ك . به : فرهنگ آنندراج ، و برهان قاطع ، مادهء مرو .  ( 101 ) - اصطخرى ، مسالك الممالك ، ص 205 .  ( 102 ) - بلاذرى ، فتوح البلدان ، ص 281 ؛ يعقوبى ، البلدان ، ص 55 ؛ ابن اثير ، تاريخ الكامل ، 3 / 33 ؛ خوافى ، مجمل فصيحى ، 1 / 131 . فتح مرو را به هاشم بن نعمان باهلى كه در زمان عثمان و در سال سى و يك از طرف عبد اللّه بن عامر براى اين كار گماشته شده بود نيز نسبت داده‌اند . ","page_name":" 152 ","page_number":152},
  {"content":"\r\n\r\nشوره‌ناك ، و ريگ بوم است و زراعت خوب آيد . « 103 » \r\nلسترنج دربارهء شهر مرو مىنويسد : مرو در امتداد مرغاب يا « مرو رود » واقع است ، اين رود از جبال غور واقع در شمال خاورى هرات سرازير شده و به مرو كوچك مىرسد و از آنجا به سمت شمال منحرف و به طرف مرو بزرگ مىرود و در آنجا به نهرهاى بسيارى منشعب شده و بالاخره در ريگستان « بيابان غز » ناپديد مىشود . اين ريگستان با مرداب تجند يا رودخانهء هرات در يك عرض جغرافيايى قرار دارد ولى هفتاد ميل در سمت خاورى آن است . علاوه بر شهرهاى متعددى كه در ساحل مرغاب واقع است ربع مرو ، شامل نقاطى نيز مىباشد كه در مسير شاهراه بزرگ خراسان آن سوى مرو ، شمال خاورى رود جيحون در آمل يعنى معبر راهى كه به بخارا مىرود واقع‌اند . اسم مرغاب ( بضم و يا فتح ميم ) چنان كه ابن حوقل گويد در اصل « مرو آب » بوده ، ولى اصطخرى مىنويسد : مرغاب اسم محلى است كه آن رود از آنجا سرچشمه مىگيرد . مقدسى كه مرغاب را رود مروين يعنى رود دو مرو ناميده ، مىنويسد : اين رود تا مرو عليا ( مرو كوچك ) جريان يافته سپس به مرو سفلى ( مرو بزرگ ) مىرود . در يك منزلى جنوب مرو بزرگ مجراى رود را با سدّى كه از چوب تدارك شده بود انباشته بودند و آب پشت آن سدّ مىايستاد . « 104 »  مرو بزرگ كه به « مرو شاهجان » معروف بود معرب « شاهگان » فارسى است و به معنى شاهانه و شاهوار است . ياقوت و بعضى از نويسندگان ديگر معتقدند كه شاهجان به معنى « جان شاه » است . مرو بزرگ چنان كه اصطخرى و ابن حوقل و مقدسى مىگويند مشتمل بود بر قلعهء داخلى يعنى قهندزى كه در مكانى مرتفع جاى داشت و به اندازهء يك شهر بود . گرداگرد قهندز شهر داخلى قرار داشت و داراى چهار دروازه بود و بيرون اين شهر حومهء پهناورى واقع بود كه تا كنار نهرهاى بزرگ كشيده مىشد . دروازه‌ها موسوم بودند به « دروازهء شهر » ( در جنوب باخترى ) كه بر سر راه\r\n\r\n","description":"","footnote":" ( 103 ) - حافظ ابرو ، جغرافياى حافظ ابرو ، قسمت ربع خراسان ( هرات ) ، ص 61 . و همچنين اصطخرى ، مسالك الممالك ، ص 205 .  ( 104 ) - لسترنج ، جغرافياى تاريخى سرزمينهاى خلافت شرقى ، ص 4 - 423 ؛ اصطخرى ، مسالك الممالك ، ص 1 - 260 ؛ ابن حوقل ، صورة الارض ، ص 315 ؛ مقدسى ، احسن التقاسيم ، ص 1 - 330 ؛ ياقوت ، معجم البلدان ، 2 / 777 ؛ حمد اللّه مستوفى ، نزهة القلوب ، ص 314 . ","page_name":" 153 ","page_number":153},
  {"content":"\r\n\r\nسرخس قرار داشت ، دروازهء « سنجان » ( در جنوب خاورى ) كه به حومه بنى ماهان و نهر اسعدى مىرفت ، دروازهء « در مسكان » ( در شمال خاورى ) كه از آنجا به ما وراء النهر منتهى مىشد و بالاخره دروازهء « بالين » ( در شمال باخترى ) .\r\nمرو در قرن چهارم سه مسجد جامع داشت كه عبارت بودند از « مسجد قلعه » كه آن را مسجد بنى ماهان مىگفتند ، « مسجد كهنه » كه جلو دروازهء سرخس بود ، « مسجد نو » كه بيرون دروازهء « ماجان » و متّصل به بازار بزرگ مرو بود . در ميدان مسجد نو و محل اقامت فرمانفرماى مرو يعنى دار الامارهء مرو ، زندان شهر قرار داشت . اين ميدان و اماكن داخل آن به فرمان ابو مسلم خراسانى بزرگترين حامى عبّاسيان و مؤثرترين عامل خلافت آنان ساخته شده بود . در دار الاماره گنبدى از آجر افراشته شده بود كه به قول اصطخرى پنجاه و پنج ذراع قطر داشت و در زير اين گنبد بود كه نخستين جامه‌هاى سياه رنگ‌آميزى شد و اين شعار عبّاسيان بود . در يك منزلى باختر مرو ، شهر « سنج » واقع بود كه مقدسى در احسن التقاسيم آن را به صورت « سنگ » ضبط كرده است . « سنج » داراى مسجدى نيكو در ساحل رودخانه و باغستانى بزرگ بود . پس از سنج در دو منزلى باخترى مرو و بر سر راه سرخس شهرچهء محكم « دمدانقان » بود كه باروى آن يك دروازه داشت و در خارج از بارو چند گرمابه قرار داشت . مقدسى در نيمهء دوّم قرن چهارم شهر مرو را ديده است كه يك سوّم حومهء آن ويران بوده و قهندز آن هم آبادى نداشته است . ياقوت حموى نيز در قرن هفتم خرابه‌هاى آن شهر را ديده است ، زيرا تركان غز در سال 553 ه . ق اين شهر را خراب كردند . « 105 » \r\nدر دورهء خلفاى بنى اميه ، خراسان و شهر مرو به دليل دورى از مركز خلافت و تشديد حس تبعيض نژادى از سوى حاكمان اموى كه بر خلاف نص قرآن مجيد و تعاليم پيامبر اكرم صلّى اللّه عليه و آله عنصر غير عرب ، به ويژه ايرانيان را موالى مىخواندند - كه خود سرآغاز جنبشهاى شعوبيه شد - مرو به پايگاه ضد اموى تبديل گشت ؛ و\r\n\r\n","description":"","footnote":" ( 105 ) - لسترنج ، جغرافياى تاريخى سرزمينهاى خلافت شرقى ، ص 7 - 424 ؛ يعقوبى ، البلدان ، ص 28 ؛ اصطخرى ، مسالك الممالك ، ص 258 و 263 ؛ ابن حوقل ، صورة الارض ، ص 314 و 316 ؛ مقدسى ، احسن التقاسيم ، ص 298 ، 299 ، 310 ، 312 ، 331 ؛ ياقوت حموى ، معجم البلدان ، 1 / 534 ، 827 و 2 / 610 و 4 / 507 . ","page_name":" 154 ","page_number":154},
  {"content":"\r\n\r\nعباسيان قيام خود را از اين منطقه آغاز كردند . با روى كار آمدن مأمون مرو مركز خلافت شد ولى در قرن سوّم وى دار الحكومه را از مرو به نيشابور منتقل كرد . « 106 » \r\nمرو در سال 1310 هجرى قمرى به تصرّف روسها درآمد و تا اين زمان جزو خاك شوروى سابق باقى مانده و مردم آن به زبانهاى فارسى ، تركى و روسى صحبت مىكنند . پس از تسلط روس بر مرو ، شهر جديدى در كنار شهر قديمى بنا شد كه هم اكنون به « بئر أم على » مشهور است . « 107 » \r\n\r\nراه كنونى مشهد به سرخس و مرو\r\nاز شرق مشهد چند راه اسفالته و شنى منشعب مىشود . راه اسفالتهء متداول به سرخس ، جاده‌اى است كه از روستاى خيابان مىگذرد ، اين روستا در دوازده كيلومترى مشهد قرار دارد . از آنجا به مسافت سى كيلومتر به « آبروان » مىرسيم و سپس از « چاهك » ، « خارزار » و « شورك ملكى » به مسافت شش ، هفت و دوازده كيلومتر مىگذريم و با طى كردن سى و نه كيلومتر ديگر به « مزدوران » مىرسيم .\r\nكشف رود كه از شورك ملكى در امتداد جاده ادامه داشت از مزدوران كه جاده به سمت شمال شرقى متمايل مىشود به سمت شرق امتداد مىيابد . نام ديگرى كه مزدوران به آن معروف است ( مزداوند ) است . از مزدوران به مسافت بيست و چهار كيلومتر به « شورلوخ » « 108 »  و از آنجا با پيمودن بيست و شش كيلومتر به « گنبدلى » مىرسيم . از آنجا تا سرخس سى و چهار كيلومتر باقى است . سرخس در منتهى اليه خط مرزى ايران و اتّحاد جماهير شوروى سابق قرار دارد . سرخس قديم به فاصلهء تقريبى ده كيلومتر آن طرف مرز قرار گرفته و از آنجا راهى است كه از كنار درياچه « وودو خرانيليشچه » مىگذرد و از جاده‌اى كه به موازات كانال قره قوم قرار دارد به مرو يا « مارى » كه امروزه يكى از شهرهاى شوروى سابق به شمار مىآيد\r\n\r\n","description":"","footnote":" ( 106 ) - طبرى ، تاريخ طبرى ، 5 / 4 - 263 ؛ يعقوبى ، البلدان ، ص 83 ؛ يعقوبى ، تاريخ يعقوبى ، 2 / 65 - 450 ؛ بيهقى ، تاريخ بيهقى ، ص 30 - 29 . جهت اطلاع از نهضتهاى شعوبيه نگاه كنيد به : ممتحن ، نهضت شعوبيه ، فصل يازدهم و دوازدهم .  ( 107 ) - عباس سعيدى ، خراسان بزرگ ، ص 234 .  ( 108 ) - شورلق هم گفته شده است . ","page_name":" 155 ","page_number":155},
  {"content":"\r\n\r\nمىرسد . « 109 » \r\n\r\nحكومت عباسيان در مرو\r\nخراسان در زمان حكومت امويان به دليل دور بودن از مركز خلافت به پايگاهى براى مخالفان سياسى و ناراضيان تبديل شده بود تا آن كه ابو مسلم خراسانى از آتش پنهانى كه سالها در زير خاكستر نهفته بود بهره گرفت و قدرت را از چنگ امويان به درآورد و به عباسيان سپرد .\r\nخراسان كه نخستين پايگاه عبّاسيان به شمار مىرفت كمى بعد از به قدرت رسيدن آنان بار ديگر كانونى براى مخالفان سياسى و مذهبى شد ولى اين بار بر عليه عبّاسيان . اگر چه قيامهاى ضد عباسى در خراسان يكى پس از ديگرى سركوب شد و هيچ‌گاه نتوانست بنيان حكومت عباسيان را متزلزل سازد ، اما بىشك اگر تلاشهاى هارون الرشيد براى گسترش و سيطرهء حكومت عباسى در خراسان و اقدام مأمون در انتقال مركز حكومت به مرو نبود ، اين شهر در عصر عبّاسيان ، پذيراى همان نقشى بود كه در عهد امويان ايفا كرده بود .\r\nنهضت مذهبى « استاذسيس » در سال 150 ، شورش يوسف بن ابراهيم ملقب به « يوسف البرام » در سال 160 و هاشم بن حكيم ملقب به « المقنع » ( نقاب‌پوش ) در سال 163 كه از دهكده‌اى نزديك مرو آغاز شد ، قيام مذهبى و سياسى خوارج در سالهاى 175 و 179 به رهبرى « حسين » كه از موالى قنيس بن ثعلبه به شمار مىرفت و حمزة بن عبد اللّه كه شعله‌هاى قيام او به مدت 5 سال كانون مخالفتهاى ضد عباسى را در خراسان گرم و فعّال كرده بود و همچنين قيام ابو الخطيب در شرق خراسان ( نساء ) به سال 183 و آشوب رفيع بن ليث در سال 190 ، خراسان را كه روزى خاستگاه عبّاسيان بود ، عليه آنها مىشوراند .\r\nهارون الرشيد ناچار شد براى سركوبى و فرونشاندن آشوب رفيع بن ليث شخصا عازم خراسان شود . وى در اين سفر فضل بن سهل و مأمون را كه مدتى عهده‌دار حكومت خراسان بود ، همراه داشت با وجود اين سه سال بعد ، در سال 193 بار ديگر به منظور دفع حملات جديد خوارج به رهبرى حمزة بن عبد اللّه و تحريكات\r\n\r\n","description":"","footnote":" ( 109 ) - ر . ك . به : اطلس راههاى ايران ، ص 4 . ","page_name":" 156 ","page_number":156},
  {"content":"\r\n\r\nرفيع بن ليث عازم خراسان شد .\r\nهارون الرشيد در اين هنگام در شهر رقه ، در كنار فرات بود و پس از اطلاع از حوادث خراسان به رغم كسالتى كه داشت بر اين سفر اصرار ورزيد ، زيرا بيم داشت قيام از خراسان به ساير نواحى گسترش يابد . هارون در حالى كه از بيمارى رنج مىبرد از رقه بيرون آمد و از طريق بغداد و همدان و رى عازم خراسان شد و در طول مسيرش شهرهاى سمنان ، دامغان ، بسطام ، سبزوار ، نيشابور و طوس را طى كرد ، اما چون در شهر طوس بيماريش شدت يافت در منزل حميد بن قحطبهء طائى جان سپرد و در همان جا مدفون شد .\r\nبا مرگ هارون الرشيد ، محمّد امين در بغداد قدرت را در دست گرفت . اما به زودى بر اثر تحريك مخالفان مأمون كه در اين زمان زير نظر برادرش بر نيمهء شرقى قلمرو عباسى حكومت مىكرد وصيت پدرش را ناديده گرفت و فرزند شيرخوارش موسى را به جانشينى انتخاب كرد و در پى نقشه‌اى طراحى شده از مأمون خواست تا عازم خراسان شود . مأمون به توصيهء فضل بن سهل از اين اقدام امتناع كرد . امين از اقدام مأمون خشمگين شد و نام مأمون را از ولايتعهدى برانداخت و براى فرزند شيرخوارش ، موسى بيعت گرفت .\r\nمأمون با شنيدن اين خبر ، خود را امير المؤمنين خواند و بر ضد برادرش شوريد ، جنگهاى سخت و خونين فرزندان هارون الرشيد با يارى طاهر بن حسين ( ذو اليمينين ) ، هرثمة بن اعين ، و فضل بن سهل ذو الرئاستين منجر به پيروزى مأمون شد .\r\nدر سال 182 هنگامى كه هارون براى امين از مردم بيعت گرفت و قرار شد مأمون بعد از امين خلافت را به عهده گيرد ، مأمون بر اساس رسم كهن و ديرينه‌اى ، به ايالت شرقى قلمرو عبّاسى آمده و به عنوان حكمران در خراسان ماند .\r\nمادر مأمون كنيزى از بادغيس خراسان بود ، اين موضوع اگر چه بعدها منشأ اختلافات و تحوّلات سياسى در حكومت عباسى شد ، اما در استحكام پايگاه مردمى مأمون در خراسان نقش بسزايى داشت . « 110 » \r\n\r\n","description":"","footnote":" ( 110 ) - طبرى ، تاريخ طبرى ، ( چاپ بيروت ) ، 5 / 122 ، 128 ، 132 ، 137 ، 138 و ( چاپ تهران ) ، 13 / 5629 ، 60 - 5659 ؛ ابن اثير ، الكامل فى التاريخ ، ( چاپ بيروت ) ، 4 / 147 ، 153 ، 158 ، - 162 ، 172 و ( چاپ تهران ) ، 10 / 248 ، 256 ، 270 ، 289 ؛ مسعودى ، مروج الذهب ، 2 / 2 - 401 ، 404 ، 418 ، 422 و 440 ؛ يعقوبى ، تاريخ يعقوبى ، 2 / 461 ، 2 467 ، 469 ؛ حمد اللّه مستوفى ، تاريخ برگزيده ، ص 205 ، 311 ؛ ابن طقطقى ، تاريخ فخرى ، ص 1 - 300 ؛ دينورى ، اخبار الطوال ، 443 - 433 و همچنين حسين على ممتحن ، نهضت شعوبيه ، فصل دوازدهم و بيستم . ","page_name":" 157 ","page_number":157},
  {"content":"\r\n\r\n\r\nورود حضرت رضا عليه السّلام به مرو\r\nهنگامى كه حضرت رضا عليه السّلام وارد مرو شد استقبال با شكوهى از آن حضرت به عمل آمد و مأمون در تعظيم و تكريم ايشان بسيار كوشيد . خوشبختانه منابع ، گزارشهاى زيادى از حوادثى كه براى آن حضرت در مرو روى داده ثبت كرده‌اند كه بسيارى از آنها را مناظره‌ها و گفتگوهاى ميان امام عليه السّلام و مأمون تشكيل مىدهد .\r\nمهمترين ماجرايى كه در مرو صورت گرفت ، پذيرش ولايتعهدى امام عليه السّلام بود كه پس از آن مأمون به نام حضرت رضا عليه السّلام سكه زد و نام او را در خطبه‌ها آورد و بعد دست به اقدامات ديگرى براى استحكام اين پيمان زد ، از جمله ازدواج سياسى دخترش با فرزند امام عليه السّلام ، حضرت جواد عليه السّلام . پذيرش ولايتعهدى از سوى حضرت رضا عليه السّلام همچنان كه منابع مىنويسند ، زير فشار شديد صورت گرفت و امام زمانى كه تهديدهاى مأمون جدى شد آن را پذيرفت . چنان كه اين اكراه از متن پيمان‌نامهء ولايتعهدى - كه خوشبختانه در منابع تاريخى موجود است - برمىآيد . در هر حال هنگامى كه حضرت ناچار به پذيرش ولايتعهدى شد ، تصميم گرفت تا حكومت عباسى را از درون متلاشى كند ولى اقدامات آن حضرت عليه السّلام سرانجام مأمون را به وحشت انداخت و وى تصميم به كشتن امام عليه السّلام گرفت . « 111 » \r\nقبل از طرح ماجراى ولايتعهدى در مرو به ملاحظاتى دربارهء طراح ولايتعهدى خواهيم پرداخت .\r\n\r\n","description":"","footnote":" ( 111 ) - جهت اطلاع از اقدامات امام عليه السّلام نگاه كنيد به : جعفر مرتضى عاملى ، زندگانى سياسى هشتمين امام ( متن فشرده ) ، ص 188 - 166 . ","page_name":" 158 ","page_number":158},
  {"content":"\r\n\r\n\r\nولايتعهدى\r\n\r\nطراح ولايتعهدى\r\nبعضى مورّخان طرح و انديشهء اوّليهء ولايتعهدى را از جانب فضل بن سهل ذو الرئاستين دانسته‌اند و مشهور اين است كه چون فضل بن سهل نسبت به علويان متمايل بود از اين رو قصد داشت حكومت را از عباسيان به علويان منتقل كند همچنان كه ابو مسلم خراسانى حكومت را از بنى اميه گرفت و به بنى عباس سپرد .\r\nابو على حسين بن احمد سلامى در كتاب اخبار خراسان مىنويسد :\r\nفضل گفت : كار من با كار ابو مسلم خراسانى اگر مقايسه شود چگونه است ؟ يك نفر گفت : ابو مسلم خلافت را از يك قبيله به قبيله‌اى ديگر منتقل كرد ، ولى تو از برادرى به برادر ديگر منتقل كردى ( از امين به مأمون ) و خودت مىدانى كه اين دو چقدر با هم فرق دارد . فضل گفت : من هم از يك قبيله به قبيله‌اى ديگر انتقال خواهم داد . بعد مأمون را واداشت تا على بن موسى الرضا عليه السّلام را وليعهد خود كند و به همين جهت مأمون بيعت برادر خود « مؤتمن » را از بين برد و با حضرت رضا عليه السّلام بيعت كرد . « 1 » \r\nقطع نظر از انگيزه و هدف فضل بن سهل از طرح ولايتعهدى امام على بن موسى الرضا عليه السّلام و نقش مؤثرى كه وى در اين ماجرا داشت ، بايد گفت كه طراح اوليهء ماجراى ولايتعهدى شخص مأمون بود ، اين موضوع در شرايطى بحرانى ، زمانى كه مأمون در مبارزه با امين كاملا نااميد شده بود به فكر او خطور كرد و به گونه‌اى كه\r\n\r\n","description":"","footnote":" ( 1 ) - مجلسى ، بحار الانوار ، 12 / 131 - 130 . ","page_name":" 159 ","page_number":159},
  {"content":"\r\n\r\nخود شرح مىدهد ، « با خداى خود عهد كرده بودم اگر از دست محمّد برادرم آسوده شدم خلافت را به محلى كه خداوند قرار داده برگردانم . » « 2 » \r\nبنابراين پيش از آن كه فضل بن سهل خواسته باشد ابتكار اين عمل را به دست گيرد ، مأمون در اين باره پيش قدم بود و انديشهء واگذارى خلافت و يا ولايتعهدى به خاندان على بن ابى طالب را از سر گذرانده بود . مأمون خود در برابر اين سؤال كه آيا بيعت با امام على بن موسى الرضا عليه السّلام از تدبير فضل بن سهل بوده است ضمن پاسخ دقيق به اين سؤال ، از شرايط و موقعيتى كه در آن اين تصميم را اتخاذ كرد سخن مىگويد : « چون محمّد امين برادرم به من نوشت و مرا نزد خود خواند و من از رفتن ابا و امتناع كردم ، « 3 »  عيسى بن ماهان را امير لشكر كرد و به او امر نمود كه مرا مقيد كند\r\n\r\n","description":"","footnote":" ( 2 ) - شيخ صدوق ، عيون اخبار الرضا عليه السّلام ، 2 / 386 ؛ مجلسى ، بحار الانوار ، 12 / 126 . دربارهء شخصيت فضل بن سهل مورّخان نقلهاى متضاد و مختلفى ارائه مىدهند . منشى كرمانى ، از جمله مورّخانى است كه مىنويسد : وى به سبب محبت به اهل بيت و آل طه و يس ، مأمون به قتل او حكم داد و در حمام شهيد شد . در منابع متعددى ، از فضل بن سهل به عنوان يك فرد جاه‌طلب نام برده مىشود كه در انديشهء در دست گرفتن قدرت و دعوت براى خود بوده است . جهت اطلاع بيشتر از شخصيت فضل بن سهل و نقش او در ماجراى ولايتعهدى و مخالفتهاى امام رضا عليه السّلام با او ، ر . ك . به : ناصر الدين منشى كرمانى ، نسائم الاسحار من لطائم الاخبار در تاريخ وزراء ، ص 18 ؛ خطيب بغدادى ، تاريخ بغداد ، 12 / 339 ؛ ابو الفضل بيهقى ، تاريخ بيهقى ، 1 / 190 ؛ لوسين بودا ، برمكيان ، ( ترجمهء عبد الحسين مكيده ) ، ص 63 ، 143 ؛ محمّد بن الحسين الاصفهانى ، دستور الوزارة ، ص 61 - 48 ، 111 ؛ زركلى ، الاعلام ، 5 / 354 ؛ مير خواند ، تاريخ روضة الصفا ، 3 / 5 - 44 ، 48 ، 460 ؛ شيخ صدوق ، عيون اخبار الرضا عليه السّلام ، 2 / 1 - 380 ، 391 ؛ يعقوبى ، تاريخ يعقوبى ، 2 / 469 ؛ ابن طقطقى ، تاريخ فخرى ، ص 301 ؛ ملا باقر مجلسى ، بحار الانوار ، 120 / 124 ، 126 ، 132 ، 134 ، 386 ، 401 ؛ اربلى ، كشف الغمة فى معرفة الائمة ، 3 / 65 ، 66 ، 87 ؛ مسعودى ، اثبات الوصية ، ص 7 - 396 ؛ ابن شهرآشوب ، المناقب ، ( چاپ نجف ) ، 3 / 478 و 493 .  ( 3 ) - امين طى نامه‌اى از مأمون خواست به بغداد بازگردد و وى را در امور حكومتى يارى دهد ، اين موضوع ظاهرا نامه‌اى بود كه امين به همراه فرستادگانش به مأمون نوشت ، اما در واقع قصد امين اين بود كه قدرت را از مأمون بگيرد و بدين وسيله او را از سپاهيانش در قلمرو شرقى خلافت دور كند . و . . . هنگامى كه مأمون با فضل بن سهل مشورت كرد ، فضل بن سهل او را از رفتن بازداشت و وى را متوجه مخاطراتى كرد كه در بغداد طراحى شده بود و به او وعدهء پيروزى بر امين داد . امين كه از امتنا مأمون نگران شد عيسى بن ماهان را براى بازگرداندن وى به بغداد مأمور كرد و . . . ر . ك . به : دينورى ، اخبار الطوال ، 5 - 443 . ","page_name":" 160 ","page_number":160},
  {"content":"\r\n\r\nو غل جامعه در گردنم نهد . چون اين خبر به من رسيد ، هرثمة بن اعين را به جانب سيستان و كرمان و توابع آن فرستادم ( براى مقابله با عيسى بن ماهان ) ولى هرثمه كارى از پيش نبرد و شكست خورد و صاحب السرير نيز خروج كرد و بر يك طرف شهر خراسان غلبه كرد و همهء اينها در يك هفته بر من وارد شد . چون اين گونه وقايع براى من رخ داد ، ديدم در اين وضعيت نه نيروى دفاعى دارم و نه قدرت مالى كه به وسيلهء آن لشكرآرايى كنم و سران سپاه و لشكريان خود را همه ترسان و هراسان ديدم و قصد كردم كه به ملك كابل بروم . بعد نزد خود انديشيدم كه سلطان كابل مردى كافر است و چون ( برادرم ) محمد امين مال زيادى به او دهد او مرا به دست محمد مىسپارد . پس راهى بهتر از اين نيافتم كه از گناهان خود به سوى خدا توبه كنم و از خدا بر اين گونه امور استعانت جويم و به خدا پناه برم . پس امر كردم اين خانه را پاكيزه كنند و دو جامهء سفيد پوشيدم و چهار ركعت نماز گزاردم و در آن چهار ركعت نماز آنچه از قرآن حفظ داشتم ، خواندم و خدا را خواندم و پناه به او بردم و به قصد راست و درست « 4 »  با خدا معاهدهء محكمى كردم كه اگر خدا اين امر ( خلافت ) را به سوى من بكشاند و مرا از شرّ اين امور سخت كفايت كند ، اين امر ( خلافت ) را در جايى قرار دهم كه خدا قرار داده است ، « 5 »  پس از آن قلب من قوّت گرفت و طاهر ( ذو اليمينين ) را به سوى على بن عيسى بن ماهان ، فرستادم و آنچه بايد بشود همان شد و هرثمة بن اعين را به سوى جنگجوى محمّد ( امين ) بازگردانيدم ، بر او ظفر يافته و او را بكشت . و . . . خداوند عالم امر خلافت را به سوى من كشانيد و از براى من استقرار يافت پس چون خداوند تعالى وفا كرد به آنچه من با او عهد كردم ، دوست دارم وفا كنم به آنچه با خداى خود عهد كردم و كسى را سزاوارتر به اين امر از حضرت ابو الحسن الرضا عليه السّلام نديدم ، پس امر خلافت را به او واگذار كردم و او\r\n\r\n","description":"","footnote":" ( 4 ) - « با نيت پاك » . ر . ك . به : بحار الانوار ، 12 / 126 .  ( 5 ) - « اگر حكومت به من رسيد و از ستم محمّد برادرم آسوده شدم و مشكلات من حل شد خلافت را به محلى كه خداوند قرار داده برگردانم . » ر . ك . به : همان مأخذ . ","page_name":" 161 ","page_number":161},
  {"content":"\r\n\r\nقبول نكرد مگر وليعهدى را و اين بود سبب نصب او به ولايتعهدى » . « 6 » \r\nيكى از عواملى كه موجب شده بسيارى از مورّخان طرح اوّليهء ولايتعهدى را به فضل بن سهل نسبت دهند ، پيشنهاد او در اين باره و نيز يادآورى آن است . « 7 » \r\nدر عيون آمده است فضل بن سهل به مأمون پيشنهاد كرد كه تقرب جويد به خدا و رسولش ، با صلهء رحم كردن و بيعت گرفتن براى حضرت رضا عليه السّلام . . . « 8 » \r\nابو الفضل بيهقى نيز نقش فضل بن سهل را در يادآورى عهدى كه مأمون با خداى خود بسته بود و كوشش وى در اين امر را با جزئيات بيشترى نقل مىكند :\r\nفضل بن سهل خواست كه خلافت از عباسيان بگرداند و به علويان آرد . مأمون را گفت : نذر كرده بودى به مشهد من ( در حضور من ) و سوگند خورده بودى كه اگر ايزد تعالى شغل برادرت كفايت كند و خليفت گردى ، وليعهد از علويان كنى ، و هر چند بر ايشان نماند ( اگر چه خلافت در علويان پايدار نماند ) . . . مأمون گفت : سخت صواب آمد ، كدام كس را وليعهد كنيم ؟ ، گفت على بن موسى الرضا كه امام روزگار است و به مدينة الرسول ، عليه السّلام مىباشد . . . « 9 »  »\r\n\r\nپيشنهاد خلافت\r\nبازمىگرديم به مدينه زمانى كه رجاء بن ابى ضحاك و ياسر خادم نامه‌اى را از سوى مأمون به حضرت رضا عليه السّلام تسليم كردند . او در نامه از حضرت درخواست پذيرش ولايتعهدى كرده بود و با لطافت خاصى سعى در جلب اعتماد و اطمينان امام عليه السّلام نموده و از حضرت خواسته بود نامه را بر زمين نگذاشته رهسپار مقر مأمون در مرو شود . « 10 » \r\n\r\n","description":"","footnote":" ( 6 ) - شيخ صدوق ، عيون اخبار الرضا عليه السّلام ، 2 / 2 - 391 . شيخ مفيد در الارشاد و مجلسى در بحار الانوار با تفاوتهايى اين گفته را نقل كرده‌اند . نگاه كنيد به : مجلسى ، بحار الانوار ، 12 / 6 - 124 .  ( 7 ) - يعقوبى ، تاريخ يعقوبى ، 2 / 5 - 462 .  ( 8 ) - شيخ صدوق ، عيون اخبار الرضا عليه السّلام ، 2 / 386 ، مجلسى ، بحار الانوار ، 12 / 120 .  ( 9 ) - ابو الفضل بيهقى ، تاريخ بيهقى ، 6 / 191 .  ( 10 ) - مشهور است كه نامه توسط فضل بن سهل نوشته شده بود . سيّد جعفر مرتضى عالمى ، زندگانى سياسى هشتمين امام ، ( متن فشرده ) ، ص 132 ؛ مسعودى ، در اثبات الوصية مىنويسد : - مأمون به امام نامه نوشت كه به مرو بيايد ، تا وى براى آن حضرت بيعت بگيرد ، امام قبول نكرد مأمون براى دومين بار نامه نوشت و او را قسم داد كه ( از مدينه ) خارج شود . مسعودى ، اثبات الوصية ( ترجمهء محمد جواد نجفى ) ، ص 394 . ","page_name":" 162 ","page_number":162},
  {"content":"\r\n\r\nهنگامى كه حضرت وارد مرو شد مأمون ابتدا به آن حضرت پيشنهاد خلافت كرد . اين موضوع را بسيارى از مورّخان ضبط كرده‌اند . عيون اخبار الرضا عليه السّلام ، المناقب ابن شهرآشوب و روضة الواعظين از جمله منابعى هستند كه به نقل از ابو صلت هروى مىنويسند :\r\nمأمون به على بن موسى الرضا عليه السّلام گفت : اى پسر رسول خدا من فضل و علم و پارسايى و عبادت و بيم تو را از خداوند دانستم و تو را براى خلافت از خود سزاوارتر مىبينم . حضرت رضا عليه السّلام فرمود : به بندگى و عبوديت خداى عزّ و جل افتخار مىكنم و با پارسايى اميد دارم از شر اين جهان محفوظ بمانم و رستگار شوم و با پرهيز از گناهان به غنيمتها رسم و با فروتنى نزد خدا مقامى بلند يابم . مأمون گفت من چنين مصلحت مىبينم كه خود را از خلافت عزل كنم و آن را براى تو قرار دهم و با تو بيعت كنم . حضرت رضا عليه السّلام فرمود : اگر اين خلافت حق تو است و خداوند آن را براى تو قرار داده است ، روا نيست جامه‌اى را كه خداوند بر قامت تو پوشانده بيرون آورى و بر تن ديگرى كنى و اگر خلافت از غير تو است چيزى كه از تو نيست چگونه به من مىبخشى . مأمون گفت : اى پسر رسول خدا براى تو چاره‌اى نيست و بايد اين كار را بپذيرى . حضرت فرمود : اين كار را به ميل خود هرگز انجام نخواهم داد . « 11 » \r\nامام على بن موسى الرضا عليه السّلام در برابر پيشنهاد مأمون به سختى مخالفت كرد ، منابع تاريخى مىنويسند : كوشش مأمون مدتها ادامه يافت . « 12 »  با اين وجود امام عليه السّلام از\r\n\r\n","description":"","footnote":" ( 11 ) - شيخ صدوق ، عيون اخبار الرضا عليه السّلام ، 2 / 379 ؛ فتال نيشابورى ، روضة الواعظين ، 367 ؛ ابن شهرآشوب ، المناقب ، 4 / 363 ، ملا محمد باقر مجلسى ، بحار الانوار ، 12 / 120 ؛ مقدس اردبيلى ، حديقة الشيعة ، ص 3 - 192 .  ( 12 ) - برخى منابع مىنويسند : تا دو ماه تلاش مأمون براى وادار كردن امام به پذيرش خلافت و ولايتعهدى در مرو ادامه يافت . شيخ صدوق نيز مىنويسد : آن جناب را از بصره و اهواز و فارس به مرو آوردند . مأمون به آن جناب خلافت و امارت را عرضه كرد . حضرت عليه السّلام امتناع كرد و در اين باب تا دو ماه گفتگوهاى بسيار جريان يافت . شيخ صدوق ، عيون اخبار الرضا عليه السّلام ، 2 / 389 . ","page_name":" 163 ","page_number":163},
  {"content":"\r\n\r\nپذيرفتن پيشنهاد مأمون بشدّت امتناع كرد و پس از آن چون مأمون نااميد شد ، پيشنهاد ولايتعهدى را طرح كرد . ابو صلت هروى در ادامهء روايت خود مىگويد :\r\nمأمون گفت : اگر خلافت را نمىپذيرى و بيعت كردن مرا با خود خوش ندارى ، وليعهد من باش تا خلافت پس از من از تو باشد . امام عليه السّلام فرمود : به خدا سوگند ، پدرم از نياكانش از امير المؤمنين على عليه السّلام از پيامبر صلّى اللّه عليه و آله حديث كرد كه من پيش از تو ( مأمون ) از اين جهان مىروم در حالى كه با زهر ، مظلومانه مسموم خواهم شد ، مىروم در حالى كه فرشتگان آسمان و زمين بر من مىگريند و در سرزمين غربت كنار هارون الرشيد به خاك سپرده خواهم شد .\r\nمأمون گريست و گفت اى پسر رسول خدا ، چه كسى مىتواند تا من زنده‌ام شما را بكشد يا توان آزار شما را داشته باشد ؟ حضرت فرمود : همانا اگر بخواهم بگويم ، مىگويم چه كسى مرا خواهد كشت . مأمون گفت : اى پسر رسول خدا ، با اين گفتار مىخواهى بار را از دوش خود بردارى و خلافت و يا ولايتعهدى را قبول نكنى تا مردم بگويند در دنيا پارسايى ؟ امام عليه السّلام فرمود : به خدا سوگند از وقتى كه خدايم آفريده هيچ دروغ نگفته‌ام و من براى دنيا ، پارسايى نمىكنم . وانگهى مىدانم كه تو چه اراده كرده‌اى و چه مىخواهى . مأمون گفت : چه مىخواهم ؟ امام عليه السّلام فرمود : اگر بگويم در امان هستم ؟ مأمون گفت : آرى براى تو امان خواهد بود . امام فرمود : قصد آن دارى مردم بگويند ، چنين نبود كه على بن موسى به دنيا بىرغبت باشد ، بلكه دنيا به او رغبت نداشت . اكنون ببينيد چگونه وليعهدى را به طمع خلافت پذيرفت .\r\nمأمون سخت خشمگين شد و گفت : همواره از چيزهايى كه ناخوش دارم با من سخن مىگويى و از خشم من خود را در امان مىبينى به خدا سوگند اگر ولايتعهدى را نپذيرى تو را بر آن مجبور مىكنم و اگر بازهم نپذيرى گردنت را خواهم زد .\r\nحضرت رضا عليه السّلام فرمود : خداوند مرا منع فرموده كه خود را به دست خويش به هلاكت افكنم اگر چنين است كه مىگويى ، آنچه خواهى مىپذيرم ، به شرط آن كه هيچ كس را به كارى نگمارم و از كارى عزل نكنم و هيچ رسمى را بر هم نزنم و فقط از دور راهنمايى كنم . او پذيرفت و حضرت رضا عليه السّلام را با وجود كراهت ايشان به\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nوليعهدى گمارد . « 13 » \r\nدر منابع معتبر گزارشهاى زيادى در رابطه با نپذيرفتن ولايتعهدى از سوى حضرت ثبت شده ، فراوانى اين اخبار گواه مخالفت شديد حضرت عليه السّلام با اهداف مأمون از طرح مسألهء ولايتعهدى است . مسعودى در اثبات الوصية ، مىنويسد :\r\nعلى بن موسى ( به مأمون ) فرمود : خلافت در خاندان ما قرار نخواهد گرفت ، مگر آن كه گاه كه بيست نفر قبل از خروج سفيانى ، حكومت كنند . مأمون اصرار كرد و آن حضرت بشدت مخالفت و امتناع نمود ، پس از مدتى گفتگو قرار شد خلافت بعد از مأمون در اختيار او باشد . « 14 » \r\nامتناع امام عليه السّلام از پذيرش ولايتعهدى به قدرى جدّى بود كه فضل بن سهل « ذو الرئاستين » وزير مأمون كه خود در طرح مسألهء ولايتعهدى نقش بسزايى داشت خطاب به گروهى از مردم گفت :\r\nچه امر شگفت‌آميزى مىبينم ، گفتند : « اصلحك اللّه » چه ديدى ؟ گفت : ديدم امير المؤمنين ( مأمون ) به على بن موسى گفت : من چنين مصلحت مىدانم كه خلافت را در گردن تو گذارم و خود را از خلافت فسخ كنم ولى على بن موسى به مأمون گفت : « اللّه اللّه » مرا توان و قدرت اين كار نيست و هرگز من كسى را نديدم امر خلافت را ضايعتر از امير المؤمنين مأمون كند ، زيرا كه از آن كناره مىگيرد و به على ابن موسى عرضه مىكند و على بن موسى آن را وامىگذارد و از آن امتناع مىكند . « 15 » \r\nشيخ صدوق به نقل از محمد بن عرفه كه علت پذيرش ولايتعهدى را از آن\r\n\r\n","description":"","footnote":" ( 13 ) - شيخ صدوق ، عيون اخبار الرضا عليه السّلام ، 2 / 379 ، 390 ؛ فتال نيشابورى ، روضة الواعظين ، ص 8 - 367 ؛ عطاردى ، مسند الامام الرضا عليه السّلام 1 / 8 - 66 ؛ ابن شهرآشوب ، مناقب آل ابى طالب ( چاپ نجف ) ، 3 / 2 - 471 ؛ ملا محمّد باقر مجلسى ، بحار الانوار ، 12 / 117 و 120 .  ( 14 ) - مسعودى ، اثبات الوصية ( ترجمهء محمد جواد نجفى ) ، ص 7 - 396 . و نيز مقايسه كنيد با ابن ابى زينت ، كتاب الغيبة ، ص 357 ؛ نقشبندى ، ينابيع المودّة ( چاپ بمبئى ) ، ص 403 .  ( 15 ) - شيخ صدوق ، عيون اخبار الرضا عليه السّلام ، 2 / 1 - 381 ؛ فتال نيشابورى ، روضة الواعظين ، ص 70 - 369 ؛ شيخ مفيد ، الارشاد ، ( ترجمهء رسولى محلاتى ) ، ص 251 ؛ مجلسى ، بحار الانوار ، 12 / 116 به بعد ؛ قلندرى بلخى ، ينابيع المودّة ، ص 384 ؛ ابن شهرآشوب ، المناقب ، 4 / 363 ؛ كلينى ، اصول كافى ، 1 / 489 ؛ شيخ صدوق ، علل الشرايع ، 1 / 263 ؛ اربلى ، كشف الغمة فى معرفة الائمة ، 3 / 6 - 65 ، 87 ؛ عطاردى ، مسند الامام الرضا عليه السّلام ، 1 / 69 . ","page_name":" 165 ","page_number":165},
  {"content":"\r\n\r\nحضرت پرسيده مىنويسد حضرت فرمود :\r\nچه چيز جدّم امير المؤمنين على عليه السّلام را واداشت كه داخل در شورا شود ؟ « 16 » \r\nفتال نيشابورى در روضة الواعظين و شيخ مفيد در الارشاد در ادامهء مناظرهء امام رضا عليه السّلام با مأمون مىافزايند : مأمون بعد از امتناع آن حضرت گفت : عمر بن خطاب شش تن را اعضاى شورا قرار داد كه يكى از ايشان جدّت امير المؤمنين بود و حكم كرد هر يك از ايشان مخالفت كند گردنش زده شود . اكنون تو نيز چاره‌اى ندارى و بايد آنچه از تو مىخواهم بپذيرى و هيچ راه گريزى از آن نمىبينم . . . « 17 » \r\n\r\nمراسم ولايتعهدى\r\nسرانجام بعد از آنكه حضرت به اجبار ولايتعهدى را پذيرفت ، مأمون طى مراسمى واليان ، كارگزاران حكومتى ، فرماندهان لشكر ، قاضيان و بزرگان را جمع كرد تا با حضرت بيعت كنند . مأمون ابتدا به فرزندش عباس دستور بيعت داد .\r\nحضرت رضا عليه السّلام دست خود را بلند كرد به گونه‌اى كه پشت آن مقابل چهرهء خودش و كف آن پيش روى مردم بود . مأمون گفت دست خود را براى بيعت دراز كن .\r\nحضرت فرمود رسول خدا صلّى اللّه عليه و آله اين چنين بيعت مىكرد و عباس پسر مأمون چنان بيعت كرد كه دست آن حضرت بر روى دست او قرار گرفت و مردم نيز همان گونه بيعت كردند . سپس شاعران و سخنوران در فضايل آن حضرت و اقدام مأمون داد سخن دادند . « 18 »  آنگاه مأمون از امام عليه السّلام خواست تا براى مردم سخن بگويد ،\r\n\r\n","description":"","footnote":" ( 16 ) - شيخ صدوق ، عيون اخبار الرضا عليه السّلام ، 2 / 380 .  ( 17 ) - فتال نيشابورى ، روضة الواعظين ، ص 370 ؛ شيخ مفيد ، الارشاد ، ص 291 .  ( 18 ) - دعبل خزاعى و ابى نواس از جمله شاعرانى بودند كه در مجلس ولايتعهدى در مدح حضرت على بن موسى الرضا عليه السّلام قصيده سرودند . جهت اطلاع از قصايد آنها ر . ك . به : عيون اخبار الرضا عليه السّلام ، 1 / 3 - 381 . همچنين نگاه كنيد به عطاردى ، اخبار و آثار امام رضا عليه السّلام ، ص 140 ؛ مقدسى اردبيلى ، حديقة الشيعة ، ص 643 ؛ فتال نيشابورى ، روضة الواعظين ، ص 373 ؛ شيخ مفيد ، الارشاد ، ص 290 ، 293 ؛ مجلسى ، بحار الانوار ، 10 / 116 به بعد ؛ احمد امين ، ضحى الاسلام ( پرتو اسلام ) ، ترجمهء عباس خليلى ، 2 / 2 - 170 ؛ عبد اللّه رازى ، تاريخ ايران ، ص 219 ، 519 ؛ فليپ حتى ، تاريخ عرب ، ترجمهء ابو القاسم پاينده ، 1 / 383 ؛ احمد امين ، ضحى الاسلام ، 1 / 75 ، 125 ؛ ابن قتيبه دينورى ، طبقات الشعراء ، ص 522 ؛ نخجوانى ، تجارب السلف ، ص 142 ، 172 ؛ صادق آيينه‌وند ، ادبيات انقلاب در شيعه ، 2 / 68 ، 137 ، 155 ، 484 ؛ ابن نديم ، الفهرست ، ص 266 ، 268 . ","page_name":" 166 ","page_number":166},
  {"content":"\r\n\r\nحضرت پس از حمد و نيايش خداوند ، فرمود : همانا ما به سبب رسول خدا صلّى اللّه عليه و آله بر گردن شما حقوقى داريم و شما را نيز كه امت آن حضرتيد بر گردن ما حقوقى است هرگاه شما آن حقوق را بپردازيد اداى حقوق شما نيز بر ما واجب مىشود . « 19 » \r\nاز جمله كسانى كه در مرو حاضر به بيعت با حضرت رضا عليه السّلام نشدند ، سه تن از عبّاسيان متعصّب بودند : عيسى جلودى ، « 20 »  على بن ابى عمران و ابو يونس كه به دستور مأمون به زندان افكنده شدند . « 21 » \r\nدر همين مجلس بود كه مأمون حضرت را « رضا » خواند « 22 »  و دستور داد به نام حضرت سكه زنند و در تمامى بلاد و قصبات به نام او در منابر خطبه بخوانند . آنگاه\r\n\r\n","description":"","footnote":" ( 19 ) - ابو الفرج اصفهانى مىنويسد : حضرت جز اين ديگر سخنى نگفت . ابو الفرج اصفهانى ، مقاتل الطالبين ، ص 375 . و نيز عيون اخبار الرضا عليه السّلام ، 2 / 385 ؛ شيخ مفيد ، الارشاد ، ص 290 ؛ فتال نيشابورى ، روضة الواعظين ، ص 371 .  ( 20 ) - مقايسه كنيد با گفتهء شيخ مفيد در الارشاد ، كه مىنويسد : مأمون براى عزيمت حضرت از مدينه به مرو « جلودى » را مأمور كرده بود . شيخ مفيد ، الارشاد ، 2 / 250 .  ( 21 ) - علاوه بر اين سه تن در ميان عباسيان متعصّب موجى از مخالفت در واكنش به اقدام مأمون نسبت به انتخاب حضرت براى ولايتعهدى در بغداد برخاست كه منجر به بيعت با ابراهيم مهدى شد و همچنين در بصره عامل مأمون اسماعيل بن جعفر سليمان بن على هاشمى سر به شورش زد . جهت اطلاع نگاه كنيد به : ابن طقطقى ، تاريخ فخرى ، ص 301 ؛ نخجوانى ، تجارت السلف ، ص 158 ؛ ابن اثير ، الكامل فى التاريخ ( چاپ بيروت ) ، 4 / 162 ؛ جرير طبرى ، تاريخ طبرى ( چاپ بيروت ) ، 5 / 8 - 137 ؛ مسعودى ، مروج الذهب ، 2 / 441 ؛ ابن جوزى ، تذكرة الخواص ، ص 200 ؛ ابن طلحه ، مطالب السئول ، ص 85 ؛ ابن خياط ، تاريخ خليفة ، 2 / 508 ؛ فتال نيشابورى ، روضة الواعظين ، ص 371 به بعد ؛ ابن خلكان ، وفيات الاعيان ، 2 / 432 ؛ زكريا موصلى ، تاريخ الموصل ، ص 341 ؛ ابن وردى ، تاريخ ابن وردى ، 4 / 318 .  ( 22 ) - دربارهء اين كه مأمون حضرت على بن موسى را مقلب به « رضا » كرد در منابع اختلاف نظر است . شيخ صدوق از جمله كسانى است كه به استناد روايتى از « بزنطى » به نقل از حضرت امام محمّد تقى عليه السّلام مىنويسد : « خداوند آن مولود را به رضا مسمّى گردانيد براى آن كه پسنديدهء خدا بود و . . . » ر . ك . به : شيخ عباس قمى ، منتهى الآمال ، ص 298 . ","page_name":" 167 ","page_number":167},
  {"content":"\r\n\r\nدستور داد كه لباس سياه را كه شعار عباسيان بود از تن بيرون آورند و لباس سبز « 23 »  را به رسم علويان بر تن كنند . و دخترش « ام حبيب » را به تزويج حضرت درآورد ( ام حبيب چهل سال از امام عليه السّلام كوچكتر بود ) و همچنين دختر ديگرش « ام فضل » را به عقد محمّد بن على عليه السّلام فرزند آن حضرت درآورد . ( امام جواد عليه السّلام در اين زمان هفت سال بيشتر نداشت ) . « 24 »  و خودش توران دختر حسن بن سهل را تزويج كرد . « 25 » \r\nيكى از اهداف اين ازدواجها آن گونه كه پاره‌اى مورّخان نيز نقل كرده‌اند ، گماشتن جاسوس براى حضرت بود چنان كه حضرت جواد عليه السّلام توسط همسرش مسموم و به شهادت رسيد . مأمون ، هم دربارهء حضرت رضا عليه السّلام اين هدف را دنبال مىكرد و هم دربارهء فضل بن سهل . وى با طرح مسألهء ولايتعهدى از يك سو قصد آن داشت كه به حكومت خود مشروعيت بخشد تا از قيامها و شورشهاى علويان در امان بماند و از سويى ديگر خطر وجود امام عليه السّلام را كنترل نمايد ، و با اين كار رابطهء\r\n\r\n","description":"","footnote":" ( 23 ) - امير على در روح الاسلام مىنويسد : اولاد فاطمه رنگ سبز را كه رنگ مورد علاقهء پيغمبر بود به عنوان نشانهء هدف خود برگزيدند و بنى اميه رنگ سفيد و بنى عباس رنگ سياه را انتخاب كردند . امير على ، روح الاسلام ، ص 286 . همچنين فليپ حتى ، تاريخ عرب ، ص 403 ؛ محمد مناظر احسن ، زندگى در حكومت عبّاسيان ، ص 68 .  ( 24 ) - ابن كثير مىنويسد : « حضرت جواد عليه السّلام تا سال 215 هجرى با ام فضل همبستر نشد . » ابن كثير ، البداية و النهاية ، 1 / 269 . فتال نيشابورى مىافزايد : « براى اسحاق پسر موسى بن جعفر عليه السّلام دختر عمويش اسحاق بن جعفر بن محمد را به زنى گرفت و او را امير الحاج كرد . » فتال نيشابورى ، روضة الواعظين ، ص 372 .  ( 25 ) - شيخ صدوق ، عيون اخبار الرضا عليه السّلام ، 2 / 387 ؛ سيوطى ، تاريخ الخلفاء ، ص 307 ؛ ابن جوزى ، تذكرة الخواص ، ص 200 ؛ عطاردى ، مسند الامام الرضا عليه السّلام ، 1 / 70 ؛ ابن خياط ، تاريخ خليفه ، 2 / 508 ؛ ابن طلحه ، مطالب السئول ، ص 85 ؛ ابن كثير ، البداية و النهاية ، 10 / 248 ؛ ابن طقطقى ، تاريخ فخرى ، ص 301 ؛ ابن اثير ، تاريخ كامل ( ترجمهء عباس خليلى ) ، 10 / 270 ؛ جرير طبرى ، تاريخ طبرى ، ( ترجمهء ابو القاسم پاينده ) ، 13 / 5659 ؛ مسعودى ، مروج الذهب ، 2 / 441 ؛ فتال نيشابورى ، روضة الواعظين ، ص 2 - 371 ؛ باقر مجلسى ، بحار الانوار ، 12 / 120 ، شيخ مفيد ، الارشاد ، ( ترجمهء رسولى محلاتى ) ، ص 4 - 253 ؛ شيخ عباس قمى ، منتهى الآمال ، ص 326 ؛ مسعودى ، اثبات الوصية ، ( ترجمهء جواد نجفى ) ، ص 8 - 397 ؛ مير خواند ، تاريخ روضة الصفا ، 3 / 9 - 458 ؛ بحرانى ، مدينة المعاجز ، ص 470 به بعد . ","page_name":" 168 ","page_number":168},
  {"content":"\r\n\r\nميان ايشان و شيعيان را قطع و از وجود حضرت به نفع خود بهره‌مند شود . « 26 »  شيخ صدوق نيز از طرح جاسوسى مأمون گزارشهايى ارائه مىدهد :\r\nهشام بن ابراهيم ( در مرو ) به ذو الرئاستين پيوست ، و ذو الرئاستين او را مقرب مىداشت و نزد خود مىخواند و او اخبار و احوال حضرت رضا عليه السّلام را براى ذو الرئاستين و مأمون نقل مىكرد . به اين سبب منزلت او نزد آنان زياد شد و از احوال حضرت رضا عليه السّلام چيزى از آنها پوشيده نمىماند تا آن كه مأمون او را دربان آن حضرت قرار داد و او از رفت و آمد مردم نزد آن بزرگوار جلوگيرى مىكرد ، مگر آنان را كه خود دوست مىداشت ، و بر حضرت رضا عليه السّلام تنگ مىگرفت و آن جناب در خانهء خود تكلم به چيزى نمىفرمود ، مگر آن كه هشام به مأمون و ذو الرئاستين خبر مىداد . « 27 » \r\n\r\nدستخط امام بر عهدنامهء ولايتعهدى\r\nامام رضا عليه السّلام در دست‌نوشتهء خويش بر سند ولايتعهدى ، مواضع خود را نسبت به پذيرش اين منصب اعلام مىكند . « 28 »  از آنجا كه متن اين سند از سوى مأمون تنظيم شده بود ، قبل از هر گونه اظهار نظرى دربارهء دست نوشتهء حضرت بايد به شرايط زمانى و موقعيتى كه امام عليه السّلام در آن قرار گرفته بود توجه كنيم ، در چنان شرايطى است كه مىتوان به ارزش واقعى و مفاد دست نوشتهء حضرت رضا عليه السّلام پى برد ، بخصوص زمانى كه قرار بود اين سند در سراسر قلمرو حكومت عباسى منتشر شود .\r\nامام عليه السّلام در پشت عهدنامه اولين سطر را با اين عنوان آغاز مىكند : « ستايش\r\n\r\n","description":"","footnote":" ( 26 ) - دكتر شيبى ، در كتاب خود مىنويسد : « امام رضا عليه السّلام پس از وليعهد شدن ديگر تنها نبود ، بلكه اهل سنت ، زيديه و ديگر فرقه‌هاى متخاصم شيعه ( مخالفان حكومت عباسى ) همه بر امامت و رهبرى وى اتفاق كردند . » ر . ك . به : الصلة بين التصوّف و التشيّع ، ص 256 به نقل از جعفر مرتضى حسينى ، زندگانى سياسى هشتمين امام ، ص 137 .  ( 27 ) - شيخ صدوق ، عيون اخبار الرضا عليه السّلام ، 2 و 9 / 393 .  ( 28 ) - جهت اطلاع از متن كامل عهدنامهء ولايتعهدى و دستخط امام عليه السّلام بر پشت آن . ر . ك . به :\r\nيادداشت شمارهء 4 . ","page_name":" 169 ","page_number":169},
  {"content":"\r\n\r\nمخصوص خداوندى است كه آنچه بخواهد انجام مىدهد . » « 29 »  و مىافزايد : « او از خيانتهاى چشم و آنچه در دلهاست آگاه است و درود بر محمّد صلّى اللّه عليه و آله و خاندان پاكش » . اشاره به آگاهى خداوند از خيانتهاى آشكار و پنهان در مقدمهء كلام ، و نيز درود بر پيامبر صلّى اللّه عليه و آله و خاندانش كه در واقع شهادت به حقّانيّت آل على عليه السّلام است در آن زمان پراهميت بود و اين اقدام هيچ‌گاه در مجالس و اسناد رسمى آن زمان معمول نبود . حضرت با عبارت « امير المؤمنين ( مأمون ) حق ما را كه ديگران نشناختند شناخت . » « 30 »  اثبات حقانيت خاندانش را كامل مىكند . اين عبارت اخير گرچه در ظاهر ، ستايش مأمون است زيرا كه به « حقانيت خاندانش » آگاهى يافته ، اما در حقيقت نكوهش آنانى است كه حق خاندانش را ضايع كردند ، و منظور از « ديگران » در كلام حضرت و يا به تعبير بهتر « حق‌ناشناسان » ، پدران و خاندان مأمون است كه به حقانيّت اهل بيت آگاهى نيافتند و رهبرى و امامت مسلمانان را كه حق آنها بود غصب كردند .\r\nامام در عهدنامهء ولايتعهدى مىنويسد : « مأمون ولايتعهدى و خلافت را در اختيار من قرار داد ، تا اگر بعد از او زنده ماندم اين منصب از آن من باشد . » « 31 »  و سپس به دنبال آن مىافزايد : « هر كس پيمانى را بشكند و عهدى را نقص كند احترام خود را از بين برده و موقعيت خود را از دست داده است ، زيرا چنين شخصى بر امام خود ستم روا داشته و حرمت اسلام را مورد تجاوز قرار داده و به همين روش در گذشته عمل شده . . . » « 32 »  نقض پيمان و پيمان‌شكنى بعد از عبارت « مأمون خلافت را در اختيار من قرار داده » عبارت « اگر بعد از او زنده بمانم » را پررنگ و معنىدارتر مىكند .\r\nشيخ صدوق مىنويسد : امام در مجلس ولايتعهدى در ادامه فرمود : « . . . پيشينيان عهد امير المؤمنين على بن ابى طالب عليه السّلام را نقض كردند و آن جناب صبر كرد و بعد از آن اعتراض فرمود بر كسانى كه اين گونه اعمال شنيع مرتكب شدند . . . » و سپس\r\n\r\n","description":"","footnote":" ( 29 ) - ابن شهرآشوب ، مناقب آل ابى طالب ( چاپ نجف ) ، 3 / 473 .  ( 30 ) - همان ، 3 / 474 .  ( 31 ) - همان .  ( 32 ) - ابن شهرآشوب ، مناقب ، 3 / 474 . ","page_name":" 170 ","page_number":170},
  {"content":"\r\n\r\nحضرت رضا عليه السّلام فرمود : « نمىدانم نسبت به من چگونه رفتار كنند و نسبت به شما ( شيعيان ) چه نوع عمل شود . » « 33 » \r\nعطاردى نيز مىگويد : امام على بن موسى الرضا عليه السّلام در پايان دستخط خود مىافزايد : « در صورتى كه جفر و جامعه بر خلاف اين كار ( ولايتعهدى ) حكم مىكنند و نمىدانم بر سر من چه خواهد آمد و بر شما چه خواهد گذشت . . . » « 34 » \r\nاين عبارت اخير علاوه بر گويا بودن كراهت امام از پذيرش ولايتعهدى بيانگر نگرانى آن حضرت از سرنوشت خود و امت و نيز خطراتى كه آنها را ممكن است و آينده تهديد كند مىباشد كه خود گواه روشنى است بر ماهيت ولايتعهدى .\r\nعلاوه بر ماجراى پذيرش ولايتعهدى امام على بن موسى الرضا عليه السّلام وقايع ديگرى نيز در مرو روى داد كه از يك سو متأثر از ماجراى ولايتعهدى و از سوى ديگر روشنگر ماهيت آن است . اين حوادث عبارتند از ماجراى دعاى باران ، برپايى نماز عيد و سلسله بحث و جدلهايى كه در مجلس مأمون و مسجد جامع مرو روى داده است .\r\n\r\nدعاى باران\r\nعلى بن محمّد بن سيّار روايت مىكند هنگام ولايتعهدى حضرت رضا عليه السّلام مدتى باران نباريد . گروهى از اطرافيان مأمون كه مخالف حضرت رضا عليه السّلام بودند ، اين موضوع را با ولايتعهدى حضرت پيوند داده به مأمون گفتند از زمان ورود على بن موسى به مرو و وليعهد شدنش خداوند باران را از ما قطع كرده است . مأمون از اين سخن ناراحت شد و از آن حضرت خواست تا از خداوند طلب نزول باران رحمت كند . حضرت رضا عليه السّلام در روز دوشنبه به سوى صحرا حركت كرد و مردم نيز از خانه‌هاى خود بيرون آمدند و حضرت بعد از حمد و سپاس خداوند فرمود : بار خدايا تو ، ما اهل بيت را بزرگ داشتى و ما را مورد احترام عموم قرار دادى ، آنان به ما توسّل مىجويند و از طريق ما فضل و رحمت تو را طلب مىكنند و در انتظار نعمت و احسان تو هستند ، خداوندا اكنون باران رحمت خود را بر اين مردم نازل و\r\n\r\n","description":"","footnote":" ( 33 ) - شيخ صدوق ، عيون اخبار الرضا عليه السّلام ، 2 / 386 .  ( 34 ) - عطاردى ، اخبار و آثار امام رضا عليه السّلام ، ص 164 . ","page_name":" 171 ","page_number":171},
  {"content":"\r\n\r\nآنها را از نعمت خود بهره‌مند گردان ، باران خود را هنگامى كه مردم به خانه‌هاى خود بازگشتند فرو فرست .\r\nعلى بن محمد بن سيّار در ادامهء روايت خود مىافزايد : سوگند به خدايى كه محمّد صلّى اللّه عليه و آله را براستى برانگيخت ، پس از دعاى آن حضرت بادها وزيدن گرفت و ابرها به هم پيوست و رعد و برق پديد آمد و مردم مانند افرادى كه از باران فرار مىكنند از جاى برخاستند و به سوى خانه‌هاى خود روان شدند . . . و هنگامى كه جمعيت به خانه‌هاى خود رسيدند باران شروع شد . « 35 » \r\n\r\nمخالفان ولايتعهدى\r\nعباسيان با نگرانى ماجراى ولايتعهدى را تعقيب مىكردند ، مخالفان سياسى مأمون در بغداد ، در همان سال كه خبر واگذارى ولايتعهدى به على بن موسى الرضا عليه السّلام منتشر شد ، دست بيعت به سوى منصور بن مهدى ، عموى مأمون دراز كردند . « 36 »  امّا منصور ، بيعت آنها را واگذاشت و فرماندارى بغداد را عهده‌دار شد . عبّاسيان گرد ابراهيم بن مهدى را گرفتند و با وى بيعت كردند تا مبادا بعد از مأمون خلافت از خاندان آنان خارج شود . آنها ابراهيم بن مهدى را ، امير المؤمنين ، خليفه و وليعهد خواندند . « 37 » \r\nتنها عبّاسيان بغداد نبودند كه با ولايتعهدى على بن موسى الرضا عليه السّلام مخالفت مىورزيدند ، بلكه اين نارضايتى در ميان نزديكان مأمون و عباسيانى كه دست وى را هنگام بيعت به گرمى فشرده بودند نيز رواج داشت . سرشناسترين اين گروه اخير ، عيسى بن يزيد جلودى ، « 38 »  على بن ابى عمران و ابو يونس بودند كه تا پاى جان\r\n\r\n","description":"","footnote":" ( 35 ) - نقل به اختصار از عطاردى ، اخبار و آثار امام رضا عليه السّلام ، ص 5 - 143 . همچنين سيد خليل نجفى يزدى ، مناقب اهل بيت عليه السّلام ، 2 / 5 - 194 .  ( 36 ) - ابن اثير ، كامل تاريخ اسلام و ايران ، 10 / 267 .  ( 37 ) - ر . ك . به : همان مأخذ ، 10 / 8 - 267 ؛ طبرى ، تاريخ طبرى ( چاپ بيروت ) ، 5 / 139 و ( ترجمهء فارسى ) 12 / 5660 ؛ مسعودى ، مروج الذهب ، 2 / 441 ؛ ابن طقطقى ، تاريخ فخرى ، ص 301 ؛ نخجوانى ، تجارب السلف ، ص 158 .  ( 38 ) - عيسى بن يزيد جلودى را برخى به اشتباه فرستادهء مأمون براى عزيمت امام رضا عليه السّلام از مدينه به مرو دانسته‌اند ، شيخ مفيد در الارشاد و ابو الفرج اصفهانى در مقاتل الطالبيين منشأ - - اين اشتباه هستند و ساير منابع از جمله روضة الواعظين كه به نظر مىرسد مأخذ اصلى آن الارشاد است ، اين اشتباه را تكرار كرده‌اند . بررسى كنيد : شيخ مفيد ، الارشاد ، 2 / 250 ؛ ابو الفرج اصفهانى ، مقاتل الطالبيين ( ترجمهء رسولى محلاتى ) ، ص 523 ؛ فتال نيشابورى ، روضة الواعظين ، ص 369 . ","page_name":" 172 ","page_number":172},
  {"content":"\r\n\r\nدست از مخالفت برنداشتند و به گفتهء شيخ صدوق در جلسه‌اى كه مأمون آنها را براى بيعت با على بن موسى الرضا عليه السّلام فرا خواند ، آنها يكى پس از ديگرى امتناع كردند و مأمون دستور داد آنها را گردن زنند . « 39 »  علاوه بر عباسيان از ميان شيعيان نيز افرادى با ماجراى ولايتعهدى به مخالفت برخاسته از حضرت رضا عليه السّلام در اين باره توضيح مىخواستند ، و آن حضرت با ادلّهء كافى آنها را نسبت به حقايق و ماهيّت ولايتعهدى و اكراه و اجبارى كه وى در پذيرش آن داشت آگاه مىكرد . راوندى در الخرائج و الجرائح گزارشى از مخالفان حضرت رضا عليه السّلام كه قصد كشتن ايشان را داشتند ارائه مىدهد كه اين موضوع خود نشانگر آن است كه در عصر امام عليه السّلام نيز ماجراى ولايتعهدى سؤال‌انگيز و مسأله‌دار بوده است .\r\nصاحب خرائج به نقل از محمد بن زيد مىنويسد : در خدمت حضرت رضا عليه السّلام بودم زمانى كه وليعهد مأمون بود . مردى از خوارج كه كاردى مسموم در دست داشت وارد شد او به دوستان خود گفته بود نزد كسى مىروم كه مدعى است پسر پيغمبر است و وليعهد مأمون شده ، ببينم چه دليل براى كار خود دارد . اگر دليل قانع كننده‌اى داشت قبول مىكنم و گرنه مردم را از دستش آسوده مىنمايم . هنگامى كه او وارد شد ، حضرت رضا عليه السّلام به او فرمود : جواب سؤالت را مىدهم مشروط بر اين كه يك شرط را بپذيرى ، گفت چه شرطى را ؟ فرمود : به شرط اين كه اگر جوابت را دادم و قانع شدى كاردى را كه در آستين پنهان كرده‌اى بشكنى و دور بيندازى . آن مرد متحيّر ماند و كارد را خارج كرد و دسته‌اش را شكست . آن‌گاه پرسيد چرا ولايتعهدى اين ستمگر را پذيرفتى با اين كه آنها را كافر مىدانى ؟ و تو پسر پيامبرى ، چه چيزى تو را بر اين كار واداشته است ؟\r\n\r\n","description":"","footnote":" ( 39 ) - شيخ صدوق ، عيون اخبار الرضا عليه السّلام ، 2 / 389 . ابن اثير در شرح حوادث سال 205 گزارشى ارائه مىدهد كه حاكى از زنده بودن عيسى جلودى در اين سال است . وى مىنويسد : مأمون او را براى جنگ با « قوم زط » ( اهالى سند ) روانه كرد . ابن اثير ، كامل تاريخ اسلام و ايران ، 10 / 306 . ","page_name":" 173 ","page_number":173},
  {"content":"\r\n\r\nامام فرمود : بگو ببينم آيا اينها در نظر تو كافرند ، يا عزيز مصر و اطرافيانش ، مگر اينها به وحدانيت خدا قايل نيستند ، با اين كه آنها نه خدا را مىشناختند و نه موحّد بودند ، يوسف هم خود و هم پدرش پيامبر بودند ، ولى به عزيز مصر كه كافر بود گفت : مرا وزير دارايى خود قرار ده كه مردى وارد و امين هستم و با فرعونها نشست و برخاست مىكرد . من از اولاد پيامبرم ، مرا به اين كار مجبور كردند و به زور وادار كردند ، چرا كار مرا نمىپسندى و از من خوشت نمىآيد . گفت : ايرادى بر شما نيست و من گواهى مىدهم كه تو پسر پيامبرى و راست مىگويى . « 40 » \r\n\r\nبرپايى نماز عيد\r\nعلى بن ابراهيم از ياسر خادم و ريان بن ابى صلت نقل مىكند « 41 »  كه : پس از آن كه مأمون حضرت را به ولايتعهدى منصوب كرد ، چون عيد پيش آمد مأمون كس به نزد آن حضرت فرستاد كه سوار شود و براى خواندن نماز عيد و خطبهء آن بيرون رود .\r\nحضرت براى مأمون پيام داد كه تو خود شروطى كه ميان من و تو است در پذيرفتن وليعهدى مىدانى . ( قرار بر اين بود كه من از اين گونه امور معاف باشم ) « 42 »  مرا از نماز خواندن با مردم معذور دار . مأمون گفت جز اين نيست كه مىخواهم دلهاى مردم در وليعهدى شما مطمئن و محكم شود و هم بدين وسيله فضل و برترى تو را بشناسند .\r\nو پيوسته فرستادگان در اين باره ميان آن حضرت و مأمون بودند . حضرت پيغام داد ، اگر مرا معذور دارى دوست‌تر دارم و اگر معذورم ندارى ، من چنان كه رسول خدا صلّى اللّه عليه و آله و امير المؤمنين على بن ابى طالب عليه السّلام ( براى نماز عيد ) بيرون رفتند ، بيرون خواهم رفت . مأمون گفت هرطور مىخواهى برو و به سرلشكران ، پرده‌داران و ديگر مردمان دستور داد كه بامداد براى نماز به در خانهء حضرت رضا عليه السّلام بروند .\r\n\r\n","description":"","footnote":" ( 40 ) - مجلسى ، بحار الانوار ، 12 / 7 - 46 . مقايسه كنيد با همان مأخذ ، 12 / 124 . شيخ صدوق و ديگران نيز اين روايت را با تفاوتهايى نقل كرده‌اند . شيخ صدوق ، عيون اخبار الرضا عليه السّلام ، 2 / 379 .  ( 41 ) - اصول كافى ، اين روايت را به نقل از « ياسر خادم » آورده است . شيخ كلينى ، اصول كافى ، 2 / 407 .  ( 42 ) - همان ، 2 / 407 . ","page_name":" 174 ","page_number":174},
  {"content":"\r\n\r\nراوى گويد : مردم براى ديدار حضرت رضا عليه السّلام بر سر راهها و بالاى بامها نشسته بودند و زنان و كودكان نيز همگى بيرون ريخته و چشم به راه آمدن آن حضرت بودند و همهء سرلشكران و سربازان نيز به در خانهء آن بزرگوار آمدند و سوار بر مركبهاى خود ايستاده بودند تا اين كه آفتاب زد . پس حضرت رضا عليه السّلام غسل كرد و جامهء خويش پوشيد و عمامهء سفيدى از كتان بر سر بست و يك سر آن را به سينه و سر ديگر آن را ميان دو شانه انداخت و كمى عطر نيز بزد . آنگاه عصايى مخصوص به دست گرفت و به همراهان و مواليان خود فرمود شما نيز چنين كنيد كه من كردم پس آنان ( همان كردند كه حضرت دستور فرموده بود ) و به همراه او آمدند و آن حضرت پاى برهنه در حالى كه زير جامهء خود را تا نصف ساق پا بالا زده و دامن لباسهاى ديگر را به كمر زده بود به راه افتاد . اندكى بعد سر به سوى آسمان بلند كرد و تكبير گفت . « 43 »  و همراهان و مواليان او نيز تكبير گفتند ، سپس به راه افتاد تا به در خانه رسيد . « 44 »  سربازان كه حضرت را بر آن حال و هيأت ديدند همگى از مركبها فرود آمده كفشهاى خود را بيرون آوردند و خوش‌حالترين آنان در آن وقت كسى بود كه چاقويى همراه داشت كه بدان وسيله بند كفش خود را ببرد و پا برهنه شود ، پس حضرت عليه السّلام تكبير گفت « 45 »  و مردم نيز با او تكبير گفتند ( و چنان صدايى از تكبير مردم بلند شد ) كه گويا آسمان و در و ديوار با او تكبير مىگفتند . مردم كه حضرت رضا عليه السّلام را با آن حال ديدند و صداى تكبيرش را شنيدند ، چنان صداها را به گريه بلند كردند كه شهر مرو به لرزه درآمد ، خبر به مأمون رسيد ، فضل بن سهل ذو الرئاستين گفت ، اى امير المؤمنين اگر على بن موسى الرضا عليه السّلام با اين وضع به مصلّى برود مردم شيفتهء او خواهند شد ( و ممكن است بر ما بشورند و خون ما را بريزند ) پس كسى را نزد او فرست كه بازگردد . مأمون كس فرستاد و گفت : ما شما را به زحمت و رنج انداختيم و\r\n\r\n","description":"","footnote":" ( 43 ) - « چهار تكبير گفت » شيخ كلينى ، اصول كافى ، 2 / 408 .  ( 44 ) - سپس حضرت رضا عليه السّلام درآمد و نزد در ايستاد و فرمود : اللّه اكبر ، اللّه اكبر ، اللّه اكبر على ما هدانا ، اللّه اكبر على ما رزقنا من بهيمة الانعام ، الحمد للّه على ما أبلانا ( راوى گويد ) ما هم صدا را مىكشيديم و مىگفتيم . همان .  ( 45 ) - حضرت پياده راه مىرفت و در سر هر ده قدم مىايستاد و تكبير مىگفت . شيخ كلينى ، اصول كافى ، 2 / 408 . ","page_name":" 175 ","page_number":175},
  {"content":"\r\n\r\nما خوش نداريم كه سختى و رنج و مشقتى به شما برسد شما بازگرديد و هر كس كه هميشه با مردم نماز مىخوانده اكنون نيز نماز عيد را خواهد خواند . حضرت رضا عليه السّلام كفش خود را طلبيده و پوشيده ، آنگاه سوار مركب شده و بازگشت و آن روز مردم پراكنده شدند و نماز عيد مرتبى خوانده نشد . « 46 » \r\n\r\nملاحظاتى پيرامون ماهيّت ولايتعهدى و شهادت حضرت رضا عليه السّلام\r\nماهيّت ولايتعهدى امام على بن موسى الرضا عليه السّلام موضوعى است كه كمتر مورد توجه مورّخان و نويسندگان قرار گرفته است . بيشتر علاقهء مورّخان به وقايع‌نگارى و شرح رخدادهاى ماجراى ولايتعهدى معطوف شده است .\r\nبحث و اظهار نظر پيرامون علل و شرايط پذيرش ولايتعهدى و فرجام آن ( شهادت حضرت رضا عليه السّلام ) غالبا با نگاهى يك جانبه و با انگيزه‌اى واحد و بىتوجه به ساير انگيزه‌ها ، شرايط و موقعيّتهاى مختلف ديده شده است .\r\nاين نوع نگرش در بررسيهاى تاريخى ، مورّخ را از رسيدن به حقايق نهفته در روح حوادث بازداشته و او را با استنباطى سطحى و تك بعدى از حادثه‌اى چند جانبه ، پيچيده و عميق تنها مىگذارد .\r\nدر رابطه با ماهيّت ولايتعهدى بطور كلى دو نوع نگرش در ميان مورّخان و نويسندگان رواج دارد . عده‌اى خاستگاه مأمون را از طرح ولايتعهدى ، كاملا صادقانه يافته‌اند و به همين دليل ، شهادت امام رضا عليه السّلام را نيز بدون دخالت مأمون و بدور از ارادهء او و يا آن را توطئهء عبّاسيان متعصّب و مخالفان سياسى امام رضا عليه السّلام و مأمون مىدانند و يا اصولا آن را ، مرگى طبيعى قلمداد مىكنند . گروه ديگر خاستگاه مأمون را از مسألهء ولايتعهدى ، كاملا مكارانه و سياسى مىپندارند و شهادت امام\r\n\r\n","description":"","footnote":" ( 46 ) - شيخ مفيد ، الارشاد ، 2 / 7 - 256 ؛ ملا باقر مجلسى ، بحار الانوار ، 12 / 123 ؛ فتال نيشابورى ، روضة الواعظين ، ص 373 به بعد ؛ عطاردى ، مسند الامام الرضا عليه السّلام ، 1 / 93 ؛ مقدس اردبيلى ، حديقة الشيعة ، ص 6 - 655 ؛ شيخ عبّاس قمى ، منتهى الآمال ، ص 7 - 326 ؛ اختيار معرفة الرجال ، ص 491 ؛ رجال نجاشى ، ص 315 ، مير خواند ، تاريخ روضة الصفا ، 3 / 44 ؛ مسعودى ، اثبات الوصية ( ترجمهء نجفى ) ، ص 7 - 396 ؛ ابن شهرآشوب ، مناقب آل ابى طالب ( چاپ نجف ) ، 3 / 9 - 478 . ","page_name":" 176 ","page_number":176},
  {"content":"\r\n\r\nعلى بن موسى الرضا عليه السّلام را نيز توطئهء از پيش طرّاحىشده‌اى مىدانند كه مأمون با ماجراى ولايتعهدى از همان ابتدا آن را ترسيم كرده بود .\r\nمنشأ اختلاف ميان مورّخان ، با قطع نظر از گروهى كه با پيش فرضهاى خوشبينانه و يا بدبينانه نسبت به مأمون خواسته‌اند از او چهره‌اى عظيم و تاريخى ، حتى يك شيعى مخلص و بشدّت علاقه‌مند به حضرت رضا عليه السّلام و خاندان رسالت ترسيم كنند و يا از او تصويرى كاملا سياه و منفور بسازند « 47 »  ، از آنجا ناشى مىشود كه موقعيتهاى مختلف و تحوّلات اوضاع و انگيزه‌هاى گوناگون را در بستر حوادث ناديده انگاشته‌اند . در اين باره بيش از اين سخن خواهيم گفت ، امّا آنچه بطور كلّى مىتوان بيش از همه در زاويهء ديد مورّخان نسبت به ماجراى ولايتعهدى مؤثر دانست ، ماجراى شهادت حضرت رضا عليه السّلام است كه معمولا با قياس ساده‌اى مىتوان آن را كشف كرد . غالب مورّخانى كه شهادت حضرت رضا عليه السّلام را دسيسه‌اى از سوى مأمون قلمداد كرده‌اند ، طرح ماجراى ولايتعهدى را نيز توطئه‌اى حساب شده و زيركانه از سوى مأمون براى نابودى شخصيت سياسى مذهبى امام عليه السّلام و . . . قلمداد كرده‌اند . دستهء ديگر طرح ولايتعهدى را خاستگاه واقعى مأمون مىپندارند و معتقدند كه مأمون خالصانه قصد سپردن خلافت به حضرت رضا عليه السّلام را داشت و نوعا ماجراى شهادت آن حضرت را از سوى مأمون كه با قصد واگذارى خلافت در تناقض ديده‌اند ، انكار كرده و آن را توطئه‌اى طراحى شده از سوى بنى عباس خشم‌آلود « 48 »  و يا مرگى طبيعى قلمداد كرده‌اند . طبرى و مسعودى علت وفات على بن موسى عليه السّلام را مرگ ناگهانى و به خاطر افراط در خوردن انگور مىدانند . « 49 » \r\nيعقوبى نيز با كمى ترديد بىآن كه مسموم شدن امام عليه السّلام را به مأمون و يا عمّال او\r\n\r\n","description":"","footnote":" ( 47 ) - يكى از دلايلى كه مورّخان غربى و غير شيعى را متقاعد ساخته كه شيعيان همواره در پى فرصتى هستند تا ثابت كنند امامانى كه در جنگ شهيد نشده‌اند ، توسط مخالفان و دشمنان دين مسموم شده‌اند از اين نوع نگرشها ناشى مىشود . به عنوان نمونه ، ر . ك . به : اشپولر ، تاريخ ايران ، 1 / 96 .  ( 48 ) - امير على ، روح الاسلام ، ص 286 .  ( 49 ) - جرير طبرى ، تاريخ طبرى ، 13 / 5675 ( چاپ بيروت ) ، 5 / 146 ؛ مسعودى ، مروج الذهب ، 2 / 442 . ","page_name":" 177 ","page_number":177},
  {"content":"\r\n\r\nنسبت دهد وفات حضرت را چنين توجيه مىكند :\r\nبيمارى على بن موسى الرضا عليه السّلام بيش از سه روز نبود و گفته مىشود على بن هشام انار مسمومى به او خوراند و مأمون بر مرگ وى سخت بىتابى نشان داد .\r\nابو الحسن بن ابى عباد در ادامهء نقل مىگويد : مأمون را ديدم كه قبايى سفيد در برداشت و در تشييع جنازهء رضا سر برهنه ميان دو قائمهء نعش ، پياده مىرفت و مىگفت : اى ابو الحسن پس از تو ، به چه كسى دلخوش باشم و سه روز نزد قبرش اقامت گزيد و هر روز قرص نان و مقدارى نمك براى او مىآوردند و خوراكش همان بود و در روز چهارم بازگشت . « 50 » \r\nحمد اللّه مستوفى ، ابن طقطقى و ابن حجر از جمله كسانى هستند كه تصريح مىكنند امام على بن موسى الرضا عليه السّلام را به فرمان مأمون زهر دادند و مسموم كردند . « 51 »  ابن اثير با اين كه يك مورّخ سنى مذهب است هر دو نقل را ذكر كرده است ، در جايى مىنويسد حضرت به خاطر افراط در خوردن انگور وفات كرد و در جايى ديگر به مسموم كردن او تصريح مىكند . « 52 » \r\nاربلى كه از مورّخان شيعى است در كشف الغمة فى معرفة الائمة بطور كلى منكر مسموم شدن حضرت توسط مأمون مىشود ، منشأ استدلال وى نقلى است از على بن طاووس به شرح ذيل :\r\nاز شخصى كه به او اعتماد دارم شنيدم كه سيّد رضى الدّين على بن طاووس رحمة اللّه عليه مخالف بود كه مأمون حضرت رضا عليه السّلام را مسموم كرده باشد ، با اين كه او بسيار مطالعه مىكرد و اين مطلب را زياد بررسى و جستجو مىنمود . از چيزهايى كه نظر سيّد را تقويت مىكند همين است كه مأمون خيلى به امام علاقه داشت و او را بر فرزندان و خويشان خود مقدّم داشته و براى ولايتعهدى انتخاب كرده بود . . . از آن گذشته ما قبول نداريم كه اگر سوزن در انگور فرو كنند ، انگور مسموم مىشود . علم طب نيز اين مطلب را نمىپذيرد ، خدا از همه چيز با اطلاع\r\n\r\n","description":"","footnote":" ( 50 ) - يعقوبى ، تاريخ يعقوبى ، 2 / 471 .  ( 51 ) - حمد اللّه مستوفى ، تاريخ گزيده ، ص 205 ؛ ابن طقطقى ، تاريخ فخرى ، ص 301 ؛ ابن حجر ، تهذيب التهذيب ( چاپ حيدرآباد ) ، 7 / 387 .  ( 52 ) - ابن اثير ، كامل تاريخ اسلام و ايران ، 10 / 293 . ","page_name":" 178 ","page_number":178},
  {"content":"\r\n\r\nاست . « 53 » \r\nاز ميان تذكره‌نويسان معاصر كه متأسفانه بىهيچگونه سند و مأخذى « 54 »  ماجراى ولايتعهدى و شهادت امام على بن موسى عليه السّلام را تحليل كرده ، جواد فاضل است وى از جمله كسانى است كه عميقا معتقد است قصد مأمون از ولايتعهدى امام كاملا خالصانه بوده و بشدّت منكر دست داشتن مأمون در قتل امام مىشود و آن را به آل عباس نسبت مىدهد و با ارائهء ده دليل كه گاه فاقد ارزش تاريخى است مىكوشد مأمون را از اين اتّهام مبرا كند . او در جايى مىگويد :\r\nوقتى ما از عبد اللّه بن مأمون ياد مىكنيم نام يك شخصيت عظيم تاريخى را به زبان مىآوريم . . . او كودك و يا ديوانه نبود كه يك روز پسر عم عالى مقام خود ، امام على بن موسى الرضا عليه السّلام را به ولايتعهدى خويش برگزيند و روز ديگر مسمومش سازد . . . پس اين اقدام از جانب مأمون جز از ارادت و محبّت شديد او نسبت به امام رضا مايه نمىگيرد و خيلى عجيب است كه گفته شود مأمون در عين ارادت و محبّت نسبت به امام رضا كمر به قتلش بسته و خون پاكش را بر خاك ريخته باشد . . .\r\nآيا مع هذا سزاوار بود مردى مانند مأمون احمقانه شخصيت شريف و عزيز و در عين حال آرام و بىسر و صدايى ( ؟ ) مانند على بن موسى الرضا عليه السّلام را جبرا به ولايتعهدى برگزيند و بعد خائنانه زهرش بدهد . . . مأمون دوستان و دشمنان خود را خوب مىشناخت و مىدانست كه اگر علويهاى عربستان ( ؟ ) دسته‌جمعى بر ضدش نهضت كنند شخص على بن موسى الرضا اهل اين نهضتها نيست ( ! ! ! ) خيلى بعيد است كه مردى شيعى مذهب ( مأمون ) بدون هيچ علت و سببى امام خود على بن موسى الرضا را به قتل برساند و در اين جنايت فظيع و فجيع هيچ هدف مادى و معنوى هم نداشته باشد . . . زهرى كه به كام امام ريخته شد در دانه‌هاى انگور دوانيده شده بود و گفته مىشود كه فشردهء انار را با زهر درآميخته بودند . قاتل\r\n\r\n","description":"","footnote":" ( 53 ) - به نقل از مجلسى ، بحار الانوار ، 12 / 7 - 286 . وى در ادامهء طرح اين موضوع ، نظريهء اربلى را رد مىكند .  ( 54 ) - آنچه مسلّم است منشأ تحليل اين تذكره‌نويس استدلالى است كه بعضى از جمله اربلى در كشف الغمة به نقل از ابن طاووس كرده‌اند و حتما اين دو مأخذ نيز به پيروى از آنچه ابن جوزى در تذكرة الخواص آورده مىباشد . ( در اين باره بيشتر سخن خواهيم گفت ) . ","page_name":" 179 ","page_number":179},
  {"content":"\r\n\r\nامام عليه السّلام يعنى آن كس كه اين جنايت را توطئه و اعمال كرد ( ؟ ) مسلما از آل عبّاس بود . ولى بسيار بعيد و حتى محال مىنمايد كه عبد اللّه مأمون مرتكب اين جنايت عظيم شده باشد . ( ؟ ! ) « 55 » \r\nنحوهء شهادت امام آن گونه كه مشهور است توسط مأمون طراحى شد . او ابتدا به امام انگور داد و حضرت بر اثر آن مسموم و بيمار شد . برخى گفته‌اند خود مأمون نيز بيمار شد ، امام بيمارى او كوتاه بود ، هنگامى كه امام بر اثر خوردن انگور مسموم رنجور شد ، مأمون ، عبد اللّه بن بشير را فرمان داد تا ناخنهاى خود را بلند نگه دارد و پيش از آن كه به نزد امام رود ، مقدارى موم كه زهرآلود بود به وى داد تا به دستانش بمالد « 56 »  آنگاه براى ديدار امام نزد ايشان رفت . امام در بستر بود و مأمون دستور داد سبدى انار آماده كردند و از عبد اللّه بن بشير خواست تا انار را دانه كرده و با دستانش ( كه زهرآلود شده بود ) آن را بفشارد و سپس اصرار كرد كه امام آن را بخورد . . . اين ماجرا با اختلاف در منابع تاريخى ، تذكره‌ها و كتابهاى مناقب آمده است . « 57 » \r\nبه اعتقاد ما سهم عمده‌اى از اين اختلافات بىتوجهى مورّخان به تغيير شرايط و موقعيتهايى است كه انگيزهء واگذارى ولايتعهدى را دچار ماهيّتها و خاستگاههاى مختلف كرده است . طبيعى است كه هيچ‌گاه نمىتوان با نظريهء واحدى به ماجرايى متغير نگريست . آيا خاستگاه مأمون از واگذارى خلافت و يا ولايتعهدى ، كاملا صادقانه بوده است ؟ و يا كاملا مكارانه طراحى شده است ؟ و اگر چنين و يا چنان بوده ، چرا و چگونه مىتوان برخوردها و مواضع مختلف مأمون را كه پاره‌اى از روى محبّت و علاقه هر چند در ظاهر ، و پاره‌اى از سر تدبير سياسى ، محافظه‌كارانه و منفعت‌طلبانه ، و پاره‌اى از روى خشم و كينه تحليل و يا توجيه كرد . براى پاسخ به\r\n\r\n","description":"","footnote":" ( 55 ) - جواد فاضل ، معصومين چهارده‌گانه ( على بن موسى الرضا عليه السّلام ) ص 1 - 130 ، 133 ، 138 .\r\nنقل مطلب مذكور صرفا براى آشنايى خوانندگان با ديدگاههاى برخى از تذكره‌هاى جديد است . جهت اطلاع بيشتر ، ر . ك . به : احمد امين ، ضحى الاسلام ، 3 / 296 ؛ محمود صبحى ، نظرية الامامة ، ص 387 .  ( 56 ) - در برخى تواريخ به جاى موم « تمر هندى » آمده است .  ( 57 ) - شيخ صدوق ، عيون اخبار الرضا عليه السّلام ، 2 / 487 ؛ مير خواند ، تاريخ روضة الصفا ، 3 / 48 مقدّس اردبيلى ، حديقة الشيعة ، ص 658 به بعد ؛ مجلسى ، بحار الانوار ، 12 / 264 ، 265 ، 267 ، 268 . ","page_name":" 180 ","page_number":180},
  {"content":"\r\n\r\nاين پرسش ابتدا بايد شرايط و موقعيتهاى مختلفى را كه مأمون تحت تأثير آنها به حوادث مىنگريسته ، ارزيابى كنيم .\r\n\r\nبررسى چند موقعيت\r\n\r\nموقعيّت اول : دوران بحران و طرح انديشهء اوّليهء ولايتعهدى ( خلافت )\r\nهمچنان كه در بحث طراح ولايتعهدى گفته شد ، مأمون هنگامى تصميم گرفت « خلافت مسلمين را به محلى كه خداوند قرار داده است ، بازگرداند » « 58 »  كه خود در شرايطى كاملا بحرانى قرار داشت . سپاه و لشكريان او رو به هزيمت گذاشته بودند و هرثمة بن اعين گريخته بود . مركز حكومت او ؛ خراسان توسط صاحب السرير تهديد مىشد و عيسى بن ماهان سردار سپاه محمّد بن امين به قصد دستگيرى او عازم بود ، تا وى را به بغداد نزد امين برد و مأمون در انديشهء پناهنده شدن به امير كابل بود . « 59 » \r\nمأمون در چنين وضعيتى تصميم مىگيرد ، حكومت و خلافت را به جايگاه اصلى آن كه حق اولاد على بن ابى طالب عليه السّلام است بازگرداند . خاستگاه مأمون در اين زمان بنابر اعتراف و اقرار خود كه « با نيّت پاك ، با خداى خود عهد كردم » ، صادقانه به نظر مىرسد .\r\n\r\nموقعيّت دوّم : دوران تلاطم سياسى و نياز به عامل توازن و تعديل\r\nبعد از كشته شدن محمّد امين در محرم ( صفر ) سال 198 و بازگشت قدرت به مأمون ، فضل بن سهل كه شاهد اين اعتراف بوده است ، عهد و نذرى كه مأمون با خداى خود بسته بود ، به او خاطر نشان مىكند . اين كه فضل بن سهل با چه انگيزه‌اى اين عهد را يادآور مىشود نياز به بررسى جداگانه‌اى دارد ، ولى بىشك\r\n\r\n","description":"","footnote":" ( 58 ) - شيخ صدوق ، عيون اخبار الرضا عليه السّلام ، 2 / 386 ؛ ابو الفضل بيهقى ، تاريخ بيهقى ، 1 / 191 .  ( 59 ) - ابن اثير ، كامل تاريخ بزرگ اسلام و ايران ، 10 / 217 ؛ دينورى ، اخبار الطوال ، ص 441 - 436 ؛ يعقوبى ، تاريخ يعقوبى ، 2 / 2 - 450 ؛ مسعودى ، مروّج الذهب ، 2 / 391 ؛ شيخ صدوق ، عيون اخبار الرضا عليه السّلام ، 2 / 391 ؛ ابو الفضل بيهقى ، تاريخ بيهقى ، 1 / 192 ؛ ملا محمّد باقر مجلسى ، بحار الانوار ، 12 / 126 - 124 . ","page_name":" 181 ","page_number":181},
  {"content":"\r\n\r\nهمانگونه كه منابع خبر مىدهند تمايل فضل بن سهل نسبت به انتقال خلافت از عباسيان به علويان قابل تأمّل است و فضل بن سهل عامل مهمّى در اين تصميم‌گيرى به شمار مىرود .\r\nفضل بن سهل خواست كه خلافت را از عباسيان بگرداند و به علويان منتقل سازد و به مأمون گفت : در حضور من نذر كرده بودى و سوگند خورده بودى كه اگر خداوند حكومت را از برادرت به تو بازگرداند ولايتعهدى را به علويان بسپارى . « 60 » \r\nبىشك مأمون در اين زمان در شرايط اوليهء خود ، يعنى در شرايطى كاملا بحرانى كه با خداى خود عهد و پيمان بسته بود قرار نداشت ، زيرا عامل تهديد كنندهء حيات و قدرت سياسى او ؛ محمّد امين از ميان رفته بود ، اگر چه ساير عوامل تهديد كننده‌اى كه از قبل و يا همزمان با جنگ ميان او و برادرش ظهور كرده بودند همچنان پابرجا بودند مانند خيزش علويان كه همچون آتش زير خاكستر كانونهاى قيام را در پهنهء قلمرو غربى حكومت وى گرم مىكرد با وجود اين آيا در چنين شرايطى مأمون همچنان بر نيت پاك خود باقى مانده بود ؟ آنچه از ظاهر رخدادها به دست مىآيد چنين است :\r\nمأمون به طاهر و هرثمه نامه نوشت كه مؤتمن ( وليعهد سوّم ) را از ولايتعهدى خلع كنند و هر دو در ماه ربيع الاول سال 198 او را از ولايتعهدى خلع كردند . « 61 »  . . .\r\nمأمون چون در خاندان بنى عباس و علويان غور كرد كسى سزاوارتر از على بن موسى عليه السّلام نيافت . . . « 62 » \r\nمأمون در پاسخ به فضل بن سهل مىگويد : « اين كار به صواب است . » و سپس تصميم مىگيرد آن عهد و پيمان را عملى كند . اين يك بعد ماجرا است ابعاد ديگر\r\n\r\n","description":"","footnote":" ( 60 ) - ابو الفضل بيهقى ، تاريخ بيهقى ، 1 / 192 ؛ مجلسى ، بحار الانوار ، 12 / 134 ؛ شيخ صدوق ، عيون اخبار الرضا عليه السّلام ، 2 / 386 .  ( 61 ) - ابن اثير ، كامل تاريخ بزرگ اسلام و ايران ، 10 / 231 . چنانچه خلع مؤتمن از ولايتعهدى و تصميم بر سپردن اين مقام به حضرت رضا عليه السّلام در يك سال انجام شده باشد اين ماجرا در سال 198 روى داده است در حالى كه مىدانيم فرستادگان مأمون براى عزيمت امام به مرو ، در سال 200 به مدينه آمدند و پيمان ولايتعهدى در رمضان 201 منعقد گرديد .  ( 62 ) - ابو الفضل بيهقى ، تاريخ بيهقى ، 1 / 190 ؛ شيخ صدوق ، عيون اخبار الرضا عليه السّلام ، 2 / 385 ؛ ملا محمّد باقر مجلسى ، بحار الانوار ، 12 / 131 . ","page_name":" 182 ","page_number":182},
  {"content":"\r\n\r\nاين ماجرا را مىتوان از شرايطى كه مأمون بعد از پيروزى با آن روبرو شد دريافت . در سال 198 نصر بن سيّار ، در نواحى حلب سر به شورش برداشت و سپاه طاهر را تا « رقه » وادار به عقب‌نشينى كرد . حسن هرشى با شعار « الرضا من آل محمّد » در عراق خروج كرد . ابن طباطبا در سال 199 در كوفه قيام كرد و ابو السرايا ( سرى بن منصور ) كه از فرماندهان سپاه هرثمة بن اعين بود به او پيوست و دامنهء اين قيام بشدّت بالا گرفت به طورى كه ساير علويان به اين نهضت پيوستند و سرانجام در ايالت بصره و اهواز زيد بن موسى بن جعفر عليه السّلام ، در يمن ابراهيم بن موسى بن جعفر عليه السّلام ، در فارس اسماعيل بن موسى بن جعفر ، در مكه حسن بن افطس و در مدائن محمّد بن سليمان به قدرت رسيدند و ديرى نپاييد كه شهرهاى ديگر نيز در امواج اين خيزشها و شورشها سقوط كرد ، مدينه ( حجاز ) به دست محمّد بن جعفر افتاد و احمد بن عمر بن خطاب ربعى بر نصيبين و توابع آن چيره شد . در موصل سيد بن انس ، در ميافارقين موسى بن مبارك يشكرى ، در ارمنستان عبد الملك بن حجاف سلمى ، در آذربايجان محمّد بن رواد ارزى ، در عراق عجم ( ايالت جبال ايران ) ابو دلف عجلى و . . . « 63 » \r\nعلويان تنها منبع خطر به شمار نمىآمدند ، بلكه خاندان عباسى نيز عاملى تهديدكننده بودند . عباسيان اختلاف ديرينه‌اى با مأمون داشتند و متعصّبان آنان هيچ‌گاه او را يك عباسى اصيل ندانسته بلكه او را تنها يك كنيززاده به حساب مىآوردند . كشتن امين و چرخاندن سر او در شهر ، كانونهاى توطئه را در بغداد گرمتر\r\n\r\n","description":"","footnote":" ( 63 ) - يعقوبى ، تاريخ يعقوبى ، 2 / 2 - 460 ؛ ابن اثير ، كامل تاريخ اسلام و ايران ، 10 / 242 ، 244 ، 247 ، 249 ، 2 - 250 ؛ جرير طبرى ، تاريخ طبرى ( چاپ تهران ) ، 13 / 5629 ، 3638 ، 5660 و ( چاپ بيروت ) ، 5 / 123 ، 137 ؛ مسعودى ، مروّج الذهب ، 2 / 2 - 401 ، 418 ، 441 ، 442 ؛ دينورى ، اخبار الطوال ، 443 - 433 ؛ ابو الفرج اصفهانى ، مقاتل الطالبيين ( ترجمهء رسولى محلاتى ، نگاه كلى به قيام ابن طباطبا و ابو السرايا ، ص 497 - 475 و 541 - 501 و ساير قيام علويان ، ص 4 - 493 ، 497 ، 501 ، 535 ؛ ابن عنبة ، عمدة الطالب فى انساب آل ابى طالب ( چاپ بمبئى ) ، نگاه كلى به قيام ابن طباطبا ، ص 152 ، 205 . ساير قيام علويان ، ص 8 - 117 ، 4 - 203 ، 206 ، 243 ؛ ابن حزم ، جمهرة انساب العرب ، ص 53 ، 85 ؛ ابن شهرآشوب ، مناقب آل ابى طالب ( چاپ نجف ) ، 3 / 471 ؛ خطيب بغدادى ، تاريخ بغداد ، 2 / 115 ؛ زركلى ، الاعلام ، 9 / 75 و 5 / 354 . ","page_name":" 183 ","page_number":183},
  {"content":"\r\n\r\nكرد و خشم عباسيان متنفذى را كه در اطراف مادر امين ( زبيده ) گرد آمده بودند برانگيخت . « 64 » \r\nاين حوادث به همان اندازه كه از اعتبار بنى عباس مىكاست بر مهر و علاقهء مردم نسبت به خاندان على بن ابى طالب عليه السّلام مىافزود ، مأمون در برابر پايگاه عباسيان در بغداد ، مرو را انتخاب كرده بود ، اگر چه نژاد ايرانى مادرش پشتوانه‌اى براى او در مرو و خوارزم بود اما اين امتياز در برابر نيروى قدرتمندى كه در بغداد و ساير نواحى حكومت عباسى بر ضد او دسيسه‌چينى مىكرد ، چندان جدى به حساب نمىآمد .\r\nدر چنين شرايطى مأمون بناچار حيات و بقاى حكومت خود را تنها در حمايت از علويان ديد ، از اين رو بر خلاف ميل عباسيان ، ناگهان تغيير روش داده و بشدّت متمايل به علويان شد . اگر چه مأمون پايگاهى در ميان علويان نداشت و آنها در قيام خود او را به چشم يك غاصب مىنگريستند ، اما مأمون كوشيد تا با تغيير موضع و نشان دادن گرايش زياد به علويان تعادل و توازن سياسى خود را براى مدت زمانى هر چند كوتاه حفظ كند .\r\nدر چنين طوفانى كه مأمون در آن گرفتار بود ، نزديكى به على بن موسى الرضا عليه السّلام تنها راه نجات و يگانه روزن اميد او بود ، ولى اين همسويى در چنين مرحله‌اى از زمان توأم با تمايل نبود . اگر چه مأمون قبلا در توبه‌نامهء خود با انديشه‌اى پاك ، در اين باره با خداى خويش عهد و پيمان بسته بود ، امّا بىشك در اين شرايط آن انديشه دگرگون شده بود . بر اين اساس عباراتى همچون : علاقهء شديد مأمون به امام باعث شد تا او را بر فرزندان و خويشان خود مقدّم دارد و وليعهد خود قرار دهد ، « 65 »  كه اربلى به نقل از ابن طاووس در كشف الغمة آورده و يا ابن جوزى در تذكرة الخواص بيان داشته ، سطحى و غير محققانه است ، چرا كه مأمون در شرايط اوليّه ، خلافت و حيات خود را در حال نابودى مىديد . اما در شرايط نوين كه خلافت و حيات دوبارهء خود را به دست آورده بود بشدّت نياز داشت آن را با چنگ و دندان حفظ كند و تنها پيشنهاد خلافت و سپردن ولايتعهدى به على بن موسى عليه السّلام\r\n\r\n","description":"","footnote":" ( 64 ) - مسعودى ، مروج الذهب ، 3 / 2 - 401 ، 404 ؛ سيوطى ، تاريخ الخلفاء ، ص 303 ؛ يعقوبى ، تاريخ يعقوبى ، 2 / 162 .  ( 65 ) - مجلسى ، بحار الانوار ، 12 / 286 . ","page_name":" 184 ","page_number":184},
  {"content":"\r\n\r\nاين نياز را برآورده مىساخت زيرا نزديكى جستن به آن حضرت هم رقباى عباسى را از صحنه خارج مىكرد و هم مدعيان علوى را خلع سلاح مىنمود . « 66 » \r\nاين موضوع را مىتوان از سخنان مأمون نيز دريافت . وى در پاسخ عدّه‌اى از مخالفان ولايتعهدى على بن موسى الرضا عليه السّلام كه او را از مخاطرات اين امر آگاه مىكردند و مىگفتند : مبادا اين شرافت و عظمت را از خاندان بنى عباس خارج كنى كه كارى بىسابقه در ميان خلفا خواهد شد و اگر خلافت به خاندان على عليه السّلام منتقل شود خود و خانواده‌ات را نابود كرده‌اى مىگويد : على بن موسى به خاطر فاصله‌اى كه با ما داشت مردم را به سوى خود مىخواند ، او را وليعهد خود كردم تا مردم را به جانب من دعوت كند و اقرار به خلافت و زمامدارى ما نمايد و . . . « 67 » \r\n\r\nموقعيت سوّم : ناكامى در هدف و بازگشت به مواضع نياكان ( شهادت امام رضا عليه السّلام )\r\nهدف مأمون از واگذارى ولايتعهدى به على بن موسى الرضا عليه السّلام كاملا روشن بود . او علاوه بر مأيوس كردن دسيسه‌چينان بغداد كه سرگرم كودتايى بر ضد وى بودند ، قيامهاى علوى را آرام ساخت و امام على بن موسى الرضا عليه السّلام را بلاگردان قرار داد تا خود را از مخاطرات دشمنانش مصون نگه دارد . ولايتعهدى على بن موسى الرضا عليه السّلام در شرايطى كه اقبال مردمى از بنى عباس فروكش كرده بود و خود نيز آهنگ جدايى از پيكرهء خاندان عباسى نواخته بود بيش از يك عامل بازدارنده براى مأمون كارايى داشت . مأمون در زير لواى اقتدار معنوى امام به خود و حكومتش مشروعيت مىبخشيد . اين اعتبار علاوه بر استحكام پايه‌هاى حكومت\r\n\r\n","description":"","footnote":" ( 66 ) - مير خواند در تاريخ خود با نگاهى موشكافانه علت انتخاب على بن موسى الرضا عليه السّلام ، را به ولايتعهدى علاقه و يا تمايل مأمون به علويان نمىداند بلكه با ديدى واقع‌بينانه مىنويسد :\r\nدر ايام خلافت مأمون از اطراف و اكناف ولايت اسلام ، علويان خروج مىكردند و مأمون از اين جهت پيوسته ملول و دلتنگ بود ، سرانجام با عاقلان و اصحاب رأى در اين باب مشورت كرد ، رأيها بر آن قرار گرفت كه يكى از اولاد امير المؤمنين على عليه السّلام كه آراسته به حليهء علم و زيور عمل باشد وليعهد بايد ساخت و قرعهء اختيار بر امام على بن موسى الرضا عليه السّلام افتاد . . . مأمون از اين جهت امام رضا عليه السّلام را برگزيد كه عباسيان بدانند پس از مرگ او خلافت به دست علويان است . . . مير خواند ، تاريخ روضة الصفا ، 3 / 3 - 42 ، 8 - 47 ، 458 .  ( 67 ) - ملا محمّد باقر مجلسى ، بحار الانوار ، 12 / 2 - 171 . ","page_name":" 185 ","page_number":185},
  {"content":"\r\n\r\nمأمون ضعف هويّتى او را كه ناشى از بىاصالتى خاندان مادرىاش بود ، جبران مىكرد . آنچه منابع ، دربارهء گرايش و اظهار علاقهء مأمون به خاندان على بن ابى طالب بيان كرده‌اند بدون در نظر داشتن موقعيتهايى كه مأمون در آن قرار داشت و بىتوجه به نيازمندى او براى رسيدن به شرايط مطلوب ، جويندگان حوادث اين برهه از تاريخ سياسى اسلام را دچار نوعى تناقض مىكند . پرواضح است كه محور اين تناقض را در پذيرش ولايتعهدى از سوى على بن موسى الرضا عليه السّلام نبايد جست بلكه آن را بايد در شخصيّت مأمون يافت او سياستكارى مكار بود و خود را فرهيخته‌اى وانمود مىكرد كه هدفى جز خدمت به خاندان على بن ابى طالب و جبران ستمهايى كه نياكانش بر اين خاندان روا داشته‌اند ندارد . « 68 » \r\nمسلما ، پرهيزكارى او در نوجوانى نسبت به امين و ساير خلفاى سلفش و اوقاتى كه مأمون صرف فراگيرى علوم مىكرد و نيز ساير جنبه‌هاى فردى او كه نوعى تقدس و تعالى به او بخشيده بود از عواملى است كه اين چهرهء مأمون را قوّت مىبخشد و اين خصلتها در تحليل و بررسيهاى تاريخى ، مورّخان را به يك سونگرى كشانده و آنها را از شناخت چهرهء واقعى مأمون بازداشته است . با انتخاب امام على بن موسى الرضا عليه السّلام به ولايتعهدى ، مأمون به اهداف عمدهء خود دست يافت . اين عامل سوّم اگر چه توانسته بود در كوتاه مدت رقباى عباسى را از صحنه خارج كند و مدعيان علوى را خلع سلاح نمايد ، اما خود شرايط ديگرى را فراهم آورد كه عملا مأمون را در ازاى امتيازهاى كوتاه مدت با شكست‌هاى اساسى روبرو ساخت . در واقع ولايتعهدى امام على بن موسى الرضا عليه السّلام براى مأمون يك شمشير دودم بود كه دم آشكار آن در راستاى اهداف مأمون قرار داشت ( آن چنان كه او محاسبه كرده\r\n\r\n","description":"","footnote":" ( 68 ) - ابن جوزى و اربلى از جمله مورّخانى هستند كه تحت تأثير اين ظاهر قرار گرفته‌اند و بىآن كه در پى تحليل همه جانبه‌اى برآيند راه ساده‌نگرانه‌اى ( نه خائنانه آن طور كه بعضى به آنها نسبت داده‌اند ) را برگزيده‌اند و علاقهء ظاهرى مأمون به حضرت رضا عليه السّلام و انتخاب ايشان به ولايتعهدى و نيز شيون و زارى كردن وى در مراسم تشييع امام عليه السّلام مانع از آن شده كه نقش مأمون در شهادت امام عليه السّلام درست مورد توجه قرار گيرد و در نتيجهء اين نوع نگرش چهرهء واقعى مأمون و ماهيّت ولايتعهدى از نگاه آنها دور مانده است . بررسى كنيد : ابن جوزى ، تذكرة الخواص به ضميمهء مطالب السئول فى مناقب آل الرسول ، ص 355 ؛ مجلسى ، بحار الانوار ، 12 / 7 - 286 . ","page_name":" 186 ","page_number":186},
  {"content":"\r\n\r\nبود ) اما دم پنهان آن در مسيرى بود كه امام على بن موسى الرضا عليه السّلام آن را هدايت و رهبرى مىكرد ( بىآن كه امام عليه السّلام خواسته باشد با پذيرش ولايتعهدى اين موضع را اتّخاذ كند ، بلكه بعد از پذيرش تحميلى ولايتعهدى ، همچنان كه از قبل مواضع خود را دربارهء ولايتعهدى اعلام كرده بود ، اين سياست را نيز بعدا ادامه داد ) . هدف امام على بن موسى الرضا عليه السّلام همواره اثبات حقانيت ولايت و امامت خاندانش بود آن چنان كه در طول مسير سفرش از مدينه به مرو شاهدش بوديم . حادثهء نيشابور و حديث سلسلة الذهب و همچنين دست نوشته و بيانيهء افشاگرانهء امام در پشت عهدنامهء ولايتعهدى از جمله صريحترين مواضعى است كه امام عليه السّلام اتّخاذ كرد .\r\nاهداف امام نه تنها شاهرگ حياتى مأمون را مىزد ، بلكه ريشه‌هاى بنيادين حيات سياسى حكومتى بنى عباس را يك جا قطع مىكرد .\r\nپرواضح است كه مخالفت عباسيان متعصّب بى جا نبود ، آنها يا از سر تعصّبى كه داشتند و يا بر اساس تحليلهاى حساب شده به اين واقعيت پى برده بودند كه ولايتعهدى امام على بن موسى الرضا عليه السّلام يك خطر كاملا جدّى است و حتى بعضى از آنها تا پاى جان براى اثبات اين واقعيت با مأمون جدال كردند « 69 »  و بىجهت نبود كه خاندان عباسى براى حفظ بقاى خود با ابراهيم بن مهدى دست بيعت دادند « 70 »  و گروهى نيز در دار الخلافهء مأمون با ابراز اعتراض و مخالفت كوشيدند مأمون را از اين خطر آگاه كنند . « 71 »  مأمون در موقعيتى قرار داشت كه اين تهديد را على رغم كياستش احساس نمىكرد ، چرا كه او دم پنهان شمشيرى را كه به دست گرفته بود نمىديد و بيشترين توجه او در آن زمان به دم آشكار آن معطوف شده بود و با همهء قوا قصد داشت بر پيكرهء عبّاسيان بغداد كه همواره او را حقير مىشمردند زخم بزند و عقده‌هاى روحى و روانى خود را التيام بخشد و از سويى خود را از آسيب علويان\r\n\r\n","description":"","footnote":" ( 69 ) - عيسى بن يزيد جلودى ، على بن ابى عمران و ابو يونس از اين دسته بودند .  ( 70 ) - بازماندگان محمّد امين و در رأس آنها زبيده ، خاندان رشيد و عبّاسيان بغداد از اين دسته بودند .  ( 71 ) - عباسيانى كه در مرو با ايجاد سؤال و اظهار مخالفتهاى غير مستقيم مىكوشيدند مأمون را متوجه خطاى خود كنند از اين دسته بودند ، براى نمونه رجوع كنيد به ماجراى دعاى باران و نماز عيد فطر . ","page_name":" 187 ","page_number":187},
  {"content":"\r\n\r\nدر امان نگاه دارد . اين عوامل يعنى انتقام و ايمنى به گونه‌اى كام او را شيرين ساخته بود كه تلخى و سوزش زخمهاى تيغ پنهان را احساس نمىكرد . اما هنگامى كه طعم آن شيرينى پايان پذيرفت جلوه‌هاى تلخى تيغ پنهان ، ظاهر شد و مأمون دريافت كه ولايتعهدى عملا نه تنها سپرى بلاگير نبوده ، بلكه به عاملى براى نفوذ شخصيّت علمى و معنوى امام على بن موسى الرضا عليه السّلام در جامعه و حتى در ميان مخالفان مذهبى و ساير اديان و فرق اسلامى در مناظراتى كه عمدتا از سوى مأمون برگزار مىگرديد « 72 »  تبديل شده است ، تا جايى كه اين نفوذ در ميان پيكرهء حكومت او نيز به چشم مىخورد . از سوى ديگر مأمون با ولايتعهدى امام على بن موسى الرضا عليه السّلام پلهاى پشت سر خود را ويران كرد و زمانى كه از حوادث بغداد آگاه شد و دانست كه سياستهاى جاه طلبانهء فضل بن سهل و برادرش كه از بغداد تصويرى آرام و مطيع ترسيم كرده بودند ، دروغين است چاره‌اى جز بازگشت از مواضع اوليّه براى خود نديد ، اما لازم بود اين بازگشت تدريجى باشد ، چرا كه او مىخواست همانطور كه در آغاز بتدريج علم گرايش به علويان را بالا برده بود ، آن را به تدريج پايين آورد .\r\nبنابراين ابتدا فضل بن سهل را در حمام سرخس تيغ زد و از بيم افشاى سياست خود نسبت به فضل بن سهل و برادرش كه منشأ قدرت سياسى و نظامى بودند مجريان طرح قتل فضل بن سهل را كه به قول طبرى چهار تن از عاملان و خدم و حشم خود او بودند ، گردن زد . « 73 » \r\nشرايط روحى مأمون بىشك در اين زمان به يك شكست خورده‌اى مىماند كه مىپنداشت فاتحانه از ميدان بازگشته است و در افق آرزوهايش سرابى يافته بود به وسعت قلمرو غربى حكومتش و در پشت سرش سايهء هولناكى از اقتدار علويان كه هم اينك خراسان ( ايران ) را پايگاه خود قرار داده بودند . او عميقا دريافته بود كه\r\n\r\n","description":"","footnote":" ( 72 ) - جهت اطلاع از چگونگى برپايى مناظرات و همچنين مضامين آنها . ر . ك . به : شيخ صدوق ، عيون اخبار الرضا عليه السّلام ، 2 / 448 - 427 ، 7 - 476 ؛ مجلسى ، بحار الانوار ، 12 / 260 - 236 ؛ شيخ مفيد ، الارشاد ، 2 / 251 ؛ شيخ عباس قمى ، منتهى الآمال ، ص 326 ، 341 - 329 ؛ مقدّس اردبيلى ، حديقة الشيعة ، ص 653 .  ( 73 ) - طبرى ، تاريخ طبرى ، 11 / 1027 ؛ ابن شهرآشوب ، مناقب آل ابى طالب ، 3 / 478 ؛ مسعودى ، اثبات الوصية ، ص 207 ؛ ابن مسكويه ، تجارب الامم ، 6 / 443 . ","page_name":" 188 ","page_number":188},
  {"content":"\r\n\r\nتا كنون بر روى طنابى بازى مىكرده كه يك سرش در خراسان و سر ديگرش در بغداد گره خورده بود و براى رسيدن به هر كدام بايد ديگرى را قطع كند . بريدن از بغداد ( عبّاسيان ) او را به سمت علويان مىكشاند ؛ كسانى كه هيچ‌گاه مشروعيت او را پذيرا نبودند ، به خصوص زمانى كه خود نيز بناچار لب به اعتراف و حقانيت خاندان على عليه السّلام گشوده بود .\r\nدر اين شرايط مأمون بغداد را انتخاب كرد . او براى بازگشت از موضع گذشتهء خود ، بايد مانعى را كه بر سر روابطش با بغداد ايجاد كرده بود از ميان بردارد و آن ماجراى ولايتعهدى على بن موسى الرضا عليه السّلام بود .\r\nدر اين كار هيچ چاره‌اى جز توسّل به شيوهء نياكان خود نداشت ، او با طرح توطئهء قتل پنهانى امام طى يك حادثه‌اى به ظاهر طبيعى ، امام را به شهادت رساند . طرّاحى ماجراى شهادت امام عليه السّلام به گونه‌اى ماهرانه بود كه حتى تا امروز بسيارى از مورّخان براى پيدا كردن ردّ پاى او ناموفق مانده‌اند . مأمون با شركت در مراسم تشييع جنازهء آن حضرت و مجالس سوگوارى كه خود ترتيب داده بود « 74 »  بسيارى از سوء ظنهاى احتمالى را خنثى كرد . اين اقدامات ، آغاز راه تازه‌اى بود كه مأمون بعد از شهادت امام رضا عليه السّلام در آن گام مىزد ، وى سرانجام آخرين حلقهء اتّصالش به علويان را كه لباس سبز بود گشود و با بيرون كردن آن از تن براى هميشه لباس سياه پوشيد . « 75 » \r\n\r\n","description":"","footnote":" ( 74 ) - يعقوبى ، تاريخ يعقوبى ، 2 / 471 .  ( 75 ) - ابن اثير ، كامل تاريخ اسلام و ايران ، 10 / 303 . ","page_name":" 189 ","page_number":189},
  {"content":"\r\n\r\n\r\nيادداشتها\r\nمسير راه مكّه تا قادسيه\r\nمسير راه مكّه تا بصره\r\nمسير راه قادسيه ( كوفه ) تا بصره\r\nراه مكّه تا كوفه ( قادسيه )\r\nمتن كامل عهدنامهء ولايتعهدى\r\n\r\n","description":"","footnote":"","page_name":" 190 ","page_number":190},
  {"content":"\r\n\r\n\r\nمسير راه مكّه تا قادسيه ( كوفه ) به نقل از الاعلاق النفيسة\r\n1 - از مكّه تا بستان بنى عامر 22 ميل كه منزلگاهى است پرجمعيت و داراى استراحتگاهى است شبانه كه « غمره ذى كنده »  ) Ghamr Dhikinde (  نام دارد .\r\n2 - از بستان بنى عامر تا « ذات عرق »  ) Zatoergh (  22 ميل است .\r\nاين محل ميقات مردم عراق است و منزلگاهى است پرجمعيت و پردرخت با آب بسيار و داراى استراحتگاه شبانه به نام « اوطاس »  ) Autas (  .\r\n3 - از ذات عرق تا « غمره »  ) Ghamra (  36 ميل است . منزلگاهى سبز و خرّم و با آب بسيار كه از بركه و چاهها تأمين مىشود .\r\n4 - از غمره تا « مسلح »  ) Moslah (  18 ميل است .\r\n5 - از مسلح تا « افيعيه »  ) Ufaiiya (  28 ميل . منزلگاهى است آباد و پرآب و منزلگاه شبانهء آن « كيرانه »  ) Kiaraneh (  نام دارد .\r\n6 - از افيعيه تا « معدن بنى سليم »  ) Banisulaim (  32 ميل است . اين محل از روستاهاى قديمى است ، منزلگاهى است پرجمعيت و اعراب بنى سليم در آنجا ساكنند .\r\n7 - از بنى سليم تا « عمق »  ) Umagh (  19 ميل است و استراحتگاهى شبانه به نام « سنجه »  ) Sandja (  دارد .\r\n8 - از عمق تا « سليله »  ) Salila (  21 ميل است . اين محل داراى استراحتگاهى به نام « كنابين »  ) Kunabain (  است .\r\n9 - از سليله تا « ربذه »  ) Rabaza (  26 ميل است . خانه و قبر ابو ذر غفارى در ربذه است و در آنجا مسجد جامعى وجود دارد . استراحتگاه شبانهء آن « اورعه » نام دارد كه در 14 ميلى آن است .\r\n10 - از ربذه تا « مغيثة الماوان »  ) Mughisatel - Mawan (  24 ميل است . در اين مكان آب شربشان از بركه‌ها و چاههاست ، ولى اندك است . منزلگاه شبانهء آن « سمط » است كه در 16 ميلى آن قرار دارد .\r\n11 - از مغيثة الماوان تا « معدن نقره » « 1 »  34 ميل است .\r\n\r\n","description":"","footnote":" ( 1 ) -  Naqra  . مسير راه معدن نقره به مدينه به شرح ذيل است . از معدن نقره به محدث  ) Muhdath (  كه استراحتگاه شبانه است به فاصلهء 10 ميل و از محدث به عسيله  ) Usaila (  28 ميل است و از عسيله تا حصين  ) Husain (  راه ادامه مىيابد به مسافت 13 ميل و از آنجا به مكحولين  ) Makhulin (  و از مكحولين به سوى بطن النخيل  ) Batn - Nakhil (  مىروند . از بطن النخيل تا سقره  ) Saqara (  15 ميل و از آنجا تا طرف  ) Tarf (  7 ميل است و از طرف تا ركابيه  ) Rikabiya (  15 ميل و از آنجا تا مدينه 10 ميل راه است . ر . ك . به » الاعلاق النفيسة ، 70 - 206 . ","page_name":" 191 ","page_number":191},
  {"content":"\r\n\r\n12 - معدن نقره تا « حاجر »  ) Hadjar (  34 ميل است . منزلگاهى خرّم كه آن را ابو دلف قاسم بن عيسى ساخته است و استراحتگاه شبانهء آن عباسيه است .\r\n13 - از حاجر تا « سميراء »  ) Samira (  34 ميل است . منزلگاهى سبز و خرّم كه در آن اعراب بدوى ساكنند . آب آشاميدنى آنها از چاهها و بركه‌هاست و منزلگاه شبانهء آن « محيمه »  ) Mahmiya (  است .\r\n14 - از سميراء تا « توز »  ) Tuz (  20 ميل است . و آن منزلگاهى است كه در آن اعراب بنى اسد ساكنند . استراحتگاه شبانهء آن « قرنتين »  ) Qurnatain (  است كه در 17 ميلى آن قرار دارد .\r\n15 - « فيد »  ) Faid (  منزلگاهى است بعد از توز داراى قنات كه با آب آن زراعت مىشود و محل پرجمعيتى است و ( راهدار ) در آن سكونت دارد ، در آنجا مسجد جامعى وجود دارد و اين منزلگاه در نيمهء راه و جايگاه قبيلهء طىّ است ، استراحتگاه شبانهء آن « قرائن »  ) Qarain (  نام دارد با 20 ميل فاصله .\r\n16 - از فيد تا « الاجفر »  ) Aladjfur (  36 ميل است . و آن منزلگاهى است كه اعراب بدوى در آن چادر زده‌اند و آب شربشان از بركه و چاههاست و در آنجا ، گل سفيد وجود دارد كه براى شستشو و نظافت به بغداد مىآورند و منزلگاه شبانهء آن « اغر »  ) Agharr (  است .\r\n17 - از الاجفر تا « خزيمية »  ) Khuzaimiya (  24 ميل است . اين منزلگاه در ابتدا زرود ناميده مىشد و چون خزيمة بن خازم در آنجا بركه‌ها و رودهايى براى آب چاههاى آن ايجاد كرد و به وسيلهء شتران از آنها آب مىكشيد به اين نام خوانده شده است . گاهى اتّفاق مىافتد كه در بركه‌هاى آن آبى نيست ، اما آب در نزديكى آن در محلهء بنى تميم كه خود جايى پوشيده از رمل ( ريگ ) قرمز است يافت\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nمىشود ، استراحتگاه شبانهء آن « عين » است كه در 14 ميلى آن قرار دارد .\r\n18 - از خزيميه تا « ثعلبيه »  ) Thaalbiya (  32 ميل است . اين منزلگاه شهرى است كه داراى بارو و چندين گرمابه و بازار است ، اين شهر در ثلث راه مكّه واقع شده ( نسبت به راه بغداد تا مكّه و داراى مسجد جامع و منبر است . آب آشاميدنى آنها از بركه‌هاست و استراحتگاه شبانهء آن « مهلبيه »  ) Muhallabiya (  نام دارد .\r\n19 - از ثعلبيه تا « بطانيه »  ) Bataniya (  29 ميل است . قبر « العبادى » در اين منزلگاه قرار دارد و آب شربش از بركه ، و استراحتگاه شبانهء آن « بدرين » است .\r\n20 - از بطانيه تا « شقوق »  ) Shuquq (  29 ميل است و آن منزلگاهى است كه گروهى از اعراب بدوى در آن آمد و شد مىكنند ، آب آشاميدنى آنها از بركه‌هاست و استراحتگاه شبانهء آن « تنانير »  ) Tananir (  ناميده مىشود و در 14 ميلى آن واقع است .\r\n21 - از شقوق تا « زباله »  ) Zabala (  21 ميل است . زباله قريه‌اى است آباد داراى بازارها و آب فراوان . اين قريه چون در زمين پست وادى قرار دارد زمستان و تابستان داراى آب است . استراحتگاه شبانهء آن « جريسى »  ) Djuraisi (  است كه در 14 ميلى آن واقع شده است .\r\n22 - از زباله تا « قاع »  ) Qaa (  24 ميل است . اين منزلگاهى است تنگ كه چاههايى با آبى اندك دارد و استراحتگاه آن « جلحاء »  ) Djalha (  است .\r\n23 - از قاع تا « عقبه »  ) Aqaba (  24 ميل است . منزلگاهى است با چاهها و بركه‌ها ، و در واقع گردنه‌اى بوده كه آن را هموار كرده‌اند . استراحتگاه شبانهء آن « سما » در 14 ميلى آن واقع شده است .\r\n24 - از عقبه تا « واقصه »  ) Waqisa (  29 ميل است و اين منزلگاه داراى ساكنان زياد و نيز خانه‌ها و كاخهايى است . آب شرب آن از بركه‌ها و چشمه‌ها تأمين مىشود و استراحتگاه شبانهء آن « طرف »  ) Taraf (  است كه در 14 ميلى آن قرار دارد .\r\n25 - از واقصه تا « قرعاء »  ) Qara (  24 ميل است و آن منزلگاهى است با مسجدى به نام « سعد » و چشمه‌هاى آب ، و استراحتگاه شبانهء آن در 14 ميلى قرار دارد .\r\n26 - از قرعاء تا « مغيثه »  ) Mughitha (  32 ميل است . اين منزلگاه كاروانسرايى است داراى چندين بركه و استراحتگاه شبانهء آن « وادى السباع » است كه در 15 ميلى\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nآن واقع شده است .\r\n27 - از مغيثه تا « قادسيه » 30 ميل است . در 6 ميلى قادسيه منطقه‌اى است به نام « عذيب » كه اردوگاه و محل زندگى ايرانيان بوده و بر سر راه بيابانى قرار دارد ، ميان « عذيب » و « قادسيه » دو ديوار متّصل به هم وجود دارد كه در اطراف آنها نخلستانى قرار گرفته ، كسانى كه از اينجا به بغداد مىروند از عذيب به سوى صحرايى خارج مىشوند . . . و از قادسيه تا كوفه 15 ميل است . « 2 » \r\n\r\nمسير راه مكّه تا بصره\r\nبرابر شرح ابن رسته مسير راه مكّه تا بصره 25 مرحله است كه جمعا 700 ميل است به شرح ذيل :\r\n1 - مكّه تا « بستان بنى عامر » 24 ميل .\r\n2 - بستان بنى عامر تا « ذات عرق » 22 ميل .\r\n3 - از ذات عرق تا « مران »  ) Marran (  27 ميل .\r\n4 - از مران تا « شبيكه » 30 ميل .\r\n5 - از شبيكه تا « وطاس » .\r\n6 - وطاس تا « وجره »  ) Wadjra (  .\r\n7 - وجره تا « شبيكه »  ) Ahabaika (  .\r\n8 - از شبيكه تا « قبا »  ) Ghoba (  27 ميل .\r\n9 - از قبا تا « دفينه »  ) Dafina (  27 ميل .\r\n10 - از دفينه تا « فلجه »  ) Faldja (  206 ميل .\r\n11 - از فلجه تا « جديله »  ) Djadila (  35 ميل .\r\n12 - از جديله تا « ضريه »  ) Dhariya (  32 ميل .\r\n13 - از ضريه تا « طخثه »  ) Takhtha (  28 ميل .\r\n14 - از طخثه تا « امره »  ) Amra (  26 ميل .\r\n15 - امره تا « رامه »  ) Rama (  .\r\n\r\n","description":"","footnote":" ( 2 ) - ابن رسته ، الاعلاق النفيسة ، ص 211 - 204 . تطبيق شود با راه بغداد به مكّه . همان مأخذ ، ص 207 - 204 . و راه معدن نقره تا مكّه از طريق جادهء كاروان رو . همان مأخذ ، ص 210 - 208 . ","page_name":" 194 ","page_number":194},
  {"content":"\r\n\r\n16 - از رامه تا « قريتين »  ) Qoraitain (  27 ميل .\r\n17 - از قريتين تا « عوسجه »  ) Ousadja (  22 ميل .\r\n18 - از عوسجه تا « نباج »  ) Nobadj (  19 ميل .\r\n19 - از نباج تا « سمينه »  ) Samina (  23 ميل .\r\n20 - از سمينه تا « ينسوعه »  ) Yansue (  29 ميل .\r\n21 - از ينسوعه تا « ذات العشر »  ) Zatolashr (  23 ميل .\r\n22 - از ذات العشر تا « مأواه »  ) Mawiya (  29 ميل .\r\n23 - از مأواه تا « حفر ابى موسى » 32 ميل .\r\n24 - از حفر ابى موسى تا « خرجا »  ) Kharadja (  26 ميل .\r\n25 - از خرجا تا « شجى »  ) Shadji (  23 ميل .\r\n26 - از شجى تا « رحيل »  ) Rahail (  29 ميل .\r\n27 - از رحيل تا « حفير »  ) Hofair (  28 ميل .\r\n28 - از حفير تا « منجشانيه »  ) Manjeshania (  10 ميل .\r\n29 - از منجشانيه تا « بصره » 8 ميل . « 3 » \r\n\r\nمسير راه قادسيه ( كوفه ) تا بصره\r\nبنابر نقل ابن رسته از كوفه به سوى « قرعاء » مىروند و در آنجا مسجد سعد است . در واقع اگر بخواهيم از قادسيه كه در مسير راه قرعاء قرار دارد حركت كنيم بايد از قادسيه به فاصلهء 30 ميل راه بپيماييم تا به « مغيثه » برسيم و از آنجا به فاصلهء 32 ميل وارد قرعاء مىشويم و بدينسان راه ادامه مىيابد :\r\n1 - از قرعاء به سوى مسجد سعد ، ( 14 ميلى قرعاء ) .\r\n2 - از مسجد سعد به « ماروق »  ) Maroq (  .\r\n3 - از ماروق به « قلع »  ) Qala (  .\r\n4 - از قلع به « سلمستان »  ) Salmistan (  .\r\n5 - از سلمستان به « اقر »  ) Uqur (  .\r\n6 - از اقر به « اخاديد »  ) Akhadid (  .\r\n\r\n","description":"","footnote":" ( 3 ) - ابن رسته ، الاعلاق النفيسة ، ص 11 - 210 . ","page_name":" 195 ","page_number":195},
  {"content":"\r\n\r\n7 - از اخاديد به « عين صيد » .  ) Ainsaid (  .\r\n8 - از عين صيد به « عين جمل »  ) Ainjjamal (  .\r\n9 - و از عين جمل به « بصره » . « 4 » \r\n\r\nراه مكه تا كوفه ( قادسيه ) به نقل از البلدان\r\nيعقوبى در كتاب البلدان ، منزلهاى كوفه تا مدينه ، و از مدينه تا مكّه را شرح مىدهد كه عكس اين مسير ، خط سير مكه تا كوفه ( قادسيه ) است .\r\nاول منازل « قادسيه » است .\r\n1 - مغيثه  ) Mughitha (  .\r\n2 - قرعاء  ) Qara (  .\r\n3 - واقصه  ) Waqesa (  .\r\n4 - عقبه  ) Aqaba (  .\r\n5 - قاع  ) Qaa (  .\r\n6 - زباله  ) Zabala (  .\r\n7 - شقوق  ) Shaghoogh (  .\r\n8 - بطان  ) Batan (  . ( و آنجا قبر عبادى است ، و اين چهار محل ديار بنى اسد است ) .\r\n9 - ثعلبيه  ) Thalabiya (  .\r\n10 - زرود .\r\n11 - اجفر  ) Adjfar (  .\r\n12 - فيد  ) Faid (  . ( همان شهرى است كه عاملان راه مكّه در آن منزل دارند و اين شهر در پايين كوه معروف سلمى است ) .\r\n13 - توز .\r\n14 - سميراء .\r\n\r\n","description":"","footnote":" ( 4 ) - ابن رسته ، الاعلاق النفيسة ، ص 210 . همچنان كه ملاحظه مىشود در مسير راه قادسيه به بصره بر خلاف آنچه صاحب مسند الامام الرضا عليه السّلام نقل كرده ، روستاى « نباج » واقع نشده است . « نباج » در 10 منزلى بصره به سمت مكّه واقع شده است . ","page_name":" 196 ","page_number":196},
  {"content":"\r\n\r\n15 - حاجر ، ( اهالى آن ، دو قبيلهء قيس و بيشترشان بنى عبس‌اند ) .\r\n16 - نقره ( معدن نقره ) .\r\n17 - ( هر كس قصد مدينهء رسول خدا داشته باشد از همين جا به طرف بطن نخل بر مىگردد ) و هر كس آهنگ مكّه كند به « مغيثة الماوان » رود .\r\n18 - ربذه ،  ) Rabaza (  .\r\n19 - سليله  ) Salila (  .\r\n20 - عمق  ) Umaqh (  .\r\n21 - معدن بنى سليم  ) Bani Salim (  .\r\n22 - افيعيه  ) Ufaiiya (  .\r\n23 - مسلح  ) Moslah (  .\r\n24 - غمره  ) Ghamra (  و از آنجا براى حج محرم مىشوند .\r\n25 - ذات العرق  ) Zatolerqh (  .\r\n26 - بستان ابن عامر  ) Ibn Amer (  .\r\n27 - مكّه . « 5 »   ) Mecca (  .\r\n\r\nمتن كامل عهدنامهء ولايتعهدى\r\nعلى بن عيسى اربلى در كشف الغمة مىنويسد : در سال 670 ق يكى از كارگزاران مشهد مقدّس امام رضا عليه السّلام نزد من آمد و عهدنامهء مأمون را كه با خط خود نوشته بود و در آن خطّ حضرت رضا عليه السّلام نيز ديده مىشد با خود آورد . متن عهدنامه به شرح ذيل است :\r\nبه نام خداوند بخشندهء مهربان ، اين نامه‌اى است كه عبد اللّه ( مأمون ) بن هارون الرشيد امير المؤمنين براى وليعهد خود على بن موسى بن جعفر عليه السّلام نوشته است . امّا بعد ، خداوند عزّ و جل اسلام را دين خود اختيار كرد و از ميان بندگان خود پيامبرانى را برگزيد ، اينان مردم را به سوى خداوند راهنما شده و نخستين آنها به آخرين فرد مژده داد و\r\n\r\n","description":"","footnote":" ( 5 ) - يعقوبى ، البلدان ( ترجمهء دكتر محمّد ابراهيم آيتى ) ، ص 91 - 90 ، و همچنين ابن رسته ، الاعلاق النفيسة ، ص 9 - 208 . ","page_name":" 197 ","page_number":197},
  {"content":"\r\n\r\nآخرين پيامبران نخستين آنان را تصديق كرد .\r\nبعثت پيامبران همچنان ادامه داشت تا آنگاه كه نوبت پيامبرى به حضرت رسول صلّى اللّه عليه و آله رسيد . آن حضرت هنگامى به پيامبرى برگزيده شد كه علم و دانش كهنه و ارتباط وحى قطع و آمد و شد پيامبران و سفيران پروردگار بريده و قيامت نزديك شده بود . خداوند متعال او را شاهد پيامبران و سرور آنان قرار داد و كتاب عزيز خود را كه همه حق و حقيقت است و هرگز باطل به آن راه ندارد ، بر او نازل فرمود . در قرآن كريم از حلال و حرام و عذاب و عقاب و تحذير و انذار و امر و نهى سخن گفت ، تا حجت بالغهء خود را بر مردم تمام كرد و پس از اين هر كس طريق حق را انتخاب كند از روى برهان چنين كرده و هر كه ضلالت پيشه كند آن نيز از روى برهان باشد . رسول اكرم صلّى اللّه عليه و آله رسالت خداوند را به مردم ابلاغ كرد و جامعه را با سخنان حكيمانه و پندهاى نيكو به راه حق دعوت فرمود و با برخوردى پسنديده مردم را با خدا آشنا كرد . پس از موعظه با جنگ و جهاد ، دين خدا را ترويج كرد ، تا آنگاه كه پروردگار او را به سوى خود فراخواند و نزد خود جاى داد .\r\nهنگامى كه دوران نبوت به سر آمد و وحى به پايان رسيد ، خداوند نظام امور مسلمين و پايدارى دين را در خلافت قرار داد .\r\nعزّت دين و قيام به حقوق خداوند و حفظ آداب و شريعت و حدود و سنن دين مقدّس اسلام و جهاد با دشمنان و كفار ، تنها در پرتوى خلافت و امامت ممكن است ، پس خلفا بايد از خداوند اطاعت كنند و در نگهدارى آن چه به آنان سپرده شده تلاش نمايند و در حفظ آثار دين بكوشند و حقوق بندگان خدا را حفظ كنند . مسلمانان نيز بايد از خلفاى خود پيروى نمايند و با آنان مساعدت و معاونت داشته باشند .\r\nخلفا راهها را امن و موجبات آسايش مردم را فراهم مىسازند و از خونريزى و قتل و غارت جلوگيرى مىكنند و وحدت را در جامعهء اسلامى پديد مىآورند ، در صورتى كه اگر خليفه‌اى نباشد وحدت جامعه متلاشى شده و اختلاف كلمه در ميان مردم پديد مىآيد .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nاگر مسلمانان خليفه نداشته باشند مقهور و دشمنان بر آنها مسلط مىشوند و در نتيجه از هم پراكنده شده و زيان دنيا و آخرت را خواهند ديد .\r\nاكنون كسى كه در روى زمين خليفه شده و امين خلق خدا قرار گرفته ، بايد در راه خداوند جان خود را به مشقّت اندازد و براى رضايت و اطاعت از وى ايثار نمايد ، بايد خود را براى پاسخ به خداوند آماده سازد و با عدل و داد در ميان جامعه‌اى كه حكومت مىكند رفتار نمايد .\r\nپروردگار به بنده و پيامبرش داود عليه السّلام مىفرمايد : اى داود ما تو را در زمين خليفه قرار داديم ، بين مردم به حق حكم كن و از خواسته‌ها پيروى نكن كه تو را از راه خدا بازمىدارد ، و كسانى كه راه خداوند را گم كنند ، براى آنها عذاب دردناكى آماده است ، زيرا اين گونه مردم حساب روز قيامت را فراموش كرده‌اند . خداوند متعال مىفرمايد : اى محمّد به پروردگارت سوگند از اين مردم از آنچه انجام داده‌اند خواهيم پرسيد . اهل تسنّن نقل كرده‌اند كه عمر بن خطاب گفت : مىترسم خداوند از بچه شترى كه در كنار فرات تلف شود از من بازخواست كند .\r\nبه خداوند سوگند كسى كه مسئول اعمال خود بوده در كارهايى كه بين او و خدايش انجام گرفته در خطرى عظيم است تا چه رسد به آن كس كه مسئول جامعه بوده و امور امت و مملكت را در اختيار داشته است . ما اينك به خداوند پناه مىبريم و از او توفيق و عصمت مىخواهيم و از پروردگار هدايت و راهنمايى و رسيدن به رضوان و رستگارى را خواستاريم .\r\nبيناترين فرد امت و ناصحترين آنها در ميان بندگان كسى است كه به طاعت خداوند مشغول و كتاب او را در نظر داشته باشد و به سنّت رسول صلّى اللّه عليه و آله عمل كند و در مدت عمرش همواره خداوند را در نظر بگيرد .\r\nخليفهء مسلمين بايد در نظريهء خود همواره كوشش داشته باشد و از روى بصيرت و دقت به امور جاريه بنگرد و در مورد وليعهد خود دقت كند و بداند كه براى امامت مسلمانان چه شخصى را برمىگزيند . او بايد\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nشخصى را براى خلافت انتخاب كند كه بتواند جامعهء اسلامى و وحدت آن را حفظ كند و از خونريزى جلوگيرى و اختلافات آنها را بر طرف سازد و آنان را از شيطان و مكر او ايمن نگهدارد . خداوند عزّ و جل ولايتعهدى را بعد از خلافت ، كمال اسلام قرار داده و آن را موجب عزّت و صلاح امّت دانسته است و به خلافا امر فرموده تا كسى را كه شايستهء ولايتعهدى است انتخاب كنند و با اختيار وليعهد ، نعمتها فراوان و عافيت همه جا را فرا مىگيرد . خداوند به وسيلهء او مكر دشمنان و كبر مخالفان را از بين مىبرد و تفرقه را به وحدت تبديل مىكند . امير المؤمنين مأمون از روزى كه خلافت به او منتقل شده عظمت و بزرگى و سختى اين مقام را دريافته و دانسته است كه خلافت دشواريها و مسئوليتهايى در بر دارد . واجب است بر كسى كه بر كرسى خلافت تكيه زده همواره طاعت و فرمانبردارى پروردگار را در پيش گيرد و مراقب اوضاع و احوال مسلمانان باشد .\r\nمأمون بدن خود را به سختى انداخت ، شبها خواب در ديدگانش راه نيافت و همواره متفكّر بود تا موجبات عزّت دين و سركوبى مشركين را فراهم سازد و امّت را به سوى صلاح و شايستگى كشاند و عدل و داد را در اجتماع اسلامى پديد آورد و احكام قرآن مجيد و سنت حضرت رسول صلّى اللّه عليه و آله را زنده نگاه دارد و عوامل رفاه و آسايش را در جامعه فراهم كند و مردم را با اندرز و نصيحت و راهنمايى ، با خداوند آشنا سازد و خداوند را از خود راضى نمايد .\r\nمأمون تصميم گرفته است كه پس از خود كسى را براى خلافت انتخاب كند كه داراى قدرت باشد و موجبات آسايش ملّت را فراهم كند و در دين خود ورع و تقوا داشته باشد . جانشين او بايد به اوامر خداوند عمل كند و در تمام شب و روز همواره خداوند را در نظر بگيرد و موجبات خشنودى پروردگار را در خدمت به خلق و به كار بستن احكام قرآن فراهم سازد .\r\nمأمون در ميان اولاد عباس و على بن ابى طالب مطالعه و تحقيق كرد\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nتا مرد شايسته‌اى را به عنوان ولايتعهدى برگزيند و آن را كه از هر جهت به امور مذهبى و علمى علاقه‌مند باشد اختيار كند و در اين باره بسيار كوشش كرد و همهء خاندان خود را مورد بررسى قرار داد تا فرد مورد نظر را پيدا كند و حال او را معاينه و مورد تحقيق قرار دهد و نيّات او را درك نمايد .\r\nپس از مدتى تحقيق و طلب خير از خداوند و كوششى كه در اين باره انجام گرفت ، بهترين و شريفترين و داناترين در دو خاندان عباسى و علوى ، على بن موسى بن جعفر بن محمّد بن على بن الحسين بن على بن ابى طالب عليه السّلام بود كه براى ولايتعهدى در نظر گرفته شد . على بن موسى عليه السّلام كسى است كه همهء زبانها به فضل او گويا هستند و همهء مردم در لياقت او اتّفاق نظر دارند و او را سزاوار اين مقام مىدانند . مأمون خود او را به خوبى مىشناسد از هنگام كودكى و جوانى تا اكنون كه مردى كامل است ، اينك او را به عنوان وليعهد خود انتخاب كرده و براى او از مردم بيعت گرفته تا پس از او خليفهء مسلمين باشد با اين اطمينان كه خداوند به اين انتخاب راضى است ، زيرا خداوند مىداند كه مأمون براى رضاى او ، على بن موسى عليه السّلام را به ولايتعهدى برگزيده است . مأمون براى پيشرفت اسلام و مسلمين و سلامت جامعه و ثبات و دوام حق و اتمام حجّت ، او را اختيار كرده و اميدوار است خداوند او را در روز قيامت كه همهء مردم در پيشگاهش حاضر مىشوند ، نجات دهد و از اهوال و وحشتهاى آن روز برهاند .\r\nمأمون فرزندان و خويشان و اصحاب و ياران و كارگزاران و كارمندان خود را امر كرد با او بيعت كنند تا بدانند كه وى براى فرمانبردارى از خداوند از حق خود گذشته و فرزندان خود را كنار نهاده است . مأمون فرزندان و ارحام خود را كنار زد و خويشاوندان خود را از خلافت محروم ساخت و على بن موسى را ملقّب به « رضا » نمود ، زيرا آن جناب را از ميان مردم برگزيد و به خلافت او رضايت داد . تمام خويشان و اهل بيت او و كسانى كه در مركز حكومت و خلافت بودند با على بن موسى بيعت كردند ، چرا كه وى مردى عابد و ديندار بود و شايستگى اين مقام را\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nداشت ، شما با رضايت با او بيعت كرديد و دلهاى شما از اين حسن انتخاب شادمان شد و دانستيد كه مأمون با انتخاب او در چه قصدى بوده است . وى در برابر اطاعت پروردگار از خود گذشت نشان داد و شما بايد خدا را سپاسگزار باشيد كه به امير المؤمنين مأمون الهام كرد تا حقوق او را در برابر شما رعايت كند .\r\nمأمون حريص بود كه شما هدايت شويد و تفرقهء شما به وحدت انجامد . مأمون با انتخاب على بن موسى عليه السّلام مقصودش اين است كه از خونريزى و پراكندگى جلوگيرى كند و مرزها استوار و قوى ماند و دينتان رونق پذيرد و دشمن شما نابود گردد و كارهايتان مستقيم شود .\r\nاى مردم اكنون به اطاعت خدا و امير المؤمنين بشتابيد و آنها را از خود راضى سازيد و سپاسگزار باشيد ، اين نامه را با دست خود در هفتم ماه رمضان سال 201 نوشتم .\r\nدر پشت عهدنامه به خط حضرت رضا عليه السّلام چنين آمده بود . « 6 » \r\nبه نام خداوند بخشايندهء مهربان ، ستايش مخصوص خداوندى است كه آنچه بخواهد انجام مىدهد و كسى را توان سرپيچى و ردّ حكم او نيست ، او از خيانت چشمها و آن چه در دلها باشد آگاه است . درود بر حضرت رسالت و آل عليهم السّلام باد . من كه على بن موسى بن جعفر هستم مىگويم : امير المؤمنين مأمون كه خداوند او را پايدار و استوار بدارد و به طريق ارشاد و هدايت موفق گرداند ، حق ما را كه ديگران نشناخته بودند شناخت و پيوندهاى قطع‌شدهء خويشاوندى را بار ديگر به هم پيوند داد و جانهاى ترسان را آسايش بخشيد و آنان را زنده كرد و پس از فقر و نادارى آنها را بىنياز ساخت . مأمون اين همه را براى رضاى خداوند جهانيان انجام داد و از ديگرى پاداش نخواست . زود است خداوند جزاى نيكوكاران را بدهد و او اجر آنها را ضايع نمىگرداند . مأمون ولايتعهدى و\r\n\r\n","description":"","footnote":" ( 6 ) - شيخ صدوق ، در العيون ، تنها اين بخش از عهدنامه را به نقل از محمّد بن اسحاق بعد از بيعت مردم با على بن موسى الرضا عليه السّلام كه آن حضرت خطاب به مردم ايراد فرمودند ، با تفاوتهايى نقل كرده است . شيخ صدوق ، عيون اخبار الرضا عليه السّلام ، ص 6 - 385 . ","page_name":" 202 ","page_number":202},
  {"content":"\r\n\r\nخلافت را در اختيار من قرار داد تا اگر بعد از او زنده بمانم اين منصب از آن من باشد .\r\nهر كسى پيمانى را بشكند و عهدى را نقض كند احترام خود را از بين برده و موقعيت خود را از دست داده است ، زيرا چنين شخصى بر امام خود ستم روا داشته و حرمت اسلام را مورد تجاوز قرار داده ، و در گذشته به همين روش عمل شده است . « 7 » \r\nاگر چنانچه از امامى لغزش و يا اشتباهى مشاهده شد بايد او را نصيحت كرد نه اين كه با او مخالفت نمود و در غير اين صورت در جامعهء اسلامى اختلاف و تشتّت پديد مىآيد و رشته‌هاى حكومت اسلامى لرزان مىشود ، به خصوص كه مردم هنوز به زمان جاهليت نزديكند و دشمنان در پى فرصت .\r\nبا خداى خود عهد بسته‌ام كه كارهاى مسلمانان را به خوبى به انجام رسانم و اينك كه خلافت را به گردن من افكنده است ، در ميان مسلمين عموما و بنى عباس خصوصا با عدالت رفتار كنم و از خدا و رسولش اطاعت نمايم و خون حرامى را نريزم و جان و مال و ناموس مردم را حفظ كنم ، مگر آن كسى كه حدود خداوند را مراعات نكرده و به واجبات خدا تجاوز كرده باشد كه اين چنين فردى بايد مجازات شود . من به مقدار توان خود كوشش خواهم كرد و با خود پيمان بسته‌ام كه حدود و ثغور را حفظ كرده و از آنچه خداوند بر من واجب گردانيده و بازخواست خواهد كرد فروگذار نكنم . پروردگار در قرآن مجيد فرموده : به پيمانها وفا كنيد كه خداوند از پيمانها بازخواست مىكند . اگر چنانچه بدعتى ايجاد كردم و يا در احكام تغييرى دادم و يا در قوانين شرع مقدّس دست بردم ، مستحق\r\n\r\n","description":"","footnote":" ( 7 ) - شيخ صدوق مىنويسد : و به اين وتيره جارى شد عمل پيشينيان ؛ يعنى عهد امير المؤمنين على بن ابى طالب عليه السّلام را كه نقض كردند و آن جناب صبر كرد بر اين لغزشها و بعد از آن اعتراض نفرمود بر كسانى كه اين گونه اعمال شنيع مرتكب شدند و اين غرامتها وارد آوردند ، به جهت ترس بر پراكندگى امر دين و گسيختن ريسمان مسلمانان و . . . و نمىدانم نسبت به من چگونه رفتار شود و نسبت به شما به چه نوع عمل شود . شيخ صدوق ، عيون اخبار الرضا عليه السّلام ، 2 / 386 . ","page_name":" 203 ","page_number":203},
  {"content":"\r\n\r\nعقوبت و ملامت هستم ، از خشم و غضب خداوند به او پناه مىبرم و از پروردگار توفيق اطاعت و خدمتگزارى را خواستارم و خداوند بين من و معصيت خود حائل شده و به من و همهء مسلمانان عافيت دهد . در صورتى كه جفر و جامعه بر خلاف اين حكم مىكنند و نمىدانم بر سر من چه خواهد آمد و بر شما چه خواهد گذشت ، فرمان فقط در دست خداوند است و او به حق حكم كرده و حق و باطل را از هم جدا مىكند .\r\nمن امتثال امير المؤمنين مأمون را كرده و خشنودى او را پذيرفتم ، خداوند را بر اين امر گواه گرفتم كه خداوند بهترين گواه است . من اين مطالب را با خط خود نوشتم در حضور امير المؤمنين ( مأمون ) و فضل بن سهل و سهل بن فضل و يحيى بن اكثم و عبد اللّه بن طاهر و ثمامة بن اشرس و بشر بن معتمر و حماد بن نعمان در ماه رمضان سال 201 .\r\nگواهان طرف راست : يحيى بن اكثم به پشت و روى مندرجات اين نامه گواهى مىدهد و از خداوند متعال مسألت دارد كه امير المؤمنين و همهء مسلمانان از بركت اين عهدنامه به بزرگى و عظمت برسند . عبد اللّه بن طاهر همچنين حماد بن نعمان و بشر بن معتمر نيز مضمون آن را گواهى مىكنند .\r\nگواهان طرف چپ : نيز تأييد مىكنند ، اين صحيفهء عهد و پيمان را كه در پشت و روى نامه نوشته شده در حرم حضرت رسول اللّه صلّى اللّه عليه و آله ( در مدينه ) بين قبر و منبر خواندند . و بنى هاشم و فرماندهان لشكر و رجال بزرگ و عموم مردم تأييد كردند و به همهء شايعات خاتمه دادند . فضل بن سهل به فرمان مأمون تاريخ و صدور عهدنامه را گواهى كرد . « 8 » \r\n\r\n","description":"","footnote":" ( 8 ) - ر . ك . به : اربلى ، كشف الغمة فى معرفة الائمة ، 3 / 9 - 172 ؛ شيخ صدوق ، عيون اخبار الرضا عليه السّلام ، 2 / 6 - 394 ؛ مجلسى ، بحار الانوار ، 12 / 143 - 137 ؛ ابن صباغ ، فصول المهمّة فى معرفة الائمة ( چاپ دار الخلافه طهران ) ، ص 4 - 273 ؛ عطاردى ، مسند الامام الرضا عليه السّلام ، 1 / 7 - 101 ( متن ترجمه ) ص 9 - 172 .\r\nدر عيون اخبار الرضا عليه السّلام و بحار الانوار از عهدنامه‌اى كه عبد اللّه مأمون و وليعهدش حضرت على بن موسى الرضا عليه السّلام براى ذو الرئاستين ، فضل بن سهل نيز نوشته‌اند به تفصيل شرح داده ","page_name":" 204 ","page_number":204},
  {"content":"\r\n\r\n.\r\n\r\n","description":"","footnote":"","page_name":" 205 ","page_number":205},
  {"content":"\r\n\r\n.\r\n\r\n","description":"","footnote":"","page_name":" 206 ","page_number":206},
  {"content":"\r\n\r\n.\r\n\r\n","description":"","footnote":"","page_name":" 207 ","page_number":207},
  {"content":"\r\n\r\n.\r\n\r\n","description":"","footnote":"","page_name":" 208 ","page_number":208},
  {"content":"\r\n\r\n.\r\n\r\n","description":"","footnote":"","page_name":" 209 ","page_number":209},
  {"content":"\r\n\r\n.\r\n\r\n","description":"","footnote":"","page_name":" 210 ","page_number":210},
  {"content":"\r\n\r\n.\r\n\r\n","description":"","footnote":"","page_name":" 211 ","page_number":211},
  {"content":"\r\n\r\n.\r\n\r\n","description":"","footnote":"","page_name":" 212 ","page_number":212},
  {"content":"\r\n\r\n.\r\n\r\n","description":"","footnote":"","page_name":" 213 ","page_number":213},
  {"content":"\r\n\r\n.\r\n\r\n","description":"","footnote":"","page_name":" 214 ","page_number":214},
  {"content":"\r\n\r\n.\r\n\r\n","description":"","footnote":"","page_name":" 215 ","page_number":215},
  {"content":"\r\n\r\n.\r\n\r\n","description":"","footnote":"","page_name":" 216 ","page_number":216},
  {"content":"\r\n\r\n.\r\n\r\n","description":"","footnote":"","page_name":" 217 ","page_number":217},
  {"content":"\r\n\r\n.\r\n\r\n","description":"","footnote":"","page_name":" 218 ","page_number":218},
  {"content":"\r\n\r\n.\r\n\r\n","description":"","footnote":"","page_name":" 219 ","page_number":219},
  {"content":"\r\n\r\n.\r\n\r\n","description":"","footnote":"","page_name":" 220 ","page_number":220},
  {"content":"\r\n\r\n.\r\n\r\n","description":"","footnote":"","page_name":" 221 ","page_number":221},
  {"content":"\r\n\r\n.\r\n\r\n","description":"","footnote":"","page_name":" 222 ","page_number":222},
  {"content":"\r\n\r\n.\r\n\r\n","description":"","footnote":"","page_name":" 223 ","page_number":223},
  {"content":"\r\n\r\n.\r\n\r\n","description":"","footnote":"","page_name":" 224 ","page_number":224},
  {"content":"\r\n\r\n.\r\n\r\n","description":"","footnote":"","page_name":" 225 ","page_number":225},
  {"content":"\r\n\r\n.\r\n\r\n","description":"","footnote":"","page_name":" 226 ","page_number":226},
  {"content":"\r\n\r\n.\r\n\r\n","description":"","footnote":"","page_name":" 227 ","page_number":227},
  {"content":"\r\n\r\n.\r\n\r\n","description":"","footnote":"","page_name":" 228 ","page_number":228},
  {"content":"\r\n\r\n.\r\n\r\n","description":"","footnote":"","page_name":" 229 ","page_number":229},
  {"content":"\r\n\r\n.\r\n\r\n","description":"","footnote":"","page_name":" 230 ","page_number":230},
  {"content":"\r\n\r\n.\r\n\r\n","description":"","footnote":"","page_name":" 231 ","page_number":231},
  {"content":"\r\n\r\n.\r\n\r\n","description":"","footnote":"","page_name":" 232 ","page_number":232},
  {"content":"\r\n\r\n.\r\n\r\n","description":"","footnote":"","page_name":" 233 ","page_number":233},
  {"content":"\r\n\r\n.\r\n\r\n","description":"","footnote":"","page_name":" 234 ","page_number":234},
  {"content":"\r\n\r\n.\r\n\r\n","description":"","footnote":"","page_name":" 235 ","page_number":235},
  {"content":"\r\n\r\n.\r\n\r\n","description":"","footnote":"","page_name":" 236 ","page_number":236},
  {"content":"\r\n\r\n.\r\n\r\n","description":"","footnote":"","page_name":" 237 ","page_number":237},
  {"content":"\r\n\r\n.\r\n\r\n","description":"","footnote":"","page_name":" 238 ","page_number":238},
  {"content":"\r\n\r\n.\r\n\r\n","description":"","footnote":"","page_name":" 239 ","page_number":239},
  {"content":"\r\n\r\n.\r\n\r\n","description":"","footnote":"","page_name":" 240 ","page_number":240},
  {"content":"\r\n\r\n.\r\n\r\n","description":"","footnote":"","page_name":" 241 ","page_number":241},
  {"content":"\r\n\r\n.\r\n\r\n","description":"","footnote":"","page_name":" 242 ","page_number":242},
  {"content":"\r\n\r\n.\r\n\r\n","description":"","footnote":"","page_name":" 243 ","page_number":243},
  {"content":"\r\n\r\n.\r\n\r\n","description":"","footnote":"","page_name":" 244 ","page_number":244},
  {"content":"\r\n\r\n.\r\n\r\n","description":"","footnote":"","page_name":" 245 ","page_number":245},
  {"content":"\r\n\r\n.\r\n\r\n","description":"","footnote":"","page_name":" 246 ","page_number":246},
  {"content":"\r\n\r\n.\r\n\r\n","description":"","footnote":"","page_name":" 247 ","page_number":247},
  {"content":"\r\n\r\n.\r\n\r\n","description":"","footnote":"","page_name":" 248 ","page_number":248},
  {"content":"\r\n\r\n.\r\n\r\n","description":"","footnote":"","page_name":" 249 ","page_number":249},
  {"content":"\r\n\r\n.\r\n\r\n","description":"","footnote":"","page_name":" 250 ","page_number":250},
  {"content":"\r\n\r\n.\r\n\r\n","description":"","footnote":"","page_name":" 251 ","page_number":251},
  {"content":"\r\n\r\n.\r\n\r\n","description":"","footnote":"","page_name":" 252 ","page_number":252},
  {"content":"\r\n\r\n.\r\n\r\n","description":"","footnote":"","page_name":" 253 ","page_number":253},
  {"content":"\r\n\r\n.\r\n\r\n","description":"","footnote":"","page_name":" 254 ","page_number":254},
  {"content":"\r\n\r\n.\r\n\r\n","description":"","footnote":"","page_name":" 255 ","page_number":255},
  {"content":"\r\n\r\n.\r\n\r\n","description":"","footnote":"","page_name":" 256 ","page_number":256},
  {"content":"\r\n\r\n.\r\n\r\n","description":"","footnote":"","page_name":" 257 ","page_number":257},
  {"content":"\r\n\r\n.\r\n\r\n","description":"","footnote":"","page_name":" 258 ","page_number":258},
  {"content":"\r\n\r\n.\r\n\r\n","description":"","footnote":"","page_name":" 259 ","page_number":259},
  {"content":"\r\n\r\n.\r\n\r\n","description":"","footnote":"","page_name":" 260 ","page_number":260},
  {"content":"\r\n\r\n.\r\n\r\n","description":"","footnote":"","page_name":" 261 ","page_number":261},
  {"content":"\r\n\r\n.\r\n\r\n","description":"","footnote":"","page_name":" 262 ","page_number":262},
  {"content":"\r\n\r\n.\r\n\r\n","description":"","footnote":"","page_name":" 263 ","page_number":263},
  {"content":"\r\n\r\n.\r\n\r\n","description":"","footnote":"","page_name":" 264 ","page_number":264},
  {"content":"\r\n\r\n.\r\n\r\n","description":"","footnote":"","page_name":" 265 ","page_number":265},
  {"content":"\r\n\r\n.\r\n\r\n","description":"","footnote":"","page_name":" 266 ","page_number":266},
  {"content":"\r\n\r\n.\r\n\r\n","description":"","footnote":"","page_name":" 267 ","page_number":267},
  {"content":"\r\n\r\n.\r\n\r\n","description":"","footnote":"","page_name":" 268 ","page_number":268},
  {"content":"\r\n\r\n.\r\n\r\n","description":"","footnote":"","page_name":" 269 ","page_number":269},
  {"content":"\r\n\r\n.\r\n\r\n","description":"","footnote":"","page_name":" 270 ","page_number":270},
  {"content":"\r\n\r\n.\r\n\r\n\r\n","description":"","footnote":"","page_name":" 271 ","page_number":271}
  ]