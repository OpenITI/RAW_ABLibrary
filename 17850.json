[
  {"content":"\r\n\r\nبه ياد بزرگان بر آور نفس\r\nمكارم الآثار\r\nجلد ششم\r\nوقايع سالهاى 1268 - اواسط 1279 ق\r\n\r\n","description":"","footnote":"","page_name":" 1879 ","page_number":1},
  {"content":"\r\n\r\n- چاپ نخستين\r\n- دو هزار نسخه\r\n- كاغذ 70 گرمى\r\n- چاپ \" نشاط \" اصفهان\r\n- شروع چاپ : صفر 1397\r\n\" بهمن 1355 \"\r\n- پايان و نشر : قعده 1405\r\n\" مرداد ماه 1364 \"\r\n- جميع حقوق طبع محفوظ است\r\n- نشر نفائس مخطوطات اصفهان\r\n\r\n","description":"","footnote":"","page_name":" 1880 ","page_number":2},
  {"content":"\r\n\r\nمكارم الآثار\r\nدر احوال رجال دو قرن 13 و 14 هجرى\r\nتأليف\r\nمورخ محقق دانشمند\r\nمرحوم ميرزا محمدعلى ( معلم حبيب آبادى )\r\n1308 - 1396 ق\r\nنفائس مخطوطات اصفهان\r\n\r\n","description":"","footnote":"","page_name":" 1881 ","page_number":3},
  {"content":"\r\n\r\n\" و آخرين دستنوشته مرحوم مؤلف در دو ماه پيش از وفات \"\r\nچنان زندگانى كن اندر جهان / كه گر مرده باشى نگويند مرد\r\n\r\n","description":"","footnote":"","page_name":" 1882 ","page_number":4},
  {"content":"\r\n\r\nبسم الله الرحمن الرحيم\r\nنحمده تعالى و نعتصم به ونصلى على نبيه الاعظم وآله سادة الامم .\r\nباديده خونبار از فقدان معلم بزرگوار \" عليه رحمة الملك الغفار \" اينك شروع باستنساخ جلد ششم كتاب عزيز \" مكارم الاثار \" و تحرير تعليقات بيمقدار نموده ، و از حضرت پروردگار درخواست توفيق استمرار در اين كار مشقت بار و تسهيل مشكلات آن را دارد ، انه على كل شىء قدير وبالاجابة جدير .\r\nبتاريخ پنجشنبه 14 صفر المظفر 1397 هجرى قمرى . م .\r\n\r\n","description":"","footnote":"","page_name":" 1883 ","page_number":5},
  {"content":"\r\n\r\n\r\nجلد ششم\r\n\r\nسنه 1268 قمرى شنبه يا يكشنبه غره محرم الحرام مطابق سنه 1230 شمسى ( . . . ) عقرب ماه برجى\r\n\r\n* ( 1136 - كشته شدن امير كبير اتابيك اعظم ، ره ) *\r\nوى مرحوم ميرزا تقى خان بن كربلائى محمد قربان طباخ فراهانى است .\r\nفراهان قصبه‌ئى است در ناحيهء عراق عجم از توابع شهر سلطان‌آباد .\r\nو كربلائى محمد قربان - بطورىكه در كتاب « كرج‌نامه : 265 » نوشته - فرزند عباس بن طهماسب از اهل قريهء هزاوه ( بكسر هاء و زاى ) از توابع فراهان مذكور است ، و اين عباس دو فرزند داشته : يكى حاج شهباز خان ، و ديگر محمد قربان مذكور ، و او نخست طباخ مرحوم ميرزا عيسى قائم‌مقام و فرزندش ميرزا ابو القاسم بوده و پس از آن ترقى كرده بنظارت نائل شد ، و فرزندانى داشته : يكى ميرزا حسن خان كه مدتى وزير - نظام آذربايجان و در حدود 1270 و 71 نايب الحكومه عراق بوده .\r\nو ديگر مرحوم امير كبير صاحب عنوان كه از اجله و معاريف رجال دوران و در سياست و كفايت و امور مملكت‌گيرى و مملكت‌دارى و تدبير كارهاى لشگرى و كشورى نظيرى براى او كم پيدا شده و در رجال مشرق زمين يكى از مفاخر و نوابغ محسوب مىشود و فقط خشونت نفس و غرور فوق‌العادهء او كه هيچ‌چيز را مخل كار خود نمىديد مخالف عقل و شرع بوده و آن را نقص وى دانسته‌اند .\r\nشرح احوال او در چندين كتاب به نظر رسيده ، لكن غالب كه در زمان ناصر الدّين شاه تأليف شده از حقيقت دورى جسته و مفاخر و شرح عزل و قتل او را بر خلاف واقع نوشته‌اند ،\r\n\r\n","description":"","footnote":"","page_name":" 1884 ","page_number":6},
  {"content":"\r\n\r\nتا اين كه در اين اواخر در « آگهى شهان از كار جهان 3 : 45 » و « مجله ارمغان . سال پانزدهم » و كتاب « گلهاى رنگارنگ » پرده از روى اين كار برداشته و مقامات او را طبق آنچه رخ داده نوشته‌اند ، و ما اينك از شماره سيم و پنجم سال مرقوم « ارمغان » و جلد ( يا شماره ) 9 تا 14 « گلهاى رنگارنگ » مختصرى از احوال او را اينجا مىآوريم و چنين گوئيم كه :\r\nامير كبير بواسطهء اين كه پدرش در خانوادهء ميرزا عيسى قائم‌مقام بوده منظور نظر فرزند وى ميرزا ابو القاسم گرديده و هوش فطرى و استعدادى كه از او در كودكى بروز مىكرد قائم‌مقام را بر آن داشت كه بتربيت وى همت گماشت و از هرگونه مساعدتى در حق او كوتاهى ننمود و روزى نظر بوى انداخته فرمود فرزند ! تو در آتيه مشاغل مهمه را اشغال خواهى كرد و روزى بيايد كه اگر مغرضين بگذارند كشتى شكسته مملكت را از گرداب بلا نجات خواهى داد ، و مرحوم امير در اثر قابليت ذاتى در تحت نظر معلمين خود علوم مختلفه را فراگرفته و در جوانى مردى دانشمند و قوىالاراده و تناور و باتجربه و كاردان برآمد و در دستگاه محمد خان زنگنه‌اى كه در آن ايام در دربار نايب‌السلطنه عباس ميرزا امير نظام بود وارد و در سلك مستوفيان وى داخل شد و در اثر خدمات برجسته و اراده خستگىناپذير محرم اسرار و طرف مشورت او در امور مهمه قرار گرفت تا موقعى كه گريبايدوف روسى - چنان‌كه در ( 1263 ج 5 ص 1700 ش 1031 ) گذشت - بقتل رسيد و بنا شد يك نفر از شاهزادگان باعتذار نزد ايمپراطور روسيه برود و خسرو ميرزا ابن عباس ميرزاى نايب‌السلطنه براى اين كار معلوم شد . عباس ميرزا كه نيز ملتفت مقام امير ازهرجهت و بخصوص حسن سلوك و معاشرت او با مأمورين خارجى شده در شوال سنه 1244 وى را بهمراه خسرو ميرزا بروسيه روانه كرد و او در اثر حسن سياست و اظهار كفايت اين مأموريت را به خوبى انجام و در نتيجه پس از مراجعت وزير نظام آذربايجان گرديد .\r\nو در سنه 1254 كه نيكلاى اول ايمپراطور روسيه بقفقاز آمد و از محمد شاه دعوت كرد كه براى ملاقات يكديگر بايروان برود و محمد شاه بواسطه سفر هرات عذر آورد و بنا شد ناصر الدّين شاه با محمد خان زنگنهء امير نظام و چند نفر از مردان كارآزموده به خدمت ايمپراطور بروند ، ميرزا تقى خان ثانيا بروسيه رفته و به خدمت پادشاه روس رسيد ، و با هم\r\n\r\n","description":"","footnote":"","page_name":" 1885 ","page_number":7},
  {"content":"\r\n\r\nبه زبان روسى صحبت كرده و خيلى در نزد ايمپراطور پسنديده شده و به اعطاء دو انفيه‌دان از طرف او سرافراز گرديد .\r\nو در سنه 1257 عليرضا پاشا از طرف دولت عثمانى شهر محمره را كه اينك خرم‌شهر مىگويند قتل و غارت نمود ، و در سنه 1258 نجيب پاشا در كربلا همين كار را كرد ، و در اثر آنها ميرزا تقى خان به ارز روم رفته كه با حضور نمايندگان دولتين روس و انگليس قرارى در جبران اين كار و اخذ خسارت آن از دولت عثمانى با سفيران دولت بدهند و اين سفر چهار سال و خورده‌اى طول كشيد و از امير كفايت و سياست محير العقول و كاردانيهاى فوق‌العاده بظهور رسيد ، و در سنه 1263 بايران برگشت و به پيشكارى ناصر الدّين شاه در تبريز بر - قرار و اهميت و معروفيتى شايسته پيدا كرد ، تا در سنه 1264 محمد شاه رحلت نمود .\r\nچون خبر وفات محمد شاه بتبريز رسيد ميرزا تقى خان با خالى بودن خزانه در ظرف چند روزى بوسيله استقراض باعتبار شخصى خود چندين عرابهء توپ و سرباز و ساير تجهيزات مجللانه فراهم كرده و در حفظ ولايت آذربايجان تدابير عميقانه نمود و دستورات كافى داده و ناصر الدّين شاه را با ابهت و جلالى تمام از تبريز بتهران حركت داد ، و چون وى اين كفايت و كاردانى را از ميرزا تقى خان ديد در بين راه منصب محمد خان زنگنهء را كه امارت نظام بود بميرزا تقى خان داده و ازاين‌پس وى را امير نظام گفتند كه هم بجزء اولش ( امير ) مشهور گرديد .\r\nتا در 18 ذىالقعده اين سال ( 1264 ) ناصر الدّين شاه را بتهران رسانيد و در شب 22 وى را بتخت سلطنت جلوس داد ، و حاجى ميرزا آقاسى وزير محمد شاه از ترس خود بشاه عبد العظيم ( ع ) متحصن شد و چندين نفر ديگر منتظر الوزاره اميدها از خود ابراز داشتند لكن ناصر الدّين شاه پى بمقام بزرگى او برده مقام صدارت عظمى را با اختيارات تامه بوى واگذار و او را اتابيك اعظم لقب داد .\r\nميرزا تقى خان چون بمقام صدر اعظمى رسيد و زمام امور ايران را در كف كفايت خود گرفت نتايج تجارب و كاردانىهاى چندين سالهء خود را در مقام عمل نهاده و باصلاح امور مملكت پرداخت ، اما چه مملكتى و چه ايرانى كه در اثر سوء سياست شاه و وزير سابق\r\n\r\n","description":"","footnote":"","page_name":" 1886 ","page_number":8},
  {"content":"\r\n\r\nچنان شيرازه‌اش از هم گسيخته كه تصور نمىرفت به اين آسانىها بتوان بدان سروصورتى داد ، و اين نابغهء روزگار در اندك مدتى چنان شالوده‌اى ريخت كه مىتوان گفت اگر هنوز هم چيزى از ايران مانده از تدابير او باقى مىباشد ، و شرح آنها از ترتيب امور لشكر و تعديل ماليات‌ها و تنظيم دخل و خرج خزانه و سركوبى چندين نفر از أشرار كه هريك از گوشه‌ئى خروج كرده و درست يك ملوك‌الطوايفى تشكيل داده بودند و ترتيب امور تجارت و زراعت و اقتصاد ولايت و پيش‌بينىهاى غريبه‌اى كه نموده از نوشتن در اين مقام خارج و در بسيارى از كتب باز نموده شده .\r\nاما افسوس كه عوامل داخلى و خارجى كه هريك براى نفع شخصى از ايران و ايرانيان چشم پوشيده نتوانستند آن را ببينند و شاه را بوى بددل نموده و خواهى نخواهى وى را بر ضد او وادار كردند ، و در نتيجه در 18 محرم اين سال از تمام مناصب و مراتب معزول و جليل خان نيابت با صد سوار او را بقريهء فين كاشان آورده و در آنجا محصور گرديد ، و زوجه‌اش عزة الدوله دختر محمد شاه چون اين بىوفائى را از برادر خود ديد ترك وفا ننمود ، و بهمراه او بفين سفر فرمود و همواره وى را تسلى داده با غم او شركت مىكرد ، تا معاندين رقم قتل او را از شاه گرفته و حاجى عليخان حاجب الدوله - كه در ( 1285 ) بيايد - با دوسه نفر ديگر فراش غضب به قصد قتل او روانهء كاشان گرديدند ، و در روز يك‌شنبه هيجدهم ماه ربيع المولود اين سال - مطابق ( . . . ) جدى ماه برجى - موقعى كه امير در حمام بود بغتة بدون اينكه بگذارند عزة الدوله مطلع شود وارد حمام فين شدند و حكم قتل را به او ارائه دادند و گفتند شاه فرموده كه بهرطور خودش اختيار مىكند او را بكشيد !\r\nآن بزرگ مرد چون حكم قتل را ديد فرمود اطاعت دارم و بدون هيچ ترس و ضعفى خودش گفت تا هر دو دستش را فصد نموده از هر دستى دو رگ و دستها را بر زمين نهاده خون مانند فواره بجريان افتاد و شروع كرد بشرح خدمات خود نسبت بايران و حاجى عليخان همه را تصديق نموده و از اين مأموريت شرمنده گرديد ، تا ضعف بر وى طارى شده و از كثرت آمدن خون بىهوش به زمين افتاد و جان خود را براى ايران فدا نمود .\r\nو پس از آن مأمورين بتهران حركت و جسد او را بكربلا برده در حجره سالون پشت گنبد\r\n\r\n","description":"","footnote":"","page_name":" 1887 ","page_number":9},
  {"content":"\r\n\r\nمطهر دفن كردند\r\nو هم او را پسرى بوده بنام ميرزا احمد خان ساعد الملك كه از اعيان زمان بشمار مىرفته . و دخترش اميرزاده خانم زوجهء خان مؤتمن از سادات وهابيهء تبريز بوده و از او فرزندانى داشته و در سال ( 1354 ) ذكرى از او مىشود ، چنان كه در كتاب « رجال آذربايجان : 195 » فرموده .\r\nو از « مجله يادگار . سال 3 ش 1 ص 40 » چنين برآيد كه وى از عزة الدوله دو دختر بنام تاج الملوك و همدم السلطنه داشته . تاج الملوك زن مظفر الدّين شاه و مادر محمد على شاه و ملقب به ام الخاقان شده . و همدم السلطنه زن ظل السلطان و مادر جلال الدوله و كوكب السلطنه و شوكة السلطنه بوده و در سنه 1296 وفات نموده ، انتهى .\r\nو در كتاب « امير كبير » تأليف ميرزا فريدون آدميت ( ج 1 چاپ 2 ص 9 ) نوشته كه ام الخاقان دخترى هم از مظفر الدّين شاه بنام عزة الدوله داشت كه زوجه عبد الحسين ميرزا فرمانفرما گرديد ، و خودش پس از وفات مظفر الدّين شاه بنكاح معتمد السلطنه درآمد و در وقتى كه به سفر عتبات مىرفت در صحنه بيمار شده و وفات كرد ، انتهى .\r\nو سيد حسين مكى نيز كتابى بعنوان « زندگانى ميرزا تقى خان امير » در احوال او نوشته ، چنان‌كه در « الذريعة 12 : 52 ش 362 » فرموده .\r\nقتل مرحوم امير چنان‌كه نوشتيم روز يكشنبه 18 ع 1 بوده ، لكن در كتاب « سالنامهء پارس ، سال 1308 شمسى در قسمت 1 ص 50 » شرحى نوشته بخلاصهء اينكه : تعطيل دوشنبه‌ها بعد از ظهر از روز دوشنبه 5 آذر موقوف و به بعد از ظهر 5 شنبه‌ها مقرر گرديد « تعطيل دوشنبه‌ها پس از قتل امير كبير بأمر ناصر الدّين شاه براثر پشيمانى و عذاب وجدانى از آثار آن عصر بود » انتهى .\r\nو از اين سخن « سالنامه » چنين برآيد كه قتل امير 2 شنبه بوده ، و اين مبنى بر اختلاف غره ماه ربيع الاول آن سال برؤيت و حساب بوده ، يا اينكه قتل كه يك‌شنبه بوده فرداى آن را كه دوشنبه بوده تعطيل رسمى قرار داده‌اند . و 2 شنبه 5 آذر را كه نوشته اين تعطيلات را موقوف داشتند مقصود 5 آذر باستانى سال 1307 شمسى مطابق 13 ج 2 سنه 1347 هجرى قمرى است .\r\n\r\n","description":"","footnote":"","page_name":" 1888 ","page_number":10},
  {"content":"\r\n\r\nو هم در « سالنامه » مذكور در محل مزبور نوشته كه جلوس شاه را كه 25 آذر بوده و همه‌ساله تعطيل مىكردند در همين روز موقوف داشتند ، انتهى .\r\nو نظير اين قتل امير از رگ زدن دست و خون آمدن تا بىجان شود ، دربارهء مطهر بن عبد اللّه وزير عضد الدوله واقع شده كه وى چون از مأموريتى كه عضد الدوله در دفع دزدان بطيحه بوى داده بود و از عهده برنيامد خودش رگ‌هاى دست خود را زد و آن قدر خون آمد تا درگذشت ، چنان كه در كتاب « شاهنشاهى عضد الدوله : 227 » نوشته .\r\n\r\n* ( 1137 - تولد مرحوم آقا فتحعلى زنجانى ، ره ) *\r\nوى چنان‌كه در كتاب « فهرست مشاهير علماء زنجان : 97 » نوشته ، فرزند حاج ولى ابن على عسكر و برادرزادهء مرحوم ملا قربانعلى زنجانى است كه در ( 1328 ) بيايد .\r\nمرحوم آقا فتحعلى از علما و فقهاء بزرگ عصر خود بود ، و در چهارشنبه بيستم ماه ربيع الآخر اين سال ، چنان‌كه در « احسن الوديعه » نوشته - مطابق ( . . . ) دلو ماه برجى - متولد شده ، و در نزد چندين نفر از اجلهء علما درس خوانده و كتب چندى تأليف كرده ، از آن جمله كتاب « مفتاح اللباب » در شرح « خلاصة الحساب » كه آن را در تهران تأليف كرده و در 17 صفر سنه 1292 از آن فارغ شده . و در سنه 1338 هزار و سيصد و سى و هشت در نجف وفات نموده ، چنان‌كه در « الذريعة 9 : 807 ش 5446 » فرموده ، و آنجا وى را خواهرزاده ملا قربانعلى مذكور نوشته ، و « ديوانى در اشعار فارسى » از او ذكر كرده .\r\n\r\n","description":"","footnote":"","page_name":" 1889 ","page_number":11},
  {"content":"\r\n\r\nيكشنبه بيست و نهم جمادى الاولى سنه 1231 شمسى اول حمل ماه برجى\r\n\r\n* ( 1138 - تولد شيخ عبد العلى زنجانى ) *\r\nوى فرزند ملا عبد الصمد بن ملا على اكبر بن محمد سعيد ، و خود عالمى جليل و فقيهى پارسا بوده ، و همانا در سيزدهم ماه رجب الفرد اين سال - چنان‌كه در « نقباء البشر : 1141 ش 1667 » فرموده با ملاحظه « فهرست علماء زنجان : 73 » - متولد شده ، و در وطن خويش مقدمات و سطوح را درس خوانده ، و هم بر ميرزا قربانعلى زنجانى قرائت نموده ، و سپس بنجف اشرف مشرف و در نزد شيخ محمد حسن مامقانى و فاضل شربيانى درس خواند ، و همچنين بمجالس دروس غير آنها از أعلام آن زمان حضور بهم رسانيد . و بالاخره زياده بر ده سال در آن اراضى مقدسه بسر برد ، و بدروس فقها و أبحاث ايشان ملازمت داشت ، و از آنها بدريافت اجازت نائل گرديد ، و بعد از آن بزنجان برگشت و بتدريس و ترويج پرداخت .\r\nو او مردى با صلاح و تقوى و ورع و نزد مردمان موثق بود ، و بسيارى از مؤمنين به جماعت او حاضر مىشدند ، و استخاراتش مورد تجربهء مردم آن حدود گرديده ، و كتب چندى تأليف كرده : اول « شرح دعاء صباح » . دويم « حاشيه بر رسائل شيخ انصارى » .\r\nو آخر ، پس از مدت هشتاد سال و يازده ماه قمرى عمر ، در روز چهارشنبه سيزدهم ماه جمادى الاخرى سنه 1349 هزار و سيصد و چهل و نه - مطابق 13 ابان ماه باستانى - وفات كرد .\r\n\r\n","description":"","footnote":"","page_name":" 1890 ","page_number":12},
  {"content":"\r\n\r\n\r\n* ( 1139 - تولد صمد على ، عارف تهرانى ) *\r\nوى بطورىكه در « طرائق 3 : 119 » نوشته ، نامش آقا محمد تقى ابن حاجى عبد الكريم تبريزى ، و از جمله عرفاء عصر خود است كه در شب آدينه بيست و هشتم ماه رجب الفرد اين سال - مطابق ( . . . ) ثور ماه برجى - متولد شده ، و در سنه 1291 به خدمت حاجى ميرزا علينقى جنتعلى كه در ( 1296 ) بيايد رسيده و داخل سلسلهء عرفان و ملقب به صمد على گرديد ، چنان‌كه هم در اشعار تخلص صمد مىنمايد . و پس از وفات جنتعلى بدعواى خلافت وى برخواست و جمعى به او ارادت ورزيده‌اند ، و او تأليفاتى دارد : اول كتاب « مشكاة الحقيقة » در سير و سلوك دويم « ديوان اشعار » ، و اين چند شعر از آن است :\r\n الا اى دل بيا در كوى ليلى * ببين در كوه دل سينه چو سينا\r\nمرا از چشم جنت داد روزى * كه ديدم روى او با جمله اعضا\r\nصمد خاموش شو لب را بهم نه * مكن أسرار دل ديگر هويدا \r\nو له ايضا :\r\n برويت اى شه خوبان بگو نقاب چراست * ميان عاشق و معشوق اين حجاب چراست \r\n\r\n","description":"","footnote":"","page_name":" 1891 ","page_number":13},
  {"content":"\r\n\r\n\r\n* ( 1140 - تولد ميرزا محمود خان علاء الملك تبريزى ) *\r\nوى فرزند ميرزا سيد على اصغر بن ميرزا رفيع بن ميرزا ابو طالب وزير ابن ميرزا سليم نايب الصدر ، از نژاد على 11 الشاعر الشهاب است كه در ( 1195 ج 1 ش 13 ص 32 ) گذشت .\r\nميرزا محمود خان از اعيان زمان خود بود كه در آدينه غرهء ماه شعبان المعظم اين سال - مطابق ( . . . ) ثور ماه برجى - متولد شده و در زمان مظفر الدّين شاه و أدوار مشروطيت وزارت‌هاى چندى را تحمل نموده . و پس مدت هفتاد و پنج سال و نه ماه قمرى و بيست و هفت روز عمر ، در دوشنبه بيست و هفتم ماه جمادى الاولى سنه 1344 هزار و سيصد و چهل و چهار - مطابق 23 آذر ماه باستانى - در طهران وفات كرد ، و جنازه‌اش را بقم حمل كرده و آنجا دفن نمودند .\r\nو كتابى بعنوان « گزارشهاى سياسى علاء الملك » بنام او منتشر شده كه در « ماهنامه وحيد ، سال 7 ش 11 ش مسلسل 83 » چندى از آن نقل كرده .\r\n\r\n* ( 1141 - تولد مرحوم ميرزا عبد الرحمن مدرس مشهدى ، ره ) *\r\nوى فرزند مرحوم ميرزا نصر اللّه فارسى ( 1290 ) و خود از اعاظم علماء مشهد مقدس بوده و در شب سه‌شنبه دوازدهم ماه شعبان المعظم اين سال - مطابق ( . . . ) جوزا ماه برجى - در شيراز متولد شده ، و پس از تحصيل علوم در آن آستان قدس بتدريس مشغول شد ، و كتب چندى تأليف كرد از آن جمله : « تاريخ علماء خراسان » و غيره . و يكى از شاگردان او مرحوم اديب پيشاورى ( 1260 ج 5 ش 962 ص 1623 ) است .\r\nشرح احوال صاحب عنوان در « مطلع الشمس 2 : 400 » و « المآثر : 159 » و از همه\r\n\r\n","description":"","footnote":"","page_name":" 1892 ","page_number":14},
  {"content":"\r\n\r\nبهتر « مجله ارمغان . سال 25 ش 4 صادره در خرداد 1330 - شعبان - رمضان 1370 ص 164 » به نظر رسيده ، و از اين اخير چنين برآيد كه وى علاوه بر اينكه از علما و فقها و در آستان قدس رضوى مدرس اول بوده ؛ در نظم شعر عربى و فارسى تبحرى تمام داشته و هم از اهل سير و سلوك بوده ، و نخست در 4 سالگى در شيراز در مكتب مدرسه منصوريه كه پدرش در آن مدرسه سمت تدريس داشته ، نزد پدر خود و غيره بدرس خواندن مشغول شد ، و در سنين هفت و نه و ده كه رسيد تقريرات دروس صرف و نحو و منطق خود را نوشته ، و همچنين تعليقات و شروحى بر كتبى كه درس مىخواند مىنوشت . و در 11 سالگى بهمراه پدر بمشهد مقدس آمده مجاورت اختيار كرد ، و آنجا در نزد چندين نفر از علما و فضلا مانند ملا عبد الرحمن شيخ الاسلام ( 1292 ) و پدر خود و ميرزا محمد شاگرد حاجى ملا هادى سبزوارى و حاج شيخ محمد رحيم بروجردى در انواع علوم شرعيه و رياضيه و حكميه درس خواند ، و چندين كتاب تأليف كرد ، از آن جمله :\r\nاول « تاريخ علماء خراسان » كه ذكر شد . دويم « تقريرات » دروس پدرش براى او در مشكلات صرف و اشتقاق ، چهار هزار بيت . سيم كتاب « تراكيب اشعار و امثال و آيات مستشهد به در شرح قطر الندى » شش هزار بيت . چهارم « شرح بر البهجة المرضيهء سيوطى » پنج هزار بيت . پنجم « شرح كبرى » سيد شريف ، شش هزار بيت . ششم كتاب « حكمة العارفين » در سير و سلوك بنظم . هفتم « اشعار عربى و فارسى » در سير و سلوك و غيره كه شطرى از آن را در « مجله » ذكر كرده .\r\nو در سير و سلوك خدمت ميرزا باباء ذهبى ( 1286 ) ارادت داشته . و در ( شمار 5 همين مجله ص 223 ) وفات او را در نيمه دويم صفر 1298 شمسى نوشته كه مطابق عقرب ماه برجى سنه 1338 قمرى بوده باشد .\r\nو در « فهرست كتابخانه رضويه 5 : 310 در پاورقى » وفاتش را در مشهد در سنه 1336 و قبرش را در ايوان طلاى ناصرى روضه رضويه گفته .\r\nو ما در اين كتاب در ( 1298 ) شرحى دربارهء « تاريخ خراسان » كه در تأليفات او نوشتيم ذكر خواهيم كرد .\r\n\r\n","description":"","footnote":"","page_name":" 1893 ","page_number":15},
  {"content":"\r\n\r\nبعد از نوشتن مرقومات فوق كتاب « تاريخ علماء خراسان » به نظر رسيد و در مقدمه آن آقاى ساعدى شرحى در احوال وى نوشته و ما در اين كتاب از هر دوى آنها نقل مىكنيم ، و در آنجا در ( ص ى ) وفاتش را در نيمهء دوم صفر سال 1328 و مدفنش را در ايوان طلاى صحن جديد ذكر كرده ، و در آخر كتاب ( ص 325 ) در غلطنامه 1328 را نادرست و 1338 را درست ، و در ( ص 134 ) كه احوال مؤلف عنوان شده « 1 » وفات را در ( 1328 ه 1919 م ) نوشته .\r\nو ما را از اين اقوال مختلفه چنين به نظر رسيد كه همان 1338 درست و 1328 غلط است .\r\n\r\n* ( 1142 - وفات مرحوم صابر عليشاه گرگويه‌ئى ، ره ) *\r\nگرگويه ناحيه‌ئى است از توابع اصفهان كه در طرف ميان مشرق و جنوب آن از نه فرسنگ تا بيست و پنج فرسنگ افتاده و آن را در اين ازمنه جرقويه بجيم و قاف مىگويند .\r\nو صابر عليشاه از اهل قريهء نصرآباد اين ناحيه و از معاريف عرفا و أركان صوفيهء عصر خود بوده ، و از نخست بدلالت مرحوم حاجى شروانى خدمت مرحوم مجذوب‌علىشاه رسيد\r\n\r\n\r\n","description":"","footnote":"\r\n( 1 ) آقاى ساعدى در صدر همهء عناوين تاريخ تولد و وفات معنونين را هركدام معلوم بوده بهجرى قمرى و ميلادى اضافه مىنموده . منه .\r\nاز اين تطبيق هم معلوم گرديد كه 1328 غلط چاپى است ، چون 1919 م مطابق 1338 بوده . در اينجا اشاره به اين مطلب لازم است كه در شرح حال مختصرى كه از ميرزا عبد الرحمن مدرس بقلم آقاى سيد محمد تقى مدرس رضوى « سلمه اللّه » در « يادداشتهاى قزوينى 8 : 267 » چاپ شده و از جمله تأليفات او « تعريب گلستان سعدى » را ذكر كرده‌اند ، تاريخ وفات آن مرحوم را به اين صورت نوشته‌اند كه خيلى غريب است : « وفاتش در دههء دوم سال 1318 شمسى هجريست » انتهى . م .\r\n","page_name":" 1894 ","page_number":16},
  {"content":"\r\n\r\nآنگاه از خدمت رحمتعلى شاه تكميل شد ، و پس از وفات حاجى شروانى از طرف رحمتعلى شاه منصوب گرديد و بأخلاق نيكو و صدق و صفا قلوب مؤالف و مخالف را به خود جذب نمود ، و همواره يار و ياور فقرا و سالكان بود ، تا در ماه رمضان المبارك اين سال - مطابق ( جوزا - سرطان ) ماه برجى - در همان نصرآباد وفات كرد و هم آنجا دفن شده و اينك قبرش مزارى معروف است . و سه فرزند ذكور از او بازماند :\r\nاول ميرزا جعفر خان كه در سنه 1304 در شيراز وفات كرد .\r\nو ديگر آقا محمد باقر و حاجى زين العابدين كه در نصرآباد زراعت مىكرده‌اند .\r\nو پس از فوت وى مرحوم رحمتعلى شاه امور صوفيهء اصفهان را به آقا مير محمد على مشهور به قناد اصفهانى واگذار كرد ولى طولى نكشيد كه او هم وفات كرد .\r\n\r\n* ( 1143 - وفات حاجى درويش حسن نقيب الممالك شيرازى ) *\r\nحاجى درويش حسن از اهل محلهء بازار مرغ شيراز و مردى نقال و سخن طراز بوده و همواره لطايف حكم و مواعظ را بطور افسانه در مجالس اعيان و معاريف نقل مىنموده ، و مرحوم محمد شاه خيلى به او مايل بوده ، و در اين سال وفات كرد و چندين نفر فرزند باز نهاد :\r\nاول حاجى ميرزا احمد نقيب كه در ( 1238 ج 4 ش 538 ) گذشت .\r\nدويم حاجى ميرزا محمود شيخ المحققين كه علوم ادبيه و عربيه را نيكو فراگرفت و در نزد حاجى شيخ محمد مهدى كجورى كه در ( 1293 ) بيايد علم فقه و اصول را درس خواند ولى روزگارش مهلت نداد و بجوانى وفات كرد و يك پسر از وى بنام شيخ على بازماند كه باستحقاق بلقب پدر نائل گرديد .\r\nسيم آقا ميرزا ابو القاسم كه در كمالات موروثى استاد بوده .\r\nچهارم آقا ميرزا محمد نقيب الاشراف كه سفر يزد و كرمان و عراقين را نموده و آخر در تهران ساكن شده و چندين فرزند بنام ميرزا ابو الحسن خان و ميرزا جلال الدّين خان كه چند سال در لندن درس خوانده و ميرزا حبيب اللّه و ميرزا فضل اللّه باز نهاده .\r\n\r\n","description":"","footnote":"","page_name":" 1895 ","page_number":17},
  {"content":"\r\n\r\n\r\n* ( 1144 - تولد حاج ميرزا حسين علوى سبزوارى ، ره ) *\r\nشرحى از شعب سادات علوى سبزوار در ( 1262 ج 5 ش 1010 ) گذشت « 1 » .\r\nحاج ميرزا حسين صاحب عنوان فرزند مرحوم ميرزا حسن علوى ، و خود از علما و ادبا و حكماء اين عصر بود كه در اين سال متولد شده ، و چنان‌كه در « فهرست كتابخانه رضويه 4 : 319 در پاورقى » نوشته به هفده‌سالگى با اجازت مرحوم حاج ملا هادى سبزوارى بمجلس درس آن حكيم الهى حاضر شده و كتاب « أسفار » و ساير علوم حكمت را در آن مدرس مبارك تحصيل نموده ، آنگاه بعتبات رفت و علوم شرعيه را در نزد فاضل اردكانى و ميرزاى شيرازى درس خواند ، و چند ماهى بعد از وفات جلوه در مدرسه سپهسالار طهران در رياضى و حكمت تدريس مىنمود ، و پس از آن بسبزوار بازگشت و در آن شهر مرجعيت و رياستى تمام بهم رسانيد . و در قبال مرحوم حاج ميرزا حسين سبزوارى ( 1296 ) بميرزا حسين كبير شهير گرديد ، و چندين كتاب تأليف كرد :\r\nاول « ارجوزه‌ئى در فلسفه عاليه » . دويم « حاشيه بر فرائد شيخ » كه فقط بر حجيت ظن و برائت در يك جلد است .\r\nو در پنج‌شنبه بيست و سيم ماه شوال المكرم سنه 1352 هزار و سيصد و پنجاه و دو - مطابق 19 بهمن‌ماه باستانى - وفات كرد ، چنان‌كه در جلد 1 « الذريعة : ش 2425 » است ، و در « جلد 6 ش 853 » در سنه 1353 بدون ماه و روز نوشته ، و ظاهرا وى همان باشد كه در\r\n\r\n\r\n","description":"","footnote":"\r\n( 1 ) به شماره ج / 45 رجوع شود . رجوع شود بضميمه « تاريخ علماء خراسان : 379 ش 5 و 381 » . يادداشت مؤلف . و شماره متعلق بمجموعه نامه‌هاى واصله بمؤلف است . م .\r\n","page_name":" 1896 ","page_number":18},
  {"content":"\r\n\r\n« تاريخ سرتيپ » وفاتش را در سنه 1342 نوشته و اشتباه كرده ، چنان‌كه در « الذريعة » در هر دو موضع مذكور نام پدرش را محسن نوشته و آنچه ما حسين نوشتيم طبق نامه‌ئى است كه آن را سيد محمد حسن علوى ( 1349 ) در « 20 شعبان 1372 » بما نوشته و البتّه آن اصح از قول « الذريعة » است ، و آنجا نوشته كه دو دختر حاج ميرزا عبد الكريم علوى ( 1337 ) در زوجيت حاج ميرزا حسين مذكور بودند و هر دو در خانه وى بلاعقب وفات كردند ، و وفاتش را در 21 يا 22 شوال مذكور ذكر كرده و گويد : اصل او از قريه آزاد منجر سه فرسنگى سبزوار است كه هم‌اكنون طايفهء وى آنجا سكنى دارند ، و فرزندانش بعضى اهل علم بودند لكن در سلك غير اهل علم درآمدند و فوت شدند ، انتهى .\r\nو به‌هرحال ، وى پس از فوت در سبزوار در مقبرهء استاد مذكورش دفن شد ، و او را شاگردان چندى است : اول سيد عبد اللّه برهان سبزوارى « 1 » . دويم حاج ميرزا على اكبر نوقانى ( 1300 ) .\r\nو اين حاج ميرزا حسين صاحب عنوان ظاهرا همان باشد كه در « مطلع الشمس 3 : 219 » او را بعنوان حاجى ميرزا محمد حسين ذكر كرده و فرمايد : ميرزاى شيرازى بر اجتهاد و مقامات فضل و علم ايشان تصديق فرموده و به دادن فتوى مجاز نموده‌اند ، انتهى . و نيز در « المآثر و الآثار : 172 » وى را بعنوان حاج ميرزا محمد حسين مجتهد سبزوارى ترجمه كرده و فرمايد : در آن مملكت از مروجين شريعت است و مىگويند از حجة الاسلام رئيس الشيعة حاج ميرزا محمد حسن شيرازى تصديق اجتهاد دارد ، انتهى .\r\nو دو نفر ديگر از علماء سبزوار كه در اسم و عصر با اين حاج ميرزا حسين تقريبا شركت دارند در ( 1296 ) و ( 1317 ) بيايند .\r\n\r\n\r\n","description":"","footnote":"\r\n( 1 ) شرح حال مرحوم سيد عبد اللّه برهان المحققين در سال تولدش ( 1303 ) بيايد . م .\r\n","page_name":" 1897 ","page_number":19},
  {"content":"\r\n\r\n\r\n* ( 1145 - تولد بديع ، نظام الشريعة خوانسارى ) *\r\nدر « تذكرهء شعراى خوانسار : 32 » « 1 » گويد : « ميرزا رضا ملقب بنظام الشريعة و متخلص ببديع فرزند محمد ، از شعراى قرن اخير است كه در سال 1268 قمرى به دنيا آمده . بديع خط رقاع و ثلث و نسخ را بسيار زيبا مىنوشت و در خط نسخ استاد بود ، خود او در يك قطعه چنين ادعا كرده است :\r\n تا كرده خدا لوح و قلم را ايجاد * كس خط ننوشته چون من و مير عماد\r\nمن در خط نسخ او خط نستعليق * بوديم بعصر خويش هريك استاد \r\nقطعات و كتابهاى خطى او كم‌نظير و گرانبها و تماشائى است ، مدار زندگانى بديع بكتابت و نويسندگى أسناد و قباله‌جات و حكاكى و تعليم خط و مساحت اراضى مىگذشت و در ساختن مركبهاى برجسته و ثابت نيز مهارت داشت » . تا آنكه گويد :\r\n« كمال واقعى و هنر بديع در ساختن ماده تاريخ بوده و اين كار را بدرجه اعلا رسانيده است » . سپس چند ماده تاريخ بعنوان نمونه از آن مرحوم آورده و گويد :\r\n« بديع در سال 1329 يك‌هزار و سيصد و بيست و نه قمرى در شصت‌سالگى به مرض ذات‌الريه درگذشت و قبل از فوت براى سال تاريخ خود چنين نوشته است :\r\nماده تاريخ وفات اين حقير است :\r\n بسان سكه و زر چون مرا ولاى على است * مقيم جنت فردوس كرد يزدانم \r\n« صدر المشايخ اختر كه از نزديك‌ترين دوستان آن مرحوم بود قطعهء را در مرگ او سروده كه مشتمل بر 12 بيت است و از هر 24 مصراع اين قطعه تاريخ فوت بديع بدست مىآيد ، اين ماده تاريخ در شرح حال اختر نوشته شد . از آثار بديع يك « مثنوى » بجاى مانده كه متمم « تاريخ منظومه » است الخ .\r\n\r\n\r\n","description":"","footnote":"\r\n( 1 ) در نسخه اصل همين چند كلمه بيشتر نوشته نشده ، لذا شرح حال بديع را بتلخيص از مأخذ نقل كرديم . م .\r\n","page_name":" 1898 ","page_number":20},
  {"content":"\r\n\r\n\r\n* ( 1146 - تولد شيخ طاهر جزائرى دمشقى ) *\r\nوى فرزند شيخ صالح بن احمد ، و خود از اهل علم و ادب زمان خويش بوده و شعر هم مىگفته ، و در اين سال - چنان‌كه در « معجم المطبوعات العربية : 688 » نوشته - در دمشق متولد شده « 1 » و عشقى وافر بجمع كتب خطى و بحث در اطراف آن داشته ، و در اثر همين خصلت كتابخانه‌ئى در مدرسهء ظاهريه بدمشق تأسيس نموده و كتب متفرقه در آن جمع كرد ، و هم در بيت المقدس كتابخانه‌ئى بنا نهاد و ظاهرا در سنه 1286 مفتش مكاتب در دمشق بوده . و در حدود 1332 از ترس أتراك بقاهره رفته و در حدود 1336 بدمشق برگشت و آنجا عضو مجمع علمى عربى و مدير كتابخانه ظاهريه گرديد . و او اعتنائى تمام بنشر كلمات و آثار\r\n\r\n\r\n","description":"","footnote":"\r\n( 1 ) محمد كرد على رئيس مجمع علمى عربى دمشق ، پنجاه صفحه از مقدمه كتاب خود « كنوز الاجداد . ط دمشق 1370 » را بشرح حال دوستش شيخ طاهر جزائرى اختصاص ، و ألحق تصوير جامعى از او بدست داده كه يكى از بهترين سبك‌هاى نگارش تراجم احوال و شايسته اتباع است . در آنجا تاريخ ولادتش را در ربيع الثانى 1268 و وفاتش را در روز 14 ربيع الثانى 1338 قيد كرده . عناوين آن شرح حال از اين قرار است : 1 - اصله و نشأته 2 - علمه و عمله 3 - اخلاقه و عاداته 4 - غرايب عاداته 5 - تآليفه و رسائله 6 - رسائله الخاصة ، و در آخر نيز تصوير يك نامه 8 صفحه‌اى به خط شيخ طاهر است .\r\nكرد على در ص 9 گويد كه شيخ طاهر از كودكى مفتون كتب ابن تيميه بود و لذا بسيارى از تأليفات او را چاپ كرد و رواج داد با اينكه عموم فقهاء عصر ؛ ابن تيميه را تكفير مىنمودند .\r\nبعد مىگويد شيخ طاهر مسلمانى بود مجتهد و آزاد ، نه حنبلى بود و نه مالكى و نه حنفى ، و گاه در مسائل حق را بعلماء شيعه و گاه به اباضيه و گاه نيز بمعتزله مىداد . و در ص 26 او را به گاندى فيلسوف هندى تشبيه نموده است . م .\r\n","page_name":" 1899 ","page_number":21},
  {"content":"\r\n\r\nابن مقفع فارسى داشته . و خود چندين كتاب تأليف نموده :\r\nاول كتاب « اتمام الانس » در عروض فرس . دويم كتاب « اختصار شرح كتاب امنية الالمعى و منية المدعى » تأليف رشيد ابن الزبير در ملح و فكاهيات كه در آن علوم چندى را درج كرده و صاحب عنوان در اين اختصار تتمه‌ئى بر آن علوم و موضوعات آنها نوشته . سيم كتاب « ارشاد الالباء » در طريق تعليم الف با ، كه در آن در أشكال و معانى و أعداد و ترتيب و رسم و حركات و ضبط حروف هجا بحثى وافى نموده ، و آن قسم اول از كتاب « مراقى علم الادب » او است كه آن را سه قسم قرار داده ، و دويم آن كتاب التمرين ، و سيم كتاب تدريب است كه هر دو بيايد . چهارم كتاب « بديع التلخيص و تلخيص البديع » كه آن قصيدهء بديعيه‌ئى است بدين مطلع :\r\n بديع حسن بدور نحو ذى سلم * قد راقنى ذكره فى مطلع الكلم \r\nبا شرح آن . پنجم كتاب « تدريب اللسان » بر تجريد بيان كه قسم سيم « مراقى » است .\r\nششم كتاب « تسهيل المجاز » بسوى دو فن معما و ألغاز . هفتم كتاب « التقريب » براى اصول تعريب كه در آن بحث در اطراف بعضى از معربات و راه تعريب نموده .\r\nهشتم كتاب « تلخيص ادب الكاتب » ابن قتيبه كه در « الذريعة 4 ش 1848 » نوشته .\r\nنهم كتاب « التمرين » بر بيان و تبيين كه قسم دويم « مراقى » است .\r\nدهم كتاب « تمهيد العروض » بسوى فن عروض . يازدهم كتاب « توجيه النظر » بسوى اصول علم اثر ( يعنى مصطلح حديث ) . دوازدهم كتاب « جدول الحروف » در اشكال حروف عربى قديم و يونانى و هندى و غيره .\r\nسيزدهم كتاب « الجواهر الكلامية » در عقائد اسلاميه و توحيد . چهاردهم كتاب « حدائق الافكار » در دقايق اشعار . پانزدهم كتاب « الحكم المنثوره » .\r\nشانزدهم دائره‌اى در معرفت اوقات و ايام . هفدهم رسائل متفرقه در علم خط . هيجدهم « شرح خطب ابن نباته » . نوزدهم « شرح كتاب كافى » خودش كه اينك ذكر مىشود . بيستم كتاب « عمدة المغرب و عمدة المعرب » كه آن قصيده‌ئى است در الفاظ نحويه . بيست و يكم كتاب « الفوائد الجسام » در خواص أجسام .\r\n\r\n","description":"","footnote":"","page_name":" 1900 ","page_number":22},
  {"content":"\r\n\r\nبيست و دويم كتاب « كافى » در منشأ و اشتقاق لغت كه گفتيم خودش شرحى بر خطبه آن نوشته . بيست و سيم كتاب « مدخل الطلاب » بسوى علم حساب . بيست و چهارم كتاب « مد الراحه » براى گرفتن مساحه .\r\nكتاب « مراقى علم الادب » كه چون أجزاء آن را در عدد آورديم خودش را نياورديم .\r\nبيست و پنجم كتاب « منية الاذكياء » در قصص انبياء كه ترجمه از تركى است .\r\nبيست و ششم كتاب « ميزان الافكار » در شرح « معيار الاشعار » كه ظاهرا مقصود « معيار - الاشعار » محقق طوسى باشد ، در عروض و قوافى .\r\nو او پس از مدت هفتاد سال قمرى عمر ، در سنه 1338 هزار و سيصد و سى و هشت وفات كرد .\r\n\r\n* ( 1147 - تولد ميرزا عباسقلى خان سپهر ، مشير افخم ، ره ) *\r\nوى فرزند مرحوم ميرزا محمد تقى سپهر ( ره ) است كه در ( ج 2 سال 1216 ص 580 ع 237 ) گذشت ، و خود از اجلهء فضلا و اعاظم رجال دربار ناصرى و مظفرى بود ، و بتأليف كتب نفيسه نافعه تاريخى كه بسيارى از آنها در احوال حضرات ائمهء اطهار ( صلوات اللّه عليهم ) از روى خلوص نيت و حسن عقيدت تأليف شده شهرتى مهم بهم رسانيده .\r\nشرح احوال وى بطور اختصار در « المآثر و الآثار : 190 س 2 » ذكر شده و آنجا دربارهء او فرمايد : « منشى و شاعر و در اين دو فن شريف هر دو ماهر » . و توصيفى از او در تتبع و استقراء و احاطه و استقصا و ساير شرايط تأليف نموده ، و هم خود وى در ديباچهء جلد دويم « احوال حضرت امام محمد باقر عليه السلام » فهرستى از تأليفات خود نوشته . و در « روزنامه شرف .\r\nش 73 سال 1307 » و « ريحانة الادب » نيز احوال او ذكر شده .\r\nو بهتر از همه شرحى است كه آقاى جهانگير قائم‌مقامى در مقدمهء « تاريخ قاجاريه » تأليف مرحوم پدرش سپهر بزرگ در ( ص 21 ) نوشته كه جامع مواضع مذكوره و مغنى از همه مىباشد .\r\n\r\n","description":"","footnote":"","page_name":" 1901 ","page_number":23},
  {"content":"\r\n\r\nو از اين مآخذ كلا چنين برآيد كه وى در اين سال - بنص اين مأخذ - از بطن دختر نيك اختر فتحعلى خان ملك‌الشعرا ( چنان‌كه در ص 18 فرموده ) متولد شده ، و پس از تحصيلات لازمه در سنه 1287 بخدمات دولتى در آمد و به سمت منشى مخصوص وزارت خارجه به كار پرداخت ، و در سنه 1293 داروغهء دفتر وزارت خارجه گرديد ، بعد از آن رئيس مجلس اجراء و أحكام آن وزارتخانه ، و در سنه 1299 منشى اول و در سنه 1300 نايب دويم وزارت خارجه شد ، و در خلال اين ايام مأموريت ترجمهء كتاب « وفيات الاعيان » تأليف ابن خلكان را يافت و او شروع بدين كار نموده و اصل كتاب را بر چهار بخش قسمت نموده و از بابت شرح و تفصيلى كه در آن به كار برده هر ربعى را در چند جلد ترجمه كرد چنان‌كه ذكر مىكنيم .\r\nو در سنه 1304 ملقب به سپهر ثانى شد و بنيابت اول وزارت خارجه ارتقاء يافت ( در مقدمه آقاى قائم‌مقامى اشتباها اين نيابت را نيز مانند اول نيابت دوم نوشته ) . و پس از چند ماه به خدمت وزارت عدليه در آمد و مستشار الوزاره لقب يافته و مستوفى دويم ديوان گرديد . و بعد از سال 1307 مستوفى اول ديوان شد . و در سنه 1311 وزير دارالشورى گرديد . و خودش در بسيارى از تأليفات دربارهء خويش نوشته : « مستوفى اول ديوان اعلى و وزير تأليفات مجلس شوراى كبرى » .\r\nو بالاخره تا بعد از قتل ناصر الدّين شاه هم در خدمات دولتى بوده ليكن بعنوان نگارش و كارهاى علمى ، و پس از پيدايش مشروطيت دست از همه كشيده و فقط به كار تأليف پرداخت .\r\nو اينك شرح تأليفات او به ترتيب حروف اوائل اسماء آنها تقريبا :\r\nهمانا آن مرحوم خود در خاتمهء كتاب احوال حضرت امام زين العابدين ( ع ) صورتى از تأليفات خويش كه تا سنه 1316 تأليف نموده نوشته كه ما آن را با آنچه در مقدمهء قائم - مقامى ( ص 22 ) ذكر كرده با يكديگر ملفق نموده و مىنويسيم و چنين گوئيم كه در مقدمهء مزبوره فرموده كه آثار او قريب نهصد هزار بيت است ، و منظور از بيت سطرهاى به طول سطور مجلدات « ناسخ التواريخ » مىباشد ، انتهى .\r\nاول « احوال حضرت امام زين العابدين عليه السلام » در دو جلد ، صد هزار بيت كه 2030 صفحه رحلى بزرگ است و انجام تأليف ج 1 آن سنه 1312 . دويم « احوال حضرت\r\n\r\n","description":"","footnote":"","page_name":" 1902 ","page_number":24},
  {"content":"\r\n\r\nامام محمد باقر عليه السلام » سه جلد ايضا صد هزار بيت كه جلد سيم آن 675 صفحه رحلى 25 سطرى است ، انجام تأليف آن سنه 1323 و خود در ربيع الاول سنه 1324 فهرستى براى آن تنظيم كرده . سيم « احوال حضرت صادق عليه السلام » چهار جلد قريب 30000 بيت و جلد پنجم آن در 1334 در دست تأليف بوده . چهارم « احوال حضرت كاظم عليه السلام » در سه جلد بزرگ ، آغاز تأليف جلد دويم آن شنبه 20 ذىالقعده سنه 1324 انجامش 5 شنبه 11 ج 1 سنه 1326 و آغاز تأليف ج 3 همين روز 11 مذكور و انجام آن روز 5 شنبه 15 شعبان سنه 1340 چنان‌كه در اول و آخر آنها نوشته . پنجم « احوال حضرت رضا عليه السلام 15000 بيت . ششم « احوال اولاد ناصر الدّين شاه » . هفتم « احوال سلاطين بنى آشور و بابل » . هشتم كتاب « ارشاد الخلائق » در احوال حضرت رسول و ائمه و آباء و اجداد ايشان تا حضرت آدم عليهم السلام 10000 بيت . نهم كتاب « برهان النبوه ناصرى » در اثبات نبوت خاصه 500 بيت . دهم « تاريخ بنى اميه » چهار جلد كه جلد دويم آن بقطع وزيرى بزرگ در 715 صفحه 17 سطرى است ، انجام تأليف آن ذىالحجه سنه 1320 .\r\nيازدهم « تاريخ دولت مظفر الدّين شاه » . دوازدهم كتاب « تذكرهء ناصرى » در احوال شعراى عصر ناصر الدّين شاه كه جلد اول آن بنام « اوصاف ناصرى » است . سيزدهم « ترجمهء احتجاج ابو النديل » . چهاردهم « ترجمهء رسالهء روزنامهء انگليس » . پانزدهم « ترجمه عوامل جرجانى » به فارسى در نحو . شانزدهم « ترجمه كتاب الفوائد الضيائية » كه « شرح جامى » باشد بر « كافيهء ابن حاجب » در نحو . هفدهم « خلاصهء سفرنامه ميرزا فضل اللّه خان در ماچين » . هيجدهم « خلفاى عباسى » . نوزدهم ديباچه‌هائى بر بعضى از كتب .\r\nبيستم « ديوان اشعار » پنج هزار بيت .\r\nبيست و يكم « رساله‌ئى در نتايج احوال روى زمين » . بيست و دويم كتاب « سلوك الملوك مظفرى » در گفتار و رفتار پادشاهان و حكما و دانشمندان 1500 بيت .\r\nبيست و سيم كتاب « شامل التواريخ مظفرى » دو جلد در احوال سلاطين مغول 20000 بيت ، انجام تأليف آن 5 ج 2 سنه 1316 . بيست و چهارم كتاب « شبستان اندرز ناصرى » در سه جلد بسبك « كليله و دمنه » . بيست و پنجم « شرح عوامل جرجانى » كه ظاهرا غير از\r\n\r\n","description":"","footnote":"","page_name":" 1903 ","page_number":25},
  {"content":"\r\n\r\nترجمه آن است كه گذشت . بيست و ششم كتاب « طراز المذهب مظفرى » در احوال حضرت زينب كبرى عليها السلام ، بيست هزار بيت . بيست و هفتم كتاب « محمود التواريخ مظفرى » در احوال سلطان محمود غزنوى 3000 بيت . بيست و هشتم « مختصر احوال اجداد سلاطين قاجاريه » . بيست و نهم و سىام كتاب « مختصر مظفرى كه دو كتاب بدين نام تأليف كرده ، يكى « مختصر تاج المآثر » صدر الدّين حسن نظامى 13000 بيت ، و ديگرى « مختصر آئين اكبرى » ابو الفضل هندى 12000 بيت ، هر دو بنام مظفر الدّين شاه .\r\nسى و يكم كتاب « مستجمع الأجوبة » در اجوبه حاضره 10000 بيت . سى و دويم « جواب‌هاى عرايض زردشتيان » كه بپارسى سره نوشته . سى و سيم كتاب « مشكاة الادب ناصرى » در ترجمهء « وفيات » كه ذكر كرديم و نوشتيم كه آن را بر چهار ربع قرار داده هر ربعى چند جزء يا جلد . جزء اول از ربع اول چهل هزار بيت . جزء اول از ربع دويم بيست و پنج هزار بيت . جلد دويم از ربع دويم بيست هزار بيت . جزء اول از ربع سيم سى هزار بيت . جزء دويم از ربع سيم بيست هزار بيت . سى و چهارم مطالب ادبيه و نحويه سى هزار بيت . سى و پنجم مقالاتى در بعضى مطالب دولتى . سى و ششم « منتخب بعضى از لغات فارسى » . سى و هفتم « منشئات و تلفيقات مخصوصه » 5000 بيت . سى و هشتم كتاب « مهر و سپهر » در مطالب متفرقه مفيد به حال عامه 5000 بيت .\r\nمرحوم سپهر چون در تواريخ و احوال ائمه عليهم السلام كتاب مىنوشته و آن مستلزم نوشتن احاديث آن بزرگواران بوده نه تنها مردى مورخ بشمار مىرفته بلكه مىتوان وى را در عداد محدثين بشمار آورد ، و گويا خود هم متوجه اين دقيقه بوده كه از مرحوم حاج ملا فيض اللّه دربندى از علماء معروف طهران در آن زمان استجازت نموده ، و وى در سنه 1303 اجازه‌اى براى او نوشته كه صورت آن در پشت جلد دويم احوال حضرت امام زين العابدين عليه السلام بدين نحو ذكر شده :\r\nبسم اللّه الرحمن الرحيم . الحمد للّه الذى خلق الانسان و علمه البيان و أنزل الفرقان و أوضح سبيل الهدى و الايمان بمحمد سيد الانس و الجان الذى خصه اللّه عز و جل بالفرقان و جعله لسان محكمات آثار الحسان ناسخا لاحكام\r\n\r\n","description":"","footnote":"","page_name":" 1904 ","page_number":26},
  {"content":"\r\n\r\nساير الاديان معبرا بلسان الوحى من تاريخ سوالف الازمان و مواضى الاعوام و الايام ، صلى اللّه عليه و آله السفراء المعصومين الذين هم تراجمة وحى اللّه سيما ابن عمه و اخيه و وصيه و وزيره على امير المؤمنين الذى هو لسان وحى اللّه فى ملكه و ملكوته و آية هيبة اللّه فى عظمته و جبروته .\r\nو بعد ، فانى لما رأيت منبع الفضائل و معدن الفواضل قطب دائرة الكمال و بدر دائرة الفضل و الافضال ذا الحسب المنيع و المجد الرفيع أعنى به نائب الوزارة الجليلة الخارجة مقرب الخاقان و مؤتمن السلطان الا ميرزا عباسقلى خان الملقب بسپهر - دام اجلاله العالى - ابن المرحوم المبرور الملقب بلسان الملك الساكن فى اعلى غرفات الجنان و حليف خازن فراديس رضوان ، الذى نسخ تاريخ ناسخه تواريخ الكفرة من اهل النيران ؛ قد صنف كتابا جامعا لجوامع ما يتعلق بحالات مولانا و امامنا و سيدنا و مقتدانا الامام الهمام زين العابدين و سيد الساجدين على بن الحسين بن على بن ابى طالب عليهم - الصلاة و السلام ، و هو الكتاب الذى أسفر عنه وجه الفجر و توج به مفرق الدهر و يباهى به أبناء العصر و يتعلق بكعية الفضل ، صحيفة تنشر الزهر على صفحات الحدائق و تغرس الدر في رياض المهارق ، و لقد تحيرت فى وصفه فتارة اقول انه الماء المرىء و اخرى أرجحه على العيش الهنىء و آونة اشبهه بالسحر البابلى ؛\r\n كتاب كأن اللّه قال لحسنه * تشبه به من قد خطك اليوم فأتمر\r\nفأين بيان الصبح من وجه فضله * و هيهات أين الفجر من صفة القمر \r\nو لعمرى لقد أهدى هذا الكتاب الى معاشر الموالين محاسن الدنيا و الدّين بما تضمن من احوال سيد الساجدين و سند العابدين ، عليه و على آبائه و أبنائه المعصومين افضل صلوات المصلين .\r\nفاستخرت اللّه تعالى أن أجيز له فى الروايات فأجزت له بعد ما استجازنى رواية ما رويته عن مشايخى الثقات بأسانيدى المتصلة الى النبى و الائمة الهداة ، عليه و عليهم السلام و الصلاة . منها ما أرويه عن شيخى\r\n\r\n","description":"","footnote":"","page_name":" 1905 ","page_number":27},
  {"content":"\r\n\r\nالاجل الانبل الاوحد الاشيم الافضل الحاج المولى على الطهرانى الاصل النجفى المسكن و المدفن ابن المرحوم الحاج الآميرزا خليل بن ابراهيم بن محمد على الرازى رحمهم اللّه تعالى . عن الشيخ العالم الورع التقى النقى الشيخ جواد بن الشيخ تقى مولى كتاب . عن شيخه الشريف السيد جواد العاملى صاحب « مفتاح الكرامة » رحمه اللّه تعالى . عن السيد العلامة السيد محمد مهدى .\r\nعن المشايخ الذين منهم المحقق البهبهانى ( ره ) الآقا محمد باقر بن محمد اكمل . عن أبيه . عن جماعة منهم الآقا ميرزا محمد الشروانى ( ره ) و الشيخ جعفر القاضى ( ره ) و محمد شفيع الاسترآبادى ، بأسانيدهم عن الائمة الطاهرين صلوات اللّه عليهم اجمعين .\r\nو منهم المولى محمد باقر الهزارجريبى عن اساتيده محمد بن محمد زمان و اميرزا ابراهيم القاضى باصبهان به حق روايتهما عن الامير محمد حسين بن امير محمد صالح و محمد طاهر بن مقصود على و محمد قاسم بن محمد رضا الهزارجريبى الطبرسى ( ره ) جميعا عن مولينا الاعظم المولى محمد باقر المجلسى ( رحمه اللّه تعالى ) بأسانيده المتصلة اليهم ( صلوات اللّه عليهم اجمعين ) المذكورة فى أربعينه .\r\nو منهم الشيخ يوسف البحرانى صاحب « الحدائق » ( ره ) عن الشيخ حسين الماحوزى البحرانى و الشيخ عبد اللّه بن على البلادى عن شيخهما الشيخ سليمان بن عبد اللّه الماحوزى و الشيخ سليمان بن على الشاخورى عن الشيخ على بن سليمان المتقدم البحرانى عن شيخه الشيخ بهائى عن ابيه حسين بن الشيخ عبد الصمد الحارثى عن شيخه الشهيد الثانى ( ره ) الشيخ زين الدّين العاملى الجبعى . و روى الشيخ سليمان بن عبد اللّه الماحوزى المتقدم أيضا عن الشيخ احمد بن الشيخ محمد بن يوسف عن الشيخ على بن سليمان المتقدم . و روى الشيخ احمد المذكور عن السيد محمد مؤمن الحسينى الاسترآبادى صاحب كتاب « الرجعة » عن السيد نور الدّين عن أخويه أحدهما لابيه و هو صاحب\r\n\r\n","description":"","footnote":"","page_name":" 1906 ","page_number":28},
  {"content":"\r\n\r\n« المدارك » و الآخر لامه و هو صاحب « المعالم » ( ره ) عن جماعة منهم والد صاحب « المدارك » السيد على و منهم الشيخ حسين بن عبد الصمد . و للشيخ سليمان الماحوزى المذكور طرق يوجب ذكرها التطويل المنافى لغرض المستجيز ( دام اقباله العالى ) . و للسيد محمد مهدى الطباطبائى ( ره ) صاحب « المنظومة الغروية » طرق أخر أيضا . و أيضا أجزت لجناب المستجيز أن يروى عنى ما رويته عن السيد ( رحمه اللّه ) بفروعه و شعبه ، ملتمسا منه أن لا ينسانى من الدعوات فى الخلوات و مظان الاستجابات ، انه تعالى غافر الخطيئات و ولى الحسنات و انه عز و جل قريب مجيب . كتبه بيده الدائرة الجانية الفانية خادم الاخبار أحقر عباد اللّه المستفيض من فيض اللّه فيض اللّه الدربندى الشروانى فى دار الخلافة طهران يوم السبت من شهر رجب من شهور سنة 1303 .\r\n* بالاخره مرحوم سپهر در نوزدهم ماه جمادى الاخرى سنه 1342 هزار و سيصد و چهل و دو در طهران وفات كرده ، چنان‌كه در مقدمه قائم‌مقامى ( ص 22 ) نوشته ، و آن مطابق شنبه 6 دلو ماه برجى بوده .\r\nو چنان‌كه خود در كتاب « احوال حضرت كاظم ( ع ) : 44 و 45 » فرموده زوجه وى دختر محمد حسين خان معظم الملك فرزند احمد خان بن محمد حسين خان بن قاسم خان قاجار ( كه در 1220 ج 3 ص 676 در عنوان سليمان خان عزت گذشت ) بوده ، انتهى .\r\nو در صفحه مرقومه مقدمهء قائم‌مقامى فرمايد كه دو پسر از او باز ماند :\r\nاول ميرزا محمد تقى خان مستوفى ملقب بكمال السلطنه ( كه در 1329 بيايد ) . دويم عبد المجيد سپهر كه پس از وفات پدر به دنيا آمده و مدير « روزنامه واهمه » و در صفحه مرقومه فرمايد در قيد حيات است .\r\n* و چون ما تاريخ تولد و وفات حاج ملا فيض اللّه مرقوم را نمىدانيم بايد در اينجا بگوئيم كه در « المآثر و الآثار : 162 س 2 » عنوانى مخصوص براى او آورده و در آن فرمايد :\r\n\r\n","description":"","footnote":"","page_name":" 1907 ","page_number":29},
  {"content":"\r\n\r\n« عالمى فاضل و محدثى كامل است ، اصلا از باب الابواب داغستان و فعلا در دارالخلافهء طهران مىباشد ، در تفسير و حديث و فقه و اصول و ادبيات مهارتى وافر دارد ، و در نهى از منكرات و حفظ حدود شرعيه و ارغام انوف ظلام بىاختيار است ، أحيانا بوعظ مسلمين و تشكيل مجالس ارشاد و هدايت عامه مىپردازد و مردم را باستماع تحقيقات و مطالب وى ولعى عظيم و ميلى مفرط است ، چرا كه با حاق شريعت مقدسه موافق سخن مىراند و از تأويل و تطبيق ما بين و ظاهر و باطن كه سيرهء سايرين است اجتنابى سخت مىورزد ، اينك بدار الخلافه نزد خواص و عوام قرين قبول تام و در نهايت اعزاز و احترام است » انتهى .\r\nو ديدى كه وى از مرحوم حاج ملا على ميرزا خليلى روايت مىكند ، و خود اجازت روايت بمرحوم صاحب عنوان داده .\r\n\r\n* ( 1148 - تولد سيد عبد الحسين آل كمونهء نجفى ، ره ) *\r\nآل كمونه يك سلسله از سادات حسينى مىباشند كه نژادشان منتهى مىشود بأبو منصور جعفر ( 18 ) بن ابو منصور ( 17 ) بن طراد ( 16 ) بن شكر ( 15 ) الاسود بن ابو جعفر النفيس هبة اللّه ( 14 ) بن ابو الفتح محمد 13 نقيب كوفه ابن ابو طاهر عبد اللّه ( 12 ) بن ابو الفتح محمد ( 11 ) معروف بابن صخرة بن محمد ( 10 ) الاشتر اعرجى كه در ( 1210 ش 3 ) گذشت .\r\nو آنها را به نسبت عبد اللّه ( 12 ) بنى عبد اللّه نيز گويند .\r\nو سيد عبد الحسين صاحب اين عنوان فرزند سيد على بن سيد محمد بن سيد ثابت نجفى از اين خانواده و از ادباء عصر خود بود . و او در اين سال در بروجرد متولد شده و هم آنجا نشو و نما و توطن نموده چندان كه ببروجردى معروف شده و تأليفاتى دارد : اول « ارجوزه‌ئى در رجال » . دويم « كتابى در اصول فقه » در دو جلد 1 - در مباحث الفاظ 2 - در برائت و اشتغال .\r\n\r\n","description":"","footnote":"","page_name":" 1908 ","page_number":30},
  {"content":"\r\n\r\nو پس از مدت شصت و هشت سال قمرى عمر در سنه 1336 هزار و سيصد و سى و شش در نجف وفات كرد « 1 » .\r\n\r\n* ( 1149 - تولد مجدى ، ملك الكلام كردستانى ) *\r\nوى مجد الدّين عبد المجيد بن كريم و خود عالمى عظيم بوده كه در اين سال در سقز متولد شده و در صغر سن بواسطه استعداد فطرى در نظم و نثر قدرتى وافر بهم رسانيده و مسافرت بكردستان و كرمانشاهان و طهران و تبريز و اصفهان نموده و بصحبت بزرگان رسيده ، تا آخر در سنندج متوطن شده و تأليفاتى فراهم فرموده : اول « ديوان اشعار » . دويم « منظومه مجديه » .\r\nو آخر در حدود ( 5 - 1344 ) وفات كرده ، چنان‌كه در كتاب « مؤلفين كتب چاپى 4 : س 5 و 6 » تأليف خان‌بابا مشار فرموده .\r\n\r\n* ( 1150 - تولد شيخ على فومنى رشتى ) *\r\nوى فرزند ملا حسين بن ملا محمد على فومنى است .\r\nملا محمد على قاضى نواحى فومنات رشت بوده . فرزندش ملا حسين از علما و زهاد بوده و در سنه 1287 وفات نموده و در كربلا دفن شده .\r\nفرزندش شيخ على صاحب عنوان از علماء اين عصر بود ، و او در اين سال در رشت متولد شده و در خدمت چندين نفر از اعاظم علما درس خوانده تا در علوم معقول و منقول\r\n\r\n\r\n","description":"","footnote":"\r\n( 1 ) شرح حال نسبة مفصلى از صاحب عنوان در « نقباء البشر : 1053 - 1056 » موجود و آنجا تولدش را در بروجرد در روز دوشنبه 16 ذىالحجه 1268 و وفاتش را در نجف اشرف در ماه رجب 1336 و مدفنش را در صحن شريف مرتضوى نوشته است . م .\r\n","page_name":" 1909 ","page_number":31},
  {"content":"\r\n\r\nتبرزى تمام بهم رسانيد ، و چهار جلد كتاب در « اصول » و هشت جلد در « فقه » تأليف كرد ، و در شب آدينه بيست و سيم ماه ربيع الآخر سنه 1327 هزار و سيصد و بيست و هفت - مطابق 24 ثور ماه برجى - در رشت از ضرب گلولهء چندين نفر كه در شب 22 به خانه او ريختند و بر او گلوله زدند درگذشت و جسدش را در رشت امانت نهاده و پس از آن بكربلا بردند و آنجا در حجره‌اى از زاويهء جنوبى و شرقى صحن حسينى ( ع ) دفن كردند ، چنان كه در « شهداء الفضيله : 368 » نوشته .\r\n\r\n* ( 1151 - تولد مرحوم شيخ على آل كاشف الغطا ، رحمة الله عليه ) *\r\nوى فرزند مرحوم شيخ محمد رضاء آل كاشف الغطاء نجفى است كه در ( 1297 ) بيايد .\r\nمرحوم شيخ على ( اعلى اللّه مقامه ) از اجلهء علماء متتبعين نجف اشرف است ، و در اين سال - چنان‌كه در « الاسناد المصفى : 36 » نوشته - متولد شده « 1 » .\r\nو پس از تحصيل علوم سفرها بايران و غيره نموده ، و در اثر آن تتبعى تمام و اطلاعى كافى در احوال علما بهم رسانيده ، و چندين هزار جلد كتاب كه بسيارى از آنها از نفائس و منفردات كتب است جمع كرده و زياده بر صد جلد از آنها را به خط خود نوشته و كتاب خانه‌اى بغايت مهم فراهم نموده ، و چندين كتاب هم خود تأليف كرده از آن جمله كتاب « نهج الصواب » در كتابخانه‌ها و كتابت و كتاب . و از چندين نفر روايت كرده و هم چندين نفر از او روايت مىكنند . و آخر در بامداد روز سه‌شنبه غره ماه محرم الحرام سنه 1350 هزار و سيصد و پنجاه - مطابق 28 اردى به هشت ماه باستانى - وفات كرده ، و در مقبرهء آل كاشف الغطا در نجف دفن شد .\r\nو او را فرزندان چندى بود : اول شيخ احمد كه در ( 1344 ) بيايد . دويم شيخ محمد حسين ( 1295 ) .\r\n\r\n\r\n","description":"","footnote":"\r\n( 1 ) چون كه در « نقبا : 1437 ش 1949 » مخصوصا نوشته كه « خودش تولد خود را به من در حدود 1268 فرمود » لذا بايد شرح احوالش در سال وفاتش ( 1350 ) نوشته شود ، و اعتبارى بهرجا كه تولدش را در 1268 بدون تقييد بحدود نوشته‌اند نبايد نمود . يادداشت مؤلف .\r\n","page_name":" 1910 ","page_number":32},
  {"content":"\r\n\r\n\r\n* ( 1152 - تولد مولوى فقير محمد لاهورى ) *\r\nوى فرزند حافظ محمد جهلمى و خود از اهل علم و ادب بود ، و بطورىكه در كتاب « مؤلفين كتب چاپى 4 : 873 » نوشته در اين سال در چتن از توابع شهر جهلم متولد شده ، و كتابى بنام « حدائق الحنفيه » در تذكرهء علماى حنفى تأليف نموده .\r\n\r\n* ( 1153 - تولد مرحوم ميرزا لطف‌على صدر الافاضل ، ره ) *\r\nمرحوم ميرزا لطف‌على فرزند محمد كاظم امين السفراء شيروانى تبريزى ، و خود از بزرگان ادبا و اهل علم و عرفان و حكمت بوده و شعر هم مىگفته و تخلص دانش مىنموده .\r\nشرح احوالش در چند موضع به نظر رسيده ، مانند « طرائق الحقائق ج 3 » و « مجله يادگار :\r\nص 1 ش 8 ص 79 و ص 5 ش 4 و 5 ص 84 » و « الذريعة 9 : 316 ش 1877 » ، و از آنها همه چنين برآيد كه وى در اين سال متولد شده « 1 » ، و در اوائل امر خويش بطهران آمده ، و علوم عقليه\r\n\r\n\r\n","description":"","footnote":"\r\n( 1 ) رجوع شود به « الذريعة 17 : 225 ش 1237 » . يادداشت مؤلف .\r\nترجمه عبارت « ذريعه » در موضع مذكور چنين است : « قيد النواظر و نزهة الخواطر » تأليف لطف‌على بن محمد كاظم بن لطف‌على بن كاظم خان تبريزى شيرازى ، مدعو به فانى سپس دانش و ملقب بصدر الافاضل متولد در شيراز روز چهارشنبه 19 ماه رمضان 1268 و متوفاى پس از اقامت بطهران در روز پنجشنبه 6 ماه شعبان 1350 . اين كتاب در فهرست تأليفاتش در مقدمه چاپى كتاب ديگرش « الكلم و الحكم » بقلم آقاى فخر الدّين نصيرى امينى ذكر شده ، و نواده مذكورش ( آقاى نصيرى امينى ) در فهرست كتابخانه خود گويد كه آن كتاب مجموعه‌اى است از منتخبات و در كتابخانه وى موجود و در 1302 تأليف شده است ، انتهى . م .\r\n","page_name":" 1911 ","page_number":33},
  {"content":"\r\n\r\nرا در خدمت آقا على مدرس و ميرزاى جلوه تحصيل كرده ، و چندين كتاب تأليف نموده :\r\nاول « ديوان اشعار » كه از آن جمله مرثيه‌اى براى استادش مرحوم جلوه و مرثيه براى حاج شيخ فضل اللّه شهيد ( رضى اللّه عنهما ) مىباشد . دويم كتاب « اندرزنامه » . سيم « قصيده انصافيه » و شرح آن . چهارم كتاب « ايضاح الادب » . پنجم كتاب « ترجمان الجال » در احوال خودش مختصرا در چهار صفحه كه شيخ مهدى الهى قمشه‌اى بر آن حواشى نوشته . ششم كتاب « جواهر البلاغة » در منشآت خودش . هفتم كتاب « مفتاح الخط كوفى » . هشتم « مقدمه اصلاح المنطق » كه ظاهرا از ابن السكيت ( يا ابن قتيبه ) باشد ، چون ما خود آن را نديده‌ايم و اين هر دو نفر كتابى بدين عنوان دارند . نهم كتاب « المخلص » در تذكرهء شعرا . دهم كتاب « نمكدان » . يازدهم كتاب « هزاردستان » در محاضرات ، و در « الذريعة » در مخاطرات نوشته كه ظاهرا اشتباه باشد .\r\nو او در شعر تخلص دانش مىنموده ، و ما فهرست اسماء كسانى را كه دانش تخلص مىنموده‌اند در جلد دويم ( سال 1210 ع 155 ص 390 ) ذكر كرديم كه بالغ بر ده نفر مىشدند ، و اين دانش صاحب عنوان را آنجا ننوشتيم كه با وى 11 نفر خواهند شد .\r\nو خود هم شاگردانى دارد از آن جمله حاجى محتشم السلطنه اسفنديارى كه در ( 1283 ) بيايد .\r\nو پس از مدت هشتاد و دو سال قمرى عمر در سنه 1350 هزار و سيصد و پنجاه وفات كرده ، چنان‌كه در « مجله يادگار : س 1 ش 8 ص 79 » نوشته .\r\nو از او فرزندى مانده بنام ميرزا مجد الدّين نصيرى امينى .\r\nو در « س 5 ش 4 و 5 ص 84 » فرمايد كه وى نزد ميرزاى جلوه نيز درس خوانده و در عهد مظفر الدّين شاه بتعليم چند نفر از شاهزادگان منصوب بود و سپس در زمان محمد على شاه معلم احمد شاه گرديد ، و وفاتش را در 6 شعبان 1354 نوشته « 1 » .\r\n\r\n\r\n","description":"","footnote":"\r\n( 1 ) اين سهو القلم مرحوم معلم است ، زيرا عين عبارت مجله چنين است : « وى در روز چهارشنبه 24 آذرماه 1310 شمسى مطابق ششم شعبان هزار و سيصد و پنجاه هجرى قمرى در طهران وفات يافت » الخ . و ناگفته نماند كه در اين اواخر بهمت والاى دو نفر فرزندان فاضل و ارجمند مرحوم ميرزا مجد الدّين نصيرى امينى جنابان دكتر صدر الدّين نصيرى و حاج ميرزا فخر الدّين نصيرى امينى « دامت افاضاتهما » چند جلد از آثار مهم نياى گراميشان صاحب ترجمه بطبع رسيده و از جمله آنها كتاب « خلافت و ولايت در اسلام » است كه در مقدمه آن شرح حال و آثار مؤلف بتفصيل ذكر شده و در ( ص ه ) وفاتش را در ( روز پنج‌شنبه ششم شعبان ) و مدفنش را در جنب مزار شيخ صدوق ( ره ) در ابن بابويه شهر رى نوشته . لكن مطابق تقاويم آن سال ششم ماه شعبان چهارشنبه بوده است . شايد وفات در چهارشنبه و دفن روز پنجشنبه واقع شده . م .\r\n","page_name":" 1912 ","page_number":34},
  {"content":"\r\n\r\n\r\n* ( 1154 - وفات محمد افندى بيومى مصرى ) *\r\nوى از علماء رياضيين عصر خويش بوده و همانا در سنه 1241 براى اولين بار كه از مصر رسولى باروپا فرستاده شد وى بعنوان رسالت باروپا رفت و نه سال آنجا ماند و بمدرسهء مهندسى فرانسه درآمد و ازهرجهت فنون هندسى را تحصيل كرد ، و در سنه 1250 بمصر برگشت و در مدرسه هندسى بولاق بتعليم اين علم پرداخت و بعد از آن مترجم ديوان مدرسه و سپس ناظر آن گرديد و بكمك رفاعه بك بمترجمى كتب تاريخ و جغرافيا مشغول شد . و همانا او مردى بزرگوار و مهيب و داراى رأيى صائب و فكرى ثاقب بوده ، و چندين كتاب تأليف نموده :\r\nاول كتاب « ثمرة الاكتساب » در علم حساب . دويم كتاب « جامع الثمرات » در حساب مثلثات ، و اين دو معرب از كتب ديگران است . سيم كتاب « جبر و مقابلهء مكمله » . چهارم كتاب « ميكانيقه » يعنى جراثقال كه آن را بكمك احمد طويل تأليف كرده . پنجم كتاب « الهندسة الوصفيه » كه معرب است .\r\nو او در اين سال - چنان كه در « معجم المطبوعات : 622 » نوشته - وفات كرد .\r\n\r\n* ( 1155 - تولد محمد رضا خان قوام الملك شيرازى ) *\r\nوى فرزند مرحوم ميرزا على محمد خان قوام الملك بن حاجى ميرزا على اكبر قوام الملك است كه در ( 1203 ش 86 ) گذشت . مرحوم ميرزا على محمد خان از اعيان عصر خود در فارس بوده ، تولدش سنه 1245 وفاتش صفر سنه 1301 قبرش در تكيهء قواميه در پهلوى حصار مغربى تكيهء حافظيه شيراز .\r\n\r\n","description":"","footnote":"","page_name":" 1913 ","page_number":35},
  {"content":"\r\n\r\nفرزندش محمد رضا خان از رؤسا و بزرگان مملكت فارس بود ، و در اين سال در شيراز متولد شده و قسطى وافر از علوم و فضائل فراهم نمود ، و در روز شنبه چهارم ماه صفر الخير سنه 1326 هزار و سيصد و بيست و شش - مطابق 17 حوت‌ماه برجى - در شيراز كشته شد .\r\nو دو نفر فرزند بازنهاد : يكى ميرزا حبيب اللّه خان كه در ( 1286 ) بيايد . و ديگر ميرزا محمد على خان كه در هزار و دويست و نود و اندى در شيراز متولد شده و از معاريف فارس در زمان خود گرديد .\r\n\r\n* ( 1156 - تولد مرحوم ميرزا محمد على نخجوانى ، ره ) *\r\nوى فرزند مرحوم حاجى خداداد ، و خود از اجلهء علما و فقهاء أمجاد بود .\r\nو او در اين سال در نخجوان متولد شده و در نزد چندين نفر از بزرگان علما درس خواند و عمرى را با اعراض از دنيا و اقبال بآخرت بسر آورد ، و كتب چندى تأليف كرد از آن جمله كتاب « دعاة الحسينية » .\r\nو آخر در ساعت چهارم شب آدينه هفتم ماه ربيع الآخر سنه 1334 هزار و سيصد و سى و چهار - مطابق 21 دلوماه برجى - در كربلا وفات كرد و در نجف در حجره‌اى پهلوى مسجد عمران در صحن مطهر دفن شد « 1 » .\r\n\r\n\r\n","description":"","footnote":"\r\n( 1 ) اين ترجمه اختصارى است از « احسن الوديعه 1 : 220 - 223 » . و مخفى نماند كه اين كتاب يكى از مآخذ اوليه مرحوم مؤلف است و چنان كه خود مىگفت در آن اوائل مقيد بذكر مصادر نبوده اگرچه بعدا در مراجعه مجدد برخى از تراجم را مسند كرده است .\r\nشرح حال مفيد ديگرى از نخجوانى صاحب عنوان در « نقباء البشر : 1429 » ذكر شده و تاريخ ولادت او و مأخذ آن ترجمه را ضبط نفرموده ، لكن از « ذريعه 8 : 198 » معلوم مىشود كه از « احسن الوديعه » استفاده كرده . و « دعات حسينيه » كه در نقباء و ذريعه « الدعاة الحسينية » قيد شده كتاب مفيد مرغوب و محققانه‌ئى است به صورت سؤال و جواب در سه -\r\n","page_name":" 1914 ","page_number":36},
  {"content":"\r\n\r\n\r\n* ( وفات حاجى ملا محمد مهدى نراقى ثانى ، اعلى اللّه مقامه ) *\r\nشرح احوال او در ( 1209 ش 148 ) گذشت .\r\n\r\n* ( 1157 - وفات محمد مؤمن خان ، شاعر دهلوى ) *\r\nوى از شعراء اردو زبان در مملكت هند بوده ، و در اين سال - چنان كه در « رساله احوال سيد عبد الحى حسنى ( 1286 ) در ( ص ع ) » نوشته وفات نموده .\r\n\r\n* ( 1158 - تولد مرحوم سيد مرتضى كشميرى ، ره ) *\r\nوى چنان كه در « ديوان سيد موسى طالقانى : 78 پاورقى » فرموده ، فرزند مرحوم سيد مهدى بن محمد بن كرم اللّه بن حبيب اللّه بن مهدى بن سيد رضاء رضوى ( رضى اللّه عنه ) ، و خود از اجلهء علما و فقها و صاحب مقامات نفسيه و معارف الهيه بوده ، شرح احوالش در\r\n\r\n\r\n","description":"","footnote":"\r\n- بخش : 1 - در مسائل مربوط بعزادارى حضرت سيد الشهداء عليه السلام ( تا ص 94 ) . 2 - در مسائل متفرقه مهمه ( تا ص 133 ) . 3 - در مسائل نقل جنائز ( تا آخر ) . و اين كتاب شريف كه عموم مطالب آن موافق آراء و عقائد اماميه است در 192 صفحه به اندازه رقعى و خط مرغوب در مطبعه سنگى مظفرى بمبئى بسال 1330 ق چاپ شده و عبارت صفحه اول چنين است :\r\n« . . . دعات الحسينية من مصنفات حضرت مستطاب اعلم العلماء و المجتهدين و أفقه الفقهاء المتبحرين ، مروج احكام اشرف المرسلين و محيى آثار المذهب و الدّين حجة الاسلام و المرسلين الشيخ محمد على الغروى النخجوانى ، « مد ظله العالى » الخ . م .\r\n","page_name":" 1915 ","page_number":37},
  {"content":"\r\n\r\n« احسن الوديعه 1 : 152 » و « الاسناد المصفى : 22 » نوشته ، و از آن‌ها و هم از « كتابچهء آقاى الفت » به خط خودش ( ص 17 ) چنين برآيد كه او ( در اين سال . م ) در كشمير متولد شده و در نجف سكونت داشته و در نزد دائى خود سيد ابو الحسن كشميرى ( 1260 ج 5 ص 1631 ش 971 ) درس خوانده ، و از چندين نفر از تلامذهء صاحب « جواهر » و غير آنها از آن جمله آقا ميرزا محمد هاشم چهارسوئى ( ره ) روايت نموده ، و كتابى بنام « اعلام الاعلام » در رجال تأليف فرموده كه أبسط از « وجيزهء علامهء مجلسى » است . و جناب آقاى شيخ آقا بزرگ طهرانى ( ادام اللّه تعالى ايامه ) از او روايت مىكند ، و همچنين حاج آقا حسين قمى ( ره ) چنان‌كه در « اجازهء ميرزا محمد على اردوبادى براى شيخ حسين آل محفوظ » نوشته .\r\nو در اواخر عمر به مرض سل و بواسير مبتلا شد و پنج سال اين درد طول كشيد تا براى معالجه ببغداد رفت ، و آخر در آنجا - يا كاظمين - در اول مغرب شب دوشنبه چهاردهم ماه شوال المكرم سال 1323 يك‌هزار و سيصد و بيست و سه - مطابق 19 قوس ماه برجى 1284 - بسن پنجاه و اندى وفات كرد و نعش او را از آنجا بحائر طاهر آورده و در آن زمين مقدس در حجرهء هندىها نزديك درب زينبيه پهلوى دائى مذكورش دفن كردند ، و مرحوم حاجى ميرزا حسين حاجى ميرزا خليل در نجف برايش فاتحه گرفت .\r\nو فرزندش سيد محمد در ( 1308 ) بيايد . و فرزند ديگر او دخترى بوده زوجهء سيد عبد الرسول و مادر سيد محمد حسن طالقانى كه در مستدركات سال ( 1350 ) بيايد . و در « نقباء البشر : 964 در پاورقى » وفاتش را در روز يك‌شنبه 13 نوشته .\r\n\r\n","description":"","footnote":"","page_name":" 1916 ","page_number":38},
  {"content":"\r\n\r\n\r\nسنه 1269 قمرى مطابق سنه 1231 شمسى غرهء محرم الحرام ( . . . ) ميزان ماه برجى\r\n\r\n* ( 1159 - تولد مرحوم شيخ اسماعيل محلاتى ، ره ) *\r\nوى فرزند مرحوم ملا محمد على محلاتى است كه در ( 1232 ج 3 ص 957 ش 444 ) گذشت .\r\nمرحوم شيخ اسماعيل از اعيان علما و فقها بوده ، و او در عصر چهارشنبه بيست و هشتم ماه جمادى الاولى اين سال ، چنان‌كه خود در « انوار المعرفه » گفته - مطابق ( . . . ) حوت‌ماه برجى - در محلات متولد شده و در خدمت چندين نفر از علما درس خوانده و در نجف ساكن شد ، و كتب چندى تأليف كرد از آن جمله كتاب « انوار العلم و المعرفه » كه آن را « انوار المعرفه » نيز گويند در اصول دين در دو جلد : 1 - در توحيد ، انجام تأليف آن عصر 3 شنبه 5 محرم سنه 1341 . 2 - در اصول اربعهء ديگر .\r\nو پس از مدت هفتاد و سه سال و نه ماه و نيم عمر ، در يك‌شنبه سيزدهم ماه ربيع المولود سنه 1343 هزار و سيصد و چهل و سه - مطابق 20 ميزان ماه برجى - وفات كرد . و فرزندش آقا محمد در ( 1295 ) بيايد . و ديگر شيخ حسن روحانى كه از علماء قم است و در « آينهء دانشوران : 167 » ذكر شده ، و شيخ عبد الحسين روحانى كه در « الذريعة 18 : 276 ش 91 » ذكر شده .\r\n\r\n","description":"","footnote":"","page_name":" 1917 ","page_number":39},
  {"content":"\r\n\r\nسنه 1232 شمسى\r\nدوشنبه دهم جمادى الاخرى اول حمل ماه برجى\r\n\r\n* ( 1160 - تولد مرحوم مظفر الدّين شاه قاجار ، ره ) *\r\nوى فرزند ناصر الدّين شاه قاجار است كه در ( 1247 ج 4 ش 1294 ش 693 ) گذشت .\r\nمرحوم مظفر الدّين شاه پادشاهى سالم و ملايم بود و در صفحهء تاريخ ايران براى اين مملكت كارى ننمود الا اين كه چون مشروطه را بمردم ايران عطا كرد محبوبيتى در قلوب آن‌ها بهم رسانيد ، و به‌هرحال او در روز آدينه چهاردهم ماه جمادى الاخراى اين سال - مطابق 5 حمل ماه برجى - از بطن شكوه السلطنه دختر فتح اللّه ميرزا شعاع السلطنه ابن فتحعلى شاه ( كه در سال چهارم سلطنت ناصر الدّين شاه بمزاوجت او درآمده و در 4 شنبه 14 شوال سنه 1309 وفات كرده و در يكى از حجره‌هاى رواق نجف دفن شده ) متولد گرديد ، و در ذىالقعده سنه 1278 وليعهد پدرش شد و در 2 شنبه 26 ذىالحجه سنه 1313 پس از قتل پدر رسما جلوس بسلطنت نمود ، و پس از مدت پنجاه و پنج سال و پنج ماه قمرى و ده روز عمر و 10 سال و 10 ماه و 28 روز سلطنت ، در بامداد روز چهارشنبه بيست و چهارم ماه ذىالقعده الحرام سنه 1324 هزار و سيصد و بيست و چهار - مطابق 18 جدى ماه برجى - وفات كرد و در كربلا در حجرهء ميان مسجد پشت سرو رواق مطهر دفن شد ، و فرزندان چندى ذكورا و اناثا از زوجات عديده از او باز ماند . از آن جمله چند نفر پسر از او در اين كتاب نوشته مىشود : اول محمد عليشاه در ( 1289 ) ، دويم شعاع السلطنه در ( 1297 ) ، سيم ابو الفتح ميرزا سالار الدوله كه در ( 1298 ) بيايد .\r\n\r\n","description":"","footnote":"","page_name":" 1918 ","page_number":40},
  {"content":"\r\n . \r\n","description":"","footnote":"","page_name":" 1919 ","page_number":41},
  {"content":"\r\n\r\nمرحوم آية اللّه حاج آقا منير الدّين اصفهانى\r\n\r\n","description":"","footnote":"","page_name":" 1920 ","page_number":42},
  {"content":"\r\n\r\nمظفر الدّين شاه شعر هم مىگفته و « ديوان » كوچكى از اشعار بنام وى بطبع رسيده در سنه 1317 در تهران كه تخلص در مقاطيع آن مظفر دين نموده .\r\n\r\n* ( 1161 - تولد مرحوم حاج آقا منير الدّين اصفهانى ، نور اللّه قبره ) *\r\nوى فرزند آقا جمال الدّين بن ملا على بن محمد شريف بروجردى است .\r\nمرحوم ملا على بروجردى از اجلهء علماء زمان خود و داماد مرحوم ميرزاى قمى بوده و در سنه 1262 وفات كرده و در بروجرد دفن شد و چندين فرزند برگذار كرده : يكى شيخ مهدى كه در ( 1336 ) بيايد ، و ديگر آقا جمال الدّين كه فرزندش مرحوم حاج آقا منير الدّين ( ره ) از اعاظم علماء اصفهان بود .\r\nمرحوم حاج آقا منير الدّين در شنبه بيست و يكم ماه رجب الفرد اين سال - مطابق ( . . . ) ثور ماه برجى - متولد شده ، و در بروجرد و اصفهان درس خوانده تا از علما و فقها گرديد و در اصفهان سكونت گزيد و بامامت و قضاوت « 1 » و طى مرافعات اشتغال ورزيد ، و در تتبع تواريخ و احوال علما و رجال و ذكر حكايات نادره و صحت استخاره تبرز و تبرعى « 2 » تمام بهم رسانيد ، و خود مىفرمود كه « منظومهء الفيهء » عربى در احوال علما بنظم آورده‌ام ، و در ماه رجب سنه 1338 - كه اين فقير نيز در همان ماه بدان مكان شريف بودم - در مشهد مقدس بود و خود مىگفت كه چندين نفر را در اين سفر اجازه داده‌ام ، انتهى .\r\nو يكى از آنها - چنان كه در « نقبا : 1563 » فرموده - شيخ على معصومى گنابدى است .\r\nو آخر پس از مدت هفتاد و دو سال و هفت ماه قمرى و بيست و شش روز عمر ، در ظهر روز دوشنبه هفدهم\r\n\r\n\r\n","description":"","footnote":"\r\n( 1 ) قضاوت كه در اصطلاح فارسى كنونى به معناى داورى گفته و نوشته مىشود به اين شكل در عربى نيامده و صواب آن قضاء است . م .\r\n( 2 ) مقصود از « تبرز و تبرع » تفوق و برترى است و ظاهرا اين دو كلمه در زبان عرب معانى ديگرى غير از مقصود مؤلف دارد . م .\r\n","page_name":" 1921 ","page_number":43},
  {"content":"\r\n\r\nماه ربيع الآخر سنه 1342 هزار و سيصد و چهل و دو - مطابق 4 قوس ماه برجى - در اصفهان وفات كرد و در تخت پولاد در تكيهء ملك به خاك رفت كه هم‌اكنون قبر وى آنجا معلوم است .\r\nو او را فرزندان چندى ذكورا و اناثا باز ماند ، از آن جمله يكى از پسرانش مرحوم ميرزا اسماعيل بود كه از جملهء علما بشمار مىآمد و بسن جوانى در 4 شنبه 3 شعبان سنه 1352 وفات كرده و در نزد پدر دفن شد . و ديگر دخترى كه زوجه مرحوم حاج سيد محمد باقر مير محمد صادقى كه در ( 1363 ) بيايد بود . و مادر اين دو نفر دختر مرحوم حاجى ميرزا جعفر نورى كه در ( 1300 ) بيايد بوده . و ديگر دخترى كه زوجهء ميرزا محمد باقر فقيه ايمانى بود كه در ( 1370 ) بيايد « 1 » .\r\n\r\n* ( 1162 - تولد نيسان شاعر شهشهانى ) *\r\nوى مرحوم حاجى ميرزا عبد الحسين بن ميرزا ابو القاسم بن محمد الملقب به مير ميران از اعقاب سيد علاء الدّين حسينى معروف بشاه شاهان اصفهانى است .\r\nسيد علاء الدّين شاه شاهان در سنه 850 مقتول و در اصفهان مدفون و اينك محله‌اى را كه قبر او در آن است بنام وى شاه شاهان يا بطور تخفيف شهشهان مىگويند .\r\nو حاج ميرزا عبد الحسين از مردم اين محله و از علما و شعرا و اهل كمال و عرفان بوده ، و در ماه رجب الفرد اين سال - مطابق ( حمل - ثور ) ماه برجى - در همين محله متولد شده و كسب علم و فضائل نموده تا عالمى فاضل گرديد ، و چندين سال در ايران و هند مسافرت و سياحت نموده ، و آخر در همدان ساكن شد ، و كتابى بنام « سر تمدن » تأليف كرد ، و شعر هم مىگفت و تخلص نيسان داشت . و آخر در همدان در سنه 1355 هزار و سيصد و پنجاه و پنج -\r\n\r\n\r\n","description":"","footnote":"\r\n( 1 ) مختصر شرح حالى از صاحب عنوان در « دانشمندان و بزرگان اصفهان : 505 » مذكور است ، جز اينكه چهار سطر آخر آن صفحه شايسته ذكر نبوده و نيست . م .\r\n","page_name":" 1922 ","page_number":44},
  {"content":"\r\n\r\nچنان كه آقاى الفت مىفرمود - وفات كرده و هم آنجا در قبرستان اهل قبور دفن شد « 1 » .\r\n\r\n* ( 1163 - تولد مرحوم ميرزا محمد ابراهيم 34 چهارسوئى ، ره ) *\r\nوى فرزند مرحوم ميرزا محمد صادق 33 چهارسوئى ( 1228 ج 3 ص 850 ش 387 ) ، و خود از علماء اصفهان بود كه در پانزدهم ماه رمضان المبارك اين سال ، چنان كه در « شجره نامهء چهارسوئىها » نوشته - مطابق ( . . . ) سرطان ماه برجى - متولد شده ، و چنان كه در « احسن الوديعه 2 : 80 » احوال او را عنوان كرده و از آن برآيد ؛ در نزد عمش ميرزا محمد هاشم در اصفهان و هم نزد چندين نفر از علما در عتبات درس خوانده و از چند تن روايت نموده ، و در اصفهان رياستى شايسته بهم رسانيد « 2 » .\r\nو پس از مدت شصت و يك سال و هفت ماه قمرى و هشت روز عمر ، در شب سه‌شنبه بيست و سيم ماه ربيع الآخر سنه 1331 هزار و سيصد و سى و يك - مطابق 12 حمل ماه برجى - در اصفهان وفات كرد و در تخت پولاد در بقعهء عمش آقا ميرزا محمد باقر دفن شد . و تاريخ وفاتش بدين‌طور مطابق آن است كه اين فقير خود بخاطر دارم و در همان ايام ضبط نمودم ، لكن در « شجره‌نامه »\r\n\r\n\r\n","description":"","footnote":"\r\n( 1 ) چند سطرى در احوال صاحب عنوان در « نقباء البشر : 1028 » و چند سطرى در « دانشمندان و بزرگان اصفهان : 407 » نوشته شده ، لكن در « فرهنگ سخنوران » مطلقا شاعرى با تخلص نيسان به نظر نرسيد . م .\r\n( 2 ) آن مرحوم سالها در مسجدى واقع در نزديكى محله خلجها و هم در خانه خود در محله چهارسوى شيرازيها اقامه جماعت مىنموده و پس از نماز بر فراز منبر عوام و خواص را مستفيض مىفرموده . شنيده شد كه مرحوم آية اللّه آقا نجفى مسجد شاهى مكرر در ايام ماه مبارك رمضان به خانه آن مرحوم آمده و پاى منبرش مىنشسته است . م .\r\n","page_name":" 1923 ","page_number":45},
  {"content":"\r\n . \r\n","description":"","footnote":"","page_name":" 1924 ","page_number":46},
  {"content":"\r\n\r\nمرقومه در نوزدهم ربيع الآخر مذكور نوشته « 1 » .\r\nو او مخدرهء آمنه بيگم 34 دختر عمش آقا ميرزا محمد هاشم را بزوجيت داشته و از او فرزندان چندى بهم رسانيده بشرح ذيل طبق « شجره‌نامه » :\r\nاول آقا ميرزا ابو القاسم 35 كه در سنه 1311 متولد شده و اينك از علماء اصفهان\r\n\r\n\r\n","description":"","footnote":"\r\n( 1 ) تاريخ مذكور را اينجانب بنقل از روى سنگ قبر صاحب ترجمه در « شجره‌نامه » نوشتم ، بعدا صفحه‌اى مشتمل بر تواريخى چند به خط پدر آن مرحوم و غيره يافتم كه اينك تصوير تاريخ تولد به خط پدر و تاريخ وفات به خط پسر عمش مرحوم آقا ميرزا مجتبى روضاتى ابن صاحب الروضات در اينجا نقل شده و چنان كه ديده مىشود اينجا تاريخ وفات در نخستين ساعت شب يكشنبه 21 ربيع دوم 1331 قيد گرديده كه نظر بوثاقت نويسنده و قرائن ديگر همين تاريخ بايد صحيح باشد ، و شايد آنچه مرحوم معلم نوشته‌اند راجع بروز دفن باشد ، و اللّه العالم . صاحب عنوان چند ماهى قبل از فوت در اثر عارضه سكته فالج گرديده و بسترى بوده است . رحمة اللّه تعالى عليه . و ناگفته نماند كه سنگ قبر آن مرحوم در حدود سى سال قبل توسط بازماندگانش تهيه و نصب شده و ابياتى كه در رثاء و تاريخ وى بر روى آن ديده مىشود از مرحوم حاج ميرزا حسن خان جابرى انصارى است كه در همان ايام نصب سنگ سروده و بيت ماده چنين است :\r\n سر برون آورد جبريل و بگفتا كامده * چون خليل اللّه ابراهيم مهمان جليل . م . \r\n","page_name":" 1925 ","page_number":47},
  {"content":"\r\n\r\nو در مسجد مريم بيگم امامت دارد « 1 » . دويم آقا ميرزا محمود 35 كه در جمعه 3 ع 2 سنه 1322 متولد شده ، و هريك اولاد چندى دارند .\r\nتحقيقى است از صاحب ترجمه بر هامش ص 108 نسخه چاپى كتاب « الاثناعشريه فى المواعظ العددية .\r\nطبع اول سنگى طهران » . از تعليقات فراوانى كه آن مرحوم بر اين نسخه و بر كتب ديگر بالاخص اخبار و احاديث نوشته كمال احاطه و استحضار و تحقيق و تتبع او ظاهر مىشود . افسوس كه كتابخانه مهم آن مرحوم بالمره متفرق گرديده و از دست رفت . م .\r\n\r\n\r\n","description":"","footnote":"\r\n( 1 ) آقا ميرزا ابو القاسم موسوى خوانسارى در شب دوشنبه 13 ماه رمضان 1381 وفات يافت و در بقعه صاحب روضات دفن شد . ولادت آن مرحوم بنا بر ضبط والد ماجدش تقريبا سه ساعت پس از طلوع آفتاب روز شنبه دهم ربيع الآخر 1311 ، و ايضا ولادت برادرش آقا ميرزا محمود موسوى خوانسارى بنا بر همان ضبط نيم ساعتى پس از طلوع آفتاب روز چهارشنبه هشتم ربيع الآخر 1322 بوده و تاريخ متن اشتباهست . صاحب عنوان دخترهاى متعددى نيز داشته كه عموما مزوجه و داراى اولاد و اعقابند . م .\r\n","page_name":" 1926 ","page_number":48},
  {"content":"\r\n\r\n\r\n* ( 1164 - تولد مرحوم حاج شيخ محمد حسن آل كبه ، ره ) *\r\nوى فرزند حاج محمد صالح آل كبه است كه در ( 1287 ) بيايد .\r\nو خود از بزرگان علماى شيعه در عراق عرب بود و شعر هم مىگفت ، و در ماه رمضان المبارك اين سال - مطابق ( جوزا - سرطان ) ماه برجى - در كاظمين ( ع ) متولد شده ، و خدمت چند نفر از علما درس خوانده تا خود از علماء بزرگوار گرديد و شهرت و اهميتى بغايت بهم رسانيد ، چندانكه مرحوم سيد حيدر حلى - كه در 1244 گذشت « 1 » - كتابى بنام « العقد المفصل » در مدح او نوشته . و كتاب‌هائى تأليف كرد ، از آن جمله :\r\nاول « ديوان اشعار » . دويم كتاب « الرحلة المكية » كه قريب بيست نفر از اهل علم و ادب تقريظاتى بر آن نوشته‌اند و در « الذريعة 15 : 298 » اسماء آنان ياد شده . سيم « شرح كتاب ارشاد الاذهان » بسوى أحكام ايمان تأليف علامه ( ره ) .\r\nو در عصر پنج‌شنبه هفدهم ماه رمضان المبارك سنه 1336 هزار و سيصد و سى و شش - مطابق ششم سرطان ماه برجى در نجف وفات كرد ، و هم آنجا در مقبرهء پدر خود نزديك در طوسى دفن شد . و فرزندى بنام شيخ مهدى برجا نهاد .\r\nو تاريخ وفات او را در جلد پنجم « الذريعة . ش 836 » در عصر 5 شنبه 19 ماه رمضان اين سال نوشته و ما هم اينجا از آن نقل كرديم ، و تبديل 19 به 17 باستناد تقويم آن سال است كه 5 شنبه 19 نبوده بلكه 17 بوده .\r\n\r\n\r\n","description":"","footnote":"\r\n( 1 ) مع الاسف شرح حال مرحوم سيد حيدر حلى به علت سهو مؤلف ( ره ) در سال تولدش 1244 چاپ نشده بناچار در سال وفاتش ( 1304 ) ذكر خواهد شد . م .\r\n","page_name":" 1927 ","page_number":49},
  {"content":"\r\n\r\n\r\n* ( 1165 - تولد احمد خان مجاهد الدولهء تهرانى ) *\r\nوى فرزند محمود خان ملك‌الشعراء است كه در ( 1311 ) بيايد .\r\nاحمد خان از فضلاء اين اعصار بوده كه در اين سال متولد شده و كسب علوم و فضائل نموده تا در مهندسى و نقشه‌كشى استاد گرديد . و پس از مدت هفتاد و هفت سال قمرى عمر در سنه 1346 هزار و سيصد و چهل و شش وفات كرد .\r\n\r\n* ( 1166 - وفات ثاقب افندى اخسخه‌ئى ) *\r\nحكيم ثاقب افندى بطورىكه در كتاب « لغت‌نامهء دهخدا . جلد حرف ث : 11 » نوشته از اهل اخسخه است ، و آنگاه كه بدرجهء سعادت درآمد در مدرسهء قره‌مصطفى پاشا واقع در بازار ارغاد به تحصيل علوم پرداخت و طب آموخت ، پس از اكمال تحصيل در مقابل جامع شريف سلمانيه در مريض‌خانه بتعليم طب مشغول شد . و او را أشعارى است . و در اين سال در 120 سالگى وفات كرده ، انتهى .\r\n\r\n* ( 1167 - تولد ميرزا حسن خان ملك الحكماء خراسانى ) *\r\nوى فرزند مرحوم ميرزا محمد خان خجسته است كه در ( 1239 ج 4 ص 1078 ) گذشت ، و خود از اهل علم و فضل بوده و در اين سال متولد شده و در مشهد طبابت مىنموده و در شب\r\n\r\n","description":"","footnote":"","page_name":" 1928 ","page_number":50},
  {"content":"\r\n\r\nسه‌شنبه بيست و هفتم ماه ربيع الآخر سنه 1343 هزار و سيصد و چهل و سه - مطابق 3 قوس ماه برجى - وفات كرد .\r\n\r\n* ( 1168 - وفات مرحوم شيخ رضاء عاملى ، رحمه اللّه ) *\r\nوى فرزند مرحوم شيخ زين العابدين بن شيخ بهاء الدّين محمد بن شيخ محسن بن زين العابدين بن شيخ بهاء الدّين ابو المعالى محمد بن شرف الدّين محمد مكى بن ضياء الدّين محمد بن شمس الدّين على بن جمال الدّين حسن بن زين الدّين بن محمد بن على بن شهاب الدّين محمد بن احمد بن محمد بن شمس الدّين محمد بن بهاء الدّين على بن ضياء الدّين ابو القاسم ( يا ابو الحسن ) على بن شيخ جليل شهيد شمس الدّين ابو عبد اللّه محمد بن جمال الدّين ابو محمد مكى بن شمس الدّين محمد بن حامد بن احمد نبطى جزينى ( ره ) است .\r\nمرحوم شيخ جمال الدّين مكى بن محمد جزينى ( رضى اللّه عنه ) از علما و مشايخ اجازات بوده .\r\nفرزندش مرحوم شيخ شمس الدّين ابو عبد اللّه محمد معروف بشهيد اول ( يا شهيد مطلق ) ( اعلى اللّه مقامه ) از اجلهء علما و عظما و فقهاء فرقه شيعه است ، و در علوم شرعيه از فقه و اصول و حديث و همچنين در علوم ادبيه و تاريخ و رجال نادرهء اعصار بوده و بااين‌همه در علوم باطن و عرفان و توحيد و اخلاق فاضله و ملكات ملكوتيه از مراتب رضا و تسليم و شوق و ذوق و وجد و حال و غيره داراى مقامات عاليه مىباشد و شعر هم مىگفته و تقريبا در ميان علماء اين فرقه نظيرى در بزرگى و بزرگوارى براى او نتوان يافت و او در سنه 734 متولد شده و كتب نفيسهء چندى تأليف كرده كه اعظم و اشهر همه كتاب « اللمعة الدمشقية » در فقه اماميه است . شهادتش چاشت پنج‌شنبه 19 ج 1 سنه 786 در ميدان دمشق و پس از شهادت جسد مباركش را سوزانيدند ، و وى را يك دختر و سه پسر بوده كه\r\n\r\n","description":"","footnote":"","page_name":" 1929 ","page_number":51},
  {"content":"\r\n\r\nاعقاب آنها تاكنون در بلاد شام و غيره موجود و آنها را بيت شمس الدّين مىگويند ؛ از آن جمله پسر أوسط او مرحوم شيخ على ( عليه‌الرحمه ) كه هم از علما و مشايخ اجازه بوده ، و در سال ( 1366 ) در احوال شيخ محمد امين آل شمس الدّين شهيد اول ذكرى از او مىشود .\r\nو شيخ شرف الدّين محمد مكى بن محمد از بزرگان علما در مائه دوازدهم بوده و كتب چندى تأليف نموده : اول كتاب « سفينة نوح » كه از هر چيز خوبى در آن جمع كرده . دويم كتاب « الروضة العلية » . سيم كتاب « الدرة المضيئه » در دعوات . و او روايت مىكند از چند نفر : اول برادرش شيخ ابراهيم ، دويم شيخ حسين بن محمد بن جعفر مأحوزى وفاتش سنه 1171 ، و چندين نفر از او روايت مىكنند ؛ از آن جمله شيخ محمد رضا و شيخ محمد ابراهيم و شيخ محمد اسماعيل فرزندان مرحوم ملا عبد المطلب تبريزى كه در ( ج 2 سال 1208 ش 137 ص 344 ) گذشت و در عيد غدير سنه 1178 براى ايشان اجازه نوشته .\r\nفرزندش شيخ بهاء الدّين محمد از علما بوده و بهند هجرت نموده و هم آنجا وفات كرده و قبرش در هند مزارى معروف است .\r\nنواده‌اش شيخ محسن هم از اهل علم و فضل بوده .\r\nفرزندش شيخ بهاء الدّين محمد از علماء اجلاء در عصر خود بوده .\r\nنواده‌اش شيخ رضا بن زين العابدين صاحب عنوان از علما و فقهاء بزرگوار بوده ، و نژادش را تا شيخ شرف الدّين محمد مكى و از وى تا مرحوم شهيد ( اعلى اللّه مقامه ) بدين‌طور در « شهداء الفضيله » نوشته ، و از شهيد تا شرف الدّين تقريبا مطابق ميزان معمول ، لكن از شرف الدّين تا صاحب عنوان بواسطهء كثرت واسطه فىالجمله مشكل به نظر رسيد .\r\nو به‌هرحال مرحوم شيخ رضا از دختر مرحوم سيد محمد جواد عاملى كه در ( 1226 ج 3 ش 376 ص 829 ) گذشت متولد شده و تحصيل علوم و فضائل نموده تا عالمى جليل و فقيهى نبيل گرديد ، و كتب چندى تأليف فرمود : اول كتاب « التحفة الرضويه » در شناختن اصول دين مرضيه . دويم كتاب « الرسالة الرضويه » در أحكام مرضيه در طهارت و نماز ، بنا بر آنچه در جلد سيم « الذريعة » اين دو كتاب را احتمالا از وى دانسته . سيم « شرح شرايع » .\r\nو او روايت مىكند از چند نفر : اول جدش سيد محمد جواد مذكور . دويم سيد عبد اللّه\r\n\r\n","description":"","footnote":"","page_name":" 1930 ","page_number":52},
  {"content":"\r\n\r\nشبر كه در ( 1242 ج 4 ش 613 ص 1164 ) گذشت . و فرزندش شيخ جواد كه اينك ذكر مىشود در نزد او درس خوانده . و روايت مىكند از او مرحوم حاج ملا على ميرزا خليلى كه در ( 1226 ج 3 ش 372 ص 827 ) گذشت .\r\nو او در اين سال وفات كرد ، يا در سنه 1272 چنان‌كه در حاشيه « اجازه سيد حسن صدر براى حاج ميرزا ابو الهدى » نوشته‌ام ، و در مدارس هند دفن شد « 1 » .\r\nو فرزندش شيخ جواد شاگرد پدر خود و مرحوم حاجى شيخ محمد حسن نجفى كه در ( 1266 ج 5 ش 1101 ص 1826 ) گذشت بوده ، و دو نفر پسر بنام شيخ على و شيخ محمد داشته .\r\n\r\n* ( وفات حاج ميرزا عبد الفتاح شيخ الاسلام تبريزى ) *\r\nشرح احوال او در ( ج 2 سال 1209 ص 357 ش 146 ) گذشت .\r\n\r\n\r\n","description":"","footnote":"\r\n( 1 ) اولا كلمه مدارس اشتباه و صواب مدارس است . ثانيا در شرح حال خوبى كه مؤلف « الكرام البررة : 552 ببعد » براى صاحب عنوان نوشته او را از اولاد جناب حبيب بن مظاهر اسدى شهيد ( عليه السلام ) دانسته نه از اولاد شهيد اول ( ره ) و صورت نسب با اينجا اختلاف دارد . و ثالثا وفات او را بنقل از « الحصون المنيعه » در نجف اشرف در شب پنجشنبه يازدهم ذىالحجه 1269 نوشته و مدفنش را در يكى از حجرات قبلى صحن شريف علوى تعيين كرده است . براى اطلاع بيشتر رجوع بكتاب مذكور و « ماضى النجف و حاضرها 4 : 316 ببعد » و « معارف الرجال 1 : 321 ببعد » شود . م .\r\n","page_name":" 1931 ","page_number":53},
  {"content":"\r\n\r\n\r\n* ( 1169 - وفات شيخ عبد اللّه حكيم يمنى ) *\r\nوى فرزند حمزة بن هادى بن يحيى بن محمد قاضى دوار صنعانى ، و از اهل علم و ادب و شعر و طب بوده و مخصوصا در علوم فلك و نجوم و حساب و حكمت و رياضيات عاليه تبرزى تمام داشته و استخراج احكام مىنموده و كتب بسيارى در طب و حساب به خط خويش نوشته و خود نيز چندين كتاب بنظم و نثر تأليف فرموده : اول كتاب « بلغة المقتات » در علم اوقات .\r\nدويم كتاب « معدن الجواهر » در اخراج ضمائر در حدود دو جزء . سيم كتاب « المهدويه » كه آن منظومه‌ئى است در ملحمه در وقايعى كه در همهء شهرها رخ مىدهد ، در حدود دويست بيت بنام امام مهدى عبد اللّه بن احمد متوكل كه در آخر آن در اظهار عدم اعتقاد خود بتأثير نجوم چنين فرموده :\r\n و سميتها بالمهدوية كونها * برسم امام العصر دام له العلاء\r\nمع العلم و الاقرار للّه وحده * بعلم علوم الغيب علما مفصلا\r\nو لكنه ظن و علم بحدسنا * يدل على المظنون ظنا مخيلا\r\nو ان اعتقادى أن ربى قادر * على فعل ما يختار ان شا و ان بلا \r\nو هم اين دو شعر از اوست كه در توريت بنام و لقب خود گفته :\r\n و مذ أشرقت بالعلم كالشمس أنوارى * صعدت على الافلاك ( قاض . كذا ) و ( دوارى )\r\nولى قلم فى العلم جل صفاته * يدل على ما كان من حكمة البارى \r\nو او در اين سال در صنعاء - چنان‌كه در « معجم ادباء الاطباء 1 : 222 » فرموده - وفات كرد .\r\n\r\n","description":"","footnote":"","page_name":" 1932 ","page_number":54},
  {"content":"\r\n\r\n\r\n* ( 1170 - تولد ميرزا على اكبر آقا اردبيلى ، ره ) *\r\nوى فرزند حاج ميرزا محسن اردبيلى ( 1294 ) و خود از علما و فقها بوده ، و در اين سال - چنان كه در « الذريعة 3 ش 436 » و « نقباء البشر : 1605 » فرموده - متولد شده ، و كتب چندى تأليف نموده ، از آن جمله كتاب « خطاء الخوانسارى » « 1 » دربارهء شيخ أحسائى در رد كلمات مرحوم آقا ميرزا محمد باقر چهارسوئى در « روضات » در تعريف شيخ احمد أحسائى و رد كلمات خود شيخ مرقوم . و از اين كتاب چنين برآيد كه او سخت بذاء و فحاش بوده و نسبت به اين دو بزرگوار و همچنين - چنان‌كه در « أحسن الوديعه » نوشته - بمرحوم ملا محمد كاظم خراسانى بىادبىهائى نموده . و آقا ميرزا احمد روضاتى ( 1347 ) در ترجمهء مختصرى كه براى صاحب عنوان در پشت كتاب مرقوم نوشته بعضى از كلمات او را جواب داده .\r\nو بالاخره وى در شنبه بيست و پنجم ماه شعبان المعظم سنه 1346 هزار و سيصد و چهل و شش - مطابق 28 بهمن‌ماه باستانى - در اردبيل وفات كرد .\r\n\r\n* ( 1171 - وفات انجم ، شاعر نفرى فارسى ) *\r\nوى على اكبر خان بن محمد تقى خان بن حاجى حسين خان فارسى است .\r\nحاجى حسين خان و فرزندش محمد تقى خان هريك در زمان خود حاكم ايل نفر فارس بوده‌اند . و على اكبر خان صاحب عنوان فرزند محمد تقى خان هم بجاى آنها حاكم آن ايل و غيره بوده و علم و فضلى وافر داشته و شعر هم مىگفته و تخلص انجم مىنموده ، و در اين\r\n\r\n\r\n","description":"","footnote":"\r\n( 1 ) نامش « كشف خطاء الخوانسارى » است . م .\r\n","page_name":" 1933 ","page_number":55},
  {"content":"\r\n\r\nسال وفات كرده . و فرزندش محمد حسن خان از شغل پدران خود كناره‌جوئى نموده « 1 » .\r\n\r\n* ( 1172 - تولد شيخ عليرضا همدانى ) *\r\nوى بطورىكه در « نقباء : 1615 ش 2158 » فرموده ، فرزند ميرزا على محمد بن محمد على شيرازى و عالمى صالح و فاضل و زكى بوده ، و همانا در اين سال در قريهء زاغه از قراى همدان متولد شده ، و در نزد شيخ عبد اللّه بروجردى همدانى و غيره درس خوانده تا داراى فضيلت ساميه و معرفت تامه گرديد ، و در سنه 1305 در همدان سكونت گزيد ، و با علم فراوان و خلق پسنديدهء كه داشت هم در غايت ورع و صلاح و زهد و عبادت و عفت و قناعت بود ، و بواسطه اين اخلاق و وعظ و ارشادى كه مىنمود محبوب مردمان گرديد و همى دور او را گرفتند ، و وى بر تلاوت قرآن و أذكار و زيارات مواظبت داشت ، تا پس از مدت هفتاد و چهار سال عمر در سنه 1343 هزار و سيصد و چهل و سه در همدان وفات كرد و در سنه 1345 او را بنجف حمل كردند . انتهى .\r\n\r\n* ( 1173 - وفات مرحوم سيد عليشاه رضوى ، ره ) *\r\nوى فرزند مرحوم سيد صفدر كشميرى است كه در ( 1255 ج 5 ش 855 ) گذشت .\r\nو خود ساكن لكهنو و عالمى جليل و كبير بوده ، و كتابى بنام « كاشف الغمه » در اصالت برائت ذمه تأليف نموده ، و در اين سال در لكهنو وفات كرده ، و فرزندش سيد ابو الحسن در ( 1260 ج 5 ش 971 ) گذشت .\r\n\r\n\r\n","description":"","footnote":"\r\n( 1 ) مرحوم مؤلف اين شرح حال را از « فارسنامه ناصرى : 314 » گرفته است . م .\r\n","page_name":" 1934 ","page_number":56},
  {"content":"\r\n\r\n\r\n* ( 1174 - تولد امين خاقان شيرازى ) *\r\n« مؤلفين كتب چاپى ج 4 ش 597 » « 1 »\r\n« امين خاقان درويش علىمحمد بن محمود شيرازى خرسند بن خرم حمزوى ( متولد 1269 ق متوفى 1346 ق ) . خطوط هفتگانه را خوش مىنوشت . در اوائل منشى ميرزا على اصغر خان اتابك بود ، بعد از طهران بهندوستان رفت و از آنجا . بشيراز بازگشت و در آنجا مدرسهء مسعوديه را افتتاح نمود و چند سال رياست دبيرستان شعاعيه را داشت . چند روز قبل از وفاتش اداره معارف او را از اين شغل بر كنار داشت » انتهى . سپس آقاى مشار تأليفى از او بنام « سيد الانشاء نوظهور » ذكر كرده و اين كتاب كه به اندازه وزيرى يك‌بار در بمبئى و دوبار در طهران چاپ سنگى شده قريب 200 صفحه مىباشد . م .\r\n\r\n* ( 1175 - وفات مرحوم آقا غلامعلى خوشنويس اصفهانى ) *\r\nمرحوم آقا غلامعلى فرزند محمد رحيم ، چنان كه در « سخنوران نامى معاصر 3 : 200 » نوشته ، و خود از خطاطين مهم عصر خويش بوده ، و در خطنويسى و آوازه‌خوانى صنايع عجيبه مىنموده ، و در اين سال وفات كرده . و نواده پسريش آقا عبد الكريم بن حاج محمد\r\n\r\n\r\n","description":"","footnote":"\r\n( 1 ) مرحوم مؤلف پس از عنوان فقط نام مأخذ را قيد كرده بود ، بناچار عينا شرح حال از آنجا نقل شد و تفصيل با نمونه‌ئى از اشعار صاحب ترجمه در « دانشمندان و سخن‌سرايان فارس 2 : 431 ببعد » كه تنها مأخذ آقاى مشار بوده مذكور است . م .\r\n","page_name":" 1935 ","page_number":57},
  {"content":"\r\n\r\nرضا بن آقا محمد رحيم بن آقا غلامعلى مرقوم در ( 1316 ) بيايد . و نوادهء دختريش آقا ميرزا محمد كاظم غمگين در ( 1286 ) بيايد . و شاگردش ميرزا محمد ابراهيم ساغر در ( 1302 ) بيايد .\r\n\r\n* ( 1176 - وفات مرحوم آقا فتحعلى حجاب شاعر شيرازى ) *\r\nاز « آثار عجم » چنين برمىآيد كه وى فرزند آقا محمد جعفر و از اهل فضل و كمال بوده و خط نستعليق را نيكو مىنوشته و شعر را خوب مىگفته و تخلص حجاب مىنموده ، و در اين سال وفات كرده و در حرم شاه چراغ ( ع ) دفن شده ، و اين اشعار را از او آورده :\r\n بتيغم از بزنى از تو كى برم اميد * كه هست كشتهء تيغ تو زندهء جاويد\r\nكست درست نيارست ديد پرده مبند * بس است حاجب خورشيد پرتو خورشيد\r\nز عشق زلف سياه تو نيز نپسندم * بخويشتن كه شوم روز حشر نامه سفيد\r\nمگر بسايه سرو قدت شوم قانع * مرا كه كرده تهىدست روزگار چو بيد\r\nز عكس روى تو و مستى دو چشم تو كرد * سكندر آينه را و شراب را جمشيد\r\nگمان مبر كه حجاب ار ز غصه خاك شود * برد غبار وى از دامن تو دست اميد \r\nانتهى . و در « گلشن وصال : 279 » نوشته كه او فن خطاطى و سخنورى را در نزد مرحوم وصال آموخته .\r\n\r\n","description":"","footnote":"","page_name":" 1936 ","page_number":58},
  {"content":"\r\n\r\n\r\n* ( 1177 - وفات مرحوم سيد محمد زنجانى ، ره ) *\r\nوى بطورىكه در « فهرست علماء زنجان : 120 » فرموده فرزند مرحوم سيد ابو القاسم حسينى سردانى ، و خود از جمله علما و امام جمعه زنجان بوده ، و همانا كه در قريه سردانه - از دهات طارم سفلى از مضافات زنجان - متولد شده ، و چندى در اصفهان در نزد حاجى كرباسى درس خوانده ، سپس با شهادات علميه بزنجان باز آمد و يكى از زعما و مراجع روحانى آن شهر گرديد ، و از جانب عبد اللّه ميرزاى دارا فرزند فتحعلى شاه - كه درج 2 ( سال 1211 ص 398 ش 162 ) گذشت - متولى مدرسهء سيد كه مؤسس و واقف آن شاهزاده مزبور بود گرديد ، و هماره در آن شهر بافاده و افتاء و تدريس بسر مىبرد ، تا در اين سال وفات كرد ، و تأليفاتى چند از او باز ماند : اول كتاب « انيس الفقهاء » در فقه زياده بر هفت جلد . دويم « رساله در خروج مسافر از محل اقامت تا كمتر از حد مسافت » كه آن را بأمر استاد مذكور خود تأليف كرده . سيم « حاشيه بر معالم الاصول » . چهارم « رساله در مسائل عمليه با اصول عقايد » .\r\nپنجم « كتابى در فقه » در سه جلد غير از « انيس الفقهاء » . ششم كتاب « لسان الصدق » .\r\nمرحوم سيد محمد را فرزندان و نوادگان چندى بوده همه از علماء بزرگوار : اول ميرزا عبد الواسع كه در ( 1235 ج 3 ص 988 ش 476 ) گذشت . دويم سيد فتح اللّه بن سيد قوام الدّين بن سيد محمد صاحب عنوان كه در نجف درس خوانده و از فضلا بوده .\r\n\r\n","description":"","footnote":"","page_name":" 1937 ","page_number":59},
  {"content":"\r\n\r\n\r\n* ( 1178 - وفات ملا محمد حجة الاسلام مامقانى تبريزى ) *\r\nوى فرزند حسين بن زين العابدين بن على بن ابراهيم ، و خود از علماء معروف آذربايجان بوده و در فقه و فلسفه و تخلق بملكات فاضله و حسن بيان از نوادر بشمار مىآمده ، و در « المآثر : 161 س 1 » او را عنوان نموده و فرمايد : از مشايخ مشاهير شعبهء شيخيه است ، انتهى . و او در مجلس مباحثه با مير على محمد باب در تبريز حضور داشته . و بطورىكه در « الذريعة 9 : 1241 » فرموده شاگرد شيخ احمد أحسائى بوده ، و در اين سال وفات نموده ، انتهى . و در جلد قاجاريه « ناسخ : 561 » و نيز در مقدمه‌ئى كه ميرزا على اكبر عماد بر « آتشكدهء » فرزندش نيز نوشته در 1268 گفته‌اند . و پس از خود فرزندانى باز نهاده ، يكى ميرزا اسماعيل نياز كه از اهل علم و فضل بوده و شعر هم مىگفته و تخلص نياز مىفرموده و پس از وفات پدر جانشين او شده . و ديگر ميرزا محمد تقى حجة الاسلام كه در ( 1248 ج 4 ص 1337 ش 731 ) گذشت .\r\n\r\n* ( 1179 - وفات سيد محمد قطيفى حائرى ) *\r\nوى فرزند مرحوم سيد مال اللّه موسوى و از شعراء بوده ، و در اين سال وفات نموده ، چنان كه در « أعيان الشيعة 1 : 404 » فرموده .\r\n\r\n","description":"","footnote":"","page_name":" 1938 ","page_number":60},
  {"content":"\r\n\r\n\r\n* ( 1180 - وفات مرحوم حاج ملا ميرزا محمد تركابادى ، ره ) *\r\nوى فرزند ميرزا محمد على بن ميرزا محمد بن غلامرضا بن ملا محمد ( ره ) است كه جد اعلايش ملا محمد مرقوم از اهل علم و فضل بوده ، و خود نيز - چنان كه در « لباب الالقاب :\r\n63 » فرموده - فاضل فقيه صالح متقى بوده و نخست در كاشان نزد حاج ملا احمد نراقى ( 1245 ج 4 ص 1235 ش 653 ) و حاج سيد محمد تقى پشت مشهدى ( 1258 ج 5 ص 1575 ش 963 ) و ميرزا ابو الحسن معروف بمجتهد و حاج ملا ابو القاسم تركابادى ( كه از معاريف علماء كاشان و شاگرد ميرزاى قمى بوده و در پهلوى مقبرهء ملا محسن - چنان كه در « لباب : 63 » فرموده - دفن است ) درس خوانده ، آنگاه بعراق عرب رفت و در نزد شريف العلماء و آقا سيد محمد كربلائى درس خواند و هم از اين استاد اخير اجازت گرفت و بكاشان برگشت ، و آنجا در نهايت فقر و فاقه بسر آورد و از همين رو غالبا به نماز و روزهء نيابت مىپرداخت چنان كه حج او هم بنيابت بوده ، و چندين كتاب تأليف نموده :\r\nاول كتاب « زبدة الاصلاح » در مختصر « اصلاح العمل » سيد محمد مرقوم . دويم « الرسالة الجعفرية » در ديات . سيم « مجموعه‌اى در اخلاق » . چهارم « مجموعه‌اى در أعمال ايام هفته » . پنجم « مجموعه‌اى در ادعيه ماه‌ها » . ششم « شرح زبدة الاصلاح » خودش . هفتم كتاب « مجمع الفوائد » كه در آن كتاب « جامع الشتات » ميرزاى قمى را جمع كرده . هشتم كتاب « معتمد الانام » در فقه . نهم كتاب « هلال الاحكام » . دهم كتاب « محبوب القلوب » در احوال انبيا و حكما و سلاطين و غيره . يازدهم تلخيص و اختصار بسيارى از كتب ديگر .\r\nو او در اين سال به شصت‌وشش‌سالگى وفات كرده و در كاشان در كلچقانه دفن شد .\r\nو فرزندش ميرزا محمد رضا هم از علما بوده و پس از پدر در مسجدش بجاى او امامت جماعت مىنموده و كتابى بنام « منافع » در شرح « نافع » تأليف كرده و احوال پدر خود را او به‌طورىكه نوشتيم نقل كرده چنان كه در « لباب » بدان تصريح نموده ، و طورى آنجا عبارت را آورده كه\r\n\r\n","description":"","footnote":"","page_name":" 1939 ","page_number":61},
  {"content":"\r\n\r\nاين تاريخ وفات درست معلوم نمىشود با تأليف « منافع » كه از پدر است يا پسر ، الا اينكه ما بقرينه اساتيد آن را مربوط به پدر و تأليف « منافع » را از پسر دانستيم .\r\nو ميرزا ابو الحسن استاد صاحب عنوان - چنان كه در « لباب : 77 » فرموده - از علماء فاضل و مرجع مرافعات در كاشان و معروف به مجتهد و از أقرباء أمى مؤلف « لباب » و شاگرد حاج ملا محمد مهدى نراقى كبير و ميرزاى قمى بوده و « رساله‌ئى در حجيت مظنه » تأليف فرموده .\r\n\r\n* ( 1181 - وفات صبور ، شاعر تبريزى ) *\r\nصبور - از قرارى كه در « دانشمندان آذربايجان » و « ريحانة الادب 2 : 457 » نوشته - نامش محمد حسين و از شعراء عثمانى و اصلا تبريزى بوده و از آنجا باسلامبول رفت و بواسطه حسن خطى كه داشت باستنساخ دواوين بعضى از شعرا پرداخت و اين شعر از اشعار تركى طريفهء او است :\r\n آل شانه دستوه صنما طاره تللرون * گوگلوم كبى داغيت نپه رخساره تللرون \r\nو در اين سال وفات كرده .\r\n\r\n* ( 1182 - تولد صفاء شاعر اصفهانى ) *\r\nوى از بزرگان عرفا و حكما و اهل زهد و تقوى و اعراض از دنيا و ساير مراتب تجرد و تقدس بوده و شعر هم مىگفته . شرح احوالش را آقاى سهيلى خوانسارى در مقدمهء ديوانش\r\n\r\n","description":"","footnote":"","page_name":" 1940 ","page_number":62},
  {"content":"\r\n\r\n( كه در بهمن 1337 شمسى - رجب - شعبان 1378 قمرى در تهران چاپ شده ) در چندين صفحه بطور تفصيل نوشته ، و خلاصه آن چنين مىشود كه :\r\nوى بنام محمد حسين و اصلا از اهل فريدن اصفهان بوده ، و همانا در اين سال در اين ناحيه متولد شده و روزگار جوانى را برنج كسب فضل و دانش در همان‌جا گذرانيد ، آن‌گاه بار سفر بسته و با برادر خود ميرزا على محمد ( كه در 1343 بيايد ) رحل اقامت بتهران افكندند ، و هريك در مدرسه‌اى منزل گزيده و به‌سختى با اندك سرمايه‌ئى اسباب معاش را فراهم نموده و بكسب علوم مىكوشيدند ، تا آنكه در علم و فضل و حكمت و فلسفه و كلام و فقه و عرفان مقام استادى يافته و در سخنورى نيز بدرجهء اعلا رسيدند ، و ديرى نگذشت كه شهرتى پيدا كرده و ارباب ذوق دور ايشان را گرفتند .\r\nآن‌گاه برادر مهتر صفا صاحب اين عنوان در سالى كه حاجى ميرزا محمد رضاى مستشار الملك ( مؤتمن السلطنه ) وزير خراسان براى انجام بعضى از امور ديوانى بطهران آمد و برگشت در ركاب وى بمشهد مقدس رفت و هماره در سراى وى بسر مىبرد ، و بر خلاف آنچه بعضى نوشته‌اند هيچ‌گاه در مدرسه منزل نگرفت و مؤتمن السلطنه نهايت پذيرائى و احترام را از وى به عمل مىآورد و بااين‌حال مقام تقدس و تقواى صفا چنان بود كه هيچ در « ديوان » وى اشعارى در مدح او ديده نمىشود .\r\nو چون مؤتمن السلطنه در سنه 1309 وفات كرد و وزارت خراسان به فرزند ارشدش ميرزا على محمد مؤتمن السلطنه ( چنان كه در « ص ب » نوشته ) يا ميرزا محمد عليخان ( چنان كه در « ص و » فرموده ) قرار گرفت ، وى نيز چون پدر صفا را گرامى مىداشت و در حق او احسان فراوان بجا مىآورد ، چنان كه در سنه 1313 خانه‌اى براى وى در مشهد در كوچهء پشت مقبره ( يعنى پشت مقبرهء نادر شاه ) كه نزديك منزل خودش بود خريد ، و اثاث البيت زندگانى او را هرچه بايست فراهم كرد ، تا پس از چند سال مؤتمن السلطنهء ثانى از وزارت خراسان معزول و ناچار بتهران رهسپار شد ، و صفا را بپسر عم خويش ميرزا حسن خان ( معروف به آباخان ) سپرد .\r\nنوشته‌اند كه وى در ايام اقامت بمشهد كمتر با مردم معاشرت داشت و هماره در خانهء خلوت پاى در دامن عزلت كشيده و بيرون نمىآمد ، و گاهى كه بيرون مىشد عبا را بسر\r\n\r\n","description":"","footnote":"","page_name":" 1941 ","page_number":63},
  {"content":"\r\n\r\nمىافكند و قصايدى كه در مدح ائمه ( ع ) مىسرود ، در مسجد گوهرشاد كنار مناره مىايستاد و آن‌ها را با خضوع و خشوع مىخواند و باز مىگشت ، چنان‌كه در مدت عمر عيال اختيار نكرد ، و در سنه 1314 پهلو بر بستر بيمارى نهاد و مدتى رنجور بود و پس از بهبودى گاهى براى اجتماع قواى فكريه استعمال حشيش مىنمود و در اثر آن كار حواسش مختل شده و بدون احتفاظ سر بكوچه و برزن مىنهاد ، و براى گذران معاش علاوه بر آنچه مؤتمن السلطنه مىداد از ديوان دولت نيز مبلغى مستمرى داشت ، تا اين كه ميرزا كريم خان بنان الدوله فرزند ميرزا فضل اللّه آن را قطع كرد و در حق شاعرى رازى ديگر كه تخلص او نيز صفا بود برقرار نمود ، چنان كه در مقدمه ( ص ه ) فرموده .\r\nو ما فهرست شعرائى را كه تخلص صفا داشته‌اند در ( 1221 ج 3 ص 730 ش 306 ) نوشتيم ، و آيا اين صفا يكى از آنها يا ديگرى است ندانيم . و در « الذريعة 9 : 608 و 10 » صفاء تفرشى و صفاء لواسانى را نوشته كه نزيل طهران بوده‌اند .\r\nو صفاء صاحب عنوان با اين كه در اشعار خود نام هيچ‌كس را بزشتى نبرده با اين صفاء لواسانى بىصفائى نموده و وى را مورد هجو قرار داده .\r\nو به‌هرحال ، صفا پس از مدت پنجاه و سه سال قمرى عمر در سنه 1322 هزار و سيصد و بيست و دو ، چند ماهى پس از مرگ آباخان بيمارى و با در مشهد وفات كرد و جسدش را در مدرسهء ملا تاج به خاك سپردند .\r\nدر مقدمه ( ص و ) فرمايد : اين مدرسه در شمال صحن عتيق و بنام ملا تاج معروف بوده و مرحوم حاجى ميرزا محمد رضا مؤتمن السلطنه آن را بخرج خويش ترميم كرد و موقوفاتى براى نگاهدارى آن معين فرمود و توليت آن پس از وى با خاندانش بود ، بدين مناسبت صفا را در آنجا دفن كردند در پاى مناره‌ئى متصل ببناى ايوان عباسى كه در عهد نادر شاه ساخته شده ولى اكنون بسبب خرابى بسيار سنگ قبر و ديگر آثار در زير آوار پنهان شده شايد اگر توده‌هاى خاك برداشته شود قبر او آشكار گردد ، انتهى .\r\nدر « مطلع الشمس 2 : 242 » كه اجمالا اسماء مدارس مشهد را نوشته اين مدرسه را ذكر كرده ليكن در ( ص 247 ) و ما بعدها كه شرح و تفصيل بعضى از آنها را آورده از اين مدرسه چيزى ننوشته .\r\n\r\n","description":"","footnote":"","page_name":" 1942 ","page_number":64},
  {"content":"\r\n\r\n\r\n* ( 1183 - تولد سيد مهدى لكهنوى هندى ) *\r\nاز جلد دويم « فهرست كتابخانه رضويه و ج 6 ص 575 » چنين برمىآيد كه وى فرزند سيد على از علماء لكهنو است و در اين سال متولد شده و كتابى بنام « مواعظ المتقين » تأليف كرده .\r\n\r\n* ( وفات مرحوم حاجى ميرزا هاشم مشهدى ، ره ) *\r\nشرح احوال او در ( 1209 ج 2 ص 347 ش 140 ) گذشت .\r\n\r\nسنه 1270 قمرى مطابق سنه 1232 شمسى غرهء محرم الحرام ( . . . ) ميزان ماه برجى\r\n\r\n* ( 1184 - تولد سلطان حسين كامل خديوى مصرى ) *\r\nوى فرزند اسماعيل پاشا خديوى مصرى است كه در ( 1279 ) بيايد .\r\nسلطان حسين كامل در نوزدهم ماه صفر الخير اين سال - مطابق ( . . . ) عقرب ماه برجى - در قاهره متولد شده و در مصر و پاريس تحصيل علوم عديده نمود ، و در سنه 1333 پادشاه مصر شد ، و در ظهر روز سه‌شنبه بيست و دويم ماه ذى الحجة الحرام به افق مصر و 21 بافق تهران سنه 1335 هزار و سيصد و سى و پنج - مطابق 16 ميزان ماه برجى - پس از مدت شصت و پنج سال و ده ماه قمرى و سه روز عمر وفات كرد و فرداى آن در نزد پدرش دفن شد .\r\n\r\n* ( وفات احمد ، شاعر قاجار ) *\r\nماه صفر . شرح احوال او در ( 1218 ج 3 ش 257 ص 649 ) گذشت .\r\n\r\n","description":"","footnote":"","page_name":" 1943 ","page_number":65},
  {"content":"\r\n\r\n\r\n* ( 1185 - تولد مرحوم حاجى نايب الصدر شيرازى ، رضى اللّه عنه ) *\r\nوى مرحوم معصوم عليشاه ميرزا محمد معصوم بن رحمتعلى شاه شيرازى است كه در ( 1208 ج 2 ش 131 ) گذشت .\r\nمرحوم حاجى نايب الصدر از اجلهء فضلا و بزرگان رجال اين عصر بود ، و در سحر شب شنبه چهاردهم ماه ربيع المولود اين سال از بطن دختر ميرزا مهدى خليفه سلطانى جرقويه‌اى ( كه در سنه 1300 وفات كرده و در صحن كوچك حاير حسينى ع دفن است ) در شيراز متولد شده ، و سال‌ها در همان‌جا و عتبات و تهران در خدمت چندين نفر از علما و عرفا و حكماء بزرگ و اهل فضل و كمال و علم و عرفان درس خواند تا بدرجات عاليه در علوم شريعت و طريقت و عرفان و حكمت نائل گرديد و شعر هم مىگفت و تخلص معصوم مىنمود چنان كه هم در طريقت معصوم‌علىشاه لقب داشت ، و در سنه 1295 ( بعد از فوت برادرش منصور على ) از طرف ناصر الدّين شاه به نايب الصدر ملقب شد ، و چندين سال در اطراف بلاد هند و ايران سفرهاى عديده نمود و حاصل معلومات خود را در ظرف اين سنوات كتابى كريم تأليف فرموده بنام « طرائق الحقائق » در سه جلد :\r\nاول در اثبات حقيقت تصوف . انجام تأليفش 2 شنبه 9 ع 1 سنه 1315 .\r\nدويم در احوال عرفاء صدر اسلام تا شاه نعمت اللّه . انجام تأليف آن روز 1 شنبه 8 شوال سنه 1316 .\r\nسيم در احوال شاه نعمت اللّه تا زمان تأليف و أعيان معاصرين هريك از عرفا در اين دو جلد . انجام تأليف آن عصر 2 شنبه 6 صفر سنه 1318 .\r\nدر كتاب « نابغهء علم و عرفان : 364 » نوشته كه وى چند سالى حالش خوش بود ولى بعدا مدتى انقلاب حال برايش دست داده و خود دعواى جانشينى حاج آقا محمد نمود و خود را معصوم عليشاه ناميد . و هم او در انقلاب مشروطيت وارد بود و در زمان محمد على شاه\r\n\r\n","description":"","footnote":"","page_name":" 1944 ","page_number":66},
  {"content":"\r\n\r\nخواستند وى را بدين سبب بقتل برسانند ، او فرار كرده و بشاه عبد العظيم ( ع ) پناهنده شد و مرحوم اعتماد التوليه نزد شاه از او شفاعت كرد و وى قبول نموده از قتل او گذشت به شرطى كه از شاه عبد العظيم ( ع ) بيرون برود . لاجرم او حركت كرده و مستقيما بگنابد آمد و از كردار خود پشيمان و بتقصير خويش معترف بود ، و حاج ملا سلطان على او را مورد لطف خود قرار داد و وى آنجا بود تا حاج ملا سلطان على را بقتل آوردند و اشعارى در مرثيه او سرود ، و بعدا با حاج ملا على و سپس با فرزندش صالح عليشاه تجديد عهد نمود . و در اواخر چندى رئيس اوقاف گرگان شد ، و بعد از آن رياست اوقاف گنابد را يافت ، و بعد از آن بمشهد رفت تا وفات كرد .\r\nو بالاخره وى پس از مدت هفتاد و چهار سال و چهار ماه قمرى و بيست و هفت روز عمر ، در چهارشنبه يازدهم ماه شعبان المعظم سنه 1344 هزار و سيصد و چهل و چهار - مطابق 5 اسفند ماه باستانى - در مشهد وفات كرد ، و هم آنجا در بيرون دروازهء سراب كه سمت غربى شهر است دفن شد در قبرستان دويم كه از يك حد بباغ منبع مىپيوندد و بقيهء حدود بصحرا است در ميان قبرستان در ميان زمينى بمساحت نه گز مربع كه يك چهار يك ارتفاع دارد .\r\nو او را چندين نفر فرزند از زنان عديده بهم رسيده : اول ميرزا محمد حسين كه در « طرائق 3 : 348 » نامى از او برده شده ، تولدش آخر شب 4 شنبه 14 محرم سنه 1297 .\r\nدويم ميرزا محمد تقى ناصر على ، تولدش شب شنبه 26 ذىالحجه سنه 1306 . و اين دو پسر با دو دختر ( سكينه متولد در اول روز 4 شنبه 6 ذىالقعده سنه 1307 و رباب متولد در اول روز شنبه ماه رمضان سنه 1311 ) از دختر حاج ميرزا مهدى بن ميرزا على اردكانىاند كه در ( 1259 ج 5 ش 952 ص 1605 ) گذشت .\r\nو هم او را دو دختر ديگر بنام رقيه و خديجه ( متولد در ساعت هشت و نيم از شب 4 شنبه 13 شوال سنه 1316 ) از دو بطن ديگر بوده .\r\nدر « مجله وحيد . س 11 ش 7 ص 791 » نوشته كه صفيعلى شاه اين شعر را درباره حاجى نايب الصدر شيرازى كه سر بسلسله طاوسيه سپرده بود گفته :\r\n هشته عم ارشد پرمايه را * خوانده بابا عمهء همسايه را ! \r\n\r\n","description":"","footnote":"","page_name":" 1945 ","page_number":67},
  {"content":"\r\n\r\n\r\n* ( 1186 - تولد ميرزا محمد باقر مدرس رضوى ، ره ) *\r\nوى فرزند ميرزا اسماعيل رضوى است كه در ( 1242 ج 4 ش 612 ص 1163 ) گذشت .\r\nو خود از اعاظم علماء أعلام و مدرسين بسيار والامقام عصر حاضر بود ، و شرح احوالش در « منتخب التواريخ . باب 10 در خاتمه ص 496 » و « الذريعة 13 : 33 ش 108 » و برخى از جلدهاى ديگر و « فهرست كتابخانه مباركه رضويه 5 : 505 در پاورقى » و ضميمه « تاريخ علماء خراسان : 301 ش 120 » نوشته ، و از آن‌ها چنين برآيد كه او در هفدهم ماه ربيع المولود ( كه ميلاد مسعود حضرت رسول اكرم صلى اللّه عليه و آله و سلم بوده ) اين سال متولد شده ، و در سنه 1294 بسبزوار رفت و مدتى از روحانيت حكيم بزرگوار مرحوم حاج ملا هادى « قدس سره العزيز » و اثر آن خاك پاك و تربت تابناك استفادهء مطالب عاليه نموده ، و سپس در سنه 1306 بعتبات عاليات مشرف شد و از مدرس مقدس آخوند خراسانى بهره‌مند گرديد ، و در سنه 1325 از حاج شيخ حسنعلى مشهدى اجازت روايت گرفت ، آنگاه در مشهد مقدس بتأليف و تدريس مشغول شد ، و زياده بر دويست نفر بمجلس درس او مىآمدند و دورهء « شرح لمعه » را بيش از بيست مرتبه درس گفت ، و تدريس هر دوره دو سال و نيم طول مىكشيد ، و حتى ايام آخر عمر هم ترك تدريس نفرمود ، و چندين كتاب تأليف نمود :\r\nاول « حاشيه بر شرح لمعه » . دويم « حاشيه بر فصول » . سيم « حاشيه بر قوانين » . چهارم « رسالهء در خط » . پنجم كتاب « شجره طيبه » در احوال و انساب سادات رضوى « 1 » . ششم « شرح احاديث مشكله » . هفتم « كتابى در احوال خواجه ربيع » . هشتم « كتابى در عروض و قافيه و بديع » . نهم كتاب « اللآلئ المنثوره » در مطالب متفرقه .\r\n\r\n\r\n","description":"","footnote":"\r\n( 1 ) اين كتاب شريف با تكمله و تصحيح و تهيهء مشجرات بسعى و اهتمام آقاى سيد محمد تقى مدرس رضوى ( أيده اللّه ) فرزند دانشمند مؤلف بسال 1352 ش در تهران طى حدود 500 صفحه وزيرى چاپ شد . م .\r\n","page_name":" 1946 ","page_number":68},
  {"content":"\r\n\r\nو آخر ، پس از مدت هفتاد و دو سال و هشت ماه قمرى و بيست و دو روز عمر ، در روز شنبه نهم ماه ذى الحجة الحرام سنه 1342 هزار و سيصد و چهل و دو - مطابق 21 سرطان ماه برجى - در قريهء سوران پنج‌فرسنگى مشهد مقدس وفات كرد و جنازه‌اش را بمشهد آورده ، و در روز جمعه عيد قربان ( كه دو عيد بود ) در زير درب پائين پاى حرم مطهر رضوى ( ع ) دفن كردند آنجا كه بدار السعاده مىرود ، چنان كه در « منتخب التواريخ » است ، و آنجا وفاتش را بدون تعيين ماه و روز در سنه 1343 نوشته بهفتاد و سه‌سالگى . و در ضميمه « تاريخ علماء خراسان » در 5 شنبه نهم ذىالحجه سنه 1342 نوشته كه در تعيين روز هفته اشتباه شده ، چه طبق تقويم آن سال غره ذىالقعده 5 شنبه و آن ناقص ، و غره ذىالحجه جمعه و نهم آن شنبه بوده . و برفرض تمام بودن ذىالقعده باز غره ذىالحجه شنبه و 9 آن يكشنبه خواهد بود نه 5 شنبه « 1 » .\r\nسنه 1233 شمسى\r\nسه‌شنبه بيست و يكم جمادى الاخرى اول حمل ماه برجى\r\n\r\n* ( 1187 - تولد مرحوم حاجى امين الواعظين 65 تهرانى ) *\r\nوى حاجى شيخ اسد اللّه 65 بن شيخ ابو القاسم 64 بن شيخ محمد باقر 63 بن شيخ عبد الرضا 62 بن شيخ شمس الدّين 61 جابرى انصارى است .\r\n\r\n\r\n","description":"","footnote":"\r\n( 1 ) خداوند رحمت كناد مؤلف جليل القدر را كه اين همه دقت در كار تأليف از مختصات آن مرحوم بود و در جاهاى ديگر كمتر به چشم مىخورد . م .\r\n","page_name":" 1947 ","page_number":69},
  {"content":"\r\n\r\nشيخ شمس الدّين 61 جابرى در ( 1214 ش 200 ) گذشت .\r\nفرزندش شيخ عبد الرضا 62 از جملهء اسخيا بوده و در دزفول دفن است .\r\nفرزندش شيخ محمد باقر 63 مردى زاهد و عالم بوده .\r\nفرزندش مرحوم شيخ ابو القاسم 64 از جملهء علما و شاگرد پسرعمش مرحوم حاجى شيخ مرتضى انصارى « اعلى اللّه مقامه » بوده ، وفاتش سنه 1280 قبرش در وادى السلام .\r\nفرزندش مرحوم حاجى امين الواعظين 65 صاحب عنوان ( ره ) از علما و وعاظ و مردى اديب و مورخ بود . و او در سه‌شنبه سيزدهم ماه رجب الفرد اين سال - مطابق 22 حمل ماه برجى - در نجف متولد شده ، و پس از تحصيل علوم عديده در تهران ساكن و بموعظه و تأليف پرداخت ، و از جملهء مؤلفات وى كتاب « حدائق الادب » در نوادر عرب است مانند « كشكول » در دو جلد . انجام تأليف جلد اول آن شب 2 شنبه 4 رجب سنه 1307 . و ما خود در روز يك - شنبه غره ع 1 سنه 1352 در تهران خدمت او رسيديم و بعد از آن در جلد دويم « الذريعة ش 494 » به نظر رسيد كه وى در حدود سال 1352 وفات كرده و اعقاب پسرى و دخترى او هم اينك در تهران موجوداند « 1 » .\r\n\r\n\r\n","description":"","footnote":"\r\n( 1 ) در سال ( 1349 ش ) كتابى بنام « كشكول امينى » يا « كنز الافادة فى بيوت العبادة » تأليف مرحوم حاج امين الواعظين صاحب ترجمه در 3 جزء بطبع رسيده كه در مقدمه جزء اول شرح حال مختصرى با دو تصوير از او ديده مىشود و در آنجا وفاتش را بدون قيد روز و ماه در سال 1352 نوشته‌اند ، لكن در آخر جزء سوم ( ص 331 ) بنقل از كتاب « زندگانى و شخصيت شيخ انصارى : 176 » تاريخ وفات را در دو موضع بسال 1353 در تهران نوشته و نيز در آنجا گويد كه « شيخ اسد اللّه حدود چهل كتاب متنوع تأليف نموده كه از آنهاست : 1 - « حدائق الادب فى نوادر العرب » در دو جلد 2 - « كنز الافادة فى بيوت العبادة » 3 - « الحياض الطريفة » 4 - « تذكرة العروض » در علم عروض 5 - « اصطلاحات العلوم » 6 - « النوادر » 7 - « أخبار الخلفا » 8 - « مجموعه در نحو » 9 - « مجمع اللغات » 10 - « جنگ مواعظ » 11 - « نهج الفصاحه » 12 - « ديوان شعر » فارسى و عربى در دو جلد 13 - « مرآة الحيات » در 14 جلد در سوانح عمر خود و بر هرچه از وقايع مهمه اطلاع پيدا نموده » ، انتهى . و از مقدمهء جزء اول مستفاد *\r\n","page_name":" 1948 ","page_number":70},
  {"content":"\r\n\r\n\r\n* ( وفات ميرزا حبيب اللّه حكيم قاآنى ، ره ) *\r\n5 شعبان . شرح احوال او در ( 1222 ج 3 ش 319 ص 745 ) گذشت .\r\nبموجب آنچه آقاى روضاتى در يك صفحه كاغذ نوشته‌اند شرح احوال او بايد در اين سال بنقل از « مجله هفتگى وحيد ، سال 6 ش 7 ش مسلسل 67 ص 547 » دوباره نوشته شود « 1 » .\r\n\r\n\r\n","description":"","footnote":"\r\n* مىشود كه جنازه مرحوم امين الواعظين در امامزاده عبد اللّه دفن شد . و هم فرزندى از وى بنام « مرحوم حجة الاسلام شيخ محمد حسن جابرى » در آنجا ياد شده كه فرزندش آقاى على جابرىپور اقدام بطبع كتاب مذكور نموده است . جزاه اللّه خيرا . م .\r\n( 1 ) يادداشتى كه اينجانب براى مرحوم مؤلف بحبيب‌آباد فرستادم و اينك ضميمه اوراق اصل موجود است به اين شرح بود :\r\n« جناب آقاى معلم . شما شرح حال مرحوم حكيم قاآنى را در سال 1222 ق نوشته‌ايد كه در ( جلد سوم مكارم ص 745 ببعد ) چاپ شد . اما شرح حالى بقلم خود حكيم در « مجله هفتگى وحيد سال 6 ش 7 ش مسلسل 67 ص 547 » چاپ شده است كه آنجا تولدش را در 29 شعبان 1223 و وفات را در 27 رجب 1270 نوشته است . لازم است شما شرح حال چاپ شده در مكارم را با آنچه در مجله است تطبيق و تلفيق كنيد و يك شرح حال جامع بنويسيد و بياوريد » .\r\nمرحوم مؤلف در ذيل مكتوب چنين نوشته بود :\r\n« اين شرح حال ان‌شاءالله اگر حياتى باشد در سال 1270 كه سال وفات او است نوشته خواهد شد » .\r\nمع الاسف فرصت اين كار را نيافت و وفات كرد ، اينك همين تذكر كافى به نظر مىرسد . م .\r\n","page_name":" 1949 ","page_number":71},
  {"content":"\r\n\r\n\r\n* ( وفات عباس پاشا خديوى مصرى ) *\r\nماه شوال . شرح احوال او در ( 1228 ج 3 ش 390 ص 865 ) گذشت .\r\n\r\n* ( وفات سيد شهاب الدّين آلوسى بغدادى ) *\r\n3 ذىالقعده . شرح احوالش در ( 1217 ج 3 ش 243 ص 623 ) گذشت .\r\n\r\n* ( 1188 - وفات ميرزا مهدى 37 ملك‌الكتاب فراهانى ، ره ) *\r\nوى فرزند مرحوم ميرزا روح اللّه 36 بن ميرزا اقدس 35 بن ميرزا ابو الفتح 34 مهردار حسينى ( ره ) است .\r\nميرزا ابو الفتح 34 مهردار در ( 1212 ش 186 ) گذشت .\r\nنواده‌اش ميرزا روح اللّه 36 از وزراء زنديه و در هنگام فتح بصره همراه نواب محمدصادق خان اعتضاد الدوله بوده .\r\nفرزندش ميرزا مهدى 37 صاحب عنوان از اجله فضلا و رجال دوره قاجاريه بوده .\r\nشرح احوالش در « مجله يادگار . س 4 ش 8 صادره درج 2 - رجب 1367 ص 22 - 34 » نوشته ، و از آن چنين برآيد كه او در حدود سال ( 1182 ) تقريبا متولد شده و كسب فضائل و كمالات عاليه نموده تا بأقصى مدارج علم و فضل نائل گرديد ، و بخصوص در انشاء و كتابت و خط خوش كه هنر خانوادگى ايشان بود درجه‌اى عالى يافت و در نوشتن انواع خط استاد\r\n\r\n","description":"","footnote":"","page_name":" 1950 ","page_number":72},
  {"content":"\r\n\r\nزمان خود شد ، و بشيوه درويش رفتار مىكرد ، و قدرت قلم او به جائى رسيد كه مكرر در مدت هفت ساعت هزار بيت چيز مىنوشت در نهايت سرعت و يك صفحه را نه كثيف مىكرد نه سياه . و كتب بسيارى به خط او براى فتحعلى شاه و شاهزادگان تحرير يافته . و شعر هم مىگفته و تخلص عشرت مىكرده .\r\nو به‌هرحال ، در سنه 1219 كه ميرزا عيسى قائم‌مقام بزرگ ( 1237 ج 4 ش 514 ص 1040 ) وزير عباس ميرزاى نايب‌السلطنه شد ميرزا مهدى را بزوجيت دختر خود مفتخر كرده و وى را با خود بتبريز برد . و در سنه 1226 وى را براى كارهاى عباس ميرزا بتهران فرستاد و اين وقت بحضور فتحعلى شاه باز يافت . و در سنه 1227 رسما وكيل امور نايب‌السلطنه در دستگاه پدرش شد . و در ( ج 2 سنه 1230 ) كاتب خاصه پادشاه گرديد . و در ( ج 1 سنه 1235 ) لقب ملك‌الكتابى يافت . و پس از وفات ميرزا عيسى ميرزا ابو القاسم فرزندش كه قائم‌مقام مطلق باشد نيز اين شوهر خواهر خود را مانند پدر در كارهاى خود وارد كرد و همواره خود در تبريز بنزد نايب‌السلطنه بود و امور او را كه مىبايستى در دربار حل و فصل شود بميرزا مهدى رجوع مىكرد .\r\nو چون مرحوم معتمد الدوله نشاط ( 1244 ج 4 ش 636 ص 1208 ) در اواخر عمر خود مجذوب گرديد خدمات محوله بوى نيز بميرزا مهدى رجوع مىشد . و پس از وفات عباس ميرزا كه قائم‌مقام مىخواست محمد شاه را وليعهد كند و تا رسمى نشده هيچ‌كس نفهمد ميرزا مهدى را محرم اين راز دانسته و امور مربوطه به اين كار را در دربار ميرزا مهدى انجام داد . تا بالاخره به مقصود خويش نائل و قائم‌مقام جزاى خود را از اين پادشاه و همچنين منسوبان او از آن جمله ميرزا مهدى ببدترين وجهى يافتند ، و خلاصه اينكه وى هميشه نزد فتحعلى شاه بمنزله چشم و گوش قائم‌مقام بود و هيچ‌وقت از او دورى نمىنمود ، چنان‌كه در موقعى كه فتحعلى شاه در اصفهان وفات كرد نيز ميرزا مهدى همراه بود و در مخفى نمودن فوت شاه سعيى بليغ بجا آورده ، و در موقعى كه محمد شاه در تبريز بتخت برآمد و ظل السلطان در تهران داعيهء سلطنت نمود براى پيشرفت كار خود بميرزا مهدى متوسل شد ، ولى او با ظل - السلطان همراهى نكرده و مقصد قائم‌مقام را تعقيب نمود ، و پس از جلوس محمد شاه و وفات\r\n\r\n","description":"","footnote":"","page_name":" 1951 ","page_number":73},
  {"content":"\r\n\r\nقائم‌مقام كه منسوبان او همه بزندان افتادند و اموالشان بغارت رفت ميرزا مهدى نيز مستثنى نشده زندانى گرديد و بعد از چندى فرار كرده بقم گريخت و آنجا متحصن شد و عيال و اطفالش در تهران بخانهء مير محمد مهدى امام جمعه پناه بردند تا موقعى كه محمد شاه وفات كرد و در دوران ناصر الدّين شاه كه ميرزا تقى خان امير روى كار آمد وى بپاس محبتهائى كه از قائم مقام ديده بود بازماندگانش را مورد ألطاف خود قرار داده و ميرزا مهدى را در سنه 1265 از قم بتهران خواست و اموال و باغات و خانهايش را بوى رد كرد ، و چيزى نشد كه در سنه 1268 امير نيز به راه قائم‌مقام رفت و باز ميرزا مهدى و غيره بشكنجه افتادند .\r\nاين بود كه او در سنه 1269 تهران را ترك گفته بفراهان رفت ، و در ماه ذى الحجة الحرام اين سال در قريه آهنگران اين بلوك در 88 سالگى وفات كرد ، و جنازه‌اش را بقم آورده و در مقبرهء شيخان دفن كردند .\r\nو فرزندى از وى بنام حاج ميرزا محمد حسين 38 بازماند ( 1264 ج 5 ش 1052 ص 1741 ) .\r\nو عشرت كه تخلص شعرى او است نيز تخلص چند تن ديگر از شعرا است از آن جمله :\r\n1 - سراج الدّين ابن مولوى عبد القادر لكهنوى . 2 - عشرت اللّه‌آبادى ، كه هر دو از شعراء هند و در شماره مذكور مجله مرقومه ( پاورقى ص 33 ) نوشته‌اند ، و غير آنها .\r\nو مرحوم ميرزا مهدى صاحب عنوان دخترى 38 داشته كه او زوجهء ميرزا على قائم‌مقام ( 1300 ) بوده .\r\n\r\n* ( 1189 - وفات مرحوم حاجى ملا اسد اللّه بروجردى ، رضى اللّه عنه ) *\r\nوى فرزند مرحوم حاج عبد اللّه و از اجلهء علما در عصر خود بوده ، و احوالش در « الروضة البهيّة » و « روضات الجنات » و غيره نوشته ، و در « قصص العلماء » در ضمن احوال حاج سيد محمد باقر بيدآبادى مطالبى راجع بوى نوشته كه بسيار از او دور و شأنش اجل از آن\r\n\r\n","description":"","footnote":"","page_name":" 1952 ","page_number":74},
  {"content":"\r\n\r\nاست ، و بالعكس در « المآثر » در مدايح او افراط نموده و مرقومات « الروضة » و « روضات » را كه اصح بواقع مىنمايد از اغلاط نوشته .\r\nو بالاخره وى « تعليقه‌ئى بر قواعد علامه » تأليف نموده .\r\nو در اواخر اين سال ، چنان‌كه در « روضات » و جلد اول « سفينة البحار » در مادهء ( أسد ) آورده‌اند ؛ وفات كرده و قبرش در بروجرد معروف است . و تاريخ وفات او را در جلد قاجاريه « ناسخ » و جلد دويم « مرآة البلدان » و جلد سيم « منتظم ناصرى » و « المآثر » در سنه 1271 نوشته‌اند « 1 » .\r\nو به‌هرحال ، وى فرزندان چندى داشته : اول و دويم حاجى ميرزا داود و حاجى ميرزا ضياء الدّين كه اين دو نفر از يك مادر و در « المآثر : 173 » عنوانى دارند ، و حاج ميرزا داود ( بنا بر آنچه آقاى ساعدى در نامه‌ئى كه در 3 ذىالحجه 1373 به اين فقير نوشته فرموده ) شاگرد شيخ انصارى بوده و « شرحى بر قضاء شرايع » دارد كه در سنه 1260 از تأليف آن فارغ شده و آنجا در اول آن شرح اجازه‌اى كه از شيخ دارد ذكر كرده و نسخه خطى اين شرح جزو كتب خطى آقا شيخ حسين پدر آقاى ساعدى مرقوم موجود است .\r\nسيم و چهارم حاجى ميرزا عسكرى و ميرزا محمد مهدى ، و اين دو نفر هم از يك مادرند .\r\nپنجم آقا جمال الدّين محمد ، وفاتش سنه 1302 ، و فرزند او آقا نجم الدّين على اكبر است .\r\nششم آقا فخر الدّين محمد ، و فرزند او آقا اسماعيل است كه شعر مىگفت و تخلص نافذ مىنمود و در ( 1335 ) بيايد .\r\n\r\n\r\n","description":"","footnote":"\r\n( 1 ) آخرين و بهترين كوششى كه در نگارش شرح حال صاحب ترجمه و خاندانش به عمل آمده است بقلم عالم فاضل محقق متتبع حاج شيخ غلامرضا مولانا ، بروجردى در جلد دوم كتاب نفيس « تاريخ بروجرد : 318 - 344 » مىباشد . جزاه اللّه تعالى خيرا . در آنجا عبارت سنگ قبر را كه نقل فرموده حاكى از آنست كه وى در دهه سوم محرم 1271 وفات يافته است ، و اللّه العالم . م .\r\n","page_name":" 1953 ","page_number":75},
  {"content":"\r\n\r\nهفتم آقا نور الدّين محمد ، و مادر اين سه نفر دختر مرحوم ميرزاى قمى است كه در ( 1231 ج 3 ش 424 ص 911 ) گذشت ، كه پس از فوت ميرزا در سنه 1237 - چنان‌كه از « المآثر » برمىآيد - بنكاح حاجى ملا اسد اللّه درآمده .\r\nو پوشيده نباشد كه اين حاج ملا اسد اللّه صاحب عنوان غير از ملا اسد اللّه بروجردى ديگرى است كه معاصر او بوده ، يعنى قدرى عقب‌تر از او وفات نموده كه او فرزند محمد صادق است و كتابى بنام « صحيفة الشيعة » در اصول دين تأليف كرده ، چنان كه در « الذريعة 8 ش 1013 » آورده . و در كتاب « مؤلفين كتب چاپى 1 : 549 » عنوانى بنام شيخ اسد اللّه بن عبد اللّه صدوق بروجردى آورده و كتابى بنام « مفتاح الجنان » از او ذكر كرده و وى را همين صاحب عنوان دانسته « 1 » .\r\n\r\n* ( 1190 - وفات ميرزا ابو الحسن ، اميد نهاوندى ) *\r\nوى از اهل فضل و ادب و صاحب منصبان ديوان‌خانه بوده و شعر هم مىگفته ، و همانا در سنه 1210 هزار و دويست و ده متولد شده ، و چون احوال او را در آن سال ننوشته‌ايم در اين سال كه سال وفات او است تدارك كرديم .\r\nو به‌هرحال ، او مدتى رياست كتابخانه سلطنتى را داشته و « ديوانى در اشعار » دارد ، و پس از مدت شصت سال قمرى عمر در اين سال وفات كرده ، چنان‌كه در « مؤلفين كتب چاپى فارسى و عربى 1 : 140 » فرموده « 2 » .\r\n\r\n\r\n","description":"","footnote":"\r\n( 1 ) توضيح پيرامون اين اشتباه موكول به « تاريخ بروجرد 2 : 324 » است . م .\r\n( 2 ) ديگر از مآخذ شرح حال اميد به نوشته « فرهنگ سخنوران » : 1 - « نگارستان دارا » و « مجمع الفصحا 2 : 71 » و « فهرست كتابخانه مجلس 3 : 230 » و « انجمن خاقان » و « سفينة المحمود » و « الذريعة 9 : 97 » و « تذكره دلگشا » و « محك شعرا » مىباشد . م .\r\n","page_name":" 1954 ","page_number":76},
  {"content":"\r\n\r\n\r\n* ( 1191 - وفات مرحوم ملا حسن نائينى ، قدس سره ) *\r\nمرحوم ملا حسن « اعلى اللّه مقامه » بطورىكه در « تاريخ نائين 4 : 15 » نوشته ، فرزند زكريا و خود از اجلهء اهل علم و عرفان و حكمت و رياضت و زهد و تقوى بوده ، اصلا از اهل قريهء آرند نائين و در مدرسهء نماورد اصفهان سكونت داشته و سالها آنجا برياضات شاقه و تدريس انواع و اقسام علوم به جهت طلاب فنون مختلفه روز مىگذاشته و بقناعتى فوق‌العاده و انزواء و انقطاع و تجرد ( از زن و فرزند ) و اخلاق ملكوتى و صفات ملكى و تهذيب نفس بسر آورده ، تا در اين سال هم در آنجا بعالم اعلى پيوسته و در تخت فولاد در تكيهء بابا ركن الدّين در دم ايوان بقعه طرف راست وارد شونده دفن شده و قبر مطهرش آنجا معلوم و معين است .\r\nدر « تاريخ امامى : ص 47 » نوشته كه وى دختر و پسرى داشته كه جزو زارعين بوده‌اند .\r\n\r\n* ( وفات حسنعلى ميرزا شجاع السلطنه ) *\r\nشرح احوال او در ( 1204 ج 1 ش 90 ص 156 ) گذشت .\r\n\r\n* ( 1192 - تولد غبار ، شاعر همدانى ) *\r\nوى آقا سيد حسين بن سيد رضا بن سيد صادق بن آقا هاشم بن آقا مهدى بن سيد ابراهيم رضوى است ( كه از قم بهمدان رحلت كرده و اولاد او در آنجا مانده‌اند ) . و نواده‌اش\r\n\r\n","description":"","footnote":"","page_name":" 1955 ","page_number":77},
  {"content":"\r\n\r\nسيد صادق منسوب بگلپايگان و امام جمعهء همدان بوده .\r\nو نواده او آقا سيد حسين صاحب عنوان در اين سال در همدان متولد شده و پس از كبارت به تحصيل علوم پرداخته و لب بشعر گفتن گشوده و در مقاطيع تخلص غبار نمود . و پس از مدت پنجاه و دو سال قمرى عمر ، در سنه 1322 هزار و سيصد و بيست و دو ، هم در همدان وفات كرد ، چنان‌كه اين همه را باندك تغييرى در « الذريعة 9 : 785 ش 5291 » فرموده . و در آن صفحه دو نفر ديگر شاعر غبار تخلص ذكر كرده كه با اين غبار صاحب عنوان سه نفر بشوند :\r\nيكى غبار اصفهانى كه نامش ميرزا ابو تراب بن التفات خان و در عهد عالمگير پادشاه گجرات بوده . و ديگر غبار رازى كه در ( 1272 ) بيايد « 1 » .\r\n\r\n* ( 1193 - تولد پرنس ميرزا رضا خان ارفع الدوله تبريزى ) *\r\nوى فرزند حاجى شيخ حسن ايروانى و از فضلاء آذربايجان بوده و شعر هم مىگفته و تخلص دانش مىنموده ، و در اين سال در تبريز متولد شده و سالها در وزارت خارجه ايران شغل‌هاى مهم و در تفليس و استانبول و پترسبورك سمت سفارت داشته ، و در سنه 1317 مأمور صلح لاهه شده ، و كتب چندى نظما و نثرا تأليف كرده : اول كتاب « منتخبات دانش » . دويم\r\n\r\n\r\n","description":"","footnote":"\r\n( 1 ) مخفى نماند كه « ديوان اشعار غبار همدانى » بسال 1342 ق طى 66 صفحهء رقعى در آغاز مجموعهء « دانشنامه » باهتمام شادروان حاج شيخ محمد باقر ألفت نجفى اصفهانى بچاپ رسيد و دو سال قبل نيز تجديد طبع شد . در كتاب « بزرگان و سخن‌سرايان همدان 2 :\r\n167 » گويد كه ديوان غبار را قبل از آن « توسط مدير چاپخانه صفائيه همدان دوستانش در 1325 ق چاپ كرده‌اند » و ايضا « دفعه سوم در همدان بتوسط آقاى عراقچيان در 1334 ش .\r\nاين نسخه كه بوسيله آقاى عراقچيان بچاپ رسيده مشتمل است بر مقدمه‌ئى مفصل كه بوسيله شخصى بنام مرتضى كيوان نوشته شده » ، انتهى . مؤلف كتاب مذكور در شرح حال غبار *\r\n","page_name":" 1956 ","page_number":78},
  {"content":"\r\n\r\nكتب بسيارى راجع به الف باء پارسى ، و استقرار صلح عمومى ، و طول عمر طبيعى انسان و غيره .\r\nو او در ماه محرم الحرام سنه 1356 هزار و سيصد و پنجاه و شش - مطابق حمل ماه برجى - در تهران وفات كرده ، چنان‌كه در « مجله يادگار . س 3 ش 3 ص 34 » نوشته . و در « الذريعة 9 :\r\n315 - 317 » چندين نفر شاعر دانش تخلص را ذكر كرده .\r\n\r\n* ( 1194 - وفات مرحوم حاج سيد رضى لاريجانى ، رضى اللّه عنه ) *\r\nوى از اجله حكما و فضلا و در حكمت متعاليه نخست در اصفهان و بعد از آن در تهران تدريس مىفرموده ، و در اين سال وفات نموده . و فرزندش مرحوم شمس الادباء در ( 1253 ج 4 ش 808 ص 1420 ) گذشت . و يكى از شاگردانش ميرزا محمد تنكابنى ( 1302 ) است .\r\nو ديگر آقا محمد رضا قميشه‌ئى ( 1306 ) و چنان‌كه در « مجله يادگار . س 3 ش 1 ص 75 و 76 » نوشته : خود شاگرد ملا على نورى و ميرزا عبد الجواد شيرازى بوده .\r\n\r\n\r\n","description":"","footnote":"\r\n* گويد : « ولادت او در سال 1265 هجرى قمرى در محله كبابيان همدان بوده است » . و در شرح حال مختصرى كه مرحوم الفت در « دانشنامه : 66 » نوشته گويد : « غبار در حدود يك‌هزار و دويست و هفتاد در شهر همدان تولد يافته » . ظاهرا در « الذريعة » به كلمه حدود اعتنائى ننموده ولادتش را در ( 1270 ) قيد كرده‌اند . اشتباه ديگرى كه در « الذريعة » واقع شده و از آنجا بمتن اين كتاب آمده است نسبت دادن حاج سيد صادق جد غبار بگلپايگان است كه صواب كبابيان مىباشد نه گلپايگان . بنا بقول « فرهنگ سخنوران » آزاد همدانى شرحى راجع به غبار در « مجله ارمغان 10 : 321 - 326 و 17 : 554 - 555 » نوشته است . و در فرهنگ جمعا پنج نفر غبار تخلص و هشت نفر غبارى را ذكر كرده . م .\r\n","page_name":" 1957 ","page_number":79},
  {"content":"\r\n\r\n\r\n* ( 1195 - تولد شيخ عبد الهادى آل شليلهء بغدادى ) *\r\nوى ابو الحسن بن حاج شيخ جواد بن شيخ كاظم بن شيخ على بن شيخ كاظم همدانى و خود از علما و اهل شعر و ادب در اين عصر و معروف بهمدانى بود كه در اين سال - چنان‌كه در « الذريعة 8 : ش 406 » نوشته - متولد شده و چندين كتاب تأليف كرده :\r\nاول كتاب « الدرة المنتظمه » كه آن ارجوزه‌ئى است در اصول فقه . دويم كتاب « العقد الفريد » انجام تأليف آن سنه 1297 . سيم كتاب « فرائض الفقيه » كه آن ارجوزه‌ئى است در ارث و نام آن مادهء تاريخ آن است كه ( 1317 ) مىشود . چهارم كتاب « لؤلؤة الميزان » كه آن ارجوزه‌ئى است در منطق . پنجم شرح آن ، چنان‌كه در « احسن الوديعه 2 : 108 » نوشته .\r\nو او روايت مىكند از استادش حاج شيخ محمد طه نجف ، و از او سيد عبد اللّه بلادى ( 1291 ) و حاج شيخ اسماعيل نجفى اصفهانى ( 1288 ) . و چندين نفر از علما از شاگردان اويند ، از آن جمله سيد مهدى آل بحر العلوم ( 1335 ) .\r\nو او در آخر عمر به قصد زيارت مشهد به طرف ايران حركت كرد و چون بكرند رسيد در سنه 1333 هزار و سيصد و سى و سه ، پس از شصت و سه سال عمر وفات نمود ، و نعش او را از آنجا بنجف آورده و در آن زمين برين دفن كردند ، چنان كه در « الذريعة 1 : ش 2274 » فرموده .\r\nدر « ديوان سيد موسى طالقانى : 261 پاورقى » چندين نفر از علما را كه در كرند وفات كرده‌اند ذكر كرده ، و ما در احوال حاجى شيخ جعفر شوشترى علمائى كه در كرند وفات كرده‌اند ذكر نموده‌ايم .\r\n\r\n","description":"","footnote":"","page_name":" 1958 ","page_number":80},
  {"content":"\r\n\r\n\r\n* ( 1196 - وفات قطره ، شاعر چهار محلى ) *\r\nچهار محل ( چنان كه در « تاريخ اصفهان : 183 قسمت بالاى صفحه » و نيز كتاب « تاريخ و جغرافياى چهار محل و بختيارى آقاى كريم نيكزاد امير حسينى » فرموده‌اند ) ناحيه‌ئى است در جنوب غربى اصفهان يعنى ما بين مغرب و جنوب كه ابتداى آن در سيزده فرسنگى شهر و انتهايش در بيست و هشت فرسنگى آن است ، و از شمال محدود است بدهستان لنجان و كرون ، و از مشرق بسميرم عليا ، و از جنوب بكوه سوخته ميانه اردل و شلمزار ، و از مغرب بفريدن ؛ و آن را به چند شعبه قسمت كرده‌اند كه يكى شعبه را راست مشتمل بر چند قريه كه يكى از آن‌ها سامان است .\r\nو قطره از شعراى آن محل و بطورىكه در كتاب مذكور ( ص 102 ) فرموده نامش عبد الوهاب بن مهدى ، و خود اولين شاعر معروف سامان بوده كه در حدود سال 1198 متولد شده ، و اوائل عمر خود را در سامان گذرانيده و سپس بدربار و درگاه فتحعلى شاه راه يافته ، و كتابى دارد بنام « فتحنامه » در فتوحات مختار بن ابو عبيده ثقفى ، و خود در « مجمع الفصحا » عنوانى دارد . و آخر در اين سال وفات كرده ، و فرزندانى داشته ، يكى نصر اللّه دريا كه در ( 1240 ج 4 ش 590 ص 128 ) گذشت . و ديگر ميرزا عبد اللّه جيحون كه در ( 1264 ج 5 ش 1077 ص 1785 ) گذشت .\r\n\r\n","description":"","footnote":"","page_name":" 1959 ","page_number":81},
  {"content":"\r\n\r\n\r\n* ( 1197 - تولد حاجى ميرزا سيد على 37 شيرازى ، ره ) *\r\nوى فرزند مرحوم حاجى ميرزا حسن 36 خان فسائى است كه در ( 1237 ج 4 ش 518 ص 1043 ) گذشت .\r\nحاجى ميرزا سيد على از علما و معاريف فارس بوده و در اين سال از بطن دختر مرحوم ميرزا سيد على نياز كه در ( 1197 ش 31 ) گذشت متولد شده و تحصيل علوم عقليه و نقليه نموده تا از فضلا گرديد و بتدريس مدرسهء منصوريه برقرار شد ، و شعر هم مىگفت ، و پس از وفات پدر بتوليت مدرسهء مرقومه نائل و لقب مهذب الدوله يافت ، و در دورهء سيم مجلس وكيل مردم شيراز شد ، و در روز آدينه بيست و چهارم ماه شعبان المعظم سنه 1327 هزار و سيصد و بيست و هفت - مطابق 18 سنبله ماه برجى - وفات كرده و در نزد پدر دفن شد .\r\n\r\n* ( 1198 - تولد حاج على زين عاملى ) *\r\nوى فرزند حاج سليمان بن شيخ على بن شيخ زين صيداوى عاملى است .\r\nشيخ زين در ( 1211 ج 2 ش 168 ص 403 ) گذشت ، و چيزى كه بايد آنجا بگوئيم و نگفته‌ايم اين كه خزرجى كه آنجا ذكر شده منسوب است به خزرج كه نام شخصى معروف از اعراب زمان جاهليت در مدينه طيبه بوده و بعد از ظهور اسلام و اظهار دعوت حضرت رسول ( ص ) اولاد و اعقاب او به يارى آن جناب برخواسته و وى را بمدينه دعوت كردند و ازاين‌رو به كلمه أنصار مشهور شدند ، و بعد از آن شعب كثيره و طوائف عديده در بلاد متفرقه از آنها بهم رسيد و هركدام بنامى معروف شدند ، از آن جمله اين خانواده زين در جبل عامل كه منسوب بشيخ زين مذكوراند ، و او معلوم مىشود كه شهرتى بسزا داشته كه اعقابش بوى معروف شده‌اند .\r\n\r\n","description":"","footnote":"","page_name":" 1960 ","page_number":82},
  {"content":"\r\n\r\nدر « نقباء البشر : 127 ش 286 » فرمايد : آل زين از طوائف شريفه جبل عامل است كه در آن علما و فقها و فضلا و زعما و رؤساء چندى بهم رسيده‌اند كه در تاريخ صحيفه‌اى بيضاء براى آنان بهم رسيده ، انتهى .\r\nو شيخ على فرزند اين شيخ زين از امراء و حكام شيعه در آن نواحى بوده ، وفاتش سنه 1232 در جبل عامل ، چنان كه در « شهداء الفضيله : 264 » گفته .\r\nفرزندش حاج سليمان در سنه 1263 وفات كرده و سه فرزند داشته : يكى شيخ حسين ابو خليل كه در ( 1284 ) بيايد . و ديگر شيخ محمد كه در ( 1317 ) بيايد .\r\nو ديگر حاج على صاحب عنوان كه از شعرا و ادباء اين عصر بود و او در اين سال در صيدا متولد شده ، و اين با وفات پدرش در ( 1263 ) نمىسازد ، و ما هر دو را بدين‌طور در « شهداء الفضيله :\r\n273 و 269 » ديديم ، و چون در جاى ديگر چيزى به نظر نرسيد نتوانستيم در آن تحقيقى بنمائيم تا پس از اين چه بشود « 1 » .\r\nو به‌هرحال ، حاج على پس از كسب علوم بشاعرى رغبت نموده و أشعار آبدار بسيارى سروده . و پس از مدت هفتاد و نه سال قمرى عمر در سنه 1349 هزار و سيصد و چهل و نه وفات كرده . و فرزندش شيخ احمد زين در ( 1301 ) بيايد .\r\n\r\n* ( 1199 - تولد حاجى ميرزا على اكبر همدانى ) *\r\nحاجى ميرزا على اكبر فرزند شير محمد و ملقب به دبير و مكنى به ابو المكارم و معروف به صدر الاسلام و از علماء اين عصر بود . و او در اين سال - چنان كه در « نقباء البشر :\r\n1601 » فرموده - متولد شده ، پدرش مستوفى امير همدان بوده و وى را نيكو تربيت نموده ، و چون به حد رشد و تميز رسيد بجاى او به همان كار پرداخت ، و چون حضرت حق - جل‌جلاله تعالى - براى او خير مىخواست ؛ هجرت بنجف نمود و با ملا حسينقلى همدانى اخلاقى\r\n\r\n\r\n","description":"","footnote":"\r\n( 1 ) در « اعيان الشيعة 35 : 357 » وفات حاج سليمان را 1272 نوشته است . م .\r\n","page_name":" 1961 ","page_number":83},
  {"content":"\r\n\r\nآميزش بهم رسانيد و او اموال وى را از شبهات تطهير و نفسش را از رذائل پاك كرد ، و حاجى ميرزا على اكبر به مكه معظمه رهسپار شد و از آنجا بنجف رفت ، و چندى بدروس بعضى از علما رفت تا آخر بمجالس دروس آقاى شريعت و حاجى آقا رضا همدانى و حاجى نورى راه يافت و از اين بزرگوار مجاز در روايت گرديد ، و در سنه 1322 بهمدان باز آمد ، و پس از دوسه سالى در سنه 1325 هزار و سيصد و بيست و پنج وفات كرد ، و چندين فرزند صغير باز نهاد « 1 » .\r\n\r\n\r\n","description":"","footnote":"\r\n( 1 ) شرح حال صاحب ترجمه را آقاى دكتر مهدى درخشان در كتاب « بزرگان و سخن‌سرايان همدان 2 : 73 - 75 » ذيل عنوان « صدر همدانى - صدر الاسلام - گلشن - دبير » بنقل از چند مأخذ چاپى ذكر كرده است ، اما اطلاعى از خاندان و بازماندگان آن مرحوم بدست نداده و درباره مدت عمر و وفات و مدفنش گويد : « . . . در سال 1325 ق در حالى كه بيش از 45 مرحله از عمرش نمىگذشت دار فانى را وداع گفت و جسدش را بنجف اشرف منتقل كردند » ، انتهى .\r\nبهترين شرح حالى كه از صاحب ترجمه در دست است رساله‌ئى است به خط خود آن مرحوم در 16 صفحه به اندازه وزيرى كه در يكى از تأليفاتش « كاسه درويشان » وارد كرده و نسخه اصل آن با چند تأليف ديگر وى نزد فاضل ارجمند آقاى حاج ميرزا فخر الدّين نصيرى امينى ( حفظه اللّه تعالى ) موجود است و معظم‌له اين جزوه را در سرآغاز كتاب نفيس ديگر صاحب عنوان « تكاليف الانام فى غيبة الامام عليه الصلاة و السلام » در سال 1396 ق در تهران عينا هر دو از روى خط زيباى مؤلف با ضمائم نفيس ديگر « جمعا در 313 صفحه » بطبع رسانيده و حسبة توزيع نموده‌اند . جزاه اللّه تعالى عن الاسلام و اهله خيرا . مراجعه به اين مجموعهء جليله بسيار مغتنم مىباشد .\r\nبارى صاحب عنوان در مقدمه رساله گويد : « اين حقير اسمم على اكبر خلف مرحوم مبرور حاجى ميرزا شير محمد بن حاجى گل‌محمد بن ثقه عادل آقا محمد طاهر الهمدانى ، و نام مادر مرحومه مغفوره‌ام حاجيه خورشيد خانم بنت مرحوم ثقه عادل آقا محمد شريف همدانى است » الخ . آنچه شايان توجه است اينكه در اواخر رساله گويد : « . . . زمان مجاورت در نجف اشرف كه حالت صحت بدن و اسباب جمع داشتم روزى يك‌هزار و دويست بيت تحرير مىنمودم و فعلا قريب بده سال است « ناسخ التفاسير » را نمىتوانم از سواد به بياض بياورم ، و اين اوقات قادر بر اين نيستم كه روزى يك صفحه بنويسم چرا كه فعلا عمرم از چهل *\r\n","page_name":" 1962 ","page_number":84},
  {"content":"\r\n\r\nو او شعر هم مىگفته و تخلص دبير الدّين مىنموده « 1 » ، و چندين كتاب نظما و نثرا تأليف فرموده ، از آن جمله : كتاب « اخوان الصفا » در اخلاق ، و كتاب « ناسخ التفاسير » هشتاد هزار بيت ، و غيره .\r\nو پس از مدت پنجاه و پنج سال قمرى عمر در سنه 1325 هزار و سيصد و بيست و پنج وفات كرد .\r\n\r\n* ( 1200 - وفات مرحوم ملا على مدد كاشانى ، ره ) *\r\nوى فرزند مرحوم رمضان ساوه‌اى و خود از علماى عظام و فقهاى بزرگ عصر خود بوده ، و در نزد صاحب « ضوابط » و غيره - چنان‌كه در « لباب الالقاب : 77 » نوشته - درس خوانده ، و كتب چندى تأليف نموده ، از آن جمله : « شرح ارشاد علامه » كه فقط دو جلد از آن در وضوء بيرون آمده ، و در اين سال در ساوه وفات كرده و در قم در مقبرهء ابن بابويه در پائين ديوار شرقى دفن و بر قبر او پنجرهء كوتاهى مىباشد .\r\nو فرزندش مرحوم حاجى ميرزا حبيب اللّه در ( 1340 ) بيايد .\r\n\r\n\r\n","description":"","footnote":"\r\n* سال متجاوز است و قوا و مشاعرم بتحليل رفته و كسالت و علت مزاج فرصت نمىدهد » .\r\nسپس صورت تأليفات و بعد از آن اسامى اولاد خود را ذكر نموده و آخرين تاريخى كه در اين رساله ديده مىشود در سطر آخر آنست كه گويد : « تاريخ تولد نور چشمى نور الهدى خانم صبيه رابعه در همدان وقت مغرب شب دوشنبه چهارم شهر ربيع الاول سنه يك‌هزار و سيصد و بيست و شش سنه 1326 » ، انتهى .\r\nپس معلوم مىشود وفات صاحب عنوان متأخر از تاريخ فوق بوده و قول به 1325 خطاء محض مىباشد ، و اللّه العالم . م .\r\n( 1 ) در « فرهنگ سخنوران » از ده نفر دبير تخلص ياد كرده كه يكى از آنها نيز همدانى است ، اما از صاحب عنوان اطلاعى نداشته و ذكرى نكرده است . م .\r\n","page_name":" 1963 ","page_number":85},
  {"content":"\r\n\r\n\r\n* ( 1201 - وفات محمد ، صائب شاعر تركى عثمانى ) *\r\nدر « ريحانة الادب 2 : 408 » بعد از ذكر محمد صائب ( 1262 ج 5 ش 1022 ص 1691 ) او را ذكر كرده و گويد : عاشق مشرب بوده و اخيرا بناى عيش و عشرت گذاشته و عاقبت مبتلا باختلال حواس گرديده و بيمارستان رفته و در اين سال در سى و چهارسالگى در همان‌جا درگذشت ، و اين شعر را از او آورده :\r\n باده ويردى حاصل عمريم جفاى روزگار * صائبا اوراق تدبيرين قضا سوزانيد ور \r\nانتهى .\r\n\r\n* ( 1202 - تولد مرحوم حاجى سيد محمد لاجوردى ، ره ) *\r\nوى فرزند مرحوم سيد حسين مظفرى است كه در ( 1215 ج 2 ش 218 ) گذشت .\r\nمرحوم حاج سيد محمد از علماء اين عصر و نزيل كربلاى معلا بود . و او در اين سال در نجف متولد شده و خدمت چندين نفر از علما تحصيل نموده ، و « تقريرات دروس » آنها و برخى از كتب ديگر را تأليف كرده ، و آخر در ماه شعبان المعظم سنه 1353 هزار و سيصد و پنجاه و سه - مطابق ( ابان - آذر ) ماه برجى - در كربلا وفات كرد .\r\nو فرزندش سيد زين العابدين در فواضل و فضائل جانشين وى گرديد .\r\n\r\n","description":"","footnote":"","page_name":" 1964 ","page_number":86},
  {"content":"\r\n\r\n\r\n* ( 1203 - تولد مرحوم حكيم هيدجى ، قدس سره العزيز ) *\r\nهيدج - به كسر هاء هوز و سكون ياء حطى و فتح دال ابجد و سكون جيم - چنان كه در كتاب « فهرست علماء زنجان : 133 » نوشته ، قريه بزرگى است از مضافات زنجان در نزديكى ابهررود كه از أعمال خمسه و ميانه زنجان و قزوين افتاده .\r\nو مرحوم هيدجى صاحب اين عنوان - چنان كه در ( ص 135 ) اين كتاب فرموده - نامش حاجى ملا محمد بن حاج معصوم على ، و خود از مشاهير حكماء الهين و معاريف اساتيد و مدرسين اين عصر در تهران بود ، و شرح احوالش در آخر حاشيهء خودش بر « شرح منظومه :\r\n435 » و « فهرست علماء زنجان : 135 » و « الذريعة 6 : 136 ش 741 و 13 : 90 ش 1863 و 9 : 1304 ش 8364 » نوشته ، و از آنها همه چنين برآيد كه وى در اين سال ( 1270 ) بنص اين مأخذ اخير در هيدج متولد شده و در سنه 1297 مهاجرت بقزوين نمود و علوم منطق و نحو و صرف و معانى و بيان را تحصيل كرد ، آنگاه در 35 سالگى بطهران و نجف رفت و پس از بيست سال بطهران باز آمد ، و در نزد ميرزا محمد حسين مدرس سبزوارى ( 1317 ) علوم كلام و رياضيات را ، و در نزد ميرزاى جلوه معارف حقه و فنون حكمت را ، و در نزد علماء ديگر فنون فقه و اصول و حديث و غيره را درس خواند .\r\nآن‌گاه در مدرسهء منيريه امامزاده سيد ناصر الدّين بعنوان تدريس معقول بر قرار و در حدود سى سال آنجا بتدريس معقول مشغول بود ، و گاهى شعر هم به فارسى و تركى مىگفت و تخلص از نخست مغنى و سپس هيدجى به نسبت قريه مرقومه مىنمود ، بعد از پدر علايق ارثى را از ملك و مواشى ببرادران خود واگذار و مجردا در طهران بانزواء و قناعت عمرى را بسر آورد ، و غير از حج و زيارت ائمه ( ع ) سفرى ديگر نكرد ، بلكه خود را آلوده به تزويج نيز نفرمود .\r\nو « تعليقه‌ئى بر شرح منظومهء حاجى » در حكمت كه ذكر شد و « مجموعه‌اى در نظم و نثر\r\n\r\n","description":"","footnote":"","page_name":" 1965 ","page_number":87},
  {"content":"\r\n\r\nعربى و فارسى و تركى » در آداب و اخلاق و حكم و امثال تأليف كرد ، و در « الذريعة 3 : 90 ش 1863 » تعبير از اين تعليقه به « شرح منظومه » نموده . و نيز منظومه‌ئى دارد بنام « دانشنامه » « 1 » در برابر « شاهنامه » . و اينك اين چند شعر از او نوشته شد :\r\n به پاكى دل پيران پارسا سوگند * كه من بجاه و جلال جهان نيم در بند\r\nمن از تمام جهانم بگوشه‌اى خشنود * من از متاع جهانم بتوشه‌ئى خرسند\r\nز مال و مكنت دنيا نگاه پوشيدم * چو از نخست چنين داد پير را هم پند\r\nكه اى جوان ز جمال جهان فريب مخور * دل از محبت اين پيره زال بايد كند\r\nمنه بمال و به فرزند دل ، نبخشد سود * ترا بروز قيامت نه مال و نه فرزند\r\nبدانكه عزت جان است با قناعت جفت * چنان‌كه ذلت آن است با طمع پيوند\r\nقسم بكيش مسيحا كه هيدجى زين پس * بپاى خود نگذارد كسى گذارد بند \r\nو آخر در ماه ربيع الآخر اين سال ، چنان‌كه در « الذريعة 6 : ش 741 » نوشته - مطابق ( مرداد - شهريور ) ماه باستانى - در طهران وفات كرد و جنازه‌اش را بقم برده و در قبرستان بابلان دفن كردند .\r\nو در مدرسه منيريه كه وى در آن مدرس بوده - چنان‌كه در ( ص 137 ) جلد مرقوم « الذريعة » در پاورقى نوشته - از بناهاى امير نظام حاكم طهران است كه اتمام آن را خواهرش منير السلطنه زن ناصر الدين شاه نموده و بنام او موسوم شده . و در آن مقبرهء امامزاده سيد ناصر الدّين از اولاد حضرت امام زين العابدين ( عليه السلام ) جد سادات طالقان واقع شده ، و نصف اين مدرسه و امامزاده در سنه 1351 كه خيابان خيام را احداث مىكردند در خيابان مرقوم افتاد ، انتهى .\r\n\r\n\r\n","description":"","footnote":"\r\n( 1 ) بگفته مؤلف « فرهنگ سخنوران : 636 » چاپ سيم « دانشنامه و ديوان هيدجى » در تبريز انجام شده و ترجمه حال حكيم هيدجى بنحو اجمال در آن آمده ، و نيز از مآخذ شرح حال آن مرحوم كتاب « رجال آذربايجان در عصر مشروطيت : 184 - 183 » را ياد كرده است . م .\r\n","page_name":" 1966 ","page_number":88},
  {"content":"\r\n\r\nو منير السلطنهء مرقومه را در « المآثر : 15 » منيرة السلطنه ( با تاء تأنيث ) و دختر محمد تقى خان معمارباشى و مادر نايب‌السلطنه ( 1272 ) نوشته .\r\n\r\n* ( 1204 - وفات ارتضا على خان صفوى مدراسى ) *\r\nمحمد ارتضا على خان مردى فاضل و اديب بوده و كتب چندى تأليف نموده : اول كتاب « التصريح المحشى » در منطق . دويم كتاب « النفائس الارتضية » در شرح « الرسالة العزيزية » تأليف شيخ عبد العزيز دهلوى در معانى و بيان با حاشيه‌ئى بر آن .\r\nو در اين سال وفات كرده ، چنان‌كه در « معجم المطبوعات : 421 » نوشته .\r\n\r\n* ( 1205 - وفات مرحوم حاج سيد محمد تقى قزوينى ، رحمه اللّه ) *\r\nوى فرزند مرحوم ميرمؤمن بن مير محمد تقى بن مير محمد رضا بن مير محمد قاسم حسينى قزوينى است .\r\nمير محمد رضا از علما بوده و كتابى در أعمال شهر رمضان بنام « صياميه » تأليف نموده .\r\nنواده‌اش حاج سيد محمد تقى صاحب عنوان از اجله علما و اهل شعر و ادب بلكه خداوند كرامات و مقامات و قدس و تقوى بوده ، و كتب چندى تأليف نموده : اول « ارجوزه الفيه‌اى در نحو » كه مطلع آن اين است :\r\n قال التقى بن النقى بن الرضا * مفتخرا بالمصطفى و المرتضى \r\nو در اينجا ظاهرا براى نظم شعر نام پدر خود را ذكر نكرده . دويم كتاب « خلاصة التفاسير » در تفسير . و او شاگرد سيد محمد كربلائى كه در ( 1242 ج 4 ش 611 ص 1158 ) گذشت بوده و هم از او روايت نموده .\r\n\r\n","description":"","footnote":"","page_name":" 1967 ","page_number":89},
  {"content":"\r\n\r\nو مرحوم حاج سيد محمد مهدى قزوينى كه در ( 1222 ) گذشت « 1 » از او روايت نموده باجازهء مفصله‌ئى كه نزديك به « لؤلؤتى البحرين » مىشود . و در اين سال وفات كرده .\r\nو نواده‌اش سيد آقاى قزوينى در ( 1333 ) بيايد .\r\n\r\n* ( 1206 - تولد ميرزا محمد جواد شباب شاعر كرمانشاهى ) *\r\nوى از بزرگان شعرا و اهل علم و ادب عصر ما بود كه در انواع و اقسام اشعار مهارتى بسزا و طبعى سرشار داشت و تخلص شباب مىنمود ، و قصائد و غزليات وى در كتابهاى ادبى و مجموعه‌هاى شعرى نوشته شده ، و همانا وى در اين سال - بنص كتاب « سخنوران نامى معاصر 2 : 165 » - در كرمانشاه متولد شده و هم آنجا تحصيل علوم نمود ، و چندى روزنامه‌ئى بنام « فصاحت » منتشر كرد ، و كليات اشعار او زياده بر پنجاه هزار بيت است كه هر قسمتى از آن بهر يك از نام‌هاى ذيل مىباشد : 1 - شكرستان 2 - مخزن اللآلى 3 - نشاط شباب 4 - چشمهء نوش 5 - دبستان معرفت 6 - تير شهاب 7 - پريشان 8 - لسان العاشقين 9 - كيمياى سعادت .\r\nو هم در كتاب « وحيد بهبهانى : 333 » شرح احوال او ذكر شده و آنجا فرمايد :\r\n« وى از خاندان ملا عبد الجليل كرمانشاهى است ( چنان كه ما نيز در سال ( 1319 ) در احوال ملا عبد الجليل مذكور اشاره بدان نموديم ) و طبعى روان و قريحه‌اى سرشار داشته و در بديهه‌گوئى استاد بوده . . . » .\r\nآن‌گاه نوشته كه « رساله‌ئى در رد عارفنامهء ايرج ميرزا » از وى در مجموعه اشعارى كه به خط او بود به نظر رسيد . و از عجايب اين كه در اين مجموعه كه بسال 1341 نوشته شده در قطعه‌ئى كه در آخر آن است تاريخ فوت خود را صريحا بنظم آورده كه نه سال پيش از وفاتش\r\n\r\n\r\n","description":"","footnote":"\r\n( 1 ) شرح حال قزوينى بهنگام طبع از قلم مؤلف ساقط شده بناچار در ( 1300 ) سال فوتش بيايد . م .\r\n","page_name":" 1968 ","page_number":90},
  {"content":"\r\n\r\nبوده ، و آن اين است :\r\n چون سال حيات من بهشتاد رسيد * بگذشت به من عمر چه زيبا و چه زشت\r\nهنگام رحيل را كه بربستم رخت * رضوان جنانم خط احضار نوشت\r\nتاريخ وفات خويشتن را گفتم : * با حب على شباب را جاى بهشت \r\n1350\r\nانتهى و اينك اين غزل از او از « سخنوران » آورده شد :\r\n چنان كه ابر و گل اندر بهار گريد و خندد * دل من و لبت اى گل‌عذار گريد و خندد\r\nبه بينوائى فصل خزان و شادى گل‌ها * شگفت نيست گر ابر بهار گريد و خندد\r\nدلم به سينه گه از درد يار و گه باميدى * كزان نگار شود كامكار گريد و خندد\r\nبروزگار من و وعده‌هاى وصل دروغى * كه يار مىدهدم روزگار گريد و خندد\r\nز هجر يار و به بدعهدى جهان پس مردن * روان پاك من اندر مزار گريد و خندد\r\nبدار اگر بكشندم بجرم عشق حبيبم * بپايدارى من پاى دار گريد و خندد\r\nكسى كه همچو منش با پرى بود سر الفت * يقين شباب كه ديوانه‌وار گريد و خندد \r\nو او در عصر جمعه نوزدهم ماه ربيع الآخر سنه 1352 هزار و سيصد و پنجاه و دو - مطابق 20 مرداد ماه باستانى - وفات كرد . ليكن ديدى كه در كتاب « وحيد » وفاتش را بدون تعيين\r\n\r\n","description":"","footnote":"","page_name":" 1969 ","page_number":91},
  {"content":"\r\n\r\nماه و روز در سال 1350 نوشته ، و ظاهرا وى در 1350 كه مطابق قطعهء تاريخ باشد وفات نكرده و مؤلف كتاب « وحيد » اشتباه نموده و درست همان قول « سخنوران » است .\r\n\r\n* ( 1207 - وفات زرگر شاعر اصفهانى ) *\r\nوى بطورىكه در « مجمع الفصحا 2 : 150 » نوشته نامش آقا محمد حسن و از عظماء شعراء زمن خود بوده و لطافت و جذابيتى كه در اشعار او هست در اشعار كمى از متأخرين ديده مىشود . و او در اصفهان بزرگرى اشتغال داشته و در اين سال لواى سفر آخرت برافراشته . و در ( 1297 ) فهرست اسماء چندين نفر از بزرگان كه بكلمهء زرگر شهرت دارند بيايد « 1 » .\r\n\r\n* ( 1208 - وفات سعيد العلماء بارفروشى مازندرانى ) *\r\nوى بطورىكه در كتاب « تاريخ رجال ايران در سه قرن اخير 2 : 71 » نوشته با ملاحظه بعضى از مواضع ديگر : نامش ملا محمد سعيد « 2 » و مقيم بارفروش بوده . پس از تحصيلات مقدماتى براى تكميل اصول و فقه بعراق عرب رفت و در حوزه درس ملا محمد شريف ملقب بشريف العلماء آملى داخل شده در جزء شاگردان وى گرديد ، سپس از او اجازه اجتهاد گرفته ببارفروش برگشت . . . سعيد العلماء در سال 1270 بناخوشى و با درگذشت : تلخيص از « تاريخ رجال ايران » .\r\n\r\n\r\n","description":"","footnote":"\r\n( 1 ) مآخذ شرح حال صاحب عنوان و چهار تن زرگر تخلص ديگر در « فرهنگ سخنوران :\r\n247 » ياد شده است . م .\r\n( 2 ) مع الاسف مرحوم معلم از اين شرح حال بيش از همين چند كلمه را ننوشته بناچار شرح فوق را از دو مأخذ مرقوم آورديم . م .\r\n","page_name":" 1970 ","page_number":92},
  {"content":"\r\n\r\nو در « الكرام البررة : 599 » بتقريبى گويد كه وى از اعاظم علما و اكابر فقها و مشاهير اجلاء عصر خود بوده و بفقاهت و اجتهاد معروف و در رديف آخوند ملا آقاى دربندى و سيد شفيع جاپلاقى و شيخ مرتضى انصارى و اقرانشان بوده ، و جماعتى از بزرگان علما ، چون ملا محمد اشرفى و شيخ زين العابدين مازندرانى و غير آنان در نزد او درس خوانده‌اند . و سيد محمد بن ربيع شوشترى در حدود ( 1246 ) برخى از « تقريرات دروس » وى را نوشته است ، سعيد العلماء نزديك بسال ( 1270 ) وفات يافت ، انتهى . م .\r\n\r\n* ( 1209 - وفات شاهد ، شاعر ايزد خواستى ) *\r\nوى مرحوم حاجى آقا مير محمد مؤمن بن سيد ابو القاسم واصلا از سادات رضوى خراسان و اجدادش از آنجا بفارس آمده و در ايزد خواست توطن نموده‌اند . و حاجى آقا مير محمد مؤمن سيدى عالىهمت و شاعرى نيكوفطرت بوده و در اشعار تخلص شاهد مىنموده ، و او در ايزد خواست متولد شده و در شيراز تحصيل علوم نموده ، و در اين سال - چنان كه در « فارس‌نامه » نوشته - وفات كرده . و در « طرائق » اشتباها نقل از « فارسنامه » در سنه 1261 نموده .\r\nو به‌هرحال ، وى فرزندانى داشته : اول حاجى ميرزا حسن تولدش سنه 1249 . دويم حاجى ميرزا حسين كه در سنه 1252 در شيراز متولد شده و پس از مدت 54 سال عمر در سنه 1306 در تهران وفات كرده و دو نفر پسر از او بازمانده . سيم ميرزا محمد صادق تولدش سنه 1254 . چهارم ميرزا على تولدش سنه 1258 ،\r\n\r\n","description":"","footnote":"","page_name":" 1971 ","page_number":93},
  {"content":"\r\n\r\n\r\nسنه 1271 قمرى مطابق سنه 1233 شمسى يكشنبه غرهء محرم الحرام ( . . . ) سنبله ماه برجى\r\n\r\n* ( 1210 - وفات ميرزا نصر اللّه صدر الممالك اردبيلى ، ره ) *\r\nصدر ، در اين موارد مقصود كسى است كه از جانب پادشاه وقت معين مىشود براى سرپرستى اوقاف و وظايف و تيولات مملكت و آنها را بأرباب استحقاق مىرساند . در كتاب « نامهء نامى » تأليف غياث الدّين بن كريم الدّين « نسخه خطى ص 47 با ملاحظه يك ورق افتاده » شرحى نوشته بخلاصهء اينكه اول كسى كه منصب صدارت را قرار داد سلطان ملكشاه سلجوقى بود كه وى براى اينكه علما و بزرگان دين براى اخذ وظائف و حقوق خود بملازمت عمال دولت كه از أتراك بودند نروند بخاطرش رسيد كه يكى از بزرگان علما كه بتصديق همه بر سايرين مقدم باشد با شخص پادشاه طرف شده وظايف را دريافت و بسايرين برساند و يكى از اولاد صاحب « محيط » را كه مشمول اين تعريف بود اختيار و او را صدر قرار داد و پس از آن سلاطين ديگر اين سنت سنيه را از وى ياد گرفته و همواره بدان عمل مىنمودند ، انتهى .\r\nو مرحوم ميرزا نصر اللّه از اهل علم و عرفان بلكه از امراء و رجال كاردان دولت در زمان خود بوده و شعر هم مىگفته و تخلص نصرت مىنموده ، چنان‌كه هم در طريقت نصرتعلى لقب داشته و « مثنوى » پرتحقيقى به وزن رمل بنظم آورد . و در آدينه ششم ماه محرم الحرام اين سال - مطابق ( . . . ) ميزان ماه برجى - در عراق عرب وفات كرده .\r\n\r\n","description":"","footnote":"","page_name":" 1972 ","page_number":94},
  {"content":"\r\n\r\nو فرزندش ميرزا هادى در حدود سال ( 1306 ) با سنى متجاوز از هفتاد در قم وفات نمود .\r\nو در « روزنامهء اطلاعات . س 24 ش 7109 صادره در غره ع 1 - 369 » وفات نصرت آقاى صدرى نجل صدر الممالك اردبيلى را در كربلا نوشته ، انتهى .\r\nو ظاهرا وى نتواند پسر بلافاصلهء صدر الممالك باشد و چنين برآيد كه وفات وى در اواخر صفر اين سال بوده . و در شماره 7112 ( 5 ع 1 ) وى را جوان و پدر او را فضل اللّه و در حين فوت وى زنده نوشته ، انتهى . پس معلوم مىشود كه نصرت آقاى متوفى پسر فضل اللّه و او شايد پسر يكى از فرزندان صاحب عنوان كه شايد ميرزا هادى مرقوم باشد بوده و مقصود از نجل نواده مىباشد .\r\n\r\n* ( 1211 - تولد مرحوم ثقةالاسلام حاجى شيخ ) * * ( محمد على اصفهانى ، ره ) *\r\nوى فرزند مرحوم حاجى شيخ محمد باقر اصفهانى است كه در ( 1235 ج 3 ش 489 ص 1007 ) گذشت .\r\nمرحوم حاج شيخ محمد على از بزرگان علما و فقهاء عصر خود در اصفهان بود و در فروع و شعب مسائل فقه تبحر و اطلاعى تمام داشت . و او در أحد الربيعين اين سال - مطابق ( قوس - جدى ) ماه برجى - از بطن دختر مرحوم آقا سيد صدر الدّين عاملى ( ره ) متولد شده و در نزد چندين نفر از علما از آن جمله پدر خود و ميرزاى رشتى - چنان كه در « فهرست كتابخانه رضويه 5 : 581 » نوشته - درس خواند ، و كتب چندى تأليف كرد ، از آن جمله : اول « رساله‌ئى در ولايات » « 1 » . دويم كتاب « لسان الصدق » در مواعظ و اخبار ( چنان كه در « الذريعة\r\n\r\n\r\n","description":"","footnote":"\r\n( 1 ) اين رساله محققانه فقهى عربى كه در مسئله ولايت پدر و جد و وصى و حاكم شرع است بقطع ربع در 174 صفحه ( ظاهرا در اصفهان ) چاپ شده بسعى و اهتمام حاجى ميرزا محمد جعفر گلستانه تاجر كتابفروش اصفهانى ( از سادات گلستانه ) و آقا محمد حسين بن محمد *\r\n","page_name":" 1973 ","page_number":95},
  {"content":"\r\n\r\n18 : 305 ش 223 » فرموده ) « 1 » .\r\nسيم « رساله‌ئى در اصول دين و اخلاق » « 2 » .\r\nو او روايت مىكند از پدر خود از شيخ حسن بن شيخ جعفر و صاحب « جواهر » چنان‌كه خود در « اجازه » ئى كه براى سيد فانى ( كه در 1281 بيايد ) نوشته ذكر كرده . و از او سيد فانى مذكور .\r\n\r\n\r\n","description":"","footnote":"\r\n* جعفر تاجر كتابفروش اصفهانى و كاتب آن « اقل الطلاب و احقر الكتاب » محمد على بن محمد صادق ورنو سفادرانى سدهى اصفهانى است كه در 8 ماه رمضان 1313 از آن فراغت يافته و لا بد در همان سال بطبع رسيده است . روى صفحه اول مدح بليغى از مؤلف نوشته شده ، و خود در سرآغاز كتاب گويد : « اما بعد ، فيقول العاثر الفاقر محمد على بن محمد باقر : هذه « وجيزة فى مسائل الولايات » الخ .\r\n( 1 ) اين مطلب ظاهرا باشتباه وارد « الذريعة » شده است و در جاى ديگر چنين چيزى به نظر نرسيد . كتاب « لسان الصدق » با اوصاف مذكوره كه به نظر راقم اين سطور رسيده تأليف مرحوم آقا شيخ احمد واعظ خوانسارى اصفهانى ( متوفى 1345 ) است كه در « الذريعة 18 :\r\n306 ش 227 » نيز مذكور ، و شايد منشأ اشتباه شرحى باشد كه شيخ احمد در صفحه آخر كتاب خود در تجليل از مرحوم آقاى حاج شيخ ابو الفضل نجفى و والدش صاحب عنوان نوشته ، و اللّه العالم . ضمنا در همين جاى ذريعه تاريخ فوت را اشتباها ( 1317 ) قيد كرده است . م .\r\n( 2 ) گويا اين رساله همانست كه در « الذريعة 1 : 190 ش 720 » و « فهرست مشار » ذكر شده و گويند در 1288 تأليف و در 1297 چاپ شده است . و ديگر از تأليفات چاپ شده صاحب عنوان « رساله در كيفيت نماز شب و استخاره و نماز جعفر طيار » است كه به خواهش ميرزا سليمان خان ركن الملك تأليف و در مقدمه « قرآن كريم » چاپ ركن الملك بسال 1311 طبع شده ، چنان كه در شرح حال صاحب ترجمه در كتاب « زندگانى آية اللّه چهار سوقى : 199 » ذكر كرديم . و نيز از تأليفات آن مرحوم « رساله در مناسك حج » است كه آن نيز بطبع رسيده .\r\nايضا در سنه 1308 رساله عمليه فارسى در عبادات بنام « سراج العوام و مشكاة الظلام » تأليف ميرزا احمد بن محمد على واعظ اصفهانى با حواشى صاحب عنوان و برادرش مرحوم آية اللّه آقا نجفى بطبع رسيده است . م .\r\n","page_name":" 1974 ","page_number":96},
  {"content":"\r\n . \r\n","description":"","footnote":"","page_name":" 1975 ","page_number":97},
  {"content":"\r\n\r\nو در سنه 1300 با برادر كوچك خود حاج آقا نور اللّه به سفر حج رفت و چندين سال زندگى و زندگانى با رياست و شايستهء بدون زحمتى نمود ، لكن چنان كه طبيعت روزگار است كه اين‌طور زندگانى نمىپايد وى نيز به پنجاه‌سالگى نرسيده ، در شب سه‌شنبه چهارم ماه شعبان المعظم سنه 1318 هزار و سيصد و هيجده - مطابق ( . . . ) قوس ماه برجى - در اصفهان وفات كرد و جسدش را پيش از دفن حمل بعتبات و در نجف نزد برادرش حاج شيخ محمد حسين ( كه در 1266 ج 5 ش 1093 ص 1807 گذشت ) دفن نمودند .\r\nو او مخدره فاطمه ملقبه بميرزا بيگم دختر آقا محمد ابراهيم قزوينى را ( كه مردى تاجر محترم بوده و مادرش « زوجه آقا محمد ابراهيم » خديجه سلطان بيگم سيدهء رضويه است و خود ميرزا بيگم در شب آدينه غره ج 2 سنه 1352 در اصفهان وفات كرده و در قم در حجرهء پهلوى حجرهء حاجى شيخ فضل اللّه شهيد دفن شده ) بزوجيت اختيار كرده ، و سه نفر پسر و چهار دختر داشته ، و پسران : اول حاجى شيخ مهدى است كه در ( 1298 ) بيايد . دويم مرحوم آقا شيخ محمد حسين كه در شنبه 19 محرم سنه 1318 وفات كرده . سيم حاجى شيخ ابو الفضل كه از اعيان رجال عصر در اصفهان است و در علوم تاريخ و حوادث جهان و برخى از علوم اسلامى و مقتضيات زمان و معاشرت با أبناء آن بصيرتى شايان دارد و در سنه 1309 متولد شده و زمزم خانم دختر عمش حاج آقا جمال الدّين را بزوجيت پذيرفته ، و بطورىكه آقاى روضاتى در مقدمه « كتاب الاوائل مقدس » نوشته در ظهر جمعه 25 ع 1 - 1391 در اصفهان وفات كرده و جسدش را بقم بردند ، انتهى .\r\nو دختران يكى بنام خانم جهان زوجهء برادرزاده‌اش حاجى شيخ محمد باقر الفت است ( كه در 1301 بيايد ) و در 3 شنبه 7 ذىالقعده سنه 1387 وفات كرده . و دو نفر ديگر زوجه‌هاى دو تن از آقايان سادات كتابفروش اصفهانىاند بنام بىبى خانم و زهرا خانم و شوهران ايشان به ترتيب حاج ميرزا هلال الدّين كتابى و حاج ميرزا محمد صادق كتابىاند . و اين دو نفر كوچك‌تر از بىبى خانم‌اند ، و بزرگ‌تر از او سكينه خانم زن حاج ميرزا محمد هاشم بن حاج ميرزا عبد الجواد بن آقا محمد مهدى كرباسى است كه بجمله چهار دختر باشند .\r\n\r\n","description":"","footnote":"","page_name":" 1976 ","page_number":98},
  {"content":"\r\n\r\n\r\n* ( 1212 - تولد مرحوم ميرزا هدايت اللّه 34 چهارسوئى ، ره ) *\r\nوى فرزند مرحوم آقا ميرزا محمد باقر 33 چهارسوئى است كه در ( 1226 ج 3 ش 370 ص 798 ) گذشت .\r\nمرحوم ميرزا هدايت اللّه از علماء اصفهان بود ، و در آدينه بيست و هفتم ماه جمادى - الاخراى اين سال - مطابق ( . . . ) حوت‌ماه برجى - متولد شده ، و در نزد پدر و عم خود درس خواند تا عالمى فاضل و فقيهى كامل گرديد ، چندين سال در اصفهان بامامت و تدريس اشتغال ورزيد ، و پس از مدت هفتاد و چهار سال و سه ماه قمرى و پنج روز عمر ، در ساعت آخر روز سه‌شنبه دويم ماه شوال المكرم سنه 1345 هزار و سيصد و چهل و پنج - مطابق 15 فروردين‌ماه باستانى - وفات كرد ، و در پائين پاى پدر بزرگوار دفن شد « 1 » .\r\n\r\n\r\n","description":"","footnote":"\r\n( 1 ) صاحب عنوان عالمى جليل القدر و داراى نفس قدسى و ذكاء فطرى و دقت فهمى ممتاز بوده ، راقم اين سطور در كتاب « كواكب منتشره » ى خود كه در 1366 ق تأليف كرده بنقل از فرزندان آن مرحوم وى را مجاز از دو نفر استاد مذكورش ( والد ماجد و عم اجل ) و مرحوم ميرزا عبد الجواد حسين‌آبادى ( مجاز از صاحب « جواهر » ) دانسته و نوشته‌ايم كه تأليف مستقلى از ايشان در دست نيست ، لكن حواشى مفيدى بر « شرح لمعه » و « فرائد شيخ » دارد . آن مرحوم از اساتيد برادرزاده خود مرحوم آقاى حاج ميرزا سيد حسن چهارسوقى ( 1294 ) در « شرح لمعه » بوده لذا شرح حال ديگرى از وى بنقل از « مقالات مبسوطهء » مؤلف اين كتاب در « زندگانى آية اللّه چهارسوقى : 177 ببعد » نقل نموده‌ايم كه خالى از فائده نيست ، و اجازه مختصره پدر بزرگوارش براى او بتاريخ 8 صفر 1308 مىباشد و صورت آن در « رياض الابرار » موجود است . فرزند اكبر آن مرحوم در ظهر نسخه‌اى از « روضات الجنات » شرحى در كيفيت بيمارى و وفات والد خود نوشته و از آن مستفاد مىشود كه وى يك سال مريض بوده و سرانجام به اسهال سخت درگذشته و در خانه خود جنازه‌اش را غسل داده و بعد *\r\n","page_name":" 1977 ","page_number":99},
  {"content":"\r\n\r\nآقا ميرزا هداية اللّه چهارسوئى و فرزندان و ملازمان\r\n\r\n","description":"","footnote":"","page_name":" 1978 ","page_number":100},
  {"content":"\r\n\r\nو فرزندانى از او طبق « شجره‌نامه‌هاى چهارسوئىها » بازماند ، بدين شرح : اول آقا ميرزا حبيب اللّه 35 كه در سنه 1308 متولد شده و از سيد محمد مهدى كاظمينى ( 1319 ) روايت مىكند و در محلهء چهارسوى شيرازيان امامت و رياست دارد و فرزندان چند از او بهم رسيده « 1 » .\r\nدويم آقا ميرزا محمود 35 كه هم از علماء اصفهان است و فرزندانى دارد . تولدش 5 شنبه 16 محرم سنه 1315 « 2 » .\r\nسيم آقا ميرزا اسد اللّه 35 كه در سنه 1318 متولد شده و نيز طبق شجره‌نامه اولادى چند دارد « 3 » .\r\n\r\n\r\n","description":"","footnote":"\r\n* به مسجد عتيق چهارسو شيرازيها كه خود و والد بزرگوارش صاحب روضات در آن اقامه جماعت و وعظ و ارشاد مىنموده‌اند حمل و مرحوم آية اللّه حاج مير محمد صادق مدرس خاتون‌آبادى ( 1348 ) و جمعى كثير بر او نماز گذارده و در روز چهارشنبه بر سر دست تا تخت پولاد تشييع شد و جمعيت مشيعين بالغ بر بيست هزار نفر گرديد ، و پس از آن سه روز مجلس ترحيم باعظمت و كم‌نظير براى آن مرحوم تشكيل شد . غفر اللّه تعالى لنا و لهم . م .\r\n( 1 ) آقا ميرزا حبيب اللّه در نيمه‌شب يكشنبه 16 ع 1 - 1379 بعارضه سكته وفات يافت و در بقعه تكيه معروف بگلزار در تخت پولاد مدفون شد . وى از مرحوم آخوند ملا محمد حسين فشاركى ( مجاز از شيخ زين العابدين مازندرانى ) به اجازه مورخه 8 ج 2 - 1343 و از مرحوم ميرزا محمد حسين غروى نائينى ( مجاز از حاج ميرزا حسين ميرزا خليل و شيخ محمد طه نجف ) به اجازه مورخه 14 ع 2 - 1344 و از مرحوم حاج شيخ عبد الكريم حائرى يزدى ( در هامش اجازه ميرزاى نائينى ) و از مرحوم حاج سيد صدر الدّين صدر ( مجاز از مرحوم سيد حسن صدر ) به اجازه مورخه 9 ج 1 - 1366 نيز روايت مىكند و اصول اجازات در حين تحرير اين سطور به نظر قاصر رسيد . م .\r\n( 2 ) آقا ميرزا محمود مقارن طلوع آفتاب جمعه پنجم صفر 1396 وفات يافت و در داخل بقعه تكيه صاحب « روضات الجنات » مدفون شد . وى از والد ماجدش و مرحوم شيخ شيخ محمد رضا زنجانى كاظمينى و مرحوم حاج عبد الكريم حائرى روايت مىكند و راقم سطور از آن مرحوم اجازه روايت دارد . م .\r\n( 3 ) تاريخ تولد معظم‌له در 26 ع 2 - 1318 مىباشد . و اين هر سه فرزندان صاحب عنوان از دانشمندان طائفه و مروجين شريعت مطهره بشمارند . م .\r\n","page_name":" 1979 ","page_number":101},
  {"content":"\r\n\r\nآقا ميرزا هدايت اللّه چهارسوئى و فرزندان و ملازمان\r\n« توضيحا عكس ص 1978 متعلق بشرح حال مرحوم حاج مير محمد حسين روضاتى اصفهانى است كه در ( 1275 ) بيايد و اينجا اشتباها چاپ شده » .\r\n\r\n","description":"","footnote":"","page_name":" 1980 ","page_number":102},
  {"content":"\r\n\r\nسنه 1234 شمسى\r\nچهارشنبه دويم رجب المرجب اول حمل ماه برجى\r\n\r\n* ( 1213 - تولد مرحوم سيد ابو تراب 34 خوانسارى ، رضى اللّه عنه ) *\r\nوى مرحوم سيد عبد العلى 34 فرزند سيد ابو القاسم 33 خوانسارى است كه در ( 1280 ) بيايد .\r\nمرحوم سيد ابو تراب ( ره ) از اجلهء علماء معقول و منقول و عظماء فقهاء نجف اشرف بود « 1 » . شرح احوالش در چندين كتاب نوشته و از آن جمله « احسن الوديعه 2 : 3 تا 51 »\r\n\r\n\r\n","description":"","footnote":"\r\n( 1 ) عالم فاضل متتبع آقاى حاج شيخ رضا استادى تهرانى از اعاظم مشتغلين حوزه علميه قم ( دام توفيقه ) در محرم 1395 ق رساله‌ئى ( در 32 صفحه رقعى ) در آن بلده طيبه چاپ كرده‌اند كه عنوانش « معجزات و يادنامهء استاد علامه مرحوم آقا سيد ابو تراب خونسارى طاب ثراه » است و از ( ص 3 تا 18 ) شرح حال صاحب ترجمه شامل نام و نسب و خاندان و تولد و اساتيد و مشايخ اجازه و شاگردان و فرزندان و وفات و اسامى تأليفات و آثار منظوم و منثور كه بالغ بر 43 اثر مىباشد . و از ( ص 19 تا 22 ) منظومه‌ئى از آن مرحوم بعنوان « قصيده عام الخوارق » و سپس تا آخر رساله شرحى است پيرامون معجزات و خوارق عادات معصومين ( عليهم السلام ) و ترجمه‌گونه‌ئى از قصيده ياد شده كه در آن هشت كرامت ظاهره و معجزه باهره از مرقد مطهر شاه ولايت اسد اللّه الغالب ( صلوات اللّه و سلامه عليه و على اولاده الطيبين الطاهرين ) در اوائل 1299 ق آشكار شده و بسمع همگان رسيده است . خداوند منان بصديق گرامى ما مؤلف و ناشر رساله جليله جزاى خير دهاد . م .\r\n","page_name":" 1981 ","page_number":103},
  {"content":"\r\n\r\nو « الذريعة 8 : ش 290 » و غيره ، و از آنها چنين برآيد كه : او در شب پنج‌شنبه هفدهم ماه رجب الفرد اين سال - مطابق 16 حمل ماه برجى - در خوانسار متولد شده ، و در سنه 1291 باصفهان و در 1295 بنجف آمده و در آنجا خدمت چندين نفر از اعاظم علما درس خوانده و از برخى اجازت روايت درست كرد ، و پس از آن خود بتدريس و تأليف پرداخت و كتب بسيارى تأليف كرد ، از آن جمله كتاب « سبل الرشاد » در شرح « نجاة العباد » حاجى شيخ محمد حسن نجفى در فقه ، در ده جلد . انجام تأليف كتاب روزه سنه 1303 ، انجام تأليف كتاب ارث سنه 1304 « 1 » .\r\nو چندين نفر از بزرگان از مجلس درس او برخواسته يا از او روايت مىنمايند .\r\nو آخر پس از مدت هفتاد و چهار سال و نه ماه قمرى و بيست و سه روز عمر ، در دو ساعت و نيمى روز شنبه دهم ماه جمادى الاولى سنه 1346 هزار و سيصد و چهل و شش - مطابق 13 آبان ماه باستانى - در نجف وفات كرده و در وادى السلام دفن شد .\r\nو او را سه نفر پسر بنام سيد محمد على 35 و سيد محمد مهدى 35 و سيد محمد حسين 35 بوده كه هر سه در حيات پدر وفات كردند .\r\n\r\n* ( 1214 - تولد مرحوم سيد محمد جواد خراسانى ، ره ) *\r\nوى فرزند مرحوم سيد محمد رضاء خراسانى است ( 1302 ) .\r\nمرحوم سيد محمد جواد از علماء اصفهان بود كه در روز آدينه بيست و پنجم ماه رجب الفرد اين سال - مطابق 24 حمل ماه برجى - متولد شده ، و همواره در مسجد جارچى و مسجد\r\n\r\n\r\n","description":"","footnote":"\r\n( 1 ) مبحث روزه و ارث اين كتاب مفيد در سال 1332 ق طى 354 صفحه بزرگ در طهران چاپ شده و صفحه اول و دو صفحه آخر آن پيرامون حالات مؤلف است . ناگفته نماند كه نام كتاب در عنوان بالاى صفحه اول آن اشتباها « سبيل الرشاد » با ياء نوشته شده است . م .\r\n","page_name":" 1982 ","page_number":104},
  {"content":"\r\n\r\nحاجى رضا بجاى پدران خود امامت مىنمود ، و تأليفات چندى هم دارد : اول « رساله‌ئى در احوال جد و پدر خود و برخى از علماء ديگر » آغاز تأليف آن 4 شنبه 19 ذىالحجه سنه 1339 . دويم « رساله‌ئى در تعبير خواب » . سيم كتاب « رؤياى صادقه » در خواب‌هاى خود و ديگران كه ديده‌اند و راست درآمده ، و اين هر سه رساله به خط خودش پيوست به يكديگر در نزد جناب آقاى سيد محمد رضا « سلمه اللّه تعالى » « 1 » موجود و ما آن را اجمالا مطالعه و از رسالهء اول شرح احوال پدر و جدش را در اين كتاب آورده و مىآوريم ، و نيز تاريخ تولد خودش را در « رؤياى صادقه » در ص 15 ذكر كرده و آنجا در روز جمعه 27 رجب اين سال نوشته ، لكن ما ( از اين كه در جلد قاجاريهء « ناسخ » و جلد دويم « مرآة البلدان » و جلد سيم « منتظم ناصرى » عيد نوروز آن سال را 4 شنبه 2 رجب نوشته‌اند و قراين ديگر هم بر صحت آن داشتيم ، چنان‌كه آنفا در ذكر اول حمل و تولد سيد ابو تراب خوانسارى نيز همين‌طور آدينه را بيست و هفتم منافى ديده و هفته را درست و ماه را غلط دانسته ) تولد او را در بيست و پنجم آورديم .\r\nو به‌هرحال ، سيد محمد جواد در ( . . . ) سنه 1352 در اصفهان وفات كرده و در تخت پولاد در حوالى قبر جدش حاجى سيد يوسف ( 1246 ج 4 ش 667 ص 1262 ) دفن شد ، يعنى به طرف بالاسر مايل به قبله بفاصلهء ده قدم . و چندين نفر براى او مرثيه و ماده تاريخ گفتند ، از آن جمله حاجى ميرزا حسن خان انصارى ( 1287 ) فرمايد ( چنان كه بر روى قبر هم نوشته ) :\r\n\r\n\r\n","description":"","footnote":"\r\n( 1 ) اين بزرگوار كه فرزند صاحب عنوان و سالهاى متمادى تا آخرين ايام حيات با عزت و اعتبار در مقام زمامدارى حوزه علمى اصفهان و قيام بوظائف امامت و تدريس و تكفل امور طلاب عظام علوم دينيه اشتغال داشت : در حين طبع اين اوراق برحمت ايزدى پيوست .\r\nدر روز عيد مبعث ( 27 ماه رجب 1397 ) گرفتار حمله قلبى شد و پس از انتقال ببيمارستان بهنگام طلوع فجر يكشنبه 29 ( مطابق 26 تيرماه باستانى ) جان به جان‌آفرين تسليم كرد و در همان روز جنازه‌اش با تجليل و احترام شايسته تشييع و در تخت پولاد جوار مزار فاضل اصفهانى ( هندى ) و پهلوى قبور نياكانش به خاك سپرده شد و در اين ايام مجالس ترحيم متعدد در مدارس و مساجد شهر و جاهاى ديگر منعقد گرديد ، رحمة اللّه تعالى عليه . شرح حال آن مرحوم در سال تولدش ( 1311 ) مذكور خواهد شد . م .\r\n","page_name":" 1983 ","page_number":105},
  {"content":"\r\n\r\nإذا باثنى عشر جاءوا و قالوا : ثوى حرز الجواد طاب مثواه\r\n1352 120 + 1340\r\nو وى را فرزندان چندى است ، از آن جمله : حاجى سيد مرتضى كه از علماء اصفهان بود . و ديگر سيد محمد رضا كه در ( 1311 ) بيايد .\r\n\r\n* ( 1215 - تولد احياء شاعر جهرمى ) *\r\nوى ، به‌طورىكه در « دانشمندان و سخن‌سرايان فارس 1 : 237 » نوشته ، نامش حاج عبد الوهاب ملقب به حكيم‌باشى فرزند شيخ محمد حكيم‌باشى جهرمى است ، و خود در نهم ماه شوال المكرم اين سال - مطابق ( . . . ) سنبله ماه برجى - در جهرم متولد شده و در طى دوران زندگى هم در آنجا بطبابت اشتغال داشته ، و همانا بدوا در نزد پدر خود تحصيل كرده ، و پس از آن بشيراز رفت و از محضر شريف الحكماء و همچنين حكيم‌باشى ( مشهور به حكيم‌باشىكر ) مستفيد گرديد ، و خصوصيات اخلاقى ممتازى داشته چنان كه در معالجه مرضى به‌هيچ‌وجه داراى نظر مادى نبوده و بيشتر علاوه بر آنكه از فقرا حق العلاج نمىگرفته از خود پول دوا و غذاى آنها را هم مىداده ، و در اواخر عمر با وجود مضيقه مالى باز مناعت طبعش مانع از آن بوده كه حق العلاج مطالبه كند ، و در نتيجهء مهارت و تجربيات متمادى اغلب ساعت مرگ بيماران صعب العلاج و معالجه نشدنى را پيش‌بينى مىكرد ، و با آنكه ادويهء قديمى چندان بهايى نداشت او نسخه‌ها را متناسب با وضع مالى بيماران مىنوشته ، و علاقه مفرطى به اسب‌سوارى و شكار داشته ، و عاقبت در نتيجهء زمين افتادن از اسب مبتلا به بول الدم گرديد ، و در شب سه‌شنبه\r\n\r\n","description":"","footnote":"","page_name":" 1984 ","page_number":106},
  {"content":"\r\n\r\nدوازدهم ماه رمضان المبارك سنه هزار و سيصد و پنجاه و شش - مطابق 12 آذرماه باستانى سال 1316 - پس از مدت 84 سال و 11 ماه و 3 روز عمر وفات كرد و در قبرستان شاهزاده حسين دفن شد .\r\n\r\n* ( 1216 - وفات مرحوم شيخ محسن خنفر ، ره ) *\r\nوى « 1 » فرزند مرحوم محمد ، و خود از اجله علما و افاضل فقهاء متتبعين بوده ، و در احوال رجال تتبعى عظيم داشته .\r\nشرح احوالش در « فوائد الرضويه 2 : 374 » و « احسن الوديعه 1 : 19 » نوشته و از آنها چنين برآيد كه وى در نجف ساكن و آنجا در خدمت شيخ جعفر و فرزندانش شيخ موسى و شيخ على درس خوانده و خود نيز در آن زمين برين تدريس مىنموده ، و چندين نفر از علما از مجلس درس او بيرون آمده‌اند : اول ميرزا محمد تنكابنى ( 1302 ) . دويم حاجى شيخ محمد طه نجف ( 1241 ج 4 ش 608 ص 1149 ) . سيم سيد محمد كاظمينى ( 1303 ) .\r\nچهارم سيد محمد هندى ( 1242 ج 4 ش 625 ص 1183 ) ، و اين شاگرد اخير « تقريرات دروس » آن استاد راد را در كتابى بنام « تحريرات » جمع نموده ، چنان‌كه در احوال وى اشاره بدان نموديم .\r\nدر « فوائد الرضويه » كراماتى براى شيخ محسن نوشته و فرمايد وى به علت صعوبت مسلكى كه داشت در حيات صاحب « جواهر » مرجع عامه واقع نشد و پس از وفات وى اكثر عرب به او رجوع كردند ، لكن طولى نكشيد كه او خود وفات كرد ، انتهى .\r\nو از « قصص العلماء : 115 » چنين برآيد كه وى زمانى هم باصفهان آمده . و بنص « فوائد\r\n\r\n\r\n","description":"","footnote":"\r\n( 1 ) رجوع شود به « دارالسلام 2 : 388 » . يادداشت مؤلف .\r\n","page_name":" 1985 ","page_number":107},
  {"content":"\r\n\r\nالرضويه » در بيست و نهم ماه ذى القعدة الحرام اين سال - مطابق ( . . . ) اسد ماه برجى - وفات كرده ، و در « الذريعة 3 ش 1414 » در سنه 1270 نوشته ، و در « احسن الوديعه 1 : 20 » در سنه 1247 نوشته كه آن غلط است .\r\nو به‌هرحال ، وى در نزد شيخ خضر شلال دفن شد و دو پسر بنام شيخ احمد و شيخ محمد حسن كه هر دو از اهل علم و فضل‌اند بر جا نهاد . و نام هر دو در « دارالسلام نورى 2 ، 388 و 389 » برده شده .\r\n\r\n* ( 1217 - تولد ميرزا اسماعيل خان دبير تفرشى ) *\r\nاز « مجله يادگار . س 4 ش 5 ص 20 تا 23 » چنين برآيد كه وى از اهل علم و ادب و شعر بوده و در ماده تاريخ گفتن تخصصى بسزا داشته ، و در ماه ذى الحجة الحرام اين سال - مطابق ( اسد - سنبله ) ماه برجى - متولد شده ، چنان‌كه اين ماده تاريخ كه خود گفته بدان مشعر است :\r\nبد اسماعيل را ذىالحجه مولود . و كتابى بنام « نخبة التواريخ » از آغاز اسلام تا حدود 1322 تأليف كرده در تاريخ تولد و وفات معاريف و بزرگان و برخى از وقايع ديگر و زياده بر هزار ماده تاريخ متناسب و متين نظم كرده ، و در سنه 1322 هزار و سيصد و بيست و دو وفات نموده ، و قصيده‌ئى در سفر مظفر الدّين شاه بفرنگ گفته كه هر مصرعى ماده تاريخ سال سفر است كه 1317 باشد .\r\nو چندين نفر از كسانى كه أشعار مشتمل بر ماده تاريخ بدين‌طور گفته‌اند در ( 1240 ج 4 ش 586 ص 1127 ) گذشت .\r\n\r\n","description":"","footnote":"","page_name":" 1986 ","page_number":108},
  {"content":"\r\n\r\n\r\n* ( 1218 - تولد سيد احمد بك شافعى حسينى ) *\r\nوى سيد شهاب الدّين احمد بن احمد بن يوسف مصرى از عظماء علماء فرقهء شافعيه است كه در اين سال متولد شده چنان كه مفهوم از « لغت‌نامهء دهخدا 3 : 1420 » است كه آنجا پس از عقد عنوان وى چنين نوشته : ( 1271 - 1332 ) ، و مفهوم از اين پرانتز و درون آن تولد و وفات او است . و به‌هرحال ، وى چندين كتاب تأليف كرده : اول كتاب « اعلام الباحث بقبح ام الخبائث » در مضار شراب و تحريم آن از كتاب و سنت . دويم كتاب « بهجة المشتاق » در حكم زكات اوراق ، ورقه‌هاى نوت بانگها . سيم كتاب « البيان » در اصل تكوين انسان . چهارم كتاب « تبيان التعليم » در حكم آغاز نشده ببسم اللّه الرحمن الرحيم . پنجم كتاب « تحفة الرأى السديد الاحمد » براى ضياء تقليد و مجتهد در اصول فقه . ششم كتاب « الدرة » در حكم جرة و حكم قى و مره ، در فقه شافعى . هفتم كتاب « دفع الخيالات » در رد مفترياتى كه بر « القول الوضاح » او وارد شده . هشتم كتاب « دليل المسافر » در مختصات سفركننده از نماز و روزه و غيره . نهم « رساله‌ئى در اصول » . دهم كتاب « رشد الانام » براى برء ام الامام در شرح عبادات كتاب « أم » امام شافعى در 24 جلد . يازدهم كتاب « القول الفصل » در قيام فرع بر جاى اصل . دوازدهم كتاب « القول الوضاح » در اينكه خوردن قربانى معين بجعل بعضى از آن سنت است و بعضى مباح . سيزدهم كتاب « كشف الستار » از حكم نمازگيرنده بر مستجمر بأحجار ، در فقه شافعى .\r\nچهاردهم كتاب « نهاية الاحكام » در آنچه براى نيت است از أحكام ، در فقه شافعى .\r\nو او در سنه 1332 هزار و سيصد و سى و دو به‌طورىكه ذكر كرديم پس از مدت شصت و يك سال قمرى عمر وفات كرد .\r\n\r\n","description":"","footnote":"","page_name":" 1987 ","page_number":109},
  {"content":"\r\n\r\n\r\n* ( 1219 - تولد ادوار كلازر آلمانى ) *\r\nكلازر از جملهء خاورشناسان اين عصر بود كه در اين سال در بوهمى متولد شده و در آثار عرب و برخى از لغات و تاريخ و جغرافياى عربستان تأليفاتى نموده ، و پس از مدت پنجاه و چهار سال قمرى عمر در سنه 1325 هزار و سيصد و بيست و پنج وفات كرده .\r\n\r\n* ( 1220 - تولد مذنب شاعر بدايونى ) *\r\nوى چنان كه در « الذريعة 9 : 1025 ش 6671 » نوشته نامش مولوى حافظ على احمد است كه در اين سال متولد شده ، و در سال تأليف تذكرهء « صبح روشن » ( 1296 ) بتكميل علوم باطن اشتغال داشته ، انتهى .\r\nو در اين صفحهء « الذريعة » چهار نفر ديگر شاعر مذنب تخلص ذكر كرده كه با اين مذنب صاحب عنوان پنج نفر بشوند :\r\nاول يك نفر مذنب كه نامش را در ديوانش ننوشته‌اند .\r\nدويم مذنب بمرودى كه « مقامات حسينى » محمد اكبر منشى را از شعراء قرن دوازدهم ( كه ناتمام بوده ) باتمام رسانيده .\r\nسيم مذنب تبريزى كه نامش فتحعلى بن حسن ايروانى و در قرن 12 بوده . چهارم مذنب خراسانى كه وى شيخ غلام رضاى واعظ ابن محمد على صاحب « مخزن الاشعار » است .\r\n\r\n","description":"","footnote":"","page_name":" 1988 ","page_number":110},
  {"content":"\r\n\r\n\r\n* ( 1221 - تولد حاجب شاعر مرودشتى ) *\r\nمرودشت ، به‌طورىكه در « فارسنامه . گفتار 2 : 293 » نوشته بلوكى است در فارس ميانه مشرق و شمال شيراز كه قصبهء آن - چنان كه در ( ص 300 ) گفته - قريه فتح‌آباد است ، و آن قصبه را سه قسمت نموده‌اند بنام خفرك سفلى و خفرك عليا و مرودشت ، و يكى از ديهات قسمت اين مرودشت خاص قريه كناره است كه يك فرسخ و نيم ميانه جنوب و مشرق فتح‌آباد است .\r\nو حاجب مذكور نامش حيدر على بن جعفر ، و خود از رجال فاضل اين زمان ، و به‌طورىكه در « سخن‌سرايان نامى معاصر 3 : 76 » نوشته ؛ در اين سال در قريهء كنارهء مذكوره متولد شده و در شيراز سكونت گزيده و تحصيل دانش نمود و در نقاشى و قلم‌زنى مهارتى پيدا كرد و هماره از اين راه زندگى مىكرد ، و در اواسط عمر بتهران رهسپار و آنجا سكونت نموده و بتكميل علوم اديبه و عربيه پرداخت ، و هم در آنجا بشغل خود مشغول بود ، چنان كه خط شكسته و نستعليق را هم خوش مىنوشت ، و پس از چندى بتصوف و عرفان گرويده و در سلسلهء ذهبيه درآمد ، و بعضى از رجال دولت همچون ميرزا على اصغر خان صدر اعظم و نايب‌السلطنه بوى كمك‌ها مىكردند و اشعارش را صله‌ها مىدادند ، تا آخر در سنه 1334 هزار و سيصد و سى و چهار بدرود زندگانى گفته و در خانقاه خود مدفون شد ، انتهى « 1 » .\r\n\r\n\r\n","description":"","footnote":"\r\n( 1 ) شرح حال مختصرى از حاجب مرودشتى نزديك بمطالب متن در كتاب « دانشمندان و سخن‌سرايان فارس 2 : 177 ببعد » با مقدارى از اشعار او مندرج است و آنجا گويد كه منتخب اشعار او بنام « ديوان حاجب شيرازى » مكرر - اما ناقص و مغلوط - چاپ شده است . و نيز بنقل از « مدينة الادب » و « اشعه شعاعيه » گويد : « حاجب در سال 1334 در طهران وفات يافت و در صحن امامزاده زيد مدفون شد » ، انتهى .\r\n","page_name":" 1989 ","page_number":111},
  {"content":"\r\n\r\n\r\n* ( 1222 - وفات شيخ عبد الحسين آل محيى الدّين ) *\r\nخانواده آل محيى الدّين در سال ( 1219 ج 3 ش 265 ص 660 ) گذشت . و شيخ عبد الحسين - چنان كه در « ديوان سيد موسى : 390 پاورقى » فرموده - فرزند قاسم بن شيخ حسين ، و خود از أعلام و افاضل اهل ادب بوده و أشعار بسيارى در فنون عديده سروده ، و در اين سال در نجف وفات نموده « 1 » .\r\n\r\n* ( 1223 - وفات مسكين شاعر اكبرآبادى ) *\r\nوى به‌طورىكه در « الذريعة 9 : 1038 » فرموده ، نامش شيخ عبد الواحد و مصاحب خان‌صاحب بوده و « ديوانى در أشعار » دارد ، و در اين سال وفات نموده .\r\nو در اين صفحه « الذريعة » و صفحه 1039 هشت نفر شاعر مسكين تخلص ديگر ذكر كرده كه با صاحب عنوان نه نفر شوند ، و بعضى غير از آن‌ها را نيز ما خود يافته‌ايم كه اينك همه را اينجا به ترتيب حروف اوائل كلمات مضاف اليه تخلص‌هاى آنها مىنويسيم بدين شرح :\r\n\r\n\r\n","description":"","footnote":"\r\n( 1 ) شرح حال و نمونه اشعار صاحب عنوان در كتاب « ماضى النجف و حاضرها 3 :\r\n312 ببعد » مذكور و نام و نسبش در آنجا چنين است : « الشيخ عبد الحسين بن الشيخ قاسم ابن الشيخ محمد بن الشيخ احمد بن الشيخ على بن الشيخ حسين محيى الدّين » ، و وفاتش را در شب جمعه‌ئى از ماه صفر 1271 و مدفنش را در مقبره معروف آل محيى الدّين در صحن شريف علوى ذكر كرده است .\r\nايضا شرح حال صاحب عنوان در « الكرام البررة : 718 - 719 » مذكور و نام و نسبش را همانند « ماضى النجف و حاضرها » آورده است . م .\r\n","page_name":" 1990 ","page_number":112},
  {"content":"\r\n\r\nاول مسكين اصفهانى كه در ( 1303 ) بيايد . دويم مسكين بخارى . سيم مسكين تتوى از قرن 12 كه فرزند ملا عبد الحكيم عطائى و « ديوانى » دارد ، و اين دو در « الذريعة » است .\r\nچهارم مسكين حبيب‌آبادى كه در ( 1351 ) بيايد . پنجم مسكين زنوزى از قرن 13 .\r\nششم مسكين فراهى ، و اين دو نيز در « الذريعة » است ، و دويم بعنوان معين فراهى در ص 1078 نوشته . نهم مسكين هندى كه در ( 1334 ) بيايد « 1 » .\r\n\r\n* ( 1224 - تولد قدرت شاعر قمى ) *\r\nبه‌طورىكه در « الذريعة 9 : 876 ش 5828 » و برخى از مواضع ديگر نوشته وى مرحوم آقا سيد على فرزند سيد عزيز اللّه بن حسن بن مير ابو الفتح رضوى است كه آن سيد عزيز اللّه فرزندانى داشته ، يكى حاج آقا حسن كه در ( 1352 ) بيايد ، و ديگر آقا سيد على صاحب اين عنوان كه وى از شعراى عصر خود بوده ، و در اين سال متولد شده ، و پس از مدت چهل و پنج سال قمرى عمر ، در سنه 1316 هزار و سيصد و شانزده وفات كرده و در رواق آينهء صحن قم دفن شد . « 2 »\r\n\r\n\r\n","description":"","footnote":"\r\n( 1 ) مآخذ شرح احوال صاحب ترجمه و برخى از مذكورين فوق و مسكين‌هاى ديگر در « فرهنگ سخنوران » ياد شده است . م .\r\n( 2 ) در « فرهنگ سخنوران » نام قدرت قمى را سيد باقر و مآخذ شرح حالش را مقالهء سيد مهدى رضوى در « مجله ارمغان . س 13 : 677 ببعد و 766 ببعد » و « حديقة الشعراء » ديوان بيكى ذكر كرده است . م .\r\n","page_name":" 1991 ","page_number":113},
  {"content":"\r\n\r\n\r\n* ( 1225 - تولد شيخ على مانع نجفى ) *\r\nوى از علماى أعلام و فضلاى ايام بوده كه شرح احوالش در كتاب « نقباء البشر : 1508 ش 2024 » نوشته و از آن با ملاحظه برخى از مواضع ديگر چنين برآيد كه وى فرزند شيخ مانع بن شيخ درويش بن حسين بن عبد اللّه بن حسن بن احمد بن عبد على بن محسن بن محمد ابن شمس محاويلى است .\r\nمحاويل قريه‌اى است كه امروز از نواحى لواء حله بر سر جادهء عمومى افتاده .\r\nو آل محاويلى خانواده‌ئى هستند در نجف اشرف كه بواسطهء سكونت بعضى از اجدادشان در آن قريه بدين كلمه مشهور شده‌اند . و بعضى از اين خانواده كه از اجداد صاحب ترجمه بوده‌اند در زمان خود مكانتى بسزا داشته‌اند ، چنان كه شيخ محمد و شيخ حسن فرزندان شيخ عبد على مذكور ، در قرن 11 هجرى از اهل علم در نجف و ترجمهء ايشان در « الروضة النضرة ، در مائه حاديه عشره » تأليف مؤلف بزرگوار « نقباء » ذكر شده .\r\nو پس از آن در حدود يك قرن و نيم ذكر اين خانواده پنهان مانده تا در اواسط قرن 13 شيخ درويش مذكور ظهور نموده ، در « نقبا » فرموده كه من ندانم در اين مدت آنها از نجف بيرون رفته و باز بدانجا برگشته‌اند يا اهل علمى در آنها نبوده . و به‌هرحال ، شيخ درويش از اصحاب شيخ راضى نجفى بوده و در سنه 1247 ( كه طاعون جارف در عراق عرب بدنباله سال 1246 واقع شد به شرحى كه در سال مذكور « 1246 » سمت تحرير يافت ) فرزندى براى او متولد شد كه ولادت او در اواخر طاعون بود ، شيخ راضى وى را شيخ مانع ناميد ( كه يعنى وى مانع طاعون شده ) و اين شيخ مانع پدر خانواده بزرگى در نجف گرديده كه اشهر آنها شيخ على صاحب اين عنوان است « 1 » .\r\n\r\n\r\n","description":"","footnote":"\r\n( 1 ) خاندان محاويلى و شرح حال رجالش در « ماضى النجف و حاضرها 3 : 268 - 273 » مذكور است . م .\r\n","page_name":" 1992 ","page_number":114},
  {"content":"\r\n\r\nمرحوم شيخ على از علماء أعلام و مشاهير رجال فضل بوده كه در اين سال متولد شده و در نزد چند نفر از اهل فضل و مدرسين درس خوانده و سپس بمجالس دروس فاضل ايروانى و شيخ محمد حسن مامقانى و فاضل شربيانى و شيخ محمد طه نجف و آقا سيد محمد كاظم يزدى و آخوند خراسانى و آقاى شريعت رفته ، چنان كه قبلا نيز در كربلا نزد حاجى شيخ زين العابدين مازندرانى درس خوانده و اين بزرگوار اخير وى را به سمت وكالت از خود بشثاثهء عين التمر براى هدايت مردمانش كه بر عقيدهء شيخيه مىرفتند روانه كرد ، و در سنه 1317 براى زيارت حضرت رضا ( عليه السلام ) با فرزند بزرگ خود شيخ محمد جعفر بايران آمد ، پس مردمان ايران اقبالى شايسته بوى نمودند و سلطان عصر مظفر الدين شاه او را گرامى داشت ، و چون بمشهد رسيد و قبهء مطهره را ديد قصيدهء عصمائى بنظم آورد كه همان اول و آخر منظوم او بوده .\r\nسپس بآهنگ حج حركت كرد و از راه قفقاز و درياى أسود و درياى احمر و سويس به راه افتاد و در باكو و باطوم و غيره از شهرهاى قفقاز مقدمش باحترام و تبجيل متلقى گرديد ، و در آستانه با سلطان عبد الحميد خان ملاقات نمود و بوى فرمود كه شهر نجف مانند حرمين شريفين مقدس است و قرعه را از آب آن برداشت ، و سلطان فرمانى براى او صادر كرد و راتبه‌اى باندازهء راتبهء قاضى القضاة برايش مقرر داشت ، و چون به مكه معظمه رسيد مهمان شريف عون گرديد و ابن رشيد امير حجاز او را تكريم نمود .\r\nو چون بنجف برگشت استقبالى لايق برايش به عمل آمد ، و در ثوره عراقيه بر ضد انگليس شركت داشت ، و چون آن مردم مستولى بر عراق شدند مانند بسيارى ديگر گريخته و بايران آمد و بسلطان عصر احمد شاه پيوست ، و چون امير فيصل اول پادشاه عراق گرديد بنجف برگشت و آنجا بعبادت و تأليف تا آخر عمر مشغول شد .\r\nو او تأليفات چندى دارد : اول كتاب « اثبات قبر حضرت امير المؤمنين عليه السلام » كه آن را بنام سلطان عبد الحميد خان تأليف كرده و براى او فرستاد و وى امر به احداث نهر سنيه نمود . دويم كتاب « حياة النجف » . سيم كتاب « العقائد و الشرائع » .\r\nشيخ على در ماه ربيع الآخر سنه 1348 هزار و سيصد و چهل و هشت - مطابق ( شهريور - مهر ) ماه باستانى - وفات كرد و در محله مشراق نجف در مقبره مخصوصى واقع در شارع\r\n\r\n","description":"","footnote":"","page_name":" 1993 ","page_number":115},
  {"content":"\r\n\r\nرسول دفن شد ، و پس از چندى فرزندش حاج محمد رضا استخوانهايش را با استخوانهاى ديگران از آن خانواده كه آنجا دفن بودند درآورده و در بيرون شهر در خانه‌اى از خود نزديك شارع هاتف دفن كرد . و چندين نفر براى او مرثيه گفتند ، از آن جمله شيخ حسن سبتى گفته :\r\n أيا تاليا حزنا سطورى بها اعتبر * به من فارق الدنيا و شط مزاره\r\nفطوبى لمن قد كان يعمل صالحا * لينجو و فى الاخرى يقال عثاره\r\nفيا سعد زر مثوى على مسلما * و أرخ : ففى الفردوس صار قراره \r\nو صورت حساب اين تاريخ چنين است : ففى الفردوس صار قراره .\r\n1348\r\nو سه فرزند از وى بازماند : اول شيخ محمد جعفر كه بزرگتر و نوشتيم در سفر ايران همراه او بوده و سلطان عبد الحميد خان لقب مدرس بوى داده كه در مدرسهء سليميه نزديك خانهء پدرش درس مىگفت و هم در مسجدى كه آنجا بود امامت مىنمود و در سنه 1361 وفات كرد و نزد پدرش دفن شد ، و نيز شيخ حسن سبتى در مرثيهء او گفته :\r\n فقيه آل مانع * فقدانه هز النجف\r\nجعفر من بعلمه * قد حاز فضلا و شرف\r\nحتى جرى جارى القضاء * و طائر الموت هتف\r\nخار لقاء ربه * خير جوار و كنف\r\nو فى جنان خلده * أرخته : نال غرف \r\n1361\r\nدويم شيخ مهدى كه از اهل فضل و ادب بوده و در سفر دويم پدرش بتهران همراهى نموده ، و در سنه 1357 وفات كرده و نزد پدرش دفن شده .\r\nسيم كه كوچكتر بوده حاج محمد رضا كه مؤلف « نقبا » فرمايد : در سلك معلمين مدارس جديده درآمده و مرا با وى پيوستگى تام بود و چه شبها در مسجد كوفه با يكديگر بسر برديم و همى مهمان حضرت حق ( جل‌جلاله تعالى ) بوده و التماس پذيرائى و بخشش\r\n\r\n","description":"","footnote":"","page_name":" 1994 ","page_number":116},
  {"content":"\r\n\r\nو خشنودى او را مىنموديم ، تا وى در عصر روز چهارشنبه 29 محرم سنه 1384 وفات كرد و نزد پدر و برادرانش دفن شد ، و مجلسى براى چلهء وى در مسجد شيخ طوسى برگذار گرديد ، انتهى .\r\n\r\n* ( وفات قاسم بيك شاعر آذربايگانى ) *\r\nشرح احوال او در ( 1205 ج 1 ش 107 ص 208 ) گذشت .\r\n\r\n* ( 1226 - وفات مرحوم سيد محمد خطى ، ره ) *\r\nوى فرزند مرحوم سيد معصوم بن سيد مال اللّه موسوى قطيفى حايرى است ، چنان‌كه در « الذريعة 4 ش 34 » فرموده ، و در ( شماره 781 ) و ( ج 9 : 988 ش 6467 ) فرزند مال اللّه ابن معصوم نوشته .\r\nو به‌هرحال ، او از اهل علم و ادب بوده و شعر هم مىگفته و در خدمت مرحوم سيد عبد اللّه شبر كه در ( 1242 ج 4 ش 613 ص 1164 ) گذشت درس خواند و تأليفاتى دارد ، از آن جمله : اول « ديوان اشعار » كه داراى قصائدى است مرتب به ترتيب حروف ، و بعضى از اصحابش مقدمه‌ئى بر آن نوشته ، و در آن است تلميح « رائيه سيد رضى ( ره ) » و تخميس « قصيدهء نونيهء » ابو الوليد احمد بن عبد اللّه بن احمد بن غالب بن زيدون مخزومى اندلسى متوفى در سنه 463 و برگردانيدن آن بمصيبت حضرت سيد الشهداء ( ع ) كه اول آن چنين است :\r\n ذكر الطفوف شجى الارزاء ينسينا * و عن تغنى الغوانى الغيد يغنينا\r\nو رب معلمة بالحال ياسينا * أضحى التنافى بديلا عن تدانينا\r\nو آن عن طيب لقيانا تجافينا \r\n\r\n","description":"","footnote":"","page_name":" 1995 ","page_number":117},
  {"content":"\r\n\r\nو همچنين تشطير « مقصورهء ابن دريد » ، و همه آنها در مرثيهء حضرت سيد الشهداء ( عليه السلام ) است ، و نيز در آن قصيده‌ئى طولانى در مرثيه آن حضرت است كه متضمن اسماء جميع سور مباركه قرآنى است ، و نيز در آن مرثيه‌هائى است براى چندين نفر از علما كه آخر آنها مرثيهء شيخ محسن خنفر است كه در همين سال ( ش 1216 ص 1985 ) گذشت ، و چون آنجا نوشتيم كه وى در 29 ذىالقعده اين سال وفات كرده پس سيد محمد بعد از اين تاريخ فوت شده ، چنان‌كه وفات هر دو را نيز در بعضى مواضع در ( 1270 ) نوشته‌اند .\r\nو به‌هرحال ، از تأليفات صاحب عنوان : دويم « رساله‌ئى در ترجمهء استادش سيد شبر » مرقوم ( ره ) .\r\nو او اين سال در كربلا وفات كرده « 1 » .\r\n\r\n* ( 1227 - وفات آقا محمد ابراهيم ذوق ، شاعر دهلوى ) *\r\nوى از شعراء اردو زبان در مملكت هند بوده و در اين سال چنان كه در « رسالهء احوال سيد عبد الحى حسنى ( 1286 ) در ص ع » نوشته وفات نموده .\r\n\r\n\r\n","description":"","footnote":"\r\n( 1 ) براى اطلاع بيشتر درباره سيد محمد بن معصوم رجوع فرمائيد به « انوار البدرين :\r\n347 » ، و نيز به « اعيان الشيعة 46 : 211 » ذيل عنوان محمد بن مال اللّه بن معصوم ، و لكن أعيان وفاتش را در 1269 قيد كرده و سپس شرحى از كتاب « الطليعة » تأليف علامه سماوى با مقدارى از اشعارش آورده است . م .\r\n","page_name":" 1996 ","page_number":118},
  {"content":"\r\n\r\n\r\n* ( 1228 - تولد سيد محمد حسين بلبل كوچك خراسانى ) *\r\nوى فرزند سيد اسماعيل و خود از اهل علم و ادب بوده و شعر هم مىگفته ، و همانا در اين سال - چنان كه در « الذريعة 9 : ش 884 » فرموده - در كربلا متولد شده و از آنجا مهاجرت بدكن حيدرآباد و سپس بكلكته نموده و تا 1295 زنده بوده ، انتهى .\r\n\r\n* ( 1229 - وفات شميم شاعر شيرازى ) *\r\nوى مرحوم حاجى محمد على معروف بحكاك است كه داراى فضائل و فواضل بوده و از علما محسوب مىشده ، و موقعى كه به سفر مشهد رفته خدمت مرحوم حاج ملا هادى سبزوارى ( ره ) مشرف و او چون پايهء فضيلتش را ديده عمامه بر سرش نهاده ، و در اين سال وفات كرده .\r\nو فرزندش ميرزا على محمد صاحب طبع بوده و از طرف مرحوم فرصت شيرازى نسيم تخلص يافته ، چنان‌كه اين همه را در « آثار عجم » نوشته « 1 » و اين اشعار را از شميم صاحب عنوان آورده :\r\n با لب مىگون او من مىپرستى مىكنم * با نگاه مست او بىباده مستى مىكنم\r\nتندرستى را همه عالم بجان جويند و من * پيش درد او وداع تندرستى مىكنم\r\nگفتمش هستم غلام و شرمسار از گفته‌ام * با وجودش اى عجب اظهار هستى مىكنم \r\n\r\n\r\n","description":"","footnote":"\r\n( 1 ) مؤلف « دانشمندان و سخن‌سرايان فارس 3 : 319 و 4 : 662 » در عنوان اين پدر و پسر اطلاعى زايد بر مطالب فرصت بدست نداده است . م .\r\n","page_name":" 1997 ","page_number":119},
  {"content":"\r\n\r\nو نيز اين دو شعر را از نسيم نوشته :\r\n دلم از كوچه عشق تو بدر مى نرود * عمرها رفته و اين راه بسر مى نرود\r\nخود گرفتم نظر از روى تو برتابم من * چه كنم روى تو از پيش نظر مى نرود \r\n\r\n* ( 1230 - تولد شيخ محمد على دزفولى اصفهانى ) *\r\nوى فرزند نصر اللّه بن ابو الحسن بن حاج لطف‌على بن حاجى فتح اللّه بن مير كلب‌على منگره‌ئى ، و خود از علماء عصر در اصفهان بود و در علوم غريبه و منطق تبحرى تمام داشت و همواره بگوشه‌گيرى و رياضت بسر مىبرد و نام خانوادگى خود را « مدرس فتحى » به نسبت جد مذكور خود قرار داده بود . و او در اين سال در دزفول متولد شده و چندين سال در اصفهان سكونت داشت ، و كتب چندى تأليف كرده :\r\nاول كتاب « نور الانوار » در منطق ، انجام تأليف آن شب 3 شنبه 25 ماه رمضان سنه 1295 . دويم كتاب « كشاف الغايه » در حاشيه بر « تهذيب منطق » محقق تفتازانى كه در آخر « نور الانوار » آن را ذكر كرده . و در شب جمعه ( عرفه ) نهم ماه ذى الحجة الحرام سنه 1358 هزار و سيصد و پنجاه و هشت - مطابق 28 بهمن‌ماه باستانى - هم در اصفهان وفات كرد ، و آقاى مير سيد حسن مدرس در مرثيه و ماده تاريخ او گويد :\r\n رفت يكى عالمى ز دست ما مردمان * كه بديگانه بدهر فريد عصر و زمان\r\nعالم و هم با عمل زاهد و گوشه‌نشين * محتجب از مردمان قدرش بر ما نهان\r\nصرف نمودى بسى عمر بفقه و اصول * جامع حكمت ولى حكمت ايمانيان\r\nچندى از عمر خويش صرف رياضت نمود * ذكر الهيش بود دايم ورد زبان\r\nالحق مانند او چرخ نزاد است و نيست * مثل وى ازهرجهت به هيچ شهرى عيان\r\nنام گراميش بود شيخ محمد على * مدرس فتحيش لقب بدى بىگمان\r\nسن شريفش نود دو سال كمتر بدى * مولد دزفول و ليك اصفاهانش مكان \r\n\r\n","description":"","footnote":"","page_name":" 1998 ","page_number":120},
  {"content":"\r\n\r\n ورا بدى سه پسر يگانه و بىنظير * صالح و هم متقى فاضل نيكوروان\r\nاول نامش حسن بخلق و خلق و سلوك * دوم محمد كه هست مايه رشگ جهان\r\nسوم جواد آنكه هست جوان با فر و هوش * حفظ كند هر سه را خداى كون و مكان\r\nز بهر تاريخ او كرد مدرس سؤال * ز پيشگاه خرد گفت ز روى بيان\r\nاضافه كن چارده بسال شمسى و گو : * شدى محمد على بسوى جنت روان \r\n1318 14 + 1304\r\nو كتاب « نور الانوار » وى در سنه 1368 در طهران چاپ شده و در ورق جلو آن تاريخ تولد و وفاتش بطورىكه ذكر شد ( غير از تطبيق با هفته و شمسى ) و در ورق آخر ، اشعار مذكور نوشته كه از آنها هم كه گوينده‌اش را ندانستم « 1 » چنان كه ديدى فىالجمله احوال او بدست مىآيد . و مدرك تمام آنچه ما در اول عنوان تاكنون نوشتيم همان كتاب و مقدم و مؤخر آن مىباشد . و در كتاب « مؤلفين كتب چاپى 4 : 432 » نيز شرح احوال وى را بعنوان شيخ محمد على دزفولى تذكره كرده « 2 » .\r\n\r\n\r\n","description":"","footnote":"\r\n( 1 ) سراينده اشعار جناب سيد العلماء آقا مير سيد حسن مدرس ( فرزند مرحوم آقا مير سيد محمد كه شرح احوالش در 1290 بيايد فرزند آقا مير سيد على ج 4 ش 817 ص 1432 ) از دانشمندان و مروجين معاصر در اصفهان و خود چنان كه در حين طبع اين اوراق ( ماه شعبان المعظم 97 ) شفاها اظهار داشتند سالها با صاحب ترجمه همسايه و كاملا معاشر بوده و هم كتاب « شرايع الاسلام » و « شرح تجريد الكلام » را در نزد او درس خوانده ، و تفصيلى از فضائل علمى و اخلاقى آن مرحوم بيان داشتند . م .\r\n( 2 ) چند سطرى نيز راجع به صاحب ترجمه در « دانشمندان و بزرگان اصفهان : 364 » مذكور و در ملحقات « تذكرة القبور : 223 » بتقريبى چنين آمده است : « شيخ محمد على دزفولى از اجلاء علماء اصفهان و عمرش قريب نود سال بود ، در ادبيات عرب از نوادر بشمار مىرفت ، از مدرسين سطح اصفهان و در مدرسه جده تدريس مىفرمود ، در سال 1356 وفات يافته در تكيه سيد العراقين مدفون گرديد » انتهى . لكن 1356 خطا و صواب آن 1358 است و نيز محل تدريس آن مرحوم سالهاى متمادى در مدرسه معروف به جده كوچك بوده . م .\r\n","page_name":" 1999 ","page_number":121},
  {"content":"\r\n\r\n\r\n* ( 1231 - وفات غازى شاعر مازندرانى ) *\r\nوى محمد قاسم خان بن ميرزا حسن و همشيره‌زادهء محمد مهدى خان شحنه است كه در ( 1247 ج 4 ش 713 ص 1316 ) گذشت . و خود از شعراء بزرگ بلكه از فقرا و اهل عرفان بوده و در بدايت حال چاكر تخلص مىنموده و سپس غازى را اختيار فرموده .\r\nو بالاخره در اين سال در مازندران وفات كرده . و در « الذريعة 9 : 214 » چندين نفر شاعر چاكر تخلص را ذكر كرده « 1 » .\r\n\r\n* ( 1232 - تولد مرحوم فرصت شاعر شيرازى ، قدس سره ) *\r\nوى مرحوم ميرزا محمد نصير فرزند ميرزا جعفر بهجت شيرازى است كه در ( 1221 ج 3 ش 297 ص 721 ) گذشت .\r\nمرحوم فرصت « قدس اللّه سره » از اجله و اعاظم فضلا و اهل علم و ادب بوده و در اين مآت اخيره مانند وى كمتر كسى بهم رسيده ، چنان‌كه در علوم ادبيه و سرودن اشعار و خط خوش و نقاشى و حكمت و خيلى از علوم و فضائل ديگر بدرجهء بلند ارتقا يافته . و اين فاضل فرزانه در اين سال از دختر رجبعلى خان مذهب متخلص به تسلى در شيراز متولد شده ، و در خدمت\r\n\r\n\r\n","description":"","footnote":"\r\n( 1 ) مأخذ اين شرح حال « مجمع الفصحا » بوده ، و در « فرهنگ سخنوران » ده نفر بتخلص چاكر و سه نفر چاكرى و هشت تن غازى ياد شده‌اند ، و از جمله مآخذ ترجمهء صاحب عنوان در آنجا « مدايح معتمدى » بهار اصفهانى و « مدايح معتمدى » فنا و « ريحانة الادب » را ذكر كرده است . م .\r\n","page_name":" 2000 ","page_number":122},
  {"content":"\r\n\r\nچندين نفر از بزرگان علما و حكما و اهل ادب و عرفان و فضل و كمال علوم عقليه و نقليه و فنون ادب و رياضيه را درس خواند ، و در سنه 1282 كه بناى شعر گفتن نهاد از طرف استاد بزرگوارش شيخ مفيد داور شيرازى متخلص به فرصت گرديد و بدين كلمه مشهور و همچنين به ميرزا آقا معروف شد .\r\nو در سنه 1323 بتهران رفت و از طرف مرحوم مظفر الدّين شاه لقب فرصة الدوله يافت ، و كتب چندى در فنون متفرقه تأليف كرد ، از آن جمله كتاب « آثار عجم » در نقشهء آثار سلاطين باستان ايران و بسيارى از فنون و فوائد ديگر كه از نفائس تآليف مىباشد . انجام تأليف آن ذىالحجه سنه 1313 .\r\nو آخر در حدود اذان صبح شب شنبه دهم ماه صفر المظفر 1339 هزار و سيصد و سى و نه - مطابق 31 ميزان ماه برجى - در شيراز وفات كرد و در تكيهء حافظيه در پائين پاى او بنيم گز فاصله دفن شد و سنگى كه خط خوش خود وى بر آن است در روى آن نصب است . و اين حكيم فاضل و عارف كامل در مدت عمر زن نگرفت و مجردانه اين دنياى دون را ترك گفت « 1 » .\r\nو خواهر مجللهء او زوجهء شاگردش مرحوم قدسى شيرازى است كه در ( 1361 ) بيايد .\r\n\r\n\r\n","description":"","footnote":"\r\n( 1 ) شرح حال مبسوطى از مرحوم فرصت با نمونه اشعارش در « دانشمندان و سخن‌سرايان فارس 4 : 94 - 125 » و كتاب « شيراز در گذشته و حال : 393 - 399 » و مآخذ ترجمه‌اش نيز در « فرهنگ سخنوران » مذكور است ، و در « روزنامه كيهان شماره‌هاى 9863 و 9864 يكشنبه و دوشنبه 16 و 17 ج 1 / 1396 » دو گزارش مبسوط پيرامون كتاب « درياى كبير » بزرگترين اثر فرصت و گوشه‌هائى از احوال و آثار او چاپ شده است . م .\r\n","page_name":" 2001 ","page_number":123},
  {"content":"\r\n\r\n\r\n* ( 1233 - تولد نعمت 38 شاعر فسائى ، ره ) *\r\nوى مرحوم ميرزا محمود 38 خان بن ميرزا زين العابدين 37 فسائى است كه در ( 1220 ج 3 ش 281 ص 693 ) گذشت .\r\nمرحوم نعمت از شعراء نامى و عرفا و رجال فاضل اين عصر بود كه در اين سال متولد شده و كتب چندى تأليف نموده ، از آن جمله كتاب « بديع التواريخ » در ماده تاريخ‌هائى كه براى متقدمين و متأخرين بنظم آورده ، و در اشعار تخلص نعمت مىنمود ، و در عصر روز يك‌شنبه چهارم ماه محرم الحرام سنه 1344 هزار و سيصد و چهل و چهار - مطابق 4 مردادماه باستانى - وفات كرد « 1 » .\r\n\r\n* ( 1234 - وفات مرحوم آقا محمود بهبهانى ، ره ) *\r\nوى فرزند مرحوم آقا محمد على بهبهانى است كه در ( 1216 ش 226 ) گذشت .\r\nمرحوم آقا محمود « 2 » از اعاظم علما و فقهاء سلسلهء بهبهانيه بوده و از قرارى كه در\r\n\r\n\r\n","description":"","footnote":"\r\n( 1 ) مآخذ ترجمه نعمت در « فرهنگ سخنوران » چنين مذكور است : « آثار عجم » ، « فارسنامه ناصرى » ، « شكرستان پارس » شعاع الملك شيرازى و « نامه فرهنگيان » عبرت نائينى . م .\r\n( 2 ) در « فهرست كتابخانه مركزى دانشگاه 11 : 2093 » تولد او را در 1219 نوشته ، و در « فهرست كتب كتابخانه مدرسه سپهسالار 1 : 544 » تأليف ابن يوسف تولدش را در سنه 1200 نوشته و چندين كتاب از تأليفات او ذكر كرده . بايد براى تكميل بدانجا مراجعه شود .\r\n« يادداشت مؤلف » .\r\n","page_name":" 2002 ","page_number":124},
  {"content":"\r\n\r\n« مجمع الفصحا » نوشته بر خلاف سيرهء پدر بزرگوار بصحبت اهل حال مايل و خود عارفى كامل بوده و شعر هم مىگفته و تخلص بنام خود محمود مىنموده . و در « المآثر » در عنوان خود او همچون « مجمع » وى را از عرفا نوشته و در عنوان حاجى ميرزا محمد حسين شهرستانى گويد كتاب « تنبيه الغافلين » را در رد صوفيه تأليف كرده . و در « طرائق » مرقومات « مجمع الفصحا » و « المآثر » را دربارهء او نقل كرده و در « الذريعة » هم گويد وى كتاب « تنبيه الغافلين و ايقاظ الراقدين » را در رد صوفيه تأليف كرده و در شعبان سنه 1228 از آن فارغ شده « 1 » .\r\nو به‌هرحال ، وى در اين سال در قريهء دزآشوب شميران وفات كرده چنان كه در « المآثر » در عنوان خود او آورده ، و در عنوان حاجى ميرزا محمد حسين شهرستانى در سنه 1269 نوشته .\r\nو بالاخره وى در كربلا نزد جدش آقا محمد باقر بهبهانى دفن شد . و پس از وى چندين فرزند از او بازماند : اول حاجى آقا محمد كه پس از پدر در مسجد حكيم تهران امامت داشته و فرزندش بحر العلوم داماد حاجى ملا على كنى بوده . دويم حاجى محمد مهدى كه در مسجد قنبر عليخان در تهران امامت داشته و مردى عارف و از مريدان حاجى استاد غلامرضا شيشه‌گر بوده و در سنه 1314 وفات نموده و فرزندانى از او بازماند . سيم آقا هادى و فرزند او حاجى آقا احمد است كه در ( 1291 ) بيايد .\r\n\r\n* ( 1235 - تولد مهدى خان عليم الدوله تهرانى ) *\r\nوى فرزند محمود خان ملك‌الشعراء است كه در ( 1311 ) بيايد .\r\nعليم الدوله از فضلاء عصر خود بود و در اين سال متولد شده و كسب فضائل و كمالات نموده تا در نقاشى و خط و ساير صنايع يدى تالى پدر باهنر گرديد ، و آخر در سه‌شنبه ششم ماه جمادى الاخرى سنه 1336 هزار و سيصد و سى و شش - مطابق 28 حوت ماه برجى - وفات كرد .\r\n\r\n\r\n","description":"","footnote":"\r\n( 1 ) پس اين تاريخ با تولدش در 1200 سازگار است نه با 1219 . م .\r\n","page_name":" 2003 ","page_number":125},
  {"content":"\r\n\r\n\r\n* ( 1236 - وفات هلاكو شاعر قاجار ) *\r\nوى هلاكو ميرزا فرزند حسنعلى ميرزا شجاع السلطنه است كه در ( 1204 ش 90 ) گذشت ، و مادرش دختر مرتضى قلى خان بن محمد حسن خان عم فتحعلى شاه بوده ، و خود هلاكو ميرزا طبع شعرى خوش و خطى دلكش داشته بلكه در بسيارى از كمالات داراى مقاماتى بوده و در اشعار بنام خود ( هلاكو ) تخلص مىكرده ، و در اين سال در نجف رو بعالم آخرت آورده « 1 » ، و در رساله « شرح حال طبيب شاعر اصفهانى » تأليف كيوان سميعى ( كه در آخر « ديوان طبيب » چاپ شده ) ص 69 نام وى را احمد ميرزا مشهور بهلاكو و متخلص به خراب نوشته و نقلى از تذكره « مصطبه خراب » او در احوال حاج ميرزا رحيم فخر الدوله نموده .\r\n\r\nسنه 1272 قمرى مطابق سنه 1234 شمسى آدينه غرهء محرم الحرام ( . . . ) سنبله ماه برجى\r\n\r\n* ( 1237 - وفات مرحوم حاج ملا محمود نظام العلماء تبريزى ، ره ) *\r\nوى - بطورىكه در « الكرام البررة 1 : 48 ش 103 » در ضمن ترجمه سيد ابو القاسم\r\n\r\n\r\n","description":"","footnote":"\r\n( 1 ) مأخذ اين شرح حال « مجمع الفصحا » است و در « فرهنگ سخنوران » نيز جز اين مأخذى ذكر نكرده و از خراب نيز در آنجا خبرى نيست . م .\r\n","page_name":" 2004 ","page_number":126},
  {"content":"\r\n\r\nمازندرانى نوشته - فرزند محمد تبريزى ، و خود از علماء بزرگ آذربايگان و معلم ناصر الدّين شاه در زمان وليعهدى وى بوده ، و شعر هم مىسروده ، و كتب چندى تأليف فرموده : اول « كتابى در اخلاق » كه آن را در سنه 1255 بأمر محمد شاه در قصبه طيبه حضرت شاه عبد العظيم ( عليه السلام ) تأليف نموده و سيد ابو القاسم مذكور از او خواهش كرده كه دليلى عقلى بر شعور جميع موجودات بدان ملحق نما ، و وى چنين كرده ، و در شب آدينه 11 ذىالقعده سنه 1255 از تأليف آن فارغ شده . دويم كتاب « الشهاب الثاقب » در رد نواصب ، انجام تأليف آن شب 5 شنبه 12 ج 1 سنه 1268 .\r\nو در موقعى كه در تبريز مجلسى تشكيل شد براى مكالمهء با ميرزا على محمد باب و چند نفر از علما در آن بودند يكى هم صاحب عنوان بوده .\r\nو او بنص « فهرست كتابخانه رضويه 5 : 285 در پاورقى » در يكشنبه هفدهم ماه محرم الحرام اين سال - مطابق ( . . . ) ميزان ماه برجى - وفات نموده ، چنان‌كه هم در جلد قاجاريهء « ناسخ » و جلد دويم « مرآة البلدان » و جلد سيم « منتظم ناصرى » بدون ماه و روز نيز در اين سال نوشته‌اند ، لكن در متن « فهرست » مذكور در سنه 1270 و در « دانشمندان آذربايجان » و جلد اول « الذريعة » در حدود ( 1270 ) نوشته‌اند .\r\nو پس از وى در همان سال نصر اللّه خان قاجار دائى ناصر الدّين شاه نظام العلماء شد .\r\nو پس از وى - چنان كه مفهوم از « المآثر : 26 » است ميرزا محمد خان ، و بعد از او ظاهرا ميرزا رفيع تبريزى ( 1326 ) نظام العلماء شده باشد « 1 » .\r\n\r\n\r\n","description":"","footnote":"\r\n( 1 ) اين شرح حال طبق نظر مرحوم مؤلف تلفيقى است از آنچه خود در اين سال و هم در سال 1270 مكررا نوشته بود . ان‌شاءالله خطائى در آن نرفته است . م .\r\n","page_name":" 2005 ","page_number":127},
  {"content":"\r\n\r\n\r\n* ( وفات ميرزا ابو القاسم امام جمعه تهرانى ) *\r\n15 ع 1 . شرح احوال او در ( ج 2 سال 1215 ش 214 ) گذشت .\r\n\r\n* ( 1238 - وفات حاجى شيخ ابو تراب امام جمعهء شيرازى ) *\r\nوى فرزند مرحوم شيخ محمد مفيد زاهد شيرازى است كه در ( 1229 ج 3 ش 409 ص 876 ) گذشت ، و خود از علما و امام جمعهء شيراز بوده و آنجا رياستى معتد بها داشته و در سه‌شنبه غرهء ماه ربيع الآخر اين سال - چنان كه در جلد قاجاريهء « ناسخ » نوشته - در شيراز وفات كرده و در قبرستان دارالسلام دفن شد ، و سه نفر پسر از او بازماند :\r\nاول : حاجى شيخ يحيى كه از علما بوده و در سنه 1247 متولد و پس از پدر امام جمعه شيراز شد و شش نفر پسر از او در « فارسنامه » نوشته : 1 - شيخ احمد تولدش سنه 1265 .\r\n2 - شيخ محمد . 3 - شيخ عبد اللطيف . 4 - شيخ ابو تراب مشهور بشيخ آقا ، تولد اين دو نفر سنه 1277 . 5 - شيخ بهاء الدّين كه در ( 1288 ) بيايد . 6 - شيخ على تولدش سنه 1289 .\r\nدويم : حاجى شيخ مجد الدّين كه مردى عالم و عابد بوده .\r\nسيم : حاجى شيخ عبد النبى كه در ( 1266 ج 5 ش 1113 ص 1844 ) گذشت .\r\n\r\n","description":"","footnote":"","page_name":" 2006 ","page_number":128},
  {"content":"\r\n\r\n\r\n* ( 1239 - وفات فريدون ميرزاى فرخ قاجار ) *\r\nوى فرزند مرحوم نايب‌السلطنه عباس ميرزا است كه در ( 1203 ج 1 ش 82 ص 146 ) گذشت .\r\nمرحوم فريدون ميرزا از شاهزادگان بزرگ قاجاريه و شعراء اين خانواده است و در شعر تخلص فرخ مىنموده و لقب فرمانفرما داشته و چندى حاكم مشهد مقدس بوده . و هم در آن شهر در روز چهارشنبه شانزدهم ماه ربيع الآخر اين سال - مطابق ( . . . ) جدى ماه برجى - وفات نموده و در دار الحفاظ مبارك در ايوان ميانى شرقى دفن شد ، و وفات وى را در روز و ماه و سال مرقوم در جلد قاجاريهء « ناسخ » و « منتخب التواريخ » نوشته‌اند ، و همچنين « منتظم » بدون ماه و روز ، و در « مجمع الفصحا » بدون روز و ماه در سنه 1271 ذكر كرده .\r\n\r\n* ( 1240 - تولد مرحوم سيد ابو القاسم 48 دهكردى ، ره ) *\r\nوى « 1 » فرزند مرحوم سيد محمد باقر 47 بن سيد ابراهيم 46 بن مير محمد هادى 45 بن مير شمس الدّين 44 بن سيد حسين 43 بن سيد محمد 42 بن ميرزا على 41 بن سيد دراج 40 بن اسماعيل 39 بن سيد شجاع 38 بن سيد جعفر 37 بن سيد احمد 36 بن شمس الدّين 35 بن محمد 34 بن سيد شمس الدّين 33 بن الغانم 32 بن سيد اكبر 31 بن سيد ابو الوفا 30 بن سيد موسى 29 بن سيد جلال 28 بن سيد احمد 27 بن سيد جلال 26 بن سيد مقصود 25 بن سيد ميركى 24 بن سيد موسى 23 بن سيد عباس 22 بن سيد احمد 21 بن سيد سليمان 20 بن سيد شمس الدّين 19 بن سيد احمد 18 بن سيد فضاله 17 بن سيد مقداد 16 ابن سيد محمد 15 بن سيد عباد 14 بن سيد ابو الوفا 13 بن سيد شمس الدّين 12 بن محمد 11\r\n\r\n\r\n","description":"","footnote":"\r\n( 1 ) رجوع شود به « تاريخ چهارمحال : 161 » . يادداشت مؤلف .\r\n","page_name":" 2007 ","page_number":129},
  {"content":"\r\n\r\n11 بن سيد حسين 10 بن سيد عباس 9 بن سيد على 8 بن سيد محمد 7 بن سيد محمد 6 بن تاج العارفين ابو الحسن سيد محمد 5 پرهيزكار ابن عبد اللّه 4 بن الامام زين العابدين 3 عليه السلام است .\r\nحضرت امام زين العابدين 3 ( ع ) در فصل دويم مقدمه گذشت .\r\nفرزندش حضرت امامزاده عبد اللّه 4 ( ع ) از بطن فاطمه دختر حضرت امام حسن ( ع ) متولد شده يعنى با حضرت باقر ( ع ) از يك مادر و خود ملقب به باهر بوده براى اين كه هرجا مىنشسته نور جمالش حاضران را مبهور مىنموده ، و او متولى صدقات حضرت امير ( ع ) و در پنجاه و هفت‌سالگى وفات كرده و عقب او قليل است ، چنان‌كه اين همه را در « عمدة الطالب » گفته ، و هم آنجا نوشته كه عقب او فقط از ابو عبد اللّه محمد 5 الارقط ( كه چون آبله‌رو بود او را ارقط گفتند ) بجاى ماند ، لكن ظاهرا اين سيد محمد پرهيزكار غير از ارقط باشد و پرهيزكار فرزند با واسطهء عبد اللّه الباهر بوده « 1 » .\r\nو به‌هرحال ، مرحوم سيد ابو القاسم صاحب عنوان از اعاظم علما و فقهاء اصفهان بود ، و تخمينا نيم ساعت پيش از طلوع آفتاب روز شنبه غرهء ماه رجب الفرد اين سال - مطابق ( . . . ) حوت ماه برجى - از بطن دختر ملا محمد ابراهيم دهكردى - كه مانند سيد محمد باقر پدر خودش هر دو از علماء دهكرد بودند - در دهكرد متولد شده ، و چندين سال در اصفهان و عراق عرب خدمت چند نفر از اجلهء علما و فقها درس خواند و از برخى اجازت روايت درست كرد ، و پس از آن در اصفهان بتدريس و تأليف و امامت و موعظه و ارشاد مشغول شد و چندين نفر از مجلس درس او برخواستند ، و كتب چندى تأليف كرد از آن جمله كتاب « منبر الوسيله » در اصول خمسهء اعتقاديه در دو جلد « 2 » .\r\n\r\n\r\n","description":"","footnote":"\r\n( 1 ) در سال ( 1392 ) در احوال حاج سيد فخر الدّين امامت كاشانى فرزندى ديگر بنام اسماعيل 6 براى محمد 5 ارقط ذكر مىشود . منه ( ره ) .\r\n( 2 ) كتاب « منبر الوسيله » كه گاه « وسيله » يا « وسيلة المعاد » نيز گفته مىشود دو جلد است :\r\nجلد اول در توحيد و عدل كه در ليلهء جمعه 25 محرم 1326 از تأليف آن فارغ شده و چندى بعد طى 413 صفحه وزيرى در اصفهان چاپ سنگى شده است . جلد دويم در نبوت و امامت *\r\n","page_name":" 2008 ","page_number":130},
  {"content":"\r\n\r\nو پس از مدت هشتاد و يك سال و سه ماه قمرى و پنج روز عمر ، يك ساعت پيش از غروب روز شنبه ششم ماه شوال المكرم سنه 1353 هزار و سيصد و پنجاه و سه - مطابق 22 دى ماه باستانى - در اصفهان وفات كرد ، و روز 7 در مقبرهء زينبيه سه‌ربع فرسنگى در يكى از حجرات طرف مغرب صحن دفن شد . و چندين نفر فرزند پسر و دختر از او بازماند كه هيچ‌يك چندان شهرتى ندارند ، از آن جمله آقا حسين 49 كه پس از پدر چندين سال در اصفهان در محله در كوشك در مسجد سفره‌چى بجاى پدر بامامت جماعت مىپرداخت ، تا آخر در روز شنبه 17 ذىالحجه 1377 - مطابق 14 تيرماه باستانى - در همان اصفهان وفات كرد .\r\nمرحوم آقا سيد ابو القاسم صاحب عنوان - بنا بر آنچه در كتاب « تحفة الاحباب : 32 » نوشته برادرى داشته بنام سيد محمود 48 كه آخوند ملا محمد كاشى مىفرموده : اگر\r\n\r\n\r\n","description":"","footnote":"\r\n* و معاد كه چاپ نخورده و از نسخه آن اطلاعى نداريم . بخش چاپ شده شامل فوائد متفرقه مفيدى است . ديگر از آثار مطبوعهء صاحب عنوان « حاشيه نخبه » است . « نخبه » رساله عمليه مرحوم حاج محمد ابراهيم مجتهد كرباسى ( متوفى 1261 ) است در مسائل عبادات و چون خيلى سهل و ساده نوشته شده بود بسيار مورد توجه عموم واقع و از مرحوم حاج شيخ مرتضى محقق انصارى ( متوفى 1281 ) گرفته تا بيش از نيم قرن برخى از مجتهدين بر آن حاشيه نوشته و آراء خود را اظهار داشتند . در سال آخر حيات چند تن از مراجع تقليد بزرگ اصفهان امثال حجج اسلام آقا ميرزا محمد هاشم موسوى چهارسوقى ( 1318 ) و ميرزا محمد حسن نجفى ( 1317 ) صاحب ترجمه كه در آن‌وقت 45 ساله بوده اقدام بتحشيه « نخبه » نمود و متن رساله را با حواشى مرحومين آيتين حاج شيخ مرتضى انصارى و حاج ميرزا محمد حسن شيرازى با حاشيه خود به خط « على بن مرحوم ملا محمد اسماعيل اصفهانى » از كاتبان خوب زمان كه بعدا نيز نسخه « منبر الوسيله » يادشده را براى چاپ استنساخ كرد نويسانده و بطبع رسانيد و بلافاصله پس از رحلت آن دو مجتهد بزرگ اصفهان منتشر نمود ، اما از قرار مسموع با وجود نشر اين رساله و حاشيه « جامع عباسى . ظ » بازهم آن مرحوم چندان مرجعيت تقليدى نيافت ، و اللّه اعلم . م .\r\n","page_name":" 2009 ","page_number":131},
  {"content":"\r\n\r\nزاهد در اصفهان هست دو نفراند ، يكى همين سيد محمود را گفته و ديگرى سيد حسن لبنانى كه در صفحه مذكوره « تحفه » ذكر شده « 1 » .\r\nشرحى است كه آقاى دهكردى به خط خود در هامش رساله « نخبه » نوشته . و اين است منهاج صحيح در گواهى اعتبار رساله‌هاى عمليه تا مقلد با اطمينان‌خاطر بدان استناد نمايد . م .\r\n\r\n\r\n","description":"","footnote":"\r\n( 1 ) رسالهء « تحفة الاحباب » تأليف سيد سند جليل القدر صديق واعظ متعظ فاضل معاصر آقا سيد طاها بهشتى چهارسوقى ( سلمه اللّه تعالى و عافاه ) صاحب تأليفات متعدد بنظم و نثر است كه برخى از آنها بطبع رسيده ، و اين رساله كه در ماه شوال 1385 از تأليف آن فراغت يافته چندى بعد طى 80 صفحه كوچك در اصفهان چاپ شده و مشتمل است بر خلاصه‌ئى از شرح احوال رجال فاضل و نامدار خاندان بهشتى از سادات حسينى اصفهان و در فن خود مغتنم است ، جزاه اللّه تعالى خيرا . شرح حال معظم‌له در سال تولدش ( 1322 ) خواهد آمد .\r\nو ناگفته نماند كه چون آقاى دهكردى صاحب عنوان از اساتيد نياى مادرى راقم اين سطور بوده‌اند لذا شرح حال مبسوطى از آن مرحوم در كتاب « زندگانى آيت‌اللّه چهارسوقى :\r\n191 - 198 » ذكر كرده‌ايم كه مراجعه به آن براى تكميل مطالب متن مفيد است . م .\r\n","page_name":" 2010 ","page_number":132},
  {"content":"\r\n\r\nمرحوم آقا سيد ابو القاسم دهكردى\r\n\r\n","description":"","footnote":"","page_name":" 2011 ","page_number":133},
  {"content":"\r\n\r\n\r\n* ( وفات مير محمد صادق مدرس خواتون‌آبادى ) *\r\nشب آدينه 14 رجب . شرح احوال او در ( 1207 ج 2 ش 129 ) گذشت .\r\nسنه 1235 شمسى\r\nآدينه چهاردهم رجب المرجب اول حمل ماه برجى\r\n\r\n* ( 1241 - تولد مرحوم حاج ميرزا محمد 34 كاظمينى ، ره ) *\r\nوى فرزند مرحوم ميرزا محمد صادق 33 چهارسوئى ( 1228 ج 3 ش 387 ) و خود از علماء عصر بود كه در سيزدهم ماه شعبان المعظم اين سال « 1 » چنان‌كه در « شجره‌نامهء چهارسوئىها » نوشته - مطابق ( . . . ) حمل ماه برجى - در اصفهان متولد شده ، و در\r\n\r\n\r\n","description":"","footnote":"\r\n( 1 ) رجوع شود به « الذريعة 19 : 362 ش 1617 » كه آنجا تولد وى را در 13 شعبان 1273 نوشته و كتابى بنام « المجالس العامرة » در فضائل و مصائب از تأليفات او آورده .\r\nيادداشت مؤلف ( ره ) . كتاب ديگرى كه از آن مرحوم در « الذريعة 12 : 283 » ذكر شده بنام « السير و السلوك فى نصائح الرعايا و الملوك » است به فارسى كه آن را صاحب عنوان خود بمؤلف ذريعه فرموده است ، و توضيح كافى درباره تاريخ ولادت دقيق و صحيح آن مرحوم در حاشيه آتيه داده‌ايم ، مراجعه فرمايند . م .\r\n","page_name":" 2012 ","page_number":134},
  {"content":"\r\n\r\n« احسن الوديعه 2 : 35 » در سنه 1273 فرموده « 1 » .\r\nو به‌هرحال ، او در عتبات تحصيل كرده و در كاظمين سكونت نموده تا هم آنجا در نزديكى مغرب شب چهارشنبه بيست و دويم ماه محرم الحرام سنه 1355 هزار و سيصد و پنجاه و پنج - مطابق 26 فروردين ماه باستانى - وفات كرد و هم در آن زمين برين در صحن مطهر در حجرهء چهارم طرف راست آن كه از در قبله بيرون رود دفن شد . و فرزندش سيد محمد مهدى 35 در ( 1319 ) بيايد .\r\n\r\n\r\n","description":"","footnote":"\r\n( 1 ) سنه 1273 در طبع دوم كتاب نيز به همين صورت با ارقام هنديه چاپ شده . و اما مأخذ اين جانب در « شجره‌نامه » و جاهاى ديگر همانا ورق يادداشت ( مذكور در ص 1925 ) است كه در آن مطالب و تواريخى به خط والد ماجد صاحب عنوان نوشته و اينك در نزد حقير موجود و تاريخ ولادت آن مرحوم به خط پدر چنين است : « بسم . تاريخ تولد فرزندى محمد الملقب بالجواد و المكنى بأبى المعالى ( وفقه اللّه تعالى ) يك ساعت بغروب يوم شنبه سيزدهم شهر شعبان المعظم مانده بود كه خداوند عالم مرحمت فرمود ، شمس در برج حمل هشت ساعت مانده بود كه به برج ثور داخل شود » تا آنكه گويد : « مورخه 13 شعبان من شهور سنه 1272 سنه 1272 » انتهى ، و ذكر سنه را خود تكرار فرموده است . و اطلاع زائد بر اين مقدار در احوال و آثار صاحب عنوان موكول بتأليفات مطبوع و غير مطبوع فرزند علامهء آن مرحوم آية اللّه سيد محمد مهدى ( متوفى 16 محرم 1391 ) و برخى نوشتجات اين ضعيف خواهد بود كه در آنها شرح احوال رجال خاندان خود را بتفصيل نگاشته ، وفقه اللّه تعالى لاكماله بمحمد و آله عليهم السلام و مخفى نماند كه مرحوم حاج مير سيد محمد تا سىسالگى خود در اصفهان مىزيسته و آن هنگام بعتبات عاليات مهاجرت و در روز اربعين 1304 بكربلاى معلى وارد شده ، به شرحى كه در « احسن الوديعه 2 : 35 » مذكور است . م .\r\n","page_name":" 2013 ","page_number":135},
  {"content":"\r\n\r\nمرحوم آقاى حاج ميرزا سيد محمد كاظمينى و خواهرزاده او مرحوم آية اللّه حاج ميرزا سيد حسن چهارسوقى ( 1294 ) از يك عكس جمعى در سفر اخير اصفهان بسال 1347 ق .\r\nاين دو بزرگوار به يكديگر بسيار علاقمند بوده و مكاتبات فراوانى « بين كاظمين و اصفهان » از ايشان در دست مىباشد . م .\r\nخط حاج ميرزا محمد كاظمينى روى يك نامه بعنوان والد راقم اين سطور « 1319 - 1356 » . م .\r\n\r\n","description":"","footnote":"","page_name":" 2014 ","page_number":136},
  {"content":"\r\n\r\n\r\n* ( 1242 - تولد مرحوم آقا سيد حسن 37 صدر كاظمينى ) * * ( اعلى اللّه مقامه ) *\r\nوى مرحوم سيد ابو محمد 37 فرزند مرحوم سيد محمد هادى 36 كاظمينى است كه در ( 1235 ج 3 ش 494 ص 1015 ) گذشت .\r\nمرحوم سيد حسن ( اعلى اللّه مقامه ) از اجله و اعاظم علما و فقها بود و در احوال رجال و علماء فريقين و سير و تواريخ تتبع و تبحرى فراوان داشت ، و او در هنگام زوال روز آدينه « 1 » بيست و نهم ماه رمضان المبارك اين سال - مطابق ( . . . ) جوزا ماه برجى - در كاظمين ( ع ) متولد شده و در خدمت چند نفر از بزرگان اهل علم و ادب و عظماء علما و مشايخ اجازات درس خواند تا خود عالمى عامل و فقيهى فاضل و متتبعى كامل گرديد ، و مخصوصا در فنون رجال و درايت و تتبع احوال علما و تراجم رجال فريقين مقامى منيع و مرتبتى رفيع بهم رسانيد ،\r\n\r\n\r\n","description":"","footnote":"\r\n( 1 ) اينكه تولد مرحوم آقا سيد حسن در آدينه 29 رمضان اين سال باشد در بسيارى از جاها كه شرح احوال و تولد او را نوشته‌اند به نظر رسيده ، از آن جمله جلد 1 « الذريعة » لكن يكى از روز هفته يا ماه آن اشتباه است زيراكه در روزنامه‌هاى آن سنوات و برخى از جاهاى ديگر غره ماه رمضان آن سال را 3 شنبه يا 4 شنبه نوشته‌اند ، چنان كه در عنوان شيخ اسد اللّه زنجانى هم بنا بچهارشنبه آورديم ، و اختلاف افق ايران با عراق عرب اين اندازه نخواهد شد . منه ( ره ) . خود صاحب عنوان نيز در « طبقات الاجازات بالروايات : ص 3 نسخه خطى » گويد : « لتولدى فى تاسع و عشرين شهر رمضان المبارك يوم الجمعة عند الزوال سنة الف و مائتين و اثنين و سبعين » انتهى . و در مقدمة الطبع « تأسيس الشيعة لعلوم الاسلام » و « الشيعة و فنون الاسلام » دو تأليف مهم آن مرحوم نيز در شرح حال مبسوط مؤلف بنقل از « بغية الراغبين » علامه شرف الدّين به همين كيفيت نوشته‌اند . و براى اطلاع بيشتر از احوال و آثار صاحب عنوان و خاندانش رجوع شود به « زندگانى آيت‌اللّه چهارسوقى » نگارش راقم اين سطور ( عفى اللّه عنه ) . م .\r\n","page_name":" 2015 ","page_number":137},
  {"content":"\r\n\r\nمرحوم آقا سيد حسن صدر الدّين كاظمينى\r\n\r\nرساله ارشاد المقلدين\r\nتاليف حضرت آية اللّه فى العالمين حجة الاسلام و المسلمين سركار آقاى آقا سيد حسن صدر الدّين العاملى الكاظمى ادام اللّه تعالى ظله العالى بمحمد و آله الطاهرين آمين\r\nصفحه اول و روى جلد كتاب « ارشاد المقلدين »\r\nآخرين سطور اجازه آقا سيد حسن صدر براى مرحوم آقا شيخ محمد رضا نجفى در سرآغاز نسخه « نجعة المرتاد »\r\n\r\n","description":"","footnote":"","page_name":" 2016 ","page_number":138},
  {"content":"\r\n\r\nبطورىكه كمى از علماء شيعه و سنى را مانند او به آن خبرت و احاطت توان پيدا كرد ، و در اثر آن مؤلفات نافعه و تصنيفات شريفهء چندى از قلم مباركش سرزد كه همه در موضوع خود از جلايل تآليف و نفايس سفاين بشمار آيد ، از آن جمله :\r\nاول كتاب « تكملة الامل » در تتميم كتاب « امل الآمل » در احوال علماء جبل عامل و غيره تأليف مرحوم شيخ حر عاملى ( اعلى اللّه مقامه ) در سه جلد ضخيم بزرگ : اول در احوال علماء جبل عامل ، دويم و سيم در احوال ساير علما كه در مقام خود از مؤلفات جليلهء نافعه است . دويم كتاب « الغالية » براى اهل انظار عاليه ، در حرمت ريش‌تراشى به عربى ، انجام تأليف آن غره ع 2 سنه 1315 . سيم كتاب « اللمعة الحيدرية » در اجازه براى سردار كابلى چنان كه در « اجازه ميرزا محمد على اردوبادى براى شيخ حسين آل محفوظ » نوشته . چهارم كتاب « ذكرى ذوى النهى » در حرمت حلق لحى ( يعنى ريش‌تراشى ) ايضا به عربى ، تأليف آن ج 2 سنه 1343 « 1 » .\r\n\r\n\r\n","description":"","footnote":"\r\n( 1 ) در مقدمة الطبع دو كتاب سابق الذكر تعداد هشتاد و دو تأليف در فنون مختلفه براى صاحب عنوان ذكر كرده و ده كتاب را نوشته‌اند كه بطبع رسيده است از آن جمله « الغالية » و « ذكرى ذوى النهى » . و ديگر از آثار مطبوعهء آن مرحوم كه طبع آن در مقدمه ذكر نشده رساله « ذكرى المحسنين » است در شرح حال سيد محسن مقدس اعرجى كاظمينى كه با مجلدى از « وسائل الشيعة » مرحوم سيد محسن بسال 1321 در تبريز چاپ شده . و ديگر كتاب « ارشاد المقلدين » كه رساله عمليه آن مرحوم است به فارسى در طهارت و صلات و صوم و زكات و خمس در 133 صفحه رقعى كوچك كه نام مطبعه و تاريخ و محل طبع را ننوشته‌اند و به نظر اينجانب در بغداد بطبع رسيده و تاريخ ختم تأليف آن آخر ماه رجب 1338 يعنى پس از فوت پسر عم و شوهر خواهرش مرحوم آيت‌اللّه حاج سيد اسماعيل صدر از مراجع تقليد مشهور زمان بوده و گويا مؤلف نخواسته است در عراقين كسى بر اين رساله مطلع شود زيرا نه در مقدمه موصوفه و نه در « الذريعة » و نه در فهارس جناب مشار و نه در جاهاى ديگر مطلقا اسمى از آن نيست و نسخه‌اى هم كه بدست اينجانب رسيده از هندوستان وارد شده است . ديگر از آثار آن مرحوم كه در اوائل سال جارى چاپ شده كتاب « فصل القضاء » است كه باهتمام تام جناب ثقةالاسلام حاج شيخ *\r\n","page_name":" 2017 ","page_number":139},
  {"content":"\r\n\r\nو او از بسيارى از مشايخ و اساتيد خود اجازت روايت دارد ، از آن جمله حاج ميرزا حسين خليلى ، چنان‌كه در آن اجازه نوشته . و چندين نفر از علماء عصر فيض اجازت روايت از او دريافته‌اند « 1 » .\r\nو بالاخره وى در اواخر عمر كه مزاجش از اعتدال منحرف شد براى تغيير آب‌وهوا از كاظمين بقصر جعفر خان بيرون كاظمين رفت و همان‌جا پس از مدت هشتاد و يك سال و پنج ماه قمرى و دوازده روز عمر ، در شب پنج‌شنبه يازدهم ماه ربيع المولود سنه 1354 هزار و سيصد و پنجاه و چهار - مطابق 22 خرداد ماه باستانى - بدرجات جنان صعود نمود و جسدش را بكاظمين آورده و در صحن مقدس در حجرهء پدر بزرگوارش دفن كردند .\r\nو از وى سه دختر 38 و دو پسر بازماند . و پسران : يكى حاجى سيد محمد 38 صدر الدّين است كه در ( 1300 ) بيايد . دويم : آقا سيد على 38 كه كوچك‌تر از او و از علما و ائمه جماعت كاظمين و مادرش خواهر سيد حسين قارى هندى است كه در ( 1330 ) بيايد . چنان‌كه مادر خود آقا سيد حسن صاحب عنوان - بطورىكه در « الذريعة 8 : ش 942 » نوشته خواهر\r\n\r\n\r\n","description":"","footnote":"\r\n* رضا استادى تهرانى از افاضل حوزه علميه قم ( سلمه اللّه تعالى ) در مجموعه نفيس « آشنائى با چند نسخه خطى ، دفتر اول » كه بكوشش سيد سند و عالم محقق معتمد صديقنا الاعز جناب حاج سيد حسين مدرسى طباطبائى ( دامت افاضاته ) منتشر شده بزيور طبع آراسته گرديده ، جزا هما اللّه تعالى عن الاسلام و اهله خيرا . م .\r\n( 1 ) از آن جمله سيد مشايخنا الامام آيت‌اللّه حاج سيد صدر الدّين صدر نزيل قم ( اعلى اللّه مقامه ) و علامه مرحوم حاج شيخ محمد باقر الفت هر دو بيك اجازه بسيار مفيد و مبسوط بنام « طبقات الاجازات بالروايات » كه نسخه اصل آن نزد مرحوم الفت بود و اينجانب درسى سال قبل ( جمادى الآخرة 1367 ) نسخه‌اى از آن به خط خود براى درج در كتاب « رياض الابرار » در 45 صفحه استنساخ كردم . تاريخ ختم تأليف اين اجازه روز شنبه دوازدهم ربيع الثانى 1325 مىباشد . و از جمله : علامه مرحوم شيخ محمد رضا ابو المجد نجفى مسجد شاهى كه سيد صدر اجازه‌اى در چهار صفحه براى وى در مقدمه نسخه اصل كتابش « نجعة المرتاد فى شرح نجاة العباد » در شب شنبه 14 ذىالقعده 1333 نوشته و آن نسخه در كتابخانه راقم اين سطور است . م .\r\n","page_name":" 2018 ","page_number":140},
  {"content":"\r\n\r\nشيخ جابر كاظمينى ( 1222 ج 3 ش 318 ص 743 ) است . و سيد على مذكور كتابى دارد بنام « ابانه » از كتب خزانه « 1 » ، در فهرست كتب كتابخانهء پدر بزرگوارش ( اعلى اللّه مقامه ) ، و نيز كتابى دارد بنام « حقيبه » در فوائد متفرقه مانند « كشكول » ، و وى بطورىكه در مجله مباركه « المرشد . س 3 ش 1 صادره در 1 ماه رمضان 1346 ص 28 » نوشته ؛ اعلانى منتشر نموده دائر بر اينكه پس از اين وى را بنام شرف الدّين كه يكى از اجداد او مىباشد بخوانند .\r\n\r\n* ( 1243 - تولد كامران ميرزاى نايب‌السلطنهء قاجار ) *\r\nوى فرزند مرحوم ناصر الدّين شاه است كه در ( 1247 ج 4 ش 693 ص 1294 ) گذشت .\r\nكامران ميرزا از شاهزادگان آل قاجار و از اهل علم بوده ، و در سه‌شنبه نوزدهم ماه ذى القعدة الحرام اين سال - مطابق ( . . . ) سرطان ماه برجى - از بطن منيرة السلطنه « 2 » دختر محمد تقى خان معمارباشى متولد شده . و سه‌شنبه بودن 19 اين ماه از آن است كه در « الذريعة » انجام تأليف « اكسير العبادات » را در آدينه نيمهء آن نوشته و نيز در روزنامه‌هاى آن سال چنين است .\r\nو به‌هرحال ، وى در روز آدينه 27 شعبان سنه 1275 ملقب به نايب‌السلطنه گرديد ، و پس از مدت هفتاد و چهار سال و نه ماه قمرى و سيزده روز عمر ، در شب سه‌شنبه دويم ماه\r\n\r\n\r\n","description":"","footnote":"\r\n( 1 ) صاحب عنوان در « طبقات الاجازات » كتابى به اين نام را از تأليفات خود ذكر كرده ، شايد اصل تأليف از پدر و جمع و تدوين از فرزند باشد . و مؤلف « الذريعة » در اين كتاب آن را به فرزند نسبت داده و در شرح حال خوبى كه براى پدر در « نقباء البشر » نوشته در ص 448 آن را جزو تأليفات خود آن مرحوم آورده است . و آقا سيد على مذكور در اين سنين اخيره برحمت ايزدى پيوست . م .\r\n( 2 ) در « بدائع و نوادر : 5 ش 82 » نوشته كه خيابان منيريه بنام اين منيرة السلطنه است . منه ( ره ) .\r\n","page_name":" 2019 ","page_number":141},
  {"content":"\r\n\r\nرمضان المبارك سنه 1347 هزار و سيصد و چهل و هفت - مطابق 23 بهمن‌ماه باستانى - وفات كرد ، و در قم در بقعه قبر فتحعلى شاه دفن شد . و دختر او ملكه جهان‌خانم زنى با علم و فضل و زوجهء محمد عليشاه پسر عمش كه در ( 1289 ) بيايد بوده و كتابى بنام « برهان الايمان » در ادعيه و أوراد تأليف نموده . و مادر اين دختر كه زوجه نايب‌السلطنه باشد سرور الدوله ( 1326 ) بوده .\r\nو فرزند ديگر نايب‌السلطنه محمد باقر ميرزاى كامرانى امير ارفع بوده كه در « روز - نامه اطلاعات . س 29 ش 8649 - 18 شعبان 1374 ص 2 » اعلان فوت او در هامبورك نوشته شده و اينكه جسدش بقم حمل و آنجا دفن شد .\r\nو فرزند ديگر نايب‌السلطنه محمد مهدى ميرزاى مذكور در « فهرست رضويه 6 : 350 ش 551 » است .\r\n\r\n* ( 1244 - تولد ميرزا عبد الرحيم گلىپرى انصارى تبريزى ) *\r\nوى فرزند مرحوم ملا نصر اللّه انصارى و خود از علما و فقهاء عصر بود .\r\nشرح احوالش در ( ص ز ) از مقدمهء كتاب « شيعه چه مىگويد » تأليف فرزندش حاج سراج انصارى ( س ) نوشته ، و از آن چنين برآيد كه نژاد او به حضرت جابر انصارى ( عليه‌الرحمه ) مىرسد ، و پدران وى از دويست سال پيش از اين تاكنون كه معلوم و اسمائشان در دست بوده همه از علما و معروف به انصارى بوده‌اند ، و پدرش ملا نصر اللّه از علما و فقها و شاگرد صاحب « جواهر » بوده . و ميرزا عبد الرحيم خود در روز پنج‌شنبه پنجم ماه ذى الحجة الحرام اين سال - مطابق ( . . . ) اسد ماه برجى - در قريهء هجرنديس نزديك قصبهء گليبر متولد شده و علوم مقدماتى را از پدرش ياد گرفت ، و در اوائل سنه 1300 بعتبات رفت و مدتى در سامره نزد ميرزاى شيرازى درس خواند و بعد از آن بمدرس ملا محمد كاظم خراسانى شتافت و از\r\n\r\n","description":"","footnote":"","page_name":" 2020 ","page_number":142},
  {"content":"\r\n\r\nتلامذهء دورهء اول وى گرديد ، و از وى و آقا سيد محمد كاظم و آقاى شريعت اجازت اجتهاد يافت ، و چندين نفر از علما در نزد وى درس خوانده‌اند و چندين كتاب تأليف كرد :\r\nاول كتاب « اجتهاد و تقليد » . دويم كتاب « بهجة العناوين » در مواعظ . سيم « رساله‌ئى در شرط متأخر » . چهارم كتاب « صراط النجاة » در اصول دين . پنجم كتاب « مشكاة السالك » در ادعيه .\r\nو او در وقت طلوع آفتاب روز جمعه نهم ماه صفر الخير سنه 1334 هزار و سيصد و سى و چهار - مطابق 24 قوس ماه برجى - وفات كرد و در تبريز در سمت زاويهء شرقى قبرستانى كه در طرف مشرق صحن امامزاده حمزه ( ع ) واقع است دفن شد . و فرزندش حاج سراج مذكور در ( 1313 ) بيايد .\r\nو چند نفر غير از صاحب عنوان خود را از اعقاب جابر نوشته‌اند :\r\n1 - حاج ميرزا على انصارى ( 1305 ) و خانواده او .\r\n2 - ملا حسينقلى همدانى كه در سال ( 1239 ج 4 ش 555 ص 1087 ) گذشت .\r\n3 - حاج ميرزا موسى خان انصارى ( 1273 ش 1282 ) كه ظاهرا وى نيز از خانواده حاج ميرزا على مىباشد .\r\n4 - ملا محمد باقر صفا شاعر نائينى كه در « الذريعة 9 : 610 ش 4358 » نوشته .\r\n\r\n* ( وفات مرحوم ملا ابو الحسن تهرانى ، ره ) *\r\nشرح احوال او در ( 1200 ج 1 ش 52 ص 103 ) گذشت .\r\n\r\n","description":"","footnote":"","page_name":" 2021 ","page_number":143},
  {"content":"\r\n\r\n\r\n* ( 1245 - تولد مرحوم شيخ جعفر ، هر ، كربلائى ، ره ) *\r\nوى فرزند مرحوم شيخ صادق بن احمد حائرى مشهور به هر و خود از علما و فقها بوده ، و در اين سال در كربلا متولد شده و در نزد چندين نفر از علما درس خوانده و شعر هم مىگفته و چند نفر در نزد او درس خوانده‌اند . و آخر در پنج‌شنبه غرهء ماه جمادى الاخرى سنه 1347 هزار و سيصد و چهل و هفت - مطابق 24 آبان ماه باستانى - در كربلا وفات كرد و هم آنجا در نزديكى قبر مرحوم آقا سيد على كربلائى ( ره ) دفن شد .\r\nو فرزندش شيخ موسى نيز از علماء اين عصر مىباشد ، و هر دو ( پدر و پسر ) در « مقالات مبسوطه » در ( 1347 ) نوشته‌اند « 1 » .\r\n\r\n* ( 1246 - تولد شيخ حبيب آل شبير خاقانى خرم شهرى ) *\r\nوى از علما و فقهاء عصر است كه در اين سال - چنان‌كه در « الذريعة 7 ش 1114 » نوشته - در سوق الشيوخ متولد شده و در خرم‌شهر كه آن را سابقا محمره مىگفتند سكونت نموده و چندين كتاب كه از آن جمله است كتاب « خلاصة الفقه » تأليف فرموده .\r\n\r\n* ( 1247 - تولد آقا حسين نجم‌آبادى تهرانى ) *\r\nوى فرزند مرحوم حاجى آقا محمد نجم‌آبادى است كه در ( 1236 ج 3 ش 508 ص 1031 ) گذشت ، گرچه در « نقبا : 1214 ش 1740 » وى را فرزند شيخ عبد اللّه نجم‌آبادى\r\n\r\n\r\n","description":"","footnote":"\r\n( 1 ) در « مقالات مبسوطه » مأخذ ترجمه را « اعيان الشيعة » و ورقه‌ئى به خط شيخ موسى نوشته است . م .\r\n","page_name":" 2022 ","page_number":144},
  {"content":"\r\n\r\nنوشته ، لكن آن غلط است چنان كه در حاشيه نوشته‌ايم . و به‌هرحال ، وى عالمى جليل و محققى بىبديل بود كه در اين سال متولد شده و در تهران رياستى شايان داشته ، و در پنج‌شنبه هفتم ماه رجب الفرد سنه 1347 هزار و سيصد و چهل و هفت - مطابق 29 آذرماه باستانى - وفات كرد . و او چندين سال در نجف در نزد مرحوم حاج ميرزا حسين ( 1230 ج 3 ش 420 ص 894 ) درس خواند و در حدود ( 1320 ) بتهران بازگشت و كتبى تأليف كرد : اول « حاشيه بر كتاب ارث از قواعد علامه » . دويم كتاب « ميزان المقادير » . و روايت مىكند از استادش حاج ميرزا حسين مرقوم از صاحب « جواهر » ، و از او : آقا نجفى تبريزى ( س ) .\r\nو فرزندش آقا حسن در ( 1307 ) بيايد .\r\n\r\n* ( 1248 - تولد مرحوم حيدر خان قاجار ، ره ) *\r\nوى فرزند نصر اللّه خان قاجار نهاوندى و خود از اجله حكما و عرفا و فلاسفه و صوفيهء عصر بوده و در اين سال متولد شده و كسب علوم معقول نموده تا حكيمى كامل و فيلسوفى فاضل گرديد ، و سالها در مدرسهء سپهسالار قديم در تهران بتدريس مشغول و برياضت و تهذيب اخلاق عمرى را بسر رسانيد ، تا در دوشنبه چهاردهم ماه جمادى الاولى سنه 1318 هزار و سيصد و هيجده - مطابق ( . . . ) سنبله ماه برجى - بدرجات جنان صعود فرمود .\r\n\r\n* ( 1249 - تولد رحمت شاعر شيرازى ) *\r\nوى مرحوم ميرزا عبد اللّه فرزند ميرزا محمود حكيم است كه در ( 1234 ج 3 ش 473 ص 984 ) گذشت .\r\n\r\n","description":"","footnote":"","page_name":" 2023 ","page_number":145},
  {"content":"\r\n\r\nمرحوم رحمت از اجله اهل علم و ادب و دانشمندان بزرگوار است و در شعر و خط و طب و علوم رياضيه و غيره سرآمد أقران خود بوده ، و او در اين سال - چنان‌كه نص « فارسنامه » و « طرائق » و مفهوم از « گلشن وصال » است - از بطن دختر مرحوم رحمتعلى شاه متولد گرديد .\r\nگرچه در « گلشن وصال » تصريح به 1270 نموده لكن اشتباه است . و علاوه بر كمالات مرقومه كه از آن جمله نظم اشعار بتخلص ( رحمت ) است چندين كتاب در علوم ادبيه و رياضيه تأليف نموده ، و در عرفان از جد بزرگوار مادرى خود ارث برده ، و در طبابت بأقسام عديده خدمات نافعه بأبناء نوع خود فرموده .\r\nو آخر در شب پنج‌شنبه سلخ ماه شوال المكرم سنه 1344 هزار و سيصد و چهل و چهار - مطابق 22 اردى بهشت ماه باستانى - در شيراز وفات كرده و در بيرون شهر در بقعهء شيخ ابو الوفا دفن شد . و دو فرزند از دختر عمش مرحوم وقار از او بازماند : اول ميرزا مصطفى بهجت كه در ( 1295 ) بيايد . دويم ميرزا يوسف وصال كه در ( 1303 ) بيايد .\r\n\r\n* ( 1250 - تولد حاجى ميرزا عبد الرحيم طالب اوف تبريزى ) *\r\nوى فرزند ابو طالب بن على مراد نجار ، و خود از فضلاء كبار بوده كه در اين سال در تبريز متولد شده و كتب چندى تأليف نموده از آن جمله : « ترجمه هيئت فلاماريون » و كتاب « نخبه سپهرى » در احوال حضرت رسول ( ص ) . و در اواسط ماه ربيع الآخر سنه 1329 هزار و سيصد و بيست و نه - مطابق حمل ماه برجى - در تيمور خان شوره ولاد قفقاز وفات كرد ، چنان‌كه در شماره 18 « روزنامه شمس و تمدن » نوشته و در شمارهء ( 9 - 10 ، ج 1 - ج 2 / 1329 ) « مجلهء بهار » و همچنين در « دانشمندان آذربايجان » و « رجال آذربايجان » در سنه 1328 نوشته‌اند ، و در « معاريف » در سنه 1336 گفته كه آن ظاهرا اشتباه است .\r\n\r\n","description":"","footnote":"","page_name":" 2024 ","page_number":146},
  {"content":"\r\n\r\n\r\n* ( 1251 - تولد عزيز جنگ شمس العلماء ) *\r\nوى احمد عبد العزيز نائطى متخلص به ولا فرزند محمد نظام الدّين است كه بطور مفهوم از « مؤلفين كتب چاپى 4 : 58 » در اين سال متولد شده و چندين كتاب تأليف كرده : اول كتاب « آصف اللغات » هفده جلد . دويم كتاب « تصوير بلاغت » كه شعر است . سيم كتاب « كليات نظم ولا » .\r\n\r\n* ( 1252 - وفات مرحوم آقا محمد اسماعيل نائينى ، ره ) *\r\nوى فرزند مرحوم حاج محمد حسن نائينى ( ره ) است كه در ( 1250 ج 4 ش 767 ص 1371 ) گذشت .\r\nمرحوم آقا محمد اسماعيل ( ره ) از اهل علم و عرفان بوده ، و از قرارى كه در « طرائق الحقائق » فرموده وى در خدمت پدر نامور نشو و نما كرده و فيض‌ياب گرديد ، و ميرزا محمد حسين وزير اصفهان كه از ارادتمندان حاجى محمد حسن بوده بوى نوشت كه هركدام فرزندانتان را كه بيشتر دوست مىداريد باصفهان بفرستيد كه يك دختر دارم او را بوى تزويج نموده و املاكى كه هست با لوازم ديگر بوى بخشم . حاجى محمد حسن آقا محمد اسماعيل را فرستاد و آن وزير بىنظير بگفته خود رفتار كرد و دختر خود را به دو تزويج نمود و هرچه داشت بوى داد و نهايت اخلاص و ارادت را بظهور رسانيد . مردمان حاسد را اين معنى ناگوار شد و در خدمت مرحوم حاجى سيد محمد باقر بيدآبادى شهادات مجعول و مزورانه داده تا حكم كفر آقا محمد اسماعيل صادر و زوجه‌اش بىطلاق بميرزا عبد الحسين برادرزاده\r\n\r\n","description":"","footnote":"","page_name":" 2025 ","page_number":147},
  {"content":"\r\n\r\nميرزا محمد حسين شوهر كرد ، و گويند كه فتنهء اصفهان و قتل ميرزا عبد الحسين از شآمت آن تزويج بود « 1 » . و آقا محمد اسماعيل از مردم گريخته بمشهد رفت و در يكى از حجرات متصل برواق مقدس سالها پنهان بود و پدرش بفراق وى مبتلا ، تا محمد شاه بتخت نشست و آقا محمد اسماعيل ظاهر شد و بنائين آمد و از خانواده‌ئى ديگر زن گرفت و چندين نفر فرزند پسر و دختر آورد ، و در اين سال وفات كرد و در نزد پدر دفن شد ، انتهى . و بطورىكه در « تاريخ نائين 4 : 17 » نوشته وى سه دختر و هفت پسر داشته و از پسران : اول كه اكبر و ارشد همه است حاجى پيرزاده در ( 1321 ) بيايد . دويم آقا حسن . سيم عبد المولى . چهارم حاج آقا حسين .\r\nپنجم حاج علىمحمد خان . ششم حاج آقا محمد خان . هفتم آقا عبد الوهاب . و از بعضى از اين‌ها احفاد و اولادى بهم رسيده كه در ( ص 18 ) بشرح نوشته شده .\r\n\r\n* ( 1253 - وفات ميرزا محمد باقر كوكب شاعر خراسانى ) *\r\nبطورىكه در « مجمع الفصحا 2 : 425 » فرموده كوكب از اهل خاوران خراسان و شاعرى بلندمكان بوده و از علوم ادبى و رياضى و طبيعى بهره‌اى تمام داشته و در اين سال لواى سفر آخرت برافراشته . آن‌گاه لختى از اشعارش را از مسوده‌اى كه فرزندش بوى داده ذكر كرده .\r\nو شعرائى كه كوكب تخلص داشته‌اند در ( 1239 ج 4 ش 557 ص 1092 ) گذشت . « 2 »\r\n\r\n\r\n","description":"","footnote":"\r\n( 1 ) داستان تكفير به‌نحوىكه راوى آن ساخته و پرداخته است از حقيقت دور و گواه سوءنيت راوى و قصد اهانت بروحانيت و تحقير مقام شامخ سيد حجة الاسلام ( اعلى اللّه مقامه ) بوده است ، كما لا يخفى . م .\r\n( 2 ) مآخذ شرح حال صاحب عنوان و ديگر كوكب و كوكبى تخلص‌ها در « فرهنگ سخنوران » بتفصيل آمده است . م .\r\n","page_name":" 2026 ","page_number":148},
  {"content":"\r\n\r\n\r\n* ( 1254 - تولد حاج شيخ محمد تقى تربتى خراسانى ) *\r\nوى فرزند حاج علينقى خان شجيع الملك است كه او فرمانده فوج قرائى خراسان بوده و در سنه 1327 كشته شده .\r\nو حاجى شيخ محمد تقى خود از علما و فقها و اهل فضل و ادب عصر خويش بود كه در اين سال - چنان‌كه در « فهرست كتابخانه مباركهء رضويه ( ع ) 5 : 387 » نوشته - در قريهء دولت‌آباد چهار فرسنگى شهر تربت حيدريه متولد شده ، و چون پدرش مردى نظامى بود وى نيز تا چهارده‌سالگى به تحصيل علوم فارسى و فنون نظامى مشغول بود ، آن‌گاه از اين كار سرباززده و در حدود هزار و دويست و هشتاد و اندى بمشهد مقدس مهاجرت نمود و در مدرسه ميرزا جعفر سكونت اختيار كرد و با شوقى وافر و جدى متكاثر به تحصيل علوم دينيه پرداخت ، چندان كه در اواخر امر سرآمد تلامذه مرحوم ميرزا نصر اللّه تربتى ( 1230 ) گرديد « 1 » .\r\nآن‌گاه براى تكميل علوم شرعيه در سنه 1298 بنجف رفت و در خدمت ميرزاى رشتى و غيره درس خواند و با نيل بمقام اجتهاد بايران برگشت و در مشهد مقدس ساكن و همى بتأليف و تدريس اشتغال جست ، و چندين كتاب تأليف نمود : اول كتاب « تقريرات » كه مجموعه‌اى است از مسوده‌هاى مختلف و اكثر آنها در مباحث و مسائل متفرقه و بعنوان حواشى بر « طهارت » و « مكاسب » شيخ انصارى است كه بيشتر آنها ناتمام مانده . دويم « حاشيه بر مبحث تعادل و تراجيح فرائد » آن مرحوم .\r\nو آخر در ماه رمضان المبارك سنه 1330 هزار و سيصد و سى - مطابق ( اسد - سنبله ) ماه برجى - در مشهد وفات كرد ، و هم آنجا در منزل شخصى خود در كوچهء حمام سالار دفن شد .\r\nو فرزندش آقاى شجيعى اينك از قضاة عالىمقام معاصر است .\r\n\r\n\r\n","description":"","footnote":"\r\n( 1 ) شرح حال ميرزا نصر اللّه تربتى با جمعى ديگر از معنونين ( 1230 ) بهنگام طبع از قلم مرحوم مؤلف سهوا ساقط شده ، بناچار در سال وفاتش ( 1298 ) ذكر خواهد شد ، ان‌شاءالله تعالى . م .\r\n","page_name":" 2027 ","page_number":149},
  {"content":"\r\n\r\n\r\n* ( 1255 - وفات مرحوم آقا محمد حسين يزدى ، ره ) *\r\nوى فرزند محمد اسماعيل بن محمد مهدى بن محمد صادق ، و خود از خانوادهء علم و از علماء اكابر و مجاور حائر طاهر بوده و در نزد صاحب « جواهر » و شيخ انصارى درس خوانده و چندين كتاب تأليف نموده ، اول : كتاب « قسطاس مستقيم » در منطق . دويم كتاب « كلمه باقيه » در اخلاق . سيم كتاب « فلك المشحون » در اصول . چهارم كتاب « مقاليد » در فقه . و او در اين سال در كربلا وفات نموده و هم آنجا در صحن كوچك دفن شده با شاهزاده ركن الدوله .\r\n\r\n* ( 1256 - تولد سيد محمد مهدى ، كشوان كاظمينى ) *\r\nوى فرزند سيد صالح كشوان موسوى قزوينى و خود از علما و فقهاء اين عصر مىباشد كه در اين سال - چنان‌كه در « الذريعة 7 ش 894 » فرموده - در كاظمين متولد شده و در « فهرست كتابخانه رضويه 4 : 287 » در سنه 1282 گفته . و به‌هرحال وى هم در كاظمين به تحصيل پرداخته و در حدود ( 1300 ) بسامره رفت و بدرس ميرزاى شيرازى و تلامذه مهم او مانند ميرزا ابراهيم محلاتى ( 1336 ) و شيخ اسماعيل ترشيزى حاضر شد ، و در سنه 1314 بمشهد رفت و بعد از آن بكويت رفته در آنجا اقامت نمود و سال‌ها مرجع امور شرعيه آن شهر بود ، تا در سنه 1343 ببصره رفت و در بصره سكونت نمود و هماره بأداء وظيفه شرعيه و تأليف بسر مىبرد ، و او چندين كتاب تأليف كرد ، از آن جمله : اول كتاب « القام الحجر » به فارسى در رد شيخيه كه نام اصلى آن « هدى للمتقين » بوده و مرحوم آقاى شريعت نام آن را « القام الحجر »\r\n\r\n","description":"","footnote":"","page_name":" 2028 ","page_number":150},
  {"content":"\r\n\r\nنهاده . و اين كتاب به عربى هم ترجمه شده و نام معرب آن « مخازى الشيخية » است . دويم كتاب « برهان الدّين الوثيق » در نقض كتاب « عمدة التحقيق » كه آن را يكى از اهل سنت تأليف كرده ، انجام تأليف آن 3 رمضان سنه 1340 . سيم كتاب « بوار الغالين » در رد شيخيه ، انجام تأليف آن 15 ج 1 سنه 1331 . چهارم كتاب « حلية النجيب » در منع از تقليد ميت ابتداء كه كتاب « الدر النضيد » در مسئله تقليد در رد آن نوشته شده ، و همچنين شيخ على بن حبيب آل شبير أخبارى خاقانى نيز ردى بر آن نوشته ، و اديب محمد هادى دفتر در كتاب « نظرة اليقين » ردى بر خاقانى دارد ، چنان كه در « الذريعة 7 ش 446 » فرموده . پنجم كتاب « حى على الحق » در رد كتاب « المسيح فى الاسلام » كه يكى از ترسايان تأليف كرده . ششم كتاب « خصائص - الشيعة » كه آورده است آن را شريعت ، انجام تأليف آن رجب سنه 1341 . هفتم كتاب « خيبة المتناقض المريب » در رد بر « حلية النجيب » ( يا اينكه « خيبه » در رد اين « حلية النجيب » سيد محمد مهدى است از ديگرى ، زيراكه در « الذريعة 7 ش 1379 » بطورى نوشته كه معلوم نمىشود « خيبه » از صاحب عنوان يا از ديگرى در رد « حليه » او است ) .\r\nو او در روز دوشنبه ششم ماه ذى القعدة الحرام سنه 1358 هزار و سيصد و پنجاه و هشت - مطابق 26 آذرماه باستانى - در بصره وفات كرد و نعش او بنجف حمل شده و در 4 شنبه 8 آن را با سيد عدنان و سيد مهدى بحرانيان در حجره طرف چپ در آيندهء صحن از در مغربى معروف بباب سلطانى دفن شد .\r\nو در « فهرست كتابخانه رضويه ، جلد و صفحه مرقوم » وفات او را در شب 3 شنبه 8 ذىالقعده اين سال آورده ، و اين مبنى بر ناقص بودن شوال است بأفق بصره ، و ما طبق تقويم ايران آن را تمام دانسته كه غره ذىالقعده 4 شنبه شده . و در آنجا از اساتيد او حاج ميرزا محمد تقى شيرازى و حاجى نورى و حاج شيخ محمد طه نجف و سيد محمد هندى را ذكر كرده .\r\n\r\n","description":"","footnote":"","page_name":" 2029 ","page_number":151},
  {"content":"\r\n\r\n\r\n* ( 1257 - وفات مرحوم شيخ مشكور حولاوى نجفى ، ره ) *\r\nوى فرزند محمد خاقانى و خود از علماء مشهور عصر خويش بوده كه در « المآثر : 139 » وى را عنوان و تمجيد نموده ، و او سفرى بطهران آمده و قبلا در نزد شيخ حسن بن شيخ جعفر نجفى درس خوانده و در جمعه بيست و دويم ماه ربيع الاول اين سال ، چنان كه در « فهرست كتابخانه رضويه 5 : 580 » نوشته - مطابق ( . . . ) عقرب ماه برجى - در حمام هندى در نجف ، چنان‌كه در « الذريعة 8 : 297 » فرموده ؛ غرق شده و وفات كرده و هم آنجا دفن شد . و دختر او زوجهء ملا ابراهيم قمى ( 1301 ) است . و كتابخانه‌ئى از صاحب عنوان بازمانده كه اينك در دست نواده‌اش شيخ حسين بن مشكور بن شيخ جواد بن مشكور كبير صاحب عنوان است .\r\n\r\n* ( 1258 - وفات ميرزا نبى ، غبار شاعر رازى تهرانى ) *\r\nغبار از شعراء بزرگ و مانند ابو العلاء معرى و خيلى ديگر از معاريف علم و ادب از ديده نابينا بوده و در اين سال بسى و چهارسالگى وفات نموده . و در سال ( 1270 ش 1192 ص 1955 ) دو نفر ديگر شاعر غبار تخلص گذشتند .\r\n\r\n* ( وفات نجفقلى ميرزا ، والى شاعر قاجار ) *\r\nشرح احوال او در ( 1222 ج 3 ش 328 ص 760 ) گذشت .\r\n\r\n","description":"","footnote":"","page_name":" 2030 ","page_number":152},
  {"content":"\r\n\r\n\r\n* ( 1259 - وفات همرپورژستال ، مستشرق اطريشى ) *\r\nهمرپورژستال از معاريف مستشرقين است كه در اين سال ( يا سال 1273 ) وفات كرده و كتب چندى ترجمه يا تأليف نموده و از جملهء تأليفات او كتاب « تاريخ آداب لغت عرب » است در هفت جلد كه تمام نشده « 1 » .\r\n\r\nسنه 1273 قمرى مطابق سنه 1235 شمسى 3 شنبه غرهء محرم الحرام ( . . . ) سنبله ماه برجى\r\n\r\n* ( 1260 - تولد مرحوم مير محمد تقى 40 مدرس اصفهانى ) *\r\nوى فرزند مرحوم مير سيد حسن 39 مدرس است كه در ( 1210 ج 2 ش 154 ) گذشت .\r\nمرحوم مير محمد تقى از معاريف علماء اصفهان بود كه در 2 شنبه سيزدهم ماه صفر المظفر اين سال - مطابق ( . . . ) ميزان ماه برجى - متولد شده و در سه چهارماهگى وى پدر بزرگوارش\r\n\r\n\r\n","description":"","footnote":"\r\n( 1 )  Hammer - Purgstall , J . Von  ( 1774 - 1856 م ) شرح حال او در كتاب « المستشرقون 2 : 627 - 629 » نجيب العقيقى بتفصيل مذكور است و آنجا گويد كه « تاريخ الآداب العربية » هفت جلدى او است كه دستور كاربر و كلمان در « تاريخ الآداب العربية » گرديد ، ايضا رجوع به « الاعلام زركلى 9 : 296 » و « فرهنگ خاورشناسان : 160 » شود . م .\r\n","page_name":" 2031 ","page_number":153},
  {"content":"\r\n\r\nبدرود جهان نمود و مير محمد تقى با ( وجود ) بىپدرى پس از طى مراتب كودكى همت به تحصيل گماشته و بعتبات عاليات رفت و مدتها در آن اراضى شريفه خدمت چندين نفر از معاريف علما درس خواند ، و سپس باصفهان برگشت و بتدريس پرداخت و رياستى شايسته بهم رسانيد ، تا آخر پس از مدت شصت سال و يك ماه قمرى و بيست و چهار روز عمر ، در شب دوشنبه هفتم ماه ربيع الآخر سنه 1333 هزار و سيصد و سى و سه - مطابق 3 حوت ماه برجى - در اصفهان وفات كرد و در مقبرهء والد ماجدش دفن شد « 1 » .\r\nو چندين نفر پسر برجا نهاد ، از آن جمله : آقا مير سيد حسن 41 كه بزرگتر از همه و بجاى پدر در مسجد رحيم خان امامت جماعت مىنمايد « 2 » .\r\n\r\n\r\n","description":"","footnote":"\r\n( 1 ) صاحب عنوان از اساتيد خارج اصول فقه آقاى حاج ميرزا سيد حسن روضاتى ( ره ) نياى مادرى راقم اين سطور بوده و لذا شرح حال مفصل آن مرحوم را بنقل از « مقالات مبسوطهء » علامه معلم در « زندگانى آيت‌اللّه چهارسوقى : 206 - 209 » ذكر كرده‌ايم . م .\r\n( 2 ) از اين عالم جليل القدر ( آقاى مير سيد حسن ) كه زوجه‌اش دختر ميرزا بهاء الدّين ابن سيد محمد على آقا مجتهد ابن سيد صدر الدّين عاملى ( رحمة اللّه عليهم ) بوده چهار فرزند پسر و يك دختر بازماند كه فعلا تنها پسر باقيمانده جناب عالم فاضل بزرگوار آقاى حاج سيد علاء الدّين ( مدرس مطلق ) از اصدقاء و اقرباء راقم اين سطور ، امام جماعت مسجد نياى عاليقدر و از مدرسين فقه و اصول حوزه علميه اصفهانست ، تولد ايشان 15 جمادى الاولى 1344 ، و به شرحى كه در حين طبع اين اوراق اظهار داشتند مرحوم آقا مير محمد تقى صاحب عنوان در سن هيجده‌سالگى دو سالى بدرس آية اللّه آقا ميرزا محمد هاشم چهارسوقى ( 1235 ) حاضر شده و سپس بعراق عرب منتقل و چهار سالى تحصيل علم نموده و باصفهان مراجعت و خواهر شيخ محمد على اشترى اصفهانى را بزنى گرفته و پس از زفاف دوباره بعراق بازگشته و زوجه حامله‌اش در اصفهان بود تا فرزند دخترى از بوجود آمد و آن دختر در حدود ده‌سالگى وفات يافت و پدر را نديد . آقا مير محمد تقى مقارن آن احوال باصفهان بازگشته و ازآن‌پس خداوند سه فرزند ذكور بنامهاى مير سيد حسن ( متولد 18 ذىالحجه 1305 ) و مير محمد حسين ( متولد حدود 1307 متوفى شب غره ذىالقعده 1388 ) و ميرزا *\r\n","page_name":" 2032 ","page_number":154},
  {"content":"\r\n\r\nو ديگر آقا سيد جواد 41 و آقا سيد رضا 41 كه مادر اين دو نفر گوهر آغا بيگم 33 دختر حاج ميرزا ابو القاسم 32 زنجانى ( 1336 ) است .\r\nو مير سيد حسن در شب جمعه 5 ج 2 سنه 1372 - مطابق 1 اسفندماه باستانى سنه 1331 شمسى - در اصفهان وفات كرد و در مسجد رحيم خان در مقبرهء جد و پدر خود دفن شد ، چنان‌كه در « روزنامه چهلستون . س 2 ش 68 ( 8 ج 2 ) » نوشته .\r\nو ديگر حاج مير سيد محمد حسين 41 مدرس كه در « ارشاد المسلمين . ص 49 » نوشته كه وى پس از فوت پدر خود چندى در اصفهان بود و بعد از چند سال حركت بتهران و در آنجا اقامه جماعت كنند و يكى از علماء آن شهر محسوب مىشوند ، انتهى « 1 » .\r\n\r\nتوضيح راجع بكليشه صفحه بعد\r\nمنتخب رساله « هداية الطالبين » در عبادات به فارسى كه اصل از مرحوم آقا مير سيد حسن مدرس بزرگ و منتخب از شاگردش مرحوم آخوند ملا محمد صادق بن احمد پيكانى « مذكور در تذكرة القبور : 93 ط 2 » است و بسال 1321 ق با حاشيه فرزند مؤلف مرحوم آمير محمد تقى صاحب عنوان در اصفهان چاپ شده است . م .\r\n\r\n\r\n","description":"","footnote":"\r\n* محمد باقر ( متولد حدود 1312 متوفى روز جمعه 2 ماه شعبان 1388 ) از همان مخدره به او كرامت فرمود كه هر سه نفر از اهل علم و فضل و تقوى و در عصر ما از اخيار روزگار بودند .\r\nرحمة اللّه عليهم اجمعين . زوجهء موصوفه در حدود 1313 وفات يافته و مير محمد تقى دخترى از خاندان ملاباشى بزوجيت اختيار مىنمايد كه آن علويه نيز دخترى به دنيا آورده و خود حين وضع حمل وفات مىكند و آن دختر بزرگ شده و ازدواج نموده كه فرزندانى از او باقيست .\r\nپس از سالها باز مير محمد تقى يكى از دختران مرحوم حاج ميرزا ابو القاسم زنجانى را بزوجيت اختيار نموده كه از او نيز دو فرزند پسر بنامهاى سيد محمد رضا ( متولد 1328 متوفى 1394 ) و آقا سيد محمد جواد ( متولد 1330 ) بوجود آمده كه فقط اخير در قيد حيات و ساكن طهران است . م .\r\n( 1 ) شرح حال مرحوم حاج سيد محمد حسين مذكور در ( 1388 ) بيايد .\r\n","page_name":" 2033 ","page_number":155},
  {"content":"\r\n\r\nسرآغاز « حاشيه فرائد الاصول » آقا مير محمد تقى به خط خودش\r\nتوضيح در صفحه قبل\r\n\r\n","description":"","footnote":"","page_name":" 2034 ","page_number":156},
  {"content":"\r\n\r\nآقا مير سيد حسن بن مير محمد تقى\r\n\r\n","description":"","footnote":"","page_name":" 2035 ","page_number":157},
  {"content":"\r\n\r\nحاج سيد محمد حسين بن مير محمد تقى سيد محمد رضا بن مير محمد تقى\r\nسرآغاز شرح منظومه « الدرة النجفيه » بحر العلوم به خط شارح مير سيد حسن بن مير محمد تقى\r\n\r\n","description":"","footnote":"","page_name":" 2036 ","page_number":158},
  {"content":"\r\n\r\n\r\n* ( 1261 - تولد ميرزا لطف اللّه خان اسدآبادى همدانى ) *\r\nوى بطورىكه در « الذريعة 9 : 975 ش 6379 » نوشته فرزند ميرزا حسين بن ميرزا حبيب اللّه بن ميرزا مهدى بن ميرزا حسين مستوفى است .\r\nميرزا لطف اللّه خان از فضلاى زمان و آزادى خواهان منور الفكر بود كه در جمعه بيست و دويم ماه ربيع المولود اين سال - مطابق ( عقرب - قوس ) ماه برجى - متولد شده و در نزد دائى خود سيد جمال الدّين اسدآبادى كه در ( 1254 ج 5 ش 830 ) گذشت درس خوانده تا بكمال علم و دانش زينت يافت و در سرودن اشعار طبعى سرشار بهم رسانيد و تخلص خود را محزون قرار داد ، و كتب چندى تأليف كرد ، از آن جمله « رساله‌ئى در احوال دائى مذكور خود » . و پس از مدت شصت و هفت سال و نيم قمرى عمر ، در ماه رمضان المبارك سنه 1340 هزار و سيصد و چهل - مطابق ( ثور - جوزا ) ماه برجى - وفات كرد .\r\nو فرزندش صفات اللّه خان از فضلاء زمان و در اشعار تخلص صفا مىنمايد . و چندين نفر شاعر ديگر بتخلص محزون هستند كه فهرست آنها در سال ( 1274 ش 1291 ) بيايد . و نيز چندين نفر بلقب يا تخلص صفا هستند كه در ( 1221 ج 3 ش 306 ) گذشتند .\r\n\r\n* ( وفات مرحوم آقا مير سيد حسن مدرس اصفهانى ، ره ) *\r\n3 ج 2 . شرح احوال وى در ( 1210 ج 2 ش 154 ) گذشت .\r\n\r\n","description":"","footnote":"","page_name":" 2037 ","page_number":159},
  {"content":"\r\n\r\nنسخه اصل اجازه مرحوم آقا سيد حسن مدرس ( ش 154 ) به صاحب « روضات الجنات » در 60 سالگى مجيز و 44 سالگى مجاز . اصل آن را كه در حاشيه سؤال مردم اصفهان راجع باجتهاد صاحب روضات مرقوم داشته در كتاب « رياض الابرار » ضبط كرده‌ايم . و تصوير ديگر ، چند سطر از آغاز كتاب متاجر « شرح المختصر النافع » است به خط سيد مدرس و تأليف خود آن مرحوم . م .\r\n\r\n","description":"","footnote":"","page_name":" 2038 ","page_number":160},
  {"content":"\r\n\r\nسنه 1236 شمسى\r\nشنبه 24 رجب المرجب اول حمل ماه برجى\r\n\r\n* ( 1262 - تولد سيد محمد باقر حجت كربلائى ، ره ) *\r\nوى فرزند مرحوم سيد ابو القاسم حجت است كه در ( 1242 ج 4 ش 617 ) گذشت .\r\nمرحوم سيد محمد باقر از علماء عصر و اهل شعر و ادب بود ، و در شنبه هشتم ماه شعبان المعظم اين سال - مطابق 15 حمل ماه برجى - متولد شده ، و أراجيز چندى بنظم آورده از آن جمله ارجوزه‌ئى در امامت بنام « الشهاب الثاقب » . و در يازدهم ماه رجب الفرد سنه 1331 هزار و سيصد و سى و يك ، چنان‌كه در « الذريعة 12 : 40 » فرموده - مطابق ( . . . ) حوت ماه برجى - وفات كرده و در كربلا دفن شد . و فرزندش سيد محمد صادق در ( 1337 ) بيايد . و ديگر از تأليفات سيد محمد باقر صاحب عنوان « تتميم دره بحر العلوم » است با تمام نماز و ضم نمودن حج بر آن .\r\n\r\n* ( 1263 - تولد مرتضى قلى خان صنيع الدولهء تهرانى ) *\r\nوى فرزند حاجى عليقلى خان مخبر الدوله است كه در ( 1245 ج 4 ش 651 ) گذشت .\r\nمرحوم صنيع الدوله از معاريف رجال ايران و فاضلى كافى و كاردان بود ، و در شب\r\n\r\n","description":"","footnote":"","page_name":" 2039 ","page_number":161},
  {"content":"\r\n\r\nيك‌شنبه نهم ماه شعبان المعظم اين سال - مطابق 16 حمل ماه برجى - متولد شده و در ايران و برلن در علوم عديده و فنون جديده درس خوانده و خود را بفنون فضائل آراست ، و در دولت ناصرى و مظفرى و دورهء مشروطه مصدر كارهاى بزرگ و مورد خدمات مهمه بود . و در سنه 1304 پس از تلقب محمد حسن خان صنيع الدوله باعتماد السلطنه - چنان‌كه در « منتخب التواريخ مظفرى » است - لقب صنيع الدوله يافت . و در اخلاق انسانى و كمالات نفسانى و درويش دوستى همواره بطريقهء جد و پدر بسر مىآورد ، تا در روز يك‌شنبه پنجم ماه صفر الخير سنه 1329 هزار و سيصد و بيست و نه بتحريك اولياء دولت روسيه بدست دو نفر گرجى از تبعه آن دولت بقتل رسيد ، و مدت پنجاه و پنج سال و پنج ماه قمرى و بيست و شش روز عمر نمود .\r\n\r\n* ( 1264 - تولد سيد محمود شكرى الوسى بغدادى ) *\r\nوى سيد جمال الدّين ابو المعالى فرزند سيد عبد اللّه الوسى بغدادى است كه در ( 1248 ج 4 ش 722 ) گذشت . سيد محمود از علماء بزرگ اهل سنت در بغداد بود ، و در پنج‌شنبه نوزدهم ماه رمضان المبارك اين سال - مطابق ( . . . ) ثور ماه برجى - در بغداد متولد شده و در نزد پدر خود و چندين نفر ديگر از علما درس خوانده و كتب بسيارى تأليف كرد ، از آن جمله :\r\nاول كتاب « أخبار بغداد » در سه جلد : 1 - در امكنه و محال و توابع آن . 2 - در تراجم رجال آن در قرن 13 كه نامش « المسك الاذفر » است و ما بسيارى از آن در اين كتاب آورديم . 3 - در مساجد آن ، انجام تأليفاتش سنه 1321 . دويم كتاب « الاسرار الالهية » در شرح « قصيدهء رفاعيه » .\r\nسيم كتاب « بلوغ الارب » در معرفت احوال عرب و جاهليت . چهارم كتاب « غاية الامانى » در رد بر نبهانى ، يعنى رد كتاب « شواهد الحق » در استغاثه به سيد خلق تأليف شيخ يوسف بيروتى در دو جلد . و پس از مدت شصت و نه سال قمرى و پانزده روز عمر ، در پنج‌شنبه چهارم ماه شوال المكرم سنه 1342 هزار و سيصد و چهل و دو - مطابق 18 ثورماه ماه برجى - وفات\r\n\r\n","description":"","footnote":"","page_name":" 2040 ","page_number":162},
  {"content":"\r\n\r\nكرد ، و در مدت عمر مجردانه بسر آورد و پاىبست زن و فرزند نگرديد . و او روايت مىكند از پدرش . و روايت مىكند از او ميرزا فضل اللّه شيخ الاسلام زنجانى ( 1302 ) .\r\n\r\n* ( 1265 - وفات سيد محمد سعيد افندى بغدادى ) *\r\nوى فرزند سيد محمد امين افندى سنى است كه در ( 1236 ج 3 ش 509 ) گذشت .\r\nسيد محمد سعيد از علماء مشاهير و اجلهء فقهاء اهل سنت است و در فقه و اصول و عربيت و حديث و تفسير از اساتيد عصر خود بوده ، و در نزد پدر خود داود پاشا و عبد الرحمن افندى روزبهانى درس خوانده ، و مدتى در حله فتوى مىراند . آن‌گاه در بغداد بنيابت منصوب و پس از چندى به سمت مفتىگرى حنفيه نائل گرديد و بعد از آن از اين شغل منفصل شده و در خانهء خود بتدريس پرداخت و كتب چندى تأليف كرد : اول « اسئله‌اى از شرح همزيهء ابن حجر » كه آنها را از برخى از علماى حيدريه هم عصر خود سؤال كرده و پس از اين كه او جواب داده سيد محمد سعيد جواب‌هاى او را رد و خودش بيان مراد را نموده . دويم دو « شرح بر أبيات در » . سيم « شرح بر بسيارى از در مختار » . چهارم شرح بر چندين رسالهء كوچك در موضوعات متفرقه . پنجم « شرح شرح قوشجى » . ششم « شرح شواهد كتاب مجيب النداء » شهاب فاكهى در شرح « قطر الندى » ابن هشام از اشعار و امثله و آيات . هفتم « شرح اشعار عبد الباقى افندى عمرى » دربارهء ابو حنيفه كه مطلعش اين است :\r\n يا من علافى الاجتهاد مناره * و بدر مذهبه غلا مقداره \r\nهشتم « شرح عصام » در وضع ، و در اين شرح و « شرح شرح قوشچى » مشكلات اين دو كتاب را رد كرده .\r\nسيد محمد سعيد بااين‌همه فضائل مبتلا بوسواس بوده و كتابخانه‌ئى مهم داشت كه پس از فوتش همه متفرق گرديد ، و بذل و بخشش بسيار بر فقرا مىنمود . و در بامداد روز شنبه\r\n\r\n","description":"","footnote":"","page_name":" 2041 ","page_number":163},
  {"content":"\r\n\r\nسيزدهم ماه شوال المكرم اين سال - مطابق 27 ثورماه برجى - وفات كرد و در مقبرهء خيزران نزديك ابو حنيفه دفن شد . و چندين نفر از شعرا براى وى مرثيه و ماده تاريخ گفتند ، از آن جمله سيد عبد الغفار اخرس كه در ( 1291 ) بيايد گفته :\r\n فى رحمة اللّه حل شيخ * و جنة دارها الخلود\r\nتفيض من صدره علوم * و قد طمى بحرها المديد\r\nو لم يزل ميتا و حيا * من علمه الناس تستفيد\r\nفوائد كله و فضل * و ذلك العالم المفيد\r\nففيه علم و فيه حلم * و فيه باس و فيه جود\r\nسار الى ربه غير فان * بالعز و هو العزيز الحميد\r\nو مذ توفاه قلت أرخ : * مضى الى ربه السعيد \r\n1273\r\nدر « المسك الاذفر » وفات او را در 3 شنبه 13 شوال اين سال نوشته ، و از قرارى كه ما در وفات سيد محمود الوسى آنفا نوشتيم 13 شوال آن سال شنبه بوده بدليل تقويم آن سال و غيره ، ازاين‌رو ما شنبهء 13 نوشتيم ، و احتمال دارد كه 3 شنبه 23 بوده باشد .\r\n\r\n* ( 1266 - تولد شيخ ابراهيم زنجانى ) *\r\nوى ( بطورىكه در « مؤلفين كتب چاپى فارسى و عربى 1 : 59 » نوشته ) فقيهى متأدب و از دانش هيئت و تاريخ و زبان فرانسه آگاه بوده ، و همانا در اين سال در زنجان متولد شده و سال‌ها در نجف درس خوانده و در سنه 1305 بزنجان بازگشت و در آنجا بوعظ و تدريس پرداخت و در دوره اول و دويم مجلس از زنجان بوكالت منتخب و در تهران اقامت نمود و چندين كتاب تأليف فرمود : اول « توضيح مرام دمكرات » . دويم « راه زندگى در ايران » .\r\n\r\n","description":"","footnote":"","page_name":" 2042 ","page_number":164},
  {"content":"\r\n\r\nسيم « تلخيص ژان والژان » ويكتور هوگو . چهارم « شهريار هوشمند » . و آخر در حدود 1347 وفات كرد ، انتهى .\r\n\r\n* ( 1267 - تولد مرحوم حاج ميرزا ابو الفضل تهرانى ، ره ) *\r\nاز قرارى كه در جزء 7 جلد 8 « اعيان الشيعة » نوشته نام وى احمد و او فرزند حاج ميرزا ابو القاسم كلانترى ( 1236 ج 3 ش 498 ) است .\r\nمرحوم حاج ميرزا ابو الفضل ( قدس اللّه روحه ) از اجلاء و عظماء علما و فقها در عصر خود در تهران بوده و در علوم معقول و منقول و حكمت و كلام و رياضيات تبحرى تمام داشته و در سير و تاريخ و احوال رجال و ادبيات بحرى مواج بوده و اقسام اشعار عربى و پارسى را نيكو مىسروده . و شرح احوالش در چند جا نوشته ، از آن جمله « نقباء البشر : 53 » و « اعيان الشيعة » كه در صدر عنوان ذكر شد و غير آنها .\r\nو او در اين سال - چنان كه در « الذريعة 6 : ش 458 » فرموده - در تهران متولد شده و علوم شرعيه را در خدمت پدر بزرگوار و معقول را نزد آقا محمد رضاء قمشه‌اى و ميرزاى جلوه درس خواند ، و در سنه 1300 بعتبات رفت و چندى در نجف در نزد ميرزاى رشتى و در سامره در خدمت ميرزاى شيرازى درس خواند . و فن رجال را از حاجى نورى فراگرفت ، و از شيخ محمد حسين كاظمينى اجازت روايت درست كرد . آن‌گاه در سنه 1306 به مكه رفت و در سنه 1307 بتهران برگشت و سالها آنجا در مسجد و مدرسهء ناصرى - از بناهاى مرحوم حاجى ميرزا حسين خان سپهسالار - بتدريس و امامت جماعت پرداخت و طلبهء « 1 » مدرس شريفش را فوزى عظيم گرفتند . و او را تأليفاتى چند است : اول « ارجوزه در نحو » كه تا باب حال رسيده .\r\nدويم كتاب « تميمة الحديث » در درايت . سيم « حاشيه بر رسائل شيخ انصارى » . چهارم « حواشى بر رجال نجاشى » كه در اطراف آن بعلامت « ا . ب » نوشته . پنجم كتاب « الدر الفتيق » در رجال .\r\n\r\n\r\n","description":"","footnote":"\r\n( 1 ) از اثر چكيدن مركب به مقدار يك‌كلمه در نسخه اصل محو شده است . م .\r\n","page_name":" 2043 ","page_number":165},
  {"content":"\r\n\r\nششم « ديوان اشعار » . از قصائد و غزليات به عربى و فارسى « 1 » . هفتم كتاب « شفاء الصدور » در شرح زيارت عاشور ( يا عاشورا ) كه خزينه‌ئى گرانبها از تحقيقات علميه و اطلاعات عميقه از رجال و تاريخ و علوم عربيه و غيره است ، آغاز تأليف آن اواخر ماه رمضان سنه 1308 ، انجام شنبه غره صفر سنه 1309 . هشتم كتاب « صدح الحمامة » در احوال والد علامه ، يعنى پدر بزرگوارش . نهم « كتابى در تراجم » كه شايد همان « الدر الفتيق » باشد . دهم كتاب « ميزان الفلك » در هيئت كه منظومهء عربى است . يازدهم « منظومه‌ئى در صرف » . دوازدهم « رسالهء عشقيه » . سيزدهم « حواشى بر أسفار » . چهاردهم « حاشيه بر مكاسب » .\r\nمرحوم حاج ميرزا ابو الفضل دوران زندگى عزيزش چون ايام گل اندك بود و در روزگار جوانى در سه‌شنبه هشتم ماه صفر الخير سنه 1316 هزار و سيصد و شانزده ، چنان كه در حاشيهء « هداية الانام : 42 » بدون روز هفته نوشته - مطابق ( . . . ) سرطان ماه برجى - به مرض محرقه و حصبه وفات كرد و در نزد پدر خود در شاه عبد العظيم ( ع ) دفن شد ، چنان‌كه در « الذريعة جلد مرقوم » فرموده ، و هم ما آنجا به زيارت تربت پاك او مشرف شديم . و در « اعيان ، جلد مرقوم » و جلد اول « الكنى و الالقاب » قبرش را در وادى السلام نوشته‌اند ، چنان كه وفاتش را در كتاب « حياة الشيخ الطوسى . ص ض » و شماره 10 از اجزاء كتاب دانشگاه مشهد ص 267 « 2 » در سال 1319 نوشته .\r\n\r\n\r\n","description":"","footnote":"\r\n( 1 ) اشعار عربى صاحب ترجمه را سيد سند عالم فاضل صديقنا الحاج مير جلال الدّين حسينى محدث ارموى ( دام فيضه ) طى 408 صفحه رقعى بسال 1370 در طهران بطبع رسانيده و بعنوان « ديوان الحاج ميرزا ابو الفضل الطهرانى المتوفى سنة 1316 ه ق » منتشر كرده‌اند ، جزاه اللّه تعالى خيرا . اين كتاب شريف داراى مقدمه مبسوطى است در 108 صفحه كه در آن ناشر محقق شرح حال صاحب عنوان و خاندانش را با فوائد متفرقه بسيار بتفصيل بيان داشته و نيز در حواشى ديوان تعليقات فراوان در توضيح ابيات و مطالب و مضامين آنها نگاشته ، و در مقدمه گويد كه ناظم را شعر فارسى زيادى نبوده است . م .\r\n( 2 ) مقصود مرحوم معلم مقاله ممتع « تحقيق و بررسى مؤلفات چاپى و عربى و غير چاپى شيخ طوسى . . . » است بقلم جناب عالم فاضل آقاى حاج سيد هاشم رسولى محلاتى ( دامت افاضاته ) كه در مجلد اول « يادنامه شيخ الطائفه ابو جعفر محمد بن حسن طوسى » نشريه بسيار مفيد كنگره هزاره شيخ طوسى در مشهد مقدس رضوى ( ع ) بسال 1389 چاپ شده است . م .\r\n","page_name":" 2044 ","page_number":166},
  {"content":"\r\n\r\nو او را فرزندى است بنام حاج ميرزا محمد كه از فضلاء عصر بشمار آيد .\r\nو دائى حاج ميرزا ابو الفضل صاحب عنوان حاج حسينعلى خان بوده كه او شعر مىگفته و « ديوانى در اشعار » دارد ، چنان‌كه در « الذريعة 9 : ش 1527 » فرموده .\r\n\r\n* ( 1268 - وفات ميرزا حاجى آقا ، قراچه‌داغى ، ره ) *\r\nوى - چنان كه از « المآثر : 8 و 207 » برمىآيد - از اجلهء علماء معقول بوده و در رياضيات و فن هيئت و نجوم تسلطى تمام داشته و در شهر اهر ( به سكون هاء بر وزن شهر ) كه ميانه اردبيل و تبريز است متولد شده و تقاويم چندى استخراج و كتب بسيارى تأليف كرده ، از آن جمله : « شرح و حواشى بر قضايا و مقالات كتاب تحرير مجسطى و كتاب تحرير اقليدس » . و در اين سال وفات كرده ، و فرزندى بنام ميرزا هدايت اللّه برگذار كرد كه هم از علماء فن معقول و در رياضيات ربطى بكمال داشته .\r\n\r\n* ( وفات سيد حسين دلدارى هندى ) *\r\nشرح احوال او در ( 1211 ج 2 ش 159 ) گذشت .\r\n\r\n* ( 1269 - وفات ملا حسين منجم افشار ) *\r\nبطورىكه در « المآثر : 209 » نوشته وى در علم نجوم احاطهء شامل و بر عمل استخراج\r\n\r\n","description":"","footnote":"","page_name":" 2045 ","page_number":167},
  {"content":"\r\n\r\nمهارت كامل داشته و در نزد ميرزا محمد افشار 1 و ملا آقاى منجم افشار 2 و ملا صادق منجم افشار 3 و ملا على منجم افشار 4 درس خوانده و مردى خوش‌مشرب و نيكومحضر بوده ، انتهى .\r\nو وى در اين سال وفات كرده ، و در صفحهء مرقومهء « المآثر » گويد او دختر مرحوم فضان آقاى ميرپنج را در حبالهء نكاح داشت و اولادى كه قابل جانشينى پدر در اين علم باشد برجا نگذاشت ، انتهى .\r\n\r\n* ( 1270 - تولد حفنى بك ناصف مصرى ) *\r\nوى از اهل علم و ادب عصر ما بود كه در اين سال - چنان‌كه در « معجم المطبوعات : 782 » نوشته - در بركة الحج از أعمال قليوبيه بمصر متولد شده و در جامع الازهر درس خوانده ، آنگاه كاتب سر هيئت اعزامى علمى مصرى كه در حدود 1303 بمؤتمر شرقى ويانا ( وين . م ) روانه شدند گرديد ، و هم او رئيس مجلس دار العلوم قاهره و مفتش اول نظارت معارف و قاضى محاكم اهليه و مدرس انشاء در مدرسهء حقوق و علم ادب در دانشگاه بود ، و كتب چندى تأليف نمود : اول كتاب « تاريخ الادب » يا « حياة اللغة العربية » كه مجموعهء محاضرات او در دانشگاه مصر است . دويم كتاب « دروس البلاغة » براى شاگردان مدارس درجهء دو كه آن را بكمك سلطان محمد و محمد دياب و مصفى طموم تأليف كرده . سيم كتاب « الدروس النحويه » كه با محمد افندى دياب و شيخ مصطفى طموم و محمد افندى صالح تأليف كرده و آن كتاب را اين مؤلفين براى مدارس ابتدائيه بطريقه‌ئى بغايت مفيد در سه جلد براى سه كلاس تأليف كردند ، و جلد چهارم آن را در نحو و صرف مدارس ثانيه قرار دادند . چهارم كتاب « ذكرى الهجرة النبويه » . پنجم كتاب « اوزان الشعر العربى » . ششم كتاب « القطار السريع » براى علم بديع .\r\nهفتم كتاب « مميزات لغات العرب » كه آن را در اوقاتى كه در مؤتمر شرقى ويانا بود تأليف و بدان مؤتمر اهدا نمود ، و در اين كتاب لغات عاميه‌اى را كه ممكن است به عربى آورد\r\n\r\n","description":"","footnote":"","page_name":" 2046 ","page_number":168},
  {"content":"\r\n\r\nتخريج نموده .\r\nو آخر پس از مدت شصت و چهار سال قمرى عمر ، در سنه 1337 هزار و سيصد و سى و هفت در قاهره وفات كرد .\r\n\r\n* ( 1271 - وفات مرحوم شيخ خلف آل عصفور ، ره ) *\r\nوى فرزند شيخ عبد على بن شيخ حسين است كه در ( 1216 ج 2 ش 229 ) گذشت .\r\nشيخ خلف از علما و فقها بوده و چنان‌كه در « شهداء الفضيله » نوشته در بوشهر بامامت جمعه و جماعت اشتغال داشته و تأليفاتى دارد : اول « رساله‌ئى در اصول فقه » . دويم « رساله‌ئى حاوى جمله‌اى از مسائل فقهيه » . و در اين سال در قريهء دالكى بوشهر وفات كرده چنان‌كه در « فارسنامه » است . و فرزندش شيخ عبد على در ( 1303 ) بيايد .\r\n\r\n* ( 1272 - وفات ابن الحاج سلمى سنى ) *\r\nوى شيخ طالب ابن حمدون بن الحاج حمدون معروف به ابن الحاج است كه از اهل علم و ادب بوده و كتب چندى تأليف نموده : اول « حاشيه بر شرح شيخ بحرق حضرمى بر منظومهء لامية الافعال » ابن مالك . دويم كتاب « العقد الجوهرى من فتح الحى القيوم » در حل « شرح ازهرى بر مقدمهء ابن آجروم » كه حاشيه بر « شرح آجروميهء نحويه » خالد ازهرى است و در سنه 1269 آن را تمام نموده . و در اين سال چنان‌كه در « معجم المطبوعات : 70 » نوشته وفات كرده « 1 » .\r\n\r\n\r\n","description":"","footnote":"\r\n( 1 ) مرحوم معلم در سال آتى ( 1274 ش 1290 ) عنوان ديگرى براى شيخ ابو -\r\n","page_name":" 2047 ","page_number":169},
  {"content":"\r\n\r\n\r\n* ( 1273 - وفات عباسقلى خان كلهر ، ره ) *\r\nعباسقلى خان مردى فاضل و رياضىدان بوده و « شرحى بر كتاب تشريح الافلاك » شيخ بهائى در هيئت تأليف فرموده . و در اين سال در شيراز وفات نموده ، چنان‌كه در « مجمع الفصحا » در ضمن سلطان كرمانشهانى نوشته .\r\n\r\n\r\n","description":"","footnote":"\r\nعبد اللّه محمد بن حمدون ابن الحاج منعقد ساخته و هر دو شرح حال را منحصرا از دو عنوان مستقل « معجم المطبوعات : 70 » گرفته است كه آنجا در اولى گويد : ابن الحاج السلمى ( 1273 ) الطالب بن حمدون . . . ، و در دومى گويد : ابن الحاج السلمى محمد ( 1274 ه ) ابو عبد اللّه محمد بن حمدون . . . ، و تنها مأخذى داد كه نشان ه در موضع دوم است ، گويد شرح حال وى در آغاز كتابش « نظم اوضح المسالك » مذكور است ، انتهى .\r\nلكن از كتاب « الاعلام 7 : 40 » تأليف خير الدّين زركلى ( متوفى پنج‌شنبه سوم - ذىالحجه 1396 ) و « معجم المؤلفين 10 : 95 » تأليف عمر رضا كحاله مستفاد مىشود كه اين هر دو عنوان از آن يك نفر است نه دو نفر ، و زركلى وفات را در ( 1273 ) و بقولى ( 1274 ) و كحاله در ( 1274 ) نوشته و هر دو مآخذ متعددى براى شرح حالش ذكر كرده‌اند .\r\nو مولانا عبد الحى بن عبد الكبير حسنى ادريسى كتانى فاسى از مشايخ اجازهء راقم اين سطور در كتاب گرانقدرش « فهرس الفهارس و الاثبات و معجم المعاجم و المشيخات و المسلسلات 1 : 350 طبع فاس مراكش » شرح حال مفصلترى براى همين شخص نوشته بخلاصه اينكه :\r\n« الطالب ابن الحاج . آخرين قاضيان عدل فاس ، ابو عبد اللّه محمد الطالب بن جد جدى من قبل امه الامام ابى الفيض حمدون ابن الحاج السلمى الفاسى . علامه فقيه مورخ نسابه ، متوفى در فاس بسال 1274 درحالىكه قاضى آنجا بود . پس از فوتش چيزى كه بتجهيز او كفايت كند نداشت با اينكه پيش از فاس سيزده سال قاضى مراكش بود ! فراستى صادق و تحرى و تثبتى تمام و اعتقادى صحيح و اطلاعى واسع و مشاركتى نيكو داشت . از تأليفات اوست : « شرح احياء الميت فى فضائل آل البيت » سيوطى و « الازهار الطيبة النشر فى مبادى العلوم العشر » كه چاپ شده و جز اين‌ها تأليفات ديگر در فقه و تصريف و تاريخ و انساب دارد . . . الخ . م .\r\n","page_name":" 2048 ","page_number":170},
  {"content":"\r\n\r\n\r\n* ( 1274 - وفات ميرزا على أخبارى نيشابورى ) *\r\nوى كوچك‌ترين فرزندان مرحوم حاج ميرزا محمد أخبارى است كه در ( 1232 ج 3 ش 432 ) گذشت . و خود از علما و فضلا بوده و چندين كتاب تأليف نموده ، از آن جمله : اول كتاب « سبيكة العسجد » در تاريخ بأبجد ، كه در آن تواريخ پادشاهان عرب و عجم را از صدر اسلام تا زمان خود به حساب حروف ابجد در پانصد صفحه نوشته و كتاب بزرگى شده .\r\nو بالاخره وى در اين سال وفات كرده ، چنان كه در « الذريعة 12 : 136 ش 932 » فرموده ، و در « نقباء البشر : 620 ش 1045 » در سال 1275 نوشته .\r\nو فرزندش ميرزا عبد اللّه در سنه 1329 وفات كرده .\r\nو نوادهء او سيد رؤف بن ميرزا محمد بن ميرزا عبد اللّه مذكور چندى در نجف تحصيل و سپس در قصبه از أعمال آبادان ( عبادان ) سكونت نموده ، و مؤلف « الذريعة » كتاب « سبيكهء » مذكور را در نجف در نزد او ديده ، چنان‌كه در جلد دوازدهم ( ص 136 ش 922 ) فرموده .\r\nو فرزند ديگر ميرزا على صاحب عنوان ميرزا حسين است كه در ( 1318 ) بيايد .\r\n\r\n* ( وفات سيد على هندى نجفى ) *\r\nشرح احوال او در ( 1239 ج 4 ش 558 ) گذشت .\r\n\r\n","description":"","footnote":"","page_name":" 2049 ","page_number":171},
  {"content":"\r\n\r\n\r\n* ( 1275 - تولد مير عين الدّين دزفولى ) *\r\nوى فرزند سيد حسين بن محمد رضاء ذهبى موسوى و خود از اهل علم و ادب و عرفان بوده و شعر هم مىگفته ، و بطورىكه در « الذريعة 19 : 234 ش 1047 » فرموده در اين سال متولد شده و در نزد پدرش ( كه شاگرد آقا سيد صدر الدّين كاشف دزفولى كه در 1258 ج 5 ش 918 گذشت بوده ) شاگردى نموده ، و چندين رساله و كتاب نظما و نثرا تأليف فرموده : اول « آداب الطريقة » . دويم « تاريخ مختصر دزفول » . سيم مثنوى « تحفة الحجاز » . چهارم مثنوى « جواهر الاسرار » . پنجم « ديوان » . ششم مثنوى « رشحات نوريه » . هفتم مثنوى « رفيق الاولياء » يا « هدايت‌نامه » . هشتم مثنوى « صحيفة الاصفيا » كه در حدود 540 بيت در بحر تقارب است و ده روز آن را بنظم آورده . نهم « فوائد » . دهم « فوائد الحسينية » . يازدهم مثنوى « مشرق الانوار » . دوازدهم مثنوى « نغمة الاولياء » . سيزدهم مثنوى « نفحة الانوار » .\r\n\r\n* ( 1276 - تولد شاطر غلامحسين صفائى ) *\r\n« مؤلفين كتب چاپى »\r\n« ج 4 ستون 680 » « 1 »\r\nشاطر غلامحسين صفائى قمى ( 1273 ق - معاصر ) . در قم متولد شده و از سن ده‌سالگى\r\n\r\n\r\n","description":"","footnote":"\r\n( 1 ) مرحوم معلم تنها عنوان و نام مأخذ را بنحو مرقوم در نسخه اصل نوشته بودند ، بناچار عين عبارت مأخذ نقل شد ، و در كتاب « فرهنگ سخنوران » نام اين صفائى قمى به نظر نرسيد . م .\r\n","page_name":" 2050 ","page_number":172},
  {"content":"\r\n\r\nتا به حال ( 1315 ش ) در طهران مقيم است . قريب بيست هزار بيت اشعار سروده است :\r\n« كانون شعرا ، سال اول ، شماره 2 » . « ديوان شعر » ، طهران 1307 ش ، سربى ، رقعى ، خاور ، باهتمام محمد مهدىزاده ، 56 صفحه . انتهى .\r\n\r\n* ( وفات كاترمر ، مستشرق فرانسوى ) *\r\nشرح احوال او در ( 1196 ج 1 ش 23 ) گذشت .\r\n\r\n* ( 1277 - تولد بانو عظمى افتخار الدولهء قاجار ) *\r\nوى كسرائيل خانم دختر ناصر الدين شاه ( 1247 ج 4 ش 693 ) و خود از زنان معروف عصر بود كه در اين سال - چنان كه در « المآثر : 11 » نوشته - از بطن عفة السلطنه مادر ظل السلطان متولد شده ، و پس از بزرگى بحبالهء زوجيت ابو الفتح خان صارم الدوله كه در « المآثر : 228 » نامى از او برده درآمده ، و فرزندانى كه از او آورده در ( ص 13 ) آن كتاب ذكر شده‌اند ، و يكى كه از همه بزرگتر است اميرزاده قهرمان ميرزا بوده كه لقب سردار اعظم داشته و پس از پدر لقب صارم الدوله يافته و چنان‌كه در « تاريخ نائين 4 : 166 » نوشته وى شوكة السلطنه دختر دائى خود ظل السلطان را كه مادرش همدم السلطنه دختر ميرزا تقى خان امير بوده تزويج نموده و فرزند وى از او ابو الفتح خان قهرمان است كه در دورهء شانزدهم مجلس شورى نمايندهء اصفهان بود . و پس از فوت قهرمان ميرزا ، اكبر ميرزا مسعود فرزند ظل السلطان لقب صارم الدوله يافت .\r\nو به‌هرحال ، بانو عظمى در موقع خالصه‌فروشى بعضى از ديهات اصفهان را خريد\r\n\r\n","description":"","footnote":"","page_name":" 2051 ","page_number":173},
  {"content":"\r\n\r\nو ظلمى فراوان از او برعاياى آن سامان وارد آمد ، چنان‌كه در « تاريخ اصفهان » در ( 1318 و 1319 ) اشاره بدانها نموده . و در « احسن الوديعه 2 : 35 و 36 » ذكرى از او فرموده و نوشته كه مخارج سفر مكهء پدر مؤلف را او داده و تمجيدى از او بجا آورده .\r\nو در كتاب « الذريعة 12 : ش 508 » شرحى نوشته بخلاصهء اينكه نسخه‌اى از كتاب « زهرة الحياة الدنيا » كه آن جلد هفتم از كتاب « مجالس الاخبار » تأليف ملا محمد مؤمن شيرازى و در گذران عمر او است در كتابخانه ناصر الدّين شاه بوده و پس از وى بدين بانو رسيده و او آن را در نجف در معرض فروش درآورده و آن كتابى بزرگ و مشتمل بر علوم و فوائدى از نظم و نثر بود و از آن جمله قصيده‌ئى از مؤلف در مدح حضرت امير ( ع ) كه در هر بيتى از آن تلميح بمبحثى از مباحث منطق به ترتيب انواع قياسات از اقترانى و استثنائى و تمام اشكال اربعه داشت كه منتج خلافت آن بزرگوار مىشد ، انتهى .\r\nو به همين مناسبت ذكر او در اين چند كتاب ، ما وى را در اين كتاب عنوان كرديم . و او در ماه شوال المكرم سنه 1354 هزار و سيصد و پنجاه و چهار - مطابق ( دى - بهمن ) ماه باستانى - وفات كرد .\r\n\r\n* ( 1278 - تولد شيخ محمد حرز نجفى ) *\r\nوى فرزند شيخ على حرز الدّين است كه در ( 1277 ) بيايد ، و خود مشهور بشيخ محمد حرز و از شعرا و اهل علم و ادب در عراق عرب بود كه در اين سال چنان‌كه در « الذريعة 9 : 986 ش 6453 » فرموده متولد شده ، و « شرحى بر كتاب طب » پدر خود نوشته و نيز اشعار خود را در ديوانى بنام « وشى البرود » جمع كرده ، و اين كلمه از وشى جامه‌ها گرفته شده كه آنها را برنگ‌هاى مختلف نقش كنند ، و برود جمع برده مىباشد . و او آن را بر بيست و هشت فصل بعدد حروف قوافى مرتب نموده كه در محل مرقوم « الذريعة » فرمايد آنها همه مسوده و محتاج بتهذيب است . و آخر پس از مدت نود و دو سال قمرى عمر در سنه 1365 هزار و سيصد و شصت و پنج وفات كرده .\r\n\r\n","description":"","footnote":"","page_name":" 2052 ","page_number":174},
  {"content":"\r\n\r\n\r\n* ( وفات شيخ محمد امين افندى بغدادى ) *\r\nشرح احوال او در ( 1223 ج 3 ش 338 ) گذشت .\r\n\r\n* ( 1279 - تولد مرحوم حاج شيخ محمد حسين كربلائى ، ره ) *\r\nوى فرزند مرحوم حاجى شيخ زين العابدين مازندرانى است كه در ( 1227 ج 3 ش 384 ) گذشت .\r\nمرحوم حاج شيخ محمد حسين از علماء عصر خود در عراق عرب بود و در اين سال متولد شده و پس از پدر رياستى شايسته بهم رسانيد و با كمال تحقيق بتدريس اشتغال ورزيد ، و در بامداد روز چهارشنبه بيست و دويم ماه شوال المكرم سنه 1339 هزار و سيصد و سى و نه - مطابق 8 سرطان ماه برجى - در كاظمين ( ع ) وفات كرد و در كربلا در حجرهء پدر بزرگوار دفن شد ، چنان كه در « احسن الوديعه 1 : 120 » بدون تطبيق با شمسى فرموده . و فرزندش شيخ محمد باقر در سال ( 1300 ) بيايد .\r\n\r\n* ( 1280 - تولد شيخ محمد على يزدى اصفهانى ) *\r\nوى فرزند زين العابدين و خود از علماء اعلام و فضلاى والامقام در عصر ما بود ،\r\n\r\n","description":"","footnote":"","page_name":" 2053 ","page_number":175},
  {"content":"\r\n\r\nو بطورىكه در « نقباء : 1444 ش 1954 » نوشته در اين سال در يزد در محله پاى قلعه « 1 » متولد شده و چون به حد بلوغ رسيد در نزد سيد على مدرس يزدى و سيد مرتضى يزدى كه ملقب بشيخ مرتضى بود درس خوانده ، و در سنه 1311 بهمراه استاد مذكور خود سيد على بمشهد مقدس رفت و چون سيد على مذكور در سنه 1312 در آن شهر شريف وفات كرد وى باصفهان مهاجرت نمود و آنجا در نزد حاجى آقا منير الدّين و آقا ميرزا محمد حسن نجفى و غير آنها درس خواند تا بهره‌اى وافر از علم و معرفت بهم رسانيد . و چون مرحوم آقا ميرزا محمد حسن مذكور در سنه 1317 وفات كرد وى بتدريس برنشست و جماعتى از مجلس درس او برخاستند ، و در سنه 1323 شروع بمناظره با يكى از ارامنه جلفا نمود كه مدت دو سال طول كشيد و آخر بر آن مبلغ غلبه نمود و كيفيت آن « مناظرات » را خود در رساله‌ئى مخصوص نوشته ، و وى سالها در محله جهان‌بارهء اصفهان ساكن و همى در مسجد آن امامت مىنمود ، و اخيرا در محله احمدآباد ساكن شد و در محله حمام كوچك بامامت پرداخت و در نزد عوام و خواص موقعيتى بهم رسانيد ، تا آخر در سنه 1350 هزار و سيصد و پنجاه وفات كرد و در تخت پولاد در تكيه ملك دفن شد و بر قبر او سنگى افتاده كه تاريخ وفاتش بر آن منقور است .\r\nو فرزندش شيخ محمد از شاگردان آقا سيد محمد نجف‌آبادى و آقا سيد محمد مهدى درچه‌اى بوده « 2 » .\r\nو فرزند او شيخ محمد حسين بوده كه احوال جد خود صاحب عنوان را بدين‌طور براى مؤلف تحرير نموده « 3 » .\r\n\r\n\r\n","description":"","footnote":"\r\n( 1 ) چنين است در « نقباء البشر » و حفيد جليل آتى الذكر صاحب عنوان اظهار داشتند كه پاى قلعه در اينجا اشتباهست و صحيح آن محله قلعه كهنه مىباشد . م .\r\n( 2 ) فوت مرحوم آقاى حاج شيخ محمد يزدى اصفهانى پس از كسالت قلب و سينه ممتد طولانى ليلهء پنج‌شنبه 21 ماه صفر 1379 مطابق 4 شهريور ماه باستانى در منزل شخصى واقع در محله سيد احمديان ، روز پنج‌شنبه تشييع و مقارن ظهر در تكيه ملك جنب قبر والدش به خاك سپرده شد ، رحمة اللّه عليه « نقل از يادداشتهاى راقم اين سطور » . م .\r\n( 3 ) جناب حاج آقا حسين يزدى اصفهانى از افاضل اصدقاء اينجانب كه سالهاست -\r\n","page_name":" 2054 ","page_number":176},
  {"content":"\r\n\r\nو صاحب عنوان « حاشيه بر مكاسب » و « تقريرات دروس استاد نجفى » مذكور خود را در فقه و اصول تأليف نموده ، انتهى ما فى « نقبا » .\r\nو اين شيخ محمد على يزدى غير از شيخ على يزدى است كه در ( 1353 ) بيايد .\r\n\r\n* ( 1281 - تولد قائم‌مقام التوليهء 40 رضوى ، ره ) *\r\nوى حاجى ميرزا محمد على 40 بن حاج مير سيد محمد 39 بن حاج ميرزا محسن 38 رضوى است كه جدش حاجى ميرزا محسن 38 در ( 1250 ج 4 ش 753 ) گذشت . و پدرش حاج مير سيد محمد 39 چنان‌كه در « منتخب التواريخ خراسانى : 494 » نوشته صدر آستانهء مقدسهء رضويه ( ع ) بوده كه در سنه 1253 متولد شده و در رجب سنه 1315 وفات كرده و در مشهد مقدس در زاويهء رواق پشت سر دفن شده « 1 » .\r\n\r\n\r\n","description":"","footnote":"\r\n- مقيم بلده طيبه قم و بدرس و بحث و تحقيق مشغول و همواره به راه و روش پدر و جد گرامى در ترويج شريعت مطهره كوشا و در حين طبع اين اوراق « ماه مبارك رمضان 97 » موقتا در اصفهان ساكن و ليلا و نهارا بوظائف دينيه و مشاغل علميه و تعظيم شعائر در محراب و منبر اشتغال دارد و از مجازين شيخنا الامام الحاج شيخ آقا بزرگ طهرانى صاحب « الذريعة » مىباشد . ايده اللّه تعالى . م .\r\n( 1 ) شرح حال حاج ميرزا سيد محمد مذكور در كتاب « شجره طيبه : 190 - 198 » مسطور و آنجا گويد : « ولادت با سعادتش يوم سه‌شنبه بيست و چهارم شهر صفر المظفر هزار و دويست و پنجاه و سه در مشهد مقدس اتفاق افتاد و در شهر رجب المرجب هزار و سيصد و پانزده از اين دار فانى بسراى جاودانى ارتحال جست ، در زاويهء پس و پشت در سايهء رحمت يزدانى غريق بحر نامتناهى گرديد ، تاريخ وفاتش ( غفر له ) است » انتهى .\r\n","page_name":" 2055 ","page_number":177},
  {"content":"\r\n\r\nو مرحوم قائم‌مقام خود از اجلهء رجال خراسان و معاريف استان قدس بنيان رضوى ( ع ) بوده ، و همانا او در اين سال - چنان‌كه در « فهرست كتابخانه رضويه 4 : يج » نوشته - متولد حاج سيد محمد على قائم‌مقام التوليه\r\nشده « 1 » ، و در سنه 1325 چنان كه در « منتخب التواريخ : 439 » فرموده تعميرى قابل و مهم در دارالضيافهء مباركهء آستانه قدس كرده و ملكى بر آن وقف نموده و چندين نفر حفاظ را معين كرد كه همه‌روزه صبح و شام در آنجا قرائت قرآن نمايند . و در شوال سنه 1341 - چنان كه در فهرست مذكور ( جلد و صفحه مرقوم ) نوشته متولىباشى آن روضهء مطهره گرديد ، و در « منتخب : 430 » بدون تعيين ماه در سنه 1342 گفته .\r\nو به‌هرحال ، وى چنان‌كه در « فهرست » مذكور نوشته از اموال شخصى خود رقباتى بر آستانهء قدس و مسجد گوهرشاد وقف كرد ، و بقعهء متبركهء جد بزرگوار خود حضرت موسى -\r\n\r\n\r\n","description":"","footnote":"\r\n( 1 ) مرحوم ميرزا محمد باقر مدرس رضوى در كتاب جليل « شجره طيبه : 198 » راجع به صاحب عنوان گويد : « ولادت باسعادتش در ذىالقعدهء هزار و دويست و هفتاد و سه در ارض اقدس اتفاق افتاده » ، انتهى ، و سپس چند صفحه بمحامد اوصاف و نقل احكام آن مرحوم اختصاص داده ، و آقاى سيد محمد تقى مدرس رضوى ( سلمه اللّه ) فرزند بزرگوار مؤلف شجره طيبه و ناشر محترم آن نيز چند سطرى در ص 460 كتاب پيرامون احوال وى نوشته‌اند طالب تفصيل خود بدان كتاب شريف رجوع فرمايد . م .\r\n","page_name":" 2056 ","page_number":178},
  {"content":"\r\n\r\nالمبرقع ( ع ) را در قم تعمير و صحنى براى آن بنا نمود . و در ( ذىالقعده يا ذىالحجه ) سنه 1356 كتب خود را وقف بر كتابخانهء مباركهء رضويه كرد . و خود در يك‌شنبه بيست و ششم ماه جمادى الاولى سنه 1357 هزار و سيصد و پنجاه و هفت - مطابق 2 مردادماه باستانى - وفات كرد و در دار الضيافه دفن شد « 1 » .\r\nو همانا تاريخ وفات او را در « فهرست كتابخانه 4 : يج » بدين‌طور ( دوم مردادماه 1307 ) نوشته ، و گرچه احتمال سقوط « صفر » و رقم « 1 » هر دو در ميانهء رقمين ( 7 و 3 ) جارى است ، لكن از قرارى كه در دوسه سطر بعد از آن تاريخ وقف كردن او كتب خود را در بهمن ماه 1316 نوشته - كه ما با تبديل بقمرى آنفا ذكر كرديم و در « الذريعة 6 : 401 » نيز تصريح بوفات او در سنه 1357 نموده - ما آن رقم ساقط را « 1 » دانسته و تبديل بقمرى نموده و آنچه نوشتيم درآمد .\r\n\r\n\r\n","description":"","footnote":"\r\n( 1 ) آقاى حاج محمد احتشام در كتاب جليل « شمس الشموس : 327 » طى ده سطرى كه راجع به صاحب عنوان نوشته گويد : « متوفى دوم مرداد 1317 شمسى مدفون در رواق دار الضيافه ، بزرگ خاندان شريف سادات رضوى ، از اجلهء اشراف عصر و در هر كار خير پيشوا و پيش قدم و در قضاء حوائج مردم كوشا بود » ، الخ . ايضا در ص 438 كتاب مزبور ضمن چاپ شبيه صورت آن مرحوم چند سطر ديگرى راجع به او نوشته است . و آقاى مدرس رضوى در تعليقات خود بر « شجره طيبه : 460 » گويد : « و در سال 1317 شمسى در اثر بيمارى ممتدى در طهران چشم از اين جهان بربست ، نعشش بأرض اقدس نقل شد و در دارالضيافهء مباركه مدفون گرديد » ، انتهى .\r\nو در اين روزها كه مشغول به اين شرح حال بوديم « مجله وحيد . ش 214 ماه رمضان 1397 » و اصل گرديد ، در صفحه 26 تا 28 آن مقاله‌ئى است بعنوان « حاج قائم‌مقام التوليه رضوى واپسين مالكى بود كه ملك فردوسى را به دو باز سپرد » . نويسنده مقاله آقاى محسن فرزانه پس از شرحى كه راجع بمقبره فردوسى و صاحب عنوان نوشته است در آخر گويد :\r\n« حاج قائم‌مقام التوليه . . . با آنكه ملاك بزرگى بود و شايد در ايران كم‌نظير . . . مردى -\r\n","page_name":" 2057 ","page_number":179},
  {"content":"\r\n\r\n\r\n* ( وفات آقا محمد كاظم كاشانى ، ره ) *\r\nشرح احوال او در ( 1205 ج 1 ش 114 ) گذشت .\r\n\r\n* ( وفات ميرزا محمد نصير نراقى كاشانى ) *\r\nشرح احوال او در ( 1219 ج 3 ش 270 ) گذشت .\r\n\r\n* ( 1282 - تولد حاجى ميرزا موسى خان انصارى اصفهانى ) *\r\nحاجى ميرزا موسى خان از اهل فضل و كمال و شعراى اصفهان از خانوادهء حاجى ميرزا على انصارى بود « 1 » . وى در اين سال متولد شده و كتابى بنام « خلاصة اللغة » تأليف نموده\r\n\r\n\r\n","description":"","footnote":"\r\n- متواضع و صاحب كمال بود و ميل وافرى بآبادى و احداث باغ داشت ، چنان كه پيوسته چاقوى پيوندزنى در جيب داشت . او شوهر خاله مادرم بود و با همه مهربان . او چهار پسر و سه دختر داشت كه مرحوم دانش بزرگ‌نيا داماد ديگر او بود . حاج قائم‌مقام رضوى بسال 1318 بدرود زندگى گفت » ، پايان مقاله .\r\nاما چنان كه گذشت همه مآخذ وفات سيد را در 1317 شمسى نه 1318 قيد كرده‌اند ، و اللّه العالم . م .\r\n( 1 ) مرحوم حاج ميرزا حسن شيخ جابرى ( متوفى 1376 ) در صفحه دهم كتاب « گذارش زندگانى پير عليل شيخ جابرى » كه چهل صفحه آن در اواخر ايام حياتش چاپ -\r\n","page_name":" 2058 ","page_number":180},
  {"content":"\r\n\r\nو در اشعار تخلص انصارى مىكرد ، و در روز چهارشنبه بيست و دويم ماه محرم الحرام سنه 1360 هزار و سيصد و شصت - مطابق 30 بهمن ماه باستانى - در اصفهان وفات كرد و در تكيهء آقا ميرزا ابو المعالى در تخت پولاد دفن شد .\r\n\r\n* ( وفات همايون ميرزاى حشمت قاجار ) *\r\nشرح احوال او در ( 1216 ج 1 ش 225 ) گذشت .\r\n\r\n\r\n","description":"","footnote":"\r\n- شد و در چاپخانه ناقص ماند و منتشر نگرديد ، بهنگام ذكر افراد خاندانش سومين پسر حاج ميرزا سليمان ( ف 1303 ) ابن ميرزا اسماعيل ( ف 1250 ) ابن ميرزا محمد مستوفى ( ف 1218 ) ابن حاج ميرزا عليقلى اول ابن ميرزا ربيع كلانتر اصفهان را حاج ميرزا موسى « بدون معرفى بيشتر » نوشته و شش فرزند پسر با اعقابشان براى او ذكر كرده است .\r\nنويسنده فاضل و متتبع گرامى جناب حاج سيد مصلح الدّين مهدوى ( حفظه اللّه ) نيز چند سطرى راجع به صاحب عنوان در « تذكره شعراى معاصر اصفهان : 68 » و سپس چند سطرى در « دانشمندان و بزرگان اصفهان : 109 » نوشته و در هر دو موضع اشعارى از او نقل كرده‌اند ، جز اينكه ايشان هم نام پدر وى را ننوشته و فقط گويند معروف به شيخ الانصار بود ، و اين بيت را :\r\n وادى ايمن رسيد و جابرى تاريخ گفت : * شد مهاجر موسى انصار و طور حق بديد \r\nدر تاريخ وفاتش از حاج ميرزا حسن خان مذكور نقل كرده‌اند . م .\r\n","page_name":" 2059 ","page_number":181},
  {"content":"\r\n\r\n\r\nسنه 1274 قمرى مطابق سنه 1236 شمسى شنبه غرهء محرم الحرام ( . . . ) اسد ماه برجى\r\n\r\n* ( وفات فروغى شاعر بسطامى ) *\r\n25 محرم . شرح احوال او در ( 1213 ج 2 ش 195 ) گذشت .\r\n\r\n* ( وفات حكيم شاعر شيرازى ) *\r\nمحرم . شرح احوال او در ( 1234 ج 3 ش 473 ) گذشت .\r\n\r\n* ( 1283 - تولد شاهزاده يوسف 86 عز الدّين افندى ) *\r\nوى فرزند سلطان عبد العزيز 85 خان عثمانى است كه در ( 1245 ج 4 ش 659 ) گذشت .\r\nشاهزاده يوسف از خانوادهء سلاطين آل عثمان است كه در پنج‌شنبه نوزدهم ماه صفر الخير اين سال - مطابق ( . . . ) ميزان ماه برجى - متولد شده ، و 5 شنبه بودن 19 صفر استخراج از جلد « قاجاريه ناسخ » در وقايع 1273 شده است . و به‌هرحال ، او بولايت عهد\r\n\r\n","description":"","footnote":"","page_name":" 2060 ","page_number":182},
  {"content":"\r\n\r\nپسر عمش سلطان محمد خامس كه در ( 1262 ج 5 ش 1003 ) گذشت نائل گرديد ، و پس از مدت شصت سال و يك ماه قمرى و هفت روز عمر ، در ساعت هفت و نيم صبح سه‌شنبه بيست و ششم ماه ربيع المولود سنه 1334 هزار و سيصد و سى و چهار - مطابق 11 دلوماه برجى - رگ خود را گشوده و در اثر آن خود را انتحار نموده وفات كرد . و پس از وى برادرش وحيد الدّين 86 كه در ( 1344 ) بيايد وليعهد شد .\r\n\r\n* ( 1284 - تولد شيخ محمد قاسم اردوبادى ، ره ) *\r\nشيخ محمد قاسم فرزند حاج محمد تقى بن محمد قاسم بن عبد على بن حسن بن عبد الحسين بن عبد الحسن بن قاسم بن على بن محسن بن قاسم است ، و خود از علما و فقهاء بزرگوار عصر بود و در اخبار و رجال و آثار اطلاعى تمام داشت و شعر هم مىگفت ، و شرح احوال وى در جزء 7 ( جلد 8 ) « اعيان الشيعة » و غيره نوشته ، و آنچه از آنها برمىآيد آن كه وى در ماه جمادى الاولى اين سال - مطابق ( قوس - جدى ) ماه برجى - متولد شده و در حدود پنجاه جلد كتاب تأليف كرده از آن جمله : كتاب « قبسات النار » در رد فجار ، در اصول دين . و در آدينه پنجم ماه شعبان المعظم سنه 1333 هزار و سيصد و سى و سه - مطابق 28 جوزا ماه برجى - در همدان وفات كرد و نعش او را ازآنجا بعد از مدتى امانت بنجف آوردند ، چنان‌كه در « الكنى و الالقاب » نوشته . و فرزندش ميرزا محمد على در ( 1312 ) بيايد .\r\nو نام صاحب عنوان در بعضى جاها از آن جمله « الذريعة 8 ش 242 » محمد قاسم و در بعضى ديگر از آن جمله همين جلد « الذريعة ش 384 » ابو القاسم نوشته ، و ظاهرا نام اصلى او قاسم بوده و براى احترام گاهى محمد قاسم و گاهى ابو القاسم مىگفته‌اند . و او روايت مىكند از حاج شيخ محمد طه نجف ، و از او فرزندش ميرزا محمد على مذكور .\r\n\r\n","description":"","footnote":"","page_name":" 2061 ","page_number":183},
  {"content":"\r\n\r\nسنه 1237 شمسى\r\nيكشنبه پنجم شعبان المعظم اول حمل ماه برجى\r\n\r\n* ( وفات آقا سيد محمد شفيع شوشترى ، ره ) *\r\n21 ذىالحجه ، شرح احوال او در ( 1211 ج 2 ش 173 ) گذشت .\r\n\r\n* ( 1285 - تولد ميرزا ابراهيم سلماسى كاظمينى ) *\r\nوى فرزند ميرزا اسماعيل سلماسى است كه در ( 1318 ) بيايد .\r\nميرزا ابراهيم از علماء معقول و منقول و مردى فاضل و عابد و زاهد بوده ، و در دوشنبه بيست و هشتم ماه ذى الحجة الحرام اين سال - مطابق ( . . . ) اسد ماه برجى - متولد شده و در نزد چندين نفر از علما درس خوانده ، و پس از مدت شصت و هفت سال و يك ماه قمرى و شش روز عمر در بعد از ظهر روز يك‌شنبه چهارم ماه صفر المظفر سنه 1342 هزار و سيصد و چهل و دو - مطابق 24 سنبله ماه برجى - وفات كرد و در كاظمين ( ع ) نزد جد و پدر خود دفن شد .\r\nو دخترى از وى بازماند كه آن را شيخ موسى فرزند استادش شيخ عباس جصانى تزويج كرد .\r\n\r\n","description":"","footnote":"","page_name":" 2062 ","page_number":184},
  {"content":"\r\n\r\n\r\n* ( 1286 - تولد ميرزا آقا خان محاسب الدوله ، ره ) *\r\nوى فرزند حسينقلى خان بن ميرزا محمد خان بن بيكلر خان اصفهانى و خود از فضلاء علوم هندسه و حساب و هم از تصوف و عرفان كامياب بود . شرح احوالش در « مجله عنقا . س 1 ش 7 و 8 صادره در ع 2 / 1345 ص 138 » نوشته ، و از آن با آنچه خود از وى شنيده و در « عراضة الاخوان » نوشته‌ام چنين برآيد كه : وى در اين سال متولد شده و در تهران در مدرسهء دار الفنون علوم رياضيات را تحصيل كرد و از خدمت مرحوم صفىعلى شاه كه در ( 1251 ج 4 ش 780 ) گذشت بدرجهء عرفان و درويشى نائل گرديد ، و كتب چندى در علوم رياضيه و غيره برشته تأليف كشيد ، از آن جمله : اول « كتابى در جبر و مقابله » . دويم « كتابى در جغرافيا » .\r\nسيم « تاريخ مصر » . چهارم « تاريخچه مدرسهء دار الفنون » كه در كتاب « فهرست نسخه‌هاى خطى كتابخانه عمومى اصفهان : 46 » ذكر شده . پنجم « تاريخ عمومى سلاطين اروپا » .\r\nو در سنه 1312 - چنان كه در « سالنامه دبيرستان سعدى : 152 » نوشته - باصفهان آمد ، و در بعضى مواضع آمدن او را باصفهان در سنه 1305 نوشته‌اند .\r\nو به‌هرحال ، وى هم در اصفهان در هفت ساعتى شب شنبه غرهء ماه جمادى الاولى سنه 1356 هزار و سيصد و پنجاه و شش - مطابق 19 تيرماه باستانى - بروضهء رضوان خراميد و در ايوان مقبره مرحوم آقا مير سيد حسن مدرس كه در ( 1210 ج 2 ش 154 ) گذشت دفن شد ، و چندين نفر دختر و پسر از وى بازماند كه يكى از دختران مادر فصيح شاعر ( 1333 ) است « 1 » .\r\n\r\n\r\n","description":"","footnote":"\r\n( 1 ) براى تكميل شرح حال ميرزا آقاخان محاسب الدوله ( مصفى ) رجوع به « دانشمندان و بزرگان اصفهان : 13 » تأليف منيف جناب حاج سيد مصلح الدّين مهدوى شود . م .\r\n","page_name":" 2063 ","page_number":185},
  {"content":"\r\n\r\n\r\n* ( 1287 - تولد ملا ابراهيم كازرونى ) *\r\nوى فرزند درويش محمد است كه اصلا از كازرون و نزيل شيراز بوده ، و در اين سال - چنان‌كه در « الذريعة 2 : 186 ش 1235 » فرموده - متولد شده ، و كتابى در « سفرنامهء حج » خود تأليف نموده كه آن دو نسخه است ، هر نسخه‌اى براى يك سفر . و در سه‌شنبه چهارم ماه ربيع الآخر 1334 هزار و سيصد و سى و چهار - مطابق 18 دلوماه برجى - وفات كرده . و اين ملا ابراهيم شوهر عمهء شيخ ضياء الدّين ابن يوسف بن ملا ابو الحسن بن يوسف حدائقى مؤلف « فهرست كتب خطى كتابخانهء مجلس » بوده .\r\n\r\n* ( 1288 - وفات ملا احمد ارسنجانى ، ره ) *\r\nمرحوم ملا احمد فرزند ميرزا كرم‌على و خود از عرفاى بزرگوار و داراى فضائل حسنه و ملكات پسنديده بوده . وى - چنان‌كه در « آثار عجم » نوشته - اصلا اهل مازندران و ساكن ارسنجان بوده و پس از تحصيل علوم عقليه و نقليه ترك علايق دنيوى نموده در خلوت نشست و اصحاب كمال و ارباب و جد و حال از حضرتش فيض‌ها مىبردند . مدت‌ها در شيراز توطن گزيد و كتب چندى تأليف كرد : اول « جواب سؤالات متفرقه » . دويم كتاب « شوريده » كه منظومهء مثنوى است . و او در اين سال وفات كرده و در قبرستان دارالسلام شيراز دفن شد . و فرزندانى از وى بازماند : اول ميرزا عبد الكريم كه در ( 1310 ) بيايد . دويم ميرزا كرم‌على كه در محامد ذات مسلم و ساكن شيراز بوده .\r\n\r\n","description":"","footnote":"","page_name":" 2064 ","page_number":186},
  {"content":"\r\n\r\n\r\n* ( 1289 - تولد ميرزا صادق آقاى تبريزى ، ره ) *\r\nوى فرزند ميرزا محمد آقا بالا مجتهد است كه در ( 1267 ج 5 ش 1130 ) ذكرى از او شد . و خود از اعاظم علماء اين عصر بود كه در اين سال متولد شده و كتب چندى تأليف نموده از آن جمله كتاب « المقالات الغروية » در مباحث الفاظ . و در آدينه ششم ماه ذى القعدة الحرام سنه 1351 هزار و سيصد و پنجاه و يك - مطابق 12 اسفندماه باستانى - در قم وفات كرد و در نجف دفن شد .\r\n\r\n* ( 1290 - تولد شيخ عبد الحسين تجلى دزفولى ) *\r\nوى فرزند شيخ محمد طاهر بن شيخ محسن ( 1234 ج 3 ش 465 ) است كه آن شيخ محسن فرزندانى داشته : يكى شيخ محمد جواد ( 1352 ) و ديگر شيخ محمد طاهر مذكور .\r\nو شيخ محمد طاهر - بطورىكه در « المآثر : 151 » فرموده - متفقهى اصولى بوده و در ايالت خوزستان رياستى عامه و شهرتى تامه داشته وصيت فقاهت و فضيلت و زهد و تقوى و ورع و قدس وى تا به همه جا رسيده بوده ، انتهى . و بموجب مرقومات « فوائد الرضويه : 548 » در سال ( 1310 و اندى ) وفات نموده .\r\nو شيخ عبد الحسين خود از علماى بزرگ و ادباى نامى خوزستان بوده و در اين سال - چنان‌كه در « الذريعة 9 ش 1052 » فرموده - در دزفول متولد شده و از خدمت پدر نامور و غيره در تحصيل علوم بهره‌مند گرديد تا در علوم فقه و اصول سرآمد اقران خود گرديد و مدتى برياضت و تهذيب نفس اشتغال ورزيد ، و در وعظ و خطابه تسلطى تمام بهم رسانيد ، و در شعر\r\n\r\n","description":"","footnote":"","page_name":" 2065 ","page_number":187},
  {"content":"\r\n\r\nگفتن طبعى روان پيدا كرد و از نخست در اشعار بهار آنگاه تجلى تخلص نمود ، و كتب چندى تأليف فرمود ، از آن جمله : كتاب « ازاحة الشكوك و الاوهام » از مشروطيت دولت اسلام ، انجام تأليف آن سنه 1328 . و او در سنه 1308 باصفهان آمده آنجا سكونت نمود ، و در شب آدينه بيست و هشتم ماه رمضان المبارك سنه 1339 هزار و سيصد و سى و نه ، چنان‌كه در شماره ( 8 - 9 ) سال دهم « مجلهء ارمغان » نوشته - مطابق 15 جوزا ماه برجى - در دزفول وفات كرد ، لكن آن درست نمىآيد ، زيراكه طبق تقويم آن سال از ميرزا ابو القاسم خان نجم الملك : 28 ماه رمضان يك‌شنبه و اگر نه دوشنبه بوده .\r\nو به‌هرحال ، شيخ عبد الحسين پس از خود فرزندانى بنام ميرزا محمد على و ميرزا جلال كه هر دو از اهل علم و فضل باشند برجا گذاشت .\r\n\r\n* ( 1291 - وفات محزون شاعر ) *\r\nبطورىكه در « الذريعة 9 : 975 ش 6383 » فرموده ، وى مولوى عبد الرحمن واعظ هندى است كه در اين سال وفات كرده و « ديوانى در اشعار » دارد ، و در اين صفحهء « الذريعة » و صفحهء ما قبل آن هفت نفر شاعر محزون تخلص ديگر ذكر كرده كه با صاحب اين عنوان بجمله هشت نفر شوند و چند نفر ديگر هم ما نشان داريم كه اينك همه را به ترتيب حروف اوائل كلمات بعد از تخلص‌هايشان اينجا مىآوريم :\r\nاول . محزون اسدآبادى كه در ( 1273 ش 1261 ص 2037 ) گذشت .\r\nدوم . محزون اصفهانى كه در ( 1301 ) بيايد .\r\nسوم . محزون بختيارى كه در « جنگ بهترين اشعار » نوشته .\r\nچهارم . محزون بلگرامى كه در « الذريعة » جلد و صفحهء مرقوم در ضمن صاحب عنوان نوشته .\r\n\r\n","description":"","footnote":"","page_name":" 2066 ","page_number":188},
  {"content":"\r\n\r\nپنجم محزون حبيب‌آبادى كه در ( 1301 ) در ضمن محزون اصفهانى مذكور بيايد .\r\nششم . محزون ديگر كه نامش آقا محمد هاشم و در « الذريعة » ج و ص مرقوم نوشته .\r\nهفتم . محزون رشتى كه در « الذريعة » ج مذكور ص 974 نوشته .\r\nهشتم . محزون سدهى كه در ( 1367 ) بيايد .\r\nنهم . محزون تبريزى كه او محمد حسين بن عنايت اللّه شيخ الاسلام است و در سنه 927 وفات كرده و شايد در « تذكرهء نصرآبادى » يا « دانشمندان آذربايجان » باشد .\r\nدهم . محزون همدانى كه نيز در « الذريعة » جلد مرقوم به شماره 6384 نوشته .\r\nو اين‌ها را عقب‌تر يافتيم كه بىترتيب نوشته و مىنويسيم .\r\nيازدهم . محزون ، وخشور اصفهانى كه آقاى روضاتى در 14 رجب 1387 مىگفتند كه هنوز زنده و ساكن محله طوقچى مقابل ايستگاه ماشين است ، انتهى . و احوالش بايد از حاج ملا عباس تاجمير رياحى پرسيده شود « 1 » .\r\n\r\n* ( 1292 - تولد عبد العلى ميرزا احتشام الدوله ، ره ) *\r\nوى فرزند مرحوم حاج معتمد الدوله ( ره ) است كه در ( 1233 ج 3 ش 448 ) گذشت .\r\nمرحوم عبد العلى ميرزا از شاهزادگان بزرگ و اهل علم و فضل بوده و در علوم ادبيت\r\n\r\n\r\n","description":"","footnote":"\r\n( 1 ) شرح حال مرحوم ميرزا عباس وخشورى معروف به اديب وخشورى را در سال تولدش ( 1316 در 27 ماه رجب ) ذكر مىكنيم . وفاتش در 26 ماه رمضان 1387 واقع شد و در تكيه گلزار تخت فولاد به خاك رفت .\r\nشاعر فرزانه حاج ملا عباس تاجمير رياحى نيز در هفتم ماه صفر 1395 وفات يافت و در تكيه آية اللّه صاحب روضات دفن شد .\r\nدر « فرهنگ سخنوران » ده تن محزون و يك محزونى تخلص را ذكر كرده است كه با مذكورين متن مكمل يكديگرند . م .\r\n","page_name":" 2067 ","page_number":189},
  {"content":"\r\n\r\nو عربيت و رياضيه و حكمت متعاليه تسلطى تمام داشته و خط را خوش مىنگاشته ، و در عرفان و تصوف از خدمت مرحوم منور على شاه وصفى عليشاه فيض‌ياب شده و شعر هم مىگفته و تخلص عبدى مىنموده . و او در اين سال متولد شده و پس از تحصيلات و كسب عرفان از طرف منور عليشاه لقب ظهور على يافته و پس از وفات پدر در سنه 1306 كه برادرش سلطان اويس ميرزا لقب معتمد الدوله يافت وى ملقب به احتشام الدوله و پس از وى معتمد الدوله گرديد ، و كتب چندى تأليف كرده ، از آن جمله « كتابى در رجال » . و در ماه رمضان المبارك سنه 1321 هزار و سيصد و بيست و يك - مطابق قوس ماه برجى - در تهران وفات كرد . و فرزندش شبل الدوله در سالنامهء « نامهء دانشوران » ذكر شده ، و شايد اشعارى كه در كتاب « نابغهء علم و عرفان : 77 » از عبدى شاعر در مدح حاجى ملا سلطان على گنابدى نقل كرده از او باشد « 1 » .\r\n\r\n* ( 1293 - تولد شيخ عبد اللّه قطيفى ، ره ) *\r\nوى فرزند معتوق بن عبد الحسين بن مرهون ، و خود از علماء عصر ما بود ، و به‌طورىكه در « الذريعة 12 : 197 ش 1319 » فرموده در اين سال متولد شده و كتابى بنام « سفينة المساكين » براى نجات شاكين ، در احكام شكوك نماز تأليف نموده ( كه تمام آن را شيخ فرج آل عمران در كتاب « الازهار الارجية » درج كرده ) . و پس از مدت هشتاد و هشت سال عمر در سنه 1362 هزار و سيصد و شصت و دو وفات كرده .\r\n\r\n\r\n","description":"","footnote":"\r\n( 1 ) مأخذ اصلى مرحوم معلم در اين شرح حال « طرائق الحقائق 3 : 206 » بوده و ساير مصادر در « فرهنگ سخنوران » مذكور است . م .\r\n","page_name":" 2068 ","page_number":190},
  {"content":"\r\n\r\n\r\n* ( 1294 - تولد شيخ على بلادى بحرينى ) *\r\nوى فرزند شيخ حسن بن شيخ على بن شيخ سليمان بن احمد آل حاجى بلادى است ، و خود از علما و فقها بوده و چنان كه در « شهداء الفضيله : 307 » نوشته در اين سال متولد شده ، و كتب چندى تأليف كرده از آن جمله كتاب « أنوار البدرين و مطلع النيرين » در تراجم علماء قطيف و أحساء و بحرين ، انجام تأليف آن 3 شنبه 10 ج 1 سنه 1327 « 1 » .\r\nو در سه‌شنبه يازدهم ماه جمادى الاولى سنه 1340 هزار و سيصد و چهل - مطابق 19 جدى ماه برجى - وفات كرد . و فرزندى بنام شيخ حسين برجا نهاد كه در ( 1301 ) بيايد .\r\n\r\n* ( 1295 - تولد ميرزا على اصغر خان صدر اعظم تهرانى ) *\r\nدر جلد 1 مقدمه ( ص 49 ) شرحى درباره صدر و اينكه آن منقسم بخاصه و عامه و صدر الممالك مىشود نوشتيم ، اينك اينجا گوئيم : يكى از متفرعات كلمهء صدر همانا صدر اعظم است و از قرارى كه در « كتاب الاوائل : 453 » نوشته اول كسى كه ملقب بدان شد مرحوم مير غياث الدّين منصور شيرازى از علماء معروف زمان شاه اسماعيل صفوى است و قبل از آن اين لقب در اسلام نبوده ، انتهى « 2 » .\r\n\r\n\r\n","description":"","footnote":"\r\n( 1 ) اين كتاب شريف بنام « أنوار البدرين فى تراجم علماء القطيف و الاحساء و البحرين » بدون ذكر مرادف « مطلع النيرين » بسال 1380 باهتمام فرزند علامه مؤلف شيخ حسين قديحى قطيفى در نجف اشرف چاپ شده است ، و 14 صفحه مقدمه در شرح حال مؤلف و تقاريظ كتاب ، 420 صفحه متن و 13 صفحه فهارس آن مىباشد . م .\r\n( 2 ) كتاب الاوائل ، گرد آورده سيد عالم جليل مرحوم حاج آقا مقدس اصفهانى است كه به ترتيب و تهذيب و كوشش راقم اين سطور سالها پيش در اصفهان بطبع رسيد . م .\r\n","page_name":" 2069 ","page_number":191},
  {"content":"\r\n\r\nو ميرزا على اصغر خان صاحب اين عنوان فرزند آقا محمد ابراهيم امين السلطان است كه در ( 1300 ) بيايد .\r\nمرحوم ميرزا على اصغر خان از معاريف رجال ايران و اهل فضل و كمال بود و شعر هم مىگفت . و او در اين سال متولد شده و پس از وفات پدر در سنه 1300 لقب امين السلطان يافت و در 7 رجب سنه 1310 ملقب بصدر اعظم و در 2 شنبه 3 شعبان سنه 1318 ملقب به اتابيك اعظم گرديد . و در 3 شنبه 22 ج 2 سنه 1321 از صدارت عظمى معزول شد . و او « ديوانى در أشعار » دارد و تخلص قدسى مىنمود . و در يك‌شنبه بيست و دويم ماه رجب الفرد سنه 1325 هزار و سيصد و بيست و پنج - مطابق 9 سنبله ماه برجى - در تهران در جلو خان مجلس شوراى ملى بضرب شش‌لول عباس آقاى ترك مقتول و در قم در يكى از حجرات صحن پدرش دفن شد . و فرزندانى از او بازماند ، از آن جمله يكى حاجى ميرزا احمد خان اتابيكى مشير اعظم است كه پسر دويم او و در 20 ع 2 سنه 1334 وزير فوائد عامه شد .\r\nو قدسى تخلص چند نفر ديگر غير از صاحب عنوان است كه اينك اسماء آنها به ترتيب حروف مضاف‌اليه‌هاى تخلصاتشان اينجا ذكر مىشود « 1 » :\r\n\r\n\r\n","description":"","footnote":"\r\n( 1 ) در « فرهنگ سخنوران » جمعا بيست و سه شاعر قدسى تخلص ذكر شده و نخستين آنان « قدسى اتابك » همين صاحب عنوان است و مآخذ او را فقط دو كتاب مدايح‌نگار « تذكره مجديه » و « انجمن ناصرى » و نيز جلد نهم « الذريعة : 53 » نوشته و گويا به پيروى مأخذ اخير او را « پسر آقا باقر خان آبدار » و وفاتش را در 1327 قيد كرده و در ( ص 65 ) نيز قريب به همين مضمون گفته است . لكن اين هر دو مطلب اشتباه و آنچه در متن نوشته صحيح مىباشد .\r\nبامداد نيز در ج 2 « تاريخ رجال ايران » وى را « پسر دوم آقا ابراهيم امين السلطان » و كشته شدنش را در شب يكشنبه 22 ماه رجب 1325 ذكر كرده ، و آقا باقر خان آبدار كه در « ذريعه » گفته ظاهرا مقصود آقا باقر خان سعد السلطنه خالوى صاحب ترجمه باشد كه در سال 1290 طباخ آقا ابراهيم امين السلطان بوده و پس از آن بترقيات مهم نائل آمده و اتفاقا او نيز در 1325 كه حاكم زنجان بوده مضروب و در اثر آن وفات يافته و در مقبره‌ئى مخصوص از صحن جديد قم به خاك رفت . و در « الذريعة » بجاى على اصغر ابن آقا باقر خان بايد على اصغر ابن ابراهيم خان -\r\n","page_name":" 2070 ","page_number":192},
  {"content":"\r\n\r\n« اول » قدسى اخوى كه در ( 1335 ) بيايد . « دويم » قدسى اصفهانى كه در ( 1287 ) بيايد . « سيم » قدسى رشتى كه نامش ميرزا زمان است . « چهارم » قدسى سبزوارى كه نامش ميرقدسى و از شعراء مائه دهم بوده و در « تحفهء سامى » نوشته . « پنجم » قدسى شيرازى كه وى ميرزا سلطان محمد حسنى است و در سال 1361 بيايد . « ششم » قدسى مشهدى كه نامش حاجى محمد جان بن عبد اللّه است ، وفاتش 1055 ( يا 56 ) . « هفتم » قدسى يزدى كه نامش سيد محمد و در حدود ( 1355 - 1356 ) وفات كرده ، چنان‌كه در « تاريخ يزد » فرموده ؛ و بجمله با اين قدسى صاحب عنوان هشت نفر از رجال بتخلص قدسى مىباشند ، و شايد يكى از آنها همان باشد كه در « جنگ بهترين اشعار » بعنوان قدسى ( مطلق ) بدون وصف و قيد نوشته است و شايد او غير از اين هشت نفر هم باشد .\r\nديگر قدسى بيرجندى كه در ( 1354 ) بيايد .\r\n\r\n* ( 1296 - تولد حاج عليقلى خان سردار اسعد بختيارى ) *\r\nوى فرزند سيم حسينقلى خان سبارهء بختيارى است كه در ( 1299 ) بيايد .\r\nمرحوم حاج عليقلى خان از رجال فاضل و تحصيل كرده و روشن فكر بختيارى بود ، و او در اين سال متولد شده و چندين سال در تهران و اروپا بسر برد و يكى از عوامل مهم مشروطه گرديد و كتب چندى در رمان از زبانهاى اروپائى بپارسى ترجمه كرد . و آخر در عصر روز پنج‌شنبه هفتم ماه محرم الحرام سنه 1336 هزار و سيصد و سى و شش - مطابق 2 عقرب ماه\r\n\r\n\r\n","description":"","footnote":"\r\n- نوشته باشد كه او مدتى آبدارباشى خاصه ناصر الدين شاه بود . و در « مجله وحيد . ش 215 ص 51 مورخه ماه رمضان 97 » كه حين طبع اين اوراق منتشر گرديده ، در مقاله‌ئى زير عنوان خاندان اتابك شرح حال ميرزا على اصغر خان را مفصلا نگاشته و اشتباها كشته شدن او را در 5 شنبه ضبط كرده است . ايضا رجوع به « يادبودهاى سفارت استانبول : 43 - 44 ط 2 » نگاشته خان ملك ساسانى فرمائيد . م .\r\n","page_name":" 2071 ","page_number":193},
  {"content":"\r\n\r\nبرجى - در تهران وفات كرد و در تخت پولاد اصفهان در تكيهء مير نزد پدرش دفن شد . و فرزند ارشدش جعفر قلى خان سردار اسعد در ( 1352 ) بيايد . و فرزند ديگرش محمد حسن در آدينه 4 محرم سنه 1318 وفات كرده و در تكيه مير در اطاق اول بزرگ تكيه دفن شد .\r\n\r\n* ( 1297 - تولد طغرل شاعر چهار محلى ) *\r\nوى ميرزا علىمحمد بن ميرزا محمود بن ملا محمد بن ملا ملك احمد چهارمحلى است .\r\nميرزا محمود و پدرانش از علما و افاضل و برخى بمنصب قضاوت عسكر نائل بوده‌اند ، چنان كه برادرش ميرزا شهاب لاوى هم از شعرا و در ( 1291 ) بيايد .\r\nو طغرل از اهل قريهء لاو سميرم عليا و از جمله شعراء اصفهان بود كه در اين سال - چنان كه در « نامه سخنوران : 116 » فرموده - در اصفهان متولد شده و در شاعرى ابتدا شهاب و بعد از آن طغرل تخلص مىنمود ، و در روز دوشنبه سيزدهم ماه رجب الفرد سنه 1332 هزار و سيصد و سى و دو - مطابق 18 جوزا ماه برجى - در سفر خراسان در سمنان وفات كرد و جنازه‌اش بوسيله ميرزا مرتضى قلى خان نايب‌السلطنه بمشهد حمل و در پاى پنجره فولاد دفن گرديد ، چنان كه در « ماه‌نامه وحيد . س 5 ش 9 ش مسلسل 57 ص 765 » نوشته .\r\n\r\n* ( وفات ابن الحاج سلمى سنى ) *\r\nوى شيخ ابو عبد اللّه محمد بن حمدون ابن الحاج است كه از اهل علم و ادب بوده و كتاب « اوضح المسالك » به « الفيهء ابن مالك » تأليف ابن هشام را بنظم آورده و حواشى بر آن و شرحى بر نظم مذكور نوشته ، و در اين سال چنان‌كه در « معجم المطبوعات : 70 » فرموده وفات نموده « 1 » .\r\n\r\n\r\n","description":"","footnote":"\r\n( 1 ) اين ابن الحاج همانست كه به شماره 1272 در صفحه 2047 گذشت . م .\r\n","page_name":" 2072 ","page_number":194},
  {"content":"\r\n\r\n\r\n* ( 1298 - تولد مفتون شاعر محلاتى ) *\r\nوى بطورىكه در « الذريعة 9 : 1084 ش 7019 » فرموده نامش شيخ محمد و فرزند حاج ملا على اكبر واعظ خراسانى است كه پدرش از خراسان بمحلات آمده و كتابى بنام « هادى المضلين » در اصول دين به فارسى تأليف كرده كه قريب بپنج هزار بيت است . و هم آنجا بسنى در حدود 90 وفات كرده .\r\nو مفتون خود در اين سال در محلات متولد شده و در هزار و سيصد و اندى بعراق عرب رفته و خدمت ملا حسينقلى همدانى رسيده و در نزد حاج ميرزا حسين خليلى در فقه درس خوانده و مردى پارسا بوده و در نجف سكونت نموده و « ديوانى در مناقب و مراثى » دارد ، و در ايام محصور بودن نجف در سه‌شنبه پانزدهم ماه رمضان المبارك سنه 1336 هزار و سيصد و سى و شش - مطابق 4 سرطان ماه برجى - وفات كرد . و فرزندش شيخ على اكبر در ( 1319 ) متولد شده و بنام جد خود موسوم گرديده و دختر سيد حسين فخر الذاكرين واعظ خراسانى محلاتى را تزويج نموده و فرزندى از اين مخدره آورده كه وى آقاى صدر الاشراف است كه در ( 1382 ) بيايد .\r\nو مفتون تخلص چندين نفر ديگر از شعرا است كه در ( 1240 ج 4 ش 572 ) يادآور شديم .\r\n\r\n* ( 1299 - تولد شبلى نعمانى هندى اعظم‌گره‌ئى ) *\r\nوى از اهل علم و ادب عصر خود بوده و از قرارى كه در « مجله يادگار . س 5 ش 3 ص 51 » نوشته نامش محمد و در اين سال در اعظم‌گره متولد شده و علوم اسلامى را از فقه و حديث\r\n\r\n","description":"","footnote":"","page_name":" 2073 ","page_number":195},
  {"content":"\r\n\r\nو غيره و زبان عربى و فارسى را تحصيل كرده و در سنه 1300 در مدرسهء عليگره به سمت معلمى اين دو زبان برقرار شد . و در سنه 1310 سفرى بخاورميانه نمود و مدتى در بلاد سوريه و مصر و استانبول و بيروت و بيت المقدس سياحت كرد . آن‌گاه در سنه 1314 از جانب نظام حيدرآباد مدير ادارهء علوم و فنون آن شهر شد و همواره بواسطهء اطلاعاتى كه از علوم اسلامى و ادبيات السنهء ثلاثهء اردو و عربى و فارسى داشت از شغلى به شغلى و از منصبى بمنصبى از مشاغل و مناصب علمى منتقل مىگرديد ، و شاگردان بسيارى در اطراف وى جمع شدند ، و كتب چندى تأليف كرده ، از آن جمله :\r\nاول كتاب « شعر العجم » در تراجم شعراء ايران به زبان اردو در چهار جلد كه آقاى سيد محمد تقى فخر داعى گيلانى آن را به فارسى ترجمه كرده بنام « ادبيات منظوم » : جلد اول در احوال شعراء متقدمين . جلد دويم در احوال متوسطين . جلد سيم در احوال متأخرين . جلد چهارم در ادبيات ايران بطور كلى ، و آقاى فخر داعى مذكور مقدمه‌ئى بر اين جلد چهارم نوشته و شرح احوال مؤلف اصل ( صاحب عنوان ) را در آن مفصلا ذكر كرده « 1 » .\r\nدويم كتاب « كليات » كه مجموعه‌اى است از اشعار فارسى . سيم كتاب « فاروق » .\r\nو آخر در سه‌شنبه بيست و هشتم ماه ذى الحجة الحرام سنه 1332 هزار و سيصد و سى و دو - مطابق 25 عقرب ماه برجى - وفات كرد .\r\n\r\n\r\n","description":"","footnote":"\r\n( 1 ) چاپ اول كتاب فخر داعى بسال ( 1316 ش ) در مطبعه محمد حسن علمى و شركاء در طهران و چاپ دوم آن بنام « شعر العجم » در پنج جلد با تغييراتى از ( 1335 تا 1337 ش ) بوسيله كتابفروشى ابن سينا در تهران منتشر گرديده و شرح حال شبلى در اين چاپ در مقدمه جلد اول است و مطالب جلد پنجم پيرامون قصيده و غزل و انواع شعر و شاعرى است . م .\r\n","page_name":" 2074 ","page_number":196},
  {"content":"\r\n\r\n\r\n* ( 1300 - تولد حاجى شيخ محمد باقر ، واثق شاعر همدانى ) *\r\nوى فرزند آقا ملا حسنعلى بن محمد بن ميرزاى همدانى ، و خود از اهل علم و فضل و شعر و ادب در اصفهان بود ، و چنان‌كه از كتاب « نصح الحبيب » خود وى و « معادن الافادات » فرزندش نير ( ج 2 ص 26 ) برمىآيد ، در اين سال در همدان متولد شده و در سنه 1295 براى تكميل تحصيل باصفهان آمد و آنجا در نزد ملا محمد باقر فشاركى ( 1314 ) درس خواند تا خود از علما و فضلا گرديد ، و در شعر تخلص واثق را براى خود برگزيد ، و صغرا دختر ميرزا محمد على خوشنويس ( 1287 ) را تزويج كرد ، و در مدرسهء صدر بتدريس نحو و صرف و معانى و بيان و فقه و اصول و منطق مشغول شد ، و در سنه 1319 به مكه مشرفه رفت ، و كتابى بنام « نصح الحبيب » بر وزن « مثنوى مولوى » در سنه 1315 در حدود هزار و سيصد شعر در نصايح و مواعظ بنظم آورده كه آن را فرزندش ميرزا حبيب اللّه نير ( 1308 ) با ساير اشعار او كه در حدود سيصد شعر مىباشد در مجموعه‌اى جمع و تدوين نموده .\r\nو بالاخره در بامداد روز شنبه دوازدهم ماه ربيع الآخر سنه 1336 هزار و سيصد و سى و شش - مطابق 6 دلوماه برجى - در اصفهان در خانهء خود در محلهء درب امام وفات كرد و در تخت پولاد در صحن تكيهء ميرزا عبد الغفار تويسركانى ( 1319 ) دفن شد و اينك قبر او در پشت بقعهء در ميان صحن طرف قبلهء بقعه معروف است ، و اين غزل از وى به خط فرزندش جناب نير مرقوم ( سلمه اللّه ) كه در نوشتن مرقومات بالا حاضر بود و آنها را تقرير مىنمود نوشته شد :\r\nاز جملهء غزليات :\r\n خم زلفت چنان شد پايبندم * كه گوئى صيد لاغر در كمندم\r\nنديدم چون گل رويت ببستان * هرآنچه ديده بر گلها فكندم\r\nچنان مدهوشم از پيمانه عشق * كه تا محشر نبينى هوشمندم\r\nبه من در دوستى جورى پسندى * حرام است ار بدشمن من پسندم \r\n\r\n","description":"","footnote":"","page_name":" 2075 ","page_number":197},
  {"content":"\r\n\r\n كند بيرون ز بستان باغبان سر * اگر بيند قد سرو بلندم\r\nطبيبا داروى نسيان مرا ده * كه من از ياد خوبان دردمندم\r\nكنم من بعد ساز عشقبازى * برغم ناصحى كو دادم پندم\r\nنشايد ناله از خوبان و گرنه * پر است از ناله چون نى بندبندم\r\nاگر اندر غم من شادى تو است * غم عالم به واثق مىپسندم \r\nفرزند ديگر مرحوم واثق ميرزا عبد اللّه بوده كه بطورىكه حاج شيخ محمد على عالم خبر داد در 6 شعبان 1391 وفات كرده و در مدرسه چهار باغ براى او فاتحه گرفته‌اند و در نزد پدر و برادر خود دفن شد « 1 » .\r\n\r\n* ( 1301 - وفات ميرزا محمد تقى منصور على خوئى ، ره ) *\r\nوى خواهرزادهء حاج محمد ابراهيم مطلوب‌على خوئى است و مقدمة در شرح حال وى گوئيم كه مرحوم حاجى محمد ابراهيم از عرفا بوده و در اصفهان و كربلا تحصيل علوم حكمت و شريعت نموده و شيخ الاسلام خوى گرديد و در خدمت مرحوم حسينعلى شاه كه در ( 1234 ج 3 ش 457 ) گذشت بشرف عرفان رسيد و لقب مطلوب‌على يافت ، و در سنه 1222 از جانب فتحعلى شاه بعنوان تهنيت جلوس سلطان مصطفى خان عثمانى بروم رفت و بازآمد و سفر حجاز و شام و يثرب كرد و در آذربايجان بتربيت مريدان پرداخت و حقى تمام بر ذمت اين طايفه بهم رسانيد ، تا آخر در شهر تبريز مسموم و هم آنجا در حدود سال هزار و دويست\r\n\r\n\r\n","description":"","footnote":"\r\n( 1 ) اين مطلب صحيح مىباشد ، و حاج شيخ محمد على ( ملا محمد على ) عالم مذكور از مدرسين و اهل منبر اصفهان و حبيب‌آباد بشمار و از دوران جوانى تاكنون همواره با رؤساء علماء شهر رفت و آمد داشته است . م .\r\n","page_name":" 2076 ","page_number":198},
  {"content":"\r\n\r\nو سى و اند وفات يافت و فرزندى بنام آقا فتح اللّه باز نهاد كه از خدمت مجذوب‌علىشاه و مست‌علىشاه بهره‌ور گرديد و از مرحوم صدر الممالك اجازه دستگيرى يافت .\r\nو آقا محمد تقى صاحب عنوان هم از عرفاء اين فرقه و از دائى مذكور خود در هيجده‌سالگى برخى از اوراد و اذكار گرفت و بعد از آن از خدمت مرحوم حاج شروانى مست‌علىشاه كه در ( 1194 ج 1 ش 9 ) گذشت توبه و تلقين يافت و هفت سال رياضت كشيد ، و نيز از فيض صحبت مجذوب‌علىشاه بدرجات عاليه رسيد تا در اين سال در خوى وفات كرد « 1 » .\r\n\r\n* ( 1302 - تولد شوريدهء شاعر شيرازى ) *\r\nوى مرحوم حاجى ميرزا محمد تقى مجد الشعراء ابن عباس شاعر شيرازى است كه در ( 1285 ) بيايد .\r\nمرحوم شوريده از اجلهء شعرا و بزرگان سخنوران بوده و در روانى سخن و جذابيت كلام در چندين صدسال از اين پيش تاكنون خيلى كم‌نظير مىنمود . و او در اين سال ( يا سال 1280 ) متولد شده و در هفت‌سالگى چشمانش از آبله نابينا شد و يا للعجب با اين حال به تحصيل اشتغال ورزيد و در اقسام اشعار بمراتب بلند رسيد چندان كه از نخست مجد الشعراء لقب يافت ، و در سنه 1311 حسب الامر ناصر الدّين شاه بتهران رفت و پس از ملاقات با وى در سنه 1313 او لقب فصيح الملك بوى داد ، و در اشعار شوريده تخلص مىنمود . و او تأليفاتى دارد از آن جمله كتاب « نامهء روشن دلان » در شرح احوال شعراى نابينا كه تمام نشده . و در شب پنج‌شنبه ششم ماه ربيع الآخر سنه 1345 هزار و سيصد و چهل و پنج ، چنان‌كه در شماره ( 2 - 3 ) سال 9 « مجله ارمغان » نوشته - مطابق 21 مهر ماه باستانى - وفات كرد و در تكيه سعديه\r\n\r\n\r\n","description":"","footnote":"\r\n( 1 ) مأخذ مطالب اين شرح حال را كه مرحوم معلم فراموش كرده بنويسد منحصرا كتاب « طرائق الحقائق 3 : 104 و 131 » است و غالب عبارات عينا نقل شده . م .\r\n","page_name":" 2077 ","page_number":199},
  {"content":"\r\n\r\nشيراز در عمارتى كه در حيات خود ساخته بود دفن شد . و پنج نفر پسر باقى نهاد كه دو نفر بزرگ‌تر آنها به ترتيب : ميرزا حسين خان شيفته فصيح‌زاده و ميرزا حسن خان احسان فصيحى ، كه اين دو نفر از شعرا و همه در شماره‌هاى مذكور مجلهء مرقومه نوشته‌اند « 1 » .\r\n\r\n* ( 1303 - تولد چهرهء شاعر مجلسى اصفهانى ) *\r\nوى ميرزا نور الدّين محمد حسين بن ميرزا حسنعلى بن ميرزا محمد صادق بن ميرزا حسنعلى بن ميرزا ابو طالب بن ميرزا محمد تقى الماسى ( رحمه اللّه ) است .\r\nميرزا محمد تقى الماسى در ( 1214 ج 2 ش 204 ) گذشت .\r\n« آخر « رساله در باب فضائل و أعمال روز غدير » تأليف ميرزا محمد تقى الماسى كه نسخه » « اصل آن به خط مؤلف در 64 ورق بحجم ربع در كتابخانه راقم اين سطور موجود و اين همان » « نسخه‌ايست كه در الذريعة 27 : 16 » بنام الغديرية معرفى شده لكن در آنجا اشتباها بجاى محمد تقى » « الاصفهانى ( الاصطهباناتى ) چاپ شده و نيز كلمه لمؤلفها قبل از ( الفقير ) افتاده است . م .\r\n\r\n\r\n","description":"","footnote":"\r\n( 1 ) مآخذ متعدد راجع به شوريده در « فرهنگ سخنوران » مذكور و شرح حال خوبى از او در « دانشمندان و سخن‌سرايان فارس 3 : 323 ببعد » با مقدار زيادى از اشعارش ( تا ص 363 ) آمده است ، و از ص 324 مستفاد مىشود كه دو فرزند مذكور صاحب عنوان در تاريخ طبع آن جلد ( 1340 ش ) اولى در تهران و دومى در شيراز سكونت داشته‌اند . م .\r\n","page_name":" 2078 ","page_number":200},
  {"content":"\r\n\r\nفرزندش ميرزا ابو طالب دختر مير حسيب احمدآبادى را داشته و مادر اين دختر كه زن مير حسيب باشد دختر آقا رضى بن ملا محمد نصير الدّين بن ملا عبد اللّه بن ملا محمد تقى مجلسى بوده ، و ميرزا ابو طالب از اين دختر فرزند خود ميرزا حسنعلى معروف بآقا ميرزا را بهم رسانيده .\r\nو اين ميرزا حسنعلى را در ملحقات « تذكرة القبور » چاپى ( ص 210 ) ميرزا حسينعلى و وفاتش را در سنه 1227 و قبرش را در صحن تكيهء خوانسارىها نوشته . و نيز ميرزا ابو طالب دخترى از اين دختر مير حسيب داشته كه وى زوجه ميرزا حيدر على مجلسى ( 1214 ج 2 ش 204 ) بوده .\r\nو يكى ديگر از زنان ميرزا ابو طالب مرقوم زنى بوده كه مادر او دختر ميرزا جعفر بن ملا محمد باقر مجلسى بوده و از او پسرى بنام ميرزا محمد حسين و دخترى بهم رسانيده . و ميرزا محمد صادق فرزند اين ميرزا حسنعلى دختر عمش اين ميرزا محمد حسين بن ميرزا ابو طالب را داشته ، چونكه ميرزا محمد حسين مرقوم از زوجه خود كه دختر عمش ميرزا ابو القاسم بوده سه پسر و چهار دختر داشته كه يكى از دختران همين زوجه ميرزا محمد صادق و ديگرى زوجه ميرزا محمد حسين نواده مرحوم آقا حسين خوانسارى بوده و از او هم اولادى بهم رسيده .\r\nنمونه خط و مهرهاى پدر صاحب ترجمه . سجع آنها چنين است :\r\n« لا إله إلّا اللّه الملك الحق المبين عبده حسنعلى » و « حسنعلى بن محمد صادق المجلسى » . م .\r\nو به‌هرحال ، ميرزا نور الدّين صاحب اين عنوان از شعرا و اهل وعظ و منبر در اصفهان بود ، و بطورىكه از كتاب « تاريخ جرائد و مجلات ايران 1 : 295 » برمىآيد او در اين\r\n\r\n","description":"","footnote":"","page_name":" 2079 ","page_number":201},
  {"content":"\r\n\r\nسال در اصفهان متولد شده « 1 » و سال‌ها در محله شمس‌آباد سكونت داشت ، و در أشعار تخلص چهره مىنمود ، و مردى خوش‌محاوره و خوش‌محضر بود ، و در مدرسه شمس‌آباد كه از بناهاى جدش ميرزا محمد تقى الماسى بود امامت جماعت داشت ، و چندين كتاب تأليف كرد :\r\nاول « روزنامه انجمن بلديه » . دويم « رساله‌ئى در توحيد » . سيم « تاريخ فهرست ملل » .\r\nچهارم « رساله‌ئى در هيئت و نجوم » . پنجم « كتابى در اخلاق » . ششم « نثر هزل » . هفتم اشعار بسيار كه تاكنون جمع نشده ، و علاوه بر فضائل فوق انواع خطوط را از نسخ و رقاع و شكسته و نستعليق خوب مىنوشت و در تذهيب و نقاشى و كاريكاتور و آوردن نقشه‌هاى بديع بواسطه ناخن به روى كاغذ كمال مهارت را داشت .\r\nو بالاخره ، در يك ساعت گذشته از شب دوشنبه نيمهء ماه رمضان المبارك سنه 1347 هزار و سيصد و چهل و هفت - مطابق 6 اسفند ماه باستانى - وفات كرد و در تخت پولاد در تكيهء خوانساريها\r\n\r\n\r\n","description":"","footnote":"\r\n( 1 ) ميرزا حسنعلى پدر صاحب عنوان پيرامون هفتاد منقبت از مناقب حضرت امير المؤمنين على بن ابى طالب ( عليهما السلام ) كه در كتاب « خصال » شيخ صدوق ( ره ) روايت شده با شمه‌اى از مصائب معصومين ( عليهم السلام ) كتاب مبسوطى بنام « منتخب المناقب فى فضائل على بن ابى طالب » به فارسى تأليف نموده كه نسخه اصل آن به خط كاتب « سيد هاشم موسوى » و تصحيح و تكميل شخص مؤلف در 295 ورق رحلى اينك در كتابخانه راقم سطور است و در پايان كتاب تاريخ ختم تأليف را كه مقارن با ولادت صاحب عنوان بوده مؤلف چنين نوشته است : « و قد اتفق الفراغ من تأليف هذا الكتاب المستطاب فى العشر الاول من شهر ذى القعدة الحرام من شهور سنة اربع و سبعين و مائتين و ألف ، و قد طابق اختتام هذا الكتاب مع ولادة ولدى العزيز نور الدّين محمد حسين ( طول اللّه عمره ) و كان ولادته فى وقت زوال يوم الجمعة السابع و العشرين من شهر ذى القعدة الحرام المزبور ، و من حسن الاتفاق مادة التاريخين : تولد نور الدّين محمد حسين مبارك » الخ . كه معلوم مىشود ولادت صاحب ترجمه بهنگام ظهر روز جمعه 27 ذىالقعده بوده است . اين نسخه « منتخب المناقب » و نسخه « رساله غديريه » ميرزا محمد تقى الماسى از كتبى است كه مرحوم ميرزا مجد الدّين نصيرى امينى در حدود پنجاه سال قبل از خاندان الماسى خريدارى كرده و پس از فوت آن مرحوم بدست اينجانب رسيد . م .\r\n","page_name":" 2080 ","page_number":202},
  {"content":"\r\n\r\nاصل اين سرمشق در نسخه « منتخب المناقب » بود و احتمالا خط ميرزا نور الدّين مجلسى « چهره » است . م .\r\n\r\n","description":"","footnote":"","page_name":" 2081 ","page_number":203},
  {"content":"\r\n\r\nدفن شد ، و مرحوم سيناى كرونى اين اشعار را در مرثيه و ماده تاريخ وى فرموده :\r\n دريغ از آفتاب علم نور الدّين * كه بنمود از غروبش دوستان غمگين\r\nكسى كز برك گل جسمش بيازردى * نمودى خاك بستر خشت را بالين\r\nمعانى و بيانش بس بديع آمد * كه نظم دلكش او بود چون پروين\r\nچو بشنيد ارجعى لبيك‌گو شادان * پى رفتن بزد بر مركب جان زين\r\nرقم زد كلك سينا بهر تاريخش * بجاويدان حياتى يافت نور الدّين \r\n1348\r\nاين ماده تاريخ علاوه بر اينكه يك عدد زياد است از طبع غراء استاد شعراء اصفهان در عصر خود مرحوم سينا اين بحر نامطبوع غريب است !\r\nو به‌هرحال ، ميرزا نور الدّين فرزندانى بنام ميرزا جلال الدّين و جمال الدّين و كمال الدّين و ضياء الدّين و يك دختر داشته ، جلال الدّين وفات كرده و كمال الدّين و جمال الدّين هر دو اهل فضل و شاعرى را از پدر به ارث برده‌اند و در وزارت فرهنگ كار مىكنند ، و ضياء الدّين عضو دفترى بنگاه راه‌آهن است « 1 » .\r\n\r\n\r\n","description":"","footnote":"\r\n( 1 ) از فرزندان يادشده صاحب عنوان در تاريخ طبع اين اوراق كسى باقى نيست . م .\r\n","page_name":" 2082 ","page_number":204},
  {"content":"\r\n\r\n\r\nسنه 1275 قمرى مطابق سنه 1237 شمسى 4 شنبه غرهء محرم الحرام ( . . . ) اسد ماه برجى\r\n\r\n* ( 1304 - تولد مارگليوس خاورشناس انگليسى ) *\r\nمارگليوس كه او را در عبارات عربى داود ( دافيد ) صمويل ( مرجليوس ) مىنويسند ، فرزند حزقيل مارگليوس ، و از مستشرقين معروف اروپا است و بخصوص در آداب لغت عربى تبحر و تخصصى تمام دارد . وى در يك‌شنبه نهم ماه ربيع المولود اين سال - مطابق ( . . . ) ميزان ماه برجى - در لندن متولد شده ، و كتب چندى تأليف و ترجمه نموده ، از آن جمله :\r\nاول « كتابى در مشاهد اورشليم ( بيت المقدس ) و دمشق » . دويم كتاب « محمد و نهضت اسلام » .\r\nسيم كتاب « ديانت محمديه » . و چندين كتاب از آن جمله كتاب « معجم الادباء » ياقوت را كه نامش « ارشاد الاريب الى معرفة الاديب » است تصحيح و طبع نموده « 1 » .\r\n\r\n\r\n","description":"","footnote":"\r\n( 1 )  Margoliouth , David Samuel  . زركلى در « الاعلام 3 : 4 » گويد كه وى چيزهائى از اسلام و مسلمين به زبان خود نوشته لكن با وجود اطلاع و معرفت پهناورى كه از مسلمين و فرهنگ آنان داشته از خود خلوص عقيدهء علمى نشان نداده ، غرض‌رانى كرده است .\r\nشرح حال و تفصيل اسامى تأليفات و آثار مارگليوس در « المستشرقون 2 : 518 ببعد » و « معجم المؤلفين 4 : 138 » و « فرهنگ خاورشناسان : 224 ببعد » آمده و در مستشرقون تولد و وفاتش را بميلادى ( 1858 - 1940 ) نوشته و در معجم المؤلفين آن را مطابق ( 1274 - 1359 ) هجرى قمرى دانسته است . م .\r\n","page_name":" 2083 ","page_number":205},
  {"content":"\r\n\r\n\r\n* ( 1305 - تولد شيخ احمد آل حر عاملى ، ره ) *\r\nآل حر در ( 1207 ج 2 ش 123 ) گذشت . و شيخ احمد فرزند شيخ على بن شيخ احمد جباعى ، و خود از اهل علم و اخلاق حسنه بوده و در روز آدينه از ماه جمادى الاولى اين سال - مطابق ( قوس - جدى ) ماه برجى - متولد شده ، و در جبع در نزد شيخ محمد حسين محمد عاملى درس خوانده ، و در سه‌شنبه سيم ماه رمضان المبارك سنه 1334 هزار و سيصد و سى و چهار - مطابق 13 سرطان ماه برجى - وفات كرد « 1 » .\r\n\r\n* ( 1306 - وفات مرحوم حاجى ميرزا زين العابدين 32 خوانسارى ) * * ( اعلى اللّه مقامه ) *\r\nوى فرزند مرحوم آقا سيد جعفر 31 ثانى خوانسارى است كه در ( 1240 ج 4 ش 566 ) گذشت . و شرح احوالش در چندين كتاب نوشته كه از آن جمله « رساله » فرزندش ميرزا محمد باقر در احوال آباء و اجدادش باشد ، و آنچه از همهء اين‌ها برمىآيد اين كه : او از عظماء علما و فقهاء اصفهان بوده و مانند پدران و فرزندان خويش در ادبيت و عربيت تبحرى غريب داشته ، و در هشتم ماه ذى القعدة الحرام سنه 1190 هزار و صد و نود ، بنص « رساله » مذكوره\r\n\r\n\r\n","description":"","footnote":"\r\n( 1 ) اين شرح حال منحصرا مأخوذ از « اعيان الشيعة 10 : 139 ط 1 » است ، و ترجمه سه‌سطرى صاحب عنوان در « نقباء البشر : 110 » نيز ظاهرا از همان كتابست ، لكن شاگردى او را نزد شيخ عبد اللّه نعمه كه در نقبا آورده از اعيان استفاده نمىتوان كرد و تنها گفته است كه در مدرسه شيخ عبد اللّه نعمه در جبع درس مىخواند . م .\r\n","page_name":" 2084 ","page_number":206},
  {"content":"\r\n\r\n( ص 6 ) - مطابق ( . . . ) قوس ماه برجى سنه 1157 شمسى - در خوانسار متولد شده ، و چندى « خط صاحب ترجمه در نوجوانى بسال 1204 و خط پدرش در حاشيه »\r\nدر آنجا مانده و در نزد پدر خود و دو پسرعمش سيد ابو القاسم ( 1212 ج 2 ش 178 ) و سيد محمد مهدى ( 1246 ج 4 ش 690 ) درس خواند ، آنگاه بعتبات رفت و اندكى توقف و تحصيل نموده و بخوانسار بازآمد و از آنجا باصفهان رفت و تحصيلات خود را تمام كرده و كتب چندى تأليف فرمود ، از آن جمله كتاب « شرح زبده شيخ بهائى ( ره ) » در اصول فقه كه آن را در اوائل عمر خود نوشته « 1 » . و در « رسالهء » مرقومه در ( ص 9 تا 14 ) چندين نفر را از مشايخ روايت و اساتيد درس او نوشته بدين شرح :\r\n\r\n\r\n","description":"","footnote":"\r\n( 1 ) از صاحب ترجمه « قدس اللّه روحه » تأليفات متعددى بجاى مانده است كه چند رساله از آنها در نزد راقم اين سطور موجود و با تعدادى از كتب مستنسخهء آن مرحوم همه را با شرح احوال خود و خاندانش در چندين كتاب ، از جمله « زندگانى آيت‌اللّه چهارسوقى » و مجلدات « فهرست كتب خطى كتابخانه‌هاى اصفهان » و « شرح روضات الجنات » و « جامع الانساب » و جاهاى ديگر معرفى كرده‌ايم . م .\r\n","page_name":" 2085 ","page_number":207},
  {"content":"\r\n\r\n1 - پدرش آقا سيد جعفر 2 - حاج مير محمد حسين « 1 » امام جمعه 3 - حاج سيد محمد باقر بيدآبادى 4 - مير محمد معصوم رضوى مشهدى 5 - آقا سيد صدر الدّين عاملى 6 - حاجى كرباسى 7 - ملا على اكبر اجيه‌ئى 8 - ملا على نورى 9 - شيخ حسين بحرينى برادرزاده شيخ يوسف كه وى را در ( ص 14 ) ذكر كرده و فرمايد پدرش اين شيخ حسين را در سفر حج در يكى از بنادر درك كرد 10 - پسرعمش سيد ابو القاسم مذكور كه در ( 1212 ) گذشت 11 - پسرعم ديگرش سيد محمد مهدى مذكور كه در ( 1246 ) گذشت .\r\n« نمونه‌ئى ديگر از خط صاحب عنوان »\r\nو پس از مدت هشتاد و دو سال و هفت ماه قمرى و يك روز عمر « 2 » ، در هنگام طلوع فجر\r\n\r\n\r\n","description":"","footnote":"\r\n( 1 ) تاريخ اجازه حاج مير محمد حسين دهه اخير 1222 بوده و آنجا مجاز را چنين وصف كرده است : « . . . السيد الايد النجيب الحسيب النسيب الاديب الفطن الالمعى المتوقد الذكى البارع الزكى العالم العامل الصالح حاوى فنون الكمالات حايز قصب السبق فى مضامير السعادات سالك مسالك البر و التقى مجتنب مهاوى الغى و الردى المشتغل بطاعة رب العباد . . . » تا آخر مدايح و محامدى كه براى آن مرحوم نوشته است . م .\r\n( 2 ) اين حساب مبنى بر تولد صاحب عنوان است در سنه 1292 كه مرحوم معلم ابتدا به پيروى از چاپ اول « روضات » در اينجا نوشته بود و بعد كه طبق مآخذ ديگر سال ولادت -\r\n","page_name":" 2086 ","page_number":208},
  {"content":"\r\n\r\nروز شنبه دهم ماه جمادى الاخرى اين سال ، چنان كه در مقدمه « ميزان الانساب : 15 » نوشته - مطابق ( . . . ) جدى ماه برجى - وفات كرده و در تخت پولاد اصفهان در تكيه شيخ محمد تقى طرف بالاسر مادر شاهزاده در توى بقعه ميان تكيه دفن شد ، و بر روى سنگ قبر او تاريخ فوتش 9 ج 2 ثبت شده .\r\nو فرزند دويم او حاجى ميرزا محمد 33 از علما بوده و در نزد ميرزاى قمى درس خوانده ، تولدش 11 محرم سنه 1222 ، مدت عمرش 71 سال و 8 ماه و 17 روز ، وفاتش « خاتمه تعليقات شرح لمعه به خط مرحوم حاج مير سيد محمد بن زين العابدين » « در يك مجموعه رسائل از كتب كتابخانه سيد محمد على روضاتى عفى اللّه عنه »\r\n\r\n\r\n","description":"","footnote":"\r\n- را 1290 اختيار نموده و بنابراين تاريخ اخير سنين عمر آن مرحوم 84 سال مىشود ، خود از تغيير اين حساب غفلت نموده و لذا عبارت به حال اول باقى مانده است . م .\r\n","page_name":" 2087 ","page_number":209},
  {"content":"\r\n\r\n28 رمضان سنه 1293 ، چنان‌كه در « شجره‌نامه چهارسوئىها » است و در « نسب‌نامه الفت » در سنه 1293 ( در ص 218 ) و در ( ص 114 ) 1297 نوشته كه مانند « احسن الوديعه » باشد .\r\nو قبرش بالاى سر پدرش در بيرون بقعه است « 1 » . و اگرچه تولدش در اين سال با درس خواندنش نزد ميرزا قدرى منافات دارد لكن در « احسن الوديعه » اين‌طور نوشته ، و فرزندانى از او بازماند ، از آن جمله مرحوم آقا مير سيد على 34 كه در ( 1247 ج 4 ش 696 ) گذشت .\r\nو سه نفر ديگر فرزندان صاحب عنوان ميرزا محمد باقر 33 و ميرزا محمد صادق 33 و ميرزا محمد هاشم 33 در ( 1226 و 1228 و 1235 ج 3 ش 370 و 387 و 477 ) به ترتيب گذشتند .\r\n« سرآغاز تعليقات شرح لمعه تأليف محقق علامه حاج سيد حسين موسوى » « خوانسارى جد صاحب عنوان كه 15 صفحه اول نسخه به خط مرحوم ميرزا محمد » « جواد و 44 صفحه بقيه به خط برادرش حاج مير سيد محمد سابق الذكر است . م »\r\n\r\n\r\n","description":"","footnote":"\r\n( 1 ) حاج مير سيد محمد مذكور از علماء اعلام و محققين عظام بوده تأليفاتى دارد و بالخصوص در احياء نسخ نادره و آثار نفيسه اهتمامى تمام داشته صدها كتاب و رساله به خط جلى خود استنساخ يا تكميل فرموده و مجموعه‌ها و جنگ‌هاى بسيار مرتب نموده و همه را خود مقابله و تصحيح و سپس بصحافى و تجليد رسانيده است ، شكر اللّه سعيه . از اين‌گونه آثار آن مرحوم مقدار زيادى در نزد راقم اين سطور و هم در دست بعضى منسوبين و بلكه در -\r\n","page_name":" 2088 ","page_number":210},
  {"content":"\r\n\r\nو فرزند بزرگش ميرزا محمد جواد 33 در 17 صفر سنه 1219 متولد شده و از خوانسار بهمراه پدر باصفهان نيامده و همان‌جا مانده و وفات كرده و دفن شده و اعقابى ذكورا و اناثا از او باقى و بازمانده « 1 » .\r\n« نمونه ديگر از خط مرحوم ميرزا محمد جواد خوانسارى در پايان يك » « مجموعه از رسائل نفيسه كه تماما به خط آن مرحوم و در كتابخانه راقم اين » « سطور است . تصوير دو صفحه كامل نيز از خط وى در يك مجموعه ديگر » « در ( ج 5 ش 1051 ) چاپ شد . م . »\r\n\r\n\r\n","description":"","footnote":"\r\n- كتابخانه‌هاى خصوصى و عمومى اصفهان و بلاد و اماكن ديگر موجود است و برخى از آنها را در جلد چاپ شده و مجلدات چاپ نشده « فهرست كتب خطى » معرفى كرده‌ايم . م .\r\n( 1 ) فرزند ذكور آن مرحوم سيد ابو القاسم خوانسارى است كه نيمهء اخير يك نسخه « شرح دعاء صباح » آخوند ملا اسماعيل خاجوئى ( ره ) را به خط خود نوشته و در « ظهر يوم الاحد غرة شهر محرم الحرام و هو يوم تحويل الشمس الى الميزان » بسال يك‌هزار و دويست و هفتاد و يك از آن فراغت يافته . بنابراين ، عنوان اول سال 1271 در ( ص 1972 ) اين جلد حاضر كه مرحوم معلم غره محرم را مطابق سنبله نوشته درست نيست و همان روز مطابق با اول ميزان بوده است . نسخه موصوفه بسال 1275 بقانون ارث بمرحوم آية اللّه آقا ميرزا محمد هاشم چهارسوقى ( عم سيد ابو القاسم ) منتقل گرديده كه مطلب را روى برگ اول آن قيد كرده‌اند .\r\nنيمه اول نسخه به خط يكى ديگر از دانشمندان اين خاندان است . م .\r\n","page_name":" 2089 ","page_number":211},
  {"content":"\r\n\r\nو فرزند هشتم او ميرزا محمد حسن 33 مشهور بمجتهد كه در اصفهان دفن است .\r\nو ششم ميرزا محمد كاظم 33 متولد در 4 ج 2 سنه 1230 ، هر دو بلاعقب بوده‌اند .\r\nو يك دختر هم داشته بنام رقيه بيگم 33 كه وى زن حاج سيد عبد اللّه چهارسوئى بوده و از وى يك پسر بنام سيد محمود بلاعقب داشته .\r\nو فرزند سيمش مير سيد على 33 در 4 ذىالحجه سنه 1225 متولد شده و بكودكى وفات كرده .\r\nو بالاخره معلوم شد كه وى هشت پسر كه اول ميرزا محمد جواد و هشتم ميرزا محمد حسن باشد و يك دختر داشته كه بجمله نه نفر بشوند « 1 » .\r\nسنه 1238 شمسى\r\nدوشنبه شانزدهم شعبان المعظم اول حمل ماه برجى\r\n\r\n* ( 1307 - تولد حاجى ميرزا محمد حسين 34 روضاتى اصفهانى ) *\r\nوى فرزند مرحوم آقا ميرزا محمد باقر 33 چهارسوئى است كه در ( 1226 ج 3 ش 370 ) گذشت .\r\n\r\n\r\n","description":"","footnote":"\r\n( 1 ) مخفى نماند كه از اين نه نفر فرزندان نياى گرامى ما ( روح اللّه ارواحهم ) تنها مرحوم حاج مير سيد محمد فرزند دومش به سفر حج موفق گرديده و بر خلاف آنچه در برخى كتب تراجم نوشته‌اند هيچ‌يك از فرزندان ديگر آن مرحوم حج نگذارده‌اند . م .\r\n","page_name":" 2090 ","page_number":212},
  {"content":"\r\n\r\nمرحوم حاجى ميرزا محمد حسين از علماء اصفهان و به نسبت كتاب جليل پدر والاشان مانند بسيارى ديگر از اين سلسله به روضاتى معروف بود . و او در شب آدينه بيست و پنجم ماه رمضان المبارك اين سال - مطابق ( . . . ) ثور ماه برجى - متولد شده ، و پس از مدت هفتاد تصوير مرحوم حاج مير محمد حسين صاحب عنوان و دو تن برادرزادگانش مرحومين حجتين آقا ميرزا جلال - الدّين و حاج ميرزا سيد حسن با 4 تن متفرقه اشتباها در صفحه 1978 بچاپ رسيد « 1 » . م .\r\nو شش سال و هفت ماه قمرى و سيزده روز عمر ، در بامداد روز چهارشنبه هشتم ماه جمادى الاولى ( كه هم روز وفات پدرش بود ) سنه 1352 هزار و سيصد و پنجاه و دو وفات كرد و در تخت پولاد در تكيهء پدرش دفن شد . و در « شجره‌نامه » اولادى از وى نياورده ، لكن خود مؤلف آن شفاها فرمودند كه يك دختر 35 او زوجه سيد مجيد ميراحمدى ( 1367 ) مىباشد ، و دختر 35 ديگرش زوجه ميرزا حبيب اللّه معينيان كوپائى ، و سومين دخترش 35 زوجه حاج سيد فخر الدّين روضاتى ( 1311 ) مىباشند كه از اين دو هيچ اولادى بهم نرسيده و از ميراحمدى سه دختر آمده است .\r\n\r\n\r\n","description":"","footnote":"\r\n( 1 ) تصوير منفردى نيز از صاحب عنوان به نظر رسيد كه اين ابيات در گرد آن نوشته بود :\r\n سمى حسين و سليل پيمبر * بر اسلام زينت بر آفاق زيور\r\nپدر بو المفاخر كه بودى * بر اسلام حجت بر آفاق سرور\r\nپسر ذو المآثر حسين آنكه آمد * كرم را پسر عم شرف را برادر\r\nمنا و حرم ، كعبه و حجر و زمزم * حطيم و حجر ، مروه و خيف و مشعر\r\nاگر شكل هستى نديدى مجسم * مجسم در اين صفحهء عكس بنگر\r\nيكى خود در آيينه سازد تجلى * تعاكس‌پذير است خورشيد خاور\r\nحماه اللّه اين طرفه تمثال ميمون * عطا راست مظهر سخا راست مظهر\r\nرقم زد بتاريخ او كلك دانا * از اين صفحه شكل عطا شد مصور \r\n","page_name":" 2091 ","page_number":213},
  {"content":"\r\n\r\n\r\n* ( 1308 - تولد مرحوم ميرزا آقاى جندقى ، ره ) *\r\nاز جزء 14 جلد 15 « اعيان الشيعة » چنين برآيد كه وى فرزند مرحوم ميرزا حبيب اللّه موسوى و خود از علما و خانوادهء شرافت و بزرگوارى بوده و در اين سال متولد شده و در نزد پدر خود كه هم از اجلهء علما بوده درس خوانده و شعر هم مىگفته و تخلص اقبال مىنموده ، و پس از مدت چهل سال قمرى عمر در سنه 1315 هزار و سيصد و پانزده در تهران وفات كرده و در صحن شاه عبد العظيم ( ع ) دفن شد .\r\n\r\n* ( 1309 - تولد ميرزا ابراهيم واعظ اصفهانى ) *\r\nدر جلد پنجم جزء ششم « اعيان الشيعة » فقط دربارهء وى همين اندازه دارد كه او فرزند حاج محمد على تاجر و ملقب به امين الواعظين است و در اين سال متولد شده و وفاتش معلوم نيست ، انتهى . و در « خلد برين 1 : 102 » فرمايد : وى از بزرگان وعاظ است و در سنه 1349 هزار و سيصد و چهل و نه وفات كرده و تأليفاتى دارد از اين قرار : اول كتاب « امان الخائفين » در امامت . دويم كتاب « تحفة المعاد » . سيم كتاب « روح العالمين » در توحيد . چهارم كتاب « طريقة الحق » در نبوت ، انتهى . و آقاى مهدوى در نامه‌ئى كه در 19 آذر 1328 شمسى ( 19 صفر 1369 ) به اين بنده نوشته‌اند يك نفر را بدين نام و نشان نوشته كه در 21 ع 2 سنه 1359 در فروشان سده وفات كرده ، و ظاهرا اين درست باشد .\r\n\r\n","description":"","footnote":"","page_name":" 2092 ","page_number":214},
  {"content":"\r\n\r\n\r\n* ( 1310 - وفات مرحوم سيد ابو الحسن 35 عاملى ، ره ) *\r\nوى فرزند مرحوم سيد صالح 34 عاملى است كه در ( 1193 ج 1 ش 5 ) گذشت .\r\nمرحوم سيد ابو الحسن چنان‌كه از جزء 6 جلد 7 « اعيان الشيعة » برمىآيد از اهل علم و فضل بوده و شعر را نيكو مىسروده و خطى خوش و صورتى دلكش و ثروتى فراوان داشته ، و در نزد شيخ موسى و شيخ على فرزندان شيخ جعفر نجفى درس خوانده و شيخ موسى خواهرزادهء خود دختر شيخ اسد اللّه كاظمينى را كه در ( 1234 ج 3 ش 465 ) گذشت بوى ترويج نمود و خود با برادرانش خيلى احترام از او مىداشت و همچنين برادران زوجه‌اش اولاد شيخ اسد اللّه .\r\nو او « كتابى در اصول فقه » از اول تا به آخر تأليف كرده ، و در اين سال در تهران رو بجنان جاويدان آورده و در كربلا دفن شد . و دو نفر فرزند از دختر شيخ اسد اللّه بنام ميرزا جعفر 36 و ميرزا محمد على 36 آورد كه هر دو در ( 1246 و 1247 ج 4 ش 672 و 701 ) گذشتند .\r\n\r\n* ( 1311 - تولد شيخ ابو القاسم كاشانى نجفى ) *\r\nوى فرزند عبد الحكيم كاشانى و خود از جملهء علما بوده و شعر هم مىگفته و در اين سال در نجف متولد شده و در بمبئى سكونت نموده و تأليفاتى دارد : اول اشعارى كه آنها را فرزندش شيخ محمد حسن جمع كرده و بنام « منظومات الشيخ » ناميده . دويم كتابى در جواب كتابى كه از حيدرآباد از سيد على شوشترى سلطان العلماء بوى رسيده ، و آن « كتابى مبسوط ادبى » است چنان‌كه فرزندش شيخ محمد حسن نزيل نجف فرموده . و شيخ ابو القاسم خود در سنه 1351 هزار و سيصد و پنجاه و يك در نجف وفات كرده ، چنان‌كه در جلد پنجم « الذريعة : ش\r\n\r\n","description":"","footnote":"","page_name":" 2093 ","page_number":215},
  {"content":"\r\n\r\n825 و ج 9 : ش 266 » نوشته . و بنابراين مدت عمرش هفتاد و شش سال قمرى است .\r\n\r\n* ( 1312 - تولد ميرزا جهانگير خان ناظم الملك مرندى ) *\r\nميرزا جهانگير خان فرزند محب‌على خان بن ميرزا محمد تقى خوشنويس و از فضلا و ارباب كمال بوده و شعر هم مىگفته و تخلص ضيائى مىنموده و در اين سال متولد شده و تأليفاتى دارد ، از آن جمله : « شرح ترجمهء سه وصيت » از وصاياى حضرت امير به امام حسن عليهما السلام بپارسى كه در سنه 1319 آنها را ترجمه كرده يعنى بنظم آورده . و در غره ماه رجب الفرد سنه 1352 هزار و سيصد و پنجاه و دو در قم وفات كرد ، چنان‌كه در « الذريعة 5 :\r\n1468 » فرموده ، و در « سخنوران نامى معاصر 1 : 156 » عنوانى براى او آورده و او را وصف به حسينى نموده و از تأليفاتش غير از « وصيت‌نامه » منظومه‌هاى « سياست‌نامه » و « حقيقت‌نامه » را ذكر كرده و هم اين اشعار را از او نوشته :\r\n تا مست شراب عشق * زان ساغر لبريزم\r\nگه مرغ شباهنگم * گه شاهد شب‌خيزم\r\nپرغلغله شد گردون * از آه شبانگاهم ( ظ م )\r\nپرولوله شد هامون * از بانگ شباويزم\r\nفرهاد نيم كز يار * مشغول شوم با كوه\r\nمن سلسله‌جنبان * صد خسرو پرويزم\r\nنى خسرو پرويزم * كاندر طلب شيرين\r\nتازم ز پى گلگون * با توسن شبديزم\r\nچنگيز چه يازد دست * در عرصهء مىدانم\r\nدر سلسله صد چنگيز * افكنده بدهليزم\r\nمن عشق بتى دارم * كز چنبرهء زلفش\r\nبر چنبر اين گردون * صد چنبره آويزم\r\nدر دورهء اين دوران * چون برق سبك سيرم\r\nدر پهنهء اين پهنا * چون ابر گهر ريزم\r\nگر پاى بيفشارم * در حلقهء مهر و ماه\r\nرخش فلكم لرزد * از كاوش مهميزم \r\nتا در مقطع فرمايد :\r\n هردم كه ضيائىسان * اى دوست همىگويم\r\nزين عالم امكانى * صد شور برانگيزم \r\n\r\n","description":"","footnote":"","page_name":" 2094 ","page_number":216},
  {"content":"\r\n\r\n\r\n* ( 1313 - وفات شيخ حسن قفطانى نجفى ، ره ) *\r\nوى فرزند شيخ على بن نجم سعدى رماحى ، و خود از شعرا و اهل علم و ادب بود ، و « قصيده‌ئى لاميه » در مدح حضرت امير و مرثيهء حضرت سيد الشهداء ( ع ) گفته كه زياده بر صد شعر است و آن را شيخ حسن سبتى كه در ( 1299 ) بيايد تخميس نموده ، چنان‌كه اين همه را در جلد چهارم « الذريعة » فرموده . و بالاخره او در اين سال وفات كرده ، و در جلد 1 « اعيان الشيعة :\r\n405 » وى را بعنوان « حسن بن على سعدى رماحى نجفى مشهور بأبو قفطان » ذكر كرده و گويد از شعرا بوده و در سنه 1278 وفات نموده ، انتهى . و در « الذريعة 8 : ش 471 » پنج نفر فرزند از او بنام‌هاى : شيخ حسين ، شيخ ابراهيم ، شيخ احمد ، شيخ مهدى ، شيخ على نوشته و گويد : همه از علما و صاحبان آثار خالده بوده‌اند و اولى قبل از 1263 وفات كرده . و نيز در « الذريعة 9 : 886 ش 5883 » او را عنوان فرموده .\r\n\r\n* ( 1314 - وفات خادم ، شاعر لكهنوى ) *\r\nوى خادم حسين خان فرزند مولوى عبد القادر خان جايسى است ، و همانا جايس از أعمال لكهنو است ، و مادرش دختر سيد دلدار على ( 1235 ج 3 ش 475 ) و خود از اهل علم و ادب و در كانپور صدر الصدور بوده و شعر هم مىگفته و در اين سال در جونپور وفات كرده ، چنان كه در « الذريعة 9 : ش 1673 » فرموده . و در چندين شمارهء قبل از آن چند نفر شاعر خادم تخلص را ذكر كرده . رجوع شود بفهرست كتب خودم « ص 56 س 1 ش 44 » « 1 » .\r\n\r\n\r\n","description":"","footnote":"\r\n( 1 ) مع الاسف نسخه فهرست مذكور فعلا موجود نيست كه مطالب آن را نقل كنيم . در « فرهنگ سخنوران » مآخذ صاحب ترجمه را تحت عنوان خادم بنارسى ياد كرده و 12 شاعر خادم تخلص و دو تن خادمى نيز در آنجا مذكورند . م .\r\n","page_name":" 2095 ","page_number":217},
  {"content":"\r\n\r\n\r\n* ( وفات شعرى ، شاعر اصفهانى ) *\r\nشرح احوال او در ( 1224 ج 3 ش 347 ) گذشت .\r\n\r\n* ( 1315 - وفات عارف حكمت بك ) *\r\nوى از فضلا بوده و « ذيلى بر كشف الظنون » نوشته كه فقط تا حرف جيم بانجام رسيده و در اين سال وفات كرده ، چنان‌كه در « مجلهء يادگار : ش 10 ص 75 » گفته « 1 » .\r\n\r\n\r\n","description":"","footnote":"\r\n( 1 ) شرح حال صاحب عنوان در « الاعلام 1 : 138 » و « معجم المؤلفين 1 : 257 » بنقل از مآخذ عديده مذكور و از آنها چنين برآيد كه وى نامش احمد عارف حكمت شيخ الاسلام شهاب الدّين فرزند ابراهيم عصمت ( چنان كه در معجم المؤلفين يا ابراهيم بن عصمت چنان كه در الاعلام است ) فرزند اسماعيل رائف پاشا رومى حنفى ، فقيه مورخ و قاضى قدس و مصر و مدينه منوره و هم شيخ الاسلام قسطنطنيه از 1262 تا 1270 بوده و از هنگام بركنارى از سمت اخير تا آخر عمر بعبادت و مطالعه و تأليف كتب پرداخته تا در 16 ماه شعبان 1275 در همان آستانه وفات يافت و در اسكدار دفن شد . در « الاعلام » او را از خاندان نبوت و از نسل حضرت سيدالشهدا حسين بن على ( عليهما السلام ) دانسته و در « معجم المؤلفين » بنقل از « حلية البشر » بيطار ولادتش را در 25 محرم 1201 نوشته لكن در عنوان هر دو كتاب آن را در ( 1200 ) ضبط كرده‌اند . صاحب ترجمه به عربى و فارسى و تركى شعر مىگفته و از تأليفاتش « الاحكام المرعية فى الاراضى الاميرية » و « مجموعه‌اى در تراجم علماء قرن 13 » مىباشد ، و شهاب الدّين محمود الوسى كتابى در شرح حال وى بنام « شهى النغم فى ترجمة عارف الحكم » تأليف كرده ، و عمده شهرت صاحب عنوان بسبب كتابخانه بزرگ او است كه بر مدينه منوره -\r\n","page_name":" 2096 ","page_number":218},
  {"content":"\r\n\r\n\r\n* ( 1316 - تولد لويس شيخو يسوعى ) *\r\nوى از اهل علم و ادب و بطور مفهوم از « فهرست كتابخانه رضويه 6 : 501 ش 113 » در اين سال متولد شده و مجموعه‌اى مشتمل بر چهار رساله تأليف كرده و بر هريك مقدمه‌ئى مختصر نوشته بدين تفصيل : اول « رسالهء مفسر جمله‌اى از آثار ارسطو » ، دويم رسالهء « تدبير المنزل » از روفس طبيب يونانى ، سيم « الاحاديث المطربة » تأليف ابو الفرج ( غريغوريوس ) معروف به ابن العبرى ملطى فاضل مسيحى صاحب « تاريخ الدول » و غيره ، چهارم « رساله در حقيقت نفى هم و غم و اثبات زهد منسوب بأفلاطون » . دويم از تأليفات صاحب عنوان « مجله المشرق » .\r\nو بالاخره پس از مدت هفتاد و يك سال قمرى عمر در سنه 1346 هزار و سيصد و چهل و شش وفات كرده « 1 » .\r\n\r\n\r\n","description":"","footnote":"\r\n- وقف كرده و اينك مهمترين كتابخانه عمومى آن شهر مقدس و در جوار روضه مطهره نبويه ( ع ) است . راقم اين سطور در سه سفر تشرف خود از آنجا ديدن كرده و از برخى نسخ نفيسه آن استفاده نموده است . ناگفته نماند كه در دو مأخذ مذكور يادى از « ذيل كشف الظنون » صاحب عنوان نشده است . م .\r\n( 1 ) صاحب ترجمه  Louis Cheikho  از پدران ترسا ( آباء يسوعيين ) نامش قبل از رهبانيت رزق اللّه بن يوسف بن عبد المسيح بن يعقوب شيخو بوده در 5 شباط 1859 ميلادى در جزيره فراتيه ماردين متولد و در 7 كانون اول 1927 در بيروت از دنيا رفت . وى از مسيحيان پركار و سخت‌كوشاى عرب و داراى تأليفات و آثار فراوانست كه اشهر آنها « مجانى الادب » مىباشد . شرح حالش در « الاعلام 6 : 113 » و « معجم المؤلفين 8 : 161 » و « المنجد فى الاعلام : 397 ط 7 » و مواضع بسيار ديگر موجود است . م .\r\n","page_name":" 2097 ","page_number":219},
  {"content":"\r\n\r\n\r\n* ( 1317 - تولد سيد محمد فيروزآبادى ) *\r\nوى از علماء اعلام و فقهاى عظام در عصر حاضر است ، و بطورىكه در « الذريعة 20 : 16 ش 1905 » فرموده با ملاحظه بعضى از مواضع ديگر ، فرزند سيد باقر حسينى از قريهء فيروزآباد يزد است كه در اين سال در يزد متولد شده و در نزد مرحوم آخوند خراسانى ( كه در 1255 ج 5 ش 875 ص 1512 گذشت ) و آقا سيد محمد كاظم يزدى ( كه در سال 1247 ج 4 ش 720 ص 1321 ) گذشت درس خوانده و بعد از وفات آن دو بزرگوار مرجع تقليد بسيارى از بلاد قرار گرفت و « رساله عمليه » او مطبوع گرديد ، چنان كه هم رساله‌ئى بنام « جامع الكلم » در حكم لباس مشكوك تأليف كرده و « مجموعه‌اى در اخلاق و مواعظ » دارد ، و هم مجلس درسى دارد كه چندين نفر از فضلا در آن حاضر مىشوند همچون ميرزا عبد الحسين امينى ( كه در 1320 بيايد ) و حاج ميرزا فضل اللّه زنجانى كه در ( 1302 ) بيايد .\r\nافسوس كه مرحوم آقا سيد محمد در شب جمعه سلخ ماه ربيع المولود سنه هزار و سيصد و چهل و پنج - مطابق 15 مهر ماه باستانى - در سامره وفات كرد و روز جمعه نعش او را بنجف اشرف آورده و آنجا دفن نمودند .\r\n\r\n* ( 1318 - تولد مرحوم سيد محمد تقى خراسانى نجفى ) *\r\nوى فرزند سيد محمد رضاء خراسانى است كه در ( 1302 ) بيايد ، و خود از جملهء علما بود كه در اين سال در كاظمين متولد شده و در « الذريعة 3 : ش 1562 » او را وصف بعالم ورع نموده ، و در يك‌شنبه هفدهم ماه ربيع المولود سنه 1350 هزار و سيصد و پنجاه - مطابق 10\r\n\r\n","description":"","footnote":"","page_name":" 2098 ","page_number":220},
  {"content":"\r\n\r\nمرداد ماه باستانى - در سامره وفات كرد و همان روز نعش او را حمل بنجف نمودند . و او دختر سيد صالح نجفى ( 1208 ج 2 ش 132 ) را بزوجيت داشته .\r\n\r\n* ( 1319 - تولد حاج ملا محمد حسن مرتاض نائينى ، ره ) *\r\nوى فرزند حاج محمد حسين بن حاج محمد صادق است و شرح احوالش در « تاريخچهء نائين » تأليف برادرش سالك ( ص 7 ) و « تاريخ امامى . ص 76 » و « تاريخ نائين 1 : 185 و 4 :\r\n126 » نوشته ، و از آنها همه چنين برآيد كه حاج محمد صادق از اهل محلهء سراى نو نائين و مانند تمام مردم آن محله مردى تاجر و بااين‌حال از عرفا هم بوده و اظهار ارادت بمرحوم حاجى عبد الوهاب مىنموده . و فرزندش حاج محمد حسين هم تاجر بوده و فرزندانى ذكورا و اناثا داشته كه ما دو نفر آنها را در اينجا مىنويسيم و چنين گوئيم كه پسر ميانى از سه پسر حاجى محمد حسين مرقوم مرحوم حاج ملا محمد رضاء سالك التجار بوده كه از بازرگانان و در عرفان قدمى راسخ داشته و شعر هم مىگفته و تخلص چنان‌كه در « تاريخ نائين 1 : 190 » نوشته سالك مىنموده و كتابى كوچك در « تاريخچه نائين » در ج 2 سنه 1355 تأليف كرده كه عن‌قريب از آن نامى برديم ، و در ( صفحه 13 ) آن اين اشعار را از خود در مدح يكى از فقراء باللّه آورده :\r\nمخمس :\r\n چين سر زلف تو مأواى من * قامت تو سرو دل‌آراى من\r\nكوى تو شد طور تمناى من * عشق تو بگرفته سرا پاى من \r\n زان نبود جز تو در اعضاى من \r\n اى مه برج شرف و اقتدار * بين چو هلالم تن رنجور و زار\r\nيك نظرى سوى فقيران بدار * نيست مرا طاقت و صبر و قرار \r\n صبر ندارد دل شيداى من \r\n\r\n","description":"","footnote":"","page_name":" 2099 ","page_number":221},
  {"content":"\r\n\r\n غنچه بشكفته چو وا مىكنى * شور قيامت چو به پا مىكنى\r\nبا ديگران مهر و وفا مىكنى * با من غمگين چو جفا مىكنى \r\n واى به حال دل رسواى من \r\n يك‌قدمى نه سوى كاشانه‌ام * جز غم تو نيست بويرانه‌ام\r\nبر رخ شمع تو چو پروانه‌ام * خال و خطت دام من و دانه‌ام \r\n عشق تو سرمايه و كالاى من \r\n از غم هجران تو در روز و شب * بىكس و رنجور و هم‌آغوش تب\r\nسينه پر از آذر و خاموش لب * تا بكى اى دوست قرين تعب \r\n رحم بدين ناله و غوغاى من \r\n گر غم عشق تو روايت كنم * از مژگان دشت سقايت كنم\r\nگر نكنى رحم شكايت كنم * نزد شه خويش حكايت كنم \r\n آنكه بود مقصد و مولاى من \r\n جان جهان عالم سرو نهان * آن حسنى خلق حسينى نشان\r\nقدوهء اخيار بزرگ زمان * نادرهء دهر وحيد جهان \r\n جان جهان ملجأ يكتاى من \r\n شخص ضيا عنصر مهر و وفا * اصل سخا دوحهء جود و عطا\r\nريشهء مجد و فلك اعتلا * محفل او مجمع اهل صفا \r\n راهبر دنيى و عقباى من \r\n فخر كنم بر فلك ار دانيم * سالك و هم مادح خود خوانيم\r\nاز تو پر ، از خويش همه فانيم * واى بحالم چه ز خود رانيم \r\n خاك بفرق دل رسواى من \r\nو آن جناب در حدود 1356 به هفتادسالگى وفات كرده و در نائين در اواسط صحن امامزاده سلطان سيد على ( 1288 ) دفن شد .\r\nو در « تاريخ نائين 4 : 126 و 127 » هفت پسر و دو دختر براى او آورده كه بعضى از\r\n\r\n","description":"","footnote":"","page_name":" 2100 ","page_number":222},
  {"content":"\r\n\r\nپسران هم در عرفان راهى داشته و از يكى پسران بيشتر عقبى باز نمانده .\r\nو بالجمله ، پسر بزرگ حاجى محمد حسين : مرحوم حاجى ملا محمد حسن مرتاض صاحب اين عنوان ( عليه الرحمة و الرضوان ) بوده ، و آن جناب از علما و فقهاء عصر خويش در نائين و بعلوم غريبه از جفر و رمل و غيره شوقى غريب و اعتقادى تمام داشته و در نتيجه معلوماتى در آنها بهم رسانيده و شعر هم مىگفته و تخلص مرتاض مىنموده « 1 » و خط نستعليق را خوش مىنوشته . و او در اين سال متولد شده ، و مادر وى و دو برادر ديگر مخدرهء دختر حاج محمد كريم بن حاج محمد بوده . مرحوم حاج محمد از عرفاء عهد خود در نائين و پيرى روشن ضمير و مجذوب مرحوم حاج محمد حسن نائينى بوده و مرحوم ميرزا محمد جعفر 39 ( 1333 ) خدمت او ارادت ورزيده و در سنه 1281 وفات كرده ، و در بقعهء مصلى دفن شده و بر قبرش سنگى منصوب و اشعارى بر آن منقور است . و ارشد اولاد او مرحوم حاج محمد كريم بطورىكه در « تاريخچهء نائين : 6 » در دنبالهء احوال پدرش نگاشته در رياضيات و ادبيات يد طولائى داشته و در هندسه با مهارتى تمام و در خط نستعليق بدرجهء استادى رسيده و در سنه 1291 وفات كرده .\r\nو به‌هرحال مرحوم حاج ملا محمد حسن براى تكميل تحصيلات خود از نائين باصفهان آمده و آنجا در نزد مرحوم آقا ميرزا محمد هاشم چهارسوئى درس خواند ، چنان كه در « تاريخ نائين 1 : 186 » نوشته . و نيز بطورىكه خود در « گوهر شب‌چراغ 2 : 78 » فرموده يكى از اساتيد او مرحوم حاجى ميرزا يحيى بيدآبادى ( 1250 ج 4 ش 776 ) بوده ، و پس از فراغت از تحصيل بنائين برگشت و بتدريس و تأليف و امامت جماعت در مسجد بابا عبد اللّه پرداخت و همواره بگوشه‌گيرى و انزوا بسر مىبرد ، و زياده برسى جلد كتاب در علوم متفرقه تأليف كرده كه بيشتر آنها منظوم و ارجوزه است و در « تاريخ نائين 1 : 186 تا 188 » آنها را ذكر كرده ، از آن جمله كتاب « طرائف السوانح » معروف به « گوهر شب‌چراغ » در علوم متفرقه\r\n\r\n\r\n","description":"","footnote":"\r\n( 1 ) در « فرهنگ سخنوران » تنها مرتاضى كه ذكر كرده از قرن نهم است ، و سالك سابق الذكر نيز در ميان سالكان متعدد آن كتاب مذكور نيست . م .\r\n","page_name":" 2101 ","page_number":223},
  {"content":"\r\n\r\nدو جلد كه بسيارى از مطالب آنكه همه را بعبارت « گويند » آورده مورد ترديد است !\r\nو او در اواخر عمر خود براى معالجه باصفهان آمد و در مراجعت در كوه‌پايه - چنان كه آقاى امامى شفاها ذكر نمود - در اوائل دههء آخر ماه ربيع المولود سنه 1354 هزار و سيصد و پنجاه و چهار - مطابق تيرماه باستانى - وفات كرد و در اطاق كفش‌كن امامزاده سلطان سيد على مذكور ، كه در وقت ورود بحرم در طرف چپ وارد مىافتد دفن شد . و تنها دو نفر دختر از وى بازماند . و تاريخ قمرى وفات او بطور مسطور نص « الذريعة 3 : ش 770 » و شمسى آن نيز نص « تاريخ امامى ص 76 » و « تاريخ نائين 4 : 126 » است ، و آنها طبق تقويم آن سال مطابق يكديگر خواهد شد ، لكن در « تاريخ نائين 1 : 186 » در اوائل ( ج 1 ) اين سال نوشته و آن مطابق تيرماه نخواهد شد بلكه مطابق مرداد مىباشد .\r\n\r\n* ( 1320 - وفات آقا محمد على ، مذهب اصفهانى ) *\r\nوى فرزند آقا ابو طالب و مردى شاعر و مذهب بوده و در غزل‌سرائى و صنعت تذهيب مقام استادى داشته و در اشعار نخست تخلص بهار و پس از آن فرهنگ مىفرموده و در ابتكار مضامين عاليه قدرتى غريب اظهار مىنموده و شاهد بر آن تأليف كتاب « يخچاليه » است كه آن را در برابر « آتشكده » آذر بطور هزل در دو جلد در احوال چند نفر از شعراى موهوم تأليف كرده .\r\nدر « الذريعة 9 : ش 906 » فرمايد كه وى « ديوانى در اشعار » دارد ، و همانا در سنه 1259 كتابى بنام « مدايح معتمديه » در احوال شعرائى كه منوچهر خان معتمد الدولهء گرجى را مدح كرده بودند تأليف كرد ، پس يكى از معاصرين او تذكره‌اى مانند آن تأليف كرد و نسبت سرقت اشعار بوى داد . پس او غضب نموده و « يخچاليه » را در هجو چندين نفر از شعراء زمان خود تأليف كرد ، انتهى . و شايد اين كتاب همان باشد كه در « مجمع الفصحا 2 : 398 » كه\r\n\r\n","description":"","footnote":"","page_name":" 2102 ","page_number":224},
  {"content":"\r\n\r\nشرح احوال او را نوشته تعبير از آن به « طرب الاحباب » نموده .\r\nو بالاخره ، او در اين سال در اصفهان روى به سفر آخرت آورده ، چنان‌كه در « تاريخ اصفهان چاپ دويم » نوشته . و مرحوم ميرزا محمد حسين ذكاء الملك در موقعى كه « يخچاليه » را چاپ مىكرده‌اند مختصر شرح حالى در پشت آن از وى نوشته و آنجا فرمايد : من صحبت او را درك نموده و از او فيض‌ها بردم ، بسيار نيك نفس و پاك طبع بود و در نظم درجه‌اى بلند داشت و در بهار جوانى اين كتاب را به جهت ادخال سرور در قلب مؤمن نوشته بود ، و در آخر عمر متانتش از آن تأبى و به جهت آنكه حمل بر غيبت و خبث عقيدت نشود از انتشار آن تحاشى مىنمود ، انتهى « 1 » .\r\nو در « تاريخ نائين 1 : 300 » ذكرى از نواده و همنام وى آقا محمد على ابن آقا محمد حسين بن آقا محمد على مذكور نموده كه با ملاحظهء ( ج 3 ص 127 ) چنين برمىآيد كه وى نيز در صنعت تذهيب آميخته بنقاشى استاد و در اصفهان بدان مشغول بوده و هم بمشرب تصوف بر طريقهء خاكسار گرويده و از مريدان مرحوم حاج سيد احمد دهكردى بشمار مىرفت . و او فرزندى داشته بنام ميرزا اسد اللّه كه در دبيرستان صارميه اصفهان تحصيل مىكرد و بسى باهوش و فراست بوده و در اثر رقابت نو و كهنگى لباس با شاگردان ديگر غيرت كرده و در شب يك‌شنبه 11 رجب 1342 ( مطابق 28 دلو 1302 ) در موقعى كه پشت كرسى در نزد پدر و مادر خود خوابيده بود بوسيله ترياك خود را مسموم نموده و وفات كرد ، و آقا محمد على بعد از آن از شدت اندوه بشبه جنون و ماليخوليائى مبتلا شده به خيال تسخير ارواح طيبه و خبيثه افتاد و همواره برياضات شافه مشغول بود ، چنان كه مؤلف تاريخ مرقوم گويد وى را در شبى از شب‌هاى چلهء زمستان سال ( 1348 ) ( 1308 شمسى ) ملاقات كردم كه با آن شدت سرماى معهود آن سال در اصفهان كه نظيرش كم ديده و شنيده شده با يك عبا بسر برد و سحر از منزل بيرون آمده بقبرستان طوقچى رفته و در نهر آنجا غسل كرد ! انتهى .\r\n\r\n\r\n","description":"","footnote":"\r\n( 1 ) مآخذ ترجمه صاحب عنوان در « فرهنگ سخنوران » بتفصيل ذكر شده است . م .\r\n","page_name":" 2103 ","page_number":225},
  {"content":"\r\n\r\n\r\nسنه 1276 قمرى مطابق سنه 1238 شمسى 2 شنبه غرهء محرم الحرام ( . . . ) اسد ماه برجى\r\n\r\n* ( 1321 - تولد مرحوم حاجى شيخ محمد باقر بيرجندى ) * * ( اعلى اللّه مقامه ) *\r\nوى مرحوم شيخ ابو الحسن بن ملا محمد حسن بن ملا اسد اللّه بن ملا عبد اللّه بن حاجى على بن محمد شريف قهستانى است .\r\nحاجى شيخ محمد باقر از اجلهء علماء محققين و فقها و اصولين عصر بود ، و در رجال و درايت و حديث و مقدمات آنها تبرزى تمام داشت . و او در ماه ربيع المولود اين سال - مطابق ( سنبله - ميزان ) ماه برجى - در قريهء جازار قاين كه معروف به ام‌القرى است متولد شده و چندين كتاب در فقه و اصول و اخبار و غيره تأليف كرده ، از آن جمله : اول كتاب « اكفاء المكائد و اصلاح المفاسد » در رد صوفيه ، انجام تأليف آن رجب سنه 1316 . دويم كتاب « نور المعرفه » در اصول دين ، انجام تأليف آن 26 ماه رمضان سنه 1314 . سيم كتاب « الكبريت الاحمر » در شرايط منبر .\r\nو از قرارى كه فرزندش حاجى شيخ محمد حسين در « بهارستان : 319 » نوشته علاوه بر علوم ظاهريه در مقامات عرفان مقالاتى و در سير و سلوك حالاتى داشته و شعر هم مىگفته و تخلص « صافى » مىنموده ، انتهى . و چنان كه در « الذريعة 9 : ش 734 » فرموده « ديوانى در اشعار » دارد .\r\nو بالاخره ، روايت مىكند از او ميرزا محمد على اردوبادى ( 1312 ) . و خود در سحر شب\r\n\r\n","description":"","footnote":"","page_name":" 2104 ","page_number":226},
  {"content":"\r\n\r\nآدينه چهاردهم ماه ذى الحجة الحرام سنه 1352 هزار و سيصد و پنجاه و دو - مطابق 10 فروردين ماه باستانى - وفات كرد ، و پنج نفر فرزند ذكور از وى بهم رسيد :\r\nاول مرحوم شيخ محمد حسن كه « شرحى بر تهذيب علامه » مىنوشته و در مشهد در حيات پدر وفات كرده . دويم شيخ محمد تقى كه در ( 1347 ) بيايد . سيم حاجى شيخ محمد حسين كه در ( 1310 ) بيايد . و ديگر شيخ مرتضى و شيخ لطف اللّه كه هر سه زنده‌اند .\r\nرجوع شود بضميمهء « تاريخ علماء خراسان : 260 » « 1 » .\r\n\r\n* ( 1322 - وفات ميرزا ابو الحسن يغماى شاعر جندقى ) *\r\nجندق - بر وزن جعفر - نام قريه‌اى است در ناحيهء بيابانك كه مركز و قاعدهء آن ناحيه است و نيز خود آن ناحيه را علاوه بر بيابانك جندق نيز مىگويند ، و اين ناحيه به طول چهل فرسنگ و بعرض سى فرسنگ كه هزار و دويست فرسنگ مربع باشد در كوير مركزى ايران واقع و در ميان شهرهاى شاهرود و خراسان و اصفهان و يزد افتاده ، يعنى از طرف شمال و مشرق و مغرب بحدود خاك اين چهار شهر محدود و اما فاصلهء هريك از آنها تا مركز اين ناحيه كمتر\r\n\r\n\r\n","description":"","footnote":"\r\n( 1 ) آقاى حاج شيخ محمد باقر ساعدى خراسانى ( دامت افاضاته ) كتاب نفيس « تاريخ علماء خراسان » مرحوم ميرزا عبد الرحمن مدرس اول آستان قدس رضوى ( متوفى 1338 ) را بسال 1382 در مشهد مقدس طى 141 صفحه بطبع رسانيده و از ص 142 تا 319 ذيلى بر كتاب مذكور بعنوان « ضميمه تاريخ علماى خراسان » نگاشته‌اند كه همانند اصل حاوى مطالب گرانقدرى است . در ص 260 و 261 شرح حال حاج شيخ محمد باقر بيرجندى را نوشته‌اند كه با مرقومات متن مكمل يكديگرند و در ص 262 و 263 مختصرى از احوال پنج نفر فرزندان آن مرحوم را ذكر نموده و شيخ محمد حسن را گويد كه در 21 ماه رجب 1334 وفات يافته و در دار السياده دفن شده ، و درباره شيخ لطف اللّه توضيحى نداده ، و شيخ مرتضى را نوشته است كه از فضلاست و از آثار او كتابى در احوال حكيم نزارى بيرجندى بنام « نسيم بهارى » در 1344 چاپ شده و در خاتمه آن مجملى از احوال و آثار پدر و برادرش را ذكر نموده . م .\r\n","page_name":" 2105 ","page_number":227},
  {"content":"\r\n\r\nاز شصت فرسنگ نمىباشد . در « بستان السياحه » در گلشن پنجم كه حرف جيم است ( در ص 235 ) شرحى نوشته بخلاصه اينكه : جندق بفتح جيم و سكون نون و فتح دال و قاف ناحيه‌ئى است از سمنان ، هوايش گرم و نخلستان فراوان دارد و چند قريهء معموره در آن است ، آبش از قنات و مردمش همگى شيعى مذهب و قومى عرب‌اند كه از قديم آمده آنجا ساكن شده‌اند ، و اشخاص خوب از آنجا ظهور نموده . آنگاه صاحب عنوان را ذكر كرده و فرمايد :\r\nشخصى دانشمند و شاعرى پايه بلند بود ، با فرقهء عرفا سازگار و از ابناى روزگار در آزار است ، چندگاه در خدمت مولانا احمد نراقى بود و از وى اذيت بسيار مشاهده نمود « 1 » تا بالاخره مولانا را هجو نموده و در آن مضامين خوب پيدا كرده ، و در وقتى كه من در كاشان بودم همواره به منزل من آمده مؤانست مىنمود و سخنان خوب بيان مىفرمود و خط را خوب مىنوشت و اشعار خوب مىگفت و اين بيت از اوست :\r\n بيا ساقى بياور آن شراب ارغوانى را * كه يك ته جرعه‌اش آدم كند مازندرانى را \r\nانتهى . و در « مجمع الفصحا 2 : 580 » نيز وى را عنوان كرده و قريب بمضامين مذكوره درباره او نوشته .\r\nو به‌هرحال ، ميرزا ابو الحسن صاحب عنوان از شعراء درجهء اول مائه سيزدهم و از سخن‌طرازان نامى و سخنوران مهم آن دوران بشمار آيد . شرح احوالش در بسيارى از كتب نوشته كه بهتر از همه و جامع آنها كتابى است كه آن را حبيب يغمائى ( كه در 1320 بيايد ) مخصوص احوال او تأليف كرده و از آن چنين برآيد كه وى ميرزا رحيم بن حاجى ابراهيم قلى جندقى است و در حدود 1196 در قريهء خور جندق متولد شده و در هفت‌سالگى كه به شترچرانى مشغول بوده امير اسماعيل خان عرب عامرى فرمانرواى بيابانك وى را ديده و از وطنش سؤال مىكند يغما مىگويد :\r\n ما مردمك خوريم * از عقل و ادب دوريم \r\n\r\n\r\n","description":"","footnote":"\r\n( 1 ) چنان كه پس ازين مذكور خواهد شد يغما به سمت وزارت حكومت بكاشان رفته و در اين صورت چه اذيتى از مرحوم نراقى مشاهده كرده ! جز اينكه بگوئيم غرض نويسنده امر بمعروف و نهى از منكرهاى آن نايب الامام و حجة الاسلام بوده است ، و اللّه العالم . م .\r\n","page_name":" 2106 ","page_number":228},
  {"content":"\r\n\r\nامير اسماعيل خان كه خود اهل فضل و كمال و ذوق بوده چون اين كلام را از يك بچه هفت‌ساله شنيد پى بقابليتش برد و باجازهء حاجى ابراهيم قلى وى را همراه خود برده و در تعليم و تربيتش همت گماشت و يغما تا هفت سال درس خواند و سپس در رديف منشيان امير اسماعيل خان قرار گرفت و آداب تيراندازى و سوارى را ياد گرفته و بشعر گفتن مشغول و تخلص خود را مجنون نهاد ، و بالاخره ترقى كرده تا منشىباشى و پيشكار امير اسماعيل خان شد . تا در سنه 1216 كه امير اسماعيل خان بدولت وقت ياغى شده و پس از آن شكست خورده و به طرف خراسان فرار كرد و سردار ذو الفقار خان حكمران سمنان و دامغان گرديد .\r\nدر اين وقت جعفر سلطان نامى از طرف سردار بجندق كه در آن وقت ظاهرا از توابع سمنان بوده براى سربازگيرى آمد و از روى غرض شخصى يغما را جزو سربازان نموده و بسمنان آورد و وى آنجا شرح حال خود را بسردار گفت و او يغما را از سربازى معاف و او به سمت منشىگرى و معاونت در خدمت سردار اقامت نمود و مدت شش سال در نزد وى بود و كتاب « سرداريه » را از قول او كه جز ( زن قحبه ) فحشى ديگر نمىداده بنظم آورده و بعد از آن به افساد حساد ، سردار با وى بغضب شده و در اثر آن او را مضروب و محبوس نمود و چندين سوار براى ضبط اموال او و كسانش بجندق فرستاد و آنها نهايت صدمه و غارت اموال بكسان او وارد آوردند . و يغما پس از مدتى ماندن در سياه‌چال از حبس رها شده و در اين وقت نام و تخلص خود را از ( رحيم و مجنون ) به ( ابو الحسن و يغما ) تبديل و بدان هر دو موسوم و متخلص و معروف گرديد چنان‌كه در مقطع غزلى فرمايد :\r\n مرا از مال دنيا يك تخلص مانده مجنون است * به كار آيد گر اى ليلىوش آن را نيز يغما كن \r\nبعد از آن به لباس درويشى درآمده و چندين سال سياحت بلاد و امصار نموده و ضمنا به زيارت عتبات و بغداد هم رفته و خود را بمشرب تصوف وانمود كرد لكن مذهب شيخيه را اختيار و در أعمال دينى آن را به كار مىبرد ، و بعد از برگشتن از عراق عرب كه سردار هم وفات كرده بود بجندق رفت و پس از شش ماه از راه يزد بتهران آمد و بمناسبت تصوف و درويشى با\r\n\r\n","description":"","footnote":"","page_name":" 2107 ","page_number":229},
  {"content":"\r\n\r\nحاجى ميرزا آقاسى وزير پادشاه وقت آشنا شده و به حدى در قلب وى نفوذ كرد كه حاجى ميرزا اقاسى وى را مرشد خود گرفت و در اثر آن در دربار محمد شاه هم مقامى ارجمند پيدا كرد .\r\nآنگاه بكاشان رفت و به سمت وزارت حكومت چندى آنجا ماند و كتاب « خلاصة الافتضاح » را در آن ايام بنظم آورد .\r\nو بالاخره ، در سه ساعت برآمده از روز شنبه شانزدهم ماه ربيع الآخر اين سال - مطابق ( . . . ) عقرب ماه برجى - در قريهء خور وفات كرد و در همان‌جا در مقبرهء سيد داود ( كه تا حضرت امام موسى الكاظم ( ع ) هفده نفر فاصله دارد و اعقاب او هم الآن آنجا موجود و تقريبا به همين شماره تا وى فاصله دارند دفن شد .\r\nمرحوم يغما عشق مفرطى به زبان پارسى داشته و تا اندازه‌اى نوشتجات خود را از الفاظ عربى خالى نموده و به خط خود كه نهايت خوب بوده كتاب « برهان قاطع » را نوشته و در هر فصل و باب لغاتى را كه از مؤلف فوت شده استدراك و يادداشت نموده ، و تخصصش در أشعار در قسمت هجو مليح ، بمضامين عاليه باكره مستحسن الذكر بوده كه در اين فن نهايت قدرت از خود ابراز داشته و نظيرى براى او نتوان يافت ، و « ديوانى » دارد مشتمل بر اقسام اشعار كه براى اولين بار در تهران در سنه 1283 قمرى بچاپ رسيده و « سرداريه » و « خلاصة الافتضاح » مرقومان هم جزو آن است ، اگرچه اشعار الحاقى در آن فراوان آمده خصوصا هجوياتش ، و خود مرحوم يغما در موقعى كه حاجى اسماعيل بيك تهرانى بأمر مرحوم اعتضاد السلطنه عليقلى ميرزا آنها را براى چاپ جمع و تدوين مىنموده زنده بوده و كرارا اظهار بيزارى از نسبت بسيارى از آنها به خود مىنموده لكن حاجى اسماعيل بيك اين را نشنيده و هرچه را مىخواسته در آن بنام يغما جمع كرده ! .\r\nمرحوم يغما - چنان كه در « تاريخ قومس : 499 » فرموده - چند نفر پسر داشته : اول مرحوم ميرزا اسماعيل كه شاعر بوده و تخلص هنر مىنموده و براى فوت پدر مرثيه و ماده تاريخى سروده . دويم مرحوم ميرزا احمد صفائى كه در ( 1314 ) بيايد . سيم ميرزا محمد على خطر . چهارم ميرزا ابراهيم دستان كه نيز از كمالات پدر حظى داشته .\r\nو پسرزاده‌اش كيوان اول كه ما نامش را نمىدانيم هم شاعر بوده چنان كه در « رسالهء احوال يغما » كه ذكر كرديم نوشته ، و ما نمىدانيم فرزند كدام يك از پسران او است .\r\n\r\n","description":"","footnote":"","page_name":" 2108 ","page_number":230},
  {"content":"\r\n\r\nو يكى از نواده‌هاى او ميرزا هادى خان فرمان است كه مرحوم ميرزا رجاء زفره‌ئى ( ره ) در مراسلهء مورخه ( 21 شوال 1333 ) كه به اين حقير نوشته فرموده است : براى هم شعر گفته‌ايم . و ما او را هم نمىدانيم از كدام يك از پسران يا دختران او است .\r\nو صاحب رسالهء مشار اليها حبيب يغمائى فرزند حاجى ميرزا اسد اللّه منتخب السادات است كه او داماد ميرزا احمد صفائى و فرزندش كه نواده ميرزا احمد بشود از فضلا و ادباء بزرگوار معاصرين و اشعار دلنشين خوبى دارد و تخلص حبيب مىنمايد .\r\n\r\n* ( وفات آروينك امريكائى ) *\r\nاوائل ج 1 . شرح احوال او در ( 1197 ج 1 ش 25 ) گذشت .\r\n\r\n* ( 1323 - تولد حاج زين العابدين خان قاجار كرمانى ) *\r\nوى فرزند حاج محمد كريم خان ( 1225 ج 3 ش 359 ) و خود از علما و بعد از برادر خود حاج محمد خان جانشين او و مرجع سلسلهء شيخيه در زمان ما گرديد ، و همانا او در هفتم ماه رجب الفرد اين سال ، چنان‌كه در « فهرست كتابخانهء رضويه 4 : 283 » نوشته - مطابق - ( . . . ) دلوماه برجى - از بطن دختر شاهزاده محمد قلى ميرزا ملك‌آرا متولد شده ، و مادر مادر او كه زن محمد قلى ميرزا باشد - چنان كه در « فهرست كتب مشايخ : 32 » نوشته - دختر شاهرخ ميرزا ابن رضا قلى ميرزا ابن نادر شاه بوده ، و مادر او كه زن شاهرخ باشد دختر شاه سلطان حسين صفوى بوده .\r\nو به‌هرحال . حاج زين العابدين خان چندين كتاب تأليف كرده ، اول كتاب « ايضاح الاشتباه »\r\n\r\n","description":"","footnote":"","page_name":" 2109 ","page_number":231},
  {"content":"\r\n\r\nدر توضيح و تصحيح عقائد و آراء شيخيه . دويم كتاب « صاعقه » . سيم كتاب « صواعق البرهان » و اين هر دو در رد بابيه است و در « مقالات الحنفاء » ذكر شده . چهارم شرح اين عبارت از « فقه الرضا ( ع ) » : و انو عند افتتاح ذكر اللّه و ذكر رسول اللّه ( ص ) الخ . انجام تأليف آن 3 شنبه 6 شعبان سنه 1324 . پنجم كتاب « اجوبة المسائل » و اين هر دو را در « فهرست كتابخانه رضويه 5 : 588 » ذكر كرده .\r\nو او پس از مدت هشتاد و سه سال و نه ماه قمرى و بيست و هشت روز عمر ، در يك‌شنبه پنجم ماه جمادى الاولى سنه 1360 هزار و سيصد و شصت - مطابق 11 خرداد ماه باستانى - وفات كرده و در كربلا در رواق روضهء مطهرهء حسينى ( ع ) دفن شد . و فرزندش ميرزا ابو القاسم خان هم از علما و فقهاء اين فرقه است كه پس از پدر جانشين او گرديد و « رساله‌ئى در فلسفه » و « كتابى در مسئله نماز و روزهء عرض تسعين » كه شش ماه شب و شش ماه روز است تأليف كرده كه در شب شنبه 11 صفر سنه 1366 از تأليف آن فارغ شده و او نام خانوادگى خود را ابراهيمى نهاده و در ذىالحجه سنه 1371 به مكه رفته ، چنان‌كه در « نابغهء علم و عرفان : 408 » در پاورقى فرموده . رجوع شود بسال ( 1314 ) « 1 » .\r\n\r\n\r\n","description":"","footnote":"\r\n( 1 ) در آنجا شرح حال ابو القاسم خان تحت عنوانى خاص مذكور است . م .\r\n","page_name":" 2110 ","page_number":232},
  {"content":"\r\n\r\nسنه 1239 شمسى\r\nسه‌شنبه بيست و هفتم شعبان المعظم اول حمل‌ماه برجى\r\nدر « شرح زيارت جامعه » مرحوم شيخ احمد احسائى در شرح دعاء وداع آن زيارت در پشت صفحه آخر ، عيد نوروز اين سال 1276 را در 26 شعبان نوشته كه انجام چاپ آن كتاب بوده و شايد تحويل در بعد از ظهر 26 و روز عيد 27 بوده .\r\n\r\n* ( 1324 - وفات ميرزا علىمحمد خان نظام الدوله اصفهانى ) *\r\nوى فرزند عبد اللّه خان امين الدولة بن حاجى محمد حسين خان صدر اعظم اصفهانى است .\r\nمرحوم حاجى محمد حسينخان صدر در ( 1239 ج 4 ش 549 ) گذشت .\r\nعبد اللّه خان امين الدوله « 1 » كه از رجال معروف دربار فتحعلى شاه و در خيرمندى و سخاوت نمونهء پدر كارآگاه بوده وفاتش شعبان سنه 1263 در نجف و او را فرزندانى بوده : يكى نصر اللّه خان كه نواده او آقاى امير قلى امينى ابن ابراهيم خان بن مصطفى قلى خان ابن نصر اللّه خان مذكور از رجال علم و ادب در عصر حاضر و مدير روزنامه بنام « اصفهان » است .\r\nو ديگر ميرزا على محمد خان ( كه مادرش - چنان‌كه در « الذريعة 2 : 208 » با ملاحظه\r\n\r\n\r\n","description":"","footnote":"\r\n( 1 ) براى عبد اللّه خان رجوع بعنوان خود صدر نيز شود . يادداشت مؤلف .\r\n","page_name":" 2111 ","page_number":233},
  {"content":"\r\n\r\nغلطنامه و « ج 4 ش 1679 » نوشته - سيده‌اى حسينى و به‌همين‌جهت بشريف موصوف شده و خود بنص كتاب « جغرافياى اصفهان : 71 » اكبر و ارشد و اكمل اولاد امين الدوله بوده ) ، از اعيان زمان و هم از جملهء علما و اهل ادب بوده و شعر را نيكو مىسروده و بهر دو زبان عربى و فارسى بر آن تسلط داشته ، و او پس از اشتغال مدتى به كارهاى دولتى از آنها استعفا داد ، و در نجف مجاورت كرد و خدمت مرحوم حاجى شيخ محمد حسين نجفى كه در ( 1266 ج 5 ش 1093 ) گذشت به تحصيل روآورد و « تقريرات بحث دروس » آن استاد راد را تحرير نمود كه پس از وفاتش فرزندش صدر الشريعة برخى از مباحث طهارت آن‌ها را با « تقريرات » خود جمع و طبع كرد .\r\nو نظام الدوله در 5 شنبه هشتم ماه ذى الحجة الحرام اين سال - مطابق ( . . . ) سرطان ماه برجى - وفات كرد و در جوار حضرت امير ( ع ) دفن شد . و مادرش را كه بنقل از « الذريعة » نوشتيم سيده‌اى حسينيه بوده در كتاب « جغرافياى اصفهان : 74 » گويد دختر حاجى رجبعلى لنبانى بوده . و وى نواب خورشيد كلاه ملقبه بشمس الدوله دختر فتحعلى شاه را بزوجيت داشته ، چنان‌كه در « طرائق 3 : 147 » فرموده ، و از او فرزندانى بازماند ، يكى مرتضى قلى خان كه در ( 1306 ) بيايد . و ديگر مرحوم شيخ بهاء الدّين صدر الشريعة ( رحمه اللّه ) كه نيز مانند پدر از علما و فقها بوده و كتب چندى تأليف نموده ، از آن جمله : « تقريرات دروس اساتيد » خود . و روايت مىكند از چند نفر از آن جمله مرحوم سيد محمد صادق طباطبائى كه در ( 1300 ) بيايد . و ديگر حاجى على آقا كه در نجف در زى اهل علم بوده و « رساله‌ئى در اصول نحو » تأليف نموده ، و در حدود سال 1319 وفات كرده ، چنان‌كه در « الذريعة 11 :\r\nش 560 » فرموده ، و كلية اولاد مرحوم نظام الدوله اينك دو طايفه در نجف بنام آل حاجى اسد خان و آل حاجى على آقا تشكيل داده‌اند « 1 » .\r\n\r\n\r\n","description":"","footnote":"\r\n( 1 ) رحمت يزدانى بر روان فاضل صمدانى مؤلف اين كتاب باد كه پس از نگارش شرح حال مختصر اصلى نظام الدوله ، ظرف مدت سى و چهل سال بشهادت خطوط مختلف مسوده كتاب ، پانزده بار مطالب آن را بدفعات و از گوشه و كنار تكميل نموده تا به صورت كنونى درآمده است . و اين روش آن مرحوم بود در تمام مدت عمر و بالخصوص در سراسر كتاب مكارم . م .\r\n","page_name":" 2112 ","page_number":234},
  {"content":"\r\n\r\n\r\n* ( 1325 - تولد سيد اسد اللّه رودبارى نجفى ) *\r\nوى فرزند سيد عباس بن سيد عبد اللّه بن سيد حسين بن مير محمد جعفر بن سيد شمس الدّين گيلانى انگرى معروف به اشكورى ، از نژاد مرحوم مير بزرگ 17 مازندرانى است كه در ( 1204 ج 1 ش 93 ص 160 ) گذشت .\r\nسيد شمس الدّين مرقوم از اعيان عصر خود بوده و سلاطين صفويه فرمانى براى وى نوشته‌اند كه هنوز در اين خانواده موجود است .\r\nو مرحوم سيد اسد اللّه از علما و فقها بوده و در اين سال متولد شده و كتب چندى تأليف نموده از آن جمله « كتابى در أوانى طلا و نقره » و « كتابى در تقريرات » دروس استادش مرحوم حاجى ميرزا حبيب اللّه رشتى ( ره ) كه در يازده جلد بزرگ ( پنج جلد در اصول و شش جلد در فقه ) است و « رساله‌ئى در جواز نقل موتى » . و در اواخر ماه ذى القعدة الحرام سنه 1333 هزار و سيصد و سى و سه - مطابق ميزان ماه برجى - در نجف وفات كرده ، و فرزندى بنام سيد محمد از او بازمانده .\r\n\r\n* ( 1326 - تولد ميرزا جواد جهان‌بخش منجم نهاوندى ) *\r\nوى از علماء رياضى و معروف به منجم‌باشى بود و در اين سال متولد شده و چند سال « تقويم » هاى او بچاپ مىرسيد ، تا در سنه 1333 هزار و سيصد و سى و سه - چنان‌كه در « تاريخ سرتيپ » است - پس از مدت پنجاه و هفت سال قمرى عمر وفات كرد ، و در « سالنامه 1310 » در سنه 1334 نوشته « 1 » .\r\n\r\n\r\n","description":"","footnote":"\r\n( 1 ) صاحب ترجمه ظاهرا همانست كه احوالش را دانشمند جليل آقاى حاج شيخ غلامرضا مولاناى بروجردى در « تاريخ بروجرد 2 : 481 » بشرح ذيل آورده‌اند : « ميرزا جهان‌بخش بروجردى . از علماء جامعين در قرن چهاردهم هجرى است ، در جميع فنون و علوم اسلامى ماهر و باضافه در رياضيات و هيئت شهرتى داشته و جمعى در محضرش بهره‌ور شدند ، از جمله مرحوم شيخ عبد الحسين فرزند شيخ عيسى رشتى گيلانى كه مدتى از رياضيات و هيئت در حوزهء درس وى استفادهء كامل كرد » انتهى . م .\r\n","page_name":" 2113 ","page_number":235},
  {"content":"\r\n . \r\n","description":"","footnote":"","page_name":" 2114 ","page_number":236},
  {"content":"\r\n\r\n\r\n* ( 1327 - تولد حاج شيخ حسن قيم شاعر حلى ) *\r\nوى فرزند شيخ محمد قيم حلى است كه در ( 1293 ) بيايد ، و خود از شعراى عراق بوده و شعر را نيكوتر از پدر خود مىسروده و همانا در اين سال - چنان كه در « الذريعة 9 : 894 ش 5932 » فرموده - متولد شده و مراتب شاعرى را از شيخ حمادى عراقى ( كه در 1329 بيايد ) گرفته و « ديوانى در اشعار » دارد كه آن را فرزندش عبد الكريم جمع كرده و در سنه 1335 در واقعه ترك كه در حله رخ داده سوخته ، و پس از آن در اين اواخر برخى از متفرقات آن را شيخ على خاقانى جمع نموده و قصايد آن نيز در نزد سيد محمد حسن آل طالقانى ( كه در 1350 ) بيايد موجود است ، و بعضى از مراثى آن را با مراثى قاسم بن محمد حلى ؛ شيخ حسن بن على حلى در 1330 در « مجموعه » ئى جمع كرده .\r\n\r\n* ( وفات ميرزا حسنعلى وفاى شاعر شيرازى ) *\r\nشرح احوال او در ( 1224 ج 3 ش 349 ) گذشت .\r\n\r\n","description":"","footnote":"","page_name":" 2115 ","page_number":237},
  {"content":"\r\n\r\n\r\n* ( 1328 - تولد سيد حسين 28 براقى شاعر نجفى ) *\r\nوى فرزند سيد احمد 27 بن حسين 26 بن اسماعيل 25 بن زين الدّين 24 بن محمد 23 بن على 22 بن يحيى 21 بن ابو الغنائم 20 بن محمد 19 بن فضائل 18 بن احمد 17 بن مرجا 16 بن احمد 15 بن محمد 14 بن على 13 العالم بن حسن 12 بن محمد 11 بن على 10 بن ابو عبد اللّه حسين 9 الشاعر البرسى بن عبد الرحمن 8 بن قاسم 7 بن محمد 6 البطحانى بن ابو محمد قاسم 5 بن ابو محمد حسن 4 الامير بن ابو الحسن زيد 3 بن الامام حسن 2 المجتبى عليه السلام است .\r\nحضرت امام حسن 2 مجتبى ( ع ) در فصل دويم مقدمه گذشت .\r\nفرزندش زيد 3 از اعيان عصر خود بوده ، وفاتش سنه 120 در حاجز ميان مكه و مدينه يا بقيع ، على الاختلاف .\r\nفرزندش حسن 4 الامير از معاريف رجال سياسى دولت عباسى بوده ، وفاتش سنه 168 قبرش در حاجز .\r\nفرزندش قاسم 5 مردى عابد و زاهد بوده الا اينكه مانند پدر در دربار آل عباس و براى بنى اعمام خود سعايت مىنموده .\r\nفرزندش محمد 6 البطحانى از فقها و منسوب است ببطحان - بر وزن سبحان - نام واديى در مدينه ، يا بطحا بفتح با - مانند نسبت بصنعاء يمن كه صنعانى - بنون مىگويند .\r\nو سيد حسين 28 صاحب عنوان از اهل علم و فضل بوده و در فنون تاريخ و رجال و جغرافياى بلاد عراق عرب تتبعى تمام داشته و شرح احوال او در مجله مباركهء « المرشد .\r\nجزء 7 س 3 » نوشته كه فعلا در نزد ما حاضر نيست ، و اجمالا او در اين سال متولد و به سيد حسون 28 مشهور شده و كتب بسيارى در تاريخ و احوال شهرهاى عراق تأليف كرده ، از آن جمله : اول كتاب « بهجة المؤمنين » در احوال اولين و آخرين كه تاريخ عام تا عصر حاضر است\r\n\r\n","description":"","footnote":"","page_name":" 2116 ","page_number":238},
  {"content":"\r\n\r\nدر چهار جلد . دويم كتاب « جلاء العين » در اوقات مخصوصه به زيارت حسين . سيم كتاب « الحسرة الكامنة للزفرات » در زنان هاشميه‌ئى كه مصيبت‌زده شدند در غاضريات . چهارم كتاب « الدرة البهيّة » در احوال روضهء حسينيه كه تاريخ كربلا است ، انجام تأليف آن 4 شنبه 12 ع 2 سنه 1316 . پنجم كتاب « قلائد الدرر المرجان و العقيان » در تاريخ عمومى و وقايع هر زمان از سنين عديده كه در جلد بزرگى است . ششم كتاب « قرة العين » در عمارت‌كنندهء قبر ابو الحسنين ، كه آن را ذيل « التحفة النجفيه » كه اينك نوشته مىشود قرار داده . هفتم كتاب « التحفة النجفيه و اليتيمة الغروية » .\r\nو آخر در ماه شعبان المعظم سنه 1332 هزار و سيصد و سى و دو - مطابق ( سرطان - اسد ) ماه برجى - در قريه لهيبات حيره ، چنان‌كه در مقاله‌ئى كه شيخ محمد رضاء شبيبى در شرح احوال او نوشته و در پشت « تاريخ كوفه » از تأليفات صاحب عنوان چاپ شده ( در ص 5 ) ذكر كرده ؛ وفات كرد ، و نيز در مواضع عديده از جلد سيم « الذريعة » در همين سنه 1332 نوشته ، لكن در « مجله المرشد . س 3 جزء 7 » در سنه 1333 نوشته بىتعيين ماه ، مانند « الذريعة » « 1 » .\r\n\r\n* ( 1329 - تولد همت شاعر شيرازى ) *\r\nوى مرحوم ميرزا علاء الدّين حسين فرزند مرحوم وقار شيرازى است ( 1232 ج 5 ش 435 ) .\r\nمرحوم همت شاعرى بلندپايه و فاضلى گران‌مايه بوده و در اين سال متولد شده و در آغاز زندگانى يك چشمش از آبله نابينا گرديد و با اين حال در تحصيل فضل و كمال كوشيد\r\n\r\n\r\n","description":"","footnote":"\r\n( 1 ) براى اطلاع بيشتر از احوال و آثار صاحب عنوان رجوع شود به كتب تاريخ و تراجم متعددى كه در اين اواخر در نجف اشرف بچاپ رسيده . و مخفى نماند كه ولادت سيد حسون براقى را در « الذريعة 17 : 162 » اشتباها ( 1216 ) چاپ كرده و در غلطنامه هم متعرض نشده‌اند . م .\r\n","page_name":" 2117 ","page_number":239},
  {"content":"\r\n\r\nتا بكمالات خانوادهء وصالى رسيد و در خط نسخ بشيوهء علاء الدّين تبريزى نوشت ، و در اشعار تخلص همت نمود و « تاريخ چهارده معصوم مجدول » پدر بزرگوار را كه ناتمام مانده بود قسمت مهمى از آن را تأليف كرد ، تا در اواخر عمر يك چشم ديگرش نيز نابينا شد ، و آخر در عشر اول ماه ربيع المولود سنه 1332 هزار و سيصد و سى و دو ، چنان‌كه در « تاريخ سرتيپ » نوشته - مطابق اواسط دلوماه شمسى - وفات كرد و در نزد اعمام خود فرهنگ و يزدانى دفن شد . و در « گلشن وصال » در سنه 1336 گفته . و او دخترعمش ميرزا ابو القاسم فرهنگ را تزويج نموده و از او يك دختر و سه پسر آورده بنام ميرزا احمد ناصر ( يا ناصرى ) ( 1299 ) و ميرزا اسماعيل متولد در 5 شنبه 14 ج 2 سنه 1304 و ميرزا موسى متولد در سنه 1307 كه هريك از اهل علم و ادب و در ادارات دولتى شغلى دارند ، و ميرزا اسماعيل از دختر عم خود عشرت دو پسر بنام عيسى و محمود دارد .\r\n\r\n* ( 1330 - تولد مرحوم حاجى شيخ عبد الكريم يزدى ) * * ( اعلى اللّه مقامه ) *\r\nوى فرزند مرحوم محمد جعفر و خود از بزرگان علما و فقهاء شيعه بود ، و در اواخر عمرش رياست عامهء اين فرقه بوى مرجوع شد و در شهر قم با شهرت و اهميتى بسزا بتدريس و سرپرستى طلاب علوم شرعيه مىپرداخت . و او در اين سال - چنان كه در « آينه دانشوران : 5 » نوشته - در قريهء مهرجرد كه ده فرسنگى يزد و از توابع قصبه ميبد است متولد شده ، و به‌طورىكه در « فهرست كتابخانه رضويه 5 : 594 » گفته علوم مقدماتى را در يزد تحصيل نموده ، و پس از آن بعتبات رفت و آنجا در نزد حاج ميرزا محمد تقى شيرازى و ميرزا ابراهيم محلاتى و حاج شيخ فضل اللّه شهيد و آخوند خراسانى و سيد محمد فشاركى و سيد محمد كاظم يزدى درس خواند و از حاجى نورى اجازت روايت گرفت ، و پس از تحصيلات در سامره و نجف\r\n\r\n","description":"","footnote":"","page_name":" 2118 ","page_number":240},
  {"content":"\r\n\r\nدر سنه 1324 در حائر طاهر سكونت نمود ، و در سنه 1332 به شهر سلطان‌آباد عراق عجم آمد و ازاين‌رو بكلمات ( يزدى ، حائرى ، عراقى ) شهرت گرفت ، و آخر در سنه 1340 بقم آمد و تا آخر عمر در آنجا ساكن و با محبوبيت و مطبوعيتى هرچه تمام‌تر در انظار ملت و دولت خصوصا پادشاه وقت چندين سال در آنجا بسر برد . و او را تأليفات چندى است از آن جمله :\r\nاول كتاب « درر الفوائد » در اصول فقه از مباحث الفاظ تا تعادل و تراجيح : دويم « كتابى در نماز » بطور استدلال .\r\n\r\n","description":"","footnote":"","page_name":" 2119 ","page_number":241},
  {"content":"\r\n\r\nخط و مهر صاحب ترجمه ( ره ) در خصوص گواهى اجتهاد مرحوم آية اللّه حاج ميرزا سيد حسن چهارسوقى ( 1294 )\r\nو آخر در نيمهء شب شنبه هفدهم ماه ذى القعدة الحرام سنه 1355 هزار و سيصد و پنجاه و پنج - مطابق 10 بهمن‌ماه باستانى - هم در آن شهر شريف وفات كرده و در مسجد بالاسر حرم مطهر دفن شد ، و در قاطبهء شهرهاى شيعه عزادارى كامل برايش به پا داشتند « 1 » .\r\n\r\n\r\n","description":"","footnote":"\r\n( 1 ) در نسخه‌اى كه بعد ، از اين كتاب نوشته مىشود رجوع شود بكتاب « نقبا : ش 1692 » و مفصلا نوشته شود . يادداشت مؤلف .\r\nمع الاسف مرحوم معلم موفق بافزودن مطالب « نقباء البشر » به اين شرح حال نشد و فعلا همين توضيح كافى به نظر مىرسد . راقم اين سطور نيز شمه‌اى از احوال آية اللّه حائرى ( اعلى اللّه مقامه ) را در كتاب « زندگانى آية اللّه چهارسوقى : 60 » نگاشته است . و دو نفر فرزندان ذكور آن مرحوم اول آية اللّه حاج شيخ مرتضى حائرى از مجتهدان و محققان و مراجع مسلم حوزه علميه قم و از اساتيد قديم اينجانب در « كفايه » و « مكاسب » و دوم علامه مفضال الحاج آقا مهدى حائرى كه از بزرگان علما و مدرسين بشمارند . ادام اللّه تعالى بقائهما . م .\r\n","page_name":" 2120 ","page_number":242},
  {"content":"\r\n\r\nو نخستين زوجهء او دختر حاجى شيخ عبد الحسين يزدى است . ( 1345 ) ، و از او دخترى داشت كه زوجه شيخ محمد تويسركانى گرديد . و نيز دو پسر بنام آقا مرتضى كه از علما و محصلين قم بشمار آيد و آقا مهدى از صاحب عنوان بازماند . و نوادهء دختريش آقا احمد غروى فرزند شيخ محمد مرقوم نيز از محصلين آن مكان مقدس است .\r\n\r\n* ( 1331 - تولد شيخ عبد المجيد همدانى ، ره ) *\r\nوى فرزند عبد الوهاب و عالمى ورع و فقيهى كامل بوده ، و همانا در اين سال ( چنان‌كه در « نقباء البشر : 1224 ش 1755 » فرموده ) متولد شده ، و علوم مقدماتى را در نزد چندين نفر از اهل فضل تحصيل نموده ، در حدود 1298 بعراق عرب رفت ، و سالى چند در كربلا ماند و آنجا بمحاضر دروس فاضل اردكانى و حاج شيخ زين العابدين مازندرانى رفت ، و بعد از وفات آنها بنجف مشرف شد و در نزد حاج ميرزا ميرزا حسين خليلى و ديگران درس خواند ، و در سنه هزار و سيصد و شانزده بأمر اين استاد راد بهمدان برگشت و بوظائف شرعيه پرداخت ، و در سنه 1326 كه آن جناب وفات كرد باز به زيارت مشرف شده و بهمدان برگشت و بخدمات دينيه پرداخت ، و هم در سنه 1338 به زيارت آمده و بازگشت . و اين بزرگوار از عباد اوتاد و بر جانبى عظيم از تقوى و عبادت و صلاح بوده ، و از استاد خليلى خويش علاوه بر مراتب علمى در بعضى از مقامات عملى فيض‌ياب گرديده چندان كه بعضى از كرامات و قضايا و ملاقات حضرت حجت ( عليه السلام ) را بوى نسبت داده‌اند ، چنان كه مؤلف « نقبا » مىفرمايد : چون مرا با وى علاقهء دوستى و برادرى بود وقتى از وى خواهش كردم كه چيزى از آنها را براى من بگويد ، وى فرمود در سنه 1299 من از كاظمين پياده به زيارت عسكريين روانه شدم و چون نيم فرسنگ از خان مشاهده كه كنون نيز موجود و ايستگاه قطار است گذشتم ، سخت از پيادگى و تشنگى به زحمت افتادم و از قافله عقب مانده و راه را گم كردم و ترسى تمام در خود يافته و به ائمه ( عليهم السلام ) براى نجات از آن متوسل شدم كه ناگهان دو نفر پيدا شده و از آبى\r\n\r\n","description":"","footnote":"","page_name":" 2121 ","page_number":243},
  {"content":"\r\n\r\nكه همراه داشتند به من دادند و اندكى با من آمدند كه بقريه‌ئى رسيدم و پرسيدم اينجا كجاست ؟\r\nگفتند دجيل است ، و ملتفت شدم كه آنها با من نيستند و اثرى از آنها نيافتم و از قافله پرسيدم ، گفتند هنوز نيامده و من بانديشه و انتظار فرو رفتم تا پس از پنج ساعت قافله رسيد !\r\nو هم در « نقبا » فرموده كه او براى من نقل كرد كه در سنه 1326 من چهل روز « دعاء سيفى » را باجازت از استاد خليلى خود كه وى را از بركت آن حكايات و حوادثى است مىخواندم و روز چهلم به مسجد سهله رفتم و بعد از غروب چنين ديدم كه گويا آقاى سيد محمد كاظم يزدى به نماز جماعت ايستاده و من بوى اقتدا كردم و بعد از نماز پياده با وى به مسجد كوفه رفتم و در راه با او در برخى از امور گفتگو مىكردم تا از هم جدا شديم و من شب را در كوفه ماندم و صبح بنجف آمدم و پرسيدم كه سيد يزدى ديشب در كوفه مانده يا بنجف برگشته ، گفتند وى چند روزى است كه بيمار و بسترى است و از منزل بيرون نيامده ! پس من دانستم كه سيدى را كه من ديده‌ام سيد يزدى نبوده و شايد حضرت حجت ( عليه السلام ) بوده .\r\nو بالاخره ، در « نقبا » نوشته كه وى سالها در مشهد رضوى ( ع ) مجاور بود تا وفات كرد و هماره بعتبات عاليات مىآمد و مدتها مىماند . و چندين كتاب تأليف كرده ، از آن جمله :\r\nاول كتاب « مختصر الاحكام » در تكاليف انام . دويم كتاب « مجالس المواعظ » كه چهل مجلس است ، و غير آنها . و وى را اطلاعى تام بر احوال علما و بعضى از وقايع تاريخيه بود و تراجم بسيارى از علما را كه ديده بود براى من نقل فرمود ، از آن جمله شيخ ميرزا على اكبر دبير همدانى كه از رفقاء وى بود ، و من آنچه از تواريخ دبير مذكور و تصانيف كثيرهء او در مجلدات « الذريعة » هريك را بجاى خود نوشته‌ام همه از نقل او است و خود دبير را نديده‌ام « 1 » .\r\nو هم آنجا دارد كه وى در سنه 1346 هزار و سيصد و چهل و شش وفات كرد ، و از زوجهء اوليه‌اش فرزندى بنام شيخ على صراف داشت كه بقتل رسيد و از دويمى حسين را داشت و كوچك‌تر فرزندان او حسن عشاق بود . انتهى ما فى « النقبا » و بنا بر آن مدت عمر او هفتاد سال بوده .\r\n\r\n\r\n","description":"","footnote":"\r\n( 1 ) شرح حال دبير به شماره 1199 در ص 1961 گذشت . م .\r\n","page_name":" 2122 ","page_number":244},
  {"content":"\r\n\r\n\r\n* ( 1332 - تولد مرحوم حاج شيخ على كربلائى ، ره ) *\r\nوى فرزند مرحوم حاجى شيخ زين العابدين مازندرانى است كه در ( 1227 ج 3 ش 384 ) گذشت .\r\nمرحوم حاج شيخ على از علما و فقها و معرف به شيخ العراقين بود و در اين سال متولد شده و كتب چندى تأليف نموده از آن جمله : كتاب « انصافيه » در اصول دين . و در پنج‌شنبه بيست و پنجم ماه شوال المكرم سنه 1345 هزار و سيصد و چهل و پنج ، چنان‌كه در « تاريخ سرتيپ » است - مطابق 7 ارديبهشت‌ماه باستانى - در كربلا وفات كرد ، و در « احسن الوديعه » نيز وفات او را بدون تعيين ماه و روز در اين سال نوشته ، لكن در « الذريعة » در سنه 1346 فرموده .\r\nو او را فرزندانى بوده : يكى ميرزا رضاء تجدد كه در ( 1306 ) بيايد .\r\nو ديگر كه كوچك‌تر است ميرزا زين العابدين رهنما كه از رجال ادبى و سياسى عصر حاضر است و چنان‌كه در « رجال مازندران : 43 » نوشته در 22 سالگى تحصيلات خود را در فلسفه و عرفان و ادبيات و شرعيات بپايان رسانيد ، و در 27 سالگى دختر عم خود حاجى شيخ عبد اللّه ( 1284 ) را تزويج كرد ، و در ( 1336 - 1337 ) « مجلهء رهنما » را تأسيس و پس از يك سال آن را به شكل روزنامه درآورد ، و همان سال عضو دار التأليف و ترجمه وزارت فرهنگ شد .\r\nو در ( 1338 - 1339 ) مدير « روزنامه ايران » شد ، و در ( 1342 - 1343 ) باروپا رفت . و در دوره ششم و ما بعدها سه دوره وكيل مجلس شد ، و در ( 1345 - 1346 ) وزير راه و بعد وزير كشور شد ، و در ( 1362 - 1363 ) معاون پارلمانى نخست‌وزير شد ، و در ( 1363 - 1364 ) وزير مختار ايران در فرانسه شد ، و در ( 1365 - 1366 ) وزير مختار ايران در سوريه و لبنان شد .\r\nو وى چندين كتاب تأليف كرده : اول « شرح احوال مولوى » . دويم كتاب « پيامبر » . سيم كتاب « ژاله » . و از دختر عمش پنج فرزند دارد : اول حميد رهنما كه مدير فعلى « روزنامهء\r\n\r\n","description":"","footnote":"","page_name":" 2123 ","page_number":245},
  {"content":"\r\n\r\nايران » در طهران است . دويم آذر كه در علوم تربيتى ليسانس خود را گرفته . سيم دكتر مجيد رهنما كه در بيروت است . چهارم فريدون كه در پاريس تحصيل مىكند . پنجم فريده كه در بيروت نزد پدر خود مىباشد ، انتهى .\r\n\r\n* ( 1333 - تولد سيد على امين عاملى ) *\r\nوى بطورىكه در « نقباء البشر 4 : 1539 ش 2053 » نوشته ، فرزند سيد محمود بن سيد على بن سيد محمد الملقب بالامين بن سيد ابو الحسن موسى حسينى شقرائى عاملى ، و خود عالمى كبير و فقيهى زعيم و اديبى بارع بوده ، و همانا در اين سال در قريهء شقراى جبل عامل از دختر شيخ على شمس الدّين متولد شده و علوم اوليه را در همان‌جا و حنويه فرا گرفته ، آنگاه در حدود 1290 بعراق هجرت كرد و سطوح فقه و اصول را در نزد شيخ احمد بن شيخ عبد الحسين جواهرى و شيخ محمود ذهب و غير آنها خواند ، سپس بمجالس دروس شيخ محمد حسين كاظمينى و ميرزاى رشتى و شيخ محمد طه نجف و آخوند خراسانى و حاجى آقا رضاء همدانى و حاجى ميرزا حسين حاجى ميرزا خليل حاضر شد ، و سالها در جوار جد خود بسر برد و رجال فقه و اصول همى از فيوضاتش استفاضه مىكردند ، تا اينكه اجتهادش مورد تصديق بعضى از مشايخش قرار گرفت ، و از ميرزاى شيرازى بدريافت اجازه نائل گرديد ، و در نجف چندين نفر از افاضل جبل عامل و غيره در نزد او درس خواندند ، و در حدود 1310 ببلاد خود برگشته و بوظائف شرعيه پرداخت و رياستى مهم و مكانى عالى بهم‌رسانيد ، و در شقرا مدرسه اجداد خود را تجديد بنا نمود و آن را مدرسه علويه ناميد ، و از اطراف بلاد طلاب بدان هجوم آوردند . و بالاخره عمر خود را بتدريس و قضا و ارشاد بسر آورد ، تا آخر در شب شنبه يازدهم ماه شوال المكرم سنه هزار و سيصد و بيست و هشت - مطابق ( . . . ) عقرب ماه برجى - وفات كرد و در مقبرهء جدش سيد ابو الحسن در شقرا دفن شد و روز وفاتش روزى مشهود بود و بسيارى از شعرا براى وى مرثيه‌ها گفتند ، چنان كه خود نيز اشعار بسيارى دارد از آن جمله قصيده‌ئى در\r\n\r\n","description":"","footnote":"","page_name":" 2124 ","page_number":246},
  {"content":"\r\n\r\n« رد قصيدهء بغداديه » كه ناظم آن در آنجا وجود حضرت حجة ( عجل اللّه تعالى فرجه ) را انكار نموده . و مرحوم سيد عبد الحسين شرف الدّين وى را بمناسبت اينكه سيد هاشم شرف الدّين شاگرد او بوده ذكر نموده .\r\n\r\n* ( 1334 - تولد ميرزا غلامرضا خان مصدق السلطان تفضلى ) *\r\nوى از اهل علم و ادب و عرفان و اصلا از مردم يكى از ديهات شاهرود بود ، و در اين سال چنان‌كه در « نابغهء علم و عرفان : 361 » فرموده متولد شده ، و در سنه 1299 در گنابد به خدمت حاج ملا سلطان على رسيده و بعد از آن در مشهد مقدس متوطن و بادارهء گمرك درآمد و هماره به خدمتگزارى فقرا بسر مىآورد ، و سفرها بگنابد رفت و آمد نمود .\r\nو آخر در روز دوشنبه بيست و نهم ماه ذى الحجة الحرام سنه 1359 هزار و سيصد و پنجاه و نه - مطابق 7 بهمن‌ماه باستانى - وفات كرده و در جوار حضرت رضا ( ع ) دفن شد . و در « شمس التواريخ : 107 » وى را با عنوانى مخصوص ذكر كرده . و در « نابغه » وفات او را در 2 شنبه 29 ذىالحجه مذكوره - مطابق 7 دىماه - نوشته ، و آن بشهادت تقويم موجود آن سال غلط است ، و نشايد گفت شمسى آن درست و قمرى غلط است زيراكه در روزنامه‌هاى آن ايام اعلان مجلس فاتحهء او را در محرم سنه 1360 نوشته‌اند ، و به همين نظر در « تاريخ نائين 4 :\r\n139 » وفات او را بدون ماه و روز در سنه 1360 نوشته ، و آن غلط و مبنى بر تقريب است ، و در « تذكرة العارفين : 124 » مخصوصا در 29 بهمن بدون ماه و روز قمرى فرموده .\r\nو به‌هرحال ، بطورىكه در « تاريخ نائين » بعد از ذكر وفات او نوشته وى نه نفر پسر و دختر داشته بدين شرح :\r\nاول صادق خان . دويم جهانگير خان معاون بانگ صنعتى . سيم تقى خان\r\n\r\n","description":"","footnote":"","page_name":" 2125 ","page_number":247},
  {"content":"\r\n\r\nمعاون سابق كتابخانهء مجلس . چهارم محمود خان عضو وزارت فرهنگ . پنجم ابو القاسم خان قاضى دادگسترى . ششم همسر احمد فريدونى معاون سابق وزارت كشور . هفتم همسر سيد صدر الدّين بلاغى برادر مؤلف ( 1288 ) . هشتم همسر غلامعلى خان محمودى رئيس دارائى مشهد . نهم همسر حسين درمان تاجر داروجات ، انتهى .\r\nو در « نابغه » فرزند اول ( صادق ) را بلقب موفق السلطان نوشته . و فرزند دويم ( جهانگير خان ) بطورىكه در « نامهء سخنوران : 65 » نوشته شاعرى است داراى احساساتى لطيف و بياناتى شيرين و اين چند فرد شعر را از او آورده :\r\n بشنيده‌ام كه بوده شهى آن‌چنان مريض * كاو را دواى هيچ طبيبى ثمر نداشت\r\nاز بخت خويش بود ملك در ملال و غم * آه ملك بچرخ ستمگر اثر نداشت\r\nناچار كرد قصد سفر با دلى حزين * بر درد خويش چاره به غير از سفر نداشت\r\nدر راه ، چشم شاه بدرويشى اوفتاد * بگرفته راه خويش و بسلطان نظر نداشت\r\nفرمود شاه تا كه شود حاضر حضور * آنكو نظر بشاه و كلاه و كمر نداشت\r\nپرسيد راه چاره ز درويش پادشاه * در سر به غير چاره خيالى ديگر نداشت\r\nگفتا بپوش پيرهنى را كه صاحبش * از درد و رنج فارغ و شورى بسر نداشت\r\nكردند جستجو همه شهر و نبود هيچ * مردى كه از جفاى فلك چشم تر نداشت\r\nبىغصه كس نبود چو گشتند در جهان * وين مادر زمانه چنان يك پسر نداشت\r\nديدند لاجرم به بيابان كسى كه بود * فارغ ز غصه و ز غم اصلا خبر نداشت\r\nمىخواستند پيرهنش نزد شه برند * بود از قضا برهنه و چيزى ببر نداشت ! \r\nو ميرزا احمد خان فريدونى شوهر ششم از معاريف عرفاء زمان و رجال دولتى ايران است . در « نابغه : 345 » شرحى دربارهء وى نوشته بخلاصه اينكه : وى برادر مادرى\r\n\r\n","description":"","footnote":"","page_name":" 2126 ","page_number":248},
  {"content":"\r\n\r\nمرحوم ميرزا حسينعلى موثق السلطان و اصلا شيرازى است ولى در طهران سكونت دارد .\r\nدر ج 2 سنه 1301 متولد شده و با آنكه سالها در رأس وزارت كشور قرار گرفته و دفعاتى هم كفالت آن را داشته از تواضع و فروتنى با فقرا فروگذار نكرده و سه پسر دارد بنام‌هاى فريدون خان و اسفنديار خان و بهروز خان ، انتهى .\r\n\r\n* ( 1335 - وفات شيخ قاسم ، هر حائرى ) *\r\nوى فرزند محمد على حائرى و خود از شعرا بوده و در اين سال وفات نموده چنان‌كه در « مجالى اللطف » نوشته « 1 » .\r\n\r\n* ( وفات سيد محمد سنوسى صوفى ) *\r\nشرح احوال او در ( 1204 ج 1 ش 96 ) گذشت .\r\n\r\n* ( 1336 - وفات حاج ميرزا محمد تقى 33 قاضى تبريزى ) *\r\nوى فرزند ميرزا باقر 32 بن ميرزا محمد تقى 31 قاضى طباطبائى است . ميرزا محمد تقى 31 در ( 1220 ج 3 ش 289 ) گذشت .\r\n\r\n\r\n","description":"","footnote":"\r\n( 1 ) ظاهرا شيخ جعفر كه در ( ش 1245 ص 2022 ) گذشت از منسوبين صاحب عنوان بوده . م .\r\n","page_name":" 2127 ","page_number":249},
  {"content":"\r\n\r\nفرزندش ميرزا باقر 32 بطورىكه در « شجره‌نامهء سادات وهابىها : 23 » نوشته در سنه 1215 متولد شده و در سنه 1262 پس از 47 سال عمر وفات كرده و در ( ص 20 ) دو نفر فرزند از او آورده ، يكى حاج ميرزا يوسف آقا 33 ( 1289 ) و ديگر حاج ميرزا محمد تقى 33 صاحب اين عنوان كه از علما و فقها بوده و در نزد شيخ انصارى درس خوانده و « حاشيه‌ئى بر قوانين » نوشته كه مبحث مفهوم و منطوق آن در سنه 1270 و اجماع آن در سنهء 1271 بيرون آمده و برخى از آن در سنه 1319 در حاشيه « قوانين » چاپ خورده و نسخهء خطى آن نزد ميرزا باقر قاضى از علماء معاصر در تبريز است .\r\nو بالاخره ميرزا محمد تقى در اين سال در موقعى كه از حج برمىگشته در راه جبل وفات كرد و نعش او را بنجف آوردند ، چنان‌كه در « الذريعة 6 : ش 951 » فرموده . و در « شجره‌نامه سادات وهابىها : 34 » نوشته كه او در سنه 1270 به سفر حج رفته و در مراجعت وفات كرده كه ظاهرش چنان مىنمايد كه وفات او در سنه 1271 باشد ، ليكن ما قول « الذريعة » را اصح دانستيم ، و در ( ص 20 ) كه شجرهء آنان را ذكر كرده فرزندى براى او نياورده .\r\n\r\n* ( 1337 - تولد سيد محمد جعفر 26 موسوى جزايرى ) *\r\nوى فرزند حاجى سيد عبد الصمد 25 شوشترى است كه در ( 1337 ) بيايد ، و خود عالمى اديب ورع تقى بوده ، و همانا در اين سال ( چنان‌كه در « نقباء البشر : 291 ش 608 » فرموده ) متولد شده ، چنان‌كه مرحوم وفائى شاعر شوشترى تاريخ آن را ضبط كرده . وى علوم اوليه را در نزد پدر خود خوانده و هم در نزد ديگران از علما و فضلا تحصيل نموده تا در علم و ادب براعتى بهم رسانيد و از سيد محمد كاظم يزدى و ميرزا محمد تقى شيرازى و شيخ محمد طاهر دزفولى و غير آنها باجازت روايت سرافراز گرديد ، و در حسن انشا و بيانات منبرى و وعظ و خطابه مهارتى تمام داشت و هماره در ترويج دين و هدايت مؤمنين و نشر احكام و دعوت بمراسم اسلام روز مىگذاشت ، و كتابى بنام « نجات العقبات » از بيانات و مواعظ خود كه در دهه محرم\r\n\r\n","description":"","footnote":"","page_name":" 2128 ","page_number":250},
  {"content":"\r\n\r\nو ماه رمضان و غيره بر منبر مىگفته تأليف نمود . و آخر در شب چهارشنبه بيستم ماه شعبان المعظم سنه 1350 هزار و سيصد و پنجاه - مطابق 8 دىماه باستانى - وفات كرد . و در « نقبا » فرمايد كه شيخ محمد سماوى كه وفات وى را در سنه 1352 نوشته و برطبق آن تاريخى سروده اشتباه است ، انتهى .\r\nو فرزندانش سيد احمد و سيد نعمت اللّه در ( 1307 و 1326 ) بيايند .\r\n\r\n* ( 1338 - وفات ميرزا محمد مهدى 38 تحويلدار مشهدى ) *\r\nوى فرزند ميرزا هادى 37 تحويلدار ابن ميرزا مهدى 36 صاحب جمع ابن ميرزا محمد 35 ناظر مشهدى است . ميرزا محمد ناظر در ( 1250 ج 4 ش 753 ) گذشت . فرزندش ميرزا محمد مهدى 36 در زمان شاهرخ افشار صاحب جمع آستان قدس بوده . فرزندش ميرزا هادى 37 هم در زمان اين شاهزاده تحويلدار آن عتبهء عليه بوده .\r\nفرزندش ميرزا محمد مهدى 38 صاحب عنوان از معاريف و أعيان مشهد در عصر خود بوده و در اين سال وفات نموده و در گنبد حاتم خان دفن شد . و سه پسر از او بازماند : اول ميرزا عبد الجواد 39 مشرف روشنائى كه در سنه 1312 وفات كرده ، و فرزندش ميرزا هدايت 40 مشرف در سنه 1333 وفات كرده و برخى از اولاد و احفاد ايشان هنوز زنده‌اند .\r\nدويم ميرزا طاهر 39 كه صاحب صنايع غريبه بوده . سيم ميرزا هادى 39 كه در ( 1333 ) بيايد .\r\n\r\n","description":"","footnote":"","page_name":" 2129 ","page_number":251},
  {"content":"\r\n\r\n\r\n* ( 1339 - وفات ميرزا نصر اللّه منجم مراغه‌اى ) *\r\nوى فرزند آقا محمد رضاء بن آقا ابو الحسن بن شيخ ميرزا بابا بن حاج بابا خان بن قاضى جهان بن آقا بيك بن قاضى عبد اللّه بن قاضى علاء الدولة بن قاضى شرف الدّين بن خواجه شمس الدّين بن شيخ محيى الدّين ابو بكر محمد بن على بن محمد بن محمد بن محمد از نژاد حاتم 35 طائى جواد سخى معروف است .\r\nو نژاد حاتم 35 طائى را چنين نوشته‌اند كه وى : ابو سفانة 35 بن عبد اللّه 34 بن سعد 33 بن حشر ج 32 بن امرئ القيس 31 بن عدى 30 بن اخزم 29 بن ابو أخزم هرومة 28 بن ربيعة 27 بن جرول بن ثعلبة 25 بن عمرو 24 بن غوث 23 بن طى جلهمة 22 بن ادد 21 است كه در ( 1205 ج 1 ش 111 ) گذشت و آنجا شماره‌اش 24 بود . وفاتش سنه 8 قبرش در كوه عوارض قبيلهء طى ، چنان كه در « مجله الهلال : س 8 . ج 1 . ص 7 » نوشته .\r\nو شيخ محيى الدّين ابو بكر محمد معروف به ابن عربى ( به صيغه مفرد ، نه أعرابى و بدون الف و لام ، نه الاعرابى يا العربى ) ، از اجلهء علماء اسلام و در حكمت و تصوف و عرفان و تفسير در بين مسلمين مقامى معروف دارد و كتب نفيسهء چندى تأليف كرده از آن جمله كتاب « الفتوحات المكيه » در معرفت أسرار مالكيه و ملكيه ، انجام تأليف باب 559 آن صفر سنه 629 ، انجام تأليف جلد آخر بامداد روز 4 شنبه 24 ع 1 سنه 636 ، و مشهور اينكه وى از نژاد حاتم طائى معروف مذكور است ، و او از اهل شهر اشبيليهء مملكت اسپانياى اروپا است و ازاين‌جهت وى را محيى الدّين مغربى گويند . تولدش شب 2 شنبه 17 ماه رمضان سنه 560 مدت عمرش 77 سال و 6 ماه و 6 روز ، وفاتش شب آدينه 22 ع 1 سنه 638 قبرش در دامنهء كوه قاسيون در صالحيهء دمشق .\r\nفرزندش خواجه شمس الدّين را مرحوم خواجه نصير الدّين محقق طوسى براى بستن رصد بمراغه آورد و او آنجا مانده و تاكنون اعقابش در آذربايجان باقى هستند .\r\n\r\n","description":"","footnote":"","page_name":" 2130 ","page_number":252},
  {"content":"\r\n\r\nو ميرزا نصر اللّه صاحب عنوان از مردم مراغه و چنان‌كه در « المآثر » فرموده : در علم تنجيم بمقامى عظيم رسيده و در فنون رياضيه بالكليه درجهء بلند داشت و در اواخر سلطنت فتحعلى شاه منجم‌باشى خاص شد و بتدريج از اعيان عهد خود گرديده و تيول لايق و مرسوم قابل بهم رسانيد ، و در اين سال وفات كرده و اولادى محصل علوم بر جاى گذاشت ، انتهى ،\r\nلكن نژاد او را كه تا محيى الدّين بدين‌طريق آورده چندين نفر از ميزان مرسوم كمتر و ظاهرا قدرى افتاده دارد .\r\n\r\nسنه 1277 قمرى مطابق سنه 1239 شمسى آدينه غرهء محرم الحرام ( . . . ) اسد ماه برجى\r\n\r\n* ( 1340 - تولد ميرزا محمد صادق خان 41 اديب الممالك فراهانى ) *\r\nوى فرزند حاجى ميرزا حسين 40 بن ميرزا محمد صادق 39 شاعر فراهانى است .\r\nميرزا محمد صادق در ( 1289 ) بيايد . فرزندش حاجى ميرزا حسين 40 از دختر عم پدرش ميرزا ابو القاسم قائم‌مقام بوجود آمده ، وفاتش غرهء شوال سنه 1291 و او دختر عمه‌اش را كه دختر 40 پسر 39 ميرزا حسن 38 بن ميرزا عيسى 37 ( 1237 ج 4 ش 514 ) باشد بزنى گرفته و از از او چهار پسر 41 و دو دختر 41 آورده ، كه يكى از دخترانش فاطمه خانم 41 شاعرهء شاهين تخلص ( 1281 ) و سيمين پسرانش ميرزا محمد صادق خان 41 صاحب اين عنوان است كه كنيه‌اش ابو عيسى و تخلصش در شعر اميرى و لقبش اديب - الممالك بود .\r\n\r\n","description":"","footnote":"","page_name":" 2131 ","page_number":253},
  {"content":"\r\n\r\nميرزا محمد صادق خان از أجله و عظماء شعرا و ادبا و رجال نام‌بردار اين عصر بود ، بلكه به اعتقاد كثيرى از اهل ادب و سخن نخستين شاعر عهد اخير و بر كافهء معاصرين خود در نظم و نثر برترى داشت . و او در دوازده دقيقه پيش از طلوع آفتاب روز پنج‌شنبه چهاردهم ماه محرم الحرام اين سال - مطابق ( . . . ) اسد ماه برجى - در قريهء كازران بلوك شراء شهر سلطان‌آباد عراق كه اختصاصى مادرش بوده متولد شده و از نخست لقب امير الشعراء يافته و ازاين‌جهت تخلص خود را كه پروانه بود در سنه 1308 اميرى نهاد ، و ازآن‌پس در سنه 1314 از طرف مظفر الدّين شاه لقب اديب الممالك يافت ، و چندين كتاب بنظم و نثر تأليف كرده كه از همه مشهورتر « ديوان اشعار » او است . و پس از مدت پنجاه و هشت سال و سه ماه قمرى و چهارده روز عمر در روز چهارشنبه بيست و هشتم ماه ربيع الآخر سنه 1335 هزار و سيصد و سى و پنج - مطابق 3 حوت‌ماه برجى - وفات كرد و در شاه عبد العظيم ( ع ) در صحن مرحوم آقا سيد صادق طباطبائى در حجرهء ميرزا ابو الحسن خان قائم‌مقامى دفن شد . و وى را فرزندى بنام ميرزا عيسى 42 بوده كه در سنه 1308 به ده‌سالگى وفات كرده و غير از او فرزندان ديگرى نيز داشته كه همه پيش از خودش وفات كردند و خود در حين وفات بلاعقب درگذشت « 1 » .\r\n\r\n* ( 1341 - وفات سيد جعفر طالقانى نجفى ) *\r\nوى فرزند سيد على بن سيد حسين بن سيد حسن مير حكيم حسينى و خود از مشاهير عصر خويش در علم و ادب بوده كه در سنه 1203 - چنان كه در « الكرام البررة : 265 ش 523 » فرموده - در نجف متولد شده و هم در آنجا نزد پدر خود و آقا سيد محمد كربلائى و شريف العلماء و غيره درس خوانده و حافظ « قرآن مجيد » بوده و هماره نماز جماعت را در صحن شريف به پا مىداشته ، تا آخر هم در آن شهر شريف در عصر سه‌شنبه پنجم ماه ربيع الاول اين سال هزار\r\n\r\n\r\n","description":"","footnote":"\r\n( 1 ) براى مآخذ فراوان اميرى رجوع به « فرهنگ سخنوران : 61 » شود . م .\r\n","page_name":" 2132 ","page_number":254},
  {"content":"\r\n\r\nو دويست و هفتاد و هفت - مطابق ( اسد - سنبله ) ماه برجى - هم در نجف وفات كرده و در صحن شريف در مقبرهء خانوادگى خودشان دفن شد و سه فرزند بنام سيد موسى و سيد محمد و سيد على برجا نهاد .\r\n\r\n* ( 1342 - تولد سيد محمد حسن 36 سه دهى اصفهانى ، ره ) *\r\nوى فرزند سيد محمد على 35 بن سيد حسنعلى 34 بن سيد محمد 33 بن سيد محمد رضا 32 بن سيد محمد على 31 بن سيد مهدى 30 بن سيد تراب 29 بن سيد كاظم 28 بن سيد هداية اللّه 27 بن سيد مهدى 26 بن سيد ابراهيم 25 بن سيد زين العابدين 24 موسوى است .\r\nسيد زين العابدين 24 در ( 1210 ج 2 ص 373 ) به شماره 23 اشتباها گذشت ، و چيزى كه بايد آنجا نوشته شود و براى ضيق مكان نوشته نشد اينكه دربارهء سيد عيسى 12 در ورقه‌ئى كه اينك ذكر مىشود و آن را سيد محمد على پدر صاحب عنوان ترتيب داده نوشته كه وى در موضع تمام از توابع الكاء بورجان از توابع لرستان بختيارى دفن است ، و غير از سيد ابراهيم فرزندان ديگرى از پسر و دختر هم داشته كه از پسران يكى سيد على 13 الاحول است كه در زرازرجان معروف بزارجان نزديك سه ده دفن است . و اين سيد زين العابدين را ما پس از نوشتن شماره ( 24 ) درست دانستيم .\r\nو سيد حسنعلى 34 ورقه‌ئى ترتيب داده و در آن نسب خود را تا به امام نوشته و جمعى از علماء آن عصر شهادت بر صحت آن نوشته‌اند و او دو پسر داشته : يكى سيد محمد باقر 35 ( 1324 ) و ديگر سيد محمد على 35 پدر صاحب عنوان كه او هم ورقهء ديگرى ترتيب داده و نسب خود را در آن تا به امام نوشته و جمعى از علما شهادت بر صحت آن داده‌اند ، و اين دو ورقه در نزد سيد محمد مهدى 37 ( 1314 ) فرزند صاحب عنوان به نظر رسيد .\r\n\r\n","description":"","footnote":"","page_name":" 2133 ","page_number":255},
  {"content":"\r\n\r\nو سيد محمد حسن صاحب عنوان از علما و فقها بوده و چنان‌كه فرزندش سيد محمد مهدى 37 مذكور در ورقه‌ئى كه نزد خود او ديده شد غير از دو ورقه شجره نوشته ، در بيست و ششم ماه جمادى الاولى اين سال - مطابق ( . . . ) قوس ماه برجى - متولد شده و در نزد مرحوم حاج ميرزا بديع درب امامى و آقا ميرزا حسن ميرزا ابراهيم و جهانگير خان و آقا سيد محمد باقر درچه‌اى درس خوانده و چندين كتاب تأليف كرده بدين شرح : اول « رسالهء اجتماع امر و نهى » . دويم « رسالهء استصحاب » . سيم « رسالهء اشتراط استصحاب ببقاء موضوع » . چهارم « رسالهء تمييز مشتركات و حال ابو بصير » . پنجم « رسالهء حجيت بينه و فروع آن » . ششم « رسالهء رهن » .\r\nهفتم « رسالهء صلح » . هشتم « رسالهء صلح حق الرجوع » . نهم « رسالهء ظن » . دهم « رسالهء فرق بين حيثيت تعليليه و تقييديه » . يازدهم « رساله در قضا » . دوازدهم « مجموعه‌اى در وعظ و حديث » .\r\nو در ماه صفر المظفر سنه 1329 هزار و سيصد و بيست و نه - مطابق ( دلو - حوت ) ماه برجى - وفات نموده و عظامش را بنجف اشرف نقل كردند .\r\n\r\n* ( 1343 - وفات قلندر شاه ، عارف ونكى ) *\r\nقلندر شاه از قرارى كه در « المآثر » نوشته از مشاهير صوفيه بوده و در قريهء ونك شميران تهران سكونت داشته و در نيمهء ماه جمادى اين سال - مطابق ( قوس - جدى ) ماه برجى - وفات كرد و در همان قريه دفن شد و مرحوم ميرزا يوسف آشتيانى صدر اعظم بر قبر وى عمارت و بنائى ساخت و خود هم پس از فوت در كنار آن آسود ، و اين اشعار را در « طرائق » از روى قبر او نقل كرده كه مدرك ما در تاريخ فوت او است :\r\n چون شنيد اين ندا ز عالم قدس * مژدهء حور و منظر دلخواه\r\nهفت و هفتاد از هزار و دويست * رفته در نيمهء جمادى ماه\r\nمرغ روحش فروشكست قفس * كرد پرواز در بهشت إله \r\n\r\n","description":"","footnote":"","page_name":" 2134 ","page_number":256},
  {"content":"\r\n\r\n\r\n* ( 1344 - تولد ثقةالاسلام تبريزى ، ره ) *\r\nوى ميرزا على آقا ابن حاجى ميرزا موسى ثقةالاسلام است كه در سال ( 1258 ج 5 ش 943 ) گذشت ، و خود از علما و فقهاء معروف آذربايجان بوده و شعر هم مىگفته ، و شرح احوالش در « ريحانة الادب 1 : 236 » و « نقبا : 1546 » و بعضى از مواضع ديگر نوشته ، و از آنها چنين برآيد كه : او در شب آدينه ششم ( يا هفتم ) ماه رجب الفرد اين سال - مطابق ( جدى - دلو ) ماه برجى - در تبريز متولد شده و بجاى پدر و جد رئيس شيخيه تبريز گرديده ، و كتب چندى تأليف كرده ، از آن جمله : اول كتاب « ايضاح الانباء » در تعيين مولد خاتم الانبياء ، انجام تأليف آن ماه رمضان سنه 1329 « 1 » . دويم كتاب « لالان » كه در آن از سياست و اجتماعيات بحث نموده و خاتمهء كار خود و آذربايجان را خبر داده « 2 » . سيم\r\n\r\n\r\n","description":"","footnote":"\r\n( 1 ) از رساله « ايضاح الانباء فى تعيين مولد خاتم الانبياء و مقتل سيد الشهداء » كه ظاهرا آخرين تأليف صاحب عنوان و گواه صادقى بر كمال تبحر علمى اوست 16 صفحه بقطع رقعى بسال 1330 در مطبعه اميد تبريز ( و بنا بشرح مندرج در ص 80 آن ) در آخرين روزهاى حيات خود مؤلف ( دهه عاشورا ) بطبع رسيده و پس از گذشتن 22 سال ميرزا محمد آقاى ثقةالاسلام همت در اتمام طبع آن نموده و بقيه را ( تا 79 صفحه ) در مطبعه حقيقت تبريز بچاپ رسانيده و مقدمه‌ئى طى 24 صفحه پيرامون شرح حال مؤلف و خاندانش نيز بدان ملحق و تصوير آن مرحوم را هم در آخر مقدمه چاپ كرده است . آقاى مشار در كتاب « مؤلفين كتب چاپى 4 : 491 و 420 » كه شرح حال ثقةالاسلام را بنقل از تربيت و قزوينى آورده و هم در « فهرست كتابهاى چاپى 1 : 628 » حسب المعمول دچار اشتباه شده و سه نوع چاپ براى كتاب ايضاح نوشته‌اند . م .\r\n( 2 ) اين كتاب در حرف لام « الذريعة 18 : 268 » و « فهرست مشار 2 : 2597 » بعنوان « رساله لالان » معرفى شده و گفته‌اند كه در استانبول بسال 1326 ق و بقول مشارطى 72 -\r\n","page_name":" 2135 ","page_number":257},
  {"content":"\r\n\r\n« ترجمه كتاب بث الشكوى » عبد الجبار عتبى است كه آن قسمت سيم از « تاريخ يمينى » است كه تا آن زمان ترجمه نشده بوده و اين ترجمه دليلى واضح بر تبحر او در ادبيات فارسى و عربى است « 1 » . چهارم كتاب « مرآة الكتب » در اسماء كتب شيعه و مؤلفين آنها ، و آقاى الفت كه در ( 1301 ) بيايد مىفرمود كه من اجزاء كثيره از مسودات « كشف الحجب » خود را در نجف پس از صرف‌نظر كردن از تأليف چنين كتابى چون ديدم او مشغول بدان است بوى دادم « 2 » .\r\nو بالاخره ، او در روز دوشنبه دهم ماه محرم الحرام سنه 1330 هزار و سيصد و سى - مطابق 10 جدى ماه برجى - پس از مدت پنجاه و دو سال و شش ماه قمرى و سه روز عمر از ظلم دولت روس منحوس در تبريز بر سردار جفا رفته و چشم از جهان پوشيد . و پس از وى حاج ميرزا محمد آقا رئيس شيخيه تبريز شد .\r\nو او را برادرى بود بنام ميرزا ابو الحسن ثقةالاسلامى كه در چند دوره نمايندهء مجلس بود و در شب 2 صفر سنه 1368 در تهران بحملهء قلبى وفات كرد ، چنان كه در « روزنامه اطلاعات .\r\nش 6808 صادره در 9 صفر 1368 » نوشته .\r\nدر « روزنامه اطلاعات . س 45 ش 3262 صادره در 5 شنبه 15 مرداد 1349 ( 3 ج 1 سنه 1390 ) در ص 13 » پس از شصت سال ، شرحى درباره مرحوم ثقةالاسلام صاحب\r\n\r\n\r\n","description":"","footnote":"\r\n- صفحهء جيبى بچاپ سربى رسيده است . جناب مشار در « مؤلفين » با همين خصوصيات گويد كه در تبريز نيز چاپ شده كه البتّه اشتباه كرده‌اند . م .\r\n( 1 ) رساله « بث الشكوى » بطورىكه از مقدمه ايضاح ( ص 18 ) و فهارس آقاى مشار مستفاد مىشود ترجمه بخش سوم تاريخ ابو النصر محمد بن عبد الجبار عتبى و برحسب سفارش حسنعلى خان امير نظام گروسى از عربى به فارسى ترجمه و بسال 1318 طى 60 صفحه جيبى در تبريز چاپ سربى شده است . م .\r\n( 2 ) نسخه « مرآة الكتب » هنوز در كتابخانه مؤلف آن در تبريز موجود است ، و به‌طورىكه در فهارس مشار آمده كتاب ديگرى از آن مرحوم بنام « تاريخ مكه شريفه و رجال برجسته » بسال 1333 ش طى 43 صفحه خشتى در تبريز چاپ سربى شده است . م .\r\n","page_name":" 2136 ","page_number":258},
  {"content":"\r\n\r\nعنوان نوشته بخلاصهء اينكه وى قبل از اعدام وضو ساخت و دو ركعت نماز خواند سپس به طرف چوبهء دار رفت ولى قبل از اينكه روى صندوق قرار گيرد عمامه از سرش افتاد و يك سرباز روس آن را برداشت ، ثقةالاسلام با خشم عمامه را از دست سرباز روس گرفت و روى صندوق رفت و رو بجمعيت كثيرى كه جمع شده بودند نمود و گفت : اى ملت ! شما بدانيد من براى چه اعدام مىشوم : آنها نوشته‌ئى از من مىخواستند و من ندادم و افتخار مىكنم كه در اين روز عزيز عاشورا شهيد شوم و چنين نوشته‌ئى ( : روس‌ها با جنگ آذربايجان را گرفته‌اند ! ) بدست اجانب ندهم . سپس به روى صندوق رفت و طناب دار را با دست خود بگردنش انداخت و چند قزاق صندوق را از زير پايش كشيدند ! انتهى .\r\n\r\n* ( 1345 - تولد حاج شيخ محمد هادى بيرجندى ، ره ) *\r\nوى معروف به هادوى و در شعر تخلص هادى داشت و فرزند حاج ملا حسين بن محمد محسن بن عبد اللّه بن محسن بن حسين زاهد است كه خانواده آنها اصلا چنان كه در « فهرست كتابخانه رضويه 5 : 250 » نوشته از اصفهان بوده و پيش از فتنه افاغنه ببيرجند رفته‌اند .\r\nو خود حاج شيخ محمد هادى از علما و فقها و اهل شعر و ادب در اين عصر بود ، چنان‌كه پدرش حاج ملا حسين نيز يكى از علما و زهاد عصر خويش و شاگرد شيخ انصارى بوده .\r\nحاج شيخ محمد هادى در پنج‌شنبه دوازدهم ماه رجب الفرد اين سال - مطابق ( . . . ) دلوماه برجى - در شهر بيرجند متولد شده و تا 16 سالگى در نزد پدر خود درس خواند ، آن‌گاه در سنه 1293 بمشهد رفته و شش سال در آنجا در نزد حاجى ميرزا حبيب اللّه مجتهد و شيخ محمد حسن كرمانى و سيد محمد باقر گلپايگانى و ملا محمد رضاء روغنى سبزوارى شاگرد حاجى سبزوارى در فنون مختلفه درس خواند . و بعد از آن بعتبات رفت و در آن اراضى مقدسه\r\n\r\n","description":"","footnote":"","page_name":" 2137 ","page_number":259},
  {"content":"\r\n\r\nخدمت ميرزاى رشتى و ميرزاى شيرازى و آخوند خراسانى و سيد يزدى و ميرزا محمد تقى شيرازى چندى تحصيل كرد تا برتبهء اجتهاد نائل گرديد و اجازت روايت از حاجى نورى دريافت . و در سنه 1319 برحسب دعوتى كه از امير محمد اسماعيل خان شوكة الملك به عمل آمد مرحوم آقاى صدر ( ره ) وى را بعنوان زعامت دينيه ببيرجند اعزام داشت و وى با تهىدستى و فقر آنجا بترويج و تأليف مشغول گرديد . و در أوان مشروطيت مرحوم آخوند خراسانى وى را بعنوان عالم طراز اول بمجلس شوراى ملى معرفى نمود و رئيس مجلس وقت مرحوم ممتاز الدوله تلگرافى حضور او را در مجلس استدعا كرد و او از آن استعفا خواسته فقط در همان بيرجند تا آخر عمر اقامت نمود و با خويش و بيگانه بطور عاقلانه و دوستانه معاشرت مىفرمود و با علماء اهل سنت به نحوى مراودت مىكرد كه جا داشت رويه او سرمشق ديگران از اين صنف قرار گيرد ، و علاوه بر آنها مراتب نورانيت فكر و علم بمقتضاى سياست وقت او را كمتر كسى از علما با درجه زهد و تقواى او بهم رسانيد .\r\nو وى را تأليفات چندى است : اول كتاب « آئين سخنورى » . دويم كتاب « بستان الناظر » بسبك « كشكول شيخ » كه از نفايس ذخائر ادبى است . سيم « ترجمه كتاب الادب الكبير ابن مقفع » . چهارم « ترجمهء عهدنامه مالك اشتر » تأليف آن سنه 1333 در 23 رجب . پنجم « تقريرات دروس » اساتيد خود . ششم « ديوان اشعار » . هفتم كتاب « مائدهء محمديه » در اينكه علوم و معارف منتهى بأنبياء ( ع ) است ، و غير اين‌ها . و اينك اين چند شعر از او نوشته شد :\r\n مسعود سعد سلمان محبوس بود و من * ما هر دو يادگاريم از محنت ز من\r\nاو بيست سال جوركش خصم خويش بود * من شصت سال دستخوش نفس خويشتن\r\nاو با تنى مقيد در حبس‌گاه ناى * من با دلى مشوش در تنگناى تن\r\nبر او فضاى محبس مانند گور بود * بر من قباى اطلس ماننده كفن\r\nاو را نه غير حلقهء زنجير مستشار * ما را نه غير رشته تقدير مؤتمن\r\nاو را ز تار شبها ديباى شوشتر * ما را ز خون دلها بيجادهء يمن\r\nاو شامگاه بر زبر دست غصه سر * من صبحگاه بر سر زانوى غم ذقن \r\n\r\n","description":"","footnote":"","page_name":" 2138 ","page_number":260},
  {"content":"\r\n\r\n او پيش تيغ حادثه گر سرسپر نمود * من پيش تيغ دهر ز جان مىكشم محن \r\nو هم در نكوهش مىخوارگى فرمايد :\r\n آن آتش افروخته اندر دل آب * گفتم بخرد كه چيست گفتا خاموش\r\nكاين شعبده ترسا بچگان ساخته‌اند * كز خانه ما و تو برآرند خروش\r\nبس خانه كه داده است اين آب بر آب * بس دل كه گرفته است از اين آتش جوش\r\nبس مرد كه اين آب فروبرده به خاك * بس مغز كه اين باده تهى كرده ز هوش\r\nويران كرده است كاخ آزادان ليك * آباد نموده دكه باده‌فروش \r\nو او پس از مدت هفتاد و هشت سال و يازده ماه قمرى عمر در روز شنبه يازدهم جمادى الاولى سنه 1366 هزار و سيصد و شصت و شش - مطابق 12 ارديبهشت‌ماه باستانى - در بيرجند وفات كرد و در قاينات و بيرجند براى او مجالس تعزيه و تعطيل عمومى به عمل آمد ، چنان‌كه در « روزنامه اطلاعات . ش 6337 » و شرح احوالش هم در ( ش 6341 ) نوشته و اين مرقومات با اندك تصرفى از آنجا اخذ شد .\r\n\r\n* ( 1346 - عيد رسمى قرار دادن دولت ايران ) * * ( 13 رجب را ) *\r\nدر « الذريعة 9 : 7 ش 40 » شرحى نوشته بخلاصهء اينكه در اين سال ناصر الدّين شاه بجميع مملكت خود ابلاغ كرد كه همه‌ساله روز 13 ماه رجب را كه روز تولد حضرت امير المؤمنين ( صلوات اللّه و سلامه عليه ) مىباشد عيد قرار بدهند ، و در آن وقت مؤيد الدوله والى شيراز بوده و حاج كاظم شاعر شيرازى كه در شعر تخلص آشفته مىنموده قصيده‌ئى در اين مورد و تهنيت اين روز مبارك سروده كه در آخر آن مدح ناصر الدّين شاه و امين السلطان وزير وقت و مؤيد الدوله را ذكر كرده ، انتهى « 1 » .\r\n\r\n\r\n","description":"","footnote":"\r\n( 1 ) شرح حال آشفته در سال آتى ( 1278 ) خواهد آمد ، و در خصوص عيد ولادت -\r\n","page_name":" 2139 ","page_number":261},
  {"content":"\r\n\r\n\r\n* ( 1347 - تولد سيد جعفر 32 شاعر حلى ) *\r\nوى سيد ابو يحيى 32 فرزند شريف ابو الحسين حمد 31 بن محمد حسن 30 بن ابو محمد عيسى 29 بن كامل 28 بن منصور 27 بن كمال الدّين 26 بن منصور 25 بن زويع\r\n\r\n\r\n","description":"","footnote":"\r\n- حضرت سيد الوصيين امير المؤمنين ( سلام اللّه عليه ) شرحى در كتاب « وقايع السنين : 561 ببعد ذيل وقايع سنه 1122 » آمده است كه عينا نقل مىكنيم : « فائده مهمه » و ايضا از وقايع : تجديد عيد مولود حضرت سيد الاوصياء بود . پادشاه ( مرحوم شاه سلطان حسين صفوى ) از علما تفتيش نمود روز تولد حضرت امير المؤمنين ( عليه السلام ) را ، و چون خلافى مذكور شد از علامى شيخ الاسلام امير محمد صالح خواتون‌آبادى و او را اعتقاد روز هفتم شهر شعبان المعظم بود بمقتضاى حديثى و قائلى معلوم نبود به جهت آن قول ، و حضرت علامة العلمائى آقا جمال و حضرت اعلم العلماء امير محمد باقر مدرس هر دو را اعتقاد اين بود كه سيزدهم رجب روز ولادت با سعادت آن حضرت است ؛ پادشاه فرمود كه ايشك آقاسىباشى همه علماء أعلام و مدرسين و متوسطين را اجتماع فرمودند در خانه ميرزا باقر صدر خاصه و بعد از منازعات ، آقا جمال و مير محمد باقر ( سلمهما اللّه ) و قريب هشتاد نفر ترجيح دادند كه روز ولادت آن حضرت سيزدهم رجب است ، و شيخ الاسلام و پسرش مير محمد حسين و دامادش ملا عبد الكريم هفتم شعبان را روز ولادت آن حضرت گمان كردند ! و هركس اعتقاد خود را نوشته ، محصل امر مزبور به نظر اشرف رسانيد . و اين مجمع در شنبه يازدهم شهر رجب منعقد شد ، و پادشاه والاجاه ترجيح مجمع عليه داده سيزدهم را عيد قرار داد و شب تا صبح بطريق ساير اعياد نوبه را فروكوفتند و آن روز را مجلس ساختند و قول هفتم را كه از قدما و متأخرين قائلى نداشت و مستند آن به غير حديثى نبود اعتبار ننمودند ، چنانچه قول باينكه ولادت با سعادت در هفتم ذىحجه است يا در چهاردهم رمضان است نيز به غير حديثى ديگر سند نداشت و كسى اعتبار نكرده بود . پس هر سه قول در يك‌مرتبه است لهذا ترجيح قول اول دادند . و اين عيد -\r\n","page_name":" 2140 ","page_number":262},
  {"content":"\r\n\r\n24 بن منصور 23 بن كمال 22 بن محمد 21 بن منصور 20 بن احمد 19 بن نجم 18 بن منصور 17 بن شكر 16 الحسينى ( ره ) است .\r\nشكر 16 الحسينى در ( 1211 ج 2 ش 169 ) گذشت . نواده‌اش سيد كمال الدّين 26 سرسلسله طايفه‌ئى در عراق عرب است كه آنها را به نسبت وى آل سيد كمال الدّين خوانند .\r\nو نوادهء او سيد حمد 31 در سنه 1287 وفات كرده و فرزندان چندى داشته كه اصغر همه سيد عيسى 32 متولد در سال وفات پدر و أشعر آنها صاحب عنوان و ديگر سيد هاشم 32 ( 1341 ) است .\r\nو سيد جعفر 32 صاحب اين عنوان از شعراء بزرگ عراق عرب و اهل علم و ادب بوده و در علوم دينيه و محاضرات دستى قوى داشته و در سه‌شنبه نيمهء ماه شعبان المعظم اين سال در يكى از دهات عذار كه بقريه سادات معروف است « 1 » متولد شده و در نزد حاجى شيخ محمد طه نجف و حاجى ميرزا حسين خليلى درس خوانده ، و ديوانى در اشعار دارد بنام « سحر بابل و سجع البلابل » كه پس از فوتش برادرش سيد هاشم مذكور كه در ( 1341 ) بيايد آن را جمع كرده و بسيارى از اشعار وى را در آن نياورده ، و اينك اين اشعار از او اينجا نوشته شد ، و او اين‌ها را نخست در مدح امام حميد الدّين يحيى گفته و بيمن فرستاده و پس از آن تغيير بمدح ميرزاى شيرازى داده با زيادتى چندى ، چنان‌كه در مدح بسيارى همين‌طور مىكرده :\r\n مر و انه و احكم فأنت اليوم ممتثل * و الامر أمرك لا ما تأمر الدول\r\nعنك الملوك انثنوا عجزا و ما علموا * أ أنت زدت علوا أم هم سفلوا\r\nنجاة ذى التاج أن يعطيك مقوده * لامه ان عصاك الثكل و الهبل \r\n\r\n\r\n","description":"","footnote":"\r\n- از مخترعات شاه سلطان حسين بن شاه سليمان بن . . . است . نفعه اللّه به فى الدارين .\r\nحضار مجلس اجلاس از علما : آقا جمال . امير محمد باقر شيخ الاسلام . ملا بهاء الدّين ( ظ فاضل هندى ) . ملا محمد حسين لنبانى . ملا محمد حسين و ملا محمد كاظم پسران ملا شاه محمد تبريزى . ملا محمد هادى و ملا محمد جعفر اولاد ملا محمد باقر خراسانى و نظائر اين جماعت . . . » الخ . م .\r\n( 1 ) قرية السادة احدى قرى الحلة : « نقباء البشر » . م .\r\n","page_name":" 2141 ","page_number":263},
  {"content":"\r\n\r\n من كان فى حكمه باللّه منتصرا * فلا تقابله الانصار و الخول\r\nفعش فريدا بلا مثل تقاس به * لكن بطشك فيه يضرب المثل\r\nان كان للناس اقوال بلا عمل * فأنت أسبق من أقوالك العمل\r\nيمناك قد خصها اللّه « 1 » بأربعة * لها الدعاء و الندى و البطش و القبل\r\nهى السحاب فنهنه بعض صيبها * نخشى اذا اتصلت أن تقطع السبل\r\nما الروس و الفرس يوما كابن فاطمة * و لاكملته الاديان و الملل\r\nفكم له من يد في العين « 2 » يشكرها * بها تحدثت الركبان و الابل\r\nالدولة اليوم فى أبناء فاطمة * بشرى فقد رجعت أيامنا الاول\r\nقد جانب البخل حتى ما توهمه * كأن عقيدته لم يخلق البخل\r\nلم تمحل الناس ما دامت مواهبه * و كيف يجتمع الوسمى و المحل\r\nيهزنا ان سمعنا مدحه طرب * كأنما مدحه فى سمعنا غزل « 3 » \r\nسيد جعفر پس از مدت سى و هشت سال قمرى و هشت روز عمر ، در دوشنبه بيست و سيم ماه شعبان المعظم سنه 1315 هزار و سيصد و پانزده - مطابق ( . . . ) جدى ماه برجى - در نجف به فجائه وفات كرد و همان‌جا دفن شد . و شيخ محمد سماوى در مرثيهء او فرموده :\r\n\r\n\r\n","description":"","footnote":"\r\n( 1 ) چنين است به خط مرحوم معلم و صواب چنان كه در مآخذ است « قد خصها البارى » مىباشد . م .\r\n( 2 ) همچنين است در « اعيان الشيعة » لكن در اصل ديوان « الدّين » است . م .\r\n( 3 ) مرحوم معلم در هامش نسخه اصل پاره‌ئى از لغات غريبه اين ابيات را چنين توضيح داده است : 1 - الهبل . قال فى « مجمع البحرين » : الهبل بالتحريك مصدر قولك :\r\nهبلته أمه . أى ثكلته . 2 - القبل ، كعنب : الطاقة . 3 - فنهنه : بازدار . 4 - المحل خشك سالى و قحطى .\r\n","page_name":" 2142 ","page_number":264},
  {"content":"\r\n\r\n أى فؤاد عليك ما احترقا * و أى دمع عليك ما اندفقا\r\nيا راحلا و الكمال يتبعه * ما أنت الا الهلال قد محقا\r\nبكى عليك القريض منفجعا * و انفجع الفضل فيك محترقا « 1 » \r\n\r\n\r\n","description":"","footnote":"\r\n( 1 ) مخفى نماند كه تمام اين شرح حال منحصرا مأخوذ از « اعيان الشيعة » مىباشد باختصار ، و ديگر از مآخذ ترجمه سيد جعفر حلى « نقباء البشر : 288 » است كه يك صفحه تمام نوشته و در آنجا گويد كه وى را در نجف دو برادر بود سيد على و سيد يحيى كه با هم دروس مقدماتى و سطوح را خواندند و برادر ديگرشان سيد صالح از فقها و شاگرد آخوند خراسانى بود و در 1345 وفات يافت . و نيز گويد كه سيد جعفر در وادى السلام نزديك مقام حضرت مهدى ( عجل اللّه فرجه ) پهلوى قبر پدرش به خاك رفت ، انتهى . و جاى تعجب است كه صاحب نقبا چگونه در اينجا يادى از برادر فاضل ديگرشان سيد هاشم ننموده با اينكه خود در « الذريعة 12 : 151 » فرمايد : « سحر بابل و سجع البلابل ، يا تراجم الاعيان و الافاضل .\r\nديوان اشعار سيد جعفر حلى . . . است كه برادر فاضلش سيد هاشم آن را مرتب نموده و مرحوم شيخ محمد حسين كاشف الغطا ( متوفى 1374 ) مباشر طبع آن گرديد و شرح احوال ممدوحان سيد را بدان افزود و بالاخره كتاب در 23 باب طى 466 صفحه بسال 1331 در مطبعه عرفان صيدا بطبع رسيد » انتهى . و نيز ناگفته نماند كه اين كتاب نفيس و پرفايده بار ديگر در حدود سال 1393 به صورت افست چاپ و منتشر گرديد . م .\r\n","page_name":" 2143 ","page_number":265},
  {"content":"\r\n\r\nسنه 1240 شمسى\r\nپنجشنبه نهم ماه رمضان المبارك اول حمل‌ماه برجى\r\n\r\n* ( 1348 - وفات مرحوم شيخ عبد الرحيم بروجردى ، ره ) *\r\nدر « المآثر : 159 » فرمايد : از اجلهء مجتهدين دار الخلافه طهران بوده ، و ميرزا تقى خان امير نظام اتابيك اعظم در اوائل امر صدارتش نسبت بوى اظهار عقيدت مىكرده است ، آنگاه گويند بموجبى از وى سخت برميد و اعتقادش منفسخ گرديد ، رحلت اين عالم جليل عصر روز پنج‌شنبه شانزدهم شهر رمضان المبارك سنه 1277 يك‌هزار و دويست و هفتاد و هفت واقع شد . انتهى ، و آن مطابق 8 حمل‌ماه برجى بوده .\r\nو در كتاب « امير كبير . چاپ 2 ص 159 » در وجه اين فسخ عقيدت گويد كه : شخصى در خصوص ملكى ادعائى بر امير داشت ، امير مدعى را با مأمورى از طرف خود بمحضر شيخ عبد الرحيم روانه ساخت و بشيخ پيغام داد كه مطابق قوانين و موازين شرعى بدين ادعا رسيدگى كرده از روى حق و عدالت حكم صادر كند . شيخ جواب فرستاده بود : . . . « 1 » .\r\n\r\n\r\n","description":"","footnote":"\r\n( 1 ) جواب شيخ را كه مؤلف در نسخه اصل ، از كتاب « امير كبير و ايران : پاورقى ص 132 ( نه 159 ) تأليف دكتر فريدون آدميت . ط 2 تهران 1334 ش » نقل كرده و مشتمل بر هتك احترام و قدح شيخ است مأخذ آن را نويسنده « كنفرانس دولت‌آبادى در پاريس بسال 1930 م » ذكر نموده ، لكن خود ايشان بعدا متوجه غرض‌رانى و عناد اين شخص شده و لذا در ( چاپ 4 پاورقى ص 308 ، تهران 1354 ) مطلب را كوتاه‌تر و بدون قدح و ذم آورده و چنين اظهارنظر نموده كه : « اين داستان را دولت‌آبادى در كنفرانس خود راجع بميرزا تقى خان گفت و شيخ المشايخ معزى هم در « نوادر الامير » با شاخ و برگ فراوان نوشته است ، شايد مبناى تاريخى داشته داشته باشد ، ما سند معتبرى نداريم » ، انتهى . و بنا بر آنچه گذشت چون آقاى آدميت خود شخصا داستان مغرضانه آن شخص را در چاپهاى اخير حذف كرده‌اند لذا از نقل آن در اينجا صرفنظر شد . و آقاى سيد حسين -\r\n","page_name":" 2144 ","page_number":266},
  {"content":"\r\n\r\nو مقصود از عزل او كه نوشته ، عزل از محضر شرعى بود كه امير وى را بدان منصوب نموده و پروبالى بوى داد كه از همه محاضر قضائى شرعى متنفذتر گرديده بود .\r\nو اين شيخ عبد الرحيم بروجردى غير از حاج شيخ محمد رحيم بروجردى است كه در سال ( 1309 ) بيايد . و دختر اين شيخ عبد الرحيم ( صاحب عنوان ) زوجه مرحوم حاجى نورى ( 1254 ) « نور اللّه تعالى روحه الشريف » بوده ، چنان كه در « الكرام البررة : 724 » فرموده .\r\n\r\n* ( 1349 - تولد مرحوم حاجى شيخ مهدى خالصى ، ره ) *\r\nوى فرزند شيخ حسين بن شيخ عزيز بن حسين بن على از اهل ناحيهء خالص بغداد است .\r\nشيخ عزيز در سنه 1286 و فرزندش شيخ حسين در سنه 1312 وفات كرده و هر دو در كاظمين دفن‌اند .\r\n\r\n\r\n","description":"","footnote":"\r\n- مكى نيز در كتاب « زندگانى ميرزا تقى خان امير كبير : 56 ط 2 و 124 ط 6 » داستان را چنين آورده كه « شخصى در مورد ملكى بر يكى از گماشتگان امير كبير دعوى كرده » الخ ، و از حاكم شرع مذكور فقط بعنوان « شيخ عبد الرحيم نامى » ياد نموده و بقيه مطلب را شبيه متن آورده ، لكن در اين كتاب مطلقا نام مأخذ ذكر نشده ، و ميرزا عباس خان اقبال آشتيانى قضيه را در كتاب خود « ميرزا تقى خان امير كبير : 166 » مستقيما از كتاب معتبر « نوادر الامير » تأليف مرحوم شيخ المشايخ معزى و او هم « كرة بعد أولى از بعضى از علماى ماضى و آنان كه در قيد حياتند . . . » به نحوى نقل كرده كه به كلى با آنچه در « ط 2 » كتاب آدميت و كتاب مكى آمده متفاوت بوده ، و با ملاحظهء آنچه در اين كتاب اخير ذكر شده هيچ نوع اتهامى بمقام صاحب عنوان نمىتوان روا داشت ، و اللّه العاصم . و براى اطلاع بيشتر از احوال آن مرحوم رجوع به « تاريخ بروجرد 2 : 372 - 382 » شود . م .\r\n","page_name":" 2145 ","page_number":267},
  {"content":"\r\n\r\nو حاجى شيخ مهدى صاحب اين عنوان از علماء اعيان و فقهاء عصر بود و در زهد و تقوى و اقامهء شعائر اللّه و اخلاق فاضله خيلى كم‌نظير مىنمود ، و همانا در دوشنبه پانزدهم ماه ذى الحجة الحرام اين سال - مطابق ( . . . ) سرطان‌ماه برجى - در كاظمين متولد شده ، و كتب تصوير حاج شيخ مهدى خالصى مأخوذ از « احسن الوديعه »\r\nچندى تأليف كرده از آن جمله كتاب « الشريعة السمحاء » در احكام سيد الانبياء كه در مسائل سهل العمل از طهارت تا حج به عربى و رساله‌ئى فتوائيه براى مقلدين است . دويم كتاب « بيان تصحيف المنحة الالهية » از نفثه شيطانيه در رد معرب كتاب « التحفة الاثنىعشريه « 1 » » در رد اماميه\r\n\r\n\r\n","description":"","footnote":"\r\n( 1 ) چنان كه در شرح حال عبد العزيز ( ج 4 ش 556 ص 1089 ) گذشت نام صحيح كتاب مذكور « تحفة اثناعشريه » است . م .\r\n","page_name":" 2146 ","page_number":268},
  {"content":"\r\n\r\nكه اصل « التحفة » تأليف شاه عبد العزيز دهلوى در رد شيعه اماميه است به فارسى و سيد شهاب الدّين آلوسى كه در ( 1217 ج 3 ش 243 ) گذشت آن را به عربى درآورده و صاحب ترجمه « بيان » 2 را در رد آن نوشته كه در سه جلد بزرگ در سنه 1317 شروع در تأليف آن نموده و در سنه 1318 از آن فارغ شده .\r\nو در خلال جنگ بين المللى وى بحمايت دولت عثمانى درآمده داخل مجاهدين گرديد لاجرم پس از احتلال عراق عرب دولت وقت وى را تبعيد و او در ساعت شش و نيم‌شب سه‌شنبه 10 ذىالقعده سنه 1341 به سمت حجاز در حركت و بعد از اداء حج از طريق فارس به طرف ايران رهسپار و در هر شهرى از آن جمله اصفهان نهايت احترام براى وى به عمل آمده تا بقم رسيد و آنجا با ميرزاى نائينى و سيد مديسه‌اى كه هم از نجف به آن شهر مشرف تبعيد شده بودند « 1 » ملاقات نمود ، و سپس بمشهد مقدس رفته در آنجا ساكن و بترويج و تدريس مشغول شد و چندى طول نكشيد كه هم در آنجا پس از مدت شصت و پنج سال و هشت ماه قمرى و بيست و هفت روز عمر ، بعد از غروب روز دوشنبه دوازدهم ماه رمضان المبارك سنه 1343 هزار و سيصد و چهل و سه - مطابق 17 فروردين‌ماه باستانى - بجنان جاويدان انتقال فرمود و نعش وى را با تجليلات شايسته برداشته و در اطاق صفهء برابر در دار الحفاظ در دارالسيادهء مباركه دفن كردند و تا چند ماه در بسيارى از شهرهاى ايران و عراق عرب مجالس تعزيه او بر پا بود .\r\nو فرزندش شيخ محمد خالصىزاده در ( 1308 ) بيايد .\r\n\r\n* ( وفات سلطان عبد المجيد خان عثمانى ) *\r\n17 ذىالحجه . شرح احوال وى در ( 1237 ج 4 ش 531 ) گذشت .\r\n\r\n\r\n","description":"","footnote":"\r\n( 1 ) چنان كه عن قريب در شرح حال آية اللّه نائينى ( ش 1366 ) بيايد آن مرحوم و آية اللّه اصفهانى هر دو بعنوان اعتراض از عراق خارج و بقم آمدند نه آنكه تبعيد شده باشند . م .\r\n","page_name":" 2147 ","page_number":269},
  {"content":"\r\n\r\n\r\n* ( 1350 - تولد حاجى شيخ عباسعلى قزوينى منصور على ، ره ) *\r\nوى فرزند شيخ اسماعيل بن على بن معصوم قزوينى است . شيخ اسماعيل از علماء قزوين بوده و در سنه 1327 وفات نموده و در كربلا پهلوى مسجد حاجى سيد كاظم رشتى دفن است .\r\nفرزندش حاجى شيخ عباسعلى عالمى بلندپايه و واعظى پرمايه و در منبر فصيح البيان و طليق اللسان و بالاخره از معاريف رجال اين زمان بود .\r\nحاجى شيخ عباسعلى در عصر چهارشنبه بيست و چهارم ماه ذى الحجة الحرام اين سال - مطابق ( . . . ) سرطان‌ماه برجى - در محله شيخ‌آباد كه جزو محلهء قوى ميدان قزوين است از بطن خديجه دختر حاج اشور شيدستانى - كه ديهى است در سه فرسنگى شمال غربى قزوين - متولد شده ، و پس از تحصيل انواع علوم معقول و منقول خدمت مرحوم حاج ملا سلطان على گنابدى رسيده سر سپرد و داخل سلسلهء صوفيه شد ، و بعد از وفات او بطورىكه در « نابغه علم و عرفان : 302 » نوشته خدمت فرزندش حاج ملا على نور عليشاه تجديد عهد نمود ، و در 26 ع 2 سنه 1328 از طرف وى لقب منصور على يافته و بهدايت و ارشاد مأمور گرديد ، و بعد از وفات او خدمت فرزندش حاج ملا محمد حسن تجديد عهد نمود و بر مأذونيت خود در ارشاد و هدايت باقى ماند ، تا پس از چند سال در سنه 1344 - چنان كه در « فهرست كتابخانهء رضويه 4 : 278 » فرموده - از آن طريقه برگشت و معتقد آذر كيوان پارسى شده و لقب خود را كيوان نهاد ، ازاين‌جهت در 6 ج 1 سنه 1345 - چنان كه در صفحهء مذكورهء « نابغه » فرموده - از خدمت مذكوره معاف گرديد !\r\nو در اين اواخر شهرتش كلمه كيوان افتاد و كتب چندى در علوم عديده و فنون متفرقه تأليف كرده ، از آن جمله : كتاب « حج‌نامه » در فلسفهء حج مسلمين و كتاب « شهيديه » در وقايع شهادت حاج ملا سلطان على چنان‌كه در « نابغهء علم و عرفان : 67 » نوشته .\r\nو بعد از آنكه چندين سال در شهرهاى مختلف ايران ساكن و صاحب ازواج و اولاد\r\n\r\n","description":"","footnote":"","page_name":" 2148 ","page_number":270},
  {"content":"\r\n . \r\n","description":"","footnote":"","page_name":" 2149 ","page_number":271},
  {"content":"\r\n\r\nعديده گرديد ، آخر ترك همه را گفته و در تهران متوطن و مقيم گرديد ، و بالاخره در ماه شعبان سنه 1358 هزار و سيصد و پنجاه هشت چنان‌كه در صفحه مذكوره « نابغه » فرموده - مطابق ( عقرب - قوس ) ماه برجى - در گيلان و تنكابن وفات كرد .\r\nو يكى از فرزندان او محمد منصورزاده بوده كه در « روزنامه اطلاعات . س 29 ش 8531 - 26 ر 8 ر 33 » اعلان مجلس فاتحهء او نوشته شده .\r\nدر « ماهنامه وحيد . س 7 » در چند شماره شرح احوال او نوشته شده و از آن جمله در شماره 12 ( كه شماره مسلسل 84 باشد ) و بالاخره وفات او را در روز نوزدهم شعبان سال 1357 در بيمارستان امريكائى رشت و قبرش را در گورستان سليمان داراب نزديك رشت نوشته « 1 » .\r\n\r\n* ( 1351 - تولد ميرزا ابو طالب ، عارف سمنانى ) *\r\nوى فرزند مرحوم حاج آقا ( آقا سيد حسن ) بانى مسجد سلطانى سمنان ، و خود از عرفاء عظيم‌الشان بوده ، و بطورىكه در « تاريخ قومس : 408 » نوشته در اين سال در سمنان\r\n\r\n\r\n","description":"","footnote":"\r\n( 1 ) نويسنده مقالات يادشده فاضل گرامى آقاى غلامرضا كيوان سميعى كرمانشاهى است . نيز رجوع شود به « مؤلفين كتب چاپى 3 : 694 » . و براى اطلاع كامل از احوال و عقائد و آراء صاحب عنوان بهترين مأخذ همان آثار فراوان چاپ شده او است كه در جابه‌جاى آنها مطالبى از اين دست ذكر نموده و علاوه در مقدمه « كنوز الفرائد » به عربى و در مقدمه « تفسير كيوان » به فارسى متعرض شده است ، و از تفسير مذكور چهار جلد بطبع رسيده از آغاز قرآن كريم تا آخر سوره مائده و تاريخ اتمام طبع جلد چهارم تفسير سال ( 1356 ) قمرى است و گويا پس از اين تاريخ ديگر چيزى از آثار كيوان چاپ نشده . حدود بيست جلد تأليفات صاحب عنوان عموما بهمت و هزينه خود او طبع و برايگان توزيع شده و در اين اواخر با هر نسخه تصوير خود را هم ضميمه نموده است . م .\r\n","page_name":" 2150 ","page_number":272},
  {"content":"\r\n\r\nمتولد شده و پس از تحصيلات مقدماتى بمحضر حاج ملا على سمنانى راه يافته و كسب فيوضات نموده تا به سرحد كمال رسيد ، و در ذىالقعده سنه 1322 از مرحوم حاج ملا سلطان على گنابدى اجازهء دستگيرى فقراى آن سلسله را يافته و ملقب به محبوب‌على گرديد ، و با اين مراتب عرفانى متولى مسجد سلطانى سمنان و از علماء متنفذ آن شهر بشمار مىآمد ، و در استبداد صغير طرف‌دار ملت و مشروطه بود و به‌همين‌جهت در شعبان سنه 1329 - چنان‌كه در ( ص 173 ) تاريخ مرقوم نوشته - عده‌اى از تركمانان كه در تحت نظر ارشد الدوله طرف دار محمد على شاه بودند به منزل وى ريخته و آنجا را غارت كردند و خودش را دستگير نمودند ولى به علت مقام روحانى و نجابت و اصالت خانوادگى از كشتنش صرف‌نظر نموده و او را آزاد ساختند ، تا بالاخره در ماه شعبان المعظم سنه 1341 هزار و سيصد و چهل و يك - مطابق حمل‌ماه برجى - در سمنان وفات كرد و در قبرستان پير نجم الدّين در مقبرهء اختصاصى دفن شد ، و چنان‌كه در صفحهء مرقومه اين كتاب نوشته مرحوم شيخ محمد فانى ( ظفر على ) شيخ ديگر همين سلسله نيز در كنار قبر وى مدفون است .\r\n\r\n* ( 1352 - وفات سيد احمد حسن قنوجى هندى ) *\r\nقنوج بطورىكه در « معجم الامكنة : 41 » « 1 » نوشته از شهرهاى خيلى قديمى هند و در ازمنهء سالفه پاى تخت آن ولايت بوده و سورى عظيم داشته و سلطان محمود غزنوى آن را فتح نموده و تابع دهلى قرار داد و اينك شهر كوچكى است از ناحيهء فرخ‌آباد و تابع ولايات متحده ، انتهى .\r\nو سيد احمد حسن صاحب عنوان فرزند سيد اولاد حسن و خود از اهل علم و ادب ، و شعر را رصين و رقيق مىسروده ، و در اين سال وفات نموده . چنان كه در « رسالهء احوال سيد عبد الحى\r\n\r\n\r\n","description":"","footnote":"\r\n( 1 ) مقصود معجم الامكنهء كتاب « نزهة الخواطر » عبد الحى لكهنوى است . م .\r\n","page_name":" 2151 ","page_number":273},
  {"content":"\r\n\r\nحسنى ( 1286 ) : ص س » فرموده « 1 » .\r\n\r\n* ( 1353 - وفات ملا اسماعيل واحد العين اصفهانى ، ره ) *\r\nوى فرزند ملا محمد سميع « 2 » و خود از أجله حكماء عظيم‌الشان عصر خويش در اصفهان\r\n\r\n\r\n","description":"","footnote":"\r\n( 1 ) رحمان على صاحب ( محمد عبد الشكور حنفى متولد روز جمعه 2 ذيحجه 1244 متوفى 1325 ) در « تذكره علماى هند : 14 » گويد : « مولوى احمد حسن قنوجى ، فرزند كلان مولوى سيد آل حسن قنوجى جامع علوم عقليه و نقليه بتاريخ نوزدهم رمضان يوم شنبه وقت اشراق سال دوازده صد و چهل و شش هجرى متولد شده علوم مروجه ببلاد متفرقه به خدمت اساتذه چند آموخت . شاعرى قوى الحافظه جيد الذهن بود ، در آخر بحلقهء تلمذ مولوى عبد - الجليل كولى درآمد و اجازت حديث از شاه عبد الغنى مجددى دهلوى يافته در سال دوازده صد و هفتاد و شش هجرى باراده حج بيت اللّه از وطن روانه شده بمقام بروده ملك گجرات رسيد نزد مولوى غلام حسين قنوجى مقيم شد و در آنجا به مرض تب بيمار گشته نهم جمادى الاولى بروز جمعه سال دوازده صد و هفتاد و هفت هجرى رحلت فرموده ، بعد نماز جمعه در تكيه ماتريديه مدفون گشت ، طاب اللّه ثراه » . پايان كلام « تذكره » ، و بنابراين مدت عمر وى سى سال و هفت ماه قمرى و 20 روز بوده است . ضمنا در « نزهة الخواطر » عنوانى براى صاحب ترجمه و پدرش به نظر نرسيد . م .\r\n( 2 ) در ( ج 4 ص 1266 ) تصوير قطعهء « بتا ( بكسر باء ) هلاك شود دوست در محبت دوست » به خط درويش چاپ شد كه كاتب در ذيل آن چنين نوشته است : « بنا به خواهش دوست گرامى علامى آخوند ملا محمد سميع ( حفظه اللّه تعالى ) درصدد تحرير و تسطير اين چند كلمه برآمد . بتاريخ 1181 » . راقم اين سطور احتمال مىدهد كه آن شخص همين ملا محمد سميع پدر واحد العين باشد ، و اللّه العالم . م .\r\n","page_name":" 2152 ","page_number":274},
  {"content":"\r\n\r\nو معروف بواحد العين و أرشد تلامذهء ملا على نورى ( 1246 ج 4 ش 668 ) بوده و تأليفاتى دارد :\r\nاول « حاشيه بر كتاب الاسفار الاربعة ( يا حكمت متعاليه ) مرحوم ملا صدرى ( ره ) » .\r\nدويم « حاشيه بر كتاب شوارق الالهام در شرح تجريد الكلام محقق طوسى » كه شرح امور عامه و جواهر و أعراض و الهى آن است تأليف ملا عبد الرزاق لاهيجانى . سيم « شرح كتاب العرشيهء ملا صدرا » در حكمت كه نسخه خطى آن در كتابخانه مدرسه صدر موجود است .\r\nو در اين سال وفات كرده چنان‌كه در « الذريعة 6 : ش 65 » فرموده . ليكن نسخه‌اى خطى به خط مرحوم حاج ميرزا بديع درب امامى در نزد آقاى سيد محمد على روضاتى است كه در آنجا طورى وى را وصف كرده كه در سنه 1271 و اگر نه در 1272 مسلما وفات كرده بوده ، و ما مأخذ قول « الذريعة » را ندانستيم كجاست « 1 » .\r\nو وى غير از ميرزا اسماعيل اعرج است كه در « قصص العلماء : 59 چاپ طهران 1313 » او را ذكر كرده و گويد : هفتاد شاگرد در محكمهء طب او مىنشستند و ميرزا سليمان پدر مؤلف نزد او در طب و او نزد ميرزا سليمان در « شرح تجريد » تدارس نموده‌اند ، انتهى .\r\nو نيز غير از ملا اسماعيل عقدائى يزدى است به شرحى كه در ( 1230 ج 3 ش 418 ) گذشت .\r\n\r\n\r\n","description":"","footnote":"\r\n( 1 ) اين مطلب را مرحوم مؤلف ( قدس اللّه تعالى روحه ) شخصا از اين جانب شنيده و نام كتاب خطى را هم فراموش نموده و لذا جاى آن را در نسخه اصل باقى گزارده تا بعد بنويسد ، و آن نسخه‌اى از « حاشيه شوارق الالهام » است . و مخفى نماند كه آنچه در متن اين كتاب و جاهاى ديگر راجع بمرحوم آخوند ملا محمد اسماعيل اصفهانى نوشته شده همه ناقص و مبتنى بر حدسيات مىباشد مخصوصا در باب تاريخ فوت او ، و تحقيق نسبة كامل در احوال و آثار و وفات اين حكيم عظيم موكول بمجلدات چاپ نشده « فهرست كتب خطى » نگارش راقم اين سطور است ، و اللّه الموفق . م .\r\n","page_name":" 2153 ","page_number":275},
  {"content":"\r\n\r\n\r\n* ( وفات باجورى شافعى مصرى ) *\r\nشرح احوال او در ( 1198 ج 1 ش 37 ) گذشت .\r\n\r\n* ( 1354 - وفات فايز شاعر شوشترى ) *\r\nوى بطورىكه در « الذريعة 9 : 805 ش 5428 » فرموده ، نامش حاج حاجى بوده و « ديوانى در مدايح ائمهء معصومين عليهم السلام و مرائى حضرت سيد الشهداء عليه آلاف التحية و الثناء » دارد در پنج هزار و اندى شعر كه در شوشتر موجود است ، و در اين سال وفات كرده ، و شباب شاعر شوشترى « 1 » قصيده‌ئى در مرثيهء وى گفته كه مادهء تاريخ آن اين است :\r\n« و للفائز فوز عظيم » 1277 .\r\nو وى فرزندى داشته بنام محمد طاهر كه وى نيز شاعر بوده و تخلص عارف مىنموده .\r\nو در « ص مذكورهء الذريعة » پنج نفر شاعر ديگر بتخلص فايز ذكر كرده كه با اين فايز صاحب عنوان شش نفر شاعر فايز تخلص خواهند شد . و فهرست شعراء عارف تخلص در ( 1239 ج 4 ش 560 ) گذشت « 2 » .\r\n\r\n\r\n","description":"","footnote":"\r\n( 1 ) ملا عباس شباب چنان كه در « فرهنگ سخنوران : 292 » گويد « كليات اشعار » او با مقدمه‌ئى در شرح حال وى بسال 1312 در بمبئى چاپ شده است . اما فايز و فرزندش عارف در ميان فايزان و عارفان بسيار فرهنگ نيامده‌اند . م .\r\n( 2 ) مرحوم معلم در موضع مذكور از نسخه اصل ، اسامى شاعران عارف تخلص را نوشته است لكن خود بهنگام چاپ جلد چهارم براى اجتناب از تطويل از آوردن اسامى آنان كه بالغ بر سى نفر بوده‌اند صرفنظر كرد . م .\r\n","page_name":" 2154 ","page_number":276},
  {"content":"\r\n\r\n\r\n* ( وفات مرحوم آقا سيد حسين بروجردى ، ره ) *\r\nشرح احوال او در ( 1238 ج 4 ش 533 ) گذشت .\r\n\r\n* ( وفات شيخ درويش على حايرى بغدادى ) *\r\nشرح احوال او در ( 1220 ج 3 ش 285 ) گذشت .\r\n\r\n* ( 1355 - وفات ژونبول خاورشناس هلندى ) *\r\nژونبول مستشرقى معروف و از علماء روحانى بوده و در زبان عربى تخصصى تمام داشته و چندين كتاب عربى را طبع و نشر نموده و قصايد متنبى و معاصرين او را در مدح سيف الدوله بلاتينى ترجمه و منتشر كرده ، و در اين سال يا سال 1278 رو بعالم آخرت آورد ، و از خود پسرى بجا گذارد كه وى خدمات پدر را دنبال و كتاب « تنبيه » شيخ ابو اسحاق شيرازى را در فقه با ترجمه لاتينى آن منتشر نمود « 1 » .\r\n\r\n\r\n","description":"","footnote":"\r\n( 1 ) مأخذ اين شرح حال منحصرا « گاهنامه 1310 : 146 » است كه مؤلف بموقع خود آن را قيد نفرموده و بعد هم فراموش كرده . در چاپ هفتم « المنجد فى الاعلام : 757 » صاحب عنوان را يونبول و شيخو در « الآداب العربية 1 : 123 ط 2 » ثاودور جوينبول ، وزركلى در الاعلام 2 : 79 » او را « تيودر - فيلم جان جوينبول  Jean Juynboll  -\r\n","page_name":" 2155 ","page_number":277},
  {"content":"\r\n\r\n\r\n* ( 1356 - وفات عبد الحسين خان صدر اصفهانى ) *\r\nدر سال ( 1239 ج 4 ش 549 ص 1075 ) در عنوان جدش حاجى محمد حسين خان هرچه نوشته‌ام اينجا نوشته شود « 1 » .\r\n\r\n\r\n","description":"","footnote":"\r\n-  « Theodorc - Wilhelm  خوانده‌اند . تولدش در همه مآخذ 1802 و وفاتش را كه ما در « زندگانى آية اللّه چهارسوقى : 122 » بسال 1860 نوشته‌ايم منحصرا مأخوذ از « معجم المطبوعات : 725 » است . لكن زركلى كه مانند سايرين وفات را در ( 1861 ) نوشته هجرى آن را ( 1277 ) و ولادتش را نيز در ( 1216 ه ) دانسته كه بموجب « رساله تطبيقيهء » حاج نجم الدوله آغاز سال 1802 م مطابق 26 ماه شعبان 1216 و انجام آن 7 ماه رمضان 1217 بوده . و وفات صاحب عنوان را شيخو در ( 16 ايلول 1861 ) قيد كرده كه مطابق ( . . . ) ماه صفر 1278 مىشود . براى اطلاع بيشتر از احوال اين مستشرق به « المستشرقون 2 : 657 » و « فرهنگ خاورشناسان : 192 » نيز رجوع شود و در مأخذ اخير ولادت و وفات را ننوشته .\r\nو فرزند او را در « المستشرقون 2 : 661 » بنام ابراهام وليم جوينبول و تولدش را در 1833 و وفاتش را در 1887 قيد كرده و آثارش را برشمرده است . م .\r\n( 1 ) اين يادداشت مرحوم معلم است در حاشيه عنوان عبد الحسين خان ، لكن در موضع مذكور چيزى راجع به او ننوشته و براى اطلاع از احوال وى رجوع بمآخذ مربوطه شود . م .\r\n","page_name":" 2156 ","page_number":278},
  {"content":"\r\n\r\n\r\n* ( 1357 - تولد مرحوم آقا سيد على كازرونى ، ره ) *\r\nوى فرزند مرحوم حاجى سيد عباس ( 1238 ج 4 ش 541 ) و خود از علما و فقها و مانند پدر خود به مجتهد معروف بود . و او در اين سال - چنان كه در « الذريعة 7 : ش 934 - 935 » نوشته - در شيراز متولد شده و در نزد ميرزاى رشتى و آخوند خراسانى درس خوانده و « تقريرات دروس » آن دو استاد راد را از نماز و بيع و غيره در كتابى شامل چندين جلد جمع نموده ، و نيز « خطابه‌هائى به عربى و فارسى در استحكام مشروطيت » انشا فرموده . و آخر در پنج‌شنبه هيجدهم ماه رجب الفرد سنه 1343 هزار و سيصد و چهل و سه - مطابق 23 دلوماه برجى - در شيراز وفات كرد و در تكيهء حافظيه دفن شد ، چنان كه نص جلد مذكور « الذريعة » در شماره‌هاى مرقوم است ، و در « جلد چهارم : ش 1671 » وفات او را در نجف اشرف نوشته ، و در اين صورت نشايد كه قبر او در حافظيه شيراز باشد ؛ و ظاهرا مرقومات جلد هفتم درست است و در جلد چهارم اشتباه شده .\r\nو در « روزنامهء اطلاعات : س 14 ش 4135 صادره در 29 اسفند 1318 ص 8 » وفات آقا سيد على كازرونى از علماء شيراز را در سن صدسالگى در صبح 4 شنبه همين 29 اسفند نوشته كه مطابق 10 صفر 1359 بشود ، و ظاهرا وى غير از صاحب عنوان باشد . رجوع شود به « نقبا : 1460 ش 1972 » .\r\nو به‌هرحال ، وى را فرزندى است بنام سيد محمد كه از علما و مشتغلين نجف بشمار آيد . رجوع شود به « الذريعة 9 : 743 سطر 16 » « 1 » .\r\n\r\n\r\n","description":"","footnote":"\r\n( 1 ) علاوه بر دو مأخذى كه مؤلف ( ره ) اسم برده رجوع به « دانشمندان و سخن‌سرايان فارس » نيز مكمل شرح حالها خواهد بود . م .\r\n","page_name":" 2157 ","page_number":279},
  {"content":"\r\n\r\n\r\n* ( 1358 - وفات شيخ على حرز الدّين نجفى ) *\r\nوى فرزند شيخ عبد اللّه بن حمد اللّه بن شيخ محمود حرز الدّين مسلمى و خود عالمى طبيب بوده و بطورىكه در « الذريعة 17 : 277 ش 270 » نوشته « كتابى در طب و تشريح » تأليف كرده كه فرزندش شيخ محمد حرز ( كه در سال 1273 ش 1278 ص 2052 گذشت ) شرحى بر آن نوشته ، و در اين سال وفات كرده .\r\n\r\n* ( 1359 - تولد شيخ على بحرينى ) *\r\nاحوال وى در پشت كتاب « معراج المتقين » خودش و « نقبا : 1493 ش 2012 » نوشته ، و از آن‌ها و ديباچه « چراغ ايمان » چنين برآيد كه وى فرزند علينقى سيرجانى كرمانى حائرى است كه پدرش از علما بوده و در سنه 1304 وفات نموده ، و خود هم از علما بوده و در اين سال در سيرجان متولد شده و در پنج‌سالگى بمكتب رفت و در مدت سه ماه قرآن را آموخت و بعد از آن « نصاب » و « الفيه » و « صمديه » را حفظ كرد و سطوح را نزد پدر خود درس خواند و قبل از بلوغ آنها را در مدرسهء معصوميه كرمان درس مىداد ، و بعد از آن بمشهد رفت و سه سال در مدرسهء فاضل خان نزد ملا عبد اللّه تونى درس خواند ، آنگاه بيزد رفت و دو سال در مدرسه خان نزد سيد ابراهيم مهرجردى درس خواند ، و هنوز بيست‌ساله نشده بود كه بنجف رفت و چندى در نزد ميرزاى رشتى درس خواند ، پس بكربلا رفت و ده سال نزد مرحوم حاج شيخ زين العابدين مازندرانى درس خواند و از او مجاز گرديد و همچنين از مرحوم حاج ميرزا محمد حسين شهرستانى .\r\n\r\n","description":"","footnote":"","page_name":" 2158 ","page_number":280},
  {"content":"\r\n\r\nو كتب چندى تأليف كرده . اول كتاب « چراغ ايمان » مرقوم در اصول دين با حواشى آن در سؤال و جوابى مربوط به حضرت زهرا ( ع ) . دويم كتاب « معراج المتقين » در ترجمه و توضيح چهل حديث در تهذيب اخلاق . سيم كتاب « نور الدّين » در مسائل عمليه بطريق احتياط .\r\n\r\n* ( 1360 - تولد سيد على آلوسى بغدادى ) *\r\nوى سيد علاء الدّين فرزند سيد نعمان ( 1252 ج 4 ش 792 ) و خود از علماء اهل سنت در بغداد بوده كه در اين سال چنان‌كه در « معجم المطبوعات : 6 » نوشته متولد شده و در نزد پدر خود و سيد محمود شكرى پسر عم خود ( 1473 ش 1264 ص 2040 ) و غير آنها از فضلاء بغداد درس خوانده و جامع ما بين علم و عمل و سياست گرديد ، و پس از وفات پدر خود بجاى وى در مدرسه مرجان رصافه و مدرسه شيخ صندل كرخ بتدريس پرداخت و جمعى از مجلس درس او بيرون آمدند ، و چندين كتاب تأليف كرد : اول كتاب « الدر المنتثر » در رجال قرن ثانى عشر و ثالث عشر كه تمام نشده . دويم « نظم كتاب آجروميه » در علم نحو . و آخر پس از مدت شصت و سه سال قمرى عمر در سنه 1340 هزار و سيصد و چهل وفات كرد .\r\n\r\n* ( 1361 - تولد حاج شيخ عيسى لواسانى ، ره ) *\r\nوى فرزند مرحوم حاج ملا شكر اللّه ( 1319 ) و خود از علما و فقهاء عصر در تهران بوده ، و بطورىكه در « الذريعة 4 : 161 ش 790 » و « نقبا : 1643 ش 2196 » فرموده در اين سال متولد شده و در دامن تربيت پدر بزرگوارش پرورش يافته و از بركات وى استفاده نموده و هم بمجلس\r\n\r\n","description":"","footnote":"","page_name":" 2159 ","page_number":281},
  {"content":"\r\n\r\nدرس ميرزاى آشتيانى حاضر شده و پس از آن بنجف رفت و بمجالس دروس آخوند خراسانى و حاجى ميرزا حسين خليلى و آقاى شريعت تشرف يافت تا در عداد اهل علم افاضل و مشتغلين نابهين قرار گرفت ، و در هزار و سيصد و بيست و اندى بتهران برگشت و بتدريس و ارشاد و امامت و موعظه و تأليف پرداخت ، و كتب چندى تأليف كرد : اول كتاب « انيس العارفين » كه در « الذريعة » در محل خود ذكر نشده . دويم كتاب « تحفة الاحباب » كه هم در « الذريعة » در محل خود ذكر نشده با اينكه آنجا چندين كتاب بدين نام را آورده . سيم كتاب « جلاء الابصار » كه نيز آنجا ذكر نشده . چهارم كتاب « الشيخ و الشيخة » در أحكام آنها كه آنجا در ( ج 14 ) ذكر شده . پنجم كتاب « ميزان الاخوة » . ششم « كتابى در ترجمه امام غزالى » « 1 » .\r\nو آن جناب در چهارشنبه دويم ماه صفر الخير سنه 1364 هزار و سيصد و شصت و چهار - مطابق 27 دىماه باستانى - چنان‌كه در « روزنامهء اطلاعات » صادره در فرداى آن روز ( 3 صفر ) فرموده وفات كرد و در قم در پهلوى مقبرهء حاج شيخ عبد الكريم دفن شد . و فرزندش شيخ محمد على در سال ( 1298 ) بيايد .\r\n\r\n* ( 1362 - وفات فريتاگ خاورشناس آلمانى ) *\r\nفريتاگ از مستشرقين اين سرزمين است كه در زبان عربى رنجها كشيده و چندين كتاب مربوط به اين زبان تأليف كرده ، از آن جمله « قاموسى به عربى و لاتينى » كه از « صحاح » جوهرى و « قاموس » فيروزآبادى انتخاب نموده ، و در اين سال يا سال 1278 از دنيا بيرون رفته « 2 » .\r\n\r\n\r\n","description":"","footnote":"\r\n( 1 ) ظاهرا مقصود چندصفحه‌ئى است كه آن مرحوم به فارسى در شرح حال ابو حامد غزالى نگاشته و بسال 1305 ضميمه كتاب « سر العالمين و كشف ما فى الدارين » كه خود بانى طبع آن بوده در طهران چاپ شده است ، لا غير . م .\r\n( 2 ) مأخذ مؤلف در اين ترجمه نيز فقط « گاهنامه 1310 : 141 » بوده و براى -\r\n","page_name":" 2160 ","page_number":282},
  {"content":"\r\n\r\n\r\n* ( 1363 - تولد مرحوم آقا سيد محمد 39 تنكابنى ، ره ) *\r\nوى فرزند سيد محمد تقى 38 بن سيد عبد المطلب 37 بن مير محمد تقى 36 بن مير عبد المطلب 35 بن مير ابو طالب 34 بن مير سيد على 33 معروف به پلا سيد بن سيد حسين 34 بن مير سيد وكيل 31 بن مير سيد حاتم 30 بن سيد خليل اللّه 29 بن شاه نصير 28 بن سيد خضر 27 بن سيد ناصر 26 بن سيد يحيى 25 بن سيد سليم 24 بن سيد سميع 23 بن سيد قاسم 22 بن مير كريم 21 بن سيد داود 20 بن سيد حبيب اللّه 19 بن سيد شمس الدّين 18 ابن سيد غياث الدّين 17 بن سيد افضل 16 بن سيد افتخار 15 بن سيد ضياء الدّين 14 بن سيد طاهر 13 بن سيد طيب 12 بن نور الدّين ابو الحسن 11 بن فخر الدّين على 10 بن ابو القاسم على 9 ببلخ ابن ابو محمد حسن 8 ( كه مدفون در بلخ است ) بن حسين 7 بن جعفر 6 الحجة ( عليه السلام ) است .\r\nحضرت جعفر 6 الحجه ( ع ) در ( ج 1 سال 1205 ش 106 ص 206 ) گذشت . فرزندش حسين 7 در « عمدة الطالب : 323 چاپ نجف در 1358 » ذكر شده و آنجا دربارهء وى فرمايد كه او ببلخ رفت و در آنجا اعقابى آورد كه در آنها پادشاهان و بزرگان و نقبا بودند .\r\nسپس چند نفر از اعقاب او را ذكر كرده ، از آن جمله : سيد فاضل ابو الحسن بلخى\r\n\r\n\r\n","description":"","footnote":"\r\n- اطلاع بيشتر از شرح حال اين شخص  Georg Wilhelm Freytag  رجوع شود بكتابهاى « فرهنگ خاورشناسان : 135 » تأليف مرحوم ميرزا ابو القاسم سحاب ( رحمة اللّه عليه ) و « الاعلام 2 : 147 » و « المستشرقون 2 : 697 » و « الآداب العربية فى القرن التاسع عشر 1 :\r\n118 ط 2 » ، و همه اين مآخذ ولادتش را در ( 1788 م ) كه مطابق ( 23 ع 1 - 1202 تا 3 ع 2 - 1203 ) بوده ، و وفاتش را در ( 1861 ) نوشته‌اند و شيخو در مأخذ اخير وفات را در تشرين دوم سال مذكور قيد كرده كه مطابق ( ع 2 - ج 1 سنه 1278 ) بوده و زركلى نيز ولادت و وفات را در ( 1202 - 1278 ه ) دانسته است . م .\r\n","page_name":" 2161 ","page_number":283},
  {"content":"\r\n\r\nعلى 15 بن ابو طالب حسن 14 النقيب ببلخ ابن ابو على عبيد اللّه 13 بن ابو الحسن محمد 12 الزاهد ابن عبيد اللّه 11 بن على 10 بهرات ابن ابو القاسم على 9 مذكور ، كه شايد على 10 كه اينجا نوشته در هرات بوده همان باشد كه ما فخر الدّين على 10 نوشتيم ، و نواده‌اش ابو الحسن محمد 12 الزاهد ابن عبيد اللّه 11 بن على 10 همان باشد كه ما نور الدّين ابو الحسن 11 بن على 10 نوشتيم و عبيد اللّه 11 ساقط شده باشد .\r\nو ما اين نسب را از « كتاب آقاى خاتون‌آبادى ( 1316 ) » نقل كرده و در تلقب بعضى از قدماء آنها بدانچه نوشتيم و در اسماء بعضى از متأخرين آنها اشكالى كه هميشه داشته‌ايم داريم .\r\nو به‌هرحال ، مير سيد على 33 پلا سيد فرزندانى داشته : يكى مير محمد مهدى 34 كه در ( 1322 ) بيايد ، و ديگر مير ابو طالب 34 كه در عمود اين نژاد افتاده . و سيد محمد تقى 38 پدر صاحب عنوان از اهل علم و عبادت و شاگرد آقا سيد على قزوينى ( 1298 ) بوده چنان‌كه عمش سيد مرتضى 38 نيز از اهل ورع بوده .\r\nو خود سيد محمد صاحب عنوان از اجلهء علماء فقه و اصول در طهران بود ، و شرح احوالش در رساله‌ئى كه خود تأليف كرده و اينك ذكر مىشود نوشته ، و از آن چنين برآيد كه وى در اين سال در قريهء آخوند محله از توابع سخت سر تنكابن كه آن را رامسر مىگويند از بطن دختر آقا سيد محمد هاشم تنكابنى ( 1262 ج 5 ش 1026 ) متولد شده ، و چندين نفر از بنى اعمام آقا سيد هاشم مرقوم را در آن رساله نوشته كه از علما بوده‌اند : اول آقا سيد ابو الحسن تنكابنى كه بعدا قزوينى شده ، و شايد وى همان دائى ميرزا محمد باشد كه در ( 1302 ) اشاره به دو مىشود . دويم مير عبد الباقى كه مسجد و مدرسه‌اى در قريهء آخوند محله مرقومه ساخته .\r\nسيم آقا سيد مرتضى كه با سمو مقامى كه داشته شعر هم مىگفته و مرائى چندى بنظم آورده .\r\nچهارم آقا سيد صادق . پنجم آقا سيد على .\r\nو به‌هرحال ، مرحوم سيد محمد بطورىكه خود در آن رساله نوشته در هفت‌سالگى در نزد شيخ رجبعلى نامى به خواندن قرآن پرداخت و پس از يك سال از آن فارغ شد و در آن اوان مادرش وفات كرد ، و وى بعد از تعلم كتب فارسى در حدود هيجده‌سالگى به تحصيل علوم عربى مشغول شد و چندى در نزد 2 سيد حبيب اللّه و 3 سيد احمد فرزندان سيد على و 4 سيد ابراهيم\r\n\r\n","description":"","footnote":"","page_name":" 2162 ","page_number":284},
  {"content":"\r\n\r\nسيد يوسفى و 5 سيد هادى بن سيد مرتضى از وجوه طايفه درس خواند ، پس « شرح لمعه » و « قوانين » را در نزد 6 ملا حبيب اللّه نارنج بنى خواند و ضمنا بدرس 7 ميرزا باقر لات محلى هم مىرفت .\r\nپس در حدود بيست و يك‌سالگى بأمر پدر خود بقزوين رفت و آنجا « رياض المسائل » را در نزد 8 حاج ملا آقاى خوينى ( 1237 ج 4 ش 694 ) و « فرائد » را در نزد 9 حاجى شيخ حسين الموتى قزوينى خواند ، و نيز بدرس 10 ملا على اكبر جلوخانى هم حاضر مىشد .\r\nو پس از دو سال بأمر پدر خود بطهران رفت و در مدرسه شيخ عبد الحسين منزل نمود و در آن اوقات بغايت پريشان و از أموال دنيوى تهىدست بود و در طهران زياده بر پانزده سال بدرس 11 ميرزاى آشتيانى حاضر مىشد و اجل و اعظم اساتيد او همانا آن بزرگوار است ، و ضمنا مدت هشت سال در نزد 12 ميرزاى جلوه كتب حكمت الهى و طبيعى و غيره را درس خواند و هم علوم حساب و نجوم و هيئت و هندسه را نزد 13 ميرزا جواد جهانبخش « 1 » و 14 ميرزا حسين سبزوارى خواند ، و مدتى نيز بدرس 15 ميرزا عبد الرحيم نهاوندى رفت ، و در اين ضمن در بيست و هفت‌سالگى متأهل بيكى از بنات عم خود گرديد ، آنگاه خود بتدريس پرداخته و مدت سى سال در نهايت ابهت و جلال در طهران مباحثه و تدريس مىفرمود و جماعتى از وجوه اهل علم از مجلس درس او برخواسته‌اند . و در اين اوقات وقتى با حال فقر و فاقه‌اى كه داشت مبتلا باسهال گرديد و بعد از دو سال بموجب بشارتى كه از ميانهء نجف و كوفه بوى رسيده بود از آن درد شفا يافته و امور زندگانى او مرفه و از هر حال فارغ البال گرديد ، و در طهران در مسجد جامع قديم بامامت اشتغال ورزيد ، و در چهل و دوسالگى آرزوى حفظ قرآن را نموده و آن را تماما حفظ فرمود ، و در طول مدت عمر چندين كتاب تأليف كرد :\r\nاول « رساله‌ئى در اصول دين » به فارسى با ادله اجماليه . دويم كتاب « ايضاح الفرائد » در حاشيه بر « فرائد شيخ » كه سى هزار بيت در دو جلد و اعظم و اشهر تأليفات او است . انجام تأليف آن 12 ذىالحجه سنه 1351 . سيم « كتابى در مقتل » . چهارم « رساله‌ئى در عقل » كه\r\n\r\n\r\n","description":"","footnote":"\r\n( 1 ) جهانبخش به شماره 1326 در ص 2113 گذشت . م .\r\n","page_name":" 2163 ","page_number":285},
  {"content":"\r\n\r\nآن را بنا به خواهش ميرزا ابو القاسم سلطان الحكماء نائينى تأليف كرده . پنجم « حواشى بر جلد اول رياض المسائل » . ششم « حواشى بر مكاسب » و اين دو حاشيه تدوين نشده . هفتم « رساله‌ئى احوال خودش » كه اشاره بدان نموديم و آن را در آخر عمر خود در پنجشنبه 20 ج 1 سنه 1359 تأليف نموده و پس از انجام آن بيست روز ديگر در قريهء دماوند طهران زنده بود ، و در روز سه‌شنبه دهم ماه جمادى الاخرى سنه 1359 هزار و سيصد و پنجاه و نه ( چنان كه در حاشيهء آن رساله كه در پشت جلد دويم « ايضاح الفرائد » چاپ شده نوشته ) - مطابق 25 تير ماه باستانى - هم در دماوند مذكور وفات كرد و جنازه او را بطهران آورده و در مقبرهء ابن بابويه در جوار شيخ صدوق دفن كردند . و فرزندى بنام سيد مهدى از او بازماند كه با داماد او حاج سيد مرتضى در اواخر عمر او متصدى طبع و تصحيح « ايضاح » بودند .\r\n\r\n* ( 1364 - تولد شيخ محمد عوامى قطيفى ) *\r\nوى بطورىكه در « الذريعة 12 : 222 ش 1466 » فرموده فرزند ناصر بن نمر و خود از علماء ابرار است كه شعر هم مىگفته و در اين سال متولد شده و « ارجوزه‌ئى در رضاع » بنظم آورده كه نزديك به صد بيت است ، و آن را شاگردش شيخ فرج آل عمران در « الازهار الارحية » درج كرده ، و در آن بعد از خطبه چنين فرموده :\r\n و بعد فالاهم فى الاحكام * مسائل الحلال و الحرام\r\nلا سيما الرضاع حيث تنتشر * عنه امور لا تكاد تنحصر\r\nو نيل ما نظمت من نظام * بسلم الوصول للسلام \r\nالخ . و پس از مدت هفتاد و يك سال عمر در سنه 1348 هزار و سيصد و چهل و هشت وفات كرده « 1 » .\r\n\r\n\r\n","description":"","footnote":"\r\n( 1 ) شيخ محمد بن نمر مذكور از شاگردان شيخ على بلادى ( 1274 ش 194 -\r\n","page_name":" 2164 ","page_number":286},
  {"content":"\r\n\r\n\r\n* ( 1365 - تولد حاجى شيخ محمد باقر بهارى همدانى ) *\r\nبهار - بفتح باء موحده و هاء و الف و راء - قريه‌اى است از همدان . و حاجى شيخ محمد باقر ( كه او را حاجى شيخ باقر هم مىگويند ) فرزند محمد جعفر بن محمد كافى بن محمد يوسف ، و خود از علما و فقهاء عصر و در رجال و حديث تبحرى تمام داشته و با اخلاقى فاضله امر بمعروف و نهى از منكر مىنموده .\r\nشرح احوال وى در جزء 13 جلد 14 « اعيان الشيعة » نوشته و از آن و برخى از جاهاى ديگر چنين برآيد كه وى در اين سال در قريهء بهار متولد شده و هم آنجا در مكتب رفته چندى درس خوانده تا صاحب مكتب او را از آنجا بيرون نموده كه وى قابل تحصيل نمىباشد ، و او از جدوجهد بسيار از اجله و فحول علما گرديد ، بلكه گويند حضرت سيد الشهداء ( ع ) در عالم خواب وى را بشارت بمقامات عاليه داده و فهم و حفظى قوى بهم رسانيد ، و از اينجا چنين برآيد كه جدوجهد مدخليتى عظيم در ارتقاء بدرجات بلند دارد ، چنان‌كه از قفال مروزى و ملا محمد صالح مازندرانى حكاياتى در اين باب نقل مىكنند .\r\nو به‌هرحال ، او پس از آن در نزد پدر خود به تحصيل پرداخت و بعد از آن بهمدان رفت و علوم مقدماتى را در مدرسهء ملا حسين همدانى در نزد ملا محمد اسماعيل همدانى خواند ، و پس از آن ببروجرد رفت و چندى نزد حاجى ميرزا محمود بروجردى درس خواند تا از خواندن\r\n\r\n\r\n","description":"","footnote":"\r\n- ص 2069 ) در قطيف و نجف بوده چنان كه استاد مذكور خود در كتابش « انوار البدرين :\r\n378 » در شرح حالى كه براى او منعقد نموده فرموده ، و نيز گويد وى از نجف بقطيف باز - گشت و در آنجا نيز بتحصيلات خود ادامه داد و برادر صالح او شيخ حسن نيز مدتى در نجف اشرف درس خواند و به وطن بازگشت ، انتهى . و در حاشيه كتاب مذكور آمده است كه صاحب عنوان مجتهدى متصرف و پرهيزكار و نيز حكيمى ماهر و طبيبى حاذق بود و حكمت را نزد خليل بن ميرزا صادق فرا گرفت و در روز دوشنبه نهم شوال 1348 وفات يافت ، انتهى . م .\r\n","page_name":" 2165 ","page_number":287},
  {"content":"\r\n\r\nسطوح فراغت بهم‌رسانيد ، و در دروس خارج نيز بمرتبهء عاليه نائل گرديد . آنگاه هجرت بنجف فرمود و مدت بيست سال در نزد مرحوم ميرزاى رشتى و حاجى ميرزا حسين خليلى و ملا لطف اللّه مازندرانى و فاضل شربيانى و فاضل ايروانى و حاجى شيخ محمد حسن مامقانى و ميرزاى شيرازى و شيخ محمد حسين كاظمينى و حاجى شيخ محمد طه نجف و ملا محمد كاظم خراسانى درس خواند ، و در سنه 1308 از همهء آنها باجازت روايت سرافراز گرديد ، چنان‌كه هم در آدينه 27 ع 2 سنه 1302 از مرحوم حاجى نورى روايت نموده ، و در خلال اين احوال در خدمت مرحوم ملا حسينقلى همدانى بتهذيب اخلاق و تكميل نفس پرداخته تا از خواص اصحاب وى گرديد ، و پس از فوت او بهمدان بازگشت و بلوازم دينى و وظايف علمى پرداخت ، و كتب بسيارى در حديث و رجال و غيره تأليف كرد از اين قرار :\r\nاول كتاب « ابهى الدرر » در تكملهء كتاب « عقد الدرر » در أخبار منتظر تأليف ابو بدر يوسف ابن يحيى شافعى سلمى . دويم كتاب « اعلان الدعوه » در تكملهء كتاب « الدعوة الحسينيهء » خودش كه اينك ذكر مىشود . سيم كتاب « ايضاح الخطإ » در قبايح استبداد . چهارم كتاب « ايضاح المرام » در امر امام ( ع ) يعنى در غيبت . پنجم كتاب « بدر الامه » در جفر ائمه ( ع ) . ششم كتاب « بسط النور » در ترجمهء « كتاب النور » خودش كه اينك ذكر مىشود ، بپارسى . ششم كتاب « البيان » در حقيقت ايمان . هفتم « ترجمهء كتاب تسديد المكارم » خودش كه اينك ذكر مىشود ، بپارسى . هشتم كتاب « تسديد المكارم و تفضيح الظالم » در بيان مواردى كه در كتاب « مكارم الاخلاق » شيخ طبرسى در چاپ مصر تحريف شده كه آنها را بصفحه و سطر تعيين كرده و كتاب بزرگى شده و چندين نفر از علماء چون ميرزاى رشتى و حاجى ميرزا حسين حاجى ميرزا خليل و ميرزاى شيرازى و حاجى شيخ محمد طه و ملا محمد كاظم خراسانى و سيد محمد كاظم يزدى بر آن تقريظاتى نوشته‌اند ، انجام تأليف آن ع 1 سنه 1311 . و پس از آن كه چندين مرتبه « مكارم » مرقوم در ايران بطور صحيح چاپ شده و در حواشى اشاره بتحريفات چاپ مصر نموده‌اند همه مأخوذ از آن كتاب است ، و شنيدى كه خود آن را بپارسى ترجمه كرده و نيز كتابى در تلخيص آن نوشته چنان‌كه بيايد « 1 » .\r\n\r\n\r\n","description":"","footnote":"\r\n( 1 ) رجوع بصفحات اول و آخر « مكارم الاخلاق چاپ سنگى تهران در 1314 ق » فرمائيد . م .\r\n","page_name":" 2166 ","page_number":288},
  {"content":"\r\n\r\nنهم « تعليقه بر مكاسب شيخ انصارى ( ره ) » . دهم كتاب « تفصيل » در معنى تفضيل در رد عامه در آنچه در معنى تفضيل بين صحابه گفته‌اند . يازدهم « تلخيص رساله سيد حجة الاسلام بيدآبادى در احوال ابراهيم بن هاشم . دوازدهم « تلخيص رسالهء او در احوال ابو بصير و اسحاق ابن عمار » . سيزدهم « تلخيص هفده رساله ديگر از او در رجال » بدين تفصيل :\r\n1 - « رسالهء اتحاد معاوية بن شرح با معاوية بن ميسرة بن شريح » . 2 - « رسالهء اصحاب اجماع » . 3 - « رسالهء ترجمهء ابان بن عثمان الاحمر » . 4 - « ترجمهء احمد بن محمد بن خالد برقى » . 5 - « ترجمهء احمد بن محمد بن عيسى » . 6 - « ترجمهء حماد بن عيسى جهنى » .\r\n7 - « ترجمهء سهل بن زياد آدمى » . 8 - « ترجمه شهاب بن عبد ربه » . 9 - « ترجمهء عبد الحميد ابن سالم عطار و فرزندش محمد » . 10 - « ترجمهء عمر بن يزيد » . 11 - « ترجمهء محمد بن احمد راوى از عمركى » . 12 - ترجمهء محمد بن اسماعيل راوى از فضل در أسناد كلينى » .\r\n13 - « ترجمهء محمد بن خالد برقى » . 14 - « ترجمهء محمد بن سنان » . 15 - « ترجمهء محمد ابن عيسى بن عبيد يقطينى » . 16 - « ترجمهء محمد بن فضيل راوى از ابو الصباح كنانه‌اى » ، و 17 را در « أعيان » ذكر نكرده لكن در « الذريعة » يكى از رسائل رجاليهء سيد را « ترجمهء حسين ابن خالد » نوشته .\r\nچهاردهم كتاب « تنبيه بر تحريفاتى كه در كتب مكارم الاخلاق و كشكول شيخ در چاپ مصر نموده‌اند » . پانزدهم كتاب « تنزيه المشاهد » از دخول أباعد ، در عدم جواز دخول جنب در مشاهد مشرفه . شانزدهم « جزئى در قضاء » . هفدهم « جمله‌اى از مسائل فقهيه در نماز جماعت و لباس مصلى و أفعال نماز و نماز مسافر و سهو مأموم و أحكام خلل و زكات و صيد و اجاره » .\r\nهيجدهم « حاشيهء بر شرح الفيه » كه تمام نيست . نوزدهم « حواشى بر رسائل شيخ انصارى » .\r\nبيستم « حواشى بر قوانين ميرزاى قمى » . بيست و يكم كتاب « الدرة الغروية و التحفة الحسينية » در احوال حضرت سيد الشهداء ( ع ) در سه جلد كه آغاز تأليف آن را در نجف نهاده و ازاين‌جهت بدين كلمه ناميده شده . بيست و دويم كتاب « الدعوة الحسينية » بسوى مواهب اللّه سنيه در استحباب گريه بر حضرت سيد الشهداء ( ع ) از طرق اهل سنت ، و گذشت كه نيز تكمله‌اى بنام\r\n\r\n","description":"","footnote":"","page_name":" 2167 ","page_number":289},
  {"content":"\r\n\r\n« اعلان الدعوه » بر آن دارد . بيست و سيم كتاب « دعوة الرشاد » در مدارك أعمال عباد . بيست و چهارم كتاب « ذيل النور » در تكملهء « كتاب النور » خودش كه اينك ذكر مىشود . بيست و پنجم « رساله در احوال اخطب خوارزم » ضياء الدّين ابو المؤيد موفق بن احمد بن ابو سعيد اسحاق مكى حنفى كه در حدود ( 484 ) متولد شده و در صفر سنه 568 در خوارزم وفات كرده . بيست و ششم « رساله در امر با علم بانتفاء شرط » . بيست و هفتم « رساله در ترجمهء عثمان بن عيسى رؤاسى عامرى كلابى » . بيست و هشتم « رساله در تفسير آيهء كن فيكون و اين كه آن براى اخبار نيست . بيست و نهم « رساله در جمع بين دو فاطميه » . سىام « رساله در خصوص دو شهر جابرقا و جابرصا » . سى و يكم « رساله در عدالت » . سى و دويم « رساله در فضل عمار » . سى و سيم « رساله در مختصر و تلخيص تسديد المكارم » خودش كه گذشت . سى و چهارم كتاب « روح الجوامع » در رجال . سى و پنجم كتاب « سلاح الحازم » براى دفع ظالم در رد كتاب « تطهير الجنان و اللسان » از خطور و تفوه بثلب « 1 » معاوية بن ابو سفيان تأليف ابن حجر متأخر هيثمى .\r\nسى و ششم « شرح كتاب قطر الندى و بل الصدى » تأليف ابن هشام انصارى كه تمام نشده .\r\nسى و هفتم كتاب « الطلع النضيد » در ابطال منع از لعن يزيد باذيلى بر آن ، هم در رد ابن حجر مرقوم . سى و هشتم كتاب « العلائم » براى رهنمائى هوائم يعنى سرگردانان در علامات ظهور مهدى ( ع ) . سى و نهم « فوائد اصوليهء متفرقه » در تسامح در ادلهء سنن و اجزاء و مطلق و مقيد و مجمل و مبين و مشتق . چهلم « كتابى در أخبار وفات حضرت رسول ( ص ) » . چهل و يكم « كتابى در استحالهء توقيت ظهور حضرت حجت ( عج ) » . چهل و دويم « مسائلى در اصول » . چهل و سيم كتاب « مستدرك الدرة » . چهل و چهارم كتاب « مطلع الشمسين » در فضل حمزه و جعفر ذو الجناحين ( ع ) . چهل و پنجم كتاب « نثار اللباب » در بوسيدن أعتاب ، در اثبات استحباب بوسيدن ( تقبيل ) آستانه در مشاهد مشرفه . چهل و ششم كتاب « النور » در أخبار امام مستور ( ع ) ، و گذشت كه خود آن را بپارسى ترجمه كرده و ذيلى هم بر آن نوشته . چهل و هفتم كتاب « وجيزه » در غيبت .\r\n\r\n\r\n","description":"","footnote":"\r\n( 1 ) قال فى « تاج العروس » : ( ثلبه يثلبه ) ثلبا ، من باب ضرب ( لامه و عابه ) . به خط مؤلف « ره » .\r\n","page_name":" 2168 ","page_number":290},
  {"content":"\r\n\r\nو روايت مىكند از او مرحوم آقا شيخ محمد رضاء نجفى ( ره ) كه در ( 1287 ) بيايد .\r\nو آن جناب در اواخر ماه شعبان المعظم سنه 1333 هزار و سيصد و سى و سه - مطابق سرطان ماه برجى - در همدان وفات كرده و هم آنجا دفن شد و اينك قبرش آنجا معروف است .\r\nدر « أعيان » گويد : در سنه 1353 من در سفر مشهد در قريهء بهار فرزند وى شيخ محمد حسين را ديدم و از من اجازت خواست و من او را اجازت دادم و آنجا مهمان شيخ رضاء بهارى برادر صاحب عنوان بودم « 1 » .\r\n\r\n* ( 1366 - تولد حاج ميرزا محمد حسين نائينى غروى ، ره ) *\r\nوى فرزند حاج ميرزا عبد الرحيم شيخ الاسلام بن حاج ميرزا محمد سعيد بن حاج ميرزا عبد الرحيم نظر عليشاه منوچهرى نائينى است .\r\nمرحوم نظر عليشاه در ( 1240 ج 4 س 580 ) گذشت . فرزندش حاج ميرزا محمد سعيد بعد از پدر شيخ الاسلام نائين گرديد و هم پس از فوت در نزد او دفن شد ، چنان كه در « تاريخ نائين 1 : 118 » نوشته ، و همانا وى چهار پسر و هشت دختر داشته كه اسماء هريك\r\n\r\n\r\n","description":"","footnote":"\r\n( 1 ) ديگر از مآخذ شرح حال مرحوم بهارى صاحب عنوان : 1 - « نقباء البشر : 201 ببعد » كه در آنجا فهرست اسامى تأليفات او را بنقل از خط خودش كه بمؤلف نوشته ذكر كرده . 2 - « بزرگان و سخن‌سرايان همدان 2 : 51 - 52 » كه در آنجا وفاتش ( بسال 1332 ه ق ) بنقل از مشار نوشته شده و اشتباهست . 3 - « مؤلفين كتب چاپى 2 : 45 - 46 » كه آقاى حاج مشار پنج تأليف چاپ‌شده از او ياد كرده : 1 - « ايضاح الخطإ » 2 - « تسديد المكارم » 3 - « درة النجفيه » 4 - « احوال اخطب خوارزم » 5 - « الطلع النضيد » . لكن در نسبت « الدرة النجفيه » اشتباه كرده است زيرا اين كتاب تأليف ميرزا محمد باقر همدانى شيخى صاحب كتاب « اجتناب » است نه صاحب عنوان . خداوند بجناب مشار جزاى خير دهاد . م .\r\n","page_name":" 2169 ","page_number":291},
  {"content":"\r\n\r\nخط يكى از قدماء فضلاء خاندان منوچهرى نائينى در ظهر نسخه‌اى از « قواعد » علامه حلى\r\n\r\n","description":"","footnote":"","page_name":" 2170 ","page_number":292},
  {"content":"\r\n\r\nرا با اولاد و أحفاد چندى در ( ج 4 ص 51 تا 53 ) بشرح نگاشته ، و از آن جمله فرزند دويم او ميرزا علىمحمد صدر العلماء است كه در ( ص 52 ) اعقاب او را نوشته ، و يكى از آنها مرحوم ميرزا جعفر خان شيخ الاسلامى فرزند ميرزا محمود نظام الشريعة ابن ميرزا محمد سعيد صدر العلماء - كه زوجه‌اش حسنيه خانم دختر حاج ميرزا محمد مترجم « احقاق الحق » ( 1305 ) بوده - ابن ميرزا على محمد مرقوم بود كه وى جوانى هيجده‌ساله و در غايت هوش و ذكاوت بود و در تحصيل علوم جدى تمام داشت و در 4 ع 2 سنه 1370 در مدرسه كاسه‌گران ملاقاتش دست داد كه در دبيرستان سعدى كلاس چهارم درس مىخواند ، ولى افسوس كه در چندى قبل از اين در اصفهان بيمار و براى معالجه بطهران رفت و آنجا در شب 5 شنبه 9 محرم اين سال 1371 وفات كرد ، رحمة اللّه عليه .\r\nو پسر سيم وى ميرزا صادق صدر الشريعة است كه مردى با فضيلت بوده و سه پسر داشته كه همه در ( ص 53 ) نوشته شده‌اند . و چهارم شيخ محمد حسن معين الاسلام است كه در طريق وارستگى و عرفان قدم نهاد و در ( ص 53 ) گويد : در ميانهء فرزندان شيخ بزرگ تنها او بود كه در سلوك مسلك تصوف وارد رويهء پدر شد ، و پس از آن اعقابى از او آورده .\r\nو بالاخره ، فرزند اول حاج ميرزا محمد سعيد : مرحوم حاج ميرزا عبد الرحيم شيخ الاسلام است كه از علما و معاريف نائين بوده و نه فرزند آورده : هفت پسر و دو دختر كه در ( ص 51 و 52 ) اسامى آنها و بعضى از اولاد و احفاد آنها را نوشته ، و از آن جمله : پسر اول او مرحوم صاحب عنوان است كه به ميرزاى نائينى مشهور و از اجلهء علما و فقهاء محققين و افاضل فضلا و مدرسين اصول فقه در نجف اشرف بود ، و سالها در آن زمين مبارك در اين علم تدريس مىنمود و جماعتى كثيره بدرس وى حاضر و امروز بسيارى از آنها از وجوه علماء فرقه شيعه بشمارند . و با اين همه خطى مليح و انشائى فصيح داشته .\r\nشرح احوال وى در كتاب « احسن الوديعه 2 : 96 و 97 » و « تاريخ نائين 1 : 188 و ج 3 :\r\n101 تا 104 و ج 4 : 51 » و « فهرست كتابخانه رضويه 5 : 558 » و بعضى از مجلدات متفرقهء\r\n\r\n","description":"","footnote":"","page_name":" 2171 ","page_number":293},
  {"content":"\r\n\r\n« الذريعة » نوشته « 1 » ، و از آنها چنين برآيد كه : وى در اين سال - بنص « الذريعة 6 : ش 809 » - مرحوم آية اللّه حاج ميرزا محمد حسين نائينى\r\n\r\n\r\n","description":"","footnote":"\r\n( 1 ) ديگر از مآخذ شرح حال مرحوم ميرزاى نائينى : 1 - « ماضى النجف و حاضرها 3 : 364 » 2 - « نقباء البشر : 593 - 596 » 3 - « ريحانة الادب 4 : 162 » 4 - « زندگانى آية اللّه چهارسوقى : 60 و صفحات ديگر » 5 - « مؤلفين كتب چاپى 2 : 773 » 6 - « معارف الرجال 1 : 284 - 288 » و 7 - « معجم رجال الفكر و الادب فى النجف الاشرف : 435 » -\r\n","page_name":" 2172 ","page_number":294},
  {"content":"\r\n\r\nمتولد شده ، و مادر وى و چهار برادرى كه هريك از وى به ترتيب كوچك‌تراند ( چنان‌كه در « تاريخ نائين 4 : 52 » فرموده ) دختر حاج ميرزا على اكبر بوده . و مرحوم ميرزا نخست در اصفهان در نزد مرحوم حاج شيخ محمد باقر نجفى ( 1235 ج 3 ش 489 ) و ميرزا ابو المعالى كرباسى ( 1247 ج 4 ش 699 ) درس خوانده و آنگاه بعتبات رفت « 1 » و آنجا نخست در سامره در نزد ميرزاى شيرازى و سيد محمد فشاركى و بعدا در كربلا نزد آقاى صدر و سپس در نجف نزد آخوند خراسانى سالها تحصيل نمود تا خود از اعاظم علما و محققين فقها گرديد ، و در موقعى كه مشروطه‌خواهى در ايران پيدا شد وى مانند آخوند مرقوم از طرفداران اين نهضت بود چندان كه رساله‌ئى چنان‌كه ذكر مىكنيم در اين‌باره تأليف فرمود و البتّه بدين سبب مخالفين مشروطه نظر خوبى بوى نداشتند .\r\nو وى بعد از وفات حاج ميرزا محمد تقى شيرازى و آقاى شريعت مرجعيت تامه بلكه رياست عامه فرقه شيعه را بهم رسانيد ، چنان‌كه در آن زمان رياست تقليد و ايصال سهام امام و ساير مهمات و أحكام فقط بوى و آقا سيد ابو الحسن اصفهانى و آقا ضياء الدّين عراقى و حاج شيخ عبد الكريم يزدى انحصار يافت .\r\nو چون دولت عراق كه بمجاهدت و اهتمام علماء شيعه استقلال بهم رسانيده بود خواست انتخابات مؤسسان فراهم كند و مرحوم حاج شيخ مهدى خالصى آن را منافى با استقلال آن مملكت مىدانست فتوى بر حرمت آن داد و بالنتيجه دولت عراق وى را در شب 3 شنبه 10 ذىالقعده الحرام 1341 بحجاز و ايران تبعيد كرد « 2 » ، مرحوم ميرزا و آقا سيد ابو الحسن اصفهانى بر اين عمل دولت اعتراض كردند و هر دو در اواخر ذىالقعده به طرف ايران معترضانه حركت نمودند و چندين ماه در ايران ماندند . و چون عمل دولت عراق در ممالك اسلامى اثرى بد پيدا كرد ناچار دولت در اين اقدام تجديدنظر نموده و علما را بعراق\r\n\r\n\r\n","description":"","footnote":"\r\n- تأليف عالم فاضل محقق صديقنا الحاج شيخ محمد هادى امينى نجفى ( سلمه اللّه تعالى ) و ايشان تاريخ تولد ميرزا را بدون ذكر مأخذ بسال ( 1273 ) نوشته‌اند . م .\r\n( 1 ) در « نقبا » گويد : وى بسال ( 1303 ) باتفاق مرحوم آقا سيد محمد باقر درچه‌اى ( 1264 ج 4 ش 1072 ) بعراق مهاجرت كرد . م .\r\n( 2 ) چنان كه در شرح حال مرحوم خالصى ( ش 1349 ص 2147 ) گذشت . م .\r\n","page_name":" 2173 ","page_number":295},
  {"content":"\r\n\r\nدو تقريظ چاپ‌شده در سرآغاز « تنبيه الامه »\r\n\r\n","description":"","footnote":"","page_name":" 2174 ","page_number":296},
  {"content":"\r\n\r\nصفحه اول كتاب « تنبيه الامه » آية اللّه نائينى\r\n\r\n","description":"","footnote":"","page_name":" 2175 ","page_number":297},
  {"content":"\r\n\r\nصفحه آخر كتاب « تنبيه الامة و تنزيه المله »\r\n\r\n","description":"","footnote":"","page_name":" 2176 ","page_number":298},
  {"content":"\r\n\r\nدعوت نمود و خالصى در مشهد ماند ولى ميرزا و آقا سيد ابو الحسن در 4 شنبه 18 ماه رمضان سنه 1342 بعراق عرب برگشتند و بيش از پيش بر اهميت مقام اين دو نفر افزود « 1 » .\r\nو مرحوم ميرزا كتب چندى تأليف كرده : اول « حاشيه بر كتاب العروة الوثقى » آقا سيد محمد كاظم يزدى ( ره ) . دويم كتاب « وسيلة النجاة » كه رساله عمليه مختصرى است در ابواب عبادات و معاملات از اول باب تجارت تا آخر باب ميراث براساس و ترتيب « تبصرهء علامه » كه آن را تحرير و تطبيق با فتاوى خود نموده ، انجام تأليف آن 6 ماه رمضان سنه 1340 .\r\nسيم « رساله‌ئى در لباس مشكوك » كه در سنه 1315 تأليف كرده « 2 » . چهارم كتاب « تنبيه الامة و تنزيه المله » در لزوم مشروطيت ايران كه گذشت « 3 » .\r\nو او روايت مىكند از چند نفر : اول مرحوم حاجى نورى ( ره ) . دويم حاج شيخ محمد طه نجف . سيم حاج ميرزا حسين خليلى ، و اين دو نفر اخير را ميرزا محمد على اردو - بادى در « اجازه شيخ حسين آل محفوظ » ذكر كرده .\r\n\r\n\r\n","description":"","footnote":"\r\n( 1 ) عظمت مقام صاحب عنوان در اينست كه مؤلف « نقبا » گويد : او مردى بود با ورع و تقوى و صلاح ، بىاعتناء بحطام دنيوى و حصول رياست ، هرگاه به نماز مىايستاد بدنش مىلرزيد و اشك چشمانش به صورتش جارى مىشد ! انتهى . رحم اللّه معشر الماضين . م .\r\n( 2 ) آخرين تحرير « لباس مشكوك » مرحوم ميرزا در سال 1358 بضميمه جلد دوم « منية الطالب » مرحوم آقا شيخ موسى خونسارى « از ص 228 تا 305 » چاپ سنگى شده و در اين اواخر نيز تجديد طبع گرديده ، لكن چون نام آن را روى جلد كتاب ننوشته‌اند مسئله چاپ رساله « لباس مشكوك » بر فهرست‌نويسان زمان معلوم نگرديده است . م .\r\n( 3 ) اين كتاب در گرما گرم فتنه و اوج زمامدارى مراجع روحانى نوشته شده ، تاريخ ختم تأليف ربيع الاول 1327 چهار ماهى قبل از شهادت مرحوم حاج شيخ فضل اللّه نورى ( ج 5 ش 953 ) بوده و پس از اين واقعه جانگداز است كه حقايق معلوم گرديد و تأثير اين تنبه را از زبان يكى از علماء نجف اشرف بايد شنيد ، مرحوم شيخ محمد حرز الدّين در « معارف الرجال » ضمن شرح مبسوطى كه در انگيزه نوشتن اين رساله و بطور كلى مداخله علماء أعلام در اين‌گونه امور نوشته گويد : زمانى كه مرحوم ميرزاى نائينى مرجعيت تقليد يافت امر كرد تا نسخ اين كتاب را كه قريب دو هزار بيت كتابت دارد جمع‌آورى كردند و آخر الامر هر نسخه از آن را بيك ليره طلا خريدارى مىكرد و بعضى گفتند كه تا پنج ليره عثمانى هم بهاى آن را مىداد چه او را ثروتى كلان بود ، انتهى . فاعتبروا يا اولى الابصار . م .\r\n","page_name":" 2177 ","page_number":299},
  {"content":"\r\n\r\nو چنان‌كه گذشت چندين نفر از علماء أعلام از برآمدگان مدرس مبارك اويند : اول ، سيد ابو القاسم خوئى ( 1317 ) . دويم شيخ حسين بن على حلى صاحب « رسالهء اوضاع لفظيه » كه آن را در سنه 1338 تأليف كرده « 1 » . سيم شيخ محمد على كاظمينى ( 1309 ) . چهارم شيخ محمد ابراهيم كلباسى ( 1322 ) . پنجم ميرزا محمد باقر زنجانى ( 1312 ) .\r\nو نيز چند نفر از او روايت مىكنند : اول آقا سيد محسن حكيم طباطبائى . دويم شيخ عبد النبى عراقى نجفى . سيم آقا ميرزا محمد على اردوبادى ( 1312 ) .\r\nو بسيارى از اين بزرگواران تقريرات دروس آن استاد راد را تحرير نموده و از آنها كتبى بوجود آورده‌اند .\r\nو او در اواخر عمر بسبب فكر زياد يا اثر زكام ثقل سامعه بهم رسانيد به‌طورىكه تكلم با او خالى از صعوبتى نبود ، تا بالاخره در جمعه بيست و ششم ماه جمادى الاولى سنه 1355 هزار و سيصد و پنجاه و پنج چنان كه در « الذريعة 6 : ش 809 » غير از تعيين هفته « 2 » فرموده -\r\n\r\n\r\n","description":"","footnote":"\r\n( 1 ) آية اللّه شيخ حسين حلى از بزرگان علما و مجتهدان نجف اشرف بود . ولادتش را در « نقبا : 603 » حدود ( 1309 ق ) و در « معجم رجال الفكر : 138 » در عين اين سال نوشته ، و وفاتش گويا در اوائل شوال 1394 در نجف اشرف واقع شده ، چنان كه از « روزنامه اطلاعات ، مورخه 4 شنبه 7 شوال مطابق 1 / 8 / 53 ش » مستفاد مىشود و مجلس ترحيمش فرداى آن روز در مسجد سيد عزيز اللّه تهران منعقد بوده است . م .\r\n( 2 ) يعنى در آنجا روز هفته را ننوشته و فقط گويد ( متوفى بنجف در 26 ج 1 / 1355 ) ، و در « نقبا : 595 » بيست و ششم را روز شنبه قيد نموده ، و در « معارف الرجال 1 : 288 » پنج ساعت از روز برآمده شنبه 26 و در « ماضى النجف 3 : 365 » بيست و پنجم جمادى الثانيه نوشته كه اين ديگر هم در روز و هم در ماه خطاى محض است . والد راقم اين سطور مرحوم سيد محمد هاشم علامه روضاتى در نامه‌ئى كه براى عم خود مرحوم آية اللّه حاج ميرزا سيد حسن چهارسوقى ( 1294 ) از نجف اشرف باصفهان فرستاده و تاريخ آن نامه « پنجشنبه 25 شهر جمادى الاولى 55 » مىباشد درباره استادش صاحب عنوان چنين نوشته است : « حضرت آية اللّه نائينى -\r\n","page_name":" 2178 ","page_number":300},
  {"content":"\r\n\r\nاجازه صاحب عنوان بمرحوم آية اللّه حاج ميرزا سيد حسن چهارسوقى ( 1294 )\r\n\r\n","description":"","footnote":"","page_name":" 2179 ","page_number":301},
  {"content":"\r\n\r\nمطابق 23 مردادماه باستانى - در نجف وفات كرد و در يكى از حجرات صحن مطهر دفن شد ، و . . . هيچ در ايران مجلس ترحيم و تعزيت براى او گرفته نشد « 1 » .\r\n\r\n\r\n","description":"","footnote":"\r\n- ( دام ظله ) هم خيلى اين اوقات كسالتشان شدت نموده و تا يك درجه تقريبا مايه يأس شده . . . » .\r\nو آية اللّه چهارسوقى در پاسخ چنين نوشته‌اند : « از فوت مرحوم آيت‌اللّه نائينى در تاريخ شنبه 26 ج 1 كه در « روزنامه ايران » نوشته بود يك دنيا ملول شدم ، واقعا ثلمه بزرگى رسيد ، با اوضاع حاضره و اين پيش‌آمد ناگوار نيست مگر از ضعف طالع مسلمين » . و مرحوم والد در پاسخ اين نامه كه در ( 26 ج 2 ) تحرير نموده گويد : « فوت مرحوم آية اللّه نائينى در اواسط يوم شنبه بيست و هفتم شهر ماضى كه حقيقة موجب تأسف و تلهف بسيار گرديد و ثلمه بزرگى در عالم ديانت و تحصيل حادث شد » .\r\nبالاخره ، از مجموع آنچه گذشت مستفاد مىشود كه فوت آن مرحوم در روز شنبه مسلم است و فقط در اثر اختلاف در رؤيت هلال ماه جمادى الاولى شنبه را بعضى 26 و برخى 27 دانسته‌اند و حتى در تقاويم آن سال نيز اين اختلاف مشهود است ، مرحوم حاج ميرزا احمد منجم‌باشى در « تقويم » خود شنبه را بيست و هفتم و آقاى سيد جلال الدّين طهرانى در « تقويم » خود شنبه را بيست و ششم نوشته‌اند ، « تقويم پارس » نيز 26 دانسته ، و مرحوم معلم بدون توجه به اين اختلاف 26 را نظر بقول دوم جمعه دانسته و لذا آن را مطابق 23 مرداد ذكر كرده است كه البتّه اين هم اشتباه بوده ، و به‌هرحال قول صحيح در فوت آية اللّه نائينى پيش از ظهر روز شنبه 24 مرداد 1315 شمسى هجرى مىباشد كه مطابق 26 ( يا 27 ) جمادى الاولى 1355 بوده است . قدس اللّه تعالى روحه . م .\r\n( 1 ) مرحوم آية اللّه چهارسوقى در نامه يادشده خود پس از ذكر فوت صاحب عنوان چنين نوشته‌اند : « در طهران از قرارى كه در روزنامه يوميه بود فقط روز سه‌شنبه سلخ ( 27 مرداد ) در مسجد شاه مجلس ترحيمى منعقد شده ، شنيدم در قم هم مختصر مجلسى آقاى حاجى شيخ تشكيل داده‌اند ، در اصفهان مطلقا رخصت ندادند ! از قرار مذكور آقاى آقا مير سيد على نجف‌آبادى به زحمت زياد دو ساعت در مدرسه صدر خيلى باختصار فاتحه گرفته‌اند ! . . . » انتهى .\r\nو مقصود از آقاى حاجى شيخ مرحوم آية اللّه حاج شيخ عبد الكريم حائرى ( ش 1330 ص 2118 ) است كه آن بزرگوار نيز خود شش‌ماهى بعد وفات يافت ، و بمصداق حقيقى « اذا مات العالم ثلم فى الاسلام ثلمة لا يسدها شيء الى يوم القيمة : بحار 2 : 43 » با از دست رفتن اين -\r\n","page_name":" 2180 ","page_number":302},
  {"content":"\r\n\r\nو چنان كه در « تاريخ نائين 4 : 51 » نوشته چهار فرزند از وى بازماند : اول ميرزا على\r\n\r\n\r\n","description":"","footnote":"\r\n- دو مرجع متنفذ عاليقدر اسلام لطمه‌هاى شديدى بجهان تشيع وارد آمد كه هيچ‌گاه جبران‌پذير نخواهد بود .\r\nاما تأثير فوت مرحوم نائينى در نجف اشرف بنحو ديگرى بوده ، والد اينجانب در نامه دوم خود چنين نوشته است : « تشييع جنازه مرحوم آية اللّه نائينى و مجالس فاتحه ايشان خيلى اينجا با اهميت شد و انصافا نجفىها خيلى همت نمودند ، براى كمتر كسى اين‌طور اقدامات شده است . مدفن ايشان در صحن مطهر حجره مرحوم آقاى آقا سيد محمد فشاركى ( اعلى اللّه مقامه ) گرديد » انتهى . در كتب تراجم يادشده نيز به همين كيفيت‌ها نوشته‌اند . در « نقبا » گويد وى در اين اواخر عليل و رنجور شده بود و براى معالجه ببغداد رفت و حكومت عراق توجه بسيار كرد و قصرى در اختيارش گذارد و جمعى از پزشكان رسمى را بدرمانش گمارد اما فايده‌اى نكرد و من در آخرين ايام حياتش از او در آنجا عيادت كردم و روز شنبه ( 26 ج 1 ) برحمت ايزدى پيوست و جنازه‌اش بنجف حمل شد و آن روز بزرگى بود ، و عالم پرهيزكار شيخ على قمى او را غسل داد و آية اللّه سيد ابو الحسن اصفهانى بر او نماز گذارد ، « تا آنكه گويد » : مجالس ترحيم بىشمار براى آن مرحوم منعقد شد و « جريدهء الكرخ » يك شماره خود را بعنوان يادنامه وى اختصاص داد و مرحوم شيخ محمد حسين كاشف الغطا و جمعى از شاگردان او و فضلا و شعرا نظما و نثرا در آن نشريه مقاله نوشتند ، و مراسم چهلمين روز درگذشت وى هم بسيار عظيم بود ، و سيد على نقى نقوى هندى نيز كه از شاگردان آن مرحوم بود شرح حال مبسوطى براى وى در « مجلة الرضوان » هند در سه شماره متوالى نگاشت و حق آن استاد را به خوبى ادا كرد . پايان كلام « نقبا » . و لكن مؤلف « معارف الرجال » گويد كه صاحب عنوان در پنجمين ساعت روز شنبه ( 26 ج 1 ) در نجف وفات يافت و عمرش از هشتاد افزون بود و جنازه‌اش را بر نهر ملك غازى اول در بحر نجف غسل داده سپس آن را بسوى نجف اشرف حمل كردند و از دروازه شرقى شهر وارد و درحالىكه بازارها تعطيل و همه طبقات مردم نجف در تشييع حاضر بودند آقايان طلاب علوم دينى جنازه را تا صحن مقدس غروى حمل و در حجره دوم از زاويه جنوب شرقى دفن نمودند ، الخ . و ملاحظه مىشود كه صاحب « نقبا » -\r\n","page_name":" 2181 ","page_number":303},
  {"content":"\r\n\r\nآقا كه نامش در « الذريعة 14 : 184 س 1 » برده شده « 1 » . دويم ميرزا محمد . سيم ميرزا مهدى ، و هر سه به علت كسالت مزاج از تحصيل بازماندند . چهارم دخترى كه زوجهء يكى از علماء همدان شد ، انتهى .\r\nو ديگر از شاگردان صاحب عنوان با ملاحظهء عدد آنچه گذشت : ششم شيخ حسن دجيلى ( 1309 ) « 2 » .\r\n\r\n\r\n","description":"","footnote":"\r\n- وفات را در بغداد و « معارف » و « ماضى النجف » همانند متن در نجف نوشته‌اند . اما اينكه « معارف » سن آن مرحوم را بيش از هشتاد سال دانسته از روى حدس و تخمين بوده و اشتباهست ، و اللّه العاصم . م .\r\n( 1 ) در « ماضى النجف و حاضرها 3 : 365 » گويد : مرحوم آية اللّه نائينى سه فرزند از خود بجاى گذاشت كه بزرگترينشان ميرزا على است كه از اهل علم و فضل و گوشه‌گير از مردم و كم معاشرت و در تحصيل كوشا و از خوش‌نامى برخوردار است ، انتهى . در « نقباء البشر » و « معارف الرجال » نيز ميرزا على آقا را بعلم و فضل ستوده‌اند ، و در « معجم رجال الفكر و الادب » او را عالمى جليل و مجتهدى فاضل دانسته و از تأليفاتش « تقريرات اصول » درس پدر بزرگوار و « مباحث لفظيه » و « شرح كفايه » و نوشتجاتى در فقه و اصول را برشمرده و ولادتش را در ( 1329 ق ) ضبط كرده است ، و نيز از دو نفر فرزند ايشان آقايان ميرزا عباس ( متولد 1358 ) و ميرزا جعفر ( متولد 1362 ) بنيكى ياد كرده و فضل و كمالشان را ستوده و تأليفاتى از آنان ذكر كرده است . بموجب اعلانات ترحيم مندرج در « روزنامه اطلاعات مورخه پنجشنبه 22 و شنبه 24 شوال 1397 » آية اللّه حاج ميرزا على آقا نائينى بدنبال كسالتى ممتد در تهران ( ظاهرا در چهارشنبه 21 شوال 97 ) وفات يافته و مجالس ترحيم متعددى به اين مناسبت در مسجد سيد عزيز اللّه و مسجد ارك برگزار شده است . م .\r\n( 2 ) مخفى نماند كه شاگردان صاحب عنوان از حد احصاء خارجند و اين شش نفر از بزرگانى كه مؤلف ذكر نموده بالخصوص اسماء آنان را در مواضع متفرقه « الذريعة » و غيره يافته است ، چند تن نيز در « نقبا » و « معارف » و مواضع ديگر ياد شده‌اند كه از جمله مشاهيرشان مرحوم شيخ موسى بن محمد خوانسارى نجفى ( متوفى 1363 ) است كه تقريرات درس -\r\n","page_name":" 2182 ","page_number":304},
  {"content":"\r\n\r\n« تقريرات كتاب البيع » مرحوم شيخ موسى خوانسارى به خط مرحوم حجة الاسلام سيد محمد هاشم علامه روضاتى در نجف\r\n\r\n","description":"","footnote":"","page_name":" 2183 ","page_number":305},
  {"content":"\r\n\r\n\r\n* ( وفات ميرزا محمد رضا ميرزا ، افسر قاجار ) *\r\nشرح احوال او در ( 1211 ج 2 ص 400 ش 165 ) گذشت .\r\n\r\n* ( 1367 - تولد صدر شاعر شوشترى ) *\r\nوى شيخ محمد رضا بن ملا حسين و خود معروف به صدر الذاكرين بوده و در اشعار تخلص صدر مىنموده ، و همانا در اين سال - چنان‌كه در « الذريعة 9 : 604 ش 4323 » فرموده - متولد شده ، و « ديوانى در اشعار » دارد كه آن را شيخ محسن بن شيخ محمد بن ملا جعفر بن شيخ محمد باقر شرف الدّين شوشترى جمع كرده و اين شيخ محسن نوادهء دائى صاحب عنوان بوده ، چه مادر او دختر شيخ محمد باقر مذكور بوده پس ملا جعفر دائى او و شيخ محمد پسردائى و شيخ محسن نوادهء دائى او مىشده . و برادر صاحب عنوان ملا حسن ملهم بوده كه در ( 1300 ) بيايد .\r\n\r\n\r\n","description":"","footnote":"\r\n- فقه و اصول استاد خود را نوشته و تقريرات متاجرش بنام « منية الطالب فى حاشية المكاسب » بضميمه « رسالة فى قاعدة لا ضرر » از خود او و « رسالة فى حكم اللباس المشكوك » از صاحب ترجمه بسال 1358 در نجف اشرف در دو مجلد طبع و منتشر گرديد .\r\nو از جمله آنان والد اين جانب مرحوم سيد محمد هاشم علامه روضاتى ( 1319 - 1356 ) است كه در دو سال آخر حيات آن مرحوم از مجلس درسش استفاده نموده مقدارى از تقريرات آن دروس را نيز برشته تحرير كشيد كه اينك موجود است .\r\nهمچنين كسانى كه از آن عالم بزرگ اجازه روايت داشته‌اند بسيارند ، و سند روايت راقم اين سطور محمد على بن محمد هاشم روضاتى نيز بواسطه چند تن از علماء اعلام و مراجع عظام به آن مرحوم مىپيوندد . م .\r\n","page_name":" 2184 ","page_number":306},
  {"content":"\r\n\r\n\r\n* ( 1368 - تولد شيخ محمد شريف اردوبادى ، ره ) *\r\nوى فرزند آقا احمد اردوبادى و خود از علماء متقين و ساكن نجف بود و در اين سال متولد شده و كتابى بنام « ارشاد المتقين » در علم اعداد بطور رمز تأليف كرده نزديك به چهار هزار بيت كه در « الذريعة » فرمايد : تاكنون به جلد در نيامده ، و پس از مدت هفتاد و پنج سال قمرى عمر در سنه 1352 هزار و سيصد و پنجاه و دو ، با تجرد از اهل‌وعيال در نجف وفات كرد « 1 » .\r\n\r\n* ( 1369 - تولد حاج سيد محمد على گلستانه اصفهانى ) *\r\nوى بطورىكه در كتاب « ضميمهء تاريخ علماء خراسان : 299 ش 115 » نوشته از علماء بزرگوار عصر حاضر در مشهد مقدس رضوى ( ع ) بوده ، و همانا در اين سال در كربلا متولد شده و پس از پايان تحصيلات بأرض اقدس رضوى آمده و آنجا اقامت نموده و بترويج احكام و اقامت جماعت پرداخته و در مسجد كله واقع در كوچهء چهنو مردم از فيوضات جماعت او استفاده مىكردند و تأليفاتى هم دارد : اول كتاب « تحفة الامامية » . دويم كتاب « الوسائل » « 2 » .\r\n\r\n\r\n","description":"","footnote":"\r\n( 1 ) جاى تعجب است كه شيخنا العلّامة صاحب « الذريعة » در كتاب « نقباء البشر » يادى از صاحب عنوان نكرده‌اند و محقق امينى هم كه در « معجم رجال الفكر و الادب فى النجف الاشرف :\r\n47 » ذيل عنوان ( الاوردوبادى ) سطرى درباره او نوشته‌اند تنها بنقل از « ذريعه » است . م .\r\n( 2 ) كتاب فارسى « تحفة الامامية فى اثبات الحق و ازهاق الباطل » جلد اول آن طى 424 صفحه وزيرى بسال 1341 ق در مطبعه نادرى بمبئى چاپ سنگى شده است و در سرآغاز آن صورت اجازه روايتى مرحوم حاج ميرزا محمد حسين بن حاج ميرزا خليل رازى نجفى -\r\n","page_name":" 2185 ","page_number":307},
  {"content":"\r\n\r\nو زياده از ده مرتبه بمكهء معظمه مشرف شده ، و با پدر مؤلف كتاب ضميمه نهايت دوستى داشته و وى را وصى خود نموده و هر روز در منزل خود روضه‌خوانى مىكرده ، تا آخر در دوشنبه شانزدهم ماه رمضان المبارك سنه 1361 هزار و سيصد و شصت و يك - مطابق 6 مهر ماه باستانى وفات نموده و در صحن نو مقدس در ايوان طلاى مبارك دفن شد . انتهى بتغيير يسير .\r\n\r\n\r\n","description":"","footnote":"\r\n- ( 1230 - 1326 ) بمؤلف كه تاريخش 26 ربيع الاول 1315 مىباشد بطبع رسيده و در آنجا از وى با القاب و عناوين علمى و شرعى تجليل بسزا شده مانند « جناب العالم الربانى السيد محمد على الاصفهانى المسمى باسم ابيه المرحوم . . . » كه معلوم مىشود در آن تاريخ كه مجاز 38 ساله بوده پدر وى حيات نداشته و پدر هم محمد على نام داشته چنان كه خود نيز در چند موضع از كتاب گويد : « سمى الاب محمد على الموسوى الملقب بگلستانه » ، و شايد در أوان تولد يا حتى پيش از تولد وى پدرش وفات يافته بوده و چنان كه مرسوم است نام او را بر فرزند نهاده‌اند . همچنين از مطالب بالا معلوم شد كه وى از سلسله سادات موسوى اصفهان و مشهور بگلستانه و متولد كربلاى معلى بوده و پس از مدتى تحصيل در عتبات عاليات بمشهد مقدس هجرت نموده و در آنجا مقيم شده و تأليفاتش را نيز در همين مكان شريف نگاشته . پس اينكه در « نقباء البشر : 1312 » فرموده‌اند : « وى از سادات معاصر ما است در اصفهان » مسامحه‌اى رفته و وجهى ندارد ، و به همين قياس باشد آنچه در كتاب « دانشمندان و بزرگان اصفهان : 185 » آمده كه وى در اصفهان نيز تحصيل كرده است ، فلا تغفل !\r\nو شايان توجه اينكه سادات گلستانه مشهور چنان كه در احوال مورخ الاسلام ( 1300 ) بيايد از نژاد حضرت امام حسن مجتبى ( عليه السلام ) بوده‌اند و صاحب ترجمه خود را از اعقاب حضرت امام موسى بن جعفر ( عليهما السلام ) دانسته . به‌هرحال ، تقريظ بليغى نيز از مرحوم حاج شيخ على اكبر نهاوندى ( 1278 - 1369 ) در صفحه آخر كتاب تحفه چاپ شده ، و آقاى حاج مشار ، هم در « فهرست » و هم در « مؤلفين 4 : 357 » نوشته‌اند كه اين كتاب تحفه بار ديگر نيز در بمبئى بسال 1364 ايضا طى 424 صفحه چاپ سنگى شده است ، و اللّه العالم . بارى ، نسخه چاپى ما جلد اول كتاب است مشتمل بر مقدمه‌ئى در تعريف عقل و شرحى درباره اسماء -\r\n","page_name":" 2186 ","page_number":308},
  {"content":"\r\n\r\n\r\n\r\n","description":"","footnote":"\r\n- حسناى الهى و بعد اصل اول در توحيد و دوم در نبوت و سوم در امامت ، كه هر اصلى از اين اصول سه‌گانه در چهار ركن نگارش شده ، و در خاتمه گويد : « در اين جلد اول بملاحظه ضخامت حجم كتاب در ركن سيم از اصل سيم ختم و تحرير شد ، ان‌شاءالله ركن چهارم از امامت در جلد دويم تحرير خواهد شد ، بتاريخ شهر ربيع الثانى سنه 1341 » انتهى . و ما از جلد دوم اطلاعى بدست نياورديم .\r\nاما نسخه اينجانب از كتاب « الوسائل فى اثبات الحق و ازهاق الباطل » طى 216 صفحه رقعى در مطبعه مظفرى بمبئى به خط شيخ جواد بن عبد الغنى جهرمى چاپ سنگى شده و تاريخ طبع در آن نيست و تاريخ ختم تأليف و تبييض آن ( در ص 214 ) دهم ماه رمضان 1339 قيد شده ، و اين كتاب همانند بسيارى از كتب چاپ بمبئى خيلى مغلوط است اگرچه -\r\n","page_name":" 2187 ","page_number":309},
  {"content":"\r\n\r\n\r\n* ( 1370 - تولد شيخ مرتضى عاملى كاظمينى ، ره ) *\r\nوى مرحوم شيخ نظام الدّين بن شيخ الاسلام حسن بن شيخ مرتضى بن جواد بن هادى عاملى ( ره ) است .\r\nشيخ مرتضى از علما و فقهاء اين عصر بود و در اين سال متولد شده و در نزد برخى از علما از آن جمله فاضل شربيانى ( 1245 ج 4 ش 663 ) درس خوانده و كتبى تأليف كرده ، از آن جمله « كتابى در تجرى » از تقريرات درس استاد مرقومش ، انجام تأليف آن شنبه 16 رجب سنه 1310 ، و سيد ابو القاسم اشكورى تقريظى بر آن با اجازه براى مؤلفش نوشته . و شيخ مرتضى پس از مدت پنجاه و نه سال قمرى عمر در سنه 1336 هزار و سيصد و سى و شش وفات كرد « 1 » .\r\n\r\n\r\n","description":"","footnote":"\r\n- اصل تأليف نيز از لحاظ انشائى ضعيف به نظر مىرسد ، و مؤلف در آن از كتاب سابق‌الذكرش همه جا بنام « تحفه اثنىعشريه » ياد مىكند ، معلوم مىشود بعدا تغيير داده « تحفة الامامية » اش ناميده است . و اين كتاب مشتمل است بر هفت مقدمه در مسائل گوناگون امامت و خلافت و فصلى ( از ص 117 تا 176 ) در اثبات وجود امام غائب « عجل اللّه تعالى فرجه » و خاتمه در علائم ظهور آن حضرت ( از ص 176 تا 214 ) ، و در دو صفحه آخر تقريظ حاجى سيد على بن حسين نجفى است به عربى كه نويسنده آن را نشناختيم و شايد از علماء مقيم هند بوده . شايان توجه اينكه در اين تقريظ صريحا مؤلف كتاب « حاجى سيد محمد على مشهور بگلستانه » را از « أسباط و احفاد مير علاء الدّين محمد گلستانهء مشهور » دانسته و صورت نسب مير علاء الدّين را هم تا حضرت امام حسن مجتبى ( عليه السلام ) نقل كرده است . ضمنا آقاى مشار در فهرست خود چاپ ديگرى نيز براى كتاب الوسائل نوشته و گويند كه بسال 1331 هم در بمبئى چاپ سنگى شده ، و اللّه العالم .\r\nتكمله : فاضل ارجمند آقاى حاج شيخ محمد باقر ساعدى خراسانى در نامه مورخه ( 8 ع 2 جارى 98 ) باينجانب نوشته‌اند : « راجع بمرحوم آقا سيد على ره ( يعنى نويسنده تقريظ مذكور ) از ابوى جويا شدم ايشان اظهار داشتند : چون مدتى فاصله شده قدرت هيچ‌گونه اظهارى ندارم » ، انتهى . تصوير مرحوم گلستانه صاحب عنوان را نيز حضرت آقاى ساعدى مصحوب همين نامه مرحمت فرموده‌اند كه موجب كمال سپاسگزارى است . همچنين آقاى ساعدى اظهار داشتند كه از مرحوم گلستانه يك فرزند پسر و يك دختر باقى مانده در قد حياتند . م .\r\n( 1 ) اين شرح حال بتمامه مأخوذ از كتاب « الذريعة 3 : 248 » است ، و در « اعيان الشيعة 48 : 47 » گويد : شيخ مرتضى نظام الدّين رشتى فرزند شيخ محمد حسن شيخ الاسلام -\r\n","page_name":" 2188 ","page_number":310},
  {"content":"\r\n\r\n\r\n* ( 1371 - وفات مريم 39 شاعرهء قائم‌مقامى ) *\r\nوى بطورىكه در « الذريعة 9 : 1032 ش 6724 : فرموده دختر ميرزا ابو القاسم 38 قائم‌مقام است ( كه در 1251 ج 4 ش 778 گذشت ) ، و مادرش دختر ميرزا حسن مستوفى الممالك آشتيانى است كه در ( 1195 ج 1 ش 14 ) گذشت . و خودزنى فاضله و شاعره بوده و شرح احوالش در « خيرات حسان 3 : 197 » و كتاب « از رابعه تا پروين : 211 » نوشته ، و چون محمد شاه پدرش را بقتل رسانيد وى قصيده‌ئى گفت كه بوسيلهء آن خانوادهء خود را از اذيت آن پادشاه نجات داد ، و بالاخره در اين سال وفات كرد « 1 » .\r\n\r\n\r\n","description":"","footnote":"\r\n- نزيل مشهد مقدس رضوى فرزند شيخ مرتضى نظام الدّين عاملى نزيل كاظمين فرزند شيخ جواد فرزند شيخ الاسلام حاج ملا هادى عاملى . ولادتش در 1227 بوده و در شهر رشت بسال 1336 وفات يافت و در صحن مزار على بن جعفر در خارج شهر قم در راه جمكران دفن شد . وى از نوابغ فقه و اصول و كلام و حكمت و رياضيات بود در گيلان ، و در نزد فاضل ايروانى و شربيانى و مامقانى و حاج ميرزا حبيب اللّه رشتى و شيخ محمد هادى طهرانى ( از علماء نجف اشرف ) و ديگران درس خوانده و از آنان اجازت روايت داشت ، و تأليفاتى دارد از آن جمله « تشريح الحساب » در شرح « خلاصة الحساب » شيخ بهائى به فارسى كه بسال 1312 در نجف از آن فارغ شده ، و ديگر « حياة الايمان » در رد بر شيخيه . جماعتى از او اجازه روايت دارند از جمله سيد محمود شمس الدّين حسينى مرعشى متوفى 1338 . از صاحب ترجمه دو فرزند پسر بجاى ماند يكى شيخ قوام الدّين و ديگر شيخ شمس الدّين . پايان كلام « اعيان الشيعة » ، و پر واضح است كه تاريخ ولادت او در اينجا كه گويد ( 1227 ) بوده اشتباه چاپى است . م .\r\n( 1 ) براى مريم در « فرهنگ سخنوران » تنها دو مأخذ « زنان سخنور 2 : 169 » ميرزا على اكبر خان مشير سليمى و « رياحين الشريعة 5 : 71 » آية اللّه حاج شيخ ذبيح اللّه محلاتى ذكر -\r\n","page_name":" 2189 ","page_number":311},
  {"content":"\r\n\r\n\r\n* ( 1372 - تولد سيد مهدى أبو طابو بغدادى ) *\r\nوى فرزند سيد محمد بن حسن بن ابراهيم بن ناصر بن قاسم موسوى است كه اصلا از بغداد و از معاريف اهل علم و ادب در عراق عرب بوده و در اين سال - چنان‌كه در « الذريعة 9 :\r\nش 239 » فرموده - در نجف متولد و به كرادى معروف شده ، و لب بشعر گفتن گشوده ، و بطورىكه در آن جلد و نيز جلد اول در شماره‌هاى مختلف نوشته منظوماتى دارد از اين قرار :\r\nاول « ارجوزه‌ئى در سلسلهء نسب خود » . دويم « ارجوزه‌ئى در شطرنج » . سيم « ارجوزه‌ئى در منطق » . چهارم « ديوانى در اشعار » كه آن را شيخ عبد المولى طريحى ( 1344 ) جمع كرده . پنجم كتاب « اللؤلؤ و المرجان » كه آن ارجوزه‌ئى است در معانى و بيان .\r\nو آخر پس از مدت پنجاه و دو سال قمرى عمر در اين سال وفات كرده ، و فرزندى بنام سيد صالح كه از اهل علم و فضل است بازنهاد .\r\n\r\n\r\n","description":"","footnote":"\r\n- شده است . و مخفى نماند كه در اين مأخذ اخير بجاى عبارت متن ( و چون محمد شاه پدرش را بقتل رسانيد ) فرمايد : ( در زمانى كه سادات قائم‌مقام مغضوب دولت بودند ) ، انتهى . در سال ( 1289 ) كتاب حاضر بيايد كه ميرزا محمد صادق 39 پروانهء قائم مقامى اين مريم خانم را كه دخترعمش بوده بزوجيت داشته و فرزندشان حاجى ميرزا حسين 40 است كه در عنوان فرزندش ميرزا محمد صادق خان 41 اديب الممالك فراهانى ( ش 1340 ص 2131 ) در همين جلد و همين سال گذشت ، كه در واقع اديب الممالك در سال فوت مادر پدرش مريم صاحب عنوان متولد شده است . م .\r\n","page_name":" 2190 ","page_number":312},
  {"content":"\r\n\r\n\r\n* ( 1373 - تولد مرحوم نور ، شاعر قاجار ) *\r\nوى مرحوم نور اللّه ميرزاى جناب ابن محمد اسماعيل ميرزاى ابن محمد رضا ميرزاى افسر ( ره ) است .\r\nمرحوم محمد رضا ميرزا در ( 1211 ج 2 ش 165 ) گذشت .\r\nنواده‌اش مرحوم نور اللّه ميرزا معروف به جناب و متخلص به نور و شاهزاده‌اى بشعر و علم و فضل مذكور بود ، و او در اين سال در تهران متولد شده و چندى بخدمات دولتى و ازآن‌پس در سبزوار به تحصيل علوم پرداخته و لباس روحانيت پوشيد و بزهد و تقوى و تكميل نفس و تهذيب مذهب كوشيد ، تا پس از مدت پنجاه و نه سال قمرى عمر در سنه 1336 هزار و سيصد و سى و شش وفات كرده و در بيرون مشهد در حرم خواجه ربيع در پشت سر جدش فتحعلى خان - كه در ( ج 1 در مقدمه ، ص 15 ) گذشت - دفن شد .\r\nو چند نفر ديگر غير از صاحب عنوان تخلص نور مىنموده‌اند : 1 - نور هندى كه در همين سال ( ش ص ) گذشت « 1 » . 2 - حاج آقا نور اللّه اصفهانى كه در ( 1346 ) بيايد .\r\nو او دخترعمش محمد هاشم ميرزا ( 1260 ج 5 ش 977 ) را بزنى داشته ، و فرزندش از اين مخدره نواب محمد هاشم ميرزاى افسر است كه در ( 1297 ) بيايد « 2 » .\r\n\r\n\r\n","description":"","footnote":"\r\n( 1 ) نور هندى در سال آتى ( 1278 ش 1377 ص 1202 ) بيايد و در اينجا مرحوم مؤلف سهو نموده . م .\r\n( 2 ) صاحب عنوان در جلد نهم « ذريعه » و حرف نون « فرهنگ سخنوران » ذكر نشده است . م .\r\n","page_name":" 2191 ","page_number":313},
  {"content":"\r\n\r\n\r\nسنه 1278 قمرى مطابق سنه 1240 شمسى چهارشنبه غرهء ماه محرم الحرام ( . . . ) سرطان ماه برجى\r\n\r\n* ( وفات مرحوم رحمتعلى شاه شيرازى ) *\r\nشب 17 صفر . شرح احوال او در ( 1208 ج 2 ش 131 ) گذشت .\r\n\r\n* ( 1374 - تلد ميرزا فضلعلى آقا ، صفاء ايروانى تبريزى ) *\r\nوى فرزند مرحوم حاجى ميرزا عبد الكريم ملاباشى است كه در ( 1220 ج 3 ش 275 ) گذشت .\r\nميرزا فضلعلى آقا از علما و فضلاء آذربايجان بود و شعر عربى و فارسى هم مىگفت و تخلص صفا مىنمود . و او در روز يكشنبه 13 ماه جمادى الاولى اين سال ، پنج ساعت و شانزده دقيقه بأذان شام مانده - مطابق ( . . . ) عقرب ماه برجى - متولد شده ، و در « رجال آذربايجان در عصر مشروطيت : 125 سطر 1 » كه در ( 1272 ) نوشته ظاهرا اشتباه است « 1 » .\r\n\r\n\r\n","description":"","footnote":"\r\n( 1 ) مرحوم محمد على صفوت تبريزى در كتاب « داستان دوستان يا تذكرهء ادبا و شعراى آذربايجان : 84 » تاريخ ولادت صاحب عنوان را در سيزدهم جمادى الاولى 1288 ق » -\r\n","page_name":" 2192 ","page_number":314},
  {"content":"\r\n\r\nو كتب چندى تأليف نموده از آن جمله : كتاب « حدائق العارفين » در جمع آيات و أخبار كتب اربعهء اوايل : « كافى ، من لا يحضره الفقيه ، تهذيب ، استبصار » و ثلاثهء اواخر : « وافى ، وسائل ، بحار » با تفسير و شرح آنها در چند جلد ، و در خاتمه مقدمات كتب مذكوره را با شرحى در ذكر كتب اسلاميه خصوصا شيعه آورده است . انجام تأليف آن غرهء ج 1 سنه 1321 « 1 » .\r\n\r\n\r\n","description":"","footnote":"\r\n- نوشته كه آن نيز اشتباهست و ظاهرا غلط مطبعى باشد . و در « ريحانة الادب 2 : 480 » گويد « ولادتش در 13 ج 1 / 1278 ( غرعح ) در تبريز واقع شده » كه با اين تصريح و تعيين ابجدى ديگر جاى شبهه‌اى باقى نيست . و مرحوم حاج ملا على واعظ خيابانى تبريزى ( متوفى 14 صفر 1368 ) در كتاب « علماء معاصرين : 120 » شرح حال صاحب عنوان را از « مطارح الانظار : 154 » تأليف فيلسوف الدوله زنوزى چنين نقل كرده است : « . . . بعد از تكميل مقدمات در تبريز ، عمدهء فقه و اصول را در محضر والد ماجد اين بنده مؤلف ميرزا محمد حسن مجتهد زنوزى . . . تحصيل نموده بعد بعتبات عاليات مشرف شده و در آن بلاد رنجها برده و بمرتبه اجتهاد رسيده و از شيخ زين العابدين مازندرانى و شيخ محمد حسين كاظمينى و ملا محمد مشهور بفاضل شربيانى و شيخ على يزدى حايرى مجاز گرديده ، عالمى است بىبدل و مجتهدى بىتكلف و خالى از خلل ، محفلش مرجع انام است و مجلس افادتش فيض‌بخش فضلاى اعلام » انتهى . م .\r\n( 1 ) رجوع شود به « الذريعة 9 : 836 ش 5609 » يادداشت مؤلف .\r\nدر آنجا گويد : « ديوان ميرزا فضلعلى تبريزى » فرزند ميرزا عبد الكريم بن ميرزا ابو القاسم بن ميرزا محمد ايروانى متولد در تبريز بسال 1278 متوفى 1337 ، مؤلف « حدائق العارفين » مذكور در ( ج 6 ص 286 ذريعه ) و « رياض الازهار » كه شبيه « كشكول » است و « سفرنامهء اروپا » و « شرح العينية الخمرية » . و ديوان مذكور به عربى و فارسى است چنان كه در « دانشمندان آذربايجان : 298 » است . پايان كلام « ذريعه » .\r\nو مخفى نماند كه در « داستان » كتاب « شرح العينية الخمرية » را « شرح قصيدهء عينيه حميريه » يعنى سيد اسماعيل حميرى نوشته كه همين صحيح است و در اين موضع « ذريعه » اشتباه چاپ -\r\n","page_name":" 2193 ","page_number":315},
  {"content":"\r\n\r\nصفحه اول نسخه « حدايق العارفين » كتابخانه روضاتى مزين بدستخط مرحوم مؤلف\r\n\r\n","description":"","footnote":"","page_name":" 2194 ","page_number":316},
  {"content":"\r\n\r\nو پس از مدت شصت و يك سال قمرى و هفده روز عمر ، در شب چهارشنبه سلخ ماه جمادى الاولى سنه 1339 هزار و سيصد و سى و نه - مطابق دلوماه برجى - در برلين وفات كرده و در قبرستان مسلمانان آنجا دفن شد « 1 » .\r\n\r\n\r\n","description":"","footnote":"\r\n- شده و در ( ج 14 ص 11 ) صريحا آن را « شرح قصيدة الحميرى العينية » عنوان كرده‌اند و نسخه اصل آن هم در نزد مؤلف « علماء معاصرين » موجود بوده ، و خود صاحب ترجمه رساله‌ئى نيز در احوال وى بنام « النفح العنبرى فى احوال السيد الحميرى » نوشته ، چنان كه در همان داستان و ريحانه با چند تأليف ديگر از او آورده‌اند كه اينك ذكر مىكنيم : « مصباح الهدى » در حقيقت تقيه و بدا ، « رساله در استصحاب » ، « كليد دانش » در علم صرف ، « رساله در امر آمر با علم بانتفاء شرط » ، « رساله در اينكه امر اقتضاء اجزا مىنمايد » ، « رياض الازهار » كه كشكولى است در دو يا سه جلد ، « رساله در أحكام اراضى خراجيه » ، « فوائد علويه » در علم صرف ، « رساله در احكام و با و تجربياتى در آن » ، « رساله در منجزات مريض » ، « سفرنامه اروپا » كه در داستان گويد با جلد اول « حدائق العارفين » در تبريز چاپ شده ، لكن نسخه حدائق ما فاقد آنست .\r\nو جلد اول « حدائق العارفين » شامل تمام كتاب عقل و جهل در قريب 7700 بيت كتابت بسال 1324 ق به خط نسخ احمد الموسوى به اندازه ربع ( خشتى ) در چاپخانه سنگى آقا على - اصغر تبريزى طى 273 صفحه بانضمام 16 صفحه ديباچه و فهرست بطبع رسيده و چون آن‌طور كه شايسته يك چنين كتاب مهمى بوده بطبع آن قيام و اقدام نشده است لذا اين مجلد چاپ - شده هم متروك و مهجور و قدر آن به كلى مجهول مانده و اهتمامى در طبع بقيه آن نيز نگرديده و اكنون شايسته است كه علماء اعلام و فضلاء عظام حوزه مقدسه علميه قم ( كان اللّه لهم و كبت أعدائهم ) باحياء تمامى اين كتاب جليل و پرفايده همت فرمايند و اللّه الموفق . م .\r\n( 1 ) مؤلف « داستان دوستان » در احوال صاحب عنوان بتقريبى گويد كه وى در ( 1324 ) از سوى طبقهء علما بنمايندگى مجلس شورا انتخاب و بتهران رفت و در مدت نمايندگى خدمات شايانى از او بظهور پيوست . انتهى ، و مؤلف « ريحانه » افزوده است كه در ( 1326 ) كه مجلس بتوپ بسته شد خانه وى نيز بغارت رفت و اخيرا بعضويت ديوان تميز معين گرديد تا در سال هزار و سيصد و سى و ششم هجرت براى معالجه باروپا رفت ، انتهى ، -\r\n","page_name":" 2195 ","page_number":317},
  {"content":"\r\n\r\nو فرزندش مرحوم منتخب الدوله مولوى در سال ( 1325 ) شمسى وفات كرده ، چنان كه در « مؤلفين كتب چاپى 4 : 848 » نوشته .\r\nو نواده‌اش ميرزا محمد على مولوى از فضلا و ادبا در عصر حاضر است .\r\n\r\n\r\n","description":"","footnote":"\r\n- لكن مرحوم صفوت گويد كه وى در ( 1334 ) براى معالجه باروپا سفر كرد و به حكم ضرورت پنج‌سالى در اروپا اقامت و پطرگراد ، استكهلم ، هلند و لندن را سياحت نمود و سفرنامه‌ئى حاوى فوائد علمى و ادبى و تاريخى نوشت ، و اقامتگاه اصلى و منزل خود را در برلن قرار داد و در انجمن ادبى ايرانيان در آن سامان شركت مىنمود ، ميرزا محمد خان قزوينى در « بيست مقالهء » خود گويد : « از فضلاء مبرز اين انجمن يكى مرحوم ميرزا فضلعلى مجتهد تبريزى وكيل سابق آذربايجان بود كه فى الحقيقة در ادبيات عربى او را صاحب يد طولى بل يد بيضا يافتم » .\r\nبالجمله از يادگارهاى سفر اروپاى آن بزرگوار « قصيدهء لامية السفر » اوست كه چند بيتى از آن با ابياتى ديگر از منظومات فارسى و عربى آن مرحوم در ريحانه و داستان دوستان مذكور است ، از جمله اين دو بيت :\r\n خواهى كه اگر ببينى آيينهء ذات * بنگر ز على ظهور اسماء صفات\r\nانديشهء عقل كى به كنهش برسد * هيهات از اين خام خيالى هيهات \r\nو صورت لوح قبر صاحب عنوان هم در داستان نقل شده و از اولاد و اعقاب آن مرحوم مطلبى ننوشته است . م .\r\n","page_name":" 2196 ","page_number":318},
  {"content":"\r\n\r\n\r\n* ( وفات عبد الباقى افندى عمرى ) *\r\nشب سلخ ج 1 . شرح احوال او در ( 1204 ج 2 ش 95 ) گذشت .\r\n\r\n* ( وفات شيخ محمد بيرم رابع تونسى ) *\r\nج 1 . شرح احوال او در ( 1220 ج 3 ش 271 ) گذشت .\r\n\r\n* ( 1375 - وفات مرحوم آقا محمد مهدى كرباسى ، اعلى اللّه مقامه ) *\r\nوى فرزند مرحوم حاجى محمد ابراهيم كرباسى است كه در ( 1261 ج 5 ش 981 ) گذشت .\r\nمرحوم آقا محمد مهدى از عظماء علما و فقهاء محققين اصفهان بوده و پس از وفات پدر رياستى معتد بها بهم رسانيد ، و در ساده‌لوحى و برخى از صفات ديگر مانند پدر مشهور شده ، و كتب چندى تأليف كرده از آن جمله : كتاب « معراج الشريعة » در شرح كتاب « منهاج الهدايهء » پدرش در فقه ، در چند جلد كه جلد دويم آن كه انجام تأليفش عشر ثانى شوال سنه 1262 بوده و به خط خودش در نزد آقاى سيد محمد على روضاتى به نظر رسيد « 1 » .\r\n\r\n\r\n","description":"","footnote":"\r\n( 1 ) از كتاب « معراج الشريعة فى شرح منهاج الهدايه » مجلد اول در طهارت و دوم در شرح مقصد 1 و 2 صلاة هر دو نسخه اصل خط شارح ، و مجلد سوم بقيه صلاة و چهارم در زكات تا اعتكاف به خط عالم جليل حاج ميرزا بديع بن سيد مصطفى موسوى اصفهانى درب -\r\n","page_name":" 2197 ","page_number":319},
  {"content":"\r\n\r\nصفحه اول نسخه اصل « نور العيون للمتقين » به خط مؤلف\r\n\r\n\r\n","description":"","footnote":"\r\n- امامى در نزد راقم اين سطور موجود است و تاريخ فراغ شارح از جلد سوم 24 ذىالحجه 1264 و خاتمه استنساخ جلد چهارم 8 ج 2 / 1273 بوده . از صاحب عنوان تأليفات ديگرى نيز در دست داريم از جمله كتاب « نور العيون للمتقين » به عربى در فقه است بدون استدلال و نسخه اصل آن از طهارت تا آغاز مسائل عمره مفرده مىباشد . ديگر « رسالة فى احكام القرعة » كه نسبة مبسوط و در مدت دوهفته تمام از ماه محرم الحرام 1231 تأليف كرده و نسخه آن نيز به خط مؤلف است . و ديگر رساله‌ئى است بعنوان « اقتضاء الامر بالشىء و النهى عن الضد » كه هنگامى كه اين مسئله را نزد والد ماجدش مىخوانده بدستور همو تأليف كرده و در خاتمه گويد كه مطلب را در اينجا باختصار برگذار نموديم و هركه طالب تفصيل باشد بكتاب « مصابيح الاصول » ما رجوع نمايد و سپس تاريخ تأليف را در دهه سوم صفر 1234 ذكر كرده .\r\n","page_name":" 2198 ","page_number":320},
  {"content":"\r\n\r\nو روايت مىكند از آقا محمد مهدى مرقوم مرحوم سيد محمد رضاء كلهرى كاشانى .\r\nو او دختر مرحوم حاجى سيد محمد باقر حجة الاسلام را بزوجيت اختيار و از وى فرزندانى داشته كه تاريخ تولد سه نفر از آنها به خط خودش در پشت ورق اول جلد دويم « معراج الشريعة » به نظر رسيد بدين نحو :\r\nاول حاجى ميرزا عبد الجواد : يك ساعت مانده بصبح در شب شنبه دوازدهم ماه شوال المكرم سنه 1254 ، چنان‌كه در آن سال ( ج 5 ش 840 ) گذشت . دويم مرحوم ميرزا احمد :\r\nنيم ساعت متجاوز گذشته از روز پنج‌شنبه دويم ماه ذىالقعده الحرام سنه 1258 . سيم ميرزا محمد حسين : اول طلوع آفتاب روز سه‌شنبه پنجم ماه جمادى الاخرى سنه 1267 . و ديگر :\r\nحاجى ميرزا ابو القاسم كه در « المآثر » نوشته و در ( 1308 ) بيايد .\r\n\r\n\r\n","description":"","footnote":"\r\n- و ديگر نسخه اصل همين كتاب « مصابيح الوصول الى علم الاصول » مباحث مختص به تخصيص كه تاريخ تأليف در آن ذكر نشده . و بالجمله شرح مختصات آثار صاحب عنوان در مجلدات چاپ نشده « فهرست كتب خطى كتابخانه‌هاى اصفهان » نگارنده مذكور است . ضمنا حكيم قاآنى را در مدح صاحب ترجمه قصيده غرائى است متضمن 48 بيت كه در ديوان او ( چاپ حروفى تهران . ص 762 - 764 ) موجود و در « تكمله نجوم السماء 1 : 324 - 326 » نيز با تحريفات فراوان نقل شده است . م .\r\n","page_name":" 2199 ","page_number":321},
  {"content":"\r\n\r\n\r\n* ( 1376 - تولد ژرژ زيدان بيروتى ) *\r\nژرژ « جرجى » زيدان فرزند زيدان يوسف مطر ، و خود از اجلهء مورخين و اعاظم فضلا و محققين اين عصر بود ، و او در يازدهم ماه جمادى الاخراى اين سال - مطابق ( . . . ) قوس ماه برجى - در بيروت متولد شده ، و پس از تحصيل علوم تبحر و تخصصى عجيب در تحقيقات تاريخى و ابتكار درآوردن تاريخ به صورت افسانه بهم رسانيد ، و كتب بسيارى در اين مقوله تأليف كرد كه اشهر و اعظم همه كتاب « تاريخ تمدن اسلامى » در چهار جلد است كه به چندين زبان ترجمه شده و حاوى تحقيقات عميقه و اطلاعات عجيبه است « 1 » . و ديگر « مجله الهلال » براى بيست و دو سال در بيست و دو جلد كه بعد از وفاتش فرزندانش بدان مشغول شدند ، و چندين كتاب در تاريخ بطور افسانه كه نهايت مشهور و متداول و بزبانهاى ديگر ترجمه شده .\r\nو آخر در شب چهارشنبه بيست و هشتم ماه شعبان المعظم سنه 1332 هزار و سيصد و سى و دو ، چنان كه در « جريده چهره‌نما » نوشته - مطابق 31 سرطان ماه برجى - پس از مدت پنجاه و چهار سال و دو ماه قمرى و هفده روز عمر ، وفات كرد . و دو فرزندش اميل بيك زيدان و شكرى زيدان پس از وى در قاهره بسرپرستى « مجلهء الهلال » اشتغال ورزيدند .\r\n\r\n\r\n","description":"","footnote":"\r\n( 1 ) عالىترين چاپ « تاريخ التمدن الاسلامى » را « دار الهلال » در بيست سال قبل با مقدمه و تعليقات مفيد دكتر حسين مونس استاد تاريخ اسلامى كليهء آداب جامعهء قاهره در چهار جلد منتشر كرده است ، و شرح حال كامل جرجى زيدان در همان كتاب و كتب تراجم فراوان مصرى و غيرها مندرج مىباشد . م .\r\n","page_name":" 2200 ","page_number":322},
  {"content":"\r\n\r\n\r\n* ( 1377 - تولد كليم شاعر هندى ) *\r\nوى نامش نظير حسن و برادر بزرگ سيد نور الحسن بهادر ، و خود مردى شاعر است كه در بيست و يكم ماه رجب الفرد اين سال ، چنان‌كه در « الذريعة 9 : 916 ش 6056 » نوشته - مطابق ( جدى - دلو ) ماه برجى - متولد شده ، و در شعر بر ظهورى و نظير شاگردى كرده و از نخست نور و سپس كليم تخلص فرموده .\r\nو وى غير از كليم كاشانى است كه نامش ابو طالب همدانى و در 15 ذىالحجه سنه 1061 وفات نموده . چنان كه چند نفر ديگر هم نور تخلص مىنموده‌اند و در همين سال ذكر شد « 1 » .\r\n\r\n\r\n","description":"","footnote":"\r\n( 1 ) در سال قبل ( 1277 ش 1373 ص 1291 ) ذكر شد نه در اين سال . و مخفى نماند كه بموجب غلطنامه جلد نهم الذريعة كه در اين اوقات ضميمه مقدمه آن جلد طبع و منتشر گرديده در اين موضع ذريعه اشتباهى واقع شده و حق مطلب اينست كه كليم صاحب عنوان نامش سيد نور الحسن بن محمد صديق حسن خان و نام تاريخى او « نظير » و خود مؤلف تذكره « نگارستان سخن » مىباشد و در همان « ذريعه : 1231 ش 6989 » نيز دوباره ذكر شده و مآخذ شرح حالش را « شمع انجمن » صديق حسن خان پدرش و « صبح گلشن » محمد على حسن خان برادرش و « روز روشن » محمد مظفر حسين گوپاموى و بالاخره « نگارستان سخن » خود وى نشان داده‌اند ، اما اولا اينكه در غلطنامه ذريعه نام تاريخى او را « نظير » قيد كرده اشتباه و صحيح آن « نظير حسن » است چنان كه دكتر سيد عليرضا نقوى در كتاب « تذكره‌نويسى فارسى در هند و پاكستان : 602 » نوشته ، و ثانيا اينكه خاندان صاحب عنوان تماما از اهل سنت متعصب هند بوده‌اند و جاى ذكرشان در ذريعه نيست ، و براى اطلاع از احوال و آثار افراد علمى آنان به همين كتاب اخير الذكر و جلد هشتم « نزهة الخواطر و بهجة المسامع و النواظر » عبد الحى لكهنوى مراجعه شود ، و مخصوصا صاحب عنوان را با اين عبد الحى محبت و دوستى زائد بوده و شرح حالش را در ( ص 504 تا 507 ) آورده و از او تجليل فراوان كرده و تأليفاتش را -\r\n","page_name":" 2201 ","page_number":323},
  {"content":"\r\n\r\n\r\n* ( 1378 - تولد ادوارد براون خاورشناس انگليسى ) *\r\nوى فرزند بنجامين از اهل نيوكاسل انگلستان و خود از اجله و اعاظم مستشرقين زمان مخصوصا در ادبيات و زبان پارسى است .\r\nادوارد براون در هفتم ماه شعبان المعظم اين سال - مطابق ( . . . ) دلو ماه برجى - در شهر نيوكاسل متولد شده و پس از تحصيل علوم و تبحر غريب در خاورشناسى نه تخصص تنها در ادبيات فارسى بهم رسانيد ، بلكه عشق و علاقهء غريبى به اين زبان و اهالى ايران و علاوه بدين اسلام و « قرآن مجيد » پيدا كرد و همواره از حقوق ايران و ايرانى دفاع مىنمود ، و با علماء شيعه در نجف مكاتبات داشت ، اگرچه روى اصل سياسى و تمايل مصلحتى هم بود كه دولت انگليس در آن سنوات كه مقارن با ايجاد مشروطه بود بايران ابراز مىنمود « 1 » .\r\n\r\n\r\n","description":"","footnote":"\r\n- برشمرده است ، لكن گويد كه « نگارستان سخن » و چندين كتاب ديگر كه نامشان را آورده از تأليفات وى نيستند و آنها را علماء ديگر بدستور صديق حسن پدرش تأليف كرده و به او نسبت داده‌اند ، و بالاخره وفات صاحب ترجمه را در شهر لكهنو در هشتم محرم سنه 1336 هزار و سيصد و سى و شش قيد كرده است . اين نكته را نيز ناگفته نگذاريم كه سيد نقوى در كتاب سابق الذكر خود راجع به سيد نور الحسن خان گويد : « وى به فارسى و اردو هر دو شعر مىسرود و در فارسى طيب و نور ، و در اردو كليم تخلص داشت » انتهى . م .\r\n( 1 ) نظر باينكه ادوارد براون يكى از سرشناسترين خاورشناسان و تفصيل شرح حال او در كتابهاى فراوانى كه در دسترس همگان مىباشد مخصوصا در آثار ميرزا محمد خان قزوينى و مقدمه كتابهايش موجود است لذا از بحث دراين‌باره صرف‌نظر نموده و تنها بمطلبى كه شيخ طنطاوى جوهرى مصرى ( 1287 - 1358 ) در كتاب تفسير معروف خود « الجواهر 5 : 202 » راجع به اين شخص نوشته است اكتفا مىكنيم و اين مطلب تاكنون در كتب و مقالات فارسى نيامده و يا به نظر اينجانب نرسيده است . طنطاوى ضمن بحث مفصل و شايان توجهى -\r\n","page_name":" 2202 ","page_number":324},
  {"content":"\r\n\r\nو به‌هرحال ، براون تأليفات چندى دارد كه اشهر همه « تاريخ ادبيات ايران » است در چهار جلد بانگليسى كه برخى از آنها بپارسى ترجمه شده . و پس از مدت شصت و پنج سال و ده ماه قمرى و سيزده روز عمر ، در سه‌شنبه بيستم ماه جمادى الاخرى سنه 1344 هزار و سيصد و چهل و چهار - مطابق 15 دىماه باستانى - وفات كرد و در قبرستان السويك نيوكاسل دفن شد ، و اينك قبر او آنجا در مقبره‌ئى مخصوص معروف است . و پس از خود دو پسر كه يكى در آن وقت هيجده‌ساله و ديگرى صغير بودند و مادرى 87 ساله بجا نهاد .\r\n\r\n\r\n","description":"","footnote":"\r\n- كه طى چندين صفحه پيرامون علوم اسلامى و ترقيات مسلمين و سپس توجه مردم اروپا و مستشرقين بذخائر اسلامى و غارت آنها از دست مسلمانان نموده ، شرح ملاقات و مذاكره خود را با ادوارد برون در مصر « بين سالهاى 1900 - 1910 م » بيان كرده و گويد : وى به خوبى زبانهاى عربى و تركى و فارسى و لغات ديگر را مىدانست و در آن ديدار پيرامون امور اسلام با من صحبت داشت و گفت : دولت انگلستان مرا مأمور كرد تا در اين موضوع تحقيق كنم كه آيا ائتلاف شيعه و سنى امكان‌پذير است يا نه ؟ و من براى انجام اين مأموريت بتركيه رفتم و مدتى در ميان مردم آن سرزمين بسر بردم و سپس بايران رفتم و با ايرانيان معاشرت كردم ، و در اين بين چيزهاى دهشت‌انگيزى ديدم . . .\r\nسپس براون تا توانسته افتراءات و اكاذيب جعل و از ايرانيان مسلمان با الفاظ زننده و زشت بدگوئى و مذمت نموده و آنها را در انظار علماء اهل سنت خوار و خفيف كرده و ضمنا باقتضاى مأموريت خود اين سهم مهلك ( عدم امكان اتحاد ) را بر ضد بزرگانى از فريقين كه در آن زمان در ايجاد هماهنگى و همگامى همه مسلمانان جهان زحمت مىكشيدند ؛ در مغزهاى زعماى اهل سنت تزريق مىنموده است تا اولياء دولت امپراطورى بمقاصد استعمارى خود آسان‌تر دست يابند !\r\nاين بود نمونه‌ئى از فعاليت سرى اين مستشرق بزرگ و نامدار جهان . تو خود حديث مفصل بخوان از اين مجمل ، هركس طالب تفصيل باشد باصل تفسير طنطاوى مراجعه فرمايد و اللّه من وراء القصد . م .\r\n","page_name":" 2203 ","page_number":325},
  {"content":"\r\n\r\n\r\n* ( 1379 - وفات مرحوم حاجى ميرزا حسن مشهدى ، ره ) *\r\nوى فرزند حاجى ميرزا معصوم رضوى است ( 1255 ج 5 ش 848 ) .\r\nمرحوم حاجى ميرزا حسن از علماء بزرگ مشهد بوده ، نخست چندى در نزد برادر خود حاجى سيد محمد قصير ( 1255 ج 5 ش 848 ) درس خواند ، آن‌گاه باصفهان رفت و مدتى از محضر درس شيخ محمد تقى ايوان‌كيى ( 1248 ج 4 ش 724 ) استفاده كرده و سپس بكربلا رفت و دو سال در نزد آقا سيد محمد كربلائى ( 1242 ج 4 ش 611 ) درس خواند ، پس بمشهد برگشت و بعد از وفات برادر مرجع امور عامه و رياست تامه گرديد ، و چندين نفر از فيض تدريس او بهره‌ور شدند از آن جمله : حاجى ميرزا نصر اللّه مشهدى ( 1298 ) و فاضل بسطامى ( 1309 ) . و آخر در ماه شعبان المعظم اين سال - مطابق ( دلو - حوت ) ماه برجى - وفات كرد و در مشهد در مسجد پشت سر حرم مطهر دفن شد .\r\nسنه 1241 شمسى\r\nآدينه بيستم ماه رمضان المبارك اول حمل ماه برجى\r\n\r\n* ( 1380 - تولد مرحوم ذوالفنون عراقى تهرانى ) *\r\nوى مرحوم ميرزا حبيب اللّه بن محمد جعفر و اصلا از اولاد ديالمه و از مردم شهر -\r\n\r\n","description":"","footnote":"","page_name":" 2204 ","page_number":326},
  {"content":"\r\n\r\nسلطان‌آباد ناحيه عراق عجم ( كه در 1247 ج 4 ش 714 گذشت ) بود . و همانا محمد جعفر پدر وى در سنه 1292 وفات كرده ، و خود او از اجلهء فضلاء عصر و اعاظم اهل علم و ادب در اين زمان بود . شرح احوالش در كتاب « كرج‌نامه : 286 » و « روزنامهء اطلاعات . ش 6527 صادره در 14 صفر 1367 » نوشته ، و حاصل آن با برخى از تصرفات ديگر اين مىشود كه :\r\nوى در چهارشنبه بيست و يكم ماه ذى القعدة الحرام اين سال - مطابق ( . . . ) ثورماه برجى - در سلطان‌آباد متولد شده ، و در « كرج‌نامه » در 1281 نوشته . و به‌هرحال ، وى پس از رسيدن بسن بلوغ عشقى مفرط بعلوم فلكى بهم رسانيد و در نزد استادى كه نام آن را بتوان برد درس نخوانده ، بلكه در اثر توجه و پشت‌كار و هوش خداداد در اين فن به جائى رسيد كه بدون وسائل جديده علمى و دست‌رسى برصدخانه‌هاى مجهز دنيا اكتشافاتى در حركات قمر نمود ، و در سير و تحقيق اين عوالم هم دست‌رسى بعلوم رياضيه عاليه ديگر پيدا كرد و بخصوص هندسيات عالى و بسيارى از علوم عقلى ديگر . و با اين وصف در أخبار و تفسير آيات آيتى غريب بود ، و در تاريخ و سير و رجال قدرتى تمام داشت . و اين فقير در ماه محرم 1352 در تهران كرارا خدمت او رسيدم و آن وقت مدرس علوم عقليه در مدرسه سپهسالار بود ، و چندين كتاب تأليف كرده :\r\nاول « تقاويم سنوات عديده » كه هرساله در « سالنامه پارس » نوشته مىشود تا سنه 1384 .\r\nدويم « كتابى در زيج » از روى أرصاد جديده « 1 » .\r\nو آخر در عصر روز پنج‌شنبه دوازدهم ماه جارى صفر الخير سنه 1367 هزار و سيصد\r\n\r\n\r\n","description":"","footnote":"\r\n( 1 ) از مرحوم ذوالفنون گاه مقالاتى نيز در زمينه علوم فلكى و رياضى در « سالنامه پارس » كه از حدود 1307 ش ببعد مرتبا منتشر مىشد بطبع مير سيد ، از جمله اقتراح مصور سيزده‌صفحه‌ئى كه با عنوان « تناسب مكعبات بهندسه مقدماتى ، يكى از مكاشفات آقاى ذوالفنون در علوم رياضى » در سالنامه ( 1317 ش 1357 ق ) چاپ شده و تصوير آتى نيز از ص 14 همان سالنامه مىباشد . و مخفى نماند كه شرح حال جامعى از مرحوم ذوالفنون بنقل شفاهى از خودش در « نقباء البشر : 355 » مذكور است ، طالبان خود مراجعه فرمايند . م .\r\n","page_name":" 2205 ","page_number":327},
  {"content":"\r\n\r\nو شصت و هفت - مطابق 3 دىماه باستانى - در تهران وفات كرد ، پس از مدت هشتاد و هشت سال و دو ماه قمرى و بيست و يك روز عمر ، و دو ساعت پيش از ظهر جمعه نعشش را از آنجا براى دفن حمل بقم نمودند .\r\n\r\n* ( 1381 - وفات ملا محمد اسماعيل كجورى مازندرانى ) *\r\nملا محمد اسماعيل فرزند عبد العظيم بن محمد باقر و خود ملقب بفخر الدّين و از عظماء علما بوده ، و بطورىكه فرزندش حاج ملا محمد باقر در « جنة النعيم : 520 » نوشته اصلا از اهل كجور مازندران بوده و پس از بلوغ بسن رشد و تميز از آنجا بطهران آمده و در محله ارگ سلطانى منزل نمود و در مدرسه آن محله مشهور بمدرسه مهد عليا در نزد مرحوم حاجى ملا محمد -\r\n\r\n","description":"","footnote":"","page_name":" 2206 ","page_number":328},
  {"content":"\r\n\r\nتقى دامغانى مقدمات نحو و صرف و غيره را درس خواند ، و هم در نزد علماء ديگر علوم فقه و اصول و رجال را ياد گرفت ، و پس از چندى بعتبات رفته و در نزد شيخ محمد حسن نجفى و شيخ انصارى تحصيل فقه و اصول نمود و بعد از آن بطهران بازگشت و مرجع احكام شرعيه آن شهر گرديد .\r\nتا آخر در نزديكى ظهر روز يك‌شنبه 30 سلخ ماه ذى القعدة الحرام اين سال ، چنان‌كه در ( ص 521 ) نوشته - مطابق ( . . . ) جوزا ماه برجى - وفات كرده و در تهران در ايوان شمالى سر قبر آقا دفن شد . و فرزندانش حاج ملا محمد باقر در ( 1255 ج 5 ش 849 ) و شيخ محمد جعفر در ( 1295 ) و حاج شيخ محمد سلطان در ( 1353 ) گذشته و بيايند . و روز وفات او يك - شنبه سلخ ذىالقعده منافات دارد با اين كه ما آنفا نوشتيم آدينه بيستم ماه رمضان بوده ، چه رمضان و شوال هر دو را تمام يا ناقص و چه يكى را تمام و يكى را ناقص بگيريم ، و غره ذىالحجه آن سال نيز جمعه بوده ، و آن با بيستم ماه رمضان آدينه بودن منقول از تقويم آن سال است گرچه خود آن را نديده‌ايم ، لكن درست مىشود كه ماه رمضان و شوال تمام و - ذىالقعده غره‌اش 5 شنبه و ناقص و غره ذىالحجه جمعه باشد . و سلخ ذىالقعده يك‌شنبه بودن را خود در « جنة النعيم » چنان‌كه نوشتيم ديده‌ايم و فعلا نيز حاضر و در نظر است .\r\nو به‌هرحال اين تطبيق روز هفته و ماه اشتباه است .\r\n\r\n* ( 1382 - تولد جناب حاجى شيخ على اكبر نهاوندى ) * * ( سلمه اللّه تعالى ) *\r\nوى فرزند ملا محمد حسين و خود از اجلهء علماء عصر و در علم احاديث و أخبار و سير و تاريخ و فقه و اصول و ساير علوم شرعيه و برخى از عقليه از افاضل و اكامل بشمار مىآيد ، و نخستين كسى است برحسب تاريخ تولد كه احوالش در اين كتاب نوشته شده و تا حين\r\n\r\n","description":"","footnote":"","page_name":" 2207 ","page_number":329},
  {"content":"\r\n\r\nتحرير زنده است .\r\nشرح احوالش در « نقباء البشر : 1599 ش 2134 » نوشته ، بخلاصه اينكه او در اين سال متولد شده - و اينكه در « الذريعة 15 : 84 ش 551 » در 1299 فرموده اشتباه است - ، و پس از حل وتر حال بشهرهاى عديده ايران و عراق عرب و فراغت از تحصيل علوم و ادب و حضور در مجالس دروس جماعتى از آن جمله حاج شيخ محمد طاها نجف از چندين سال پيش از اين در مشهد مبارك خراسان ساكن و تاكنون هم در آن زمين برين توطن دارد و آنجا مرجعيتى شايسته و رياستى پسنديده بهم رسانيده و نزديك بسى جلد كتاب در فنون أخبار و اخلاق و مواعظ و متفرقات ديگر تأليف كرده كه بسيارى از آنها مطبوع و منتشر گشته ، و از آن جمله است : اول كتاب « بنيان رفيع در احوال خواجه ربيع » انجام تأليف آن روز 4 شنبه 20 شوال 1341 .\r\nدويم كتاب « جنتان مدهامتان » در عقايد و اخلاق و عرفان و برخى از فنون متفرقهء ديگر در دو جلد .\r\nانجام تأليف جلد اول آن 5 شنبه عيد غدير سنه 1346 . انجام تأليف جلد دويم دوشنبه عيد\r\n\r\n","description":"","footnote":"","page_name":" 2208 ","page_number":330},
  {"content":"\r\n\r\nاضحى سنه 1347 . سيم « رساله‌ئى در نماز مسافر » از تقريرات دروس استاد مذكورش .\r\nمرحوم حاجى شيخ على اكبر از چندين نفر از علما روايت مىكند ، و هم روايت مىكنند از او چند نفر از آن جمله ميرزا محمد على اردوبادى .\r\nصاحب عنوان در شنبه نوزدهم ماه ع 2 سنه 1369 - مطابق 18 بهمن‌ماه باستانى - چنان‌كه در « الذريعة 12 : ش 887 » فرموده بدون تعيين هفته و شمسى ، در مشهد وفات كرد ، و اعلان مجلس فاتحه او در طهران در « روزنامهء اطلاعات ، س 24 ش 7149 صادره در 20 ع 2 » منتشر شده . و زوجهء او دختر مرحوم سيد مرتضى واعظ يزدى ( 1212 ج 2 ش 190 ) و دختر او زوجه شيخ حسين بن محمد صادق خراسانى است كه آن محمد صادق در 9 شوال سنه 1349 در مشهد وفات كرده ، و شيخ حسين از اهل علم و ادب اين عصر است و شعر هم مىگويد و « ديوانى در اشعار » دارد ، چنان كه در « الذريعة 9 : ش 1520 » فرموده .\r\n\r\n* ( 1383 - تولد حاج ابو تراب شهيدى قزوينى ) *\r\nوى فرزند ميرزا ابو القاسم شهيدى است كه در ( 1263 ج 5 ش 1036 ص 1715 ) گذشت ، و خود از علما و فضلا بوده و بطورىكه در « مؤلفين كتب چاپى فارسى و عربى 1 : س 126 » فرموده در اين سال متولد شده و چندين سال در نجف درس خوانده و در حدود 1330 به وطن خود قزوين برگشت و از افاضل آن ديار بشمار آمد ، و چندين كتاب تأليف كرده : اول « رساله‌ئى در توحيد » . دويم « تفسير آيهء نور » . و آخر در ذىالقعده يا ذىالحجه سنه 1375 هزار و سيصد و هفتاد و پنج - مطابق تيرماه باستانى - وفات كرد .\r\n\r\n","description":"","footnote":"","page_name":" 2209 ","page_number":331},
  {"content":"\r\n\r\n\r\n* ( 1384 - وفات شيخ باقر كاظمينى ، ره ) *\r\nوى فرزند شيخ هادى و خود بطورىكه در « الكرام البررة : 196 ش 398 » فرموده عالمى اديب از افاضل ادباء نجف و أعلام آن در عصر خويش « 1 » بوده ، سيد جعفر خرسان در « مجموعهء » خود مرثيه‌اى كه او براى سيد حسن بن على خرسان ( متوفى 1265 ) سروده آورده و او را عالم اديب كامل تقى ورع خوانده ، و آن مرثيه لاميه خوبى است در حدود 40 بيت . و از منظومات صاحب عنوان ايضا تهنيتى است براى مرحوم صاحب « جواهر الكلام » و هم رثائى براى او و رثاء شيخ محمد بن على بن شيخ جعفر كاشف الغطا و غير اين‌ها .\r\nو شيخ محمد سماوى در « الطليعة » نيز او را ذكر كرده و گويد وى اديبى فاضل و شاعرى بزرگ بود و از شعر اكتساب نمىكرد و در ( 1278 ) وفات يافت .\r\n\r\n* ( 1385 - وفات حاج شيخ محمد جواد نراقى ، ره ) *\r\nوى فرزند مرحوم حاجى ملا احمد نراقى ( اعلى اللّه مقامه ) است كه در سال ( 1245 ج 4 ش 653 ) گذشت .\r\nو خود از علما و فقهاء عصر خويش در كاشان بوده ، و همانا در سال 1222 هزار و دويست و بيست و دو - چنان كه در « لباب الالقاب : 103 » و « الكرام البررة : 275 » فرموده‌اند - متولد شده ، و در نزد پدر بزرگوار و بعضى ديگر از أعلام أبرار درس خوانده تا بدرجهء\r\n\r\n\r\n","description":"","footnote":"\r\n( 1 ) مرحوم علامه معلم بيش از اين چند كلمه ننوشته بود بناچار بقيه را از كرام عينا ترجمه نموديم . م .\r\n","page_name":" 2210 ","page_number":332},
  {"content":"\r\n\r\nساميه در علم و عمل نائل گرديد و مورد وثوق خاصه و عامه قرار گرفت و بامامت جماعت و امر بمعروف و نهى از منكر اشتغال ورزيد و در تقوى و نقاوت و فقاهت و فطانت درجه عالى را احراز كرد ، تا پس از مدت پنجاه و شش سال عمر در اين سال رو بعالم آخرت آورد « 1 » .\r\n\r\n* ( 1386 - وفات سيد جواد قزوينى ، ره ) *\r\nوى فرزند آقا سيد حسين قزوينى است كه در ( ج 2 سال 1208 ص 339 ش 133 ) گذشت ، هرچند كه آنجا ننوشتيم كه او فرزندى بدين نام داشته .\r\nو خود - بطورىكه در « الكرام : 281 ش 556 » نوشته - از اجلاء و اعاظم علماء قزوين در عصر خود بوده و در اين سال وفات نموده و فرزندان چندى از سه زن بازنهاده كه از ده نفر آنها عقب گذاشته : اول دختر نايب الصدر . دويم دختر آقا سيد محمد مجاهد .\r\n\r\n* ( 1387 - تولد ميرزا حسن ، ساكت اصفهانى ) *\r\nمرحوم ميرزا حسن از شعراء اصفهان بود « 2 » و در تصوف و عرفان خود را از سلسلهء صفىعلى شاه مىنمود ، و او در اين سال متولد شده و چندين سال بترياك‌فروشى اشتغال داشت ، تا در ماه رجب الفرد سنه 1356 هزار و سيصد و پنجاه و شش - مطابق ( شهريور - مهر ) ماه باستانى - پس از ابتلاء بمرگ فرزند جوانى بنام ميرزا عباس - كه زياده بر يك ماه پيش از وفات وى بدرود جهان نموده بود - وفات كرد .\r\n\r\n\r\n","description":"","footnote":"\r\n( 1 ) اين شرح حال در نسخه اصل در سال تولد صاحب آن ( 1222 ) بوده لكن چون بهنگام تبييض سهوا از قلم مرحوم مؤلف ساقط شده بود لذا در اينجا آورده شد . م .\r\n( 2 ) رجوع به « تذكرة شعراى معاصر اصفهان : 231 » تأليف آقاى مهدوى شود . م .\r\n","page_name":" 2211 ","page_number":333},
  {"content":"\r\n\r\n\r\n* ( 1388 - تولد شيخ حسن ( فدا حسين ) لكهنوى ) *\r\nشيخ فدا حسين كه نامش سراج الدّين حسن بن عيسى قرشى يمانى هندى است « 1 » از جملهء علماء عصر بود كه در اين سال متولد شده و كتب چندى تأليف كرده از آن جمله :\r\nاول كتاب « اكمال المنه » در نقض كتاب « منهاج السنه » كه آن از احمد ابن تيميه حرانى در رد\r\n\r\n\r\n","description":"","footnote":"\r\n( 1 ) در كتاب « اعيان الشيعة 23 : 3 » چند سطرى راجع به صاحب عنوان ذكر شده و گويد وى از علماء هند و شاگرد مفتى مير عباس بوده و اجازه روايتى بتاريخ 13 ماه شعبان 1315 از مرحوم حاج ميرزا حسين نورى دارد ، سپس نام 12 كتاب از تأليفات او را آورده است . در « الذريعة 1 : 181 » گويد كه وى بتوسط علامه سيد ناصر حسين و مرحوم شيخ محمد رضا ابو المجد اصفهانى از حاجى نورى استجازه كرد و نسخه آن را در كتاب خود « اليم العجاج فى اسانيد السراج » درج نموده است . در جلد دوم ذريعه نيز اسامى چندين تأليف ديگر وى را آورده از جمله « الاعتذار عما يعمل من رسوم العزاء فى تلك البلاد و الامصار » و « الاستشعار فيما سنح لى من الفلسفة الالهية من نوادر الافكار » ، و بقيه آثار او در ساير مجلدات ذريعه مذكورست ، و در حرف حاء « نقباء البشر » شرح حال او را حواله بعنوان « فدا حسين » داده‌اند كه مع الاسف هنوز بطبع نرسيده . و مخفى نماند كه نام پدر صاحب ترجمه عيش است به عين و يا و شين معجمه نه عيسى ، چنان كه از جلد 15 « ذريعه : 212 » معلوم مىشود ، گويد :\r\n« عبرات العين على مصاب الحسين ، أو مقتل ابن عيش . للشيخ محمد سراج الدّين حسن بن عيش التميمى القريشى اليمانى اللكهنوئي المعروف بالشيخ فدا حسين و اسمه التاريخى نظير حسن لانه ولد 1278 » انتهى . لكن در اينجا تحريفات چاپى ديگرى واقع شده كه التميمى بايد التيمى و القريشى بايد القرشى و اللكهنوي بايد اللكهنوى باشد ، و اللّه العاصم . و در مواضع ديگر ذريعه نيز همانند « اعيان الشيعة » نام پدر را بخطا عيسى نوشته‌اند . بالجمله فعلا تنها -\r\n","page_name":" 2212 ","page_number":334},
  {"content":"\r\n\r\nكتاب « منهاج الكرامة » علامه حلى در امامت است . دويم كتاب « دفع الاستغراب و الانكار » از دو معجزهء صلاة و افطار از پدر ائمهء اطهار ( ع ) .\r\nو پس از مدت هفتاد و پنج سال قمرى عمر ، در سنه 1353 هزار و سيصد و پنجاه و سه وفات كرده ، چنان‌كه در « الذريعة 8 : ش 933 » نوشته .\r\n\r\n\r\n","description":"","footnote":"\r\n- مأخذى كه براى شرح حال نسبة مبسوط صاحب عنوان در دست داريم « تكملهء نجوم السماء 2 : 258 تا 265 » است تأليف ميرزا محمد مهدى كشميرى فرزند مؤلف نجوم السماء ، كه وى را در زمرهء علماء موجودين در زمان تأليف تكمله آورده و گويد : « محمد سراج الدّين حسن بن عيش القرشى التيمى العدوى الاموى اليمانى الدرشن‌خوانى ، معروف است بشيخ فدا حسين و مسمى است باسم تاريخى نظير حسن ، كه از سن ( سنه . ظ ) ولادتش خبر مىدهد . بامداد يوم الخميس دهم ماه مبارك رمضان سنه 1278 ثمان و سبعين و مائتين و الف از هجرت بجهان آمد .\r\nنسبش از جانب پدر بخليفه اول و از جانب مادر بخليفه ثالث و از جانب مادر پدرش بخليفه ثانى مىپيوندد و ازاين‌رو است كه خود را در مصنفات خودش « تيمى و عدوى و اموى » برمىنگارد و از خاندان عظيم شيخ‌زادگان و پيرزادگان لكهنو است . . . . و والد بزرگوارش خاتم الشعراء المتقدمين حضرت عيش ( اعلى اللّه مقامه ) مقاطيع شعريه مبشر بر ميلاد مسعودش انشاد فرموده . . . » الى آخره .\r\nمع الاسف در اين شرح حال تكمله اغلاط كتابتى بسيارى واقع شده است . و مخفى نماند كه از أشهر تأليفات فدا حسين كتاب « سبيكة اللجين لثبت مناقب مولانا السيد ناصر حسين ابن الميرحامد حسين » است كه هم در ذريعه و هم در تكمله موصوف ذكر شده ، و از جمله مآخذ شرح حال وى كتاب « تجليات » است كه ميرزا هادى عزيز متوفى 1354 فرزند ديگر ميرزا محمد على صاحب « نجوم السماء » در خصوص احوال سيد مير محمد عباس مفتى ( متوفى 1306 ) به زبان اردو تأليف و در 1344 در لكهنو چاپ كرده است ، و اين همه طول و تفصيل بخاطر احياء نام و نشان يك نفر عالم مجاهد جليل القدر بود ، و من اللّه التوفيق . م .\r\n","page_name":" 2213 ","page_number":335},
  {"content":"\r\n\r\n\r\n* ( 1389 - تولد آقا ضياء الدّين عراقى ، ره ) *\r\nوى فرزند ملا محمد كزازى است كه پدرش ملا محمد از علماء ناحيهء عراق ايران و به ملا محمد كبير معروف بوده و در « المآثر و الآثار : 165 س 2 » وى را در عنوانى مخصوص ترجمه نموده و فرمايد : « ساكن سلطان‌آباد و از نبهاء فقهاء است و بكثرت حفظ و حسن تقرير وحدت نظر و جودت قريحه ميان أقران امتياز دارد » انتهى . و بطورىكه در « نقباء البشر » در اول عنوان صاحب ترجمه نوشته وى از مجازين حاج سيد شفيع جاپلقى بوده و بعد از سال 1300 وفات نموده ، انتهى .\r\nو آقا ضياء الدّين خود از اعاظم علماء محققين و افاضل فقها و اصوليين در نجف اشرف بود ، و شرح احوالش در « احسن الوديعه 1 : 109 » و بهتر و مفصل‌تر از آن در « نقباء البشر : 956 ش 1449 » نوشته ، و از اين اخير چنان برآيد كه وى در اين سال متولد شده . و در پاورقى نوشته كه نام او على بوده ليكن مطلقا بدان معروف نشده ، انتهى .\r\nو به‌هرحال ، از اين دو مأخذ و بعضى از مواضع ديگر - از آن جمله كتاب « كرج‌نامه :\r\n283 » كه آنجا تولدش را در 1287 نوشته « 1 » - چنين برآيد كه وى در نزد پدر خود درس\r\n\r\n\r\n","description":"","footnote":"\r\n( 1 ) تاريخ ولادت مرحوم آقا ضيا را در « نقبا » در دو موضع بأرقام هندى ( 1278 ) نوشته ، و چنين است در « معجم رجال الفكر و الادب فى النجف : 309 » ، راقم اين سطور نيز سابقا در « زندگانى آية اللّه چهارسوقى : 106 » به همين قسم ( 1278 ) نوشته و مأخذ آن را بخاطر ندارم ، لكن علاوه بر « كرج‌نامه » مذكور در متن ، علامه فقيد حاج سيد محمد هاشمى ( 1332 - 1397 ) در مقدمهء « روائع الامالى » گويد : « ولد طاب ثراه فى مدينة اراك سنة 1287 » ، و سپس مدت عمر آن مرحوم را صريحا 74 سال ( اربع و سبعين سنة ) نوشته كه -\r\n","page_name":" 2214 ","page_number":336},
  {"content":"\r\n\r\nخوانده و هم در بعضى از شهرهاى علمى ايران فيض مدرس بعضى از علماء آنها را دريافته و بنجف اشرف شتافته « 1 » و آنجا در نزد سيد محمد فشاركى و حاج ميرزا حسين خليلى و سيد يزدى و آقاى شريعت و بالاخره آخرين آنها كه مرحوم آخوند خراسانى ( ره ) بوده درس خوانده و شطرى وافر از علوم فقه و اصول و حديث و رجال و حكمت و كلام و غير آنها را تحصيل كرد و در همان اوائل بذكاء مفرط و نبوغ مبكر و عبقريت علمى و وسعت معرفت و اطلاع معروف و از مواقعى كه درس مىخواند باحترام از طرف اساتيد خود و غيره بهره‌مند گرديد و به اين كه وى از اجلاء شاگردان آخوند خراسانى است شهرت گرفت ، و چيزى نشد كه خود بتدريس نشست و از حسن القاء و عذوبت منطق و براعت در تحقيق شهرتى پيدا كرد ، و پس از وفات آخوند مجلس درسش اهميتى بهم رسانيده و در حدود سى سال همى در نجف بر منبر تدريس مىكرد و صدها نفر از مجتهدين افاضل كه خود اهل رأى و فتوى بودند بدرس\r\n\r\n\r\n","description":"","footnote":"\r\n- البتّه اين مدت عمر با 1287 منطبق است نه 1278 و لا بد علامه هاشمى از خاندان خود آن مرحوم تحقيق كرده ، و اهل البيت ادرى . مؤلف « فهرست رضويه 5 : 582 » نيز آنجا كه نسخه چاپى « روائع الامالى » تأليف آقا ضيا را معرفى كرده تاريخ ولادت وى را باستناد اطلاعات خارجى به اين صورت : « حدود 1287 در سلطان‌آباد اراك » نوشته ، و ظاهرا مأخذ آقاى مشار هم در « مؤلفين كتب چاپى 4 : 372 » كه ولادت را 1287 نوشته همان مقدمه سابق الذكر باشد . و مخفى نماند كه مؤلفين اعيان الشيعة و احسن الوديعه و ماضى النجف و معارف الرجال و ريحانة الادب و علماء معاصرين مطلقا از ذكر تاريخ ولادت و مدت عمر آن مرحوم سكوت كرده‌اند . م .\r\n( 1 ) در « فهرست رضويه 5 : 582 » گويد كه وى سطوح فقهى و اصولى و كلامى را در اصفهان خوانده و هم در خدمت اعلامى چون ميرزا محمد هاشم چهارسوقى و ميرزا ابو المعالى و آخوند كاشى ، و در نجف نزد سيد محمد اصفهانى و سيد محمد كاظم طباطبائى تلمذ كرده ، عمده تلمذ و تكميلش نزد صاحب « كفاية الاصول » بوده و از خواص و اعاظم شاگردان او است . انتهى . م .\r\n","page_name":" 2215 ","page_number":337},
  {"content":"\r\n\r\nاو حاضر مىشدند ، و هرگاه اشكالى از شاگردان وارد مىشد آن را پذيرفته و در اطرافش تحقيقات به عمل مىآورد تا در سعت صدر ضرب المثل و در حقيقت نمونه اساطين علمى سلف و بقيه آنها گرديد ، و علماء عصر همه بعلو مقام او اعتراف داشتند ، چنان‌كه مرحوم حاجى سيد على نجف‌آبادى كه تصديق بمقام علمى هيچ‌يك از علماء عصر خويش نداشت او را اول شخص از علما و خود را ثانى او مىپنداشت « 1 » ، و در « نقبا » نوشته كه قول او در مشاكل علميه حجت و حقا كه وى مجدد علم اصول بود ، انتهى .\r\nو وى اجازت روايت از مرحوم حاجى نورى گرفته ، و كتب و رسائل چندى تأليف نموده همه مملو از تحقيقات علميه و مطالب عليه « 2 » از آن جمله : اول كتاب « تكمله » در شرح\r\n\r\n\r\n","description":"","footnote":"\r\n( 1 ) اينجانب علامه معلم در تنگناى عبارت واقع شده ، و حق سخن اينست كه مرحوم حاج سيد على مجتهد نجف‌آبادى اصفهانى ( متوفى 13 صفر 1362 يعنى 2 ماه و نيم پس از فوت آقا ضياء الدّين ) تا چندى معتقد بود كه اعلم زمان همانا صاحب عنوان است نه ديگران ، لكن پس از تشرف بعتبات و درك محضر مرحوم آية اللّه اصفهانى آقا سيد ابو الحسن ( قدس سره ) عقيده خود را كاملا تعديل نمود . اينك با در نظر گرفتن داورى چنين مجتهدى و هم آثار فقهى متعدد و رسائل علميه و تعليقات عروة الوثقى و غيرها كه از صاحب عنوان باقى مانده و در صفحات آينده شرح داده خواهد شد ؛ چقدر جاى تعجب است كه مرحوم شيخ محمد حرز الدّين در « معارف الرجال 1 : 386 » خود راجع به آن مرحوم شرحى نامناسب و البتّه از طغيان قلم نوشته و درباره مقام فقاهت آن جناب تأملى نابجا فرموده است ، و اللّه العاصم . م .\r\n( 2 ) چون در متن كتاب حاضر و ساير كتب تراجم دقتى شايسته در آثار صاحب عنوان نشده ، لذا اندك بسطى در اين خصوص لازم به نظر رسيد ، اينك گزارش آنچه از تأليفات آن مرحوم نزد اين حقير موجود است : 1 - « شرح تبصرة المتعلمين فى أحكام الدّين للعلامة الحلى » و منشأ اينكه مرحوم معلم آن را « تكمله » ناميده معلوم نشد و ظاهرا اشتباهست ، و آنچه از اين كتاب شرح تبصره بطبع رسيده : اول قسمى از معاملات است كه از « الفصل الثالث فى عقد البيع » تا مبحث اقاله و سپس شفعه و بعد اجاره ، وديعه و در آخر ؛ بحث دعاوى است با تاريخ ختم تأليف ( 3 ماه رجب 1345 ) كه در همان سال بتصحيح و اهتمام و بهزينهء « حضرت -\r\n","page_name":" 2216 ","page_number":338},
  {"content":"\r\n\r\n« تبصرهء علامه » . دويم كتاب « قضاء » كه تا مبحث تعاقب ايدى رسيده و از تأليف آن در سنه 1357 فارغ شده . سيم كتاب « بيع » . چهارم « مقالات اصوليه » . پنجم « فروع علم اجمالى » .\r\nششم « حاشيه بر العروة الوثقى » . هفتم « شرح تبصره » كه در نقباء فرموده ظاهرا آن همان بيع\r\n\r\n\r\n","description":"","footnote":"\r\n- ملاذ المسلمين حجة الاسلام آقاى آقا ميرزا محمد رفيع مجتهد رشتى المعروف بثقة الاسلام به خط محمد على تبريزى در نجف اشرف كتابت و طبع شده است ( در 218 صفحه وزيرى ) و در صفحه اول نسخه شرحى بقلم يكى از شاگردان جبل عاملى مصنف در مدح كتاب و مؤلف ديده مىشود . نسخه ما داراى اصلاحات و اضافات فراوان قلمى است .\r\nدوم كتاب القضاء شرح تبصره كه باهتمام مرحوم آقا سيد مهدى امامى اصفهانى داماد مؤلف در حدود 1370 در نجف اشرف به اندازه وزيرى طى 153 صفحه چاپ حروفى شده و تاريخ ختم تأليف كتاب قضا ( ماه رجب 1333 ) بوده ، و در پايان اين كتاب : 2 - رسالة فى تعاقب الايدى » كه تاريخ تأليف آن ( 1357 ) و از ص 153 تا 160 پيرو كتاب القضاء بطبع رسيده است .\r\n3 - « روائع الامالى فى فروع العلم الاجمالى » . بسال 1366 مرحوم آقا سيد مهدى امامى اصفهانى سابق الذكر مجموعه‌اى از آثار آن مرحوم را طى 160 صفحه رقعى در نجف اشرف چاپ كرده كه دو صفحه آغازش شرح حال مؤلف است بقلم علامه مرحوم حاج سيد محمد هاشمى ، و از ص 3 تا 96 « روائع الامالى » است و تاريخ تأليفش غره ع 2 - 1337 مىباشد و سپس تا 102 قواعدى است در عين موضوع رساله مذكوره بنقل از شرح تبصرهء مؤلف . سپس :\r\n4 - « رسالة فى اللباس المشكوك » را ( از ص 103 تا 153 ) چاپ كرده‌اند كه مشتمل است بر تنقيح برخى از مسائل مهمه و فوائد جليله و تاريخ ختم تأليف روز پنجشنبه 20 ماه رجب 1342 مىباشد . و در خاتمه مقاله‌ئى است نفيس در بحث استصحاب عدم ازلى كه تاريخ آن 1348 بوده و طبع مجموعه در 5 ماه رمضان 1366 به همين جا خاتمه مىيابد .\r\n5 - « مقالات الاصول » در دو جلد : اول از بحث مهم موضوع و تمايز علوم تا آخر مجمل و مبين كه بسال 1358 طى 175 صفحه وزيرى به خط محمد على تبريزى در نجف اشرف -\r\n","page_name":" 2217 ","page_number":339},
  {"content":"\r\n\r\nمذكور است . هشتم « تقريرات اصوليه » كه آنها را دو نفر شاگردانش ميرزا هاشم آملى و شيخ محمد تقى بروجردى كه هر دو از علماء قم هستند چاپ كرده‌اند . نهم « حاشيه بر رساله حاج شيخ عبد اللّه مازندرانى » براى مقلدين .\r\nو چند سالى قبل از وفاتش رياست علماء شيعه منحصر در وى و معدودى ديگر گرديد ، و در نجف بساط تدريس پهن كرد و در اواخر براى ضعف مزاج سواره به مسجد طوسى براى تدريس مىرفت . و چندين نفر از فيض آن مدرس مقدس بدرجات عاليه رسيده‌اند ، از آن جمله :\r\n\r\n\r\n","description":"","footnote":"\r\n- چاپ شده با تقريظى از « محمد التقى الصادق العاملى » شاگرد مصنف ( كه شايد تقريظ كتاب البيع شرح تبصره نيز از همين شخص باشد ) . دوم از بحث قطع تا تقليد كه بسال 1369 به خط حسين بن حاج على چاوشى طى 210 صفحه وزيرى در طهران بطبع رسيده است .\r\nو اما آثار ديگر صاحب عنوان كه در دسترس اينجانب نيست فراوان و اسامى آنها بالخصوص در مقدمه « روائع الامالى » مذكور است . و اما « بدائع الافكار » كه در « معجم المؤلفين العراقيين » - ظاهرا به پيروى از « مؤلفين كتب چاپى » - جزو تأليفات وى ذكر كرده در حقيقت تقريرات درس اصول آن مرحوم است كه بقلم آقاى آقا ميرزا هاشم آملى است و در چهار مجلد در نجف اشرف چاپ شده ، چنان كه تقريرات آقا شيخ محمد تقى بروجردى نيز كه از درس اصول همان استاد است بنام « نهاية الافكار » بطبع رسيده .\r\nتذكر مهم : از جمله تأليفات مرحوم آقا ضياء الدّين عراقى ( قدس اللّه روحه ) كه در مقدمهء « روائع الامالى » از آن ياد شده « تعليقة على كفاية الآخوند الخراسانى » است ، از آنجا كه اين نابغه دوران باآن‌همه عظمت مقام علمى و عملى در زمان حياتش بخت مساعدى نداشته و اين بىاقبالى را هم ديگران مىدانستند و هم خود بدان واقف بود ، چنان كه در نامه‌ئى از آن مرحوم كه پس از اين طبع مىشود به خط خود بدين مطلب تصريح نموده ؛ مع الاسف بعد از فوت نيز بىاقباليش تمام نشده و از آن جمله : در اثر عدم تحقيق و اشتباه و قصور چند نفر - نه بعمد و غرض و تقصير - « تعليقهء كفاية الاصول » او بالتمام بنام عالم جليل القدر ديگرى از دوستان قديم وى در حوزه مرحوم آخوند خراسانى كه نسخه‌اى به خط خود استنساخ نموده بود ، چند سال قبل در ايران طبع و منتشر گرديد . و اللّه العالم . م .\r\n","page_name":" 2218 ","page_number":340},
  {"content":"\r\n\r\nاول حاج شيخ محمد باقر الفت كه در ( 1301 ) بيايد . دويم شيخ عباس بن حاج آقا محمد آقاى تاجر طهرانى كه در ( 1309 ) بيايد . سيم شيخ محمد حسين آيتى كه در ( 1310 ) بيايد . چهارم آقا نجفى تبريزى كه در ( 1315 ) بيايد . پنجم سيد عبد الهادى شيرازى كه در ( 1305 ) بيايد . ششم سيد ابو القاسم خوئى . هفتم سيد على كاشانى يثربى .\r\nهشتم آقا سيد محسن حكيم كه در ( 1306 ) بيايد . نهم شيخ عبد النبى عراقى وفسى كه در ( 1307 ) بيايد . دهم شيخ محمد تقى آملى . يازدهم ميرزا حسن يزدى . دوازدهم شيخ محمد تقى بروجردى . سيزدهم شيخ على محمد بروجردى . چهاردهم ميرزا هاشم آملى .\r\nپانزدهم سيد حسن بجنوردى . شانزدهم سيد يحيى يزدى . هفدهم شيخ على كاشانى .\r\nهيجدهم شيخ آقا بزرگ تهرانى مؤلف « نقبا » كه در ( 1293 ) بيايد ، و فرمايد : من در مجلس درس آخوند خراسانى با او مصادقت بهم رسانيده و پس از وفات وى بدرس خود او مىرفتم . و غير آنها « 1 » .\r\nو چند نفر از وى روايت مىكنند ، از آن جمله سيد محمد تقى خوانسارى ، و ديگر شاگردش آقا نجفى مرقوم « 2 » .\r\nو بالاخره ، وى در ساعت يكم شب دوشنبه بيست و هشتم ماه ذى القعدة الحرام « 3 »\r\n\r\n\r\n","description":"","footnote":"\r\n( 1 ) از جمله شاگردان صاحب عنوان ، والد ماجد راقم اين سطور است كه نزديك سه سال بمجلس درس وى حاضر شده و بسيار طرف توجه و علاقه استاد بوده است ، چنان كه از نامه مندرج در ص 2223 مستفاد مىشود ، و شرح حال آن مرحوم در ( 1319 ) خواهد آمد . م . عفى عنه .\r\n( 2 ) يكى ديگر از آنان مرحوم ميرزا محمد على مدرس تبريزى « اعلى اللّه مقامه » است كه صاحب عنوان از مشايخ اجازه روايت و اجتهاد او بوده ، چنان كه خود در « ريحانة الادب 1 : 25 » نوشته است .\r\nتكملة : در صفحات قبل شرحى راجع بتأليفات صاحب عنوان كه سابقا چاپ شده بود نوشتيم ، اينك اضافه مىكنيم كه از سال 1397 ببعد نيز چاپ أجزاء كتاب مهم « شرح تبصرة المتعلمين » آن مرحوم بطور كامل و از آغاز كتاب الطهارة در مجلدات عديده بشكلى مطبوع در قم استمرار داشته و در دسترس اهل علم قرار گرفته است . م . عفى عنه .\r\n( 3 ) اين تاريخ نص صريح « نقباء » است ، و مرحوم آية اللّه حاج ميرزا سيد حسن چهارسوقى - جدّ امى و عم پدر راقم اين سطور - نيز در جايى چنين يادداشت -\r\n","page_name":" 2219 ","page_number":341},
  {"content":"\r\n\r\nسنه 1361 هزار و سيصد و شصت و يك - مطابق 16 آذرماه باستانى - در نجف وفات كرد ، و در حجرهء دويم طرف چپ آنكه از در مغرب معروف بباب سلطانى بيرون رود و پهلوى دالان است دفن شد ، و بوفات او فاجعهء بزرگى بمذهب شيعه رخ داد « 1 » ، و در نجف چندين روز و همچنين در ساير شهرها مجالس تعزيه متعدده براى او بر پا نمودند ، چنان كه مرحوم حاجى سيد على نجف‌آبادى نيز در اصفهان در 1 شنبه 11 ذىالحجه مجلسى براى ترحيم وى فراهم نمود . و مراثى عديده براى او گفته شد ، از آن جمله شيخ جواد قسام خطيب نجفى فرموده :\r\n ما مات من آثاره بعده * بين الورى باقية الاسم\r\nلما سروا بنعشه و الهدى * ظلت أسى عيونه تدمى\r\nبلوعة أرخته : قد دجا * بعد ضياء أفق العلم \r\n1361\r\nدر « نقبا » فرمايد : ظاهرا ناظم دجا را با الف مقصوره نوشته و در حساب ياء گرفته و ده اعتبار كرده . و در ( ص 958 ) فرمايد : فرزند وى در حيات خودش بديوانگى مبتلا شده و وفات كرد « 2 » .\r\n\r\n\r\n","description":"","footnote":"\r\n- كرده‌اند : « رحلت مرحوم آقاى آقا ضياء الدّين عراقى مجتهد طراز اول نجف : شب 28 ذىقعده 1361 » انتهى ، و در « معارف الرجال » روز دوشنبه 28 قعده نوشته كه البتّه ناظر بدفن در آن روز است . لكن در « اعيان الشيعة » و « ريحانة الادب » و « مؤلفين كتب چاپى » و « فهرست كتابخانه استان قدس » همه باشتباه ، وفات را در ذىالحجه نوشته‌اند . م . عفى عنه .\r\n( 1 ) خصوصا كه يك هفته‌ئى پس از درگذشت آن مرحوم ، شخصيت بىنظير ديگرى در جهان دانش شيعه يعنى آية اللّه حاج شيخ محمد حسين اصفهانى ( متولد 1296 ) در همان نجف اشرف برحمت ايزدى پيوست و با اين دو فقدان دردناك ، حوزه مقدسه علميه بهترين و كاملترين مجتهدان محقق و مربّى و مدرس بىنظير خود را از دست داد . م .\r\n( 2 ) در ص 2217 گذشت كه مرحوم آقا سيد مهدى امامى داماد صاحب عنوان بوده ، اينجا اضافه مىكنيم كه او را از اين مواصلت فرزندان پسر و دختر متعددى فراهم آمد ، و خود خلف مرحوم سيد محمد خاتون‌آبادى است كه مدتى در نجف بوده و سپس بكربلا منتقل و در همان‌جا درگذشته و دفن شده و او را به غير از سيد مهدى اولاد ذكور و اناث ديگرى -\r\n","page_name":" 2220 ","page_number":342},
  {"content":"\r\n\r\n\r\n\r\n","description":"","footnote":"\r\n- نيز بوده ، يكى از دخترانش در نجف بزوجيت مرحوم آقا شيخ محمد رضا ابو المجد نجفى اصفهانى ( 1287 ) درآمده و مادر سه تن از فرزندانش مىباشد . و ديگر سيد زين العابدين بن سيد محمد متوفى 1356 در نجف كه دخترى از او زوجهء علامهء مرحوم حاج سيد محمد جمال هاشمى سابق الذكر است ، و اين سيد جليل از نوابغ علم و ادب حوزه نجف اشرف و از اصدقاء ديرين راقم اين سطور بود و گويا بعارضه سكته در شب جمعه 14 - ع 1 - 1397 در نجف وفات يافت و در جوار والد ماجدش آية اللّه آقا سيد جمال الدّين گلپايگانى « رحمة اللّه عليهما » در مزار مطهّر وادى السلام به خاك سپرده شد ، چهارم و آخرين فرزند مرحوم سيد محمد خاتون‌آبادى : آقا سيد على مقيم نجف اشرف مىباشد . و السلام . م . عفى عنه .\r\n","page_name":" 2221 ","page_number":343},
  {"content":"\r\n\r\nآية اللّه آقا ضياء عراقى تصوير ديگرى از آن مرحوم در « ريحانة الادب » و بنقل از آنجا در « مؤلفين » مشار چاپ شده است\r\n\r\n","description":"","footnote":"","page_name":" 2222 ","page_number":344},
  {"content":"\r\n\r\nنامه آية اللّه آقا ضياء الدّين عراقى به آية اللّه آقا ميرزا سيد حسن چهارسوقى در تسليت فوت آية اللّه ميرزا سيد محمد هاشم روضاتى ، رحمة اللّه عليهم اجمعين .\r\n\r\n","description":"","footnote":"","page_name":" 2223 ","page_number":345},
  {"content":"\r\n\r\n\r\n* ( 1390 - وفات عباسقلى خان جوانشير معتمد الدوله ) *\r\nوى فرزند ابو الفتح خان بن ابراهيم خليل خان بن پناه خان بن ابراهيم خليل خان سيم ابن پناه آقاى دويم ابن ابراهيم خليل آقاى دويم ابن پناه آقاى بن ابراهيم خليل آقاى قراباغى ، و خود از بزرگان دولت قاجاريه بوده كه سالها مناصب ارجمند يافته ، و در اين سال ( چنان كه در « منتظم ناصرى » دارد ) وفات كرده « 1 » .\r\n\r\n* ( 1391 - تولد ميرزا عبد الباقى 51 ملاباشى شيرازى ) *\r\nوى فرزند حاجى ميرزا محمد باقر 50 ملاباشى ابن حاجى ميرزا سيد محمد 49 ابن حاجى ميرزا محمد باقر 48 ملاباشى شيرازى است .\r\nحاجى ميرزا محمد باقر 48 در ( 1240 ش 571 ج 4 : 1108 ) گذشت .\r\nفرزندش حاجى ميرزا سيد محمد 49 ملاباشى از اعيان عصر خود بوده ، وفاتش سنه 1297 و بنا بر آنچه در « آثار عجم : 526 » نوشته وى پسرخاله ميرزاى شيرازى است .\r\nفرزندش حاجى ميرزا محمد باقر 50 ملاباشى از معاريف عصر بوده ، تولدش سنه 1253 .\r\nفرزندش ميرزا عبد الباقى 51 صاحب عنوان از اهل علم و فضل بود ، و او در اين سال متولد شده ، و پس از مدت هفتاد و هشت سال قمرى عمر در سنه 1354 هزار و سيصد و پنجاه و چهار - چنان كه در جلد سيم « الذريعة : ش 67 » نوشته - وفات كرد ، و فرزندانى - چنان كه در « آثار الحجه 1 : 84 ش 19 » نوشته - بازنهاد ، يكى آقا سيد محمد باقر 52 عالم آية اللهى كه از علماء شيراز است « 2 » ، و ديگر حاجى سيد محمد كاظم 52 آية اللهى كه در قم ساكن و از علماء آن بشمار آيد .\r\n\r\n\r\n","description":"","footnote":"\r\n( 1 ) شرح حال متوسطى از صاحب عنوان در كتاب بامداد « تاريخ رجال ايران 2 : 227 - 229 » مذكور و در آنجا گويد : « عباسقلى خان معتمد الدوله مردى بوده عاقل عادل ، با سياست ، موقر و رئوف و بر خلاف ساير حكّام چندان نظر تعدى و تجاوز نسبت بمردم نداشته است . م . عفى عنه . -\r\n( 2 ) حاج سيد محمد باقر عالم در اواخر ماه رمضان 1399 مطابق اواخر مرداد 1358 وفات يافته مجلس ختمش در شب 29 ماه رمضان در مسجد حضرت على - اصغر شيراز برگزار گرديد و برخى از روزنامه‌هاى آن ايام از ايشان تجليل كردند .\r\nم . عفى عنه .\r\n","page_name":" 2224 ","page_number":346},
  {"content":"\r\n\r\n\r\n* ( 1392 - وفات حاج ميرزا على اصغر 32 شيخ الاسلام تبريزى ، ره ) *\r\nوى فرزند ميرزا محمد تقى 31 قاضى ( 1220 ش 289 ج 3 ص 701 ) ، و خود از علما و معاريف عصر خويش در آذربايجان و از جملهء رؤسا و مصادر امور آن سامان بوده .\r\nشرح احوالش در « شجره‌نامه سادات وهابىها . ص 37 » و « هدية لآل العبا :\r\n40 و ما بعدها » نوشته ، و از آنها با ملاحظه بعضى از مواضع ديگر چنين برآيد كه :\r\nوى در سنه 1164 هزار و صد و شصت و چهار - مطابق ( 1129 - 1130 ) شمسى - متولد شده ، و ابتداء نقابت أشراف را داشته . و او و آقا مير فتاح ( 1209 ش 146 ج 2 ص 357 ) هر دو دختران ميرزا عطاء اللّه شيخ الاسلام ( 1213 ش 196 ج 2 ص 478 ) را بزوجيت داشته‌اند . و در سنه 1243 كه قشون دولت روسيه تبريز را گرفت و آقا مير فتاح اظهار تمايل با آنها نمود وى مخالفت كرد و ازاين‌جهت بعد از ورود قشون به شهر چند روزى محبوس گرديد ، و در اثر آن مورد اعتقاد دولت ايران و عموم مردم قرار گرفت ، و نايب‌السلطنه عباس ميرزا وى را شيخ الاسلام آذربايجان نمود ، و او سالها با تصدّر و نفاذ امر و بسط يد و تموّلى وسيع بدان امر اشتغال داشت ، و در زمان وليعهدى ناصر الدين شاه در مجلس مباحثه علما با ميرزا على محمد باب حاضر بود ، و در اول سلطنت او ميرزا تقى خان امير وى را با فرزندش ميرزا ابوالقاسم بطهران جلب كرده و سه سال توقيفشان نمود ، و بعد از عزل و قتل وى ميرزا آقا خان نورى آنها را رها كرده و با كمال احترام بتبريز ارجاع داشت .\r\nو او همى آنجا بود تا در اين سال بسن صد و چهارده‌سالگى قمرى وفات نمود ، و جنازه‌اش را بكربلا برده آنجا دفن كردند ، و با اينكه عمرش از صد و ده سال متجاوز بوده با قوّت مزاج و مشاعرش همه درست مىبود ، و بعد از صدسالگى فرزند بهم رسانيده . انتهى بتغيير يسير .\r\n\r\n","description":"","footnote":"","page_name":" 2225 ","page_number":347},
  {"content":"\r\n\r\nآنگاه در « شجره‌نامه ص 22 تا 24 » ده نفر فرزند براى او آورده كه ما در اين كتاب فقط چهار نفر ايشان را عنوان مىكنيم ، يكى حاج ميرزا ابو القاسم 33 كه از همه بزرگتر بوده و در ( 1279 ) بيايد . و ديگر حاج ميرزا محمود 33 كه در ( 1240 ش 584 ج 4 ص 1123 ) گذشت . و ديگر ميرزا شفيع 33 نقيب الاشراف ( 1281 ) ، و مادر اين سه نفر دختر ميرزا عطاء اللّه شيخ الاسلام بوده . و ديگر شيخ آقا كه در ( 1294 ) بيايد . و كوچك‌ترين فرزندان او مرحوم ميرزا محمد آقا 33 شيخ الاسلام بوده كه در سنه 1296 بجوانى در حدود بيست و پنج‌سالگى وفات كرده ، چنان كه در « شجره‌نامه :\r\nص 41 » نوشته و در « هدية لآل العبا : 46 » نوشته كه فرزند وى حاج ميرزا على اصغر 34 طباطبا - كه در سنه 1290 متولد شده - فعلا شيخ الاسلام آذربايجان و رئيس خانواده و در احترام مقدم بر كل مىباشد ، انتهى .\r\n\r\n* ( 1393 - تولد صابر ، شاعر شماخيه‌اى ) *\r\nوى ميرزا على اكبر طاهرزاده و از شعراء اين عصر بوده ، و در دهم ماه ذى الحجة الحرام اين سال - چنان كه در « ريحانة الادب 3 : 10 » نوشته - مطابق ( . . . ) جوزا ماه برجى ، در شماخى متولد شده ، و در هشت‌سالگى بمكتب رفته و بسى در نوشتن دروس خود حريص بوده و در عوض تشويق از طرف معلم خود مورد شكنجه واقع شده ، و چون فىالجمله خواندن و نوشتن را ياد گرفت پدرش او را از درس خواندن بازداشته و با خود به تجارت‌خانه‌اش برد ، و او در اثر شوق فطرى و ذوق شعرى به نوشتن حريص‌تر شده و اشعارى مىسرود تا پدرش ملامتش كرده و كتاب اشعارش را پاره نمود و او ناچار فرار اختيار و با قافلهء ابرار بخراسان رهسپار شد و پدرش از اثناى راه او را برگردانيد ، بعد از آن در اثر نوحه‌هائى كه در مرثيه حضرت سيد الشهداء ( عليه السلام ) سروده محبوب والدين و ديگران گرديد .\r\nو بالاخره ، وى در سنه 1301 بمشهد مقدس رفته و مدتى در شهرهاى مختلفه خراسان و تركستان سياحت نمود و بعد از آن بشماخى آمده و بكربلا رفت و كتابى بنام « هوپ‌هوپ‌نامه » در هجو مليح تأليف كرده ، و نيز « ديوانى » دارد در اشعار تركى .\r\n\r\n","description":"","footnote":"","page_name":" 2226 ","page_number":348},
  {"content":"\r\n\r\nو پس از مدت پنجاه سال و هفت ماه قمرى و هيجده روز عمر ، در 3 شنبه بيست و هشتم ماه رجب الفرد سنه 1329 هزار و سيصد و بيست و نه مطابق 2 اسد ماه برجى وفات كرد « 1 » .\r\n\r\n* ( 1394 - تولد نظام الشعراء فراهانى عراقى ) *\r\nوى سيد فتح اللّه بن حاج ميرزا حسين بن حاج ميرزا اسد اللّه بن حاج ميرزا فضل اللّه حسينى از أقوام « 2 » نزديك مرحوم قائم‌مقام ، و خود از فضلا و شعراء عصر ما بود ، و تخلص نظام مىنمود . و همانا او در اين سال در مشهد الكربه متولد شده ، چنان‌كه در « كرج‌نامه : 288 » نوشته و فرمايد : اكثر اشعارى كه گفته قصائدى است در مدح ائمه أطهار عليهم السلام و تاكنون اقدامى بجمع آن نشده . و پس از مدت هفتاد و يك سال قمرى عمر در سنه 1349 هزار و سيصد و چهل و نه وفات كرد .\r\n\r\n\r\n","description":"","footnote":"\r\n( 1 ) در اين ترجمه آنچه شاعر صابر تخلص هستند كه در « الذريعة 9 : 572 و ما بعدها » ذكر شده‌اند نوشته شود و بخصوص آن را كه بنام آقا مهدى آورده و ما در احوال سكوت ( ش 552 ج 4 ص 1083 س آخر ) نوشتيم . يادداشت مؤلف\r\nتوضيحا در « فرهنگ سخنوران » 24 شاعر صابر تخلص و يك‌تن صابرى را با مآخذ تراجمشان نوشته كه يكى از آنها صاحب اين عنوان صابر قفقازى است و مآخذ شرح‌حالش را غير از « ريحانه » دو كتاب « دانشمندان آذربايجان » و « لغتنامه دهخدا » برشمرده است ، م . عفى عنه .\r\n( 2 ) در اين گونه موارد آوردن كلمه ارحام بهتر از اقوام است ، و مقصود از قائم‌مقام مرحوم ميرزا عيسى است كه در ( ج 4 ص 1040 ش 514 ) گذشت . م . عفى عنه .\r\n","page_name":" 2227 ","page_number":349},
  {"content":"\r\n\r\n\r\n* ( 1395 - وفات مولوى فضل حق چشتى ) *\r\n« مؤلفين كتب چاپى 4 : 846 » « 1 » .\r\nرحمانعلى صاحب در « تذكره علماى هند ، ملقب به تحفة الفضلاء فى تراجم الكملاء :\r\n164 ط لكهنو 1332 ق » گويد : « مولوى فضل حق خيرآبادى عمرى حنفى ماتريدى چشتى ، در سال 1212 ه ولادت يافته شاگرد پدر خود مولوى فضل امام است ، حديث از مولانا عبد القادر دهلوى مانند كرده ، و « قرآن مجيد » در چهار ماه ياد گرفته و فراغ علمى بعمر سيزده‌سالگى حاصل نمود . . . نظمش زائد بر چهار هزار أشعار خواهد بود . . . بسال 1264 ه مؤلف هيچمدان بمقام لكنهو بخدمتش رسيده . . . تأليفات رائقه دارد و انگريزان او را بزمانه فساد هند قيد كرده بجزيره رنگون فرستادند ، هم در آنجا بتاريخ دوازدهم صفر سال 1278 ه وفات يافته » انتهى ، و مخفى نماند كه مرحوم مشار در مأخذ مزبور گويد كه دو تأليف از صاحب عنوان در گانپور بطبع رسيده 1 - « امتناع النظر » در 336 صفحه 2 - « الهدية السعدية فى الحكمة الطبيعية » و در هامش آن « التحفة العلية » در 339 و 27 صفحه كه هر دو كتاب به اندازه وزيرى و چاپ سنگى مىباشد .\r\nايضا ناگفته نماند كه شرح حال صاحب عنوان در « نزهة الخواطر و بهجة المسامع و النواظر 7 : 374 - 377 » نيز با ذكر چند قطعه شعر عربى از او آمده و مؤلف آن كتاب با اعتراف بمقام شامخ علمى او نكوهش فراوانى هم از او به علت ارتكاب منكراتش نموده ، و نيز از كتاب « نزهه » مستفاد مىشود كه آنچه مرحوم مشار آن را « امتناع النظر » ناميده صواب « امتناع النظير - نظير النبى صلى اللّه عليه و آله » است ، و هم در آنجا از جمله تأليفات اين شخص « حاشية على « الافق المبين » للسيد باقر داماد » را ذكر كرده و ضمنا توضيح داده است كه اين شخص اصلا در زىّ امراء بوده نه علماء و اللّه العاصم . م . عفى عنه .\r\n\r\n\r\n","description":"","footnote":"\r\n( 1 ) مرحوم معلم در نسخه اصل همين دو كلمه را با ذكر مأخذ نوشته بودند كه چون مأخذ مزبور به « تاريخ علماى هند » ارجاع داده لذا شرح حال متن را باختصار از آنجا آورديم ، و با اينكه روز و ماه تاريخ فوت صاحب عنوان در مأخذ اصلى قيد شده -\r\n","page_name":" 2228 ","page_number":350},
  {"content":"\r\n\r\n\r\n* ( وفات حاج كاظم آشفته شيرازى ) *\r\nوى « 1 » بطورىكه در « الذريعة 9 : 7 ش 40 » نوشته « ديوانى در أشعار » دارد كه در يكى از قصايد آن ذكر زلزله واقعه در شيراز را فرموده و دعاء براى مردمان آن كرده ، و در اين سال وفات نموده و در نجف دفن شده ، انتهى .\r\nو ظاهرا مقصود از زلزلهء مذكور ، زلزله واقعه در سنه 1269 است كه در آن سال در يك ساعت پيش از طلوع صبح شب 1 شنبه 25 رجب زلزلهء بسيار سختى در آن شهر رخ داد ، چنان كه در « فارسنامه : گفتار اول : 308 » فرموده . و كسانى كه آشفته تخلص دارند در ( 1319 ) بيايند .\r\n\r\n\r\n","description":"","footnote":"\r\n- است ، اما چون در متن نبود از ذكر اين شرح حال در جاى خود كه اول سال 1278 باشد غفلت شد ، گذشته از اينكه چون ولادتش نيز بسال 1212 بوده اصولا بايد در آن سال آورده شده باشد . م .\r\n( 1 ) در سال ( 1288 ) نيز بيايد ، بايد پس از تحقيق هر دو عنوان يكى شود .\r\nيادداشت مؤلف .\r\nمحرر اين سطور گويد : چون مأخذ « الذريعة » معلوم گرديد كه « ايضاح المكنون 1 : 483 » بوده بدانجا رجوع كرديم ديديم تصريح بفوت آشفته در عين اين سال نموده است بدين عبارت : « ديوان آشفته فارسى ، هو الحاج كاظم الشيرازى المتوفى سنة 1278 ثمان و سبعين و مائتين و ألف » انتهى ، كه تاريخ فوت را هم رقومى و هم بحروف ضبط كرده است ، لذا ما عنوان او را از اين سال - اگر چه مأخذ ايضاح معلوم نشد - حذف نكرديم و آنچه را كه مرحوم مؤلف در ( 1288 ) نوشته است آن را نيز بموقع خود خواهيم آورد و چون مؤلف « بزرگان و سخن‌سرايان فارس 1 : 30 » همان را معتبر دانسته شماره رديف را در آنجا خواهيم گزارد . مرحوم خيام‌پور در « فرهنگ سخنوران » اقوال مختلف را ضبط نموده است . م . عفى عنه .\r\n","page_name":" 2229 ","page_number":351},
  {"content":"\r\n\r\n\r\n* ( 1396 - وفات ملّا ميرزا محمد مصاحبى نائينى ) *\r\nوى فرزند حاج ميرزا احمد بن ميرزا محمد شرف بن ميرزا حسين بن حاج ميرزا محمد جعفر بن امير نظام الدّين محمد بن ملا مصاحب امير حسيناى شهدادى است ، چنان كه در « تاريخ نائين 4 : 127 و 129 » و نيز در « ج 1 : 197 » - از حاج ميرزا محمد جعفر تا ملا مصاحب - نوشته ، و در « ج 1 : ش 193 » حاج ميرزا جعفر بن ملا مصاحب ذكر كرده .\r\nو به‌هرحال ، شهداد - چنان‌كه در ( 1245 ج 4 ص 1244 ش 654 ) گذشت - قريه‌اى است در حومهء نائين . و اين خانواده - بطورىكه هم در آن صفحه از جلد چهارم نوشته - از أعقاب دخترى خانان مغول‌اند ، و ملا مصاحب جدّ اعلاى آنها از شعراء معروف در مائهء يازدهم هجرت بوده كه در « آتشكده » و غيره او را عنوان نموده‌اند ، و در « تاريخ نائين 4 : 129 » نوشته كه وى با اينكه سيد نبوده معلوم نيست چرا كلمهء مير باسم او افزوده شده و شايد مخفف امير است ، انتهى . و در ( ص 28 ) نوشته كه قبرش در بقعهء گنبد خانه جلو محراب صفهء قبلى مسجد بابا عبد اللّه نائين است ، انتهى .\r\nفرزندش امير نظام الدّين محمد ، بطورىكه در ( ص 129 ) نوشته تا سال ( 1107 ) زنده بوده .\r\nفرزندش حاج ميرزا محمد جعفر دو پسر داشته : يكى حاج ميرزا حسن ( 1285 ) و ديگر ميرزا حسين واقع در عمود اين نسب .\r\nو نواده او حاج ميرزا احمد مردى تاجر و خوشنويس بوده كه در خط نسخ مهارتى بسزا داشته و چند جلد قرآن به خط خود نگاشته ، و يك دختر و چهار پسر بازگذاشته كه دخترش زوجهء ميرزا حبيب اللّه مصاحبى ( 1285 ) بوده . و از پسران سيم و چهارم بنام ميرزا ابو الفضل و ميرزا هاشم بوده‌اند ، و دويم ميرزا محمد حسين بوده ، و او - چنان كه در « تاريخ نائين 4 : 130 » نوشته - مانند پدر از خطّاطان عصر بوده و بيشتر در اصفهان بسر مىبرده و هم در آنجا وفات كرده ، و دخترى از فرزندان ميرزا صفى بن حاج ميرزا رفيع طباطبائى را بزوجيت داشته ، و سه دختر و دو پسر بنام ميرزا\r\n\r\n","description":"","footnote":"","page_name":" 2230 ","page_number":352},
  {"content":"\r\n\r\nمحمد سعيد سعيد العلماء و ميرزا احمد طبيب برجا گذاشته ، كه ميرزا محمد سعيد از علما و فضلا بوده و در عتبات تحصيل كرده و مدتى در مشهد مقدس ساكن و آنجا تدريس و امامت داشته و در اواخر عمر بنائين برگشت ، و سه پسر باقى نهاد :\r\nاول - ميرزا محمد عرب‌زاده كه يكى از فرزندانش ميرزا محمد سعيد از اهل منبر و در قريهء دولت‌آباد برخوار اصفهان ساكن و متأهل شده .\r\nدويم - ميرزا على محمد شمس العلماء .\r\nسيم - ميرزا محمد على . و از هريك از اين سه نفر نيز اولادى بهم رسيده .\r\nو ميرزا احمد طبيب طب را نزد اطباء درجهء اول اصفهان درس خوانده و بعد از آن بطهران رفت و آنجا اندوخته‌هاى خود را تكميل نمود و در صحّيهء قشون خاصهء ناصر الدين شاه فوج ناصرى درآمده و برياست بهدارى قشون ساخلوى طهران برقرار گرديده ، تا در أوان ( 1305 ) وفات كرد ، و از يگانه پسرش حاج ميرزا محمد احفادى چند برجا گذاشت كه اغلب در ادارات دولتى مىباشند ، چنان كه اين همه نيز در صفحهء مرقومه نوشته .\r\nو بالاخره ، پسر اول حاج ميرزا احمد : مرحوم ملا ميرزا محمد صاحب اين عنوان است كه در ( ج 1 : 197 ) وى را فرزند ابو الحسن نوشته ، و نيز در ( ج 4 :\r\n130 ) گويد : وى را شيخ محمد بن ابو الحسن نيز نوشته‌اند ، انتهى . و ممكن است كه كنيهء پدرش ابو الحسن بوده باشد . و در ( ص 132 ) او را فرزند حاج ميرزا حسن بن مير اشرف نوشته .\r\nو به‌هرحال ، ملا ميرزا محمد از بزرگان علما و فقها و اهل فضل و ادب و جامع معقول و منقول بوده ، و بطورىكه در « تاريخ نائين 3 : 106 » نوشته در سنه 1258 با خواهرزادگان خود ميرزا عبد الخالق و خواهرش از قريهء محمديهء نائين باصفهان آمده و بواسطهء كمالات خود با مرحوم حاج ملا محمد جعفر آباده‌اى و آقا مير سيد محمد شهشهانى آميزش بهم رسانيد تا آنجا كه خواهرزادهء خود يعنى خواهر ميرزا عبد الخالق را بمير سيد محمد تزويج نمود ، انتهى .\r\nو در ( ج 4 ص 129 ) تأليفاتى براى ملا ميرزا محمد نوشته از اين قرار : اول كتاب « اصلاح ذات البين » در شقاق و خلع . دويم كتاب « الدرّة الحمراء » در زيارت عاشورا . سيم كتاب « الرسالة الكرية » كه آن رسالهء كوچكى است در شرح دو لغز يكى عربى و ديگرى فارسى در تعيين مقدار كرّ به وزن و مساحت . چهارم كتاب « الرسالة الهلالية » در اختلاف رؤيت هلال . پنجم كتاب « العرائس البكرية » در عوايد صهريه . ششم كتاب\r\n\r\n","description":"","footnote":"","page_name":" 2231 ","page_number":353},
  {"content":"\r\n\r\n« قناطر الوصول » بسوى مداين اصول . هفتم كتاب « كشف النهاية » در علم قرائت .\r\nهشتم كتاب « اللؤلؤ المكنون » در وقت نافلهء ظهر . نهم كتاب « مجلاة المشاعر » در علم حكمت . دهم كتاب « مسالك النهج » در مناسك حج . يازدهم كتاب « نظم الدرر » در حل و عقد مختصر ، انتهى . و ظاهرا مقصود كتاب « مختصر » محقق تفتازانى باشد در اختصار كتاب « مطول » خود او كه آن شرحى است بر « تلخيص » خطيب دمشقى و آن مختصرى است از قسم سيم كتاب « مفتاح العلوم » امام سكّاكى در معانى و بيان .\r\nو او در اين سال وفات كرده و در تخت پولاد در تكيهء شيخ محمد تقى دفن شده ، چنان كه در « تاريخ نائين 3 : 106 » و پاورقى آن نوشته .\r\nو در ( ج 4 ص 129 ) فرزندانى از او آورده كه با ملاحظهء ( ج اول : 197 ) و ( ج 3 : 207 و 208 ) و ( ج 4 : 132 ) و پاورقىهاى آنها بدين خلاصه مىشود كه : وى يك دختر داشته كه پس از فوتش بحبالهء زوجيت ميرزا عبد الخالق خواهرزاده‌اش درآمده ، و نيز چهار پسر داشته كه سه نفر كوچك آنها بنام : حاج ميرزا ابو الحسن متوفى در 29 رمضان سنه 1335 ، و ميرزا ابو الفضل ، و ميرزا محمد بوده‌اند .\r\nو فرزند بزرگ او مرحوم حاج ميرزا غلامعلى « رضى اللّه عنه » بوده كه از اهل علم و فضل و ادب بشمار مىرفته ، و همه انواع خط خصوصا نسخ را در نهايت خوبى مىنوشته ، و شعر هم مىگفته ، و چندين كتاب نظما و نثرا تأليف كرده : اول « الفيه‌اى در اصول » . دويم « الفيه‌اى در صرف و نحو » . سيم كتاب « دموع العين » در مراثى حسين ( عليه السلام ) كه منظومهء عربى است . چهارم « رساله‌ئى در اصول » . پنجم « رساله‌ئى در صبر » . ششم كتاب « المنتخب » در نخبهء الفاظ عرب . هفتم « منظومه‌ئى در مظنّه » كه در غرّه ج 1 سنه 1288 از آن فارغ شده .\r\nو او گاهى در اصفهان و گاهى در نائين بوده و در اواخر عمر بطهران هجرت كرده و هم در آنجا وفات نموده ، و فرزندى بجا نهاد بنام دكتر على محمد خان مصاحب كه از اطباء و در بهدارى لشكر بوده و در حدود ( 1364 ) وفات نموده و يك دختر بنام شمس الملوك مصاحب كه دكتر ادبيات است و دو پسر باز نهاده كه دويم آنها ميرزا محمود خان مصاحب رئيس اداره نان طهران ، و اول دكتر غلامحسين خان مصاحب كه از اجلّه و اساتيد علماء رياضى در اين زمان است و مقاله‌ئى در تاريخ رياضيات و وضع أرقام و علامات و استعمال حروف و مكعّبات و مثلثات و تربيع دايره و غيره نوشته كه آن را با رساله « براهين الجبر » حكيم خيام بچاپ رسانيده « 1 » .\r\n\r\n\r\n","description":"","footnote":"\r\n( 1 ) عنوان كتاب چنين است : « غلامحسين مصاحب « جبر و مقابلهء خيام » بانضمام تاريخ علوم رياضى از سه‌هزار سال قبل از ميلاد تا زمان خيام . طهران 1317 ش .\r\nچاپخانه و كتابفروشى مركزى » .\r\nاين كتاب بعدا به صورت صحيح‌تر و كامل‌تر توسط انجمن آثار ملى تجديد چاپ شد ، و براى اطلاع بيشتر از احوال يادشدگان در متن رجوع شود به : « مؤلفين كتب چاپى 4 : 676 » « چهره مطبوعات معاصر : 39 و 165 » « تاريخ جرايد و مجلات ايران 2 : 338 » « روزنامه اطلاعات صادره در 8 / 6 / 55 ش و 19 / 5 / 57 ص 20 و 25 / 5 / 57 ص 6 » « تذكره سخنوران نائين ، تأليف آقاى جلال بقائى نائينى . كتابفروشى تاريخ 1361 ش تهران : 42 و 132 و مواضع ديگر » و بالاخره مخصوصا « مجله آينده . پائيز 58 ش : 688 ببعد و بهار 63 : 212 ببعد » .\r\nدكتر غلامحسين در شنبه 21 ذىالقعده 1399 مطابق 21 مهر ماه 58 وفات يافت و خبر فوت او در « روزنامه اطلاعات . ش دوشنبه بيست و سوم » اعلان شد .\r\nاضافه مىكنيم كه تولد او را در عموم مآخذ بسال 1289 شمسى نوشته‌اند .\r\nم . عفى عنه .\r\n","page_name":" 2232 ","page_number":354},
  {"content":"\r\n\r\n\r\n* ( 1397 - تولد شيخ محمد باقر ، وفاء تمامى شيرازى ) *\r\nوى فرزند حاجى شيخ محمد حسين صفاء شيرازى است كه در سال ( 1251 ج 4 ص 1401 ش 790 ) گذشت ، و خود از علما و فقهاء شيراز بوده كه در اين سال - چنان كه در « فارسنامه ناصرى 2 : 28 » و « فهرست كتابخانه رضويه 6 : 358 ش 625 » نوشته - از بطن دختر نيك اختر حاج ميرزا على اكبر قوام الملك - كه در ( ج 1 سال 1203 ص 151 ش 86 ) گذشت - متولد شده و تحصيل مراتب علميه و علوم دينيه را نموده و زبان بشاعرى گشوده و تخلص تمامى - بنام خانواده خود - فرموده ، و خط شكسته و نستعليق را خوش مىنوشته ، و سالهاى متمادى امور شرعيه در محضرش تحرير و تنظيم و قطع و فصل مىشده ، و كتابى بنام « منتخب الدعوات » در بعضى از سور مباركات و ادعيه و تعقيبات صلوات كه در آخر آن « قصيده‌ئى در مدح\r\n\r\n","description":"","footnote":"","page_name":" 2233 ","page_number":355},
  {"content":"\r\n\r\nحضرت حجت ( ع ) » دارد تأليف نموده .\r\nو آخر در ماه ذى الحجة الحرام سنه 1375 هزار و سيصد و هفتاد و پنج - مطابق ( تير - مرداد ) ماه باستانى 1335 - وفات كرده و در شيراز در يكى از حجرات صحن شمالى شاهچراغ ( ع ) دفن شده « 1 » .\r\nشيخ محمد باقر از اهل علم و فضل بوده و در شعر گفتن وفا تخلص مىنموده ، و در حيات پدر گاهى بنيابت از وى قضاوت مىفرموده ، و كتابى بنام « الدرّ الثمين » در فضائل امير المؤمنين و ائمه معصومين در چند جلد - چنان كه در « الذريعة 8 ش 214 » گفته - تأليف كرده ، و اين چند شعر را در حاشيه منه « آثار عجم » از او نقل كرده :\r\n تا چشم من به روى تو اى ماه رو فتاد * در صو لجان زلف تو دل همچو گو فتاد\r\nتا دست من ز موى ميان تو دور شد * دل از غمت در آتش هجران چو مو فتاد\r\nتا شهره شد بعشق تو اندر جهان وفا * بدنام خاص و عام شد از آبرو فتاد \r\n بتير غمزه‌ام آن چشم جادو * زند ناوك بدل هردم ز هر سو\r\nبعمر خود نديدم جمع با هم * شب و روزى جز آن رخسار و گيسو \r\nو هم او كتابى دارد بنام « مجموعهء تمامى » چنان كه در « الذريعة 3 : ش 66 » نوشته « 2 » .\r\n\r\n\r\n","description":"","footnote":"\r\n( 1 ) مؤلف شرح حال اين شخص را سهوا در دو زمان و دو جاى نسخه اصل نگاشته‌اند ، محض مزيد فايده و تقدير از زحمات آن مرحوم مطالب موضع ديگر را نيز در دنبالهء اينجا عينا آورديم و يادآور مىشويم كه به منظور اطلاع بيشتر باز مرحوم مؤلف در موضع دوم يادداشت كرده‌اند كه : « رجوع شود به الكرام البررة : ص 207 ش 452 » ، انتهى . و ما اضافه مىكنيم كه بگزارش « فرهنگ سخنوران » شرح حال وفا را داور شيرازى نيز در كتاب « مرآت الفصاحه » و مرحوم مدرّس تبريزى در « ريحانه 2 : 479 » نوشته‌اند و مرحوم آدميت در « دانشمندان و سخن‌سرايان فارس 4 : 820 » چند سطرى باستناد برخى مآخذ قديم آورده و شگفتا كه خود شخصا هيچ آگاهى از احوالش نداشته و چنين گويد : « سال فوتش معلوم نشد ، در 1313 زنده بوده است » ! با اين وصف ديگر از مرحوم مشار در « مؤلفين كتب چاپى 2 : 50 » توقعى و انتظارى نيست ! م . عفى عنه . -\r\n( 2 ) ايضا رجوع به « الذريعة 20 : 76 و 22 : 402 » عنوانهاى « مجموعة التمامى » و « منتخب الدعوات . . . » شود . مرحوم معلم مأخذ تاريخ فوت وفا را سهوا ذكر نكرده است . م . عفى عنه .\r\n","page_name":" 2234 ","page_number":356},
  {"content":"\r\n\r\n\r\n* ( وفات محمد تقى ميرزاى حسام السلطنهء قاجار ) *\r\nشرح احوال او در ( 1206 ج 2 ص 302 ش 117 ) گذشت .\r\n\r\n* ( 1398 - وفات ملا محمد طاهر بريلوى هندى ) *\r\nوى چنان كه در « رساله احوال سيد عبد الحى حسنى ( 1286 ) : ص ع » نوشته از شعراء زبان بومى هند بوده و در اين سال وفات نموده « 1 » .\r\n\r\n\r\n","description":"","footnote":"\r\n( 1 ) مخفى نماند كه مقصود از رسالهء مأخذ همان مقدمة الطبع جزء اول كتاب « نزهة الخواطر و بهجة المسامع و النواظر ، طبع حيدرآباد ، 1366 ق » است بقلم عبد العلى حسنى فرزند سيد عبد الحى مؤلف ، و در آنجا صريحا واضحا نام صاحب عنوان « محمد طاهر » بطاء بىنقطه است ، اما در متن كتاب « نزهة الخواطر 7 : 445 » كه مؤلف شرح حال او را نوشته هم در عنوان و هم در مطلب « محمد ظاهر » بظاء نقطه‌دار است ، و او در آنجا بيش از بيست سطر شرح حال دارد و حسب و نسبش را چنين نوشته :\r\nالشيخ العالم الكبير محمد ظاهر بن غلام جيلانى بن محمد واضح بن محمد صابرين آية اللّه بن علم اللّه الحسنى الحسينى البريلوى ، احد العلماء الربّانيين . سپس تولدش را در شهر « راى بريلى » بسال 1198 و وفاتش را هم در همان شهر بدون ذكر روز و ماه به مرض فالج نوشته و برخى از تأليفاتش را نيز ياد كرده و ضمنا متذكر شده است كه اين شخص جدّ پدر مؤلف « نزهه » بوده است از طرف امّ ، لذا پدرش قدرى اشعار اين جد را كه به زبان هندى خالص « بهاكا » بوده در كتابش « مهر جهانتاب » گرد آورده است ، الخ .\r\nرحمانعلى صاحب نيز كه خود اين شخص را ديده است در كتاب « تذكره علماى هند : 196 » يك‌صفحه‌ئى در احوال او بسان « نزهه » نوشته و نامش در اين كتاب هم بظاء نقطه‌دار مىباشد ، و اللّه العالم . م . عفى عنه .\r\n","page_name":" 2235 ","page_number":357},
  {"content":"\r\n\r\n\r\n* ( 1399 - تولد مير سيد محمد مهدى 31 بيدآبادى اصفهانى ) *\r\nوى فرزند حاج سيد محمد على 30 ( 1282 ) و خود از اهل علم و ادب بوده ، و در اين سال متولد شده ، و كتاب كوچكى بنام « غرقاب » در سنه 1303 - كه همان كلمهء غرقاب ماده تاريخ تأليف است - در احوال بعضى علماء از حدود ( 1000 هجرى ) تا زمان خود تأليف نموده ، چنان كه در « مجله يادگار س 5 ش 10 ص 43 » فرموده « 1 » .\r\n\r\n\r\n","description":"","footnote":"\r\n( 1 ) رساله « غرقاب » در تملك مرحوم عباس اقبال آشتيانى بوده و پس از فوتش بكتابخانه دانشكده ادبيات تهران منتقل گرديد ، وصف نسخه در « فهرست » آن كتابخانه ( ص 362 ) مذكور است . بهنگام چاپ اين شرح حال به جلد دوم كتاب « جامع الانساب » كه هنوز بطبع نرسيده است رجوع كرديم ، در آنجا اين فرزندان را براى صاحب « غرقاب » نوشته بوديم بدون توضيح : 1 - آقا فضل اللّه 2 - آقا محمد 3 - آقا محمود ( فقيه ) 4 - آقا حسين . باز در اينجا اضافه مىكنيم كه در اين اواخر 70 برگى ناقص و نامرتب از يك نسخه خطى « شرح الهداية الأثيرية » تأليف صدر المتألهين بدست آمد كه كاتب در قريب بيست موضع از آن حاشيه‌هاى مختصر يا مطوّل نوشته و در آخر آنها چنين رقم زده است : « لمولانا الفاضل و استادنا الكامل آقاى ميرزا محمد مهدى شفتى دام ظله العالى » و امثال اين عبارات . گويا اين شخص صاحب اين عنوان نبوده بلكه عمّ اعظم وى باشد كه در ( ج 5 ص 1619 ) از او ياد شده است . و اللّه العالم بحقايق الاحوال . م . عفى عنه .\r\n","page_name":" 2236 ","page_number":358},
  {"content":"\r\n\r\n\r\nسنه 1279 قمرى مطابق سنه 1241 شمسى يكشنبه غرهء ماه محرم الحرام 7 سرطان ماه برجى\r\n\r\n* ( 1400 - تولد شيخ عبد الحسين خيامى آل صادق عاملى ) *\r\nوى فرزند شيخ ابراهيم آل صادق است كه در ( 1221 ج 3 ص 718 ش 294 ) گذشت .\r\nشيخ عبد الحسين از علما و اهل ادب بوده و شعر هم مىگفته ، و در ماه صفر الخير اين سال - چنان كه در « الذريعة 4 : ش 1988 » نوشته - مطابق ( اسد - سنبله ) ماه برجى - در نجف متولد شده ، و تأليفاتى نظما و نثرا دارد ، از آن جمله كتاب « تنبيه الغافلين » بر عقايد وهّابيين . و پس از مدت هشتاد و يك سال و ده ماه قمرى عمر ، در ماه ذى الحجة الحرام سنة 1361 هزار و سيصد و شصت و يك - مطابق ( آذر - دى ) ماه باستانى - وفات كرد . و دو فرزندش شيخ حسن و شيخ محمد تقى هم از علماء و ادباء و شعراء اين عصرند ، چنان‌كه در « شهداء الفضيله » فرموده . و شيخ بشير شوكينى ( 1324 ) - چنان كه در « الذريعة 9 : ش 862 » نوشته - مرثيه‌اى براى او گفته .\r\n\r\n","description":"","footnote":"","page_name":" 2237 ","page_number":359},
  {"content":"\r\n\r\n\r\n* ( 1401 - تولد ميرزا محمود 36 مرعشى تبريزى ) *\r\nوى سيد شمس الدّين فرزند سيد على 35 سيد الاطباء ( 1202 ج 1 ص 133 ش 76 ) و خود از علما و فقهاء عصر ما بود و در علم نسب و رجال و تاريخ و فقه و اصول از اجلهء فحول بشمار مىآمد . و همانا او در ماه صفر المظفر اين سال ، چنان‌كه در نامه‌ئى كه شيخ حسين آل محفوظ « 1 » بآقاى سيد محمد على روضاتى در ( 10 ع 1 / 1374 ) نوشته ذكر شده - مطابق ( سرطان - اسد ) ماه برجى - در نجف متولد شده ، و در نزد چندين نفر از علما درس خوانده ، و از چند نفر از آن جمله پدر خود اجازت روايت گرفته ، و هم چندين نفر را از فيض تدريس و اجازت روايت بهره‌مند نموده ، از آن جمله فرزندش آقاى نجفى ( 1315 ) ، و چندين كتاب تأليف كرده : اول كتاب « تراجم علماء سادات » دويم كتاب « مشجرات » در انساب كه آن را در « الذريعة 2 : ش 1509 » بعنوان « الانساب » ذكر كرده .\r\nو آخر در سنه 1338 هزار و سيصد و سى و هشت در نجف وفات كرده ، چنان‌كه در شماره مرقومه جلد مذكور « الذريعة » فرموده ، و نيز در دو نامه كه فرزند مرقومش در ( 4 ج 2 / 1357 ) و ( 11 ج 2 / 1366 ) به اين فقير نوشته ذكر شده . پس اينكه در مجلهء مباركهء « المرشد . س 1 ش 3 » در سنه 1337 نوشته اشتباه است . و معلوم شد كه فرزند او آقاى نجفى در ( 1315 ) مىآيد .\r\n\r\n\r\n","description":"","footnote":"\r\n( 1 ) دانشمند گرامى دكتر حسين على محفوظ كاظمينى . م .\r\n","page_name":" 2238 ","page_number":360},
  {"content":"\r\n\r\n\r\n* ( 1402 - وفات ميرزا سيد جعفر خان ، مشير الدوله ، ره ) *\r\nوى فرزند مرحوم ميرزا محمد تقى وزير حسينى تبريزى است كه پدرش ميرزا محمد تقى در تبريز در زيردست مرحوم ميرزا بزرگ قائم‌مقام ( 1237 ج 4 ص 1040 ش 514 ) كار مىكرده ، و خود ميرزا جعفر خان از رجال باهوش و كاردان ايران و در وطن‌پرستى و پيش‌بينى و سياست تبرّزى تمام داشته و علاوه بر آنها در رياضيات قديمه و جديده سرآمد اقران خود بوده .\r\nشرح احوال وى در شماره 7 س 2 « مجله يادگار : 43 - 50 » نوشته و خلاصهء آن اين مىشود كه : او در تبريز علوم مقدماتى ادبى و عربى را درس خوانده و هم برخى از علوم جديده را در آن شهر ياد گرفت ، آن‌گاه در 10 ج 2 سنه 1230 با چهار نفر ديگر بأمر نايب‌السلطنه براى تحصيل بانگلستان رفت ، و نخستين بار كه از ايران براى تحصيل علم كسى باروپا رفت آنها بودند ، و در 29 شوال به خاك انگلستان رسيدند ، و در غرهء شوال 1234 از آنجا حركت كرده و در ( صفر - ع 1 ) سنه 1235 بتبريز رسيدند .\r\nو ميرزا جعفر خان از طرف نايب‌السلطنه بعنوان مهندسى بتعليم فنون رياضى منصوب و پس از چندى ملقب به مهندس‌باشى و يكى از ديهات آذربايجان بعنوان تيول ابدى دربارهء وى برقرار گرديد ، و بعد از چندى بلقب خانى و مشير الدوله سرافراز شد و تا سنه 1252 در دستگاه نايب‌السلطنه و محمد شاه بود و در اين سال به سفارت دربار عثمانى منصوب گشته و تا سنه 1259 بدين سمت در اسلامبول اقامت داشت ، و در اين سال حاج ميرزا آقاسى وى را براى عضويت در مجلس صلحى كه بنا بود در ارزنة الروم « در اثر قتل و غارتى كه در سنه 1257 نجيب پاشا در كربلا به عمل آورده بود » مركّب از نمايندگان چهار دولت ( ايران ، عثمانى ، روس ، انگليس ) تشكيل شود طلب كرد و او بايران بازگشت و از تهران بدين عنوان بارزنة الروم رهسپار شد ، و چون بتبريز رسيد در 23 ذىالحجه اين سال بيمارى سختى بوى دست داد و ناچار ميرزا تقى خان امير بجاى او بارزنة الروم رفت و ميرزا جعفر خان پس از بهبودى در تبريز ماند ، و همواره به خدمتگزارى ناصر الدّين شاه كه در آن وقت وليعهد بود بسر\r\n\r\n","description":"","footnote":"","page_name":" 2239 ","page_number":361},
  {"content":"\r\n\r\nمىبرد ، تا اينكه در سنه 1265 براى رفع اختلاف سرحدّى بين ايران و عثمانى ببغداد رفت و اين اختلاف تا سنه 1271 به طول انجاميد و ازآن‌پس وى بايران آمد .\r\nو چون در محرم سنه 1275 ناصر الدّين شاه ميرزا آقا خان نورى صدر اعظم را از صدارت انداخت و امور دولتى را در تحت تدبير شش وزارتخانه و هيئت شوراى وزراء نهاد ميرزا جعفر خان را در غرّه صفر رئيس آن هيئت نمود ، و او تا سنه 1277 بدان سمت برقرار بود ، و در اين سال با حفظ اين عنوان بعنوان سفارت فوق‌العاده بلندن رفت ، و پس از يك سال در اوائل سنه 1278 بتهران برگشت ، و در ذىالحجه اين سال باز با حفظ رياست شورى متولّىباشى مشهد مقدس شده و بدان زمين برين حركت كرد ، و چيزى نگذشت كه در ماه جمادى الآخرة اين سال - مطابق ( قوس - جدى ) ماه برجى - هم در آن شهر شريف وفات كرد ، و در دار الحفّاظ در ممرّ خزانه دفن شد « 1 » .\r\nو او در عبارات فارسى نوشتن تخصصى بسزا داشته و تأليفاتى دارد :\r\nاول كتاب « تحقيقات سرحديه » در وقايع تعيين سرحد بين ايران و عثمانى . دويم كتاب « خلاصة الحساب » به طرز حساب جديد كه آن را در سنه 1262 بنام محمد شاه تأليف كرده ، و آن نخستين كتابى است كه بپارسى به طرز حساب جديد تأليف شده .\r\nو ظاهرا وى نخستين كس باشد كه در دولت قاجاريه لقب مشير الدوله يافته ، و پس از آن دويم : حاجى ميرزا حسينخان سپهسالار كه در ( 1241 ج 4 ص 1142 ش 602 ) گذشت ، و سيم : برادرش يحيى خان معتمد الملك كه در ( 1243 ج 4 ص 1201 ش 630 ) گذشت ، چهارم : حاجى ميرزا محسن خان ( 1317 ) ، پنجم :\r\nميرزا نصر اللّه خان نائينى ( 1325 ) ، ششم : ميرزا حسن خان فرزندش ( 1290 ) ، كه اين‌ها هريك پس از ديگرى اين لقب را يافته و به شرح حال هريك در اين كتاب اشاره شده و مىشود . و فهرست اسماء متوليان مشهد در ( 1220 ج 3 ص 706 تا 715 ش 291 ) گذشت .\r\n\r\n\r\n","description":"","footnote":"\r\n( 1 ) شرح حال صاحب عنوان در « تاريخ رجال ايران 1 : 241 - 244 » و نيز در « صدر التواريخ » مذكور است . م .\r\n","page_name":" 2240 ","page_number":362},
  {"content":"\r\n\r\n\r\n* ( وفات سعيد پاشاى مصرى ) *\r\n26 رجب ، شرح احوال او در ( 1237 ج 4 ص 1046 ش 519 ) گذشت .\r\n\r\n* ( 1403 - تولد مرحوم ميرزا محمد مهدى 33 خان بدايع‌نگار تفريشى ، ره ) *\r\nوى فرزند مرحوم ميرزا مصطفى 32 وكيل لشكر ابن ميرزا حسن 31 بن محمد مخدوم مرتضى 30 بن مير مصطفى 29 بن محمد مخدوم مرتضى 28 بن مير داود 27 بن مير اسماعيل 26 بن مير محمد حسين 25 بن مير فضل اللّه 24 بن نظام الدّين حبيب اللّه 23 ابن جعفر 22 بن تاج الدّين حسن 21 بن فخر الدّين على 20 بن رضى الدّين مرتضى 19 بن زين الدّين على 18 بن شمس الدّين محمد 17 بن صدر الدّين 16 بن امين الدّين 15 بن ابراهيم 14 بن شرف الدّين يحيى 13 بن شمس الدّين محمد 12 بن ابراهيم 11 بن زين الدّين عبد اللّه 10 بن على 9 البرطلة حسينى ( ره ) است .\r\nحضرت على 9 البرطلة در ( 1242 ج 4 ص 1164 ش 613 ) گذشت .\r\nو مير داود 27 از حكما و عرفا و صاحب تأليفات و كرامات بوده و قبرش در تفرش مشهور است .\r\nفرزندش محمد مخدوم مرتضى 28 در سنه 1125 كتابى بنام « عقد الدرر » تأليف كرده و مادرش دختر مرحوم مير مصطفى صاحب « نقد الرجال » بوده .\r\nو مرحوم ميرزا مصطفى 32 وكيل لشكر از اعيان زمان ناصر الدّين شاه بوده و در شب يك‌شنبه 19 ع 2 سنه 1298 وفات نموده ، و فرزندانى داشته : يكى حاج ميرزا محمد على خان 33 امير الدوله كه در سنه 1271 متولد شده و از عرفاء با محبت گرديده و در شب 4 شنبه 17 ماه رمضان سنه 1339 وفات يافته و جنازهء او را حمل بكربلا نموده و نزد پدرش دفن كردند ، چنان‌كه در « نابغهء علم و عرفان : 349 » فرموده .\r\nو ديگر : مرحوم ميرزا محمد مهدى خان 33 صاحب اين عنوان كه او از علماء\r\n\r\n","description":"","footnote":"","page_name":" 2241 ","page_number":363},
  {"content":"\r\n\r\n« دستخط مبارك شيخ شهيد نورى طاب ثراه در تقريظ بدائع الانوار » ترجمه و تصوير شخص لاهوتى در تاريخ رجال ايران 6 : 273 نيز هست . م .\r\n\r\n","description":"","footnote":"","page_name":" 2242 ","page_number":364},
  {"content":"\r\n\r\nو اهل فضل و كمال اين زمان و ملقب به بدايع‌نگار بود و شعر هم مىگفت و تخلص لاهوتى و مخلص مىنمود ، چنان‌كه در « شمس التواريخ : 100 » و « نابغه علم و عرفان : 349 » و « الذريعة 9 : ص 940 ش 6184 و ص 1020 س 18 » بعنوان « مخلص » نوشته‌اند .\r\nو او در هشت ساعتى شب يك‌شنبه بيست و هفتم 27 ماه رجب الفرد اين سال - مطابق 28 جدى ماه برجى - متولد شده ، و در سنه 1301 از طرف ناصر الدّين شاه لقب بدايع‌نگار يافت ، و چندين كتاب در علوم متفرقه تأليف كرده كه در جزء 13 ج 14 « اعيان الشيعة » برخى از آنها را نوشته ، از آن جمله :\r\nاول كتاب « بدائع الانوار » در احوال هفتمين ائمه اطهار ( ع ) يعنى حضرت كاظم صلوات اللّه عليه ، انجام تأليفش 2 شنبه 4 ع 1 سنه 1302 و در آنجا تخلص شعرى خود را مخلص نوشته . دويم كتاب « رياض المنجّمين » در هيئت قديم و جديد و معرفت تقويم رقمى ، تأليف آن شوال سنه 1300 . سيم كتاب « صراط العارفين » در اصول دين . چهارم كتاب « اللاهوتيه » در شرح « تهذيب منطق » تفتازانى بپارسى . پنجم كتاب « العلائم البديعة » در علماء شيعه . ششم كتاب « افتضاح الكافرين » در اختلاف عبارات « تورية » و « انجيل » با يكديگر . هفتم كتاب « حمدان و - نهران » در حكايات مضحكه . هشتم « ديوان اشعار » نزديك به ده هزار شعر . نهم كتاب « بدائع الاسرار » در اصول دين ، انجام تأليف آن شعبان سنه 1329 .\r\nو بالاخره در پنجشنبه بيست و پنجم 25 ماه ربيع الآخر سنه 1360 هزار و سيصد و شصت - مطابق اول خردادماه باستانى - وفات كرد و در امامزاده قاسم شميران دفن شد .\r\n\r\n* ( 1404 - تولد مرحوم حاجى شيخ المشايخ تهرانى ، ره ) *\r\nوى مرحوم حاجى شيخ اسماعيل فرزند مرحوم شيخ محمد تقى دزفولى است كه در ( 1223 ج 3 ص 771 ش 339 ) گذشت . مرحوم حاجى شيخ المشايخ از اهل علم و ادب و عرفان و در علوم عقلى و نقلى با اطلاع و در نقاشى و صحّافى استاد بود ، و تخمينا يك ساعت و نيم پيش از ظهر روز پنج‌شنبه بيست و سيم 23 ماه شعبان المعظم\r\n\r\n","description":"","footnote":"","page_name":" 2243 ","page_number":365},
  {"content":"\r\n\r\nاين سال - مطابق 23 دلوماه برجى - در دزفول متولد شده ، و پس از تحصيل علوم و فضائل در تهران سكونت ورزيد ، و در موقعى كه براى توطن بطهران آمد به خدمت عضد الملك نايب‌السلطنه رسيد و مورد لطف او واقع شد ، و چنان كه در « نابغه علم و عرفان : 344 » فرموده در سنه 1322 بوسيلهء حاج شيخ عبد اللّه مازندرانى مشرف ! به فقر و در طريقهء تصوف پيرو سلسله گنابدىها شده و ملقب بشيخ المشايخ گرديد ، چنان‌كه هم بمناسبت امير معز الدّين - يكى از اجدادش - به امير معزّى شهرت بهم رسانيد ، و شعر هم مىگفت ، و خط نسخ و نستعليق را بغايت خوب مىنوشت ، و تأليفات چندى دارد ، از آن جمله « رساله‌ئى در احوال خودش و پدرش » .\r\nو او در زمان احمد شاه رئيس كتابخانهء سلطنتى شد و پس از خلع آن پادشاه آنچه خواستند وى را بدان كار وادارند نپذيرفت .\r\nو اين فقير در تهران مكرر او را ديدار كردم و پس از مراجعت اين فقير چند سالى حيات داشت ، تا اينكه در عيد غدير سنه 1359 مبتلا به ذات‌الريه گرديده و در اثر آن پس از مدت هشتاد سال و چهار ماه قمرى و هفت روز عمر ، در شب چهارشنبه غرهء ماه محرم الحرام سنه 1360 هزار و سيصد و شصت - مطابق 9 بهمن‌ماه باستانى - در تهران وفات كرد و نعش او را با تجليلى تمام برداشته و حسب الوصية در قريهء ونك نزد مرحوم مستوفى الممالك دفن كردند . و در كتاب « نابغه » گويد : وى يك روز قبل از فوت اين مصرع را براى مادهء تاريخ خود گفت : حسن المشايخ فى جنان اللّه . انتهى .\r\nو فرزندى از او بازماند كه در وقت وفات پدر در رشت رفته بود .\r\nو از جملهء تأليفات او كتابى است بنام « نوادر الامير » در حكايات مربوط بامير كبير چنان كه در كتاب « امير كبير » تأليف ميرزا حسين مكّى در ( چاپ 2 ص 184 ) نوشته ، و آنجا گويد : فرزندش آقاى مهندس ضياء الدّين امير معزى است ، انتهى .\r\n\r\n","description":"","footnote":"","page_name":" 2244 ","page_number":366},
  {"content":"\r\n\r\n\r\n* ( 1405 - تولد حاج سيد محمد ، حضر موتى علوى ) *\r\nوى فرزند سيد عقيل بن عبد اللّه بن عمر بن يحيى حسينى و خود از جملهء علماء اين عصر در يمن بوده كه در ماه شعبان المعظم « 1 » اين سال ، چنان كه در « فهرست كتابخانه رضويه ( ع ) 5 : 339 » نوشته - مطابق ( دلو - حوت ) ماه برجى - در شهرستان مسليه « 2 » آل شيخ متولد شده ، و مسافرت‌هاى زيادى براى تحصيل علم و تجارت بممالك مشرق و مغرب نموده ، و كتب چندى تأليف فرموده ، از آن جمله :\r\nاول كتاب « احاديث المختار » در معالى كرّار ، كه در « الذريعة » ذكر كرده .\r\nدويم كتاب « نصائح الكافيه » « 3 » براى دوستدار معاويه ، در مثالب آن ملعون و ردّ بر قائل بحرمت لعن او ، انجام تأليف آن 11 صفر سنه 1326 .\r\nو آخر در سنه 1350 هزار و سيصد و پنجاه در مكلاء يمن وفات كرد « 4 » .\r\n\r\n\r\n","description":"","footnote":"\r\n( 1 ) در دو روز مانده از آن ماه ، چنان كه در شرح حال بسيار خوب و مفصل صاحب عنوان در « اعيان الشيعة 45 : 309 ببعد » گفته و صورت نسبش را نيز چنين آورده است :\r\nمحمد بن عقيل بن عبد اللّه بن عمر بن ابى بكر بن عمر بن طه بن محمد بن شيخ بن احمد بن يحيى بن حسن بن على بن علوى بن محمد مولى الدويله ( مذكور در ج 5 ص 1674 ) .\r\nمآخذ ديگر : « الاعلام زركلى 7 : 151 » و « مؤلفين كتب چاپى 5 : 598 » و مصادر آنها و رجوع به شماره ( 1435 ) كتاب حاضر نيز فرمايند . م . عفى عنه .\r\n( 2 ) چنين است در « فهرست رضويه » كه منحصرا از مقدمهء « النصائح الكافيه » نقل كرده و گويا اشتباه چاپى است زيرا در مقدمهء يادشده و مقدمهء « تقوية الايمان » و « اعيان الشيعة » مكررا مسيله - بتقديم ياء بر لام - است . م . عفى عنه .\r\n( 3 ) نصايح ، كتابى است بسيار نفيس و ممتّع و آموزنده كه فراغت از تأليفش شب شنبه 11 صفر 1326 در شهر سنگاپور بوده و نخست در چاپخانهء سنگى « مطبع مظفرى بمبئى » به خط « نخبة الكتّاب محمد على بن آقا محمد كاظم لارى » در ماه آخر همان سال نوشته و بطبع رسيده است ؛ اسم و عنوان كتاب و مؤلف در صفحه اول آن چاپ چنين است : -\r\n( 4 ) در « اعيان الشيعة » وفات را صبح سه‌شنبه 13 ربيع يكم از سال مرقوم در الحديده يمن نوشته و گويد محاكم سه روز در سراسر يمن بعزاى او تعطيل بود . و هم در آنجا فرزندى براى صاحب عنوان بنام سيد على نوشته است . م . عفى عنه .\r\n","page_name":" 2245 ","page_number":367},
  {"content":"\r\n\r\nشنبه غرهء ماه شوال سنه 1242 شمسى\r\nالمكرّم « عيد فطر » اول حمل ماه برجى\r\n\r\n* ( 1406 - تولد ابراهيم حقى پاشاى استانبولى ) *\r\nوى فرزند محمد رمزى گرجى است كه پدرش محمد از نخست اسلام آورده\r\n\r\n\r\n","description":"","footnote":"\r\n- « كتاب النصائح الكافية لمن يتولّى معاوية . جمع جامع الفواضل و الفضائل و سلالة السادة العلوية الأماثل ، الناطق بلسان الصدق فى الآخرين و الصادع بالحق لا يخاف فى ذلك لومة اللائمين ، السيد الجليل محمد بن عقيل بن عبد اللّه عمر [ كذا 
  ] بن يحيى العلوى الحسينى » الخ .\r\nچاپ مزبور با ملحقات و فهرس در 224 صفحه وزيرى و چاپ دوم بسال 1367 در مطبعة النجاح بغداد شامل 236 صفحه با يك مقدمهء 12 صفحه‌اى در معرفى كتاب و مؤلف است و اخيرا نيز در 1386 در نجف اشرف تجديد چاپ شد .\r\nزمانى كه چاپ اول آن كتاب شريف منتشر گرديد مخالفان حق ردّى بر آن نوشته و چاپ زدند ، لذا علامه جليل ، دوست و استاد و وكيل مؤلف ، يعنى سيد ابو بكر بن عبد الرحمن بن شهاب الدّين علوى حسينى حضرمى - استاد مدرسه دار العلوم حيدرآباد دكن - به آن معترضان معاند پاسخهاى دندان‌شكن داده و دو كتاب نفيس مهم در آن زمينه تأليف و منتشر نمود بنامهاى « وجوب الحمية عن مضار الرقية » در 112 صفحه ؛ چاپ مطبعه امام ، سنگاپور 1328 ، و « الشهاب الثاقب على السّباب الكاذب » كه در شرح حال وى ( ج 5 ص 1674 ) ياد شد ؛ و در اينجا اضافه مىكنيم كه سيد ابو بكر مرحوم از مرثيه‌سرايان حضرت سيد الشهداء عليه السلام نيز بوده و نمونهء اشعارش بنقل از « ديوان شعر » مطبوع او در كتاب « ادب الطف 9 : 48 - 56 » موجود است . ايضا رجوع شود به « الاعلام 2 : 65 » چاپ رحلى .\r\nتأليفات مهم ديگر صاحب عنوان : 1 - « العتب الجميل على اهل الجرح -\r\n","page_name":" 2246 ","page_number":368},
  {"content":"\r\n\r\nو سپس رئيس انجمن شهردارى اسلامبول گرديد . و ابراهيم حقى پاشا از فضلاء و اهل علم و يكى از رجال سياسيون دولت عثمانى بوده .\r\nشرح احوالش در جلد اول كتاب « فرهنگنامهء پارسى : 403 و 404 » نوشته و از آن چنين برآيد كه : وى در شنبه بيست و دويم ماه شوال المكرم اين سال - مطابق 22 حمل ماه برجى - در محله بشيك طاش استانبول متولد شده و پس از رشد به تحصيل پرداخته و شطرى مهم از علوم ادب و حقوق و تاريخ و السنهء خارجه فراهم ساخت و سپس در كارهاى دولتى و سياسى وارد شده ، تا در سلخ ذىالحجه سنه 1327 وزير اعظم دولت عثمانى گرديد ، و كتب چندى تأليف كرد :\r\nاول كتاب « تاريخ حقوق بين الدول » مختصرا . دويم كتاب « تاريخ عثمانى » كه با شركت محمد عزمى براى مدارس متوسطه نوشته . سيم كتاب « تاريخ عمومى » در سه جلد از قديم الزمان تا قرن 16 ميلادى . چهارم كتاب « حقوق اداره » كه گرانبهاترين تأليفات او است . پنجم كتاب « مختصر اسلام تاريخى » كه نيز با محمد عزمى براى مدارس متوسطه نوشته‌اند . ششم كتاب « مختصر تاريخ عثمانى » . هفتم كتاب « مدخل حقوق دول » « 1 » .\r\n\r\n\r\n","description":"","footnote":"\r\n- و التعديل » كه بسال 1342 در سنگاپور تأليف و چاپ شده و كتابى فوق‌العاده مهم بوده و نسخ آن اكنون نايابست . 2 - « تقوية الايمان » 3 - « النزاع و التخاصم » كه اين دو نيز بسال 1342 در صيدا و سپس بسال 1386 در نجف اشرف با مقدمه‌ئى تجديد چاپ گرديد . تمامى آثار اين دانشمند بزرگ از غنائم روزگار است و عموم متكلمان زمان ما از آنها بهره كامل گرفته‌اند . جزاهم اللّه خيرا .\r\n( 1 ) اين شرح حال ، مختصرى است از نوشته مرحوم سعيد نفيسى در « فرهنگنامه پارسى » و در آنجا نيز تاريخ فوت صاحب ترجمه ذكر نشده است . براى اطلاع بيشتر رجوع به همان مأخذ و « دائرةالمعارف اسلامى . ترجمه مرحوم محمد على خليلى 1 : 85 » و « دانشنامه ايران و اسلام 1 : 358 » شود . در اين مأخذ متأخر گويد : « ابراهيم حقى پاشا در 29 ژويهء 1918 در برلن درگذشت و در 7 اوت در گورستان يحيى افندى در بشكطاش به خاك سپرده شد » انتهى . در « تقويم حاج نجم الدوله » است كه 29 ژويهء 1918 م دوشنبه بيستم شوال المكرم 1336 مطابق 6 اسد 1297 بوده ، و هفتم اوت آن سال چهارشنبه 29 همان ماه شوال و 15 برج مذكور است . م . عفى عنه .\r\n","page_name":" 2247 ","page_number":369},
  {"content":"\r\n\r\n\r\n* ( وفات ميرزا آقا خان نورى ، صدر اعظم - ره ) *\r\n« 1 »\r\n\r\n* ( وفات عبد الغنى ابن جميل بغدادى ) *\r\n9 ذىالحجه . شرح احوال او در ( 1194 ج 1 ص 24 ش 10 ) گذشت .\r\n\r\n* ( 1407 - وفات امير دوست‌محمد خان افغان ) *\r\nدر « ماهنامه وحيد 5 : 6 : 54 : 547 » شرحى درباره امير دوست‌محمد افغان نوشته بمفاد اينكه : وى در سه‌شنبه بيست و يكم ماه ذى الحجة الحرام اين سال در هرات وفات نموده و در جوار مرقد خواجه عبد اللّه انصارى دفن شده ، و پسران متعددى از او بجاى ماند كه يكى از آنها امير شير عليخان بود كه هرچند وى بزرگتر از ديگران نبود ليكن سمت ولايت عهدى پدر را او داشت ، و انگليسها كمك بوى نموده تا تخت و تاج را تصاحب نموده ، تا در 29 صفر 1296 - چنان‌كه بيايد - وفات كرد .\r\n\r\n\r\n","description":"","footnote":"\r\n( 1 ) تاريخ فوت ميرزا آقا خان را مرحوم مؤلف ابتداء در « فرهنگنامه پارسى » سعيد نفيسى ديده كه آنجا در 2 ذىالحجه 1279 نوشته و لذا شرح حال او را در اين موضع مفصلا آورده بود ، پس از گذشت سالها در « ماهنامه وحيد » ديده‌اند كه ميرزا آقا خان در 12 شوال 1281 وفات يافته ، علىهذا ترجمه ديگرى اما مختصر در آن سال برايش ترتيب داده‌اند كه چون ( 1281 ) معتبرتر مىباشد لذا شرح حال سابق اين موضع نيز بدانجا منتقل گرديد . م . عفى عنه .\r\n","page_name":" 2248 ","page_number":370},
  {"content":"\r\n\r\n\r\n* ( وفات ميرزا ابو الحسن خان مجتهد فسائى ) *\r\nذىالحجه . شرح احوال او در ( 1221 ج 3 ص 720 ش 295 ) گذشت .\r\n\r\n* ( وفات شيخ ابراهيم قفطان نجفى ) *\r\nشرح احوال او در ( 1199 ج 1 ص 96 ش 47 ) گذشت .\r\n\r\n* ( 1408 - وفات حاج ميرزا ابو القاسم 33 شيخ الاسلام تبريزى ) *\r\nوى فرزند حاج ميرزا على اصغر 32 ( 1278 ص 2225 ش 1392 ) ، و خود از علماء آذربايجان و بعد از پدر شيخ الاسلام آن سامان بوده ، در « شجره‌نامهء سادات وهابىها : 43 » نوشته كه او شخص متشخص صاحب شرف و همت و بزرگ فطرت و رئيس خانواده شيخ الاسلام و در سفر طهران همراه پدر خود بوده و بعد از انقضاء توقيف بتبريز برگشته و در اين سال وفات نموده ، و قنات ميرزا ابو القاسم در تبريز از آثار او است ، انتهى بتغيير يسير .\r\nآنگاه در ( ص 24 ) سه نفر فرزند براى او آورده كه يكى از آنها : ميرزا عطاء اللّه 34 ( 1258 ج 5 ص 1571 ش 931 ) است .\r\nو ديگرى حاج ميرزا رضا آقا 34 مجتهد است كه در ( ص 44 ) شرحى دربارهء او نوشته بخلاصهء اينكه : وى از معاريف اين سلسلهء جليله و از اهل حال بوده ، و در بدايت امر بعنوان تحصيل بنجف رفته و در سنه 1300 بعد از فراغت از آن با عزتى فوق‌العاده بتبريز برگشت ، و در عهد خويش بغايت با همت و متنفذ بوده . و در سنه 1330 كه دولت روسيه بعنوان طرفدارى از محمد عليشاه بر آذربايجان مستولى گرديد\r\n\r\n","description":"","footnote":"","page_name":" 2249 ","page_number":371},
  {"content":"\r\n\r\nو بناى قتل عام نهاد وى با جمعى از آقايان و علما بقريهء باسنج كه به طرف شرقى شهر در راه طهران است رفت و با رئيس قشون روس مخابره و قتل عام را بر طرف نمود .\r\nآن‌گاه فرمايد : همانا اين سلسله از پانصد سال قبل به اين طرف با دول هم‌جوار آذربايجان يعنى تركيه و روسيه هميشه در زدوخورد بوده‌اند و اين دفاع و زدوخورد با آنها در اين طايفه مانند ارث بوده ، و باستدعا و تمناى رجال سلف اين خانواده سلاطين ماضيه تبريز را دار السلطنه و وليعهدنشين نموده‌اند .\r\nو بالاخره وفات او را در سنه 1332 ذكر كرده .\r\nآن‌گاه در ص 24 چندين نفر فرزند براى او آورده كه يكى از آنها سيد ابو القاسم 35 علامه است كه در ( 1288 ) بيايد .\r\nو يكى ديگر از فرزندان صاحب عنوان فرخنده 34 بوده كه بزوجيت پسر عم خود ميرزا سيد محمد على 34 نقيب ( 1301 ) درآمده و مير عماد 35 نقيب‌زادهء مشايخ از او بهم رسيده .\r\n\r\n* ( 1409 - وفات سيد احمد موسوى كاشانى ) *\r\nوى فرزند سيد مهدى و خود به‌طورىكه در « لباب الالقاب : 68 » فرموده ، عالمى فقيه و جليل القدر بوده و مرافعات مردم را طى مىنموده و در نزد حاج ملا محمد مهدى نراقى ثانى درس خوانده و از وى اجازه گرفته ، و تأليفات چندى دارد : اول « اجوبه سؤالاتى در بيع تاديات » . دويم « رساله‌ئى در اصول دين » . و در اين سال در سفر مكه وفات كرده ، انتهى .\r\n\r\n* ( 1410 - تولد ادريس بك راغب سنى مصرى ) *\r\nوى فرزند اسماعيل پاشا راغب است كه پدرش ناظر داخلى و رئيس سابق مجلس نظّار و خود از وجهاء و فضلاء گروه مصريّين بوده و در اين سال - چنان‌كه در « معجم المطبوعات : 413 با ملاحظه غلطنامه : 5 » نوشته - در قاهره متولد شده و در\r\n\r\n","description":"","footnote":"","page_name":" 2250 ","page_number":372},
  {"content":"\r\n\r\nكودكى آثار زيركى از او ظاهر بود و ازاين‌رو پدرش بزرگان معلمين خودى و بيگانه را به خانه آورد و ادريس بك در نزد آنها بدرس خواندن پرداخت تا لغات عربى و تركى و فرانسه و انگليسى را كامل ساخت و در رياضيات و طبيعيات و شرعيات حظى تمام بهم رسانيد و حكومت ، وى را نخست در حدود ( 1306 - 1307 ) نايب قضاوت و سپس قاضى مصر قرار داد . آن‌گاه در حدود ( 1308 - 1309 ) بجاى محمد توفيق پاشا رئيس بزرگ محفل وطنى مصر گرديد و كمكى تمام بماسونيه نمود ، و در حدود ( 1312 - 1313 ) مدير قليوبيه شده و در آن مجلسى ماسونى به پا كرد .\r\nو وى هماره بدرس و مطالعه مىپرداخت و كتابخانه‌ئى شامل زياده بر دو هزار كتاب براى خود فراهم نمود ، و كتب چندى تأليف كرد :\r\nاول كتاب « التحفة الراغبية » در أفعال عربيه ، در دو قسمت 1 - در تصاريف أفعال 2 - در معجم أفعال . دويم كتاب « طيب النفس » در معرفت اوقات خمس كه آن را هديه براى عباس پاشا قرار داده . سيم كتاب « القانون الماسونى » براى مجلس بزرگ .\r\nچهارم كتاب « الموسيقى الشرعى » كه آن را بكمك محمد كامل خلعى در موسيقى ايرانى و فرنگى تأليف كرده .\r\n\r\n* ( 1411 - جلوس اسماعيل پاشاى مصرى ) *\r\nوى فرزند ابراهيم پاشا است كه در ( 1204 ج 1 ص 158 ش 91 ) گذشت و از جملهء سلاطين مصر بوده . نوشته‌اند كه وى در سنه 1830 متولد شده و در اين سال بعد از وفات سعيد پاشا بزمامدارى مصر رسيد و در سنه 1879 از آن خلع شده و در سنه 1895 وفات كرده .\r\nو چون تحقيقا سال تولد و وفات وى - بقمرى - بر ما معلوم نشد از احوال وى بدين چند كلمه در اين عنوان اكتفا كرديم « 1 »\r\n\r\n\r\n","description":"","footnote":"\r\n( 1 ) شرح حال « الخديوى اسماعيل » در « الاعلام 1 : 302 » تأليف خير الدّين زركلى با ذكر مآخذ آمده است و آنجا گويد : ولادتش 1245 وفاتش 1312 و عزل او از مقامش كه بأمر انگلستان و فرانسه بوده است بسال 1296 و در اسلامبول وفات يافت و در قاهره به خاك رفت . م . عفى عنه .\r\n","page_name":" 2251 ","page_number":373},
  {"content":"\r\n\r\nو او چندين نفر فرزند داشته : بزرگ‌تر ، محمد توفيق پاشا ( 1310 ) ، و ديگر سلطان حسين كامل ( 1270 ص 1943 ص 1184 ) .\r\n\r\n* ( 1412 - وفات ميرزا بابا خوشنويس شيرازى ) *\r\nوى - چنان كه در « فهرست كتابخانه مباركه رضويه ع : 6 : 453 پاورقى » فرموده - سيدى بوده نجيب و از همه خطوط با نصيب ، و در اين سال بسن بيست و چهارسالگى وفات نموده « 1 » .\r\n\r\n* ( 1413 - تولد ميرزا حسين خوينى قزوينى ) *\r\nوى فرزند مرحوم ملا آقاى قزوينى است كه در ( 1247 ج 4 ص 1296 ص 694 ) گذشت . ميرزا حسين از علماء اين عصر است و در اين سال متولد شده ، كتاب « تأمليات » كه حاشيه پدرش است بر « رياض المسائل » از آغاز آن تا مبحث روزه‌اش را در پنج هزار بيت تدوين كرده و باقى آن همين‌طور متفرق مانده است « 2 » .\r\n\r\n* ( 1414 - تولد ميرزا حسينخان اعتلاء الدوله اصفهانى ) *\r\nوى از اهل علم و ادب در عصر خود در اصفهان بود ، و بطورىكه در « تاريخ جرائد و مجلات ايران 1 : 181 » نوشته ، در اين سال در طهران متولد شده و پس از كسب معلومات آن زمان بخدمات دولتى مشغول و سال‌ها در وزارت خارجه خدمت كرد تا در\r\n\r\n\r\n","description":"","footnote":"\r\n( 1 ) رجوع شود بكتاب « احوال و آثار خوش‌نويسان 1 : 84 » تأليف مرحوم دكتر بيانى . م .\r\n( 2 ) مأخذ اين مطالب « الذريعة 3 : 301 » مىباشد . م .\r\n","page_name":" 2252 ","page_number":374},
  {"content":"\r\n\r\nسنه 1325 رئيس عدليه كرمان گرديد و در مدت محدودى كه بدين سمت در آنجا بود از أعمال خود معنى عدالت را بمردم آن ولايت فهمانيد و در اثر آن معزول شده و باصفهان آمد و دو روزنامه بنام « اصفهان » و « نقش جهان » در آن شهر برقرار نمود و در محرم سنه 1328 بعنوان كارگزارى خوزستان بمحمّره رفت و آنجا از حسن كفايت و سياست وقت دولت ايران را سربلند نمود .\r\nو آخر در اوائل سال هزار و سيصد و سى در كرمانشاه از مظالم سالار الدوله وى را بدار جفا كشيده تيرباران كردند و دو روز نعش او بر دار بود تا شبانه كسان زنانه او به زور پول زياد بدن پاره‌پاره او را پائين آورده دفن كردند « 1 » .\r\n\r\n* ( 1415 - وفات شيخ حمادىكواز شاعر حلى ) *\r\nوى فرزند حمزهء آل نوح شمرى ، و خود از شعراء بزرگ بوده و « ديوانى در أشعار » دارد كه آن را برادرش شيخ صالح كواز جمع كرده و از بابت بسيار بودن آنها تمام آن را جمع ننموده . و شيخ حمادى در اين سال وفات كرده ، چنان كه در « الذريعة 9 ش 1598 » فرموده .\r\nو او غير از شيخ حمادى حلى ( 1325 ) است .\r\n\r\n* ( 1416 - تولد شيخ خزعل خان معزّ السلطنهء خوزستانى ) *\r\nوى فرزند حاج جابر خان نصرة الملك بن حاج يوسف بن حاج مرد او محمّره‌اى است .\r\nشرح احوال شيخ خزعل خان و خانوادهء او در كتاب « تاريخ پانصد سالهء خوزستان » تأليف سيد احمد حسينى تبريزى معروف بكسروى ( 1308 ) نوشته ، و خلاصهء آن با ملاحظهء برخى از جاهاى ديگر چنين مىشود كه محمره در اصل ديهى بوده بجاى شهر\r\n\r\n\r\n","description":"","footnote":"\r\n( 1 ) براى سالار الدوله رجوع فرمايند بكتاب « زندگانى سردار كابلى : 193 ببعد » . م .\r\n","page_name":" 2253 ","page_number":375},
  {"content":"\r\n\r\n\r\nبيان محمّره خرّمشهر\r\nبيان كه در قرون اوليهء اسلام از شهرهاى خوزستان شمرده مىشده و بعد ويران گرديده مانند ديهى گرديده و همان ديه را نيز بيان مىگفته‌اند ، تا در مائه سيزدهم نام آن كوت المحمره شده و پس از آن محمره گرديده و صورت شهريّت به خود گرفته و باز از شهرهاى معتبر خوزستان بشمار آمده ، چنان‌كه بعد از تأليف تاريخ مرقوم « پانصدساله » نام آن خرم‌شهر شده و كنون بدين نام معروف است « 1 » .\r\nو حاج يوسف مرقوم سرپرست اين شهر بوده . و پس از وى فرزندش حاج جابر در زمان فرمانروائى شيخ ثامر كعبى در خوزستان رئيس اين شهر و در زمان وى رونق آن زيادتر شده و او در سنه 1299 - چنان‌كه در « مجلة المجلات » نوشته - يا سال ( 1297 يا 1298 ) چنان كه در « تاريخ پانصدساله » است - در محمره وفات كرد و سه فرزند برجا نهاد :\r\nاول : شيخ محمد كه پس از پدر ، ناصر الدّين شاه فرمان حكمرانى محمره را براى او فرستاد لكن برادرش شيخ مزعل با او نساخته و شيخ محمد تاب طرفيت با برادر را در خود نديد و ترك حكومت گفته از خوزستان ببصره رفت و آنجا نشيمن نمود .\r\nدويم : شيخ مزعل ، چنان‌كه ناصر الدّين شاه لقب نصرة الملك كه از پدرش بود بوى داده و بعد از آن او را به عز السلطنه لقب داد كه در « المآثر : 238 س 2 » به اين لقب ذكر شده . و او مانند پدر در ظاهر دولتخواه ايران و در باطن همدست انگليسيان و ازاين‌رو شكوهى تمام در خوزستان بهم‌رسانيد و در حدود ده سال با برادر خود شيخ خزعل صاحب عنوان طرفيت نموده ، تا آخر بدستور همين برادر ، در 4 شنبه غره محرم سنه 1315 در كوشك فيليهء محمره كشته شده و گرچه پانزده نفر زن داشت ليكن پسرى از خود نگذاشت .\r\nسيم : شيخ خزعل خان صاحب عنوان كه از رجال معروف خوزستان در عصر خود و وقايع اخير او فصلى از تاريخ اين ولايت بلكه مملكت ايران را اشغال كرده ، چنان‌كه شيخ محمد جواد شبيبى ( 1281 ) « رساله‌ئى مخصوص احوال او » تأليف نموده .\r\nو او در اين سال - چنان‌كه در جريده « مجلة المجلات . سال 6 : 174 » نوشته -\r\n\r\n\r\n","description":"","footnote":"\r\n( 1 ) رجوع شود به « دائرةالمعارف الإسلاميّة 8 : 101 ببعد » تأليف آقاى عبد العزيز صاحب جواهر . م .\r\n","page_name":" 2254 ","page_number":376},
  {"content":"\r\n\r\nاز بطن دختر طلال - يكى از اشراف عشيرهء باوى عربستان - متولد شده ، و پس از كشته شدن مزعل لقب معز السلطنه و سپس سردار اقدس يافت ، و در محمره و حدود و اطراف خوزستان نفوذى تمام بهم‌رسانيده و تموّل و تسلطى غريب پيدا كرد . و بتول خانم دختر حسينقلى خان ما فى نظام السلطنه ( 1248 ج 4 ص 1334 ش 728 ) ، و همچنين دختر برادر عبد المجيد ميرزاى عين الدوله را بزنى گرفت ، و در اجراء مقاصد و پيشرفت نفوذ خود از هر سياه‌كارى و قتل و غارت ناحقى باك نداشت ، و مانند پدر و برادر با دولت انگليس سازش كرده و دولت ايران را هيچ نمىانگاشت ، و در جنگ بين المللى كه دولت ايران رسما و علنا اعلان بىطرفى داده شيخ خزعل آشكار بدولت انگليس پيوسته و يكى از علل شكست لشكر عثمانى در عراق عرب گرديد ، و بعد از آن سردار ارفع لقب يافت .\r\nو بالاخره بر دو ثلث خاك خوزستان حكمروا و تسلطى در آن سرزمين بهم رسانيد كه از زمان شاه اسماعيل صفوى تا آن زمان چنو كسى را دست نداده بود . تا اينكه پادشاه سابق پهلوى ظهور نمود ، و او در سنه 1342 لشكر بخوزستان فرستاد و در سنه 1343 كار را بر شيخ تنگ نمود ، تا در يك‌شنبه ( 10 ج 1 ) آن سال يك‌باره در جنب دولت وقت تسليم گرديد و در ماه شوال وى را بتهران بردند ، و آنجا ببود تا - چنان‌كه در شماره 4946 سال 17 صادره در 7 رجب سنه 1361 - 31 تير 1321 « روزنامه اطلاعات » نوشته - در شب دوشنبه چهارم ماه ربيع المولود سنه 1355 هزار و سيصد و پنجاه و پنج ، مطابق 4 خردادماه باستانى ، هم در آن شهر در خانهء خودش بحيله و خفيه مانند خيلى ديگر از كسان كه بغدر و امر و دستور اين پادشاه كشته شدند - درحالىكه بيمار بود او را با درفشى كه در گيج‌گاه او فروبردند كشتند .\r\nو در « تاريخ پانصدساله » و « مجله » پسرانى بنام شيخ عبد الحميد و شيخ عبد الكريم و شيخ عبد اللّه از او نام مىبردند . و نيز پسرى از وى در « مجله يادگار » بدون ذكر نام او نوشته كه شايد يكى از اين سه نفر مذكور باشد .\r\nو از جمله كارهاى وى - از قرارى كه در اين تاريخ نوشته - اينكه براى پيشرفت مقاصد خود همواره پول‌هاى بسيارى كه همه را از طرق غير مشروعه و خون دل بيچارگان فراهم نموده بروزنامه‌نويسان عراق و مصر و غيره و شعرا و ادباء متملّق بىشرافت وقت داده تا وى را بألقاب و عناوين سلطنتى و غيره بلندآوازه كنند ، و آن‌ها همچنين نموده تا آنجا كه كتابى بنام « الرياض الخزعلية » در سياست انسانيه ، بعنوان اينكه\r\n\r\n","description":"","footnote":"","page_name":" 2255 ","page_number":377},
  {"content":"\r\n\r\nتأليف شيخ است منتشر و آن را دوبار در مصر چاپ كردند ، و در « تاريخ » مرقوم گويد : به آسانى پيداست كه مؤلف آن سالها در نجف نشيمن داشته و شيخ هيچ‌گاه بنجف نرفته ! « 1 » .\r\n\r\n\r\n","description":"","footnote":"\r\n( 1 ) « رياض خزعليه » به زبان عربى و كتاب مفيدى است در دو جلد ، جلد اول نسخه ما داراى 6 صفحه سرآغاز و 327 ص متن و 8 ص فهرست ، و جلد 2 در 403 ص متن و 9 ص فهرست ، و هر دو در 1318 و 19 قمرى تأليف و در 21 در دو مطبعه هنديه و عموميهء قاهره بچاپ رسيده ، و شخصى كه خود را متصدى امور طبع و تصحيح معرفى نموده عبد المجيد بهبهانى بصرى ايرانى است كه از برخى مواضع كتاب ( مانند حاشيه ص 271 ج 2 ) معلوم مىشود اين شخص خود مؤلف حقيقى آن است ، و زركلى نيز در « الاعلام 2 : 305 ط 8 جلدى » همين نظر را دارد ، لكن مرحوم صاحب « الذريعة » فرمايد كتاب تأليف شيخ محمد بن شيخ عيسى نجفى و به ترتيب فاضل اديب شيخ عبد المجيد بصرى . . . است ، و اللّه العالم .\r\nناگفته نماند كه زركلى در شرح‌حالى كه براى خزعل با ذكر مآخذى نوشته است مطالب متن را تأييد و درباره جنازه شيخ گويد كه پس از مدتى آن را از طهران بنجف اشرف منتقل و در وادى السلام دفن كردند . بامداد نيز در « تاريخ رجال ايران 1 : 476 » شرح حال دوصفحه‌ئى براى شيخ خزعل ترتيب داده است .\r\nديگر مطلب اينكه در « روزنامه اطلاعات : ش 14278 ص 6 صادره 4 شنبه 21 / 9 / 52 مط 16 قعده 93 » بمصلحت وقت نامه‌ئى از عبد الامير خزعل فرزند شيخ خزعل در تعريف و تمجيد و ايرانى بودن پدر و نياكانش و هم پاسخ بمقاله « چيزى در تاريخ بغداد » مندرج در همان روزنامه « ش 14271 سه‌شنبه 13 / 9 » چاپ شده است ، طالبان عزيز خود بدانجاها و به « جامع الانساب 1 : 127 » تأليف اينجانب و ايضا به دو كتاب « زندگانى احمد شاه » مكى و « در راه سلطنت رضا شاه » صفوى رجوع فرمايند . منبع اخير در چاپ دوم بنام « اسرار سقوط احمد شاه » از طرف ناشر تغيير يافته ، و تازه‌ترين مرجع ارزشمندى كه در اين زمينه منتشر گرديده و نامه‌ئى از سيد حسن مدرس وكيل مشروطه خواه مجلس را بخزعل ( در ص 174 ) دارد ، كتاب مفصلى است كه عنوانش چنين است : « شيخ خزعل و پادشاهى رضا خان . خاطرات سياسى سرپرسى لورين ، وزير مختار انگليس در ايران . ترجمه محمد رفيعى مهرآبادى » چاپ تهران 1363 ش 293 ص ، و السلام . م . عفى عنه .\r\n","page_name":" 2256 ","page_number":378},
  {"content":"\r\n\r\n\r\n* ( 1417 - تولد دكتر خليل خان ثقفى اعلم الدوله تهرانى ) *\r\nوى فرزند حاج ميرزا عبد الباقى 47 بن حاج محمد اسماعيل بيك 46 بن آقا بابا بيك 45 بن علينقى بيك 44 بن حسين بيك 43 بن مختار على بيك 42 بن ابراهيم خليل 41 بن محمد جلال الدّين 40 بن جليل 39 بن خليل 38 بن اسماعيل 37 بن ابراهيم 36 بن احمد 35 مختار جلال الدّين بن عبد الحميد 34 ابن عبد المجيد 33 بن مختار على 32 بن محمود 31 كمال الدّين بن اسماعيل 30 بن اسد اللّه 29 بن حسين 28 بن ابراهيم 27 بن حسن 26 بن على 25 بن عبد اللّه 24 بن اسد 23 بن راشد 22 بن احمد 21 بن مختار 20 بن ابو عبيده ثقفى 19 ( ره ) است ، كه پدرش حاج ميرزا عبد الباقى ملقب به اعتضاد الاطباء بوده و در « المآثر : 223 » عنوانى دارد و آنجا درباره وى فرمايد :\r\n« در فن طب و تدريس كتب اساتيد سلف و بعضى از علوم عقلانيه مسلم صناديد اساتيد و مدرسين دارالخلافهء تهران مىباشد » ، انتهى .\r\nو در « مجله يادگار . س 3 ش 5 : 45 » خلاصه‌ئى از احوال او نوشته ، بحاصل اينكه : او در حدود سال ( 1316 - 1317 ) در كربلا وفات كرده و شاگرد حاج ميرزا سيد اسد اللّه طبيب و او شاگرد حاج ميرزا بابا حكيم‌باشى نايب‌السلطنه و فرزندش محمد شاه بوده ، و حاجى ميرزا عبد الباقى چند كتاب طبى و ادبى را چاپ كرده و بر آنها مقدماتى در احوال مؤلف يا غيره و حواشى مفيدى نوشته ، از آن جمله « قانون » شيخ الرئيس كه « حواشى » مفيده بر آن دارد و « گنجينه معتمدى » يعنى رسائل و اشعار معتمد الدوله نشاط و « ديوان يغما » كه پدرش همت بطبع آن گماشته و وى به خط خود آن را نوشته و مقدمهء آن از پدرش مىباشد ، انتهى .\r\nو مرحوم حاج ميرزا عبد الباقى چندين پسر داشته : 1 - صاحب عنوان 2 - عبد الحميد خان متين السلطنه ( 1296 ) 3 - ميرزا جليل خان دبير الدوله مؤيد الحكماء مدير « روزنامه اصلاح » 4 - عبد المجيد خان حاذق الدوله .\r\nو به‌هرحال ، مرحوم اعلم الدوله از مشاهير اطباء اين عصر بود و در برخى از فضائل ديگر نيز تتبع و تحقيقى كامل داشت و نثر را بسيار جذاب و ساده مىنوشت .\r\nشرح احوالش در « مجلهء يادگار ، سال و شماره و صفحهء مرقوم » و جزء اول\r\n\r\n","description":"","footnote":"","page_name":" 2257 ","page_number":379},
  {"content":"\r\n\r\nكتاب « فهرست كتب خطى كتابخانه عمومى معارف : 164 » نوشته ، و از آن‌ها چنين برآيد كه : وى در اين سال متولد شده و پس از تحصيلات طبيب مخصوص مظفر الدّين شاه گرديد ، و در مدرسهء دار الفنون بتعليم طب پرداخت و لقب اعلم الدوله يافت و بجاى دكتر ابراهيم حكيم الملك طبيب مخصوص وى گرديد ، و در تهران شهرت و اهميتى بهم رسانيد ، تا در اواخر عمر خود بواسطهء انتحار يكى از پسران رشيدش افكارى گوناگون در او پيدا شد و معتقد بتسخير ارواح گرديده و در تهران برياست يا عضويت « انجمن معرفة الروح تجربتى ايران » برقرار شد و برخى از حكايات تأليفاتش روى اين افكار ده بيست سال آخر عمرش بيان شده ، و او را تأليفات چندى است :\r\nاول كتاب « تحفهء نوروزى » . دويم « ترجمهء درسهاى كلينيك » - يعنى معالجهء مرضى در بستر - تأليف دكتر آلبو فرانسه‌ئى معلم طب دار الفنون در عهد ناصر الدين شاه .\r\nسيم « ترجمهء كتاب جراحى » دكتر مرقوم . چهارم كتاب « تشريح » . پنجم كتاب « خردنامه جاويدان » در حكايات و قصص . ششم كتاب « صد و پنجاه مقاله يادگار عصر جديد » كه آنها را در « مجلهء عصر جديد » كه در تحت مديريت برادر كوچكش عبد الحميد خان متين السلطنه ( 1296 ) منتشر مىشد نوشته و پس از كشته شدن وى آنها را جمع و تدوين نمود و در ص 2 آن - چنان‌كه در « مجله يادگار » گفته - نسب خود را تا مختار بن ابو عبيدهء ثقفى ذكر كرده كه در مجله آن را نياورده لكن در « تاريخ جرائد و مجلات ايران 3 : 155 » آن را نقل كرده و ما در صدر عنوان از آن نقل كرديم .\r\nهفتم كتاب « فلسفه جديده » . هشتم كتاب « فوائد لغت فرانسه » . نهم كتاب « فوائد النصائح » . دهم كتاب « كليد زندگى » . يازدهم كتاب « مقالات گوناگون » در وقايع تاريخى قاجاريه . دوازدهم كتاب « هزار و يك حكايت » . سيزدهم كتاب « هزار و يك نصيحت » . چهاردهم كتاب « هفتاد و يك مقاله معرفة الروح » كه مربوط بانجمن مرقوم است .\r\nو او در صبح روز دوشنبه سيم ماه ربيع الآخر سنه 1363 هزار و سيصد و شصت و سه - مطابق 7 فروردين‌ماه باستانى « 1 » - در تهران وفات كرد .\r\n\r\n\r\n","description":"","footnote":"\r\n( 1 ) مقصود سال 1323 شمسى است و در « تاريخ رجال ايران » تأليف بامداد باشتباه ( 1303 ) بحروف چاپ شده . بامداد تاريخ تولد صاحب عنوان را ننوشته لكن سن او را بهنگام فوت ( حدود نود سال ) دانسته است . براى آگاهى بيشتر از احوال ثقفى رجوع شود بتاريخ بامداد و « مؤلفين كتب چاپى » مرحوم مشار . م . عفى عنه .\r\n","page_name":" 2258 ","page_number":380},
  {"content":"\r\n\r\nو در مجله عمر او را هشتاد و هفت سال نوشته ، و اين منافات با تاريخ تولد او - كه ما بنقل از « فهرست كتابخانه عمومى » نوشتيم - دارد .\r\nو اينك گوئيم كه حضرت مختار 20 بن ابو عبيده - كه اين طائفه نسب خود را بوى مىرسانند - كنيه‌اش ابو اسحاق و لقبش كيسان و از معاريف « 1 » توابين و قاتل قتلهء حضرت سيد الشهداء ( ع ) است و در قدح و مدح او در كتب اخبار و رجال اختلاف است . تولدش سنه 1 شهادتش 14 ماه رمضان سنه 67 قبرش در مسجد كوفه . و او فرزند ابو عبيدة 19 بن مسعود 18 بن عمير 17 بن عقدة 16 بن عنز 15 بن عوف 14 بن قسى 13 - اين قسى ملقب بثقيف و سرسلسلهء اين طايفه است - بن منبه 12 بن بكر 11 بن هوازن 10 بن منصور 9 بن عكرمة 8 بن حصفة 7 بن قيس 6 بن عيلان 5 ( نأس ) بن مضر 4 است كه در مقدمه ( فصل سيم ص 25 ) گذشت .\r\n\r\n* ( 1418 - وفات شيخ طاهر حچامى مالكى ) *\r\nوى فرزند شيخ عبد على بن عبد الرسول بن اسماعيل مالكى ، و خود از علما و اهل فضل و ادب بوده ، و در سوق الشيوخ سكونت داشته ، و كتابى دارد بنام « الانوار - السنيه » در شرح « شرح آجروميه » .\r\nتبيين اينكه : « آجروميه » كتابى است از شيخ محمد بن محمد صنهاجى در نحو و آن را « جروميه » نيز گويند و چندين نفر بر آن شرح نوشته‌اند ، از آن جمله يكى از علماء شيعه كه اين شيخ طاهر صاحب عنوان نام او را از شيخ محمد قطيفى شنيده و فراموش كرده ، و « الانوار السنيهء » مرقوم شرح بر اين شرح است ، و آن را بنام دو پسر خود شيخ على و شيخ دخيل تأليف كرده ، انجام آن 14 صفر سنه 1262 .\r\nو خود در اين سال در حدود نودسالگى وفات كرده و چندين نفر فرزند داشته :\r\n\r\n\r\n","description":"","footnote":"\r\n( 1 ) معاريف و برخى از كلمات رايجه ديگر مانند مدرك تدفين ، تفتن ، جمادى الاخرى و امثالها از اغلاط مشهوره‌اند و صواب در اينجا معارف است .\r\nبحث خوبى درباره اغلاط مشهوره در كتاب « الكلام يجر الكلام 2 : 71 » هست ، طالبين خود مراجعه فرمايند . م .\r\n","page_name":" 2259 ","page_number":381},
  {"content":"\r\n\r\nيكى شيخ على كه نوشتيم « الانوار » بنام او تأليف شده و در سنه 1284 وفات كرده .\r\nو ديگر شيخ دخيل ( 1245 ج 4 ص 1250 ش 656 ) و شيخ عبد على ( 1357 ) .\r\n\r\n* ( 1419 - تولد ميرزا عبد الرحيم ، مهانى زنجانى ) *\r\nوى از علماء اين عصر و بطورىكه در « فهرست علماء زنجان : 72 » فرموده منسوب بيكى از ديهات طارم در نزديكى قريه سردان اين شهر است ، و همانا در اين سال متولد شده و در سنه 1299 بعراق عرب رفته و آنجا در نزد آخوند خراسانى درس خوانده و در سنه 1314 بازگشت و در جلالت و فضل شهرتى بهم رسانيد ، زيراكه وى مجتهدى محقق كثير العلم سليم النفس حسن الخلق جيد الخط بود و در مسجد جميليه نماز جماعت مىكرد و هم بمنبر مىرفت و بمواعظ متينه مردمان را بهره‌مند مىنمود ، و هيچ‌وقت پس از مراجعت از نجف از زنجان به جائى سفر نكرد الا اينكه گاهى - آن هم كم - ببعضى از ديهات آن مىرفت .\r\nتا بالاخره در پنج‌شنبه دوازدهم ( يا 13 ) ماه صفر المظفر سنه 1365 هزار و سيصد و شصت و پنج - مطابق 6 بهمن‌ماه باستانى - وفات كرد . و دو فرزندش آقا كمال الدّين و آقا عماد الدّين از محصلين‌اند .\r\nو برادر صاحب عنوان حاج ملا فتح اللّه هم از علماء است كه در هيدج در نزد ملا على درس خوانده تا فاضلى جليل گرديد و هم در آن ولايت سكونت گزيد و فرزندش آقا ميرزا عبد العظيم در هيدج نزد مدرسين آن درس خوانده تا از اهل فضل گرديد .\r\nو فرزند وى ميرزا عبد الرحمن از فضلاء محصلين در شهر مقدس قم مىباشد « 1 » .\r\n\r\n\r\n","description":"","footnote":"\r\n( 1 ) رجوع شود به « گنجينه دانشمندان 5 : 244 - 249 » و « تاريخ علماء زنجان : 338 - 339 » . م .\r\n","page_name":" 2260 ","page_number":382},
  {"content":"\r\n\r\n\r\n* ( 1402 - تولد سيد على اكبر 37 فتوحى زواره‌اى ) *\r\nوى فرزند مرحوم سيد محمد على 36 بن سيد على اكبر 35 بن حاج ميرزا رفيعا 34 بن مير سيد محمد 33 بن مير محمد حسين 32 بن ميرزا رفيع الدّين محمد 31 طباطبائى نائينى ( ره ) است .\r\nميرزا رفيع الدّين محمد 31 در ( 1195 ج 1 ص 35 ) گذشت ، و آنجا وعده داديم كه شرح احوال فرزندش مير محمد حسين 32 را در اين سال بنويسيم .\r\nاينك گوئيم كه مرحوم مير محمد حسين مرقوم - بطورىكه در « تاريخ نائين 3 : 96 » نوشته - سيدى محدث و فقيه بوده و در سنه 1175 وفات نموده و در اصفهان در قبرستان آب‌بخشان نزديك بمسجدى كه در كنار آن بوده دفن شده و بر قبرش سنگى افتاده و بر آن عباراتى منقور بوده كه در موقعى كه قبور آن قبرستان را براى امتداد خيابان جديد چهارباغ تا آخر شهر به طرف برخوار خراب مىكرده‌اند و مخصوصا عملجات اين كار داشته‌اند كلنگ مىزده‌اند آقاى نجفى مرعشى عبارات آن سنگ را وامىنوشته و از جمله اين شعر ماده تاريخ بوده :\r\n گفتا رفيق از پى تاريخ آن امام * يا رب بخلد جاى محمد حسين باد \r\nانتهى كلام « تاريخ نائين » الا تغيير در تاريخ وفات ، بدين معنى كه مادهء مزبور ( 1090 ) مىشود نه ( 1175 ) ، و ما آن را به دو راه اشتباه دانستيم : يكى اينكه مير محمد حسين مرقوم برادر مير سيد على 32 ( 1195 ج 1 ص 35 ش 13 ) و در طبقه او است و نشايد كه تقريبا صدسال پيش از او يا هشت سال بعد از جد اعلايشان ميرزا رفيعاى نائينى 28 معروف وفات كرده باشد .\r\nديگر آنكه : گويندهء اين شعر - چنان‌كه ديدى - رفيق اصفهانى ( 1212 ش 180 ) است و او در ( 1090 ) نبوده بلكه در حوالى ( 1175 ) بوده و اين ماده را گفته ، و در نقل ماده اشتباه شده ، و أصل آن را آقاى مير سيد محمد 37 يزدانيان كه اينك ذكر مىشود چنين نقل مىكرد :\r\n گفتا رفيق از پى تاريخ آن مدام « الخ » \r\nو اين وقت سنه 1175 مىشود و درست است .\r\n\r\n","description":"","footnote":"","page_name":" 2261 ","page_number":383},
  {"content":"\r\n\r\nو او علاوه بر چندين شعر مرثيه و ماده تاريخ بطور مذكور ، عبارات نثرى روى سنگ را نيز داشت كه پدرش سيد اسماعيل آن را در سنه 1352 كه قبرستان را خراب مىكرده‌اند وانوشته بود و از جمله آن تصريح بتاريخ وفات در 3 ج 1 همين سال 1175 بود .\r\nو مير سيد محمد مرقوم بطورىكه مىگفت فرزند سيد اسماعيل 36 بن سيد حسن 35 بن ميرزا محمد حسين 34 شيخ الاسلام بن مير محمد صادق 33 مدفون در زواره ابن مير محمد حسين 32 مذكور است و « شجره‌نامه‌ئى » در دست داشت كه آن را عم پدرش سيد اسماعيل 35 بن ميرزا محمد حسين 34 شيخ الاسلام در ذىالحجه 1223 به خط نسخ بسيار خوب در نسب خودش تا ميرزا رفيعا بطورىكه اينجا نقل كرديم و از او تا حضرت امام حسن ( ع ) مانند آنچه در 1195 ذكر شد نوشته بود ، الا يكى دو جا تفاوت ، و آن « شجره‌نامه » هم خالى از اشكالى كه در اغلب انساب سادات بدان اشاره نموده‌ايم نبود ، مانند عم بودن او نسبت به سيد اسماعيل پدر سيد محمد يزدانيان مرقوم ، و هيچ شعب و فروعى در آن نبود ، و فقط همان نسب خود را تا حضرت امام حسن ( ع ) نوشته بود .\r\nو به‌هرحال ، فرزند ابن مير محمد حسين : مرحوم مير سيد محمد 33 - بطورىكه در « تاريخ نائين مرقوم 3 : 93 » نوشته - در تخت پولاد پهلوى قبر جدش ميرزا رفيعاى مذكور دفن است .\r\nفرزندش حاج ميرزا رفيعا 34 در نجف دفن است .\r\nفرزندش سيد على اكبر 35 مشهور به محيى طبيب بوده .\r\nفرزندش سيد محمد على 36 مشهور بشمس الاطباء و در نجف دفن است ، و او چهار پسر داشته : اول سيد على اكبر 37 صاحب عنوان . دويم سيد ابو الحسن 37 كه در زواره بزاويهء مقدسهء حضرت شاه عبد العظيم « عليه التحية و التسليم » مهاجرت نموده و دفترى براى ازدواج و طلاق دارد . سيم سيد عبد الجواد 37 كه در زواره بزراعت مىگذراند . چهارم سيد مصطفى 37 فتوحى كه از زواره بزاويهء مقدسه آمده و آموزگار دبستان دولتى است ، چنان‌كه اين همه در جلد و صفحهء مرقومين تاريخ مزبور نوشته .\r\nو سيد على اكبر صاحب عنوان از اهل علم و ادب است و شعر هم مىگويد و بطورىكه در آن صفحه گفته در اين سال متولد شده و نخستين كسى است از اين خانواده كه از زواره بزاويهء مقدسهء حضرت شاه عبد العظيم ( ع ) هجرت نموده و تاكنون در آنجا سكونت دارد ، انتهى . و شهرت او بفتوحى به نسبت جدش ابو الفتوح احمد 9 است\r\n\r\n","description":"","footnote":"","page_name":" 2262 ","page_number":384},
  {"content":"\r\n\r\nكه در ( 1195 ش 13 ) گذشت .\r\n\r\n* ( 1421 - وفات نواب فخر الدّين حيدرآبادى هندى ) *\r\nحيدرآباد - بطورىكه در « معجم الامكنة : 23 » نوشته - ولايتى است از هند جنوبى معروف بحيدرآباد دكن كه در قديم حكمران آن تابع پادشاه دهلى بوده ، و پس از آن چون نظام الملك آصف‌جاه اول بر آن دست‌يافت از تبعيت آن ولايت خارج و خود مملكتى مستقل و بمملكت نظام معروف شد ، و شهر حكومت‌نشين و قاعدهء اين ولايت نيز به همين نام حيدرآباد مىباشد . و نيز چنان كه در ( ص 24 ) نوشته - حيدرآباد شهرى است از مقاطعهء سند در ولايت بمبئى .\r\nو نواب فخر الدّين صاحب اين عنوان - بطورىكه در « رسالهء احوال سيد عبد الحى حسنى ( 1286 ) : ص ى » نوشته - از حكماء رياضيين هند و ملقب به شمس الامراء بوده و كتبى تأليف كرده : اول كتاب « السنة الشمسية » دويم كتاب « شمس الهندسه » ، و در اين سال وفات كرده « 1 » .\r\n\r\nدر اينجا با اينكه هنوز وقايع سال 1279 قمرى بپايان نرسيده است مع الوصف بناچار جلد ششم مكارم الآثار را ختم مىكنيم ، دخل الزمان بنا و فرق بيننا ، و صلى اللّه على محمد و آله الطاهرين . بتاريخ چهارم ذىالقعده الحرام 1405 مطابق اول مرداد ماه 1364 سيّد محمّد على روضاتى\r\n\r\n","description":"","footnote":"\r\n( 1 ) دو مأخذ فوق از متعلقات « نزهة الخواطر و بهجة المسامع و النواظر . ط حيدرآباد » است و شرح حال مفصل‌تر در خود كتاب يادشده ( ج 7 : 368 ) بطبع رسيده و در آنجا نام و نسب چنين است : « الامير الكبير فخر الدّين بن ابى الفتح بن ابى الخير العمرى الفريدى الشكوه‌آبادى » و تاريخ ولادتش را در پنجم ماه رمضان 1200 در حيدرآباد ضبط نموده . توضيحا حيدر لفظى است عربى و هميشه بايد بفتح حاء تلفظ شود .\r\nو براى اطلاع بيشتر از احوال و آثار صاحب عنوان رجوع شود بكتاب « الثقافة الاسلامية فى الهند : معارف العوارف » از همان مؤلف نزهه . از مطبوعات مجمع اللغة العربية بدمشق - 1403 .\r\n","page_name":" 2263 ","page_number":385},
  {"content":"\r\n\r\n\r\nفهرست عناوين جلد ششم\r\nابراهيم حقى پاشاى استانبولى 2246\r\nابراهيم زنجانى / شيخ 2042\r\nابراهيم سلماسى كاظمينى / ميرزا 2062\r\nابراهيم كازرونى / ملا 2064\r\nابراهيم واعظ اصفهانى امين الواعظين / ميرزا 2092\r\nابن الحاج سلمى سنى / شيخ ابو عبد الله محمد / 2072\r\nابن الحاج سلمى سنى / شيخ طالب 2047\r\nابو تراب امام جمعه شيرازى / حاج شيخ 2006\r\nابو تراب خوانسارى / سيد 1981\r\nابو تراب شهيدى قزوينى / حاج 2209\r\nابو الحسن اميد نهاوندى / ميرزا 1954\r\nابو الحسن تهرانى / ملا 2021\r\nابو الحسن عاملى / سيد 2093\r\nابو الحسن يغما شاعر جندقى / ميرزا 2105\r\nابو طالب عارف سمنانى / ميرزا 2150\r\nابو الفضل تهرانى / حاج ميرزا 2043\r\nابو القاسم امام جمعه تهرانى / ميرزا 2006\r\nابو القاسم دهكردى / سيد 2007\r\nابو القاسم شيخ الاسلام تبريزى / حاج ميرزا 2249\r\nابو القاسم كاشانى نجفى / شيخ 2093\r\nاحتشام الدوله / عبد العلى ميرزا 2067\r\nاحمد آل حر عاملى / شيخ 2084\r\nاحمد ارسنجانى / ملا 2064\r\nاحمد بك شافعى حسينى / سيد 1987\r\nاحمد حسن قنوجى هندى / سيد 2151\r\nاحمد خان مجاهد الدوله تهرانى 1928\r\nاحمد شاعر قاجار 1943\r\nاحمد عارف حكمت شيخ الاسلام 2096\r\nاحمد موسوى كاشانى / سيد 2250\r\nاحياء شاعر جهرمى عبد الوهاب 1984\r\nادريس يك راغب سنى مصرى 2250\r\nادوارد براون خاورشناس انگليسى 2202\r\nادوارد كلارز آلمانى 1988\r\nارتضا على خان صفوى مدراسى 1967\r\nآروينك امريكائى 2109\r\nاسد الله امين الواعظين تهرانى / حاج شيخ 1947\r\nاسد الله بروجردى / حاجى ملا 1952\r\nاسد الله رودبارى نجفى / سيد 2113\r\nاسماعيل پاشاى مصرى 2251\r\nاسماعيل خان دبير تفرشى 1986\r\nاسماعيل شيخ المشايخ تهرانى / حاجى شيخ 2243\r\nاسماعيل محلاتى / شيخ 1917\r\nاسماعيل واحد العين اصفهانى / ملا 2152\r\nاقبال موسوى ميرزا آقاى جندقى 2092\r\n\r\n","description":"","footnote":"","page_name":" 2264 ","page_number":386},
  {"content":"\r\n\r\nاميد نهاوندى ميرزا ابو الحسن 1954\r\nامير كبير ميرزا تقى خان 1884\r\nامين الواعظين اصفهانى / ميرزا ابراهيم 2092\r\nامين الواعظين تهرانى / حاجى شيخ اسد اللّه 1947\r\nامين خاقان شيرازى 1935\r\nانجم شاعر نفرى فارسى 1933\r\nباجورى شافعى مصرى 2154\r\nباقر كاظمينى / شيخ 2210\r\nبانو عظمى افتخار الدوله قاجار 2051\r\nبديع / نظام الشريعة خوانسارى 1898\r\nپرنس ارفع الدوله تبريزى 1956\r\nتقى خان امير كبير / ميرزا 1884\r\nثاقب افندى اخسخه‌ئى 1928\r\nثقةالاسلام تبريزى ميرزا على آقا 2135\r\nجرجى زيدان بيروتى 2200\r\nجعفر خان مشير الدوله / ميرزا سيد 2239\r\nجعفر شاعر حلى / سيد 2140\r\nجعفر طالقانى نجفى / سيد 2132\r\nجعفر هر كربلائى / شيخ 2022\r\nجهانگير خان ناظم الملك مرندى ضيائى / ميرزا 2094\r\nجواد جهان‌بخش منجم نهاوندى / ميرزا 2113\r\nجواد قزوينى / سيد 2211\r\nچهره شاعر مجلسى ميرزا نور الدّين 2078\r\nحاجب شاعر مرودشتى حيدر على 1989\r\nحاجى آقا قراچه‌داغى / ميرزا 2045\r\nحبيب الله حكيم قاآنى / ميرزا 1948\r\nحجاب شيرازى آقا فتح الله 1936\r\nحسن خان ملك الحكماء خراسانى / ميرزا 1928\r\nحسن ساكت اصفهانى / ميرزا 2211\r\nحسن صدر كاظمينى / آقا سيد 2015\r\nحسن ( فدا حسين ) لكهنوى / شيخ 2212\r\nحسن قفطانى نجفى / شيخ 2095\r\nحسن قيم شاعر حلى / حاج شيخ 2115\r\nحسن مدرس اصفهانى / آقا مير سيد 2035\r\nحسن مشهدى / حاجى ميرزا 2204\r\nحسن نائينى / ملا 1955\r\nحسن نقيب الممالك شيرازى / حاجى درويش 1895\r\nحسنعلى ميرزا شجاع السلطنه 1955\r\nحسنعلى وفا شاعر شيرازى / ميرزا 2115\r\nحسين براقى شاعر نجفى / سيد 2116\r\nحسين بروجردى / آقا سيد 2155\r\nحسينخان اعتلاء الدوله اصفهانى / ميرزا 2252\r\nحسين خوينى قزوينى / ميرزا 2252\r\nحسين دلدارى هندى / سيد 2045\r\nحسين علوى سبزوارى / حاج ميرزا 1896\r\nحسين غبار شاعر همدانى / سيد 1955\r\nحسين كامل خديوى مصرى / سيد 1943\r\nحسين منجم افشار / ملا 2045\r\nحسين نجم‌آبادى / آقا 2022\r\nحنفىبك ناصف مصرى 2046\r\nحكيم هيدجى حاجى ملا محمد 1965\r\nحمادى كواز شاعر حلى / شيخ 2253\r\nحيدر خان قاجار 2023\r\nحيدر على حاجب شاعر مرودشتى 1989\r\nخادم شاعر لكهنوى خادم حسين خان 2095\r\nخزعل خان معز السلطنه خوزستانى / شيخ 2253\r\nخلف آل عصفور / شيخ 2047\r\nخليل خان ثقفى اعلم الدوله تهرانى / دكتر 2257\r\nدبير تفرشى ميرزا اسماعيل خان 1986\r\nدرويش على حايرى بغدادى / شيخ 2155\r\nدرويش علىمحمد امين خاقان شيرازى 1935\r\n\r\n","description":"","footnote":"","page_name":" 2265 ","page_number":387},
  {"content":"\r\n\r\nدوست‌محمد خان افغان / امير 2248\r\nذوالفنون عراقى تهرانى ميرزا حبيب الله 2204\r\nرحمت شاعر شيرازى ميرزا عبد الله 2023\r\nرحمتعلى شاه شيرازى 2192\r\nرضا خان ارفع الدوله / پرنس ميرزا 1956\r\nرضا عاملى / شيخ 1929\r\nرضا نظام الشريعة بديع / ميرزا 1898\r\nرضى لاريجانى / حاج سيد 1957\r\nزرگر شاعر اصفهانى محمد حسن 1970\r\nزين العابدين خان قاجار كرمانى / حاج 2109\r\nزين العابدين خوانسارى / حاجى ميرزا 2084\r\nژرژ ( جرجى ) زيدان بيروتى 2200\r\nژونبول خاورشناس هلندى 2155\r\nسپهر مشير افخم ميرزا عباسقلى خان 1901\r\nسعيد العلماء بارفروشى مازندرانى 1970\r\nشاهد شاعر ايزد خواستى مير محمد مؤمن 1971\r\nشباب شاعر كرمانشاهى ميرزا محمد جواد 1968\r\nشبلى نعمانى هندى اعظم‌گره‌ئى / محمد 2073\r\nشعرى شاعر اصفهانى 2096\r\nشميم شاعر شيرازى حاج محمد على حكاك 1997\r\nشهاب الدّين آلوسى بغدادى / سيد 1950\r\nشوريده شيرازى حاجى ميرزا محمد تقى مجد الشعراء 2077\r\nشيخ الاسلام تبريزى حاج ميرزا ابو القاسم 2249\r\nشيخ الاسلام تبريزى حاج ميرزا على اصغر 2225\r\nشيخ المشايخ تهرانى حاجى شيخ اسماعيل 2243\r\nصابر شاعر شماخيه‌اى ميرزا على اكبر 2226\r\nصابر عليشاه گرگويه‌ئى 1894\r\nصادق آقا تبريزى / ميرزا 2065\r\nصبور شاعر تبريزى 1940\r\nصدر شاعر شوشترى شيخ محمد رضا 2184\r\nصفاء شاعر اصفهانى 1940\r\nصمد على عارف تهرانى 1891\r\nضياء الدّين عراقى / آقا 2214\r\nضيائى ميرزا جهانگير خان مرندى 2094\r\nطاهر جزائرى دمشقى / شيخ 1899\r\nطاهر حچامى مالكى / شيخ 2259\r\nطغرل شاعر چهارمحلى ميرزا علىمحمد 2072\r\nعارف حكمت بك 2096\r\nعباس پاشا خديوى مصرى 1950\r\nعباسعلى قزوينى منصور على / حاجى شيخ 2148\r\nعباسقلى خان جوانشير معتمد الدوله 2224\r\nعباسقلى خان سپهر مشير افخم 1901\r\nعباسقلى خان كلهر 2048\r\nعبد الباقى افندى عمرى 2197\r\nعبد الباقى ملاباشى شيرازى / ميرزا 2224\r\nعبد الحسين آل كمونه نجفى / سيد 1908\r\nعبد الحسين آل محيى الدّين / شيخ 1990\r\nعبد الحسين تجلى دزفولى / شيخ 2065\r\nعبد الحسين خان صدر اصفهانى 2156\r\nعبد الحسين خيامى آل صادق عاملى / شيخ 2237\r\nعبد الحسين نيسان شاعر شهشهانى / حاجى ميرزا 1922\r\nعبد الرحمن مدرس مشهدى / ميرزا 1892\r\nعبد الرحيم بروجردى / شيخ 2144\r\nعبد الرحيم طالب اوف تبريزى / حاجى ميرزا 2024\r\nعبد الرحيم گلى برى انصارى / ميرزا 2020\r\nعبد الرحيم مهانى زنجانى / ميرزا 2260\r\nعبد العلى زنجانى / شيخ 1890\r\nعبد العلى ميرزا احتشام الدوله 2067\r\nعبد الفتاح شيخ الاسلام تبريزى / حاجى ميرزا 1931\r\nعبد الكريم يزدى / حاجى شيخ 2118\r\n\r\n","description":"","footnote":"","page_name":" 2266 ","page_number":388},
  {"content":"\r\n\r\nعبد الله كليم يمنى / شيخ 1932\r\nعبد الله قطيفى / شيخ 2068\r\nعبد المجيد خان عثمانى / سلطان 2147\r\nعبد المجيد بن كريم مجدى كردستانى 1909\r\nعبد المجيد همدانى / شيخ 2121\r\nعبد الهادى آل شليله بغدادى / شيخ 1958\r\nعبد الوهاب حكيم‌باشى جهرمى احياء 1984\r\nعبد الوهاب قطره شاعر چهارمحلى 1959\r\nعزيز جنگ شمس العلماء احمد عبد العزيز ولا 2025\r\nعلاء الدّين همت شاعر شيرازى 2117\r\nعلى آل كاشف الغطا / شيخ 1910\r\nعلى آلوسى بغدادى / سيد 2159\r\nعلى زين عاملى / حاج 1960\r\nعلى احمد مذنب شاعر بدايونى 1988\r\nعلى اخبارى نيشابورى / ميرزا 2049\r\nعلى امين عاملى / سيد 2124\r\nعلى بحرينى / شيخ 2158\r\nعلى بلادى بحرينى / شيخ 2069\r\nعلى حرز الدّين نجفى / شيخ 2158\r\nعلى شيرازى / حاجى ميرزا سيد 1960\r\nعلى فومنى رشتى / شيخ 1909\r\nعلى كازرونى / آقا سيد 2157\r\nعلى كربلائى شيخ العراقين / حاج شيخ 2123\r\nعلى مانع نجفى / شيخ 1992\r\nعلى هندى نجفى / سيد 2049\r\nعلى اصغر شيخ الاسلام تبريزى / حاج ميرزا 2225\r\nعلى اصغر خان صدر اعظم تهرانى / ميرزا 2069\r\nعلى اكبر آقا اردبيلى / ميرزا 1933\r\nعلى اكبر خان انجم شاعر نفرى 1933\r\nعلى اكبر طاهرزاده صابر شاعر / ميرزا 2226\r\nعلى اكبر فتوحى زوارهء / سيد 2261\r\nعلى اكبر نهاوندى / حاجى شيخ 2207\r\nعلى اكبر همدانى / حاجى ميرزا 1961\r\nعليرضا همدانى / شيخ 1934\r\nعليشاه رضوى / سيد 1934\r\nعليقلى خان سردار اسعد بختيارى / حاج 2071\r\nعلىمحمد خان نظام الدوله اصفهانى / ميرزا 2111\r\nعلىمحمد طغرل شاعر چهار محلى / ميرزا 2072\r\nعلى مدد كاشانى / ملا 1963\r\nعيد رسمى 13 ماه رجب 2139\r\nعيسى لواسانى / حاج شيخ 2159\r\nعين الدّين دزفولى / مير 2050\r\nغازى شاعر مازندرانى محمد قاسم خان 2000\r\nغبار شاعر رازى تهرانى / ميرزا نبى 2030\r\nغبار شاعر همدانى 1955\r\nغلامحسين صفائى / شاطر 2050\r\nغلامرضا خان مصدق السلطان تفضلى / ميرزا 2125\r\nغلامعلى خوشنويس اصفهانى / آقا 1935\r\nفايز شاعر شوشترى / حاج حاجى 2154\r\nفتح الله نظام الشعراء فراهانى / سيد 2227\r\nفتحعلى حجاب شيرازى / آقا 1936\r\nفتحعلى زنجانى / آقا 1889\r\nفخر الدّين حيدرآبادى هندى / نواب 2263\r\nفرخ قاجار فريدون ميرزا 2007\r\nفرصت شيرازى ميرزا محمد نصير 2000\r\nفروغى شاعر بسطامى 2060\r\nفريتاك خاورشناس آلمانى 2160\r\nفريدون ميرزا فرخ قاجار 2007\r\nفضل حق چشتى / مولوى 2228\r\nفضلعلى آقا صفاء ايروانى / ميرزا 2192\r\nفقير محمد لاهورى / مولوى 1911\r\n\r\n","description":"","footnote":"","page_name":" 2267 ","page_number":389},
  {"content":"\r\n\r\nقاآنى / ميرزا حبيب الله حكيم شاعر 1949\r\nقاسم هر حائرى / شيخ 2127\r\nقاسم بيك شاعر آذربايگانى 1995\r\nقائم‌مقام التوليه رضوى حاج ميرزا محمد على 2055\r\nقدرت شاعر قمى سيد على 1991\r\nقطره شاعر چهار محلى عبد الوهاب 1959\r\nقلندر شاه عارف ونكى 2134\r\nكاترمر مستشرق فرانسوى 2051\r\nكاظم آشفته شيرازى / حاجى 2229\r\nكامران ميرزا نايب‌السلطنه قاجار 2019\r\nكسرائيل خانم بانو عظمى قاجار 2051\r\nكليم شاعر هندى نظير حسن 2201\r\nكوكب خراسانى ميرزا محمد باقر 2026\r\nكيوان قزوينى حاج شيخ عباسعلى 2148\r\nلطف الله خان اسدآبادى همدانى / ميرزا 2036\r\nلطف‌على صدر الافاضل / ميرزا 1911\r\nلويس شيخو يسوعى 2097\r\nمارگليوس خاورشناس انگليسى 2083\r\nمجدى ملك الكلام كردستانى 1909\r\nمحزون شاعر / مولوى عبد الرحمن واعظ هندى 2066\r\nمحسن خنفر شيخ 1985\r\nمحمد افندى بيومى مصرى 1913\r\nمحمد تركابادى / حاج ملا ميرزا 1939\r\nمحمد تنكابنى / آقا سيد 2161\r\nمحمد حجه الاسلام مامقانى تبريزى / ملا 1938\r\nمحمد حرز نجفى / شيخ 2052\r\nمحمد حكيم هيدجى / حاجى ملا 1965\r\nمحمد خطى / سيد 1995\r\nمحمد زنجانى / سيد 1937\r\nمحمد سنوسى صوفى / سيد 2127\r\nمحمد صائب شاعر تركى 1964\r\nمحمد بن عقيل حضرموتى علوى / حاج سيد 2245\r\nمحمد عوامى قطيفى / شيخ 2164\r\nمحمد فيروزآبادى / سيد 2098\r\nمحمد قطيفى حائرى / سيد 1938\r\nمحمد كاظمينى / حاج ميرزا 2012\r\nمحمد لاجوردى / حاجى سيد 1964\r\nمحمد مصاحبى نائينى / ملا ميرزا 2230\r\nمحمد مفتون شاعر محلاتى / شيخ 2073\r\nمحمد هاشمى نجفى / حاج سيد 2221\r\nمحمد ابراهيم چهارسوقى / ميرزا 1923\r\nمحمد ابراهيم ذوق شاعر دهلوى / آقا 1996\r\nمحمد اسماعيل كجورى مازندرانى / ملا 2206\r\nمحمد اسماعيل نائينى / آقا 2025\r\nمحمد امين افندى بغدادى / شيخ 2053\r\nمحمد باقر بهارى همدانى / حاج شيخ 2165\r\nمحمد باقر بيرجندى / حاجى شيخ 2104\r\nمحمد باقر حجت كربلائى / سيد 2039\r\nمحمد باقر كوكب خراسانى / ميرزا 2026\r\nمحمد باقر مدرس رضوى / ميرزا 1946\r\nمحمد باقر واثق شاعر همدانى / حاجى شيخ 2075\r\nمحمد باقر وفاء شيرازى / شيخ 2233\r\nمحمد بيرم رابع تونسى / شيخ 2197\r\nمحمد تقى تربتى خراسانى / حاج شيخ 2027\r\nمحمد تقى خراسانى نجفى / سيد 2098\r\nمحمد تقى قاضى تبريزى / حاج ميرزا 2127\r\nمحمد تقى قزوينى / حاج سيد 1967\r\nمحمد تقى مجد الشعراء شوريده شيرازى / حاجى ميرزا 2077\r\nمحمد تقى مدرس اصفهانى / مير 2031\r\nمحمد تقى منصور على خوئى / ميرزا 2076\r\nمحمد جعفر موسوى جزائرى / سيد 2128\r\n\r\n","description":"","footnote":"","page_name":" 2268 ","page_number":390},
  {"content":"\r\n\r\nمحمد جواد خراسانى / سيد 1982\r\nمحمد جواد شباب كرمانشاهى / ميرزا 1968\r\nمحمد جواد نراقى / حاج شيخ 2210\r\nمحمد حسن آل كبه / حاج شيخ 1927\r\nمحمد حسن سه دهى اصفهانى / سيد 2133\r\nمحمد حسن مرتاض نائينى / حاج ملا 2099\r\nمحمد حسين بلبل كوچك خراسانى / سيد 1997\r\nمحمد حسين روضاتى اصفهانى / حاجى ميرزا 2090\r\nمحمد حسين صبور شاعر تبريزى 1940\r\nمحمد حسين صفاء شاعر اصفهانى 1940\r\nمحمد حسين كربلائى / حاج شيخ 2053\r\nمحمد حسين نائينى غروى / حاج ميرزا 2169\r\nمحمد حسين يزدى / آقا 2028\r\nمحمد رضا خان قوام الملك شيرازى 1913\r\nمحمد رضا ميرزا افسر قاجار 2184\r\nمحمد سعيد افندى بغدادى / سيد 2041\r\nمحمد شريف اردوبادى / شيخ 2185\r\nمحمد شفيع شوشترى / سيد 2062\r\nمحمد صادق خان اديب الممالك فراهانى / ميرزا 2131\r\nمحمد صادق مدرس خاتون‌آبادى / مير 2012\r\nمحمد طاهر بريلوى هندى / ملا 2235\r\nمحمد على اصفهانى / ثقةالاسلام حاجى شيخ 1973\r\nمحمد على حكاك شميم شيرازى / حاجى 1997\r\nمحمد على دزفولى اصفهانى / شيخ 1998\r\nمحمد على قائم‌مقام التوليه رضوى / حاجى ميرزا 2055\r\nمحمد على گلستانه اصفهانى / حاج سيد 2185\r\nمحمد على مذهب اصفهانى / آقا 2102\r\nمحمد على نخجوانى / ميرزا 1914\r\nمحمد على يزدى اصفهانى / شيخ 2053\r\nمحمد قاسم اردوبادى / شيخ 2061\r\nمحمد كاظم كاشانى / آقا 2058\r\nمحمد مهدى بيدآبادى اصفهانى / مير سيد 2236\r\nمحمد مهدى تحويلدار مشهدى / ميرزا 2129\r\nمحمد مهدى خان بدايع‌نگار تفريشى / ميرزا 2241\r\nمحمد مهدى كرباسى / آقا 2197\r\nمحمد مهدى كشوان كاظمينى / سيد 2028\r\nمحمد مهدى نراقى ثانى / حاجى ملا 1915\r\nمحمد مؤمن خان شاعر دهلوى 1915\r\nمحمد نصير نراقى كاشانى / ميرزا 2058\r\nمحمد هادى بيرجندى / حاج شيخ 2137\r\nمحمود بهبهانى / آقا 2002\r\nمحمود خان علاء الملك تبريزى / ميرزا 1892\r\nمحمود شكرى آلوسى بغدادى 2040\r\nمحمود مرعشى تبريزى / ميرزا 2238\r\nمحمود نظام العلماء تبريزى / حاج ملا 2004\r\nمذنب شاعر بدايونى / على احمد 1988\r\nمرتاض نائينى حاج ملا محمد حسن 2099\r\nمرتضى عاملى كاظمينى / شيخ 2188\r\nمرتضى قلى خان صنيع الدوله تهرانى 2039\r\nمرتضى كشميرى / سيد 1915\r\nمريم شاعره قائم‌مقامى 2189\r\nمسكين شاعر اكبرآبادى شيخ عبد الواحد 1990\r\nمشكور حولاوى نجفى / شيخ 2030\r\nمظفر الدّين شاه قاجار 1918\r\nمعصوم عليشاه محمد معصوم نايب الصدر 1944\r\nمفتون شاعر محلاتى شيخ محمد 2073\r\nملك‌الكتاب فراهانى ميرزا مهدى 1950\r\nمنير الدّين اصفهانى / حاج آقا 1921\r\nمهدى ابو طابو بغدادى / سيد 2190\r\nمهدى خالصى / حاجى شيخ 2145\r\n\r\n","description":"","footnote":"","page_name":" 2269 ","page_number":391},
  {"content":"\r\n\r\nمهدى خان عليم الدوله تهرانى 2003\r\nمهدى لكهنوى / سيد 1943\r\nمهدى ملك‌الكتاب فراهانى / ميرزا 1950\r\nموسى خان انصارى اصفهانى / حاجى ميرزا 2058\r\nميرزا آقا خان محاسب الدوله 2063\r\nميرزا آقا جندقى اقبال موسوى 2092\r\nميرزا بابا خوشنويس شيرازى 2252\r\nنايب الصدر شيرازى / حاجى 1944\r\nنبى غبار شاعر رازى تهرانى 2030\r\nنجفقلى ميرزا والى شاعر قاجار 2030\r\nنصر الله صدر الممالك اردبيلى / ميرزا 1972\r\nنصر الله منجم مراغه‌اى / ميرزا 2130\r\nنظام الشريعة خوانسارى / بديع 1898\r\nنظام الشعراء فراهانى عراقى سيد فتح الله 2227\r\nنعمت فسائى ميرزا محمود خان 2002\r\nنور شاعر قاجار ، نور الله ميرزاى جناب 2191\r\nنور الدّين چهره مجلسى اصفهانى / ميرزا 2078\r\nنيسان شاعر شهشهانى 1922\r\nهاشم مشهدى / حاجى ميرزا 1943\r\nهدايه الله چهارسوئى / ميرزا 1977\r\nهلاكو شاعر قاجار 2004\r\nهمايون ميرزاى حشمت قاجار 2059\r\nهمت شاعر شيرازى ميرزا علاء الدّين 2117\r\nهمرپورژستال ، مستشرق اطريشى 2031\r\nواثق شاعر همدانى / حاجى شيخ محمد باقر 2075\r\nيغما شاعر جندقى ميرزا ابو الحسن 2105\r\nيوسف عز الدّين افندى / شاهزاده 2060\r\n« پايان فهرست عناوين و الحمد لله »\r\n\r\n\r\n","description":"","footnote":"","page_name":" 2270 ","page_number":392}
  ]