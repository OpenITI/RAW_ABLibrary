[
  {"content":"\r\n\r\nنشر تاريخ ايران\r\n14\r\nمجموعهء متون و اسناد تاريخى\r\nكتاب دوازدهم\r\n( قاجاريه )\r\nآرين نژاد\r\nARYEN NEJAD\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nبسم الله الرحمن الرحيم\r\nمعارفه\r\nموضوع آثارى كه نشر تاريخ ايران منتشر مىكند ، اختصاص دارد به متون ، اسناد ، و پژوهش هاى تاريخى در باب گذشته ى ايران ، اين آثار تحت عنوان :\r\nمجموعه ى متون و اسناد تاريخى\r\nمجموعه ى پژوهش هاى تاريخى\r\nارائه مى شوند . ويژگى اين آثار ، اختصاص آن ها است به زمينه هاى فرهنگى ، اجتماعى ، و اقتصادى تاريخ ايران . هدف از نشر اين آثار ، شناخت كم و كيف گذران مردم است در ايران گذشته ، كه چسان زيستند ، برچه بودند ، و بر ايشان چه رفت .\r\nنشر تاريخ ايران\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nشمس الدين رشديه\r\nسوانح عمر\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nنشر تاريخ ايران د\r\nتهران : فلسطين شمالى ، پلاك 146 ، طبقهء سوم ، شمارهء 15 ، نشر تاريخ ايران ( شركت سهامى خاص ) تلفن 659844\r\nشمس الدين رشديه .\r\nسوانح عمر\r\nچاپ اول : پائيز 1362 هجرى شمسى .\r\nتيراژ : پنج هزار نسخه .\r\nچاپ : نقش جهان .\r\nصحافى : ميخك .\r\nليتوگرافى تصاوير : پيچاز .\r\nطراح جلد : زامياد سعدونديان .\r\nحق چاپ محفوظ و دراختيار \" نشر تاريخ ايران \" است .\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nفهرست مندرجات\r\n1 - انتشار اين رساله 7\r\n2 - مقدمه 9\r\n3 - فصل اول 13\r\n4 - فصل دوم 21\r\n5 - فصل سوم 27\r\n6 - فصل چهارم 37\r\n7 - فصل پنجم 43\r\n8 - فصل ششم 69\r\n9 - فصل هفتم 77\r\n10 - فصل هشتم 83\r\n11 - فصل نهم 93\r\n12 - فصل دهم 119\r\n13 - فصل يازدهم 129\r\n14 - فصل دوازدهم 135\r\n15 - فهرست اعلام 151\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\n\r\nانتشار اين رساله\r\nانتشارات علمى و تاريخى بخصوص آثاريكه نمودار تحولات سياسى و انگيزه‌ى ترقى يا انحطاط ملتى باشد يك خدمت پرارج اجتماعى است . اين گونه آثار آئينه‌ى تمام‌نماى تحولات اجتماعى ملتى هستند كه خيرانديشان كشور براى فرزندان خود بميراث ميگذارند . همين آثار است كه در بيدارى فرزندان فرداى كشور مؤثر بوده برنامه‌ى اقدامات اجتماعى آن را معلوم مىكند .\r\nازين‌رو ناشرين چنين آثارى در جامعه ارج فراوان داشته از افراد گرانقدر كشور و خدمتگزاران جليل فرهنگى بشمارند و توفيقات اين دوات عزيز آرزوى همگانست .\r\nرساله‌ى حاضر سالى چند پيش ازين تاليف شده از تحولات حادثه توفيق انتشارش دست نميداد . اينروزها كه باستقبال صدمين سال تاسيس مدرسه در ايرانيم توجهات روحانى روح بنيانگزار مدرسه در كشور ، پدر شادروانم حاج ميرزا حسن رشديه متجلى شده قضاى الهى هم موافق آمده انتشارات « نشر تاريخ ايران » برآن شد كه با چاپ و انتشار اين اوراق پريشان كه محبوس صندوق اختفا بودند ديده‌ى مشتاقان تاليفات تاريخى را روشن كنند و قدم مقدسى در اينراه بردارند و اثر ذيقيمتى بر انتشارات پرارج خود بيفزايند ،\r\nافراد خاندان رشديه حق دارند بيش از ديگران شكرگزار زحمات بانيان چاپ اين اثر باشند .\r\nشمس الدين رشديه 8 / 7 / 62\r\n\r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\nمقدمه\r\n\r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\nبسم اللّه الرحمن الرحيم\r\nشكر و سپاس پروردگاريرا سزا است كه بوسيله پيمبران مهربانش درهاى نجات و رستگارى به روى فرزندان آدم گشوده ، و اولين بنده‌اش آدم را در مكتب و علم آدم الاسماء كلها بدامن تربيت گرفته ، طريق هدايت و پرورش افراد خلايق را به دو آموخت و به تربيت اولاد آدمش مامور ساخت .\r\nهرچه بر عمر جهان ميگذشت دائره پرورش وسيعتر ميشد . سالها و سده‌ها و هزاره‌ها گذشت ، فرد كامل زمان خود شعيب نبى را واداشت موسى بن عمران را بدامن تربيت گرفته بتعليم وى همت گمارد .\r\nچون موسى از مكتب استاد فيض كامل برد و قابليت آن يافت كه مأمور تربيت امت گرديده در وادى ايمن چراغ تبليغ برافروزد ، و زادگان اسرائيل را بمكتب دين الهى ارشاد كند . سده‌ها گذشت زمان آن آمد كه فرزندان آدم گذشته از ماديات از معنويات هم حصه‌ئى برند مواظب و مراقب اين مرحله بعيسى روح الله عليه السلام واگذار شد . او مكتب ادب بگشود و حواريانى چند تربيت كرده بنام معلم ميان امت فرستاد تا غفلت‌زدگان وادى بيخبرى ، و از راه‌افتادگان آئين موسوى را باز به راه بخوانند و از خوان هدايت خود بهره‌ور سازند . شش قرن بر اين بگذشت . وقت آن آمد كه آخرين معلم مكتب الهى ، و بزرگترين مؤسس مدرسه روحانى و برگزيده‌ترين فرد جهان آفرينش از دامنه كوه حرا قيام كرده ، واپسين برنامه دين الهى را بجهانيان عرضه كند و آخرين كتاب آسمانى را در دسترس بندگان خدا گذارد ، كه با اجراى دستورات آن بتأمين معاش و معاد موفق آيند .\r\nاولين فرمانى كه از پيشگاه الهى به او ابلاغ شد قرائت بود ، و كتابت كه حضرتش را گفتند :   اقْرَأْ وَ رَبُّكَ الْأَكْرَمُ الَّذِي عَلَّمَ بِالْقَلَمِ   ، براى اينكه همه فرزندان آدم راه درس و كتاب گيرند و دل بنور دانش روشن كنند . حضرتش صلاى عام درداده فرمود :\r\nطلب العلم فريضة على كل مسلم و مسلمه .\r\nاز صدر اسلام كه طنطنه دين محمدى و شوكت كيش اقدس احمدى جهان بشريت را فراگرفته بود بازار علم و ادب رواجى فراوان داشت ، و هرروز بر رونق آن ميافزود و مكتب اسلامى نوابغى تقديم جهان كرد كه همه از مفاخر بشريت بودند .\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nچند قرنى كار بر اين منوال بود . بتدريج رونق اين بازار كم و كمتر شده و تحولات شوم جهان در محافل تعليم اسلامى و رشته‌هاى گوناگون علوم دستخوش تعطيل شده ، تعليمات در كشور ما انحصارا بعربيات اختصاص يافت ، آن هم مختص طلابى بود كه به لباس روحانى در مدارس مخصوص به خود مجتمع شده ، با روحيات مختلف و آرزوهاى صحيح و ناصحيح ادامه تحصيل ميدادند ؛ و اكثريت افراد كشور از كسب دانش محروم مانده ، جاهل به دنيا ميآمدند و جاهل از دنيا ميرفتند .\r\nدر نيمه دوم سده سيزده هجرى نابغه نامى شرق شادروان ميرزا تقيخان امير كبير بزرگترين قدم در تاسيس اساس دانش برداشته بتاسيس دار الفنون تهران اقدام فرمود .\r\nاگرچه اين مدرسه هم ، هم‌طراز دار الفنونهاى جهان و با برنامه‌يى مطابق دار الفنون وين پايه‌گذارى شده بود ، ولى با شراف و اعيانزادگان اختصاص داشته و در عين حال رهبر تعليمات متوسطه و عالى بود ، و اكثريت مردم از مرحله اول و دوم - تعليمات نه ساله فعلى - محروم و بىنصيب بودند ، و قابليت استفاده از دار الفنون را نداشتند .\r\nدر سال 1300 هجرى پدر شادروانم حاج ميرزا حسن رشديه تبريزى ، پس از طى دوره دو ساله تهيه معلم دار المعلمين بيروت براى استفاده از سازمان و تشكيلات روسيه در تحت حمايت و سرپرستى برادر مادريش حاج آخوند مقيم ايروان ، اولين مدرسه ايرانى را در ايروان تاسيس و تا پنج سال دائر داشت . در سال 1305 قمرى بدامن مادر وطن گرائيده ، به ميمنت و مباركى اولين مدرسه را در تبريز تاسيس و تا ده سال مقيم آنجا بود ؛ و نه بار مدرسه گشود و دستخوش حوادث شده . در سال 1315 بكوشش شادروان حاج ميرزا على خان امين الدوله بامر پادشاه وقت به تهران احضار شده ، اولين مدرسه را در پايتخت بنام « رشديه » بگشود . و بدنبال او نيك‌انديشان و امناى مدرسه رشديه و ساير خدمتگزاران مدرسه‌ها تأسيس كرده ، روزبروز برونق بازار علم و ادب افزودند .\r\nروزى متصديان راديو در برنامه « خدمتگزاران و بزرگان كشور » ، گفتارى بعنوان « بنيانگذار فرهنگ نوين و تربيت جديد در ايران » ، شرح حال پدرم را پخش ميكرد .\r\nگذشته از اشتباهاتيكه در بيان مطلب شده بود ، نام پدرم را ميرزا حسن خان ذكر كرد ، در صورتى كه تمام عمر معمم و چند صباحى مكلا بكلاه پهلوى ، و باز تا آخر حيات معمم و حاج ميرزا حسن رشديه معروف بود .\r\nبالاخره مقتضى چنين ديدم شرح خدمات و زحمات پدرم را در اين راه از يادداشتهاى آن شادروان و آنچه خود ديده يا از حضرتش شنيده بودم ، دفترى تهيه و تقديم حضور مشتاقان كنم . باشد كه در صحيفه ايام اين اقدام من هم خدمت فرهنگى بقلم آيد .\r\nباللّه التوفيق و عليه التكلان\r\nشمس الدين رشديه\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\nفصل اول طفوليت و جوانى رشديه\r\n\r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\nطفوليت و جوانى رشديه حاج ميرزا حسن رشديه ، فرزند آخوند ملا مهدى تبريزى است كه از زهاد و مجتهدين گوشه‌نشين تبريز و مورد ارادت و احترام فراوان آشنايان بود . مادر رشديه سارا خانم ، نوه صادقخان شقاقى بود كه با فرزندانش بامر فتحعليشاه شهيد شدند .\r\nشادروان رشديه روز جمعه پنجم رمضان 1276 قمرى ، در تبريز چشم بجهان گشود . چون بسن رشد رسيد به مكتبخانه‌اش سپردند . آخوند مكتبدار هوش و ذكاوت رشديه را بيش از ساير شاگردان ديده ، توجه خاصى بوى داشت و در ماه‌هاى اول خليفه مكتب‌خانه‌اش كرد .\r\nهوش و قريحه رشديه را از اين جريان ميتوان دريافت : ميان دو خانواده بزرگ تبريز بر سر ملكى اختلاف‌نظرها پيدا شد . كار بجاى باريك كشيده بود . تصفيه امر را بمحضر حاج ميرزا جواد مجتهد بزرگ تبريز ، كه از اعاظم اعيان نيز حساب ميشد ، برده بودند . او هم حل قضيه را به آخوند ملا مهدى ، پدر رشديه محول فرموده بود .\r\nآخوند هم با علما و آشنايان موضوع را در ميان نهاده ، درصدد بود راه‌حلى براى اين قضيه پيدا كند و نميشد . چندى بر اين بگذشت . حاج ميرزا جواد آقا به زيارت عتبات رفت . پس از مراجعت ، چنان كه رسم است ، آشنايان بعنوان چشم‌روشنى كاسه نبات و كله‌قند و غيره ميفرستادند .\r\nآخوند ملا مهدى هم بسابقه ارادت ، درخور خود و او هديه‌ئى تهيه كرده ، بوسيله رشديه منزل آقا ميفرستد . در خانه آقا هديه را گرفته ظرفش را پس دادند . رشديه منتظر بود حاج ميرزا جواد آقا او را احضار كند ، و احوال او و پدرش را گرماگرم بپرسد ، و بعبارت اخرى براى رشديه ارزشى قائل شود . چون اينطور نكرد ، رشديه هم كسل و پريشان راه خانه را گرفت .\r\nچون به خانه آمد پدرش پرسيد ، « آقا را ديدى ؟ » گفت : « بلى ، خيلى احوالپرسى كردند و بشما هم سلام رساندند ، و فرمودند كار حاج هاشم آقا و حاج محمود بكجا رسيد ؟\r\nگفتم هنوز معوق است . فرمود چنين كنيد » ؛ و شرحى از خود ساخته بيان كرد . آخوند هم همانطور كرد و كار باصلاح پيوست ، و طرفين با رضايت كامل ترك دعوا كردند ، و روى يكديگر را بوسيدند و خيلى هم راضى بودند . دو سه ماهى از اين قضيه گذشت .\r\nروزى مجتهد از آخوند پرسيد : « كار پيچيده حاج هاشم و حاج محمود را چه كرديد ؟ » گفت ، « همانطور كه دستور فرموديد عمل كرديم هردو راضى شدند ، و روى يكديگر\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nرا بوسيدند . » پرسيد : « چه دستورى ؟ » گفت ، « همان دستورى كه بوسيله حسن ( بنده زاده ) پيغام فرموده بوديد . » تعجبش بيشتر شد . چون خيلى كنجكاو بود ، فرمود ، « همين روزها با حسن تشريف بياوريد پيش من » . فرداى آن روز ، پدر و پسر خدمت مجتهد رسيدند . مجتهد پرسيد ، « قضيه چه بود ؟ » رشديه گفت ، « من خدمت رسيدم و مورد هيچ عنايتى قرار نگرفتم ، نخواستم كه بپدرم بگويم كه به من هيچ محل نگذاشتند .\r\nراه‌حل مرافعه حاج هاشم را خودم ساختم و بنام شما ابلاغ كردم . آقا هم همانطور كردند كار فيصله يافت . »\r\nمجتهد رشديه را تمجيد فراوان كرد و يك طاقه عبا مرحمت فرمود و گفت ، « اين عوض آن بىاعتنائى كه بشما شد ، پسرم از من نرنج . » و به آخوند گفت ، « قدر اين پسر را بدان و در تحصيل او غفلت مفرما كه خيلى فوق العاده است . خدا حفظش كند . »\r\nبمطلب خود برگرديم . رشديه خليفه مكتب‌خانه شده بر همه شاگردان برترى يافت .\r\nشيخ مكتبدار تا چه پايه سواد داشت خدا ميداند ، اما بسيار بيرحم بود و طفلانرا سخت مىآزرد و بىمحابا ميزد . رشديه دريافته بود كه شاگرد بيچاره درس را نفهميده است يا آخوند نتوانسته است بفهماند ، چوبش را بچه‌ها ميخورند ؛ و حقيقتش اينست كه اين آخوند راه ياد دادن را بدست نياورده است تا طفل را رهبرى كند . از اينرو شاگرد و آخوند هردو در عذاب بودند ، و بچه‌ها به زور رونويسى بيحساب و تمرين و مداومت فراوان و حفظ نقش كلمات ، بعد از مدتها توفيق خواندن و نوشتن را پيدا ميكردند .\r\nاين موضوع از همان اول توجه رشديه را جلب كرده ، دريافت كه همه عيبها از نقص اصول تعليم ، با بدى راه آموزش است . در رفع اين نقيصه آنچه بنظرش ميرسيد و بفكرش مىآمد عمل ميكرد و سخت ميكوشيد ، اما تنها استعداد خدادادى كافى نبود ، تجربه و آزمايشهاى فراوان لازم داشت . چنان كه بعدا گفته خواهد شد ، بلطف خداوند در اين راه كاميابى كامل حاصل كرد .\r\nبىمناسبت نيست كه درس اول و دوم و سوم و چهارم مكتبخانه‌هاى آن روز را براى مزيد اطلاع خوانندگان بيان كنيم تا بجريان روشنتر شوند .\r\nدرس روز اول ، آخوند ميخواند و بچه‌ها هم ميخوانند : « بسم اللّه الرحمن الرحيم ! هو الفتاح العليم ، اول دفتر بنام ايزد دانا ، صانع پروردگار ، حى توانا » .\r\nالف زبر ا - ب زبر ب - ت زبر ت - ث زبر ث - جيم زبر ج ، تا آخر حروف ، ى زبر ى .\r\nبحث دوم : الف زير ا - ب زير ب - ت زير ت - ث زير ث - جيم زير ج ، تا آخر حروف .\r\nبحث سوم : الف پيش ا - ب پيش ب - ت پيش ت - ث پيش ث - جيم پيش ج ، تا آخر حروف .\r\nدرس دوم : الف دو زبر اندو - دو زير اندو - دو پيش ان . ب دو زبر بندو - دو زير بندو - دو پيش بن . ت دو زبر تندو - دو زير تندو - دو پيش تن . ث دو زبر ثندو - دو زير ثندو - دو پيش ثن .\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nآخوند ميپرسيد ، « ياد گرفتند ؟ » همه بصداى بلند ، « بله . »\r\nدرس سوم : ( تركيب حروف ) ب الف با - ت الف تا - ث الف ثا - جيم الف جا ، تا آخر حروف .\r\nبحث دوم : الف واو او - ب واو بو - ت واو تو - جيم واو جو - س واو سو ، تا آخر . حروف .\r\nبحث سوم : الف ى اى - ب ى بى - ت ى تى - جيم ى جى - س ى سى ، تا آخر .\r\nهيجى و تقسيم كلمه : « كتاب هيجى كن » ، كاف زيرك - ت الف تا - ب جزمى .\r\nكتاب .\r\n« دوات را هيجى كن » ، دال زبر د - واو الف وا - ت جزمى ، دوات .\r\n« جمال را هيجى كن » ، جيم زبر ج - ميم الف ما - لام جزمى ، جمال .\r\nهمه « ياد گرفتند ؟ » « بله » .\r\nبدين ترتيب حروف و حركات و تنوين مدتى مديد مداومت ميشد .\r\nپس از اينها ، آخوند طفلى را بحضور خوانده ميگويد ، « بنويس گل » . بچه ميماند .\r\nخدايا چه كند ؟ چه بنويسد ؟ چه خاكى بسر كند ؟ آخوند ميگويد ، « گاف پيش گ - لام جزمى گل . » كودك حيران ميماند ، گاف پيش گ چه فلزيست ؟ چه جانوريست ؟ - لام جزمى اسم گل است يا باغبان ؟ اينجا است كه تسليم چوب و فلك مىشود . بيچاره طفل در نوشتن گل ، « گ » را بلد است نوشتن « ل » را هم بلد است ، در تركيب اينها معطل ميماند .\r\nاز مطلب دور نيفتيم . زجر و آزار معلم نسبت به اطفال باندازه‌يى بود ، كه مرخص كردن آنها از چنگ معلم ثواب بزرگى شناخته شده بود - دردها دوا ميكرد و حاجتها روا ميساخت . مثلا اگر زنى كه در حال وضع حمل بود و كار به سختى ميكشيد ، فورا اطرافيان زائو پولى بيكى از اين مكتب‌داران ميدادند كه مكتب را تعطيل و شاگردان را مرخص كند ، تا بخوشى اين آزادشدگان خدا به مريض آنها رحم كند و از شكنجه‌زايش آسوده شود .\r\nاز اينكه مرخص شدن از مكتب را آزاد شدن ميگفتند ، معلوم مىشود كه حال به چه منوال بوده ؟ نه تنها اين آخوند اين اندازه سختگيرى را داشت بلكه اين دستور عمومى مكتب‌داران بود كه سرگذرها دكانى را گرفته زندان بىگناهان و اطفال معصوم ساخته بودند . اينست قسمتى از زبانحال شاگردان مكتب‌خانه‌ها :\r\n« چهارشنبه كنم فكرى ، پنجشنبه كنم شادى ، جمعه ميكنم بازى ، اى شنبه ناراضى ، پاها فلك اندازى ، چوبهاى آلبالو ، پاهاى خون‌آلو ( د ) . »\r\nخلاصه مجازات بيرحمانه معلم ، رشديه را سخت متاثر ميكرد . بچه‌ها را سپرده بود صبح زود قبل از آخوند بيايند و كليد مكتب هم پيش خودش بود . صبح زودتر از ساعت معمول بمكتب يعنى دكان آمده ، در را باز و حريم آن را آب و جارو ميكرد ، بچه‌ها هم بتدريج حاضر ميشدند و رشديه درس را روانشان ميكرد - بچه‌ها وجود رشديه را مغتنم ميشمردند كه بكمك او درسشان را ياد ميگرفتند و در مجازاتشان تخفيفى\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nپيدا ميشد . از اينرو طفلكان پروانه‌وار اطراف رشديه ميگشتند . معلم هم بسيار خوشحال بود زيرا كه پيشرفت بچه‌ها به حساب او گذاشته ميشد ، و اسباب ترقى مكتب بود .\r\nهمين سعى و كوشش در فهماندن درس بچه‌ها ، اولين درس اصول تعليم در رشديه و رهروى به معلمى گرديد ، و بسيار خوشحال بود كه نسبتا ورزيده شده است و اطفال را رهبرى مىكند و زجر آخوند را از آن بيگناهان رفع كرده است .\r\nكتب درسى آنزمان در مكتب‌خانه‌ها و پس از آن عبارت بود از : قرآن - جامع عباسى ابواب الجنان ( نصايح و حكم و مواعظ ) گلستان - صرف - نحو - نصاب الصبيان - جودى - جوهرى - ترسل .\r\nچند سالى گذشت رشديه مثل ساير آخوندزادگان پيش پدر و ديگران صرف و نحو و غيره را به حد لازم فراگرفته ، الفيه و صمديه ، و انموزح و ( وصاف ) و غيره را فرا گرفته ، از فقه و احكام و فتاوى هم بهره‌يى بدست آورده ، از معلومات آن روز و لازمه ملائى و پيشنمازى طرفى بسته بود . رشديه با حافظه قوى كه داشت ، از قصائد قاآنى و جوهرى محظوظات فراوانى داشت .\r\nمساجد هر شهر تيول پيشنمازان آن شهر بود . مسجدى هم از اقصاى شهر برشديه رسيده بود ، و مساجد وسط شهر از آن متنفذان بود . در آن روزها رشديه به بيست و دومين مرحله زندگى پا نهاده بود . از اين مدت ، شش سال دوره طفوليت ، پنجسال در مكتب‌خانه و تعليمات ابتدائيه ، يازده سال تحصيل عربيات و ادبيات و فقه و غيره صرف شده بود ، و با قد بلندى كه داشت پيشنماز خوبى بود .\r\nخلاصه رشديه در مسجد خود نماز ميخواند و روزهائى هم بمنبر ميرفت . عصر يكى از روزهاى رمضان سال 1298 ه . ق . كه در عرشه منبر مشغول موعظه بود ، و از حرام بودن اطاعت بر حاكم ظالم سخن ميگفت ؛ قضا را مظفر الدين ميرزا وليعهد ، براى نماز به آنجا آمد . كه شاهزاده را رسم اين بود كه پس از مراجعت از شكار ، براى اداى نماز بهر مسجدى كه مسير راهش بود ميرفت . امروز گذارش به اين مسجد افتاد . بمحض اينكه پاى وليعهد به مسجد رسيد ، رشديه سخن را برگردانده وليعهد را اعدل ناس معرفى كرده ، مردم را باطاعت از حضرت و الا ترغيب و تحريص كرد .\r\nسخن به آخر رسيد و مسجديان متفرق شدند ، و رشديه رو بخانه‌اش حركت كرد .\r\nدر راه يكباره به خود آمده گفت ، « اى غافل نادان ، براى رضاى خدا سخن گفته مردم را از اطاعت بر ظالم بازميداشتى ، بمحض اينكه يك ظالم متنفذ وارد شد خدا را رها كرده شيطان را گرفتى ، و مردمان را باطاعت شيطان خواندى ؟ »\r\nبعد مسافت از مسجد تا منزل رشديه را فرصت آن داد كه نفس اماره را كاملا سركوبى كند . با پريشانى تمام به خانه آمد . برادران پدرى هم از مسجدهاشان آمدند و افطار برگزار شد . ولى رشديه را بهت خاصى گرفته بود . مادرش گفت ، « حسن پيش‌آمدى شده است ؟ » گفت ، « نه . » گفت « پس چرا سر دماغ نيستى و نتوانستى افطار كنى ؟ » گفت ، « سرم درد مىكند ولى چيزى نيست اهميت ندارد . »\r\nبعد از افطار ، با پدر كه آنشب نوبت اطاق سارا ( مادر رشديه ) را داشت ، خلوت\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nكرده جريانرا شرح داد و گفت ، « ديگر به مسجد نميروم . گناه خودم كم نيست و بال ديگران را چرا به گردن بگيرم ؟ » پدر گفت ، « از اين تنبه خوشحال باش و بكوش كه راه خدا روى و شيطانرا برانى . » گفت ، « آن قابليت را در خود نمىبينم زيرا بمحض اينكه وليعهد پاى منبر خود ديدم ، چيزى نمانده بود كه قالب تهى كنم . خيلى فكر كرده‌ام . چاره در اينست كه براى تحصيل بنجف روم . » پدر راضى شد . مادر سر بمخالفت برداشت كه : « نابرادريها مسجد و محراب داشته باشند تو كه فرزند ارشد منى نداشته باشى ؟ مردم چه ميگويند ؟ مقدمات بزرگى خودت را از دست مده . » بالاخره مادر را متقاعد كردند كه نجف برود و البته پس از تكميل تحصيل ، مجتهد شده برميگردد . ( اين قسمت را اينجا داشته باشيد ) .\r\nدر آن روزها سه روزنامه فارسى در خارج ايران منتشر ميشد . حبل المتين در كلكته ، اختر و ثريا در اسلامبول . بعدها روزنامه چهره‌نماى مصر هم بر آنها افزوده شد ، و چند سال بعد روزنامه شمس اسلامبول هم پنجمين آنها گشت .\r\nاز اين روزنامه‌ها حبل المتين و اختر و ثريا به تبريز ميرسيد . رشديه به خواندن اين روزنامه‌ها بسيار شائق بود ، و آنها را مكرر ميخواند و با اوضاع جهان كم‌وبيش آشنا ميشد ، و فكرهاى تازه‌يى از مغزش ميگذشت . از اينرو از همه برادران ، شايد از همه اهل تبريز ممتاز بود . از روزنامه ثريا استفاده بيشترى ميكرد ، چنان كه خود در « كفاية التعليم » كتاب درسى مدارس ، بعدها نوشته بود : « روزنامه ثريا بسى تاريكيها را روشن كرد . »\r\nدر آن روزها در يكى از شماره‌هاى ثريا نوشته بود ، در اروپا در هر صد نفرى يكنفر بيسواد است و در ايران در هر هزار نفرى يك نفر باسواد ، و اين از بدى اصول تعليم است .\r\nرشديه كه به اين نقيصه بزرگ و اساسى اذعان داشت ، از وقتى كه اين روزنامه را خواند نيتش عوض شد ، و از مسافرت بنجف منصرف و به خيال افتاد كه باسلامبول يا مصر يا بيروت ، كه انگليسيها و فرانسويها در اين دو شهر اخير دار المعلمين باز كرده بودند برود ؛ و مقدمات رسيدن به آرزوى ديرينه‌اش را كه اصلاح اصول تعليم و تربيت بود فراهم سازد . با پدر خلوت كرده با بيان صغرى و كبراى مفصل بالاخره موافقت او را در مسافرت خود بيكى از دو شهر مصر يا بيروت ، جلب كرد . بالاخره پدر هم او را متوكلا على اللّه روانه بيروت نمود . رشديه بنام عزيمت به نجف از تبريز بيرون آمده راه بيروت پيش‌گرفت . رفت و بديار مقصود رسيد . ناگفته نگذارم كه مخارج اين سفر را از هر حيث حاج ميرزا جواد مجتهد عطا فرمود .\r\n\r\n","description":"","footnote":"","page_name":" 19 ","page_number":19},
  {"content":"\r\n . \r\n","description":"","footnote":"","page_name":" 20 ","page_number":20},
  {"content":"\r\n\r\n\r\nفصل دوم رشديه در ايروان و اولين مدرسه ايرانى\r\n\r\n","description":"","footnote":"","page_name":" 21 ","page_number":21},
  {"content":"\r\n . \r\n","description":"","footnote":"","page_name":" 22 ","page_number":22},
  {"content":"\r\n\r\nرشديه در ايروان و اولين مدرسه ايرانى طرز تعليمات دانشگاه فرانسويان بيروت در وضع آموزش مدارس آنجا هم موثر واقع شده ، مدارسى از خود بيروتيان به همان نحو اداره ميشد ؛ و اين مدارس هم اسلامى بودند هم متجدد .\r\nرشديه در سال 1298 ، داخل يكى از اين مدارس شده تحت نظر معلمان تربيت يافته فرانسويان ، بفراگرفتن اصول تعليم و آشنائى به طرز تعليمات جديد پرداخت ، و دو سال سرگرم اين كار بود و طرفى كامل بست . نزديك سال 1300 ، بعزم تاسيس مدرسه در ايران ، بيروت را ترك گفت و از راه اسلامبول عازم ايران شد . در اسلامبول از مدارسى كه با اصول جديد اداره ميشدند ، ديدن كرده سازمان آنها را پسنديد و بخاطر سپرد .\r\nدر اسلامبول بخاطرش گذشت اول به ايروان كه برادر مادريش ، حاج آخوند در آنجا بود رفته ، بكمك او جهت ايرانيان آنجا يك مدرسه اسلامى تاسيسى كند . رفت و توفيق كامل يافت چهار سال اين مدرسه دائر بود . رشديه در اين مدت با استفاده از تشكيلات مدارس روسيها ، روزبروز بر رونق مدرسه خود ميافزود ، و مدرسه مورد توجه و استقبال مسلمانان بخصوص ايرانيان مقيم آنجا گرديد و كر و فرى راه انداخته ؛ خود نيز در اين كار كاملا ورزيده و باتجربه شده بود .\r\nاز اين سفرها و اين ممارستها و اين آزمايشها ، بزرگترين هديه‌ايرا كه براى وطن و هموطنانش فراهم آورده بود الفباء صوتى بود كه از ابتكارات پرقيمت آن شادروانست در تقسيم كلمات يا هيجى صداى حروف را تجزيه و تركيب ميكرد . مثلا در كلمه بار ، ميگفت ، « ب - ا مىشود با - ر - مىشود بار . » و نميگفت ، « ب بصداى الفى با و بصداى جزمى ر مىشود بار . » در كلمه تبر ، ميگفت ، « ت ت مىشود ت + ب ت مىشود ب + تب + ر مىشود تبر . » و نمىگفت ، « ت زبر ت - ب زبر ب - ر جزمى ، تبر . » كم‌كم چنين گفته ميشد ، « ت - ت ا ب - ب تب ر تبر . » به اين ترتيب شاگرد همانرا مينوشت كه ميگفت ، و براى تشخيص حروف هر كلمه صداهاى آن را از هم جدا كرده مينوشت ، و كودك از گفتن اسم حروف و مطالبى كه هيچ نمىفهميد آسوده شده بود .\r\nروزى از پدر شادروانم شنيدم كه ميفرمود ، « خدمت بزرگ من تاسيس مدرسه در ايران نيست ، و اگر من اين كار را نميكردم دير يا زود ديگرى اين كار را ميكرد .\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nخدمت ذيقيمت من ، ايجاد الفباء صوتى است كه راه آموزش را سهل و آسان كرده است ، و نوآموزان بيگناه را از آن كوره‌راهها و عذابها خلاص كرده است . و با اين اصول است كه كودن‌ترين اطفال در 60 روز نوشتن و خواندن را مىآموزند . » « 1 »\r\nدر اوائل سال چهارم از عمر مدرسه بود كه ناصر الدين شاه ، از سفر دوم فرنگستان مراجعت كرده ، پس از انجام دادن مهمانى هجده روزه روسيه ، عازم ايران مىشود .\r\nدر اوچ كليساى ايروان ، مهمان پاپ اعظم ارامنه بود . چون محل مدرسه رشديه داخل جلوخانى در خط سير پادشاه ايران بود ، رشديه اولياى اطفال را مىبيند و تقاضا مىكند جلو خانرا با قالى و قاليچه و شالهاى ايرانى تزئين كرده ، يك طاق زيبائى هم در مدخل جلو خان مزين با قاليچه و ترمه زده ، بالاى آن عكس ناصر الدين شاه را گذاشته و طرفينش پرچم ايران را باهتزاز آوردند .\r\nناصر الدين شاه ، موقع رسيدن به اين محل نديدن چنين موسسه ايرانى را مخالف شئون سلطنت ديده ، توقف فرمود و پرسيد ، « اينجا كجا است ؟ » گفتند ، « يك مدرسه ايرانيست . » رشديه شاگردانرا با لباس متحد الشكل از طرفين طاق به دو صف تا در مدرسه نگاهداشته ، معلمين هم در يك طرف اطاق ، روبخط ورود پادشاه ايستاده بودند . رشديه هم با قد رسا و شايان توجه خود در راس معلمين ايستاده بود . بمحض اينكه شاه پياده شد ، شاگردان سرود ورود شاه را كه با آهنگ خاص جذاب شرقى تهيه شده بود خواندند ، كه بيت اولش اين بود :\r\n الا رسيده موكب شه سپهر آستان * فلك كمينه چاكرش ملك مطيع و پاسبان \r\nاين سرود را يكى از شاگردان خوش‌صوت با صداى بلند مصرع مصرع ميخواند ، و ديگران با همان آهنگ جواب ميدادند ؛ و نسخه شعر بوسيله رشديه تقديم شاهنشاه ايران شد .\r\nپس از شعر اطفال ، شاه بمدخل مدرسه رسيده بود . رشديه خطابه مختصرى ايراد كرد كه آخرش چنين بود :\r\n« سوغاتيرا كه ايرانيان از آستان ملك پاسبان پدر تاجدار ، انتظار دارند اجازه تاسيس اين گونه مدارس در ايران است . »\r\nايرانيان مقيم ايروان كه در جلو خان جمع بودند با فريادهاى : « ياشاسون شاهيميز چوخ ساغ اول » « يعنى شاه ما زنده باد - خيلى زنده بمانى » ، غلغله در نه فلك انداخته بودند . پس از تمام شدن نطق رشديه ، شاه به داخل مدرسه وارد و اطاقها را گردش مىكند ، و عميقا متوجه تشكيلات مدرسه مىشود . وسائل پذيرائى در اطاق مدير فراهم شده بود .\r\nشاه پنج دقيقه پاى ميز مدير توقف كرده بمدير ميگويد ، « با ما بيائيد . » - رشديه به برادر بزرگش حاج آخوند ميگويد ، « شما مدرسه را نگاه داريد تا دستور بفرستم » .\r\n\r\n\r\n","description":"","footnote":"\r\n( 1 ) - در سال 1327 شمسى كه آقاى يزدانفر ، مدير كل وزارت فرهنگ بود اين بنده بنابر دعوت ايشان يك كلاس نوآموزان را در سايه اين اصول پس از شصت ساعت نوشتن و خواندن صحيح آموخته ، در حضور هيئت ممتحنه و استادان تعليم و تربيت امتحان شايان توجهى ارائه دادم . خدا نيك‌انديشان را بيامرزد .\r\n","page_name":" 24 ","page_number":24},
  {"content":"\r\n\r\nديگر سر از پا نميشناسد . جزو ملازمين همايونى شده ، در دل چه انديشه‌هاى درخشانى دارد ، خدا ميداند ! شاه از ايروان حركت كرده رشديه هم جزو ملتزمين ركابست . روزى يكساعت شاه ، رشديه را احضار و در اطراف مدرسه سئوالاتى مىكند .\r\nرشديه جوان بىتجربه ، غافل از فكر و نيت پادشاه ، منافع مدرسه را هرچه مفصلتر و بهتر شرح ميدهد . شاه زيرك هم بدقت تمام گوش ميداد . موكب شاهانه به نخجوان رسيد و پس از توقف لازم حركت كرد . رئيس چاپارخانه به رشديه گفت ، « كالسكه شما اسب ندارد ، فرستاديم از چپرخانه پائين يك كمند اسب بياورند ، ساعتى تحمل كنيد ميرسد . » رشديه هنوز در پوست نميگنجيد . ساعت اول گذشت ، ساعت دوم گذشت ، ساعت سوم و چهارم هم گذشت اسب نرسيد . رشديه دانست كه تيرش به سنگ خورده است . خواست به ايروان برگرديد . رئيس چاپارخانه گفت ، « تا اعليحضرت به تهران برسند شما اينجا مهمان منيد . »\r\nپدرم ميگفت : « اسما قوناق و رسما دوستاق شديم » .\r\nروزهاى چندى گذشت تا شاه به تهران رسيد . رشديه هم مرخص شده به ايروان برگشت . چه ايروانى ؟ مدرسه منحل ، اثاثيه توقيف ، در مدرسه به مهر كارگذار ايران مهروموم شده بود . ناچار رشديه ترك ايروان كرده به ايران مىآيد .\r\n\r\n","description":"","footnote":"","page_name":" 25 ","page_number":25},
  {"content":"\r\n . \r\n","description":"","footnote":"","page_name":" 26 ","page_number":26},
  {"content":"\r\n\r\n\r\nفصل سوم رشديه در تبريز و تأسيس مدرسه\r\n\r\n","description":"","footnote":"","page_name":" 27 ","page_number":27},
  {"content":"\r\n . \r\n","description":"","footnote":"","page_name":" 28 ","page_number":28},
  {"content":"\r\n\r\nرشديه در تبريز و تاسيس مدرسه اوقاتى كه رشديه در ايروان مدرسه داشت با دو مسلمان گران‌قدر آشنائى پيدا كرد . حاج زين العابدين تقى اف بادكوبه‌يى مقيم باكو ، و حاج ميرزا عبد الرحيم طالب اف تبريزى مقيم تمرخان شوره قفقاز .\r\nتقى اف صاحب چاه‌هاى نفت باكو ، و از مردان نيك‌انديش و خير قفقاز بود . در قفقاز مدرسه‌ئى نبود كه از اعانه‌هاى او برخوردار نشده باشد .\r\nچون رشديه در ايروان مدرسه بازكرده مورد استقبال فراوان مسلمانان قرار گرفت ، و خبر تاسيس يك مدرسه ايرانى به همه نواحى قفقاز رسيد ، اولين كسى كه از مسلمانان دست اعانت و محبت بجانب رشديه دراز كرد همين بزرگوار بود ، كه مخارج تحصيل چند نفر بىبضاعت را قبول كرد . وجه قابلى هم براى كمك بمدرسه تقديم نمود .\r\nپس از آنكه بساط مدرسه رشديه از ايروان برچيده شد و به تبريز افتاد ، غير مستقيم مساعدتهاى او باز بمدرسه رشديه ميرسيد .\r\nدر سفر اول حج ، رشديه در مراجعت به اسلامبول رفت ، و پس از بررسيها در كيفيت مدارس آنجا و خريد مقدارى كتاب و ارسال آنها به تهران ، به قفقاز رفت و با دوست گران‌قدر خود ديدارى تازه كرد . چون دانست كه مدرسه رشديه در تهران دائر است ، مقدار زيادى لوازم تحصيلى از كيف و لوازم التحرير براى بىبضاعتان مدرسه اعطا كرد ، و براى افراد خانواده رشديه هم سوقاتهائى عنايت نمود .\r\nپس از مراجعت رشديه ، دو هزار تومان به عهده حاج محمد اسمعيل تاجر ميفرستد كه اصلش پيش او بماند ، و نفعش طبق قرارداد او بمدرسه رشديه برسد ؛ و مرتبا ميرسيد تا پس از تحولات عظيم آن هم بضبط وزارت فرهنگ درآمد كه شرح آن ناگفتن اوليتر !\r\nاين مرد بزرگوار نيكوكار فرهنگ‌نواز ، پيش دولت و جامعه مردم ديار خويش باندازه‌يى محترم بود كه پس از انقلاب اكتبر 1917 روسيه ، كه تمام تجار و بزرگان سرنگون شدند ، اين بزرگوار با تمام حيثيات خود باقى ماند . و عمارت هفت طبقه « اسمعيليه » را كه اولين عمارت باكو بود ، مادام الحيات با همان مبلمان ممتاز كه هر طبقه‌اش برسم\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nكشورى مبله شده بود ، در اختيار وى باقى گذاشتند . حق هميشه متجلى است و پس از طوفان‌هاى دهشت‌زا .\r\nرحمة اللّه عليه رحمة واسعه\r\nحاج ميرزا عبد الرحيم طالب اف تبريزى ، اين دانشمند از مفاخر ايران و فردى مسلمان و وطن‌پرست داراى تاليفات ذيقيمت ، از معاريف قفقاز بود . رشديه در مسافرت به قفقاز ، چندى در تمرخان شوره ( از بلاد قفقاز ) مهمان اين رادمرد بود . او جزو رجالى بود كه از طرف دفتر امپراطورى بوسيله فرمانفرماى قفقاز براى شركت در جشن تاجگذارى نيكلاى دوم دعوت شده بود . اوقاتى بود كه رشديه مهمان او بود . طالب اف بعذر داشتن مهمان از شرفيابى معذرت ميطلبد ، تحقيق ميكنند كه مهمانش كيست بوسيله تلگرافى از فرمانفرماى قفقاز ، رشديه هم براى شركت به جشن تاجگذارى بمسكو دعوت مىشود و هر دو در آن مهمانى حضور پيدا ميكنند .\r\nاز تأليفات اين دانشمند ، كتاب نفيس و پرارج « احمد » - « نخبه سپهرى » - « پندنامه » « كتاب فيزيك » ؛ كه از سه كتاب اخير مجلدات فراوان براى تدريس در مدرسه رشديه اهداء فرموده بود ، كه برايگان بشاگردان داده شد .\r\nطالب اف در تهران با تجارتخانه مرتضوى كه صرافخانه درجه اول آن روز بود طرف معامله شده ، از اول محرم سال 1323 قمرى ، قرار گذاشته بود ماهى بيست تومان بنام اعانه بر مكتب رشديه بپردازد .\r\nاوقاتيكه رشديه را بكلات تبعيد كردند ، نبودن مدير باعث شد كه مدرسه از رونق افتاد . از طرفى هم اولياى متمول اطفال ، از ترس اينكه بودن فرزندشان در اين مدرسه ايشان را پيش عين الدوله مقصر قلم دهد ، اطفال خود را از اين مدرسه بيرون آوردند ، و مدرسه به حال احتضار افتاده بود و دخل و خرج نميكرد . تنها همين اعانه طالب اف بود كه بين دو خانواده رشديه تقسيم ميشد .\r\nدرهرحال اين دانشمند بزرگ ، شب و روز خود را با تحرير و تاليف ميگذراند و علاوه بر معلومات فراوان در رشته‌هاى مختلف ، از طبع شعر هم حظى وافى و نصيبى وافر داشت . و با انتشار آثار منظومه ملى و سياسى خود در بيدار كردن خواص ، و بيان مفاسد ، و علل انحطاط ايران و احقاق حقوق ملى ، سهم بسزائى دارد . دو بيت اول يكى از قصائد وطنيه او را زينت دفتر ميكنيم :\r\n گردهم شرح من از ظلم و فساد وطنم * سوزد از آتش دل نامده بر لب سخنم\r\nبخدائيكه برافراشته اين چرخ بلند * شرمم از گفته خويش آيد و از خويشتنم \r\nپس از فوت اين رادمرد دانشمند ، پدرم از ميرزا مهدى شريف شيرازى كه در فن كاشى صنعتىسازى و چندين هنر ظريفه تسلطى فراوان داشت ، تقاضا مىكند يك جفت چراغ گلدانى بسازد و در يك طرف آن تصوير آن مرد را نقاشى كند ؛ الحق خوب از عهده برآمده بود ، و تقديم مزار شريفش كرد . خدايش بيامرزاد و در بهشت برينش منزل دهاد .\r\nخلاصه پس از رسيدن شاه بتهران ، رشديه از زندان چپرخانه مرخص شده به ايروان\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nبرگشت . كاسه كوزه‌ها را شكسته و ريخته ديد . عازم تبريز شد و بدامن وطن گرائيد .\r\nدر وطن هم ماجراها شروع مىشود ، كه در اوراق آينده شرحش به نظر خوانندگان گرامى ميرسد .\r\nرشديه به تبريز رسيد . سخت پريشانست كه چه كند . جز مدرسه هيچ چيز در نظرش جلوه ندارد . با يكدنيا خيالات مثبت و منفى بحضور پدر رسيد . ديدوبازديدها گذشت .\r\nشاه هم در تهران سرگرم برنامه‌هاى خاص خود بود .\r\nرشديه متوكلا على الله ، اولين مدرسه را در محله خيابان تبريز بنام « مدرسه رشديه » دائر ، و ذكر خيرش را سائر كرد . ربيع الاول سال 1305 قمرى ، و مجلس امتحان آخر سال در حضور وجوه اعيان و بزرگان و علماى تبريز ، باشكوه خاصى برگذار كرده توجه خواص را جلب كرد . مجلس تمام شد . فردا صبح ، رئيس السادات مدرسه را بسته رشديه را تكفير واهدار دم كرد . رشديه شبانه به مشهد فرار و پس از شش ماه به تبريز مراجعت كرد . رئيس السادات هم مرده بود . رشديه مدرسه را در محله بازار دائر ، و در سايه استقبال مردم ، مدرسه خوب ميگشت و داراى سيصد و چند شاگرد بود . و عمرش را به آخر سال رسانيد و امتحان درخشانى داد ؛ و پيشرفت و ترقى شاگردان مايه تمجيد و تحسين همگان شد .\r\nطلبه‌هاى علوم دينى ساكن مدرسه « صادقيه » ، دانستن متعلمين مدرسه مجهولات طلاب چندين ساله را هتك شرافت عام عنوان كرده ، درصدد انحلال مدرسه برآمدند .\r\nفرداى آن روز اجابر و اوباش مدرسه را غارت و مدير را در صورت ماندن ، تهديد بقتل كردند . رشديه باز از راه روسيه عازم مشهد ، و پس از چند ماه به تبريز مراجعت و در محله خودش ، چرنداب ، با اطفال فقرا و دراويش مدرسه را دائر و شمار شاگردانرا به سيصد و هفتاد و چند ، و شمار معلمان را به دوازده رسانده بود ، مكتب‌داران اطراف بعلماى شهر متوسل ، و آنها به پدر رشديه ( آخوند ملا مهدى ) اخطار كردند ، كه امر بتوقيف مدرسه نمايد . پدر صلاح فرزندش را در بستن مدرسه ديد . مدرسه بسته شد . اهالى محلات ديگر طالب شدند كه مدرسه آنجاها دائر شود . علما حكم تكفير دادند . بقول پدرم چون يكى از مطهرات شرعيه غيبت بود ، لازم شد كه از تبريز غايب شود . به مشهد رفت ، و پس از شش ماه باز به تبريز مراجعت كرده ، در محله نوبر ، مدرسه را علم كرده به صحت و عافيت و سلامت باخر سال رسانده ، امتحان بسيار عالى داده جلب توجه خواص كرد . همه با شوق و ذوق مدرسه را استقبال ميكردند . حكم حرمت آن نوعروس از ملاهاى محل صادر شد .\r\nچنان كه بعدا گفته خواهد شد ، مواد عمده تدريسيه مدرسه قرآن ، ترجمه اذكار اذان و اقامه و نماز ، و فقه و بيان متفرعات ، مسائل شرعى ، و كتب اخلاقى از گلستان ، ابواب الجنان ، و صرف و نحو مختصر بود . علت اين تكفير و تحريم فتنه‌جوئى چند نفر از طلبه‌هاى مدرسه صادقيه بود ، كه در اين محل بودند . ميان اهل محل و علماى محل و طلبه‌ها مباحثه و مشاجره درگرفت . نزديك بود كار بجاى باريك برسد . دوستان براى خواباندن فساد ، رشديه را وجه المصالحه قرار دادند . رشديه مجبور گرديد براى چندمين بار مجددا شبانه به مشهد ، و پس از چند ماه به تبريز مراجعت ، و مجددا در محله بازار براى دفعه پنجم ،\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nمدرسه را دائر كرد . كارش از استقبال مردم بالا گرفت ، مدرسه در دو حياط مجاور داراى چهارصد و هفتاد و چند شاگرد بود . رجاله‌ها ريختند و مدرسه را غارت ، و كودكى را از پله‌ها پرت كرده شهيدش ساختند و غوغائى سخت برپا كردند . خيرانديشان رشديه را از معركه نجات دادند ؛ به مشهد مشرف شده در آنجا مدرسه بسيار منظمى دائر كرد .\r\nجريانات حادثه در تبريز به گوش طلبه‌هاى مشهد رسيده بود . جمعيت زيادى از اجابر و اوباش و عوام ريختند . رشديه تا ساعتى كه چماق بساق دستش نرسيده بود ، مات و مبهوت متوجه اطراف بود ، و با صد ملايمت و تضرع مردم را نصيحت ميكرد و از وحشيگرى بازميداشت . پس از تناول نازشست اوباش ، از حال رفته از خود بى خود افتاد ؛ و مدرسه بباد غارت رفت . صاحب ديوان حاكم و متولى باشى اطلاع يافته ، شكسته‌بند معروفى را كه مقيم چناران بود خواسته ، رشديه را به او ميسپارند كه معالجه كند و مخارجش را هم متقبل ميشوند . پس از بهبودى از جا برخاست سخت پريشان كجا رود ؟ چه كند ؟ حال دل كه را گويد ؟ كه نه در غربت دلش شاد و نه روئى در وطن دارد . گفت ، « هرچه باشد به وطن ميروم » .\r\n غم غريبى و غربت چو برنميتابم * به شهر خود روم و شهريار خود باشم . \r\nدرهرحال خاطره استقبال بيدارمردان تبريز از مدرسه ، رشديه را بر آن داشت كه مشهد را بمشهديان گذارد و راه تبريز پيش گيرد .\r\nآمد و آمد تا به تبريز رسيد . هرجا خواست مدرسه دائر كند ، مالكان خانه‌ها ، از ترس اينكه براى غارت مدرسه ميريزند و در و پنجره را ميشكنند ، خرابى بارمىآورند ، خانه بمدرسه اجاره ندادند . رشديه ملكى داشت كه شصت تومان خريد بوده ، كه صحرائى بيش نبود . به تنقيبه قناتش پرداخت . دو طوقه از چاه‌ها را پاك كرده بود كه سيلى آمد و فشار آب چاه‌هاى ديگر را پاك كرد و آب فراوانى بدست آورد ، و صحرائيرا مزرعه ساخت . و جالب رغبت عين الدوله و امير بهادر شد كه مجاور ملك آنان بود ؛ هريك وسيله‌يى برانگيختند تا بخرند . ملك به فروش رفت و رشديه پول خوبى بدست آورد .\r\nباذن علماى نجف ، مدرسه طلابى را كه ويران و مذبله بازاريان ، و روبروى دار الفنون تبريز بود ، تعمير نموده بخت حمايت مظفر الدين ميرزا وليعهد در آنجا مدرسه را دائر كرد . ناگفته نماند ، دار الفنون تبريز تقريبا اسم بلامسمائيى بود چون تهران دار الفنون داشت بايد در مقر وليعهد هم جزو بيوتات به اين اسم جائى باشد و جز چند نفر اعيانزادگان به آنجا رفت‌وآمد نداشتند چنان كه دار الفنون تهران هم مختص اشراف‌زادگان بود . رياست دار الفنون تبريز با كاظم خان حكيمباشى پدر شادروان كاظم زاده ايرانشهر بود و حكيم باشى هم برشديه ارادت ميورزيد .\r\nبرنامه دروس مدرسه رشديه بسيار منقد ، و بامضاى عده‌يى از علماى تبريز رسيده بود . توجه مردم هم بمدرسه روزبروز بيشتر ميشد ، و مدرسه مورد علاقه دوستاران علم بود . اين مدرسه دو سال از مدت حياتش را دور از چشم دشمنان علم و ادب ، به صحت و عافيت گذرانيد ، و مجلس امتحان آخر سال دوم را تشكيل داد . وضع امتحان هم‌چنين بود ، كه وجوه بزرگان و اولياى اطفال و اصحاب علم و ادب دعوت ميشدند و شاگردان در\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nحضور ايشان امتحان ميدادند . وجوه حضار هم در حدود مطالب طرح شده ، گاهى سئوالاتى ميكردند . صداى احسنت و آفرين حضار مجلس را فراگرفته بود . در مجلس امتحان يكى از حضار گفت : « من دوام و بقاى اين مدرسه را شرعى نميدانم ، زيرا اطفال كه به اين سرعت پيش ميروند ، به جائى ميرسند كه نبايد برسند و نبايد به آن حدود قدم بگذارند . » هرچه رشديه و سايرين از اين آقا با اصرار پرسيدند « كجا ميرسند ؟ » فرمود ، « بآنطرف ميافتند » . حضار هرچه اثبات اين مدعا را دليل خواستند ، دليلى نفرموده بحرارت و خشونت ميگفت ، « اگر بنا باشد اطفال به اين كوچكى مطالب به اين بزرگى را به اين خوبى بدانند ، كتاب ميراث فارسى را اينطور محيط باشند ، البته به سن علما كه ميرسند ، البته و هزار البته از اين دين بيرون ميروند ، و دين ديگرى اختيار ميكنند » .\r\nموقعى است كه وليعهد در تهران ، و پاج ميرزا جواد آقا مجتهد كه بسيار متنفذ و حامى معارف بود ، و رشديه را از طفوليت ميشناخت و در عنفوان جوانيش طاقه عبائى بوى جايزه قابليت داده بود ، مريض و بستريست . از جنجال و هاىوهوى اوباش مدرسه برهم خورد ، و آن آقاى سطبر گردن بلند بالا كار خود را دنبال كرد . ساعتى نگذشته بود خبر آوردند كه مردم از مسجد آقا سيد على آقا يزدى ( پدر سيد ضياء الدين طباطبائى ) ، با چوب و چماق ميآيند . بعد مسافت وسيله خير شده توانستند اطفال را زنده بدر كنند .\r\nيك مرتبه سر غارتيان كه پيدا شد ، عموم معلمين و كارمندان فرار كرده بودند . رشديه بدار الفنون پناه برده ، با دار الفنويان از پشت‌بام ناظر جريانات بودند . حضرات با بيل و كلنگ وارد شده ، دست خرابيشان قوى بود ، درها را درآورده ميبردند . ضمنا نارنجكى كه از باروت و زرنيخ و غيره ساخته بودند ، در سوراخ زير شيراب انبار گذاشته فتيله‌اش را بيرون برده ، آتش زدند . چيزى نگذشت كه اين قسمت عمارت بعرش رفته واژگون به زمين آمد . رشديه قاه‌قاه مىخنديد ، مفخم الملك پيشكار وليعهد ميگويد ، « خانه‌خراب ! همه به حال تو گريه ميكنند تو قاه‌قاه ميخندى ؟ » رشديه ميگويد ، « هريك از اين آجر پاره‌ها يك مدرسه خواهد شد . من بآنروز ميخندم . كاش زنده باشم و ببينم . »\r\nرشديه شبانه از راه روسيه ، مثل سابق به مشهد فرار كرد . ولى پس از چند ماه مراجعت ، باتكاء استقبال عمومى و خواص اعيان و بزرگان شهر كه دلبسته اين تعليمات و اين اساس جديد و شائق باسواد شدن فرزندان خود بودند ، يك خانه عالى اجاره كرده اعلان افتتاح مدرسه را منتشر كرد . مردم بجان و دل استقبال ميكردند . ولى از ترس اينكه وقتى براى خراب كردن مدرسه ميريزند اطفال هم زير دست و پا ميروند ، بعضى جرأت نميكردند اطفال خود را بمدرسه بگذارند . خوشبختانه وليعهد به تبريز برگشته است . روزى پانزده نفر از بچه‌هاى سادات را كه دور كالسكه‌اش را ميگرفتند توسط رئيس دار الفنون بمدرسه رشديه فرستاد ، و شهريه آنها را هم از قرار نفرى ماهى پنجقران ، و خرج دفتر و كتاب معين كردند . اين مسئله در شهر منتشر و اطمينان مردم را فراهم كرد . مدرسه را استقبال كردند ، و همين پانزده نفر اول در ماه سوم قبوض شهريه را به خط خود نوشته روانه حضور ولايت عهد كردند . معظم له اين موضوع را منتفى دانسته ، اطفال را بامتحان حضورى طلبيد . ديد كتابتشان عين واقع است ، هرچه ميگويد مينويسند .\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nمدير مدرسه را بعنايت شامله مفتخر ، و رئيس دار الفنون را هم بمساعدت با مشار اليه امر فرمود . از اين پس مدرسه تحت حمايت وليعهد رونقى گرفت . و از عناد معاندان ظاهرا در امان بود . ناگفته نماند ، اين‌بار كه وليعهد از تهران برگشت ، حسنعليخان امير نظام ، كارگذار آذربايجان و پيشكار وليعهد شده با معظم له به تبريز آمد . بنابر دستور از تهران و شكايت بعضى از علماى تبريز ، لازم ديد بهياهوى مردم راجع به رشديه رسيدگى كند .\r\nچون امير نظام وارد تبريز شد ، رشديه مطابق رسم آن روز كاسه نباتى تهيه كرده به منزل پيشكار فرستاد ، و خود نيز فرداى آن بديدار امير نظام رفت .\r\nامير نظام شخصى عالم و خوش‌ذوق و اديب و علم‌دوست بود ، و رسمش هم اين بود كه در عريضه‌هاى مردم اول اغلاطنامه را اصلاح ميكرد ، بعد در حاشيه دستور لازم را ميداد ، و اگر كسى از او غلط علمى ميگرفت يك طاقه شال انعام داشت .\r\nرشديه بملاقات رفت و خود را معرفى كرد و نشست . امير نظام هم كه منتظر ديدار رشديه بود ، چون او را حاضر ديد گفت ، « اين چه غوغائيست راه انداخته‌ايد ؟ چه درسى ميخواهيد به اطفال بدهيد ؟ » رشديه گفت ، « ما الفباى صحيح درس ميدهيم » . امير نظام گفت ، « بابا الفبا كه اين‌قدر تفصيل ندارد . » رشديه عرض كرد : « اگر جسارت نباشد حضرت اشرف الفبا را بشماريد . » امير نظام را خوش آمد يا نه ، الفبا را چنين شمرد : « الف ب پ ت ث ج . . . » تا آخر . رشديه گفت ، « درست نشمرديد . » امير نظام گفت ، « شما بشماريد . » رشديه گفت ، « همزه ب پ ت . . . ( الف لاى ) » امير نظام گفت ، « حق با شما است . ما همزه را به حساب نياورديم . فضل الله خان يك طاقه شال بيار ! » امير نظام گرم صحبت شده گفت ، « بگو ببينم الف چرا آخر افتاد ؟ » رشديه جواب داد ، « الف چون صدر طلب بود ، از صدر افتاد » . بعضى از وجوه حضار نگاه خاصى به رشديه كردند .\r\nيكى به او رساند آقا صدر اعظم خواهد شد . رشديه دريافت كه چون امير نظام درصدد صدارت است و جواب خوبى نداده درصدد ترميم بود . امير نظام گفت ، « الف كه جايش آخر است ، چرا مردم آن را در اول ميخوانند ؟ » رشديه گفت ، « الف چون با صف نعال ساخت ، باسم صدر اول موسوم شد » . امير نظام جمله را تكرار كرده گفت ، « مرحبا ! دليل خوبى آورديد . فضل الله خان يك طاقه شال بيار ! » امير نظام گفت ، « چه شد كه الف همه حروف را گذاشت پيش لام رفت ؟ » رشديه گفت ، « الف با لام ( ا ل ف ) ( ل ا م ) چون يكدل شدند ، پس بوصل ابدى رسيدند » . امير نظام گفت ، « احسنت ! احسنت ! » و جمله را تكرار كرده فرمود ، « فضل الله خان يك طاقه شال بيار ! » بعد رو به رشديه كرده گفت ، « حق با تو است بايد از تو ياد بگيريم . برو مدرسه‌ات را اداره كن و خدا پشت و پناهت باد . » مدرسه از بلاها رست و تعويذ محكمى بر بازويش بسته شد .\r\nچندى بگذشت كه شادروان حاج ميرزا عليخان امين الدوله كارگذار آذربايجان شد . مردى بود بيداردل و ذاتا خيرانديش ، و ترقىطلب . خيلى ميل داشت بمملكت خدمت كند و از خود نام نيكى گذارد ، بخصوص كه رقيب سرسخت متنفذى هم مثل على اصغر خان اتابك مقابلش عرض اندام ميكرد .\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nامين الدوله از رشديه خوب و بدها شنيده بود و مايل بود او را از نزديك ببيند و از كنه خيال و مقصود و مرامش باخبر باشد . رشديه پس از تهيه مقدمات ، بديدار امين الدوله رفت . امين الدوله او را بگرمى پذيرفت . رشديه هم خط سير و مرام و آرزويش ، همه را شرح داد و سه تن از حاضرين هم از جانفشانيها و صدمه‌هاى او در اينراه سخنها گفتند . امين الدوله وعده مساعدت داد و چون رشديه اجازه مرخصى خواست امين الدوله گفت ، « باز ما را ببينيد و بيشتر ببينيد . » در ملاقات دوم يا سوم امين الدوله گفت ، « اگر بخواهم به مملكت خدمت كنم توسعه فكر شما اولين قدم اقدامات من خواهد بود . » امين الدوله تا در تبريز بود در كمك با رشديه از هيچ‌گونه مساعدت مضايقه نداشت .\r\nدر اوان سال هزار و سيصد و پانزده امين الدوله به تهران احضار شده بمقام صدارت رسيد .\r\nدر همان روز يا ماه اول بموجب امر پادشاه تلگرافا رشديه را احضار و مامور تاسيس مدرسه در تهران كرد . چهار روز پس از مخابره تلگراف ، رشديه در تهران بحضور امين الدوله رسيد . امين الدوله تعجب كرد كه ، « چگونه به اين زودى به تهران آمديد و با چه آمديد ؟ » گفت ، « پس از وصول تلگراف بچپرخانه مراجعه كردم . اين ارمنى كه صاحب گارى ما بود ديدم عازم تهرانست ، گفتم ، مسافر ميبرى ؟ گفت من در راه بهيچ‌وجه توقف نخواهم كرد مگر آنقدر كه اسبها نواله‌يى خورند و نفسى بكشند . گفتم حاضرم .\r\nبعد معلوم شد اين ارمنى اين گاريرا با چهار اسب از نخجوان ربوده فرار كرده است . » امين الدوله گفت ، « زود رسيدن شما را بفال نيك گرفتم كه در توسعه مدرسه شما و تعميم معارف موفق خواهم شد » . رشديه را با كمكهاى لازم مادى و معنوى مامور تاسيس مدرسه مىكند .\r\n\r\n","description":"","footnote":"","page_name":" 35 ","page_number":35},
  {"content":"\r\n . \r\n","description":"","footnote":"","page_name":" 36 ","page_number":36},
  {"content":"\r\n\r\n\r\nفصل چهارم رشديه در تهران و تأسيس مدرسه\r\n\r\n","description":"","footnote":"","page_name":" 37 ","page_number":37},
  {"content":"\r\n . \r\n","description":"","footnote":"","page_name":" 38 ","page_number":38},
  {"content":"\r\n\r\nرشديه در تهران و تاسيس مدرسه بميمنت و مباركى اولين مدرسه در تهران در سال 1315 قمرى ، در باغ كربلائى عباسعلى افتتاح ، و لوحه مدرسه رشديه بر سردر آن نصب شده و مورد استقبال فراوان قرار گرفت . امين الدوله مقرر فرمود چهل نفر از ايتام را بخرج دولت بمدرسه رشديه سپردند ، و حمايت دولت از رشديه رسميت يافت . چون مدرسه سر و صورتى گرفت ، امين الدوله با هيئت دولت بمدرسه آمده ، پس از بازديد و امتحانات لازم ناظم و معلمان را مورد تفقد و عنايت قرار داده ، تعلق خاطر همايونى را بمدرسه اظهار و مساعدتهاى شاهانه را بمدير وعده داده وسائل دلگرمى ويرا فراهم فرمود .\r\nمدرسه دار الفنون از روزيكه بهمت شادروان نابغه عظيم الشأن شرق ميرزا تقيخان امير كبير بسال 1266 با برنامه دار الفنون وين تاسيس شده بود ، مختص خواص و اعيانزادگان بود و تدريس دروس عادى و ابتدائى با مكتب‌خانه‌هاى سرگذر بود كه وضع آنها در صفحات اول بيان شد .\r\nلوحه مدرسه كه در تهران بالا رفت اعيانزادگان از هر خانه و دودمان باستقبال رشديه آمدند ، و چراغ فروزان دانش كه مدت ده سال بمحض روشن شدن دستخوش طوفان جهالت معاندان تهىمغز ميگرديد ، اين‌بار پرتوافكن نور علم در پايتخت گرديده از هر سو مورد استقبال قرار گرفت ، و رشديه پس از پانزده سال كشش و كوشش و صدمات بيحد و حساب بالاخره بآرزوى ديرينش رسيد ، و موسسه زيبايش مورد توجه خاص و عام گرديده رشديه هم بمرحله كمال چهل سالگى رسيده بود .\r\nعصرها در ساعت مرخصى شاگردان درشگه‌ها و كالسكه‌هاى اعيان براى بردن بچه‌هاشان از مدرسه پائين‌تر از بازارچه كربلائى عباسعلى ، و خيابان فرمانفرما ( شاهپور فعلى ) صف ممتدى را تشكيل ميداد .\r\nچند نفرى كه شور ترقى در سر داشتند برشديه نزديك شده در شمار خدمتگذاران معارف درآمدند . رشديه هم به صد منت از ايشان استقبال ، و بعدها از چند نفر از خواص آن هواخواهان فرهنگ ، انجمنى بنام « انجمن امناى مدرسه رشديه » تشكيل داد و ضمنا دخل و خرج مدرسه را هم به اختيار ايشان گذاشت . چون انجمن تشكيل شد رشديه اسامى آنان را بر صفحه‌يى نوشته خدمت امين الدوله رسيد ، و تشكيل انجمن را به اطلاع\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nمعظم له رسانيد و صورت اسامى را تقديم كرد . امين الدوله اسامى را كه مىبيند لختى بفكر فرورفته متعجبانه نگاهى به رشديه مىكند و چون چند نفرى حضورش بودند چيزى نگفته ، بالاى ورقه مينويسد « تحت رياست جناب نير الملك » ، و ورقه را به رشديه تسليم و ميفرمايد ، « اميدوارم عاقبتش بخير باشد . » تعجب و بيان امين الدوله رشديه را مبهوت ميسازد و با خود ميگويد : افرض امرى الى اللّه - از صفات بارز رشديه حسن‌ظن فراوان او بود نسبت بهركس و در هرجا ، هرگز به كسى سوءظن نداشت و همه را بدوستى ميپذيرفت .\r\nچه بسا با دشمنان دوست‌نمائى كه بپدرم نزديك ميشدند ، ولى او هرگز گمان فضولشان نميبرد و طوق ارادتشان بر گردن خويش مينهاد ، و چه دشمنيها كه از اين دوست‌نمايان ديده باز مجرب نميگشت .\r\nهويت اعضاى انجمن بعدها معلوم شد . دو نفر از اين آقايان امنا از كارگردانان و جاسوسان على اصغر خان اتابك‌اند ، و چون اين موسسه را منسوب بامين الدوله ميدانستند بعنوان خبرگزارى و اسما خدمتگزارى داخل شده‌اند ؛ و تعجب امين الدوله از آن دو نفر بوده است كه چگونه خود را جازده‌اند . ناگفته نماند كه پاى اعيان و اشراف بمدرسه باز بود و در تمام جلسات ذكر محسنات امين الدوله نقل مجلس بود ، و باز ناگفته نماند ، امين الدوله و اتابك در سر صدارت رقيب يك‌ديگر بودند ، و علت مخالفت رشديه با اتابك اجنبىپرستى صريح او بود ؛ چنان كه عاقبت هم سر در همين راه گذاشت . پاركش هم بالاخره سفارتخانه اربابش شد ، تو خود حديث مفصل بخوان از اين مجمل .\r\nخلاصه اين دوست‌نمايان گرامى مرتبا جرياناترا به اطلاع اتابك ميرساندند . هرقدر او خائن بود ، امين الدوله خيرانديش ايران و از عناصر بسيار پاك و وطن‌پرست بود ، و مدرسه رشديه كانون اصلى تبليغات بر له امين الدوله و عليه اتابك شده بود .\r\nچند ماهى بر اين بگذشت . مدرسه در نهايت انتظام بود و روزبه‌روز بر رونقش ميافزود . امين الدوله از صدارت افتاد ، و على اصغر خان اتابك صدراعظم شد و ميدان براى حريفان باز ؛ و نگاه متعجبانه امين الدوله را به رشديه در انتخاب اعضاى امناى مدرسه ، زود آشكار كردند . چنان كه بعدا ميآيد ، اعضاى انجمن در تعميم معارف قدمهاى موثرى برداشتند ، اما امين الدوله چند روز پس از معزولى به لشت‌نشا ، كه از املاك وى در گيلان بود تبعيد شد . در روزهاى قبل از تبعيد كه ميديد هوا پس است و به اين زودى بصدارت نخواهد رسيد ، و زمزمه تبعيد هم بگوشش رسيده بود ، موقر الدوله را كه داماد مظفر الدين شاه و همداس ( باجناق ) معين الملك ، پسر امين الدوله و از دوستان صميمى و هواخواهان خاص رشديه بود ، احضار كرده ميگويد : « يكى از وجودهاى فوق العاده‌ايى كه در عمر خود ديده‌ام رشديه است . هدفى را كه در نظر گرفته است سعى مىكند به آن برسد ، و از هيچ رادع و مانعى نميترسد . كمتر آدمى به اين ثبات قدم ديده‌ام .\r\nچندين سال است چه در تبريز و چه در تهران با من حشر دارد و خيلى هم به من نزديك است ، تاكنون يك خواهش ولو كوچك براى خود از من نكرده است . چندين بار اصرار كردم تا من سركارم خانه‌هاى ميرزا يحيى خان مشير الدوله را در سرچشمه بنام مدرسه قباله كن ، گفت عمارت آنها براى مدرسه خوب نيست مدرسه را بايد بسازيم . بهر زبانى\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nگفتم اين كار را بكن و صلاح است ، حالى نشد و همان جواب را داد . او دلباخته مدرسه است و جز مدرسه هيچ چيز بخيالش نميگذرد . من چنين آدم از خودگذر نوع‌دوست نديده‌ام ، شما هم نخواهيد ديد . پس از من او را خيلى اذيت خواهند كرد و چوب دوستى بامرا سخت خواهد خورد . آدم باوفائيست ، سختيها را تحمل مىكند و از ما برنميگردد .\r\nاتابك سعى خواهد كرد او را جلب كند ولى او تن در نخواهد داد ، زيرا كه اتابك را خائن به وطن ميداند . و درهرحال از او غافل نمانيد مدرسه رشديه هم محبوب من است در نگهدارى آن خيلى خيلى همت كنيد . »\r\nدر وصيت‌نامه‌ئيكه به خط زيباى آن شادروان چاپ و در دست است اين عبارت را ميخوانيم :\r\n« مكتب رشديه تهران كه يادگار من است ، معين الملك اهتمام كند دائر نمايد .\r\nاگر براى خودم فرصتى و مهلتى دست داد و توانستم براى مصارف مقرره آن محلى تعيين كنم تكليف از معين الملك ساقط مىشود ، و الا استداميت اين خير برذمه او فرض است » .\r\nخلاصه به موقر الدوله گفت ، « به معين الملك سپرده‌ام هم مدرسه را نگهدار و هم رشديه را . معين الملك جوان است رشديه هم كمتر از تصميم خود برميگردد . ميترسم آبشان بيك جوى نرود . در هر صورت خدا ارحم الراحمين است اميدوارم همه را بپناه خود گيرد » .\r\nدر آن روزها مدرسه رشديه قريب سيصد و سى و چند شاگرد داشت كه پنجاه نفر از اطفال فقرا تحت كفالت امين الدوله بودند ، و ناهار و لباسشان را معظم له ميداد ، و قريب دويست و پنجاه و چند نفر هم زادگان اعيان و متوسطين بودند كه سه تومان از هريك وروديه گرفته ميشد . و از اعيان‌زادگان ماهى سه تومان شهريه و از متوسطين ماهى دو تومان و پانزده قران - و بقيه بىبضاعتانى بودند كه مجانا پذيرفته شده بودند . و به تمام شاگردان ناهار حسابى با طبخ عالى داده ميشد كه از اعيانزادگان و متوسطين ماهى سه تومان پول ناهار و سه ماه به سه ماه پيش گرفته ميشد ، و از اين پول ناهار اعيانزادگان ناهار اطفال مجانى نيز اداره ميشد ، و بيست و پنجقران هم از منتخبين ذوقمندان براى معلمى تربيت ميشدند ، كه تكثير مدارس را وسيله و كمك مهمى بشمار ميرفتند .\r\nشش ماه از عمر مدرسه گذشته بود كه امين الدوله از صدارت معزول شد ، و اتابك بجاى وى منصوب گرديد .\r\nاز كارهاى اولى كه صورت گرفت ، انجمن امناى مدرسه رشديه كه در محل مدرسه و تحت نظر وزير علوم اداره مىشد به وزارت علوم منتقل و بنام انجمن معارف ناميده شد و هسته مركزى تشكيلات معارف مملكت گرديد .\r\n\r\n","description":"","footnote":"","page_name":" 41 ","page_number":41},
  {"content":"\r\n . \r\n","description":"","footnote":"","page_name":" 42 ","page_number":42},
  {"content":"\r\n\r\n\r\nفصل پنجم بعد از امين الدوله ناكاميها و خطرات شوم\r\n\r\n","description":"","footnote":"","page_name":" 43 ","page_number":43},
  {"content":"\r\n . \r\n","description":"","footnote":"","page_name":" 44 ","page_number":44},
  {"content":"\r\n\r\nبعد از امين الدوله ، ناكاميها و خطرات شوم خوشبختانه بعضى از امناى مدرسه رشديه ، پس از يكى دو سال همكارى با رشديه ، درصدد برآمدند كه تاسيس مدرسه كنند و ثمرى كه از اين انجمن بايد بوجود آيد ، حاصل گشت و رافع خستگيهاى فراوان رشديه ، و بزرگترين وسيله مسرت و شادى او گرديدند .\r\nچقدر اسباب مسرت است كه انسان نهالى را كه مينشاند درختى شود ، و بثمر رسد و نشاننده ثمر آن را ببيند ، و از آن برخوردار شود . مدارسى كه تاسيس شد با شاخه‌هائيكه از اين درخت مقدس بوجود آمد ، بعدا گفته خواهد شد . در اين روزها انجمن معارفى تشكيل شد ، و مفتاح الملك و ممتحن الدوله هم كه از عمال اتابك و از امناى مدرسه رشديه بودند ، بامر اتابك وارد آن انجمن شدند . و بعدها روزنامه « معارف » هم بمديريت مفتاح الملك اداره ميشد . ( نگاه متعجبانه امين الدوله از عضويت همين دو وجود عزيز بوده است . )\r\nرشديه امين الدوله را از راه خدمت بمملكت ميشناخت ، و اگر فدائى امين الدوله بود و از هيچگونه مساعدت و كمك بوى دريغ نداشت ، رشديه هم اشهد بالله ، جز براى تعميم معارف و اشاعه دانش كمكى از وى نخواسته بود . اما على اصغر خان اتابك ، چنان كه اشاره شد ، مملكت را براى خودش ميخواست نه خودش را براى مملكت ، چهارده كرور قرض روس را او بار آورد و باندازه‌يى قاپ مظفر الدين شاه را دزديده بود كه هرچه ميخواست ميكرد . بلقب اتابك اعظم ملقب شد و اين لقب با يك جبه ترمه مروارىدوزى توام بود ، كه يكصد و بيست و پنجهزار تومان از خزانه دولت صرف آن شده بود . چنين مبلغى براى كسى كه خواص و نيك‌انديشان و محققان او را خائن به مملكت شناخته بودند ! !\r\nبديهى است معلمين مدرسه رشديه هم از رشديه درس وطن‌پرستى آموخته ، و آنچه بر ايشان ميسر بود در اين راه قدم برميداشتند .\r\nچون رشديه و پيروان وى طرفداران امين الدوله بودند ، بالتبع دشمن اتابك خوانده شدند . روزنامه هفتگى معارف هم نسبت به رشديه ، از هيچگونه فحاشى و توهين خوددارى نداشت . اول كارى كه كردند ، از زمان امين الدوله چهل هزار تومان سرمايه معين شده بود كه اصلش محفوظ بماند ، و فرعش خرج مدرسه رشديه بشود . اعضاى انجمن معارف\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nآن پول را بدستور اتابك به تصرف گرفته صرف پنج مدرسه كردند ، كه بهمت بعضى از امناى مدرسه رشديه تاسيس شده بود ؛ كه عبارت بودند از : مدرسه علميه - ابتدائيه - شرف - افتتاحيه - مظفريه .\r\nاعضاى انجمن معارف براى اينكه هر شش مدرسه بيك ترتيب باشند ، به رشديه ابلاغ كردند ناهار مدرسه موقوف شود . قبول و اجراى اين دستور براى رشديه از دو نظر مشكل بود . اول اينكه پول ناهار بچه‌ها را سه ماه به سه ماه پيش ميگرفتند ، و قسمت مهمى از آن صرف ناهار شده بود . دوم اينكه اطفال فقرا در پرتو محبت اعيانزادگان ناهار مرتبى داشتند ، و موقوف كردن آن بسيار مشكل و ناروا بود . ازاين‌رو با اين پيشنهاد و دستور انجمن نتوانست موافقت كند . اعضاى انجمن مخالفت رشديه را با دستور انجمن معارف ، مخالفت با فرمان دولت يا مخالفت باراى اتابك تعبير كرده ، از هيچگونه سعايت و تهمت و افترا خوددارى نداشتند .\r\nرشديه سخت امين الدوله‌يى معروف شد . اعيان و اشراف از ترس اتابك و از ترس اينكه زندگيشان تباه نشود ، فرزندان خود را از اين مدرسه بيرون آوردند ، و اين مدرسه ماند با پنجاه طفل فقير كه بكفالت امين الدوله بمدرسه سپرده شده بودند . و قريب بيست نفر هم فقير بىبضاعت كه مدرسه پذيرفته بود ، و بيست و چند نفر هم از متوسطين كه حقوق ميدادند و درس ميخواندند ، و اسمشان در هيچ دفترى نبود . بودجه مدرسه كمك مستمر امين الدوله و شهريه اين بيست و چند نفر بود .\r\nبه پيشنهاد انجمن معارف ، اتابك از شاه بامين الدوله دستخطى صادر كرد ، كه آنچه بمدرسه رشديه ميدهد بوسيله انجمن معارف بدهد ؛ زيرا كه مفتاح الملك و ممتحن الدوله خوب ميدانستند كه اگر كمك امين الدوله قطع شود مدرسه رشديه تعطيل مىشود . در هر صورت نامه امين الدوله مربوط به اين موضوع توسط انجمن معارف به رشديه رسيد . رشديه به خط جلى در حاشيه نامه مينويسد : « نه شير شتر نه ديدار عرب » . و نامه را برميگرداند .\r\nدرآمد مدرسه از هرجهت كه مازاد مصارف بود ، پيش مرتضوى صراف درجه اول آنزمان جمع ميشد ، و مبلغ متنابهى شده بود . در اين ايام ، بتدريج به مصرف رسيد و هزار و سيصد و چند تومان هم رشديه به مرتضوى مقروض شده بود . انجمن معارف ورشكستگى رشديه را به مرتضوى اعلان كرد و بوسيله يا اشاره مقامات متنفذ ، وادار كردند كه مرتضوى نامه‌يى برشديه نوشت كه هزار و سيصد و چند تومان بدهكاريد ، و ديگر حواله ندهيد ، و قرض خود را هم هرچه زودتر بپردازيد . رشديه سند بدهى خود را به مبلغ نامبرده براى مرتضوى فرستاد . آن ناپاكان همه درها را بستند ، غافل از اينكه در رحمت پروردگار هميشه باز است . اين بىلطفان درنيافتند آنكه راه خدا رود درمانده نشود . از آنجا كه سهام جاريه در شهر بوسايطى به اطلاع حاج شيخ هادى نجم آبادى ، كه حامى تربيت جديد ، و از هواخواهان و كمك فرمايان خاص رشديه بود ، رسيد و اطلاع پيدا كرد كه انجمن معارف مرتضوى را او داشته‌اند كه حواله رشديه را نپردازد و طلبش را هم مطالبه كند . توسط مشهدى كاظم امنيه ، كه از محترمين تبريزيان و با مرتضوى بسيار رايگان ، و از اصحاب موتمن حاج شيخ بود ، به مرتضوى سفارش ميدهد كه قرض رشديه را با وصيت حاج سيد مرتضى\r\n\r\n","description":"","footnote":"","page_name":" 46 ","page_number":46},
  {"content":"\r\n\r\n( پدر مرتضويان ) باداى مال امام قبول كردم ، تمسك رشديه را رد كنيد . مرتضوى سند رشديه را نزد شيخ ميفرستد .\r\nدر يكى از شبها كه رشديه خدمت حاج شيخ بود ، وقت باز آمدن حاج شيخ پاكتى به رشديه داده فرمود ، « در خانه بخوانيد ، و كلاس اول مدرسه را فردا با معلمان پيش من بياوريد كه از آنان امتحانى بشود . ناهار را هم مهمان ما خواهيد بود . »\r\nرشديه به خانه آمده پاكت را بگشود ، و قبض هزار و سيصد و چهل تومان كه بابت قرض به مرتضوى داده بود ، رسيدش ظهرنويسى شده در آن بود .\r\nفرداى آن روز ، شاگردان كلاس اول را با معلمشان و يك فراش به منزل شيخ كه در اول بازارچه حاج شيخ هادى بود حركت دادند . در عرض راه ، هياهوى عجيبى راه افتاده بود كه حاج شيخ شاگردان مدرسه رشديه را بامتحان خواسته است . تا رشديه و شاگردان بشيخ برسند ، خواص اصحاب و نماينده‌يى از انجمن معارف در خدمت شيخ حاضر شده بودند .\r\nرشديه مينويسد : « شيخ محمدى از نقادان وفاد كه امثال آن در محضر شيخ حاضرند ، ممتحن واقع شده از شاگردى پرسيد ، شما چه ميخوانيد ؟ مبصر كلاس يك ، بچه هشت ساله زيركى بود ، بجواب پرداخت كه ، ما در هفته‌يى 24 زنگ كار ميكنيم ، 4 درس دو دوره از بدايقا لتعليم ، 6 برنويسى ، 2 شرعيات ، 2 حساب ، 4 زيرنويسى ، درس ديروز 3 مشق خط ، 1 مكالمه و درسها را از حفظ ميخوانيم . - مخصوصا حاج شيخ امتحان را به آنچنان شخصى واگذاشت تا همه بدانند كه علاقه فراوان شيخ در نگهدارى رشديه و مدرسه‌اش از چه جهت است » .\r\nدر خيابان ناصريه مهمانخانه تازه‌يى باز شده ، غذاى مطبوعش شهره شهر شده بود .\r\nحاج شيخ فرستاد مجموعه‌ها در سر متصديان از آنجا براى شاگردان غذا آوردند . آوردن ناهار از خيابان ناصريه و چهارراه حسن‌آباد تا منزل شيخ ، هاىوهوى غريبى در شهر راه انداخته بود . و مقرر شد هرروز پنجشنبه ، يك كلاس براى امتحان خدمت شيخ برسند ، اينان ناهار خود را خوردند . شيخ هم كه ناهار معمولى خود را كه نان در آب كشك خيسيده است ، ميل فرمود . پس از آنكه حاضرين امتحان شاگردان را ديدند و پسنديدند ، شيخ فرمود كه مدرسه شصت شاگرد فقير بلاكفيل دارد ، بايد براى آنها متكفل پيدا شود . دوازده نفرشانرا من كفالت ميكنم ، ازاين‌رو بهر نفرى ماهى سه تومان به عهده من است ( مدرسه ناهار هم ميداد ) كه ماه به ماه ، ماهى سى و شش تومان از مرتضوى بگيريد . مشهدى كاظم هم ده نفر را قبول كرد . انتظام السلطنه هم پنجنفر را قبول كرد ، كه مخارجشان را مشهدى كاظم به حساب او برساند . ازاين‌رو مدرسه رشديه روحى تازه بقالب گرفت . در آن روزها از طرف وزارت علوم روزنامه معارف بمديريت مفتاح الملك منتشر ميشد ؛ و چهل هزار تومان سرمايه اصلى مدرسه رشديه كه در زمان امين الدوله معينى شده بود ، و قبلا گذشت ، بضبط انجمن معارف درآمد ، و صرف تاسيس شش مدرسه كردند بنام علميه - ابتدائى - علمى - افتتاحيه - مظفريه - شرف - ثروت .\r\nروزنامه معارف قسمت مخصوص از هر شماره فحش‌نامه رشديه بود ، و كار بافراط\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nو افتضاح و بىعفتى رساندند . ولى رشديه شب و روزش وقف مدرسه بود . و به هيچ كارى نميپرداخت ، كه نگويند نتوانست اداره كند و مدرسه‌اش را بستيم .\r\nحاج شيخ هادى مكرر از جان رشديه دفاع كرده است . يكى از آن موارد اين است : چون اجنبىپرستى اتابك معروف بود ، چهار نفر زير جلسه‌ها داشته و شب‌نامه‌ها عليه اتابك و علنى كردن خيانت او منتشر ميكردند ، كه آنها شيخ يحيى معلم مدرسه رشديه بعدها سردبير روزنامه ايران - سيد محمد خان نوه صدر اعظم نور - ميرزا سيد حسن برادر حبل المتين و مثمر الممالك بودند . چون شيخ يحيى معلم مدرسه رشديه بود جلسات اين چهار نفر هم آنجا تشكيل ميشد ، بخصوص كه منشى شبانه شيخ يحيى بود . رشديه در جلسه آنها شركت نداشت و از همكاران آنها هم نبود ، اما چون شبنامه خطاهاى بزرگ اتابك را علنى ميكرد ، رشديه مخالفتى با آنها نداشت و مانع تشكيل انجمن در مدرسه نبود ، و شب‌نامه بنام « غيرت » مرتبا منتشر ميشد . شماره هشتم شبنامه به پستخانه رفت . چون ناظم مدرسه از شيخ يحيى رنجشى سخت پيدا كرده بود ، با تلفن بصدر اعظم كه در شميران منزل داشت قصه را خبر داده ، او را از جريانات پنهانى آن چهار نفر باخبر مىكند . شبنامه‌ها را از پستخانه ميگيرند . همان شب سر سيد محمد خان را در رختخوابش با تخماق كوبيده نعشش را از پشت بام بكوچه مياندازند ، شيخ يحيى را با زنجير بقلعه اردبيل تبعيد ، مثمر الممالك را بزندان ، ميرزا سيد حسن را در مبارك آباد در غل و زنجير ، و بساط شبنامه پراكنى را برمىچينند .\r\nرشديه كه صبح بمدرسه آمد وضع را دگرگون ديده ، از صدر اعظم كه آنوقت بديدنش هم نرفته بود ، بوسيله نامه‌يى وقت ملاقات ميخواهد . دو روز گذشت جواب نيامد . - ناگفته نماند مجازات رشديه را هم با آن چهار نفر از شاه خواسته است ، شاه فرموده است ، « رشديه مرد متينى است و با اين كارها كارى ندارد تا تقصيرش ثابت نشود با او كار نداشته باشيد » .\r\nرشديه به سپهسالار مينويسد كه از صدر اعظم وقت ملاقات خواسته‌ام جواب نيامده است ، مايلم با جنابعالى ملاقاتى كنم كه گفتنيها گفته شود . فردا صبح جواب فرستاده بشب دعوت كرد . عصرى نامه فرستاد كه يادم نبود كه به منزل علاء الدوله موعودم ، همين عصر تشريف بياوريد منزل علاء الدوله كه متعلق بخودتانست ، و اگر مقتضى باشد خلوت ميكنيم . رشديه چون خانواده علاء الدوله را نامبارك شناخته بود از اين دعوت مظنون مىشود . كس ميفرستد كه اطراف خانه علاء الدوله چشم و گوشى آب بدهد ببيند چه خبر است . خبر آمد كه رجال طرفدار اتابك آنجا جمع‌اند . رشديه دريافت كه نقشه ابتلاى او است . به قصد خانه شيخ حركت كرد . در بين راه ، بابا خان سردار افخم رئيس نظميه را مىبيند كه به طرف توپخانه ميرود . كالسكه را نگاهداشته به رشديه ميگويد ، « امشب را يا من منزل شما ، يا شما منزل من ملاقاتى شود كه شايق ديدارم » . رشديه ميگويد ، امشب را به علاء الدوله وعده داده‌ام ، فردا شب را خدمت شما ميرسم » . سردار ميگويد ، « از قضا من هم آنجا ميروم بفرمائيد باهم برويم » . رشديه ميگويد ، « حمامى احتياج دارم . شما بفرمائيد من نيم ساعت يا سه ربع بعد ميرسم . »\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nسردار رفت . رشديه سوار درشكه شده به خدمت شيخ مىآيد ، و از وجناتش شيخ مىفهمد حسابى در كار است . بمحض جلوس رشديه در خدمت شيخ ، سوارى آمد كه سپهسالار منتظر شما است . رشديه به شيخ عرض كرد ، « مرخصم بروم ؟ » فرمود ، « بنشين كارت دارم » . شيخ هم از كنه‌كارش اطلاع پيدا كرده است و از حال رشديه سخت نگران بوده ، از ديدن رشديه بسيار خوشحال است . سوار رفت و معجلا سوار ديگر آمد . يك اسب هم يدك براى رشديه آورده است ، و برشديه اصرار مىكند كه برخيز برويم ، سپهسالار منتظر شما است . شيخ ميفرمايد ، « بنشين كارت دارم » . سوار يدكىدار قدرى خشونت كرد . شيخ متغير شد . او رفت يكى از حاضرين كه بقول رشديه سياه‌گوش دولتيانست و هميشه در محضر شيخ است ، و شيخ هم او را خوب ميشناسد ؛ بشيخ عرض كرد ، « بفرستيد برود ، نرود ميبرندش . » شيخ فرمود ، « اگر نرود نميبرندش . » پس از ختم جلسه به آقا كوچك فرزند خود فرمود ، « براى رشديه منزلى معين كنيد كه مهمان شما است » ؛ همان ماندن شد كه ماند .\r\nاز فردا شب يكايك رجال نزد شيخ آمده التماس ميكنند كه نيمساعت رشديه را نزد صدر اعظم ببرم و برگردانم ، شيخ جواب نميدهد . هيبت و هيمنه شيخ در دلها به حدى بود كه چون بسخنى جواب نميداد ، قدرت اينكه سئوالشانرا تكرار كنند نداشتند .\r\nشبى سپهسالار آمد و از شيخ خواهش كرد ، كه نيم ساعت رشديه را نزد صدر اعظم ببرم و برگردانم . شيخ گفت ، « من بشما اعتماد ندارم رشديه خودش ميداند ميرود برود . » رشديه هم چون غرضشان را ميداند از جا نمىجنبد . تحصن در منزل شيخ چند ماه طول كشيد . هر روز گزارش مدرسه ميآمد و دستور ميرفت .\r\nشبى رشديه با خود انديشيد كه اين رويه عاقبت خوشى ندارد ، و بالاخره ممكن است اسباب توهين شيخ فراهم شود ، بايد چاره‌يى انديشيد .\r\nاز دوستان قديمى و بسيار صميمى رشديه كه از تبريز باهم آشنا بودند ، ميرزا جعفر خان معمارباشى و برادرش استاد حسين خان معمار بودند كه مرتبا با رشديه در تماس بودند ، و دستوراتى هم براى خانواده اگر لازم بود بوسيله ايشان ابلاغ ميشد . عمارتى كه فعلا شاه مقيم آنجا است شاه آباد است ، كه ميرزا جعفر خان ساخته است . حتى مبل و تزيينات عمارت هم بوسيله اين دو برادر فراهم شده .\r\nروزى رشديه در منزل شيخ با استاد حسين خان در گوشه خلوتى تقاضا مىكند ، كه نقشه عمارت شاه آباد را برايش شرح دهد . مدخل عمارت ، طول دالان ، وضع پله‌ها ، اطاق نشيمن مظفر الدين شاه ، وضع و رنگ مبلها ، ترتيب مجسمه‌ها و اسبابهاى سالن ، خلاصه همه چيز را دقيقا بيان كند ، و رشديه خوب فراميگيرد و احتياطا باستاد حسين خان ميگويد ، « من ميگويم بدقت تحويل بگيريد . پس از عبور از خيابان بجلوخان وارد از در بزرگ سبزرنگ داخل باغ ميشويم . از خيابان داخلى باغ كه قريب پنجاه ذرع طول دارد ميگذريم . از كنار حوض ستاره‌ئى شكل هشت‌پر ميگذريم . با يك پله داخل دالان آئينه‌كارى عمارت ميشويم . دست راست ، اطاق نشيمن شاه و متصل به يك طالار بزرگيست كه اين دو اطاق با يك پرده ماهوت عنابى از هم جدا ميشوند ، و همچنين تا آخر . در\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nگوشه اطاق يك ميز كوچك ، رويش يك گلدان چينى سياه با دو دسته طلائى است . سمت چپ يك تابلو دورنماى بزرگ دريا و ساحل و غيره . مبل و صندليهايش از ماهوت عنابى است ، سر بخارى پنج پارچه شمعدان و گلدان و ساعت مجسمه‌يى بلند طلائى رنگ » .\r\nخلاصه چنان حفظ مىكند ، كه اگر چشمش را بسته آنجا باز كنند ، مرتبا با طاقى كه شاه مىنشيند داخل شده در محل خود ميايستد .\r\nاز ظاهر مريدان پابرجاى حاج شيخ هادى ، منتظم الدوله كريمخان سردار مكرم بود ، كه سياه‌گوش دربار و جاسوس اتابك و با رشديه‌اش انسى فراوان بود . رشديه آهسته به او گفت ديشب حادثه‌يى اتفاق افتاده ، ندانم بشيخ بگويم يا نگويم . نزديك نصفه‌هاى شب بود در را زدند . چون اطاقم نزديك در است ، رفتم پشت در . صداى چرخهاى كالسكه را هم يك دقيقه قبل شنيده بودم . پرسيدم ، « كيستى ؟ » گفت ، « از پيش شاه آمده‌ام . » در را باز كردم .\r\nمردى بلندبالا با كالسكه سلطنتى آمده ، و او را منزل موقر الدوله ( داماد مظفر الدين شاه ) مكرر ديده بودم گفت ، « شاه اين كالسكه را فرستاده و كالسكه در بيست قدمى در بود . فرمودند نيمساعت بيايند اينجا كار لازمى دارم . خيال كردم بشيخ بگويم ، ترسيدم بگويند نرو و خلاف ادبست . ناچار لباس پوشيده بكالسكه نشستم و رفتم شاه‌آباد .\r\nمرا بدفتر شاه وارد كردند . شاه نمره هشتم شبنامه غيرت را دست گرفته پرسيد ، « اين را تو نوشته‌يى ؟ » عرض كردم ، « قربانت شوم من نامم را وطن‌پرست گذاشته‌ام ، و در اين دعوى خود را صادق ميدانم و بوطنم هرگز خيانت نميكنم و تا اين پايه بىادب نيستم ، زيرا كه يك خدمت اتابك اعظم به وطن بزرگترين خدمتها است و ايرانيان همه مديون خدمت او ميباشند . » شاه پرسيد ، « چه خدمتى به وطن شما كرده است ؟ » عرض كردم ، « آن روز كه شاه شهيد مرحوم شد ، اگر اين صدر اعظم آن غيرت و مردانگى و تدبير بخرج نميداد و با زيادى مدعى تاج و تخت مملكت را به صاحبش تسليم نميكرد ، امروز ما كرايه‌نشين اجانب بوديم . » شاه حكيم الملك را خواست و فرمود ، « ببين چه ميگويد ! » من مطلب را قدرى عريض و بسيط بيان كردم . شاه خطاب بحكيم الملك فرمود ، « صدر اعظم چنين خدمتى بشما كرده است يا نه ؟ شما كه قدر وطن نميدانيد . وطن شما عرض و ناموس شما است . » بكسيكه دم در ايستاده بود و من نشناختم ، فرمود ، « رشديه را بمنزلش برسان . » به من هم فرمود ، « اين آمدن تو را كسى نداند . » با همان كالسكه كه رفته بودم باينجا برگشتم ، حالا معطلم بشيخ بگويم يا نه ؟ »\r\nگفت ، « شاه سپرده است كسى نداند ، چه لازم است كه به شيخ بگوئى . » سردار مكرم بطور عادى از شيخ خداحافظى كرد و رفت . يكراست ميرود خدمت اتابك و جريان را ميگويد . عصر فرداى آن روز ، پيرمردى از متشخصين كه خانه‌هايش را امير بهادر خريده است ، با كالسكه خدمت شيخ ميرسد و عرض مىكند ، محترمين آمده‌اند رشديه را ببرند پيش صدر اعظم نداده‌ايد ، من پيرغلام شما آمده اطمينان مىدهم رشديه را همانطور كه سالم ميبرم ، سلامت هم برگردانم . » شيخ مثل سابق گفت ، « من بشما اطمينان ندارم خودش بخواهد برود مانع نميشوم . » رشديه يقين داشت كه سردار مكرم جريان را\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nبه اتابك خبر داده است ، حالا رفتن را باكى نيست . بشيخ عرض كرد ، « ميروم . » شيخ پس از تامل زياد به آنمرد گفت ، « چقدر در آنجا توقف خواهد كرد ؟ » گفت ، « نيمساعت بيشتر توقف نخواهد داشت . » شيخ ملا آقا بزرگ را صدا كرد او هم بعجله آمد گفت ، « رشديه با كريمخان ميروند . تو هم برو پشت در اطاقى كه رشديه داخل مىشود بنشين ، چون خودش بيرون آمد با همين كالسكه بيائيد ، اگر نيم ساعت گذشت بيرون نيامد ، تو برو دستش را بگير و بياور بيرون و بيايند اينجا . »\r\nرشديه از خدمت حاج شيخ هادى بيرون آمده ، روبراه شد . چون به منزل اتابك رسيد ، اتابك در اطاقى تنها بود . رشديه را بگرمى پذيرفته گفت ، شنيده‌ام شاه شما را احضار فرموده‌اند . » رشديه مىگويد ، « خير چنين چيزى نيست . » اتابك مىگويد ، « من بىخبر نيستم . جريان را بگوئيد . »\r\nرشديه مشروح و مفصل ساخته اول را پرداخته با شرح و بسطى كافى بيان كرده ، حس مىكرد كه اتابك از شادى در پوست نمىگنجد . مذاكرات رشديه كه تمام شد ، اتابك مهندس الممالك و ارفع الدوله را احضار كرد و در حضور آن دو هم از رشديه گله‌گذارى مفصلى كرده ضمنا خطاب به هر سه گفت ، « انسان بايد اول نفع و ضررش را بسنجد ، اگر نفعش خيلى بيشتر شد دنبال كند و گرنه هر قدمى بردارد خطا رفته است . » بعد رو به رشديه كرده گفت ، « شما حساب زندگى خود را نداريد . حكيم الملك چه تاجى بسر شما زده است كه اين‌طور پاى علمش سينه مىزنيد ؟ »\r\nپس از امين الدوله تنها رقيب اتابك حكيم الملك وزير دربار بود ، كه كباده صدارت ميكشيد و پيش مظفر الدين شاه هم قربى تمام داشت ، و اتابك ميكوشيد تا او را هم منكوب و مجذول ، بلكه معدوم كند . چنان كه مىگويند بالاخره به دسيسه وى با قهوه مسمومى از پا درآمد .\r\nدر هر حال اتابك پس از مذاكره طولانى با رشديه گفت ، « امين الدوله شما را آورد و بشما توجهى نكرد ، خانه نداريد مقروض هم هستيد . من ميروم اين دو بزرگوار هرچه گفتند ، من گفته‌ام . شما هم گفته ايشان بپذيريد ، باراده پروردگار در رحمتى به روى شما باز شده است . »\r\nاو رفت . ارفع الدوله كه سابقه آشنائيش با رشديه زيادتر بود ، گفت « سه هزار تومان پول ، يك خانه ، سه هزار تومان هم اسباب زندگى بشما ميدهند . دو ده از خالصه‌هاى دولت ، هر دهى را كه بخواهيد به تيول ، با فرمان شاهى بشما مىبخشند . در وزارت علوم هم جز وزارت ، هر پستى را بخواهيد بشما واميگذارند . و دو پسر شما ، ميرزا محمد و ميرزا كريم ، را بخرج دولت بمسكو ميفرستند كه تحصيل كنند . سالى هفتصد تومان مواجب شما را از اداره تذكره بشما عودت ميدهند . دو كلمه بنويسيد كه سواد آن شب‌نامه را حكيم الملك نوشته است . » رشديه گفت ، « اگر آنچه ميگوئيد بنويسم اين نامه من در دفترخانه الهى ضبط مىشود ، روزى پيشم بگذارند و بگويند چه ميگوئى ؟ چه بگويم ؟\r\nمن طاقت مواخذه آن روز را ندارم . »\r\nباز شرح و بسطى دادند كه رشديه را متقاعد كنند ، رشديه گفت ، « خواهشمندم اصرار\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nنكنيد . ده چندانهم بدهيد بىثمر است . هرگز نويسنده چنين نامه‌يى نيستم . اگرچه از حكيم الملك دل خوشى ندارم . نه تصور كنيد كه بخاطر او اين نامه را نمىنويسم ، بلكه ايمانم را دوست دارم و از عذاب خدا ميترسم . » خداحافظى گفته مرخص شدم و با همان كالسكه برگشتم . »\r\nناگفته نماند كه مامور شيخ هم مرتبا تذكر ميدهد . ارفع الدوله گفت آقا بيايند ببينند رشديه سالم است و چاى و شيرينى مىخورد . آمد و ديد و برگشت .\r\n« چون حضور شيخ رسيدم پرسيد ، « كجا رفتيد قضيه چه بود ؟ » چون تنها بود گفتم ، دروغى گفته بودم ، رفتم دروغ‌پردازى كنم . » فرمود ، « بسيار خوب دروغ هم ميگوئيد ، دروغ‌پردازى هم ميكنيد ! » جريان را شرح دادم ، بسيار خنديد . دو سه روزى گذاشت . شيخ فرمود ، « شاه سفارش فرموده‌اند كه رشديه تهران نماند . » رشديه گفت ، « چشم . » پرسيدند ، « كجا ميروى ؟ تا شب درست فكر كن و فردا به من جواب بده . » فردايش فرمود ، « چه فكر كردى ؟ » رشديه گفت ، « اگر قدرتم ميرسيد به خانه خدا ميرفتم . » گفتند ، « بد فكرى نكرده‌اى . » هزار تومان دادند كه بنام فلان آقا نيابتا حج كنيد . رشديه دويست تومان از پول را خدمت شيخ گذاشت . شيخ فرمود ، « پول ما مزكا بود ؟ » درهرصورت رشديه بلطف پروردگار سفرى شد . حاج شيخ ، خواهرزاده‌اش ، شيخ جعفر را بسرپرستى مدرسه فرستاد تا مراجعت رشديه به اين مسئوليت بود .\r\nسال 1319 بود كه رشديه تهران را به قصد حج ترك كرد . پس از چند ماه رشديه از سفر حجاز برگشت و بقول خودش از حقيقت بمجاز آمد . آبها از آسيا ريخته بود . مدرسه هم ميگشت . ولى اعضاى انجمن معارف از تاخت‌وتاز به رشديه كوتاهى نداشتند . حتى ورود رشديه را به انجمن هم موقوف كردند .\r\n در آن گلشن كه عمرى باغبان بودم * كنون بنگر كه از نامهربانى در برويم باغبان بندد \r\nتا دنيا بوده چنين بوده . بى خود نيست كه شادروان سعدى فرموده است :\r\n كس نياموخت علم بتر از من * كه مرا عاقبت نشانه نكرد \r\nولى چيزى كه همه كسالتها و كدورتها و ناراحتيهاى رشديه را رفع ميكرد ، قدمهائى بود كه پاره‌يى نيك‌انديشان و اعضاى انجمن در تاسيس مدرسه برداشته بودند ، و رشديه از ذوقش در پوست نميگنجيد ؛ و از هتاكى و فحاشى روزنامه معارف هم بهيچوجه كدورتى بدل نميگرفت . اينك مدارس آن روز از شماره 14 روزنامه معارف كه 15 شهر صفر 1316 چاپ شده است نقل ميكنيم :\r\n- مدرسه رشديه رمضان 1315 بمديريت رشديه .\r\n- مدرسه ابتدائيه محرم 1316 تحت نظارت مخبر السلطنه\r\n- مدرسه علميه محرم 1316 موسس احتشام السلطنه . رئيس مخبر السلطنه .\r\n- مدرسه شرف ربيع الاول 1316 ناظم الاطباء .\r\n\r\n","description":"","footnote":"","page_name":" 52 ","page_number":52},
  {"content":"\r\n\r\n- مدرسه افتتاحيه شعبان 1316 مفتاح الملك\r\n- مدرسه مظفريه حاج شيخ مهدى كاشانى .\r\n- مدرسه خيريه براى ايتام سردار مكرم تحت نظارت حاج شيخ هادى .\r\n- مدرسه دانش محرم 1317 ارفع الدوله .\r\n- مدرسه سادات محرم 1317\r\n- مدرسه ادب محرم 1317\r\nدر اواخر سال 1317 مدرسه اسلام برياست ، آقا سيد محمد طباطبائى از امناى مدرسه رشديه .\r\nگفتم اعضاى انجمن نسبت برشديه راه بىلطفى ميرفتند . حقوق و اعانه دولتى مدرسه رشديه را بريدند ، و وسائلى هم برانگيختند كه سالى هفتصد تومان حقوق رشديه را كه از اداره تذكره پرداخته مىشود ، قطع شد . كار باينجا تمام نشد . بزرگان و اعيان كه فرزندانشان در مدرسه رشديه بودند ، از ترس اينكه مبادا از بودن فرزندشان در اين مدرسه بمخالفت با اتابك متهم شوند ، اطفال خود را از اين مدرسه درآوردند ، و مدرسه تق‌ولق شد . از طرفى هم جنايتهاى اتابك و هم فشار روس براى وصول چهارده كرور طلب خود از ايران كه باقدامات مهمى دست زده ، گمركات شمال را در اختيار داشتند ، وطن - پرستان را سخت پريشان ساخته بود . رشديه هم نميتوانست ساكت بنشيند . دست به كار انتشار شب‌نامه شد . و از هر نشريه شماره‌يى بوسيله موقر الدوله كه باجناق محسن خان معين الملك ، پسر امين الدوله و خود داماد مظفر الدين شاه بود ، به پنهانى روى ميز تحرير شاه گذاشته ميشد ، و شاه از جريانات و جنايت اتابك باخبر ميگشت .\r\nروزى از روزها موقر الدوله شبنامه را همراه برده بود كه روى ميز بگذارد .\r\nاطاق خالى بود شبنامه را روى ميز گذاشت غافل از اينكه شاه در اطاق آخر نشسته ، در آئينه ديوارى موقر الدوله را ديد كه چيزى روى ميز گذاشت و رفت . پس از رفتن موقر الدوله ، به اين اطاق آمده شب‌نامه را روى ميز مىبيند .\r\nاين خبر بوسيله جاسوسان اتابك كه حتى در بيرونى شاه هم بودند ، به گوش اتابك ميرسد . چون ميدانست موقر الدوله با رشديه بسيار صميمى است ، شستش خبردار مىشود كه اينهمه آتش از اجاق ، يا بقول وطن‌پرستان ، اينهمه گلها از آن گلستانست .\r\nبدبختى هر جامعه وقتى شروع مىشود كه خيانت‌پيشگان ، گلهاى اجتماع را در نظر جامعه خار معرفى كنند . اين كوته‌نظران خيال ميكنند كه جامعه فريب پشت‌هم اندازيهاى اين ناصالحان را مىخورد ، و گلها را خار مىپندارد . بايد به اين ناصالحان گفت ، بالفرض گل را خار جلوه داديد و سندهاى پابمهر آورديد كه اينها خارند ، عطر دلاويزشان را چه ميكنيد ؟ اتابكيهاى خائن چرا بدامن خود و اربابشان نمينگرند كه خارهاى بيشمارى به آنها خليده ، كوس رسوائيشان را بر سر بازار زده‌اند و ميزنند ، چرا فكر ميكنند كه تعريف امين الدوله در غياب وى هم ، كه همه دستها از او كوتاه و دست او هم از همه‌جا كوتاه است ، نقل مجلسها است ، و خيانت اتابك هم موضوع صحبت محفلها . باز حاشيه\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nرفتم معذرت ميخواهم .\r\nخلاصه اتابك دريافت كه هرچه هست از مدرسه رشديه است ، بايد به حساب آنجا رسيد . به حاكم دستور ميدهد كه رئيس نظميه ، فراشباشى را با يكدسته فراش و چوب و فلك دولتى ، فردا صبح بمدرسه رشديه بفرستد ، و مطابق صورت چند نفر مشتلق كنيد و رشديه را با دو تن از معلمين گرفته بكلات بفرستد .\r\nاز قضاى الهى موقر الدوله كه بيدار كار و مراقب بود ، از اين دستور شوم باخبر شد . بوسيله امينى نامه‌ئى به رشديه نوشته مختصرا جريان را اطلاع داده ، تذكر ميدهد كه از صبح فردا متوارى باشيد . رشديه سحرگاهان به قصد مسجد از خانه درآمده ، به منزل يكى از دوستان صميمى و اصحاب سر خود ميرود ، و پنج روز آنجا پنهان بود تا وسائل حركت بقم فراهم شود . شب ششم سه از شب رفته ، مخفيانه عازم قم مىشود .\r\nاما در تهران صبح شوم طلوع كرد . دامنه آفتاب پهن و پهن‌تر شد . سه به ظهر مانده فراشباشى ، با چوب و فلك دولتى و يك دهه فراش سرخ‌پوش كلاه تخم‌مرغى ، خيلى شبيه به برادرزادگان ابن ملجم ، بمدرسه آمده اول بچه‌ها را از مدرسه بيرون ميكنند . بعد فراشباشى با صدائى شبيه بصداى عمر سعد ، داد مىزند ، « آن مدير فلان فلان شده . . . كجا است ؟ » ميگويند ، « نيست و امروز نيامده است . » ناظم و يكى از معلمين را با طاقى انداخته حبس ميكنند ، و فراشى پشت در اطاق كشيك ميدهد ، دو نفر از اعضاى مدرسه را مشتلق فرموده بقيه را هم با فحش و ناسزا از مدرسه رانده . مدرسه را منحل و آن دو نفر شيخ عبد الحسين و شيخ محمد را با خود برده بحكومت تحويل ميدهند ، و همان روز روانه اردبيلشان ميسازند .\r\nاتابك شنيده بود بعضىها ميگفتند ، رشديه بابيست . خواست از اين زمينه مدركى بدست آورد ، بدست علما رشديه را بكوبد ، يعنى حكم تكفير او را از علما بگيرد ؛ و بامر شاه رشديه را از ميان بردارد .\r\nخوبست سرى به خانه رشديه بزنيم و از درون خانه هم كه انگشت اتابك به آن رسيده بود ، خبرى بگيريم .\r\nروزى زنى ترك‌زبان ، با بقچه‌يى كيسه حمام و روبنده و جوراب و گل سرشوى و اينجور خرت‌وپرتها وارد خانه مىشود ، كه تشنه هستم قدرى آب خوردن به من بدهيد و چنان مينمود كه بسيار خسته است . آب را مىخورد . تعارف هم مىكند و چند دقيقه‌يى مىنشيند ، يا چون ترك‌زبان بود مينشانندش . چون خانواده رشديه تازه از تبريز به تهران آمده‌اند و فارسى هم بلد نيستند ، وجود اين زن تركىزبان را خيلى مغتنم شمرده ، گرم صحبت شدند . اشاره بمادرم كرد كه ، « اين زن شوهر دارد ؟ » مادر رشديه جواب داد .\r\n« عروس من است . اما چند روز است از پسرم خبر نداريم . » و اشك در ديده‌اش حلقه زد . مادر رشديه قدى بلند و سيمائى روحانى داشت . در آن حال گريه دست بدعا برداشت و گفت : « آلاه حسنيمى سنه تاپوشور مىشام . » ( خدايا حسنم را به تو سپرده‌ام ) . اين زن دلداريش داد . وقت رفتن او بوى گفتند ، « گاه‌گاهى بما سر بزن ، غريبيم ثواب دارد . » زن ميرود و جريان را عينا به اتابك خبر ميدهد .\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nبعد از دو روز طرف عصر ، باز زن ترك‌زبان پيدايش شد . ديد مادر رشديه سر نماز است . نماز را كه تمام كرد دست بدعا برداشت و با حال خاصى گفت : « آلاه حسنيمى سنه تاپوشور مىشام . » ( خدايا حسنم را به تو سپرده‌ام . ) بلقيس خانمى داشتيم قرآن را خيلى خوب ميخواند . شاه‌باجى ( مادر رشديه ) ، گفت ، « بلقيس خانم بيا قدرى قرآن بخوان . » اين زن گفت ، « اجازه ميدهيد من در اين مجلس قرآن شما باشم ؟ » بمحبت قبول كردند .\r\nمجلس قرآن با روحانيت خاصى بپايان رسيد . زن دريافت كه احترامات مذهبى را اينطور كه در اين خانه مىبيند هيچ كجا نديده است . امروز هم ميگذرد . يك روبنده خوب را به دو ريال ميفروشد ، و ميرود جريان را براى اتابك ميگويد . زن را دعوت كردند كه ، « فردا جمعه است روضه داريم ، صبح بيا اينجا . » او هم قبول كرد .\r\nجمعه‌ها شريعتمدار تبريزى مىآمد و مسائل شرعى را به زبان تركى ميگفت . در آخر هم روضه‌يى ميخواند و ميرفت . چنان كه گفته بودند در سر موقع زن آمد . بعدا شريعتمدار هم آمد . پس از ذكر مسائل شرعى ، روضه خواند . مادر رشديه و همسر رشديه ( مادر نويسنده ) بسيار گريه كردند . مادر رشديه با تضرع و انقلاب تمام دست بدعا بلند مىكند و ميگويد : « آلاه حسنيمى سنه تاپوشور مىشام . » ( خدايا حسنم را به تو سپرده‌ام ) .\r\nتصادفا نويسنده كه علاقه خاصى به پدر داشتم ، مىآيم و مىنشينم و با جا نماز پدرم كه من و خواهرم آن را پهن ميكرديم ، و جمع ميكرديم ، بازى ميكنم و از مادر سراغ پدر ميگيرم .\r\nمادرم منقلب شده با ديده پر از اشك دست به آسمان بلند كرده ميگويد ، « آلاه » و اشكش برخسار ميريزد . زن منقلب مىشود و مرا كه بهانه گرفته گريه ميكردم ، محبت مىكند و مادرم را دلدارى ميدهد ، و رو به او و مادربزرگم كرده ميگويد ، « شما خانواده مسلمانى هستيد و مطمئن باشيد مرد شما هرجا هست سلامت است . اينطور كه من مىبينم خدا او را در پناه خود حفظ مىكند . چطور ممكن است اين تضرع و دعاهاى شما بىاثر بماند . » پس از مذاكرات مفصلى از اين مباحث خداحافظى مىكند و ميرود ، و جريان را كاملا براى اتابك شرح ميدهد و هرچه ديده و فهميده بود ميگويد .\r\nاتابك مطمئن مىشود كه رشديه مسلمانست ، و آنچه در بابيگرى او شنيده است دروغ و تهمت است ، و راهى را كه براى از بين بردن رشديه فكر كرده بود باطل درآمد .\r\nرشديه قريب چهار ماه در قم بسلام و صلوات ميگذراند ، و از حرم دور نميشود . روزها شب ميشد و شبها روز . اما فرجى پيدا نبود . چون باب مكاتبه بين او و خانواده باز بود ، طرفين از يكديگر نگران نبودند .\r\nروزى به قم خبر رسيد كه مظفر الدين شاه ، عزم زيارت حضرت معصومه عليها سلام را دارد ، و مقرر است با خدم و حشم و قراول و يساول و تشريفات سلطنتى و افواج تشريفاتى و حاشيه‌نشينان كاخ پادشاهى اين زيارت را انجام دهد ؛ و مامورين دولت هم در شهر قم و جاده تهران و قم به تسطيح و ترميم جاده تهران و قم ، و تنظيفات و تعميرات پرداخته‌اند .\r\nرشديه كه وضع قم را با ورود افواج‌سوار تشريفاتى و آنهمه ملتزمان ركاب نامناسب ديده ، تنگى ارزاق و صد مزاحمت ديگر را پيش‌بينى ميكرد ، تلگراف ذيل را به تهران\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nمخابره مىكند :\r\n« آستان فلك پاسبان مبارك بندگان اعليحضرت همايون شاهنشاهى ارواحنا فداه ! با اينكه قاطبه اهل قم خاك قدوم ميمنت لزوم اعليحضرت همايونرا به صد افتخار توتياى چشم ارادت ميكنند ، ولى تهيه و تدارك ارزاق ملتزمين ركاب با مشكلات بزرگى مواجه شده ، ايجاد قحطى خواهد كرد . اگر ذات جليل سلطنت ، خلد اللّه ملكه ، كه بعنايت حضرت احديت همواره خواهان آسايش و رفاه رعيت است ، با يك كالسكه و ملتزمين خاصه اين سفر اسلامى را انجام دهند ، البته بىرياتر و اجرش بمراتب بيشتر خواهد بود .\r\nدعاگو حسن رشديه . »\r\nقضا را اين تلگراف وقتى ميرسد كه خزانه خالى و اتابك در تهيه خرج چنين سفرى به زحمت بزرگى دچار شده بود ؛ از موقع استفاده كرده تلگراف را به نظر مظفر الدين شاه مىرساند ، و مراقب است كه اگر شاه با آن موافق نباشد آن را تاييد كند .\r\nپيشنهاد مورد قبول راى پادشاه واقع شده . اول ميپرسد ، « رشديه بقم رفته است مدرسه را به كه سپرده است ؟ رضايت ما را از اين تلگراف به او ابلاغ كنيد و بگوئيد زود بيايد سر كارش . »\r\nاتابك هم كه از مضيقه بزرگى خلاص شده ، فرج بعد از شدتى يافته بود ، تلگرافا به رشديه چنين جواب ميدهد :\r\n« آقاى حاج ميرزا حسن رشديه ! استدعاى خيرانديشانه آن دولتخواه در آستان ملائك پاسبان اعليحضرت همايونى مورد قبول ، و پسند خاطر شاهانه قرار گرفت . اراده ملوكانه ارواحنا فداه ، بر اين مقرر است كه هرچه زودتر به تهران حركت كرده ، اطفال مدرسه را بىسرپرست نگذاريد . صدر اعظم . »\r\nرشديه فورا ببرادرش كه متصدى مدرسه بود چنين تلگراف كرد :\r\n« من مرخص و بامر دولت حركت ، قريبا ميرسم ، مدرسه را مفتوح و معلمين و شاگردانرا دعوت كنيد ، و به همه بگوئيد بدستور جناب صدر اعظم مدرسه باز شد . »\r\nبرادران رشديه و فراشان و ناظر مدرسه ، بهر عنوانى بود معلمان و شاگردانرا خبر كردند . و اكثرا با شوق و ذوق فراوان دعوت را قبول كرده بمدرسه آمدند .\r\nرشديه تلگراف را از قم مخابره كرد ، و چون پدر هجران‌كشيده‌اى كه اجازه ديدار فرزندانش دهند به تهران حركت و به زيارت مدرسه آمد ؛ و ايامى چند بىدغدغه به كار مدرسه پرداخت و آن را سروصورتى داد . حكيم الملك وزير دربار كه دو پسر لايق ، ميرزا على خان و ميرزا حسين خان در مدرسه داشت ، هر دو را با بيست و پنج اشرفى چشم‌روشنى و چند گلدان بزرگ ياس و مركبات بمدرسه فرستاد . مختار السلطنه ، كه از اصحاب سرور فقاى باجان برابر رشديه بود ، دست پسرانش را گرفته بمدرسه آورد .\r\nچون رشديه در كارش مستقر شد آبها از آسيا ريخت . رشديه شيوه مرضيه را پيش گرفته انتقاد از اعمال اتابك در هر مجلس و محفلى ورد زبانش شد ، و حقايقى را بىپروا ميگفت . آنكه با خدا آشنا شد از دشمنان خدا ترسى نخواهد داشت .\r\nاتابك از اول تعلق خاطرش بروسيها مشهود خواص بود . قرض سنگين چهارده\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nكرورى را با تثبيت قدرت آنها در ايران بوجود آورده ، هيئت حاكمه را در مقابل آنها زبون ساخته امتيازاتى هم از بانك استقراضى و غيره به آنها داده بود .\r\nرشديه و يارانش براى عزل او جز مشوب كردن خاطر پادشاه از او ، چاره‌يى نداشتند ، و اين منظور هم جز با انتشار شبنامه ميسر نبود . زيرا كه اولا روزنامه چندانى در تهران نبود ، و آنچه هم بود كليه مندرجاتش قبلا بايد از نظر وزير انطباعات بگذرد .\r\nپس روزنه اميد همان تاريكى شب بود ، و انتشار شب‌نامه بود ، و هر شماره‌اش بوسيله موقر الدوله و خيلى به احتياط بدست مظفر الدين شاه ميرسيد .\r\nروزى مظفر الدين شاه يكى از شبنامه‌ها را كه بر خيانت اتابك شرح مبسوطى بود ، به اتابك داده ميگويد ، « اين چيست ؟ » اتابك ميگويد ، « قربان دشمنان تاج و تخت از اين كارها زياد ميكنند . » شاه ميگويد ، « اينها كه دوستان تاج و تختند كدام حرفشان ناحسابيست ؟ »\r\nاتابك كه ميدانست منبع اين شبنامه‌ها مدرسه رشديه است ، بوسيله ممتحن الدوله ( از امناى مدرسه رشديه ) از كنه افكار رشديه باخبر شده بود و مطالب شبنامه‌ها را هم مطابق آنها ميديد ، تعمدا تصميم گرفت ، بقول خودش اين آشيانه فساد ، و بقول وجدان اين كانون حقيقت و وطن‌پرستى را منحل كند و از جا بكند ؛ كه در خدمت همه خواص مطالب شبنامه‌ها منتشر شده خطاها و خيانتهاى اتابك برملا شده بود .\r\nشبى شادروان مختار السلطنه حاكم را كه چنان كه گذشت ، از طرفداران جدى رشديه بود و به آن پايه محبتش را برشديه كسى نميدانست ، اتابك احضار و امر مىكند فردا رشديه را گرفته ، به اردبيل تبعيد ، و اعضاى مدرسه‌اش را مطابق اين صورت بزندان دولتى تحويل دهيد .\r\nشب‌هنگام آن بيداردل روشن‌ضمير ، بعنوان بازديد قرق شهر و تفتيش گزمه‌ها ( پاسبانان ) با ميرشب ، به خانه ما آمده رشديه را بدم در احضار و بدون اظهار آشنائى ميگويد ، « در اين خانه گم‌شده‌ئى داريم » و براى تفتيش داخل خانه شد . ميرشب را با برادرم براى جستجو و تفحص باطاقهاى بالا فرستاده ، گفت ، « همه‌جا را بگرد . من هم اطاقهاى پائين را ميگردم . » خودش با پدرم باطاق پائين آمده پدرم را بخلوت كشيده مراتب را به او اطلاع ميدهد ، و ميگويد در مراجعت من خود را از اسب انداخته فردا را تعارض كرده كار را يك روز عقب مياندازم ، تا شما هرچه كردنى هستيد بكنيد . اما ميرشب كه برادرزاده‌اش شاگرد مدرسه رشديه و پيشرفت محسوسى در درس داشت ، و توجه عمويش را جلب كرده بود ، و رشديه را هم آدم مسلمان و نمازخوان و روزه‌بگير و مقدس ميدانست ، بمحض ورود باطاق بالا ايستاده همه‌جا را نگاه كرد و گفت اينجا كه چيزى نيست . و بدست‌انداز درگاه نشسته منتظر بود كه حاكم صدايش كند . مختار السلطنه از بازرسى خود فارغ شده ، ميرشب را صدا زد و رفتند .\r\nاوقاتيست كه امتحانات ساليانه مدرسه به پايان رسيده و مقدمات جشن سنوى فراهم گرديده ، درصددند جوائز شاگردانرا ، كه اوراق رسمى و رنگين - آفرين - تحسين - افتخار و امتياز بود ، عطا كرده ، قبول‌شدگانرا بكلاسهاى بالاتر معرفى كنند . ما در چه\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nخياليم و فلك در چه خيال است .\r\nصبح اول وقت موقر الدوله خود را به رشديه رسانده ، جريانرا اطلاع داده آمادگى خود را براى هرگونه كمك اظهار ميدارد . رشديه ميگويد ، « منتظر شما بودم عريضه‌يى دارم كه بايد با عليحضرت برسانيد . » موقر الدوله پرسيد ، « از كجا خبر شديد ؟ گفت رفيق فداكار و وفادارمان خبر داد . » گفت ، « مختار السلطنه ؟ » رشديه گفت ، « بلى » . نامه را گرفت . در پاكت باز بود پرسيد ، « اجازه ميدهيد بخوانم ؟ » رشديه گفت ، « به همين جهت هنوز در پاكت را نبسته‌ام » .\r\nنامه به اين مضمون بود :\r\n« آستان فلك پاسبان خدايگان ايران و پناه ايرانيان ، اعليحضرت قدر قدرت همايون شاهنشاهى ! بشرف عرض آستان مبارك مىرساند ، مدرسه رشديه كه از مآثر ميمنت اشتمال همايون شاهنشاهى ارواحنا فداه و در تحت توجهات عظماى پادشاهى تربيتگاه يكعده ايتام است ، امتحانات ساليانه خود را بپايان رسانده جوائزى هم جهت شاگردان معين كرده است . چون خاطر خطير ملوكانه همواره رضايت فقيران و دلجوئى يتيمان متعلق است ، آرزوى همه خدمتگذاران چنانست كه جوائز مستقيما بدست مبارك آن پدر تاجدار ارواحنا فداه ، اعطاء گردد . ولى هنوز ايرانيرا پاى تمنا بدان پايه نرسيده است كه از آستان قدس شاهنشاهى ، چنين استدعائى كند . با عرض آستان‌بوسى ، استدعاى آن دارد كه امر مطاع متبع بجناب اشرف صدر اعظم شرف صدور يابد ، كه از جانب سنى الجوانب اعليپ‌ضرت همايون شاهنشاهى ، بمدرسه تشريف آورده در يتيم‌نوازى بئس البدل ذات شاهانه قرار گيرند . »\r\nشاه نامه را خوانده چنين موشح فرمود :\r\n« جناب اشرف صدر اعظم ! علاقه ما را بمحبت بر فقرا و ايتام ميدانيد ، لازم بود خودما توفيق اين ثواب يابيم . حالا كه ما را اين مجال نيست ، چنان كه مدير رشديه تقاضا كرده است ، از جانب ما بمدرسه برويد و جوائز شاگردانرا بدست خودتان بدهيد ، و يتيمان را بسيار محبت كنيد . »\r\nنامه را موقر الدوله به رشديه و رشديه به اتابك مىرساند . اتابك براى فرار از اجراى امر پادشاه نامه را پيش نير الملك وزير علوم ، كه رئيس تشريفات سلطنتى هم بود ميفرستد و پيغام ميدهد ، « هر وقتى را كه مقتضى ميدانيد معين كنيد تا بمدرسه برويم . » و با تلفن خبر داد كه از سر باز كنيد .\r\nنير الملك جواب ميدهد ، « چون دوازده روز بيشتر بعيد نوروز نداريم ، و براى هر روز هم كارى معين شده است ، مستدعى است اين كار را به بعد از عيد محول فرمائيد . » اتابك عين نامه نير الملك را براى رشديه ميفرستد .\r\nرشديه ميدانست كه از اين دفع الوقت اثر شومى حادث خواهد شد ، و قطعا مدرسه منحل و خودش هم تبعيد خواهد گشت . عريضه ديگرى به اين مضمون بمقام سلطنت تقديم مىكند :\r\n« بشرف عرض خاكپاى جواهرآساى همايونى مىرساند :\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nحضرت اشرف اتابك اعظم به علت تراكم كارهاى دولتى ، تشريف‌فرمائى خود را بمدرسه به بعد از عيد محول فرموده‌اند . چون در نظر ما مكتبيان شغلى مقدس‌تر از تعليم ، و فريضه‌ئى مهمتر از نوازش يتيمان نيست ، استدعا از آستان مبارك آنكه امر همايونى چنين شرف صدور يابد كه اتابك اعظم امروز عصر بمدرسه تشريف آورده ، جوائز را بنام نامى اعليحضرت همايونى بشاگردان عطا فرمايند ، و اين خدمتگذار و اعضاى مدرسه رشديه را ، كه همه پروانه شمع وجود شاهنشاهى هستند ، مفتخر و سرافراز سازند . »\r\nضمنا بر كاغذ كوچكى هم‌چنين نوشته جوف عريضه گذاشتند ، « اگر اتابك اعظم امروز بمدرسه تشريف نياورند مدرسه منحل ، فدوى تبعيد ، معلمين مجازات ، و ايتام تار و مار خواهند شد . »\r\nعريضه بوسيله موقر الدوله به پيشگاه سلطنت تقديم ميگردد . مظفر الدين شاه كه فى الجمله باوضاع پى ميبرد ، و از مخالفت صدر اعظم هم با رشديه بى خبر نبود ، حاشيه نامه را چنين توشيح مىكند :\r\n« جناب اشرف صدر اعظم ! دلجوئى يتيمان در نظر ما هم بر هر چيزى مقدم است .\r\nامروز عصر بمدرسه برويد و جوائز را از جانب ما توزيع كنيد و اعضاى مدرسه را از مدير و معلمين بعنايات ما اميدوار گردانيد ، و يتيمانرا بسيار بسيار محبت كنيد . »\r\nاتابك ناگزير از اطاعت شاه ، پيغام ميدهد عصر را بمدرسه مىآئيم . العبدية برو الله به قدر . اتابك سه ساعت بعد از ظهر با برادرش امين الملك بمدرسه آمده ، دستور ميدهد كالسكه را برگردانند و در مدرسه را هم ببندند . رشديه گفت ، « استدعا دارم امر بفرمائيد كالسكه مقابل مدرسه متوقف باشد . » اتابك ميگويد ، « علامت ايمان با شما است ؟ عيب ندارد كالسكه باشد . ولى در مدرسه را بندند . »\r\nاتابك پس از توزيع جوائز و انجام كارها ، در حياط مدرسه قدم زده خطاب به رشديه ميگويد ، « در عوامل جرجانى درباره حرف استفهام بخاطر داريد كه در مثال همزه استفهامه نوشته است : اما تنزل بنافتمسب خير امنا . » ( نه آنست كه هركه بر ما وارد شده است از خوان نعمت ما متنعم گرديده ؟ ) رشديه ميگويد ، « خاطر مبارك هست كه در همان صفحه مثال هل استفهامه نوشته است : هل دين بعد الاسلام . » ( يعنى آيا بعد از اسلام هم دينى هست ؟ ) ذوقمندان ميدانند كه در اين گفتار و پاسخ چه ابهاماتى بين پدرم و اتابك گذشته است ، بخصوص در كلمه اسلام كه ابهام خاصى دارد .\r\nدرهرحال ، بودن كالسكه اتابك مقابل در مدرسه ( در خيابان اكباتان روبروى مسجد بود ) آمدن اتابك را بمدرسه در شهر منتشر ، و ترس اعيانرا از مراجعه و سپردن اطفال خود بمدرسه رشديه رفع كرد . و از فرداى آن روز ، چنان كه انتظار ميرفت مدرسه رشديه مورد استقبال دولتمندان و اعاظم شهر قرار گرفته ، عسرت فرهنگى براى چند صباحى از دوروبر رشديه تعطيل شد . اين‌بار هم بلطف خداوند ، تير اتابك به سنگ خورد .\r\nآن هم چه تير خطرناكى و چه به سنگ خوردنى ، بوجه الحسن . چطور ميتوانيم خدا را فراموش كنيم ؟ جائى كه بايد نوكر سفاكى برود و عده‌اى را تارومار كند ، خدا پشت گردن اربابش مىزند ، و ميگويد خودت ، برو عرض ارادت هم بكن ، و تملق رقيبت را هم بگو .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nچه خوب گفته است :\r\n خدا بهرچه بخواهد قدير نيست قدير است * و يا بمصلحت تو بصير نيست بصير است\r\nبه او ببند توكل و ما سوى همه بگسل * كه غير او همه چون تو فقير نيست فقير است \r\nخلاصه ، چند ماهى بر اين جريان ميگذرد . مدرسه بسيار دائر و مرجع اعيان و اشراف است . رشديه هم انتقاد از كارهاى اتابك را نميتواند فراموش كند ، زيرا كه روزبروز نفوذ معنوى روسها در ايران زيادتر مىشود ، و اختيارات فراوانى از ضبط گمركات شمال و خطوط تلگراف و امتياز شيلات و بسط اقتصادى بانك استقراضى ، روسها بدست مىآورد .\r\nدر تهران آن روز ، تنها محفلى كه از وضع سياست و نفوذ اجانب و لزوم بيدارى مردم صحبت ميشد مدرسه رشديه بود ، و بيشتر آمد و شد اعيان و اشراف و خواص بمدرسه براى شركت در اين جلسات و انتقادات بود . و حكيم الملك ( عموى ابراهيم حكيمى ) كه اروپا را مفصلا گشته و باوضاع سياست روز هم آشنا بود ، به رشديه احترام خاصى قائل بود و با او مراوده‌ها داشت . و چنان كه گذشت ، در مراجعت رشديه از قم ، بيست و پنج اشرفى و چند گلدان ياس و مركبات چشم‌روشنى فرستاد . ناگفته نماند كه حكيم الملك كباده صدارت ميكشيد ؛ بنابراين بدگوئيها از اتابك بنفع او هم بود ، و تنها رقيب اتابك در صدارت او بود ، و ترس اتابك هم از او ، كه هم عالم بود و هم طبيب پادشاه و هم وزير دربار ؛ در حقيقت يك پله مانده بود كه صدر اعظم شود .\r\nخلاصه مدرسه رشديه به تمام معنى مايه پريشان خيالى اتابك بود كه خطاهاى او را افشاء كرده ، جل و پوستش را به آب ميانداخت . غافل نباشيم كه گزارش جلسات در مدرسه رشديه و مراجعه خواص به آنجا ، بوسيله جاسوسان اتابك به اطلاع وى ميرسد . تصميم شومى به مغز ناپاكش افتاد و بر آن شد كه رشديه را از ميان بردارد ، تا انتقادات و اعتراضات و جلسات همه پايان يابند ، تا او بتواند به آسوده‌خاطرى نقشه‌هاى جنايت و خيانت خود را اجرا كند .\r\nچون حس كرده بود كه بزرگان كم‌وبيش از سياست باخبر شده ، ذكر خطاياى اتابك و بدگوئى از او همه‌جائى و همگانى شده است ، و اگر اين جريانات ادامه پيدا كند البته به گوش شاه هم كه تا درجه‌يى بيحال و بى خبر و سرگرم بود ميرسد ، و ممكن است مايه عزل او شود ، تصميم گرفت زودتر بجنبد .\r\nفصل زمستان بود . برف مفصلى باريده كوچه و خيابانها را گرفته ، در هر معبرى تلى از برف انباشته و از كنار معابر راه باريكى براى آمد و شد مانده بود . منزل ما در انتهاى كوچه عريضى از محله سنگلج بود . شبى شادروان پدرم به خانه مىآيد . در كوچه خودمان مردى ششلول بدست از پشت برفها پريده جلو رشديه سبز شد . قبل از اينكه ششلول را آتش كند ، رشديه دستش را گرفته گفت ، « برادر من پنج بچه دارم اگر تو كفيل نان آنها ميشوى مرا بكش ، حرفى ندارم . اما اگر نميشوى پنج بچه مسلمان فقير را يتيم مكن . » ناگفته نماند كه وضع ظاهرى رشديه ، قدبلند ، لباس روحانى ، ريش و عمامه ، در نظر قاتل موثر واقع شده بود . پس از اين بيان رشديه ، مرد ششلول را كمرش نهاد\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nو گفت ، « من نه لوطى آن هستم كه از بچه‌هاى تو نگهدارى كنم ، و نه اينقدر بىرحمم كه پنج بچه مسلمان را يتيم كنم . من ميروم ، اما تو هم از خودت خاطرجمع نباش ، بالاخره كار تو را خواهند ساخت . توى ماها نالوطى هم هست . » پدرم گفت ، « ماه عزا است و هردو عزاداريم ، و اميدوارم از دست صاحب عزا ، حضرت سيد الشهدا اجر بگيرى . » بمحبت دست يكديگر را افشردند . رشديه صورت او را بوسيد . او هم خم شد دست رشديه را ببوسد ، نگذاشت روى يكديگر بوسيدند ، و از هم دور شدند . و اين عمل شوم بدستور اتابك بود . رشديم با چه حال و اضطرابى به خانه مىآيد معلوم است . آن شب نه سخنى گفت و نه غذائى خورد . آن شب نمازش بسيار مفصل شد ، و رازونيازش با خدا طول كشيد .\r\nمادرم ميگفت ، « هيچوقت آقا را به آن حال نديده بودم . »\r\nصبح فردا ، رشديه بحضور حاج شيخ هادى رسيده جريان را به اطلاع حضرتش رسانيد . شيخ لختى بانديشه فرورفت ، سپس گفت ، صلاح در آن مىبينم كه به زيارت خانه خدا روى و فرض مغيث الملك را انجام دهى . » رشديه مكى شد و براى دومين بار راه حج پيش‌گرفت ، و مدرسه را به برادران سپرد . چون پس از رفتن رشديه در مدرسه جلساتى تشكيل نميشد ، از اين‌رو بمدرسه اعتراضى نبود ، و مدرسه خوب ميگشت و جريان امور مدرسه مرتبا به اطلاع حاج شيخ ميرسيد .\r\nسال 1321 قمرى چيزى نگذشت اتابك از صدارت افتاد ، و عبد المجيد ميرزا عين الدوله با لقب اتابكى ، بصدارت منصوب شد . عين الدوله سخت مستبد و خودخواه و بيرحم و بوئى از وطن‌پرستى نبرده ، بنده دينار و درم ، و عقل و سياستش از اتابك كمتر بود . يك تفاوت كلى هم داشتند كه على اصغر خان اتابك مردم‌دار و سخى بود ، و حاشيه نشينان سفره‌اش را مواظبت ميكرد و كم‌وبيش نان و آبى به آنها مىرساند ، يعنى از اين خوان يغما هم خود مىخورد و هم به ديگران ميداد . ولى عين الدوله اين درس را نخوانده و سفره‌اش نو بود ، و نو مانده بود و دست‌گيرندگيش بسيار قوى و دراز .\r\nقضا را در همين سال اتابك هم به سفر حج ميرود . رشديه ميگفت ، « در حرم كعبه بودم ديدم كه دستى به محبت اشاره بشانه‌ام كرد . متوجه شدم كه اتابك است . سلام و عليكى ردوبدل شد . قبل از همه‌چيز گفت به اين خانه قسم بخوريد كه نسبت به من دشمنى و خيانت نكنيد . گفتم شما هم به اين خانه قسم بخوريد كه به ايران خيانت نكنيد ، تا من چنان كه فرموديد قسم بخورم . او قسم نخورد و من هم نخوردم . از اين تاريخ از جانب او سخت نااميد شدم و ميگفتم ، خدايا وطن ما را از شر خيانت او حفظ كن . »\r\nرشديه پس از ماهى چند از مكه مراجعت كرد . بزرگان از هرسو بديدنش مىآمدند .\r\nمصاحبه خود را با اتابك در خانه خدا با همه درميان مىنهاد . آمد و شد خواص بمدرسه رشديه روزبروز بيشتر ميشد ، و بازار سياست در آن موسسه فرهنگى رونقى فراوان داشت .\r\nدر اين سال ، دو لطمه بزرگ روحى به رشديه رسيد . حاج شيخ هادى و مختار السلطنه از دنيا رفتند ، و دنيا را در نظرش تاريك ساختند .\r\nرشديه مرگ حاج شيخ هادى را تحت عنوان ، « الاومات الخير » بامين الدوله نوشت .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nاين جمله ، « الاومات الخير » يعنى آگاه باش كه خير مرد ، به حرف ابجد 1320 و سال وفات شيخ است .\r\nامين الدوله در جواب نوشت ، « كسى از دستمان رفت كه نظيرش را نخواهيم يافت كه ، ان الزمان لمئله لعقيم ( زمانه براى ايجاد مثل او عقيم است ) . اميدوارم خدا شما را در پناه خود گيرد كه فعلا خيلى بىپناه شديد ، نه‌تنها شما بلكه همه ما از دست دادن او يتيم شديم . ديگر چنين آفتابى مشكل در آسمان كشور ما بتابد كه حقيقة پرتو حيات‌بخش او حيات جان ما بود . وفات مختار السلطنه نيك‌انديش بلندمقام هم ، كه دوست وفادار و صاحب اراده و رفيق صميمى شما بود ، براى من هم گران آمد كه شما نظير او را هم بدست نخواهيد آورد . خدا شما و ما همه را در پناه خود دارد . »\r\nحاج شيخ هادى را در خانه‌اش كه فعلا معروف بمقبره او است ، به خاك سپردند .\r\nرشديه يك قالى بزرگ تقديم مزار حضرتش كرد ، كه وسط قالى را به اندازه سنگ مزارش بريدند و مقبره را يك‌پارچه فرش كردند . رشديه مجلس ترحيم مفصلى برايش منعقد ساخت ؛ وجوه اعيان و اشراف و بزرگان و تجار در آن شركت جستند و مجالس ترحيم ديگرى هم ديگران منعقد كردند .\r\nاوقاتيكه پدرم در سفر اول حجاز بود . از قراريكه ميگويند ، من از دوريش بىتابى كرده بهانه ميگرفتم . روزى حاج شيخ هادى اعلى الله مقامه ، كه گذران روزانه و جريانات خانواده ما مرتبا بحضورش گزارش ميشد ، مرا احضار فرمود . با مشهدى اسد إله ناظر مدرسه بحضورش شرفياب شديم . خوب بخاطر دارم كه مرا بزانوى محبت نشانده دستور داد يك جفت جوراب اردكان ، ميرزا كوچك ، پسر كوچكش آوردند و بدست عنايت خويش پايم كرد . پا كوچك بود ساقه به زانو رسيد . افسوس آنكه از كوچكى من ، مرا پابند محبت خود كرد . خيلى زود دست‌بسته تسليم مرگ شده از همگان قطع علاقه فرمود .\r\nآنكه پرتو وجودش روشنىبخش ظلمتكده ايران بود ، آوخ كه بديار خاموشان پناه برده ، در تاريكخانه لحد منزل و ماوى گرفت . آنچه نجم وجودش از نجم‌آباد مركز ايران طلوع كرده ، هادى رهروان طريق سعادت بود ، يكباره در محاق مرگ پنهان شده ، همگان را بظلمت فراق انداخت .\r\nاف بدنياى بىپير كه تا بوده چنين بوده !\r\nباغبانان گل‌پرور جهان ، قبل از اينكه گلستانى براى خزان‌زدگان نوع آماده كنند ، خود دستخوش خزان طبيعت ميگردند . ملك سيرتى كه چون روح و ريحان جلوه‌گر تشنه حيات بود ، ترك عناصر گفته بعالم معنى پيوست . آنكه با معبود عزيزش به شبهاى خلوت رازونيازها داشت ، بنداى ارجعى تخته‌بند تن فروگذاشته ، راه عالم بالا گرفت . چگونه فراموش كنم و هر سالش به ياد نياورم ؟\r\nسالى بر اين نگذشته بود ، كه امين الدوله هم ساغر تن از شراب روح خالى گذاشت .\r\nماتمى رفت ز نو ماتم ديگر آمد . وجودى كه منشأ هزاران اثر ارجمند بود به حكم طبيعت ، ترك وظائف گفته بديار خاموشان شتافت . دست توانائى كه به شبهاى طوفانى در ساحل\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nدرياى متلاطم روزگار ، چراغ اقبال فراراه كشتى وطن داشت ، خود دستخوش طوفان حوادث شد . آنكه ذات عزيزش كشتى ايرانرا در چهار موجه طوفانهاى سياست لنگر بسيار وزين بود ، زنجير ارتباطش مقراض اجل منقطع گرديد . ذات ملكوتى صفاتى كه صدرنشين مسند عزت و متكى متكاى صدارت بود ، دل از دنيا بركند و بعالم عقبى پيوست .\r\nرشديه از غزاى حضرت شيخ برنخاسته بود كه بماتم امين الدوله نشست . براستى كه از مرگ امين الدوله زخم دل و جراحت درونش نمك‌پاشى شد . نخل وجود رشديه از طوفان مرگ حضرت شيخ قد راست نكرده بود ، كه بگردباد مرگ امين الدوله گرفتار آمد . اگر عنايت غيبى و دستگيرش نشده بود از پا درميآمد .\r\nچقدر بايد تلخى بكشد ، حبيب ميرود و رقيب ميماند - اشتباه كردم حبيبان ميروند و رقيبان ميمانند . هنوز از محبت حبيبان چنان كه بايد تمتعى نگرفته ، بايد به آتش رقابت رقيبان بسوزد . باز هزاران هزار شكر كه معشوق رشديه ، معشوق همگان گرديده شوق تاسيس مدرسه بمغزها افتاده و در اين راه قدمها بجديت برداشته ميشد .\r\nچون تلگراف مرگ امين الدوله بتهران مخابره شد ، مدرسه رشديه هم برايش مجلس ترحيم منعقد ساخت . طالار بزرگ مدرسه رشديه و ايوان عريض و طويل آن ، سه روز از وجوه اعيان و اشراف و بزرگان خالى نبود . آهنگ دلاويز صدر القراء ، معلم قرآن شاگردان از طالار و صداى دلنشين برادرم محمد ، از ايوان پاسخ يكديگر بوده ، بلبل‌آسا با آيات قرآن نغمه‌سرائيها داشتند .\r\nرشديه با اينكه مستمرا مرجع آلام و مصائب بود ، و در هيچ مصيبتى دامن شكيبائى از دست نميداد ، در ماتم اين سه وجود ارجمند سخت پريشان شد . فوت حاج شيخ هادى ، پدرم را سخت تكان داده منقلبش ساخت . وفات مختار السلطنه پريشانيش را به حد كمال رسانيد . مرگ امين الدوله عنان اختيارش را از دست ربود . خود ميفرمود ، « چه نعمتهاى گرانبهائى بدستم بود و روزگار از دستم ربود . وجود حاج شيخ هادى در هجوم آلام و سختيها پناه محكم من بود ، و بقلعه عنايتش از آفات دوران در امان بودم . مختار السلطنه آئينه تمام‌نماى صداقت و وفا و جوانمردى بود . بخاطر من باستقبال حوادث ميرفت و براى كاميابى من از هيچ اقدامى فروگذار نداشت . امين الدوله ناصح و امين و مشفق و هواخواه جدى من بود . راى متينش رهبر من و فكر بلندش كمك و معاضد من بودند . از آسيب رقيبان در پناه حضرتش ايمنيها داشتم . خوش درخشيد ولى دولت مستعجل بود » .\r\nاز اين جريانات يكسال نگذشته بود كه حكيم الملك وزير دربار هم ، به يك فنجان قهوه مسموم شد و از پا درآمد . فنجان قهوه را گذاشت و ساعتى يا ساعتهائى بعد جام مرگ سركشيد . گفتند عامل اين عمل هم عمال اتابك بودند . درهرحال شهيد رفت ، خدايش بيامرزد و روانش شاد باد .\r\nدر تحرير اين دو سطر اخير حال غريبى مرا دست داد ، چه غافل و گمراهند آنان كه براى رياست دو روزه دست‌بكار كشتار و ناهمواريها شده رقيبى را قهوه ، ديگرى را با نيرنگ سومى را با ششلول ، چهارمى را با كارد و پنجمى را با تفنگ و ششمى را با سنگ\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nاز پا درميآورند . اين جاهلان هرزه‌فكر ، آيا از عزرائيل برگ امان گرفته‌اند ؟ آيا جام تلخى كه براى ديگران تهيه ميكنند ، همانها را بدست خود نخواهند گرفت ؟ راستى خيلى ديوانه‌اند كه فقط امروز و اين ساعت را مىبينند . آيا پس از امروز فردائى نيست ؟\r\nآيا شتر مرگ در خانه آنها نخواهد خوابيد ؟ آيا كسى به او نميگفت كه اى اتابك اعظم ! همه‌چى شدى ، هرچه ميخواستى بدست آوردى ، بر اين ملت فقير قرض اجنبى را تحميل كردى ، صد و بيست و پنجهزار تومان آن را صرف جبه مرواريد خود نمودى ، صحرائى را بنام مبارك محصور كرده درونش ميغلطى ، چنان مست و مدهوشى كه همه‌چيز را از ياد برده‌اى و جز خودت را نمىبينى ، غفلت تا كى ؟ بيخبرى تا چند ؟ سالها صدر اعظم بوده زمام اختيار سه پادشاه بدست داشته‌اى ، بس نيست ؟ اين ديگ حرصت را شرنبل ميتركاند ، چرا متنبه نميشوى ؟ امين الدوله خدمتگذار كه وجودش براى ايران صد هزار بار ارزنده‌تر از تو است . با پشت هم‌اندازيها او را از پايتخت راندى و در ملكش زندانى كرده‌اى ، باز دست نميكشى ؟ دوستان و طرفداران او را هم بايد از ميان بردارى ؟ بيچاره مهندس‌باشى بيگناه را كه شباهت تامى به تو داشت و چون سيبى بوديد كه از وسط بريده‌اند ، در آن معركه‌ئيكه در كمين جان تو بودند به زور از كالسكه‌اش پياده ميكنى و بدست مرگ ميسپارى ، و خود در كالسكه را بسته بسرعت فرار ميكنى ؟ رشديه چه خيانتى كرده است ؟ هرچه كرده‌اى تو كرده‌اى كه بدامن اجانب نشسته ، ايران را دربست به اختيار آنها گذاشته‌اى . هرچه امپراطور درباره ايران اراده كند تو انجام ميدهى . براى اينكه از دومين اربابت هم بهره‌ور شوى ، امتياز رژى را به او دادى و از دلالى وطن‌بارت را بستى ، و مستقيم و غير مستقيم دو كرور دلالى گرفتى ، و پس از الغاء امتياز از خزانه ملت بيچاره وجه خسارت بكمپانى را دادى .\r\nرشديه امين الدوله را نسبت به مملكت خادم تشخيص داد ، چنان كه همه دادند ، بدنبالش برخاست آيا اين خيانت است ؟ تقصير تو نيست تو لقمه حرام از دست ناصر الدين شاه خورده‌اى بايد راهى روى كه او رفت ، او امير كبير را كشت ، خدمتگزارانرا بچاه نقاره‌خانه انداخت ، بسى عوام را بدون گناه در چاه سبزه‌ميدان ريخت ، وطن‌پرستانرا از وطن براند و بزندان اردبيلشان انداخت ، بيچارگانرا در پاى قايق دست و سر بريدند ، تو هم بايد اينطور كنى و اثر لغمه پاكيست كه خورده‌اى .\r\nبنام تأمين مصالح مملكت ، چهارده كرور قرض بر ملت تحميل كردى و امتيازات و گمركات و قسمت عمده خطوط تلگراف را با ربابت واگذاشتى ، و در فقر و استيصال و ورشكستگى دولت و رعيت هرقدر كه توانستى كوشيدى ، و تصور ميكنى ايران ملك طلق تو است و بايد تا هستى صدر اعظم باشى . اگر كسى ديگر نامزد اين مقام باشد ، يا بايد مسموش كرده بكشى ، و يا بولايت غريب زندانهاى خصوصى تبعيدش كنى . از بسط خيانت اين خيانت‌پيشه بگذريم ، و مطالب خود را دنبال كنيم .\r\nپس از آنكه مجلس ترحيم امين الدوله و اطعام مفصل روز سوم گذشت و آرامشى دست داد ، امين الدوله بعدى ، محسن خان معين الملك ، مقتضى چنين ديد كه طبق وصيت پدر شادروانش در حفظ مدرسه رشديه ، مدرسه را بپارك خويش منتقل كند . در گوشه\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nپارك مقرر شد عمارتى براى مدرسه بسازند ، و فعلا مدرسه را بيكى از حياطهاى پارك كه حسينيه امين الدوله‌اش ميگفتند منتقل كردند ، و كلاسها دائر و هريك از معلمين هم در كلاس خود مشغول تدريس گشتند . بلطف پروردگار ، مدرسه دائر شد و هرروز يك و دو شاگرد تازه ميآمد . معين الملك روزها بمدرسه ميامد و با معلمين هم آشنائى پيدا كرده بود . در مدرسه معلمى بود بنام شيخ يحيى ، معلم نحو و منطق كلاس علمى . مردى بود صاحب قلم . بعدها سردبير روزنامه ايران شد . چون اديب و صاحب ذوق بود ، رشديه به او ارادت فراوان داشت و بسيار گراميش ميشمرد و چندى معلم مدرسه رشديه بود و ويرا به معين الملك معرفى كرده توجه جنابش را نسبت بوى جلب كرده بود . او هم گرماگرم مصاحبه معين الملك را استقبال ميكرد ، و ميكوشيد پيش او براى خود جائى بازكند و موفق هم شده بود . معين الملك هم به او اخلاص ميورزيد . رشديه هم هرچه اخلاص و التفات معين الملك را بمدرسه و معلمين بيشتر ميديد بيشتر شاد ميشد ، كه قوام مدرسه در آن بود . ولى غافل از آنكه شيخ يحيى خيال شومى در سر ميپرورد ، و مصمم است خاطر پرمهر و محبت معين الملك را از رشديه مكدر سازد ، تا از او ببرد و ويرا ترك گويد ، و خود جاى رشديه را گرفته مدير مدرسه شود . بى خود نيست كه گفته‌اند هرجا كه پرى رخيست ديوى با او است .\r\nآن دو روى خبيث‌فطرت ، با آن بيان گيرا و زبان چرب و نرمى كه داشت ، معين الملك را تسخير كرده بود . معين الملك پس از فوت امين الدوله ، رشديه را چون پدر ديده با او گرم صحبت و عنايت بود و در خاطر خود هم خيال نميكرد روزى از رشديه جدا شود . كارش به جائى رسيد كه با وى راه بىلطفى رفت ، تا جائى كه رشته ارتباط گسيخت و دنيا بكام آن مزور منافق شد .\r\nالماس هرچه صاف و شفاف باشد ، چون گردوغبار به روى آن نشست تيره مىشود ، و تلالو خود را از دست ميدهد . خبث خيلت و چيره‌دستى شيخ يحيى در خيانت ، اثر خود بخشيده معين الملك را از رشديه برگرداند .\r\nبرگرديم بمدرسه - ماه اول گذشت و ماه دوم و سوم هم گذشت . چرخهاى مدرسه بسرعت در جريان بود . رشديه هم شاد و خرم و خندان ، ولى بى خبر از آنكه روزگار در پرده بازيهاى پنهانى دارد و كار دگرگونى خواهد شد .\r\nرشديه دريافته بود كه معين الملك با شيخ يحيى خصوصيتى بهم زده است ، كه شيخ در محاورات خود از تملقهاى فراوان خوددارى نداشت ، و گاهى باظهار غلامى و بندگى هم افتخار ميكرد ، و با همين مقدمات در اجراى نقشه خود توفيق يافته معين الملك را هواخواه خود ساخته بود .\r\nاگر بخواهيم اين مبحث را ادامه دهيم ، بذكر و بيان مطالبى ناگزيرم كه هرگز مايل نيستم آنها را بر قلم آورم . آخر مطلب اينكه طورى پيش آوردند كه رشديه عباى خود را برداشته عمارت امين الدوله را ترك كرد . صلاح آن مىبينم كه شرح اين ماجرا را همينجا ناتمام بگذارم و بگذرم و اين فصل را همينجا پايان دهم ، كه طليعه بهار است و سخنان غصه‌دار نوشتن ، و خوانندگان را پريشان ساختن روا نيست . بخصوص كه\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nگنجشكان از فراز شاخ و برگ درختان زمزمه‌ها دارند ، و قاصدان نشاطند و در صحن حياط پاىكوبان و رقصان .\r\nاميدوارم خدا همه خوانندگان را براى هميشه شاد و خرم دارد ، بگويند و بشنوند و خوش باشند .\r\n12 اسفندماه 1349\r\n\r\nشماره كلاسها و معلمين مدرسه رشديه قبل از انتقال به پارك امين الدوله\r\nپايه دروس و مواد تدريسيه و تعداد كلاسها و اسامى معلمين\r\nمدرسه رشديه از سال 1315 قمرى تا سال 1321 قبل از انتقال به پارك امين الدوله :\r\nمدرسه رشديه داراى شش كلاس بود بدينقرار :\r\nكلاس تجهيزيه ( كلاس اول ) كلاس اعداديه ( كلاس دوم ) كلاس تهيه ( كلاس سوم ) كلاس ابتدائيه ( كلاس چهارم ) درجه اول ( كلاس 5 ) درجه دوم ( كلاس ششم ) .\r\nو تا كلاس سوم هر كلاس يك كلاس موازى هم داشتند و جمعا مدرسه داراى 9 كلاس بود و هر كلاس از 25 تا 30 شاگرد داشت .\r\n\r\nاسامى معلمين و مواد تدريسى آنها\r\nقرآن مجيد - بمعلمى صدر القراء . فقه - آقا سيد احمد فقيه .\r\nرياضيات - شادروان حاج ميرزا محمد خان رزم آراء ( كتاب ارشاد الحساب را ايشان براى مدرسه رشديه تأليف فرموده‌اند ) .\r\nاسد إله خان خاكپور - معلم حساب .\r\nبديع و معانى بيان - آقا ميرزا محسن امير ابراهيمى ، كه اين اواخر در تهيه لغت دهخدا سهمى را داشتند .\r\nعربى و ادبيات - آقا شيخ يحيى ، كه مدتى از اواخر عمر مدير روزنامه ايران بودند .\r\nزبان روسى - ميرزا خليل خان .\r\nزبان فرانسه - باغدسر ارمنى .\r\nنقشه‌كشى - محمد رضا خان افسر توپخانه كه اطلس جغرافيائى مدرسه رشديه از ترسيمات ايشانست .\r\nقسمتى از مواد عربى - آقا شيخ جعفر خواهرزاده حاج شيخ هادى .\r\nقسمتى از ادبيات - حاج آخوند ، برادر بزرگ رشديه .\r\nقسمتى از ادبيات - آقا ميرزا حسين ، برادر رشديه .\r\nآقا ميرزا على رشديه برادر رشديه كلاس تهيه ( كلاس سوم ) .\r\nميرزا رضا صحافزاده از اقوام رشديه - يك كلاس تهيه .\r\nحاج اسمعيل آقا قره - يك كلاس اعداديه .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nميرزا محمد عليخان - يك كلاس اعداديه .\r\nميرزا عليخان - يك كلاس تجهيزيه ( كلاس اول ) .\r\nشيخ عبد الحسين - يك كلاس تجهيزيه ( كلاس اول ) .\r\nميرزا يوسف خان ناظم ، ميرزا على اكبر خان محاسب و دفتردار .\r\nمشهدى اسد إله كتابدار و ناظر .\r\nمعلم خط - عماد الكتاب ، كه دفترهاى رسم الخط نقطه گذاشته را بدستور رشديه جهت شاگردان تهيه كرده بودند .\r\n\r\nمواد تدريسيه و اسامى كتب كلاسها\r\nكلاس تجهيزيه - بداية التعليم رشديه ( كتاب اول ) تسهيل التعليم ( حكايت ) براى نيمه دوم سال .\r\nكلاس اعداديه - قرآن مجيد - گلستان ( باب اول و دوم ) مدخل الحساب - شرعيات - يوساسيف ( اخلاق ) تعليم خط و املا .\r\nكلاسهاى تهيه قرآن مجيد - شرعيات - اخلاق محسنى - كفاية التعليم رشديه جلد اول اطاقهاى علنى .\r\nكلاس ابتدائيه - قرآن مجيد - انوار سهيلى - كفاية التعليم ( جلد دوم ) نهاية التعليم جلد دوم ( صرف و نحو ) تبصرة الصرف - فقه - خط و املا - سياق\r\nدرجه اول - قرآن با معنى - تكملة الصرف - دروس النحويه - تاريخ و صاف فقه - ترسل - بديع حساب ( ارشاد الحساب ) جغرافى حاج نجم الدوله - تعليم خط - زبان خارجه ( فرانسه - روسى ) .\r\nدرجه دوم - قرآن مجيد با معنى - دروس النحويه جلد 2 و 3 - الفيه - مقامات جريرى تاريخ وصاف - بديع - معانى و بيان - حساب - نقشه‌كشى جغرافى حاج نجم الدوله - تعليم خط - زبان خارجه ( فرانسه - روسى ) .\r\n\r\n","description":"","footnote":"","page_name":" 67 ","page_number":67},
  {"content":"\r\n . \r\n","description":"","footnote":"","page_name":" 68 ","page_number":68},
  {"content":"\r\n\r\n\r\nفصل ششم خدمت فرهنگى رشديه پس از شادروان ميرزا على خان امين الدوله\r\n\r\n","description":"","footnote":"","page_name":" 69 ","page_number":69},
  {"content":"\r\n . \r\n","description":"","footnote":"","page_name":" 70 ","page_number":70},
  {"content":"\r\n\r\nخدمت فرهنگى رشديه پس از شادروان ميرزا على خان امين الدوله صبح جمعه‌يى از اواسط ماه اسفند ، پاى كرسى نشسته سرگرم تفسير قرآنم بودم ، و نوشته‌هايم را ميخواندم . يكى از عموزادگان كه به خواندن سرگذشت عمويش شوق فراوان داشت ، بديدنم آمد . پرسيد كه ، « تاريخچه سرگذشت حاج آقا بكجا رسيده است ؟ » گفتم ، « به بن‌بست رسيد و تعطيل شد » . گفت ، « بن‌بست ؟ » گفتم ، « آرى به جائى رسيده كه قلم به نوشتنش نميرود » . يادداشتها روى ميز بود . برداشت و چند صفحه‌اش را كه نخوانده بود خواند و تمام كرد و گفت ، « بجاى شيرينش رسيده است دنبال كنيد » .\r\nديگرى از اقوام رسيد و با او هم‌آواز شد كه حتما قصه را تمام كنيد . آنها در تقاضا ذيحق بودند . من هم به صد دليل حق نداشتم مطلب را ناتمام بگذارم . بايشان وعده دادم كه تمام ميكنم . قول گرفتند و رفتند . من هم به قصد ديدن يكى از دوستان از خانه بيرون آمده راه خانه او گرفتم . در راه اين فكر مرا مشغول كرده بود كه قول داده‌ام ، بايد قصه را تمام كنم ، و لازم هم هست تمام كنم اما چه كنم ؟ حقيقتش اينست كه نميخواهم پاره‌يى مطالب را بيان كنم و اگر داستان را دنبال كنم بايد ناگفتنيها را بگويم . بالاخره صلاح آن ديدم كه خواه و ناخواه قصه را تمام كنم . باميد پروردگار از فردا شروع ميكنم تا خدا چه خواهد .\r\nخدايا بنام تو ، بكمك تو و بعنايت تو بارالها قلم بدست من است عنانش را هرطور كه صلاح است بگردان .\r\nگفتيم رشديه عبايش را برداشته تنها و مجرد عمارت امين الدوله را وداع كرد ، و بيرون آمد .\r\nگفتيم و رد شديم ، ولى خواستاران داستان به اين زودگذرى ما راضى نشدند و توضيحات و دنباله مطلب را خواستند ، و مرا كه هيچ مايل نبودم در اين موضوع و اين محل بخصوص بحثى كنم ، واداشتند كه خواه و ناخواه به اين گذرگاه بگذرم .\r\nالبته متقاضيان در اين تقاضا ذيحق بودند ، زيرا آشيانه‌ئيكه با آن محبت تشكيل شده بود ، چه شد كه به اين زودى فروريخت ، و هم در بهار عشرت خزان نكبتش دامنگبر آمد ؟ اين طوفان از كجا وزيد ، و اين صاعقه از كجا پيدا شد ؟\r\nحالا من چه كنم و رشته سخن از كجا گيرم ؟ چنان سردرگمم كه ميدانم كارى\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nاز من ساخته نيست . نميدانم از كجا داخل شوم و از كجا سردرآورم ؟\r\nديدم كه اين گره جز بذات دل و دست گشوده نشود . بر آن شدم كه از آن دو استدعاى مساعدت كنم . از دل بخواهم كه به آن نواحى سفرى كرده گذارشاتى فراهم كند ، و در اختيار دست بگذارد . از دست هم خواهش كنم كه دستگير اين شكسته‌خاطر شده ، گزارشات دل را بوسيله قلم برخسار كاغذ منتقل كرده ، در ديدگاه صاحبدلان مشتاق بگذارد .\r\nاول دست بدامن مرغ دل شده بال و پرش را با اشك خونين آرايشها دادم ، و به صد استدعا بطواف آن بيت عتيق فرستادم ، و هزاران درود بدرقه راهش كردم تا به آن ايوان و بارگاهى كه با اينهمه تحولات از آسيب حوادث بر كنار مانده است ، و متين و محكم بر سر پا است گذرى كند . و از دروديوارش كه صفحات كتاب عبرتند خبرى گرفته ، به من برساند ، از تلخ و شيرينش نترسد و از شكنجه‌هاى روحى و معنويش نهراسد . البته ناهمواريها خواهد شنيد پريشان نشود و از جا نرود .\r\nخدا خانه مرغ دل آبادان كند كه راه اطاعت گرفت ، و بانجام دادن مسئول من برخاست . رفت‌وآمد چه رفتنى و چه آمدنى ؟ چه اطلاعاتى و چه گزارشى ؟ سخنانش همه دلنشين اما بس جانگداز و خونين . كاش بمرغ دل ماموريتى نميدادم و اين استدعا از او نميكردم ، كه خبرهاى ناهموارى آورده ، گزارش تلخى را بازگو مىكند . چون خبرها آورده است ناگزيرم از تحويل گرفته ، تقديم خوانندگان كنم كه سخت منتظراند .\r\nاينك گزارش مرغ دل : « چون بدان بارگاه رسيدم ، و با بال و پر اشتياق گردوغبار هجران از رخسار دروديوارش بزدودم و حاجت خود بيان كردم ، همه سوى آن بنانگاهى بسراپاى من كرده ، با التهابى فراوان و بيانى لرزان ، بسخن درآمده اول پرسيدند :\r\n« تو را چه بر آن داشت كه پرده از روى اسرار نهانى بردارى ، و جريان را كه درست شصت سال پيش از اين اتفاق افتاده است برملا سازى ، و درددلهاى آتش‌زاى ما را با مركب اشك خونين بر صفحه كاغذ نقاشى كنى ! ! » گفتم ، « ميدانيد كه من سرخود به اين كار اقدام نكرده و بپاى اراده و اختيار باينجا نيامده‌ام . چه عاقل هرگز خود را بكوره‌هاى آتش نيفكند ، و جراحات خود و ديگران را نمك‌پاشى نكند . بيداردلانى چند ، از دل سوخته‌يى تقاضاى اين گزارش كردند و شرح اين ماجرا خواستند . او حال گفتارش نبود ، در دامن من آويخت و بتضرع تقاضاى كمك كرد . من هم از راه ترحم بر او كه مصاحب مهربان من بود ، قبول زحمت كردم و سفرى شدم و دل بخطرها نهادم . هم از اول دود متراكم آتش حسرتها را از دور ميديدم و شعله‌سوز و گدازها به چشمم مىخورد . از همان اولين قدم طليعه سفر سخت پريشانم كرد ، خواستم برگردم و از اين ناحيه پرآشوب كناره گيرم ، و ترك ماموريت كنم . دلم به حال صاحبم سوخت كه در شعله‌هاى آتش سوزان حسرت گرفتار بود و سخت به خود مىپيچيد . درهرحال تفقدى كنيد كه از راه دور آمده‌ام »\r\nدر به ديوار ، ديوار بصحنه ، صحنه بايوان ، ايوان بسكو نگريسته به اشارات ابرو و حركات چشم با هم سخنها گفتند . سپس متوجه من شده با آه و اندوه فراوان ، به محبتم فرمودند ، « حالا كه اينطور است بنشين و قصه او گوش‌دار و اشك‌بار . در آن روزها ، قبل از اينكه طوفان دهشت‌زا بلند شود ، و زلال محبت به گل‌ولاى كدورت مكدر گردد ،\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nو گلشن ارادت دستخوش خزان بىلطفيها شود ، اينجا صحنه عيش و نشاطى بود . آواى دل‌انگيز مرغكان و نغمات جانبخش آنان تعطيل نميشد . عطر گلهاى محبت از همه‌سو مشام جان را معطر ميكرد . ما هم در بهجت و سرور بوديم . بر آسايش ما فلك رشك برد .\r\nبنشين ! و سرگذشت جان‌شكن و دل‌كسل ما بشنو كه شنيدنيست ، اگر طاقت آن دارى .\r\nايكاش نميآمدى ! حالا كه آمده‌اى بدامن محبت ما بنشين گوش ده ! » با هم نشستيم چنين اداى سخن كردند :\r\n« در آن روزها ، مردى بلندبالا ، با لباس و سيماى روحانى ، وقت و بيوقت بر ما گذر ميكرد و با ذات خجسته‌يى كه بانى اين بنا و بارگاه بود ، رابطه‌يى بس گرم و صميمى داشت .\r\nحضرتش نيز از اين مهمان گرامى به صد گرمى پذيرائى ميكرد .\r\nهمه ميگفتيم ، خدايا ميزبان و مهمانى چنين چگونه پيدا شده ؟ او دلداده اين ، اين دلباخته او . او مفتون اين ، اين محبوب او . او خواهان اين ، اين خواهان او .\r\nچند ماهى حال بدين منوال بود . روزگار بىپير ، بر محبت آنان رشگ برد و سنگ جدائى ميان آنان انداخت ، و خجسته بانى اين بنا را به لشت نشاء پرده حصار تبعيد بدورش استوار كرد ؛ بآنهم اكتفا نكرده پرده سياه مرگ ميان آن دو كشيده يكى را بربود و ديدار بقيامت انداخت . اين محوطه‌ئيكه نامش حسينيه و عزاخانه حضرت سيد الشهدا بود ، ماتمكده شخص شخيصى كه امين دولت و مستند مسند صدارت بود گرديده ، به تمام معنى غمخانه‌يى گشت . خلاصه بساط ماتم چيده و ورچيده شد .\r\nچند صباحى گذشت . باز آن صاحب سيماى روحانى قدم پرمهر و محبت خود را بر ما ميگذاشت و ميگذشت . سحرگاهى از بهاران ، كه درختان قباى سبز نوروزى در بر و كلاه شكوفه بر سر داشتند ، و بلبل و قمرى صددرصد اراده غلغله در اين باغ دل‌آرا انداخته بودند ، خيل فرشتگان از آسمان عنايت ربانى فرود آمده ، پرهاى لطيف خود را چون حرير و پرنيان ، همه‌جا گستردند ؛ همه خندان ، همه شادان . معلوم بود كه پيش‌آمد خوشى در پيش است . يك و دو ساعت گذشت ، خسرو خاور كه علم بر كوهساران زده بود دامن ناز بر همه بوم و برزن كشيد .\r\nآن صاحب سيماى روحانى ، با صد نشاط و شادى بر ما بگذشت و در حياط مستقر شد .\r\nلحظاتى چند ، پس از او مردى عزيز و محترم باوقار بزرگانه ، از در ديگر عمارت بدرون حياط درآمده ، با مرد روحانى ما بگرمى سلام و عليكى كرده ، مشغول صحبت شدند و متوجه در بودند . گويا انتظار ورود نازنينان دل‌آرائى را داشتند . ساعتى نگذشته بود كه غلمان بهشتى ما صف منظم درآمده ، پا به روى بال فرشتگان و سر و روى ما نهادند ، و بدرون حياط درآمدند .\r\nاين حورىزادگان فرشته صورت ، اطفال دلپسندى هستند كه در راه مبارزه با جهل و نادانى بدامن تربيت آن مرد روحانى نشسته ، به كمك انفاس مسيحاى او ، عفريت جهالت را از شهرستان وجود خود ميراندند ، و خانه دل را بنور رشد و دانش روشن ميساختند . تا امروز توقفگاهشان عمارت زيبائى از خيابان اكباتان بود . اينك ترك آنجا گفته آمده‌اند كه از عنايات شادروان امين دين و دولت ، بنابر وصيت حضرتش ، برخورداريها\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nيابند و به اعانت معين الملكى متمتع گرديده ، بافتخارات فخر الدوله‌ئى نيز مفتخر شوند .\r\nعلم‌نوازى پروردگار نگر ! هر كودك دانش‌طلبى كه بكانون دانش گرايد و به قصد مدرسه از خانه بيرون آيد ، بال ملك به زير قدمهاى نازكش بگسترد و به اين كرامتش مكرم فرمايد .\r\nآمدند و از آمدن ايشان حسينيه گلستان شد ، و از اين حورىزادگان رشگ باغ رضوان روزها بخوشى ميگذشت . آهنگهاى دلاويز اين حورىبچگان ، از اطاقهاى درس با نغمات دل‌انگيز مرغكان خوش الحان از فراز درختان پارك مخلوط شده ، زيروبم جانبخشى در فضا ايجاد ، و طنين شورانگيزى هديه شنوندگان ميكرد . ما هم همه دلخوش بوديم ، كه دست بهم داده منبع فيض و تربيتگاه حورىزادگان اين ناحيه شده‌ايم . و بر خود ميباليديم كه هيچ بنائى چون ما مفتخر و سربلند نيست .\r\nروز و هفته و ماه‌ها غرق نشاط و شادكامى بوديم . افسوس خوش درخشيد ولى دولت مستعجل بود . ندانستيم چه طوفانى وزيد كه كاسه و كوزه را برهم زده ، پاى آن مرد نيك انديش روحانى را از اينجا بريد . زان پس او را نديديم . هنوز مات و متحيريم . همه سر در گريبان غم بتماشاى حوادث گوشه‌نشين شديم . »\r\nدر اين گفتگوها بودند كه بدروديوار لرزه و تكانى افتاد ، و دل تصور كرد جنبيدن زمين است . معلوم شد از بيان اين سانحه تلخ التهابى در اينها ايجاد ، و از خود بى خود شده‌اند . در عين ارتعاش و التهاب ، آهسته به گوش دل گفتند ، « تو هم از ما بگذر و ترك ما كن ، كه ما را بيش از اين طاقت شرح اين سانحه دلخراش نيست . » دل ناگزير ترك مصاحبه آنان گفته ، آن بوم و برزن بگذاشت و از آنجا دور شد .\r\nخوانندگان عزيز بالاخره مرا باينجا كشيدند . پس دل را مرخص كنيد و از اين بيدل بشنويد . جريان احوالى را كه نه دل را تاب شنيدن بود ، و نه دروديوار را طاقت گفتن بگذاريد . من سنگدليهاى فراوان ديده بدانها خو گرفته‌ام ، بقيه قصه را خود پردازم .\r\nچنان كه در اوراق پيش خوانديم ، شادروان حاج ميرزا عليخان امين الدوله ، وصيت كرده بود كه محلى براى مدرسه تامين شود . از آن روز در گوشه‌يى از پارك به ساختن بنائى جهت مدرسه رشديه ، بدستور ميرزا جعفر خان معمارباشى ، و نظر رشديه شروع كرده بودند . صداى دلنشين بنا هم شنيده ميشد . اين بنا اگر تمام ميشد ، براى مدرسه بناى آبرومندى بود . ادامه اين نيت امين الدوله مشاوران را ميخواست كه به صد اشتياق آن را تمام كند ، و بداند براى هر آجرى كه اينجا براى اين بنا روى هم ميگذارد ، ده آجر آنجا براى قصر آخرتش به كار مىبرند .\r\nفعلا مدرسه بگردش است و بنا در بالا رفتن . اين قسمت را اينجا داشته باشيد .\r\nمشهدى ابو القاسم نام ، فراشى داشتيم كه نوكرى بسيار مهربان و وفادار بود ، و پنج و شش سال بود كه در مدرسه ما خدمت ميكرد ، و تا بود با ما بود . هميشه برايش رحمت ميخوانم . شب شنبه‌ئى به منزل ما آمده خدمت پدرم رسيد ، و سخت پريشان بود و چنين گفت :\r\n« عصر امروز در مدرسه بگردگيرى نيمكتهاى كلاسها مشغول بودم . آقا شيخ\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nيحيى وارد شد . باندرون خبر رفت آقاى معين الملك هم تشريف آوردند ، و توى حياط روى نيمكت نشستند و صحبت ميكردند . آقا معين الملك هم بگرمى صحبتهاى آقا شيخ يحيى را تحويل ميگرفتند . اول از بنائى بناى تازه صحبت شد . اما شيخ يحيى گفتند ، معلوم مىشود حضرت آقا از اين بنائى سخت ناراضى هستند ، و چنين فهميدم كه اصلا مايل به اين بنائى نيستند . آقاى معين الملك گفت ، همين‌طور است از شروع كردن اين بنا پشيمانم ، و رشديه ما را به زحمت انداخته است . چون اسم شما را برد من خودم را در همان اطاق مشغول كردم ، تا مطالب را بشنوم . آقا شيخ يحيى گفتند اين وضعى را كه آقاى رشديه شروع كرده‌اند ، حضرتعالى را به چند هزار تومان مخارج بنائى خواهند غلطاند .\r\nآقاى معين الملك گفتند بلى همينطور است . و ضمنا بيميلى خود را از حضرتعالى و اختياراتى كه داريد بر زبان آوردند . آقا شيخ يحيى گفتند اينطور كه بنده ميفهمم .\r\nمشكل مىبينم كه حضرت اجل عالى ، از انجام دادن توقعات رشديه خلاص شويد .\r\n( كلمه آقا را حذف كرد ) و حضرتعالى را سخت گرفتار خواهد كرد . »\r\nصحبتهاى او در آقاى معين الملك موثر افتاد . فرمود ، « عقيده شما چيست ؟ » آقا شيخ يحيى گفت ، « اگر حضرت اشرف موافق باشند ( كلمه حضرت اشرف زياد شد ) كار آسانست . حضرت اجل عالى بموجب وصيت پدر بزرگوار در حفظ مدرسه رشديه موظفيد ، و هرگز الزام نسپرده‌ايد كه حاج ميرزا حسن را هم نگهدارى كنيد . » آقاى معين الملك گفتند ، « صحيح است وصيت همين‌طور است كه ميگويند » . آقا شيخ يحيى گفتند ، « اگر صلاح بدانيد عذر او را بخواهيد . بنده مدرسه را در همين حياط حاضر بسيار آبرومندانه اداره ميكنم » .\r\nآقاى معين الملك پرسيدند ، « چند سال است با رشديه كار ميكنيد و در مدرسه هستيد ؟ » گفت ، « شش سال است ، و كاملا بامور مدرسه آشنا هستم و توجه فوق العاده رشديه به بنده چنان كه ملاحظه فرموده‌ايد ، شايد به علت كاردانى و لياقت فدوى باشد . و به حضرت اشرف اطمينان كامل مىدهم ، اگر مدرسه با خودمان باشد ، مدرسه را طورى كنم كه با همان شهريه شاگردان اداره شود . و حضرت اشرف دينارى خسارت نكشند ، و شاگردان مجانى را هم كاملا نگاه ميداريم كه مايه شادى روح صدر اعظم مرحوم است . » ( معين - الملك جوان را اين سخنها خوش آمد و از دل محبت رشديه را بيرون كرد ) . آقاى معين الملك پرسيدند ، « راه اين كار چيست ؟ » آقا شيخ يحيى گفتند ، « به رشديه بفرمائيد كه فدوى را در كار مدرسه دخالت دهد و حقير را نماينده حضرت اشرف در مدرسه بداند ، و امور مدرسه بمشورت هردو بگذرد . ايشان راضى نميشوند و ميروند ، و مدرسه در اختيار حضرت اشرف ميماند . حقير هم خدمتگذارى و جان‌بازى خود را ادامه مىدهم » .\r\nمشهدى ابو القاسم گزارش را داد و مرخص شد .\r\nصبح فردا كه شنبه بود ، وقتى كه رشديه وارد مدرسه مىشود معين الملك با شيخ يحيى روى نيمكت حياط نشسته بود . ميرزا حسين خان معمار ، متصدى ساختمان نو هم نشسته بود . پس از تعارفات ، صحبت از سازمان مدرسه مىشود . معين الملك رو به رشديه كرده گفت ، « آقا شيخ يحيى چنان كه شما هم مكرر گفته‌ايد ، وجود لايقى است و مدتها\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nمعلم مدرسه جنابعالى بوده ، و از امور مدرسه اطلاعات كافى دارد . خوبست باهم كار كنيد و در امر مدرسه او را هم شركت دهيد ، و گفته او را گفته من بدانيد . »\r\nميرزا حسين خان ميگفت ، « پس از اين سخن ، رشديه بحالى افتاد كه هرگز او را بآنحال نديده بودم . پس از تمام شدن صحبتهاى معين الملك ، فورا برخاسته عبايش را برداشت و از در بيرون آمد » . معين الملك بميرزا حسين خان گفت ، « فعلا در ساختمان دست نگهداريد . » معلمين هم پس از رفتن رشديه و تصدى شيخ يحيى ، برخى ثابت ماندند و بعضى بلاتكليف در مدرسه ماندند و منتظر دستور رشديه بودند .\r\nخلاصه چيزى نگذشت لوحه بالاى در مدرسه را بكاشى تبديل كرده ، چنين وانمودند كه اين بنا هميشه مدرسه خواهد بود . اما افسوس كه خوش درخشيد ، ولى دولت مستعجل بود . چندى بر اين بگذشت ، مدرسه بتدريج به تحليل رفته يكباره بانحلال پيوست .\r\nرحمت إله عليه رحتما واسعه\r\nخواننده عزيز ! مىبينى كه حق داشتم از بيان اين فصل شانه خالى كنم . آشنايان و خويشاوندان عزيزم اصرار كردند و مرا بشرح يكى از تلخترين و ناگوارترين مرحله زندگانى پدر شادروانم واداشتند . آن هم شرح حادثه‌ئيكه وجدان و انصاف و عدالت و جوانمردى هم از آن بيزارند .\r\nپدر شادروانم در شرح اين ماجرا ، و طرفدارى جدى از شادروان حاج ميرزا عليخان امين الدوله ، و در راه اين طرفدارى دوبار در معرض خطر مرگ ، و سه بار در معرض تبعيد و خوف و خطر قرار گرفتند و ذكر جريانات اخير را با شادروان معين الملك ، برحسب حكايت نه شكايت ، در كتاب « كفاية التعليم » ، پس از ذكر محامد امين الدوله اشاره‌يى بروزگار پس از وى كرده چنين نوشته است :\r\n« ذوقمندان ميدانند كه من در راه رفيقم جان‌بازى كردم . او با جان من بازى كرد » .\r\nهمين جريانات غيرمنتظره است كه پدرم را باداى آن جمله واداشته است .\r\nروزگار گردشهائى دارد ، اينهم گردشى است ! انسان بسى پيش‌آمدهاى غيرمنتظره مىبيند و بخيانت خائنان ميسوزد ، و تربيت كرده خود را دشمن خود مينگرد . كسى را كه بدامن تربيت خود جا داده با علاقه تمام در راه تعليم و تربيت دست وى گرفته ، پا بپاى او رفته است و معلميش آموخته است ، حالا او را مدعى خود مىبيند . گفتار مولاى متقيانش ( ص ) بخاطر ميآيد كه فرمود : « اتق من شر من احسنت اليه . » بترس از شر كسى كه به او نيكيها كرده‌اى .\r\nسعدى قدس سره چه خوب فرموده است :\r\n كسى نياموخت علم بتر از من * كه مرا عاقبت نشانه نكرد \r\nشيخ يحيى دستت مريزاد كه خوش حقشناسى كردى .\r\nاجازه فرمائيد همين شعر نغز شيوا و پرمعناى سعدى را خاتمه اين مبحث قرار دهيم ، و اين سطر را همين‌جا ببنندم كه ناگفتن مطالبى اوليتر .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\n\r\nفصل هفتم رشديه پس از شادروان حاج ميرزا على خان امين الدوله\r\n\r\n","description":"","footnote":"","page_name":" 77 ","page_number":77},
  {"content":"\r\n . \r\n","description":"","footnote":"","page_name":" 78 ","page_number":78},
  {"content":"\r\n\r\nرشديه پس از شادروان ميرزا على خان امين الدوله خدمتگذار ارجمند كشور و بزرگ مرد آن روزگاران ، شادروان حاج ميرزا عليخان امين الدوله ، وصيت كرده بود كه براى مدرسه رشديه در گوشه پارك ، عمارتى بسازند و تا فراهم آمدن آن بنا ، مدرسه را به يكى از عمارات پارك انتقال دهند . رشديه هم با يك دنيا مسرت و شادى و اميد فراوان ، در اجراى وصيت آن شادروان ، در تابستان سال 1322 قمرى ، مدرسه را با تمام اثاثيه و كتابخانه به عمارت امين الدوله منتقل كرد .\r\nيعنى مؤسسه‌ايرا كه به صد خون دل برپا داشته است ، در استقرارش صدمات فراوان ديده بود ، باميد اينكه بهتر شود و توسعه بيشترى يافته فرزندان بيشترى را بدامن تربيت خود گيرد ، بنابر تقاضاى جناب آقاى ميرزا محسن خان معين الملك ، فرزند ارجمند آن شادروان ، با اين انتقال موافقت كرد . و مدرسه را كلا با همه سازمانش در اختيار او گذاشت و كار به آنجا رسيد كه رسيد .\r\nچنان كه گفتيم ، رشديه فقط عباى خود را برداشته بيرون آمد ، و آن ساخته و پرداخته و كانون اميد و قبله آمال و كعبه مقصود در نتيجه يك عمر مبارزه خود را ، دربست به اختيار جناب او گذاشت .\r\nخواننده عزيز ، من مينويسم تو هم ميخوانى ، اما چگونه مينويسم و از تذكار اين جريان بچه‌حالم ، خدا ميداند . تو هم تصديق ميكنى كه حق داشتم از اين ماجرا شانه خالى كنم ، و از شرح آن سرباز زنم .\r\nبنازم خداى مهربانرا كه پاره‌يى از بندگانش را ، چنان شرح صدر و قدرت تحمل بر مصائب ميدهد كه حد و حصر ندارد ! خدا نيكان و نيكىخواهان و نيكىپسندان و نيكى كنانرا اجر نيكو دهد !\r\nحالا رشديه چه كند ؟ تهىدست و مجرد ! او مرديست مكتبى و بيست و سه سال است كه در اين كار است ، اميد و ياس ، شكست و طفره ، توفيق و حرمان ، طعن و تقدير همه را ديده است . پس از همه اينها فعلا بحالى افتاده است كه همه ياران او به حال او متاثرند ، اما او نيروى توكليش باندازه‌يى قويست كه همه را از وضيع و شريف بتعجب آورده است .\r\nدر همان ايام ، روزى در خدمت پدر بودم ، و به اشاره حضرتش كتاب گلستان\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nميخواندم . يكى از دوستان قديمى از در درآمد و بارادت بنشست ، و به محبت سخنها گفتند .\r\nاو گفت ، « آقاى رشديه از سرگذشت شما تعجب ميكنم . آن جريانات و مصيبتهاى تبريز ، آن بىلطفيها و تلخكاميها از طرف اتابك ، پس از آنهمه زجر و اذيتها ، بدوران امين الدوله مرحوم چند صباحى نفسى براحت كشيديد و به آرامش نشستيد . اين جريان اخير خيلى بر خلاف انتظار بود . » پدرم گفت ، « اى عزيز ! هيچ مبتكرى بىصدمه و آسيب برنشيمن راحت ننشسته و كاميابى كامل نديده است . اگر آنهمه آزار كه گفتيد نكشيده بودم ، امروز اينهمه مدرسه نميديدم . و در حقيقت اين پيروزى كاملم حاصل نميشد . جريان اخير هم در نظر شما تازگى دارد ، براى من بدنبال صدماتيست كه ديده بودم . چندانهم بآزار نيستم . فقط يك جاى اين پيش‌آمد سخت آزارم ميدهد ، نمك‌نشناسى شيخ يحيى است . من از بيگانگان هرگز ننالم كه بر من هرچه كرد آن آشنا كرد . البته بىلطفى آقاى معين الملك مرا روحا متاثر كرده است ، من تصور ميكردم كه او بهترين معاضد من خواهد بود و من بهترين خدمتگذار او ، و هرگز تصور نميكردم چنين جريانى به اين زودى روى دهد . از اين مبحث بگذريم » .\r\nرشديه درصدد برآمد مدرسه‌يى تاسيس كند . به نجار قديمى سفارش ميز و نيمكت داد . ياران را خبر شد . از گوشه و كنار به پرسش و استفسار افتادند كه اسم مدرسه را چه خواهد گذاشت . يكى از دوستان پدرم ، اسمعيل خان كه با پارك هم آمدوشد داشت ، بسراغ رشديه آمد . گرماگرم گفتگوها داشتند ، تصميم رشديه را پرسيد . رشديه گفت ، « من ميتوانم باشم و مدرسه نداشته باشم ؟ هرروزى كه از مدرسه دورم بر من جهنم ميگذرد . و شكر خدا را كه بالاخره توفيق يافتم و اين در را به روى هموطنانم گشودم .\r\nو هزار هزار شكر كه روزبروز مزرعه را پربركت‌تر ، و كشت خود را بهتر مىبينم . چگونه ميتوانم شكر اين توفيق گويم كه در پارك سردسته اعاظم و بزرگان كشور ، مدرسه‌يى دائر است و نسل برومندى از خاندان سلطنت بمدرسه توجه پيدا كرده است . من اين توفيق را در آسمانها مىجستم و در زمين مىبينم . راستى هرچه فكر ميكنم مىبينم سعادت غير مترقبه نيست . خدا پايدار بدارد و معين الملك را توفيق فراوان بخشد و خانم فخر الدوله را به آخرين سرحد كامكارى و كامرانى برساند ؛ و چنان كه از مرحوم امين الدوله شنيده‌ام خانم بسيار لايقيست . البته در تربيت يتيمان و آموزش همه فرزندانش قدمهاى بزرگى خواهد برداشت » .\r\nاسمعيل خان اسم مدرسه را پرسيد . رشديه گفت ، سزاوار است كه آن مدرسه بنام نامى شادروان صدر اعظم ارجمند ايران امينيه ناميده شود ، و به هيچ قيمتى نبايد بگذارند اين اسم مبارك از مدرسه حذف شود . و بعقيده من اين مدرسه با اين اسم پاداش مقدسى است كه خداى تعالى بفرهنگ‌نوازى و معارف‌پرورى آن شادروان بخشيده است ، كه اسم شريفش به روى يك موسسه فرهنگى بماند . من هم معلوم است بمدرسه خود جز رشديه نامى نميتوانم بگذارم ، كه از روزيكه خود را شناخته‌ام و داخل جماعت شده قدم بتاسيس مدرسه برداشته‌ام ، اين اسم با من بود و تا آخرين روز حيات نيز خواهد بود ، و بر سنگ مزارم نوشته خواهد شد . »\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nاسمعيل خان گفت ، « حق همين است كه شما ميفرمائيد . ولى تصور ميكنم اين اسم را ايشان نگهدارند ، زيرا كه فعلا مدرسه رشديه در دست آنها است و گمان نميبرم كه اسمش را عوض كنند » . رشديه گفت ، « مختارند و بزرگوار و زورمند . بعيد نيست به اين بىعنايتى تن دهند . من هم خدائى دارم » . اسمعيل خان گفت ، « من ذاتا از اين پيش‌آمدهاى ناگوارى كه براى شما پيش آمده است بسيار متاثرم . اما ميترسم خدانكرده وضع تيره‌تر شود كه كار به بن‌بست رسيده است ، و راه‌حلى ديده نميشود . شما رشديه‌ايد و رشديه هم خواهيد بود . آن مدرسه هم رشديه است و رشديه خواهد بود ، و در دست ايشانست .\r\nاينموضوع چگونه حل خواهد شد من نميدانم ؟ شما هم از اين جريان بى خبر نباشيد تا ببينيم خدا چه پيش آرد . »\r\nدو سه روزى گذشت . در تابلوى بزرگى به طول دو ذرع و چارك كم و عرض سه چارك با نقش و نگار زيبائى مدرسه رشديه نوشته شده بود و در دكان نقاش بود . عابرين ميديدند . خبر بحضرات رسيد كه بدنبال خبر هم بودند . در همين روزها از طرف وزير علوم اكيدا ابلاغ مىشود كه مدرسه رشديه متعلق بجناب اجل امين الدوله ( معين الملك سابق ) است ، شما براى مدرسه خود اسم ديگرى بگذاريد .\r\nرشديه به نقاش دستور ميدهد همه نوشته‌ها را محو كند و در زمينه سفيد با خط درشت به طول تابلو فقط بنويسد : مكتب .\r\nميز و نيمكتها كاملا رسيده بود . تابلو هم رسيد به ميمنت و مباركى باز شد ؛ و از اولين روزهاى افتتاح مورد استقبال قرار گرفت ، و هرروز سه چهار شاگرد داخل ميشد .\r\nاثاثيه هر شاگرد يك تومان براى تمام مدت تحصيل - شهريه بىبضاعتان 5 قران ، متوسطين يكتومان و اعيان 15 قران ، فقيران هم مجانا پذيرفته ميشدند - آشنايان كه انتظار افتتاح مدرسه را داشتند با اشتياق فراوان اطفال خود را بمدرسه ميسپردند . هم در ماه اول شمار شاگردان از صد گذشت .\r\nروزى عين الدوله صدر اعظم وقت ، رشديه را احضار كرده ميگويد ، « براى مدرسه خود اسمى بگذاريد . تنها كلمه مكتب كافى نيست ، زيرا كه ميگويند مكتب حاج ميرزا حسن رشديه ، و كم‌كم كلمه آقاى حاج ميرزا حسن ميافتد و مكتب رشديه مىشود . پدرم برافروخته ميگويد ، « من بيش از اين ستم را بر خود روا نمىبينم . حضرت اقدس و الا هرطور ميل مبارك باشد عمل فرمايند . » ميگويد و برميخيزد و خانه عين الدوله را ترك مىكند . اين كار باينجا تمام مىشود ، و رشديه مدير مكتب ميماند .\r\nمكتب علم شد و مورد استقبال هم بود . كسى كه در آن روزها بيشتر از ديگران به ياد رشديه مىافتاد ، از آذربايجانيان لقمان الدوله ، طبيب خاصه مظفر الدين شاه ، و از فارسىزبانان ، مخبر السلطنه مهديقليخان بود . حاج مخبر السلطنه از فرهنگيان كهن كشور ما ، و از موسسين دوره اول مدارس ايران است . و حقا بايد گفت بعد از امين الدوله صدر اعظم ، تنها رادمردى كه حامى فرهنگيان و در تاسيس فرهنگ نوين سهم بسيار مهمى را دارد ، ذات ارجمند او است . در روزهاى كش و قوس رشديه ، رياست مدرسه نظام را داشت ( عمارت ميان تلگرافخانه و مدرسه دار الفنون ) ، و بعدا معاون وزير\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nعلوم ، و پس از عزل عين الدوله از صدارت ، وزير علوم شد . ناگفته نگذاريم ، حاج مخبر السلطنه تا با فرهنگ و فرهنگيانش سروكار بود روزگارش سكه‌يى نداشت . چون به اختيار يا باضطرار ترك آن مقامات گفت ، روزگارش بسامان شد . ستاره اقبالش باوج ارادت رسيده به سمت وزيرى هم نائل آمد . خدايش مورد عنايت و رحمت فراوانش فرماياد .\r\nفرهنگيان بدانند كه به سعادت معنوى و اجر اخروى مفتخرند ، نه به خطام دنيا .\r\nدر آخر اين فصل اين اطلاعيه را ضميمه مىكنم كه كتابخانه مدرسه رشديه ، كه با همه اثاثيه و غيره به پارك منتقل شده بود ، پس از چند ماه بىكم‌وكسر عودت داده شد .\r\n\r\n","description":"","footnote":"","page_name":" 82 ","page_number":82},
  {"content":"\r\n\r\n\r\nفصل هشتم رشديه در گير و دار سياست\r\n\r\n","description":"","footnote":"","page_name":" 83 ","page_number":83},
  {"content":"\r\n . \r\n","description":"","footnote":"","page_name":" 84 ","page_number":84},
  {"content":"\r\n\r\nرشديه در گير و دار سياست چون على اصغر خان اتابك از صدارت افتاد ، عبد المجيد ميرزا عين الدوله بصدارت رسيد رشديه عزل اتابك را فرج بعد از شدت شمرده ، تصور ميكرد كه قطعا عين الدوله ايران مدار و وطن‌پرست است . در روز اول صدارتش نامه‌يى بمضمون زير برايش ميفرستد :\r\n« پس از عنوان ، خاطر خطير حضرت و الا مسبوق است كه اتابك چهارده كرور تومان قرض بگرده ايران گذاشت و رفت ، و تا اين قرض بجا است دولت ايران محكوم باطاعت از روسها است . براى اداى اين قرض ، علاوه بر گمركات و غيره كه در اختيار داريد ، راهى به نظر اين خدمتگذار ميرسد كه اسهل طرق است و آن پرداخت از حقوق مستمر ثابت است ، بدين نحو كه مستمرىبگيران از دولت سه طبقه‌اند : طبقه‌يى ميگيرند و بقناعت صرف معاش خود ميكنند ، اكثرا مستخدمين ادارات دولتند - طبقه دوم آن را بازيافتى دانسته ، به مصرف هوىوهوس ميرسانند - طبقه سوم اعيان و خواص و متمولينى هستند كه اين مستمرى در نظر آنها ابدا ارزشى ندارد - و رقم بزرگى از درآمد كشور صرف مستمريات همين طبقه سوم مىشود . با اين وضع مملكت طبقه اول بايد بگيرند و دعاگوى دولت باشند ، ولى طبقه دوم و سوم ميتوان گفت ، سالها گرفته‌ايد و سالها هم خواهيد گرفت ، هفتسال نگيريد تا قرض روس را بدهيم . ازاينرو فرمان حقوق هفتصد تومان ساليانه خود را تقديم اداى اين قرض مينمايم . »\r\nعين الدوله فرمان هفتصد تومان را پس فرستاده مينويسد ، « آقاى حاج ميرزا حسن رشديه ! اين عمل شما را بفال نيك گرفتم كه ملت با من همراه خواهد بود ، و توفيق اصلاحات خواهم يافت . و اطمينان مىدهم اگر حقوق همه قطع شود ، اين مستمرى شما قطع نخواهد شد . فرمان را فرستادم و اين نيت خيرانديشانه شما را معروض آستان همايونى خواهم داشت . »\r\nرشديه فرمان را پس فرستاده چنين مينويسد ، « حضرت اقدس و الا تصور فرموديد كه بنده اين مبلغ را به شخص حضرت اشرف تقديم داشته‌ام ، كه اختيار پس دادن آن داشته باشيد . بسيار بسيار متاثر شده و به همان نيت اول باز عودت مىدهم ، و اين عمل را بىعنايتى حضرت اقدس و الا نسبت به خود تلقى كرده ، حق دارم جبران آن را خواستار شوم .\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nاستدعا دارم دستور فرمايند آقا شيخ على تبريزى از زهاد محل را كه زندانى كرده‌اند ، مستخلص سازند كه سخت بيگناه است . »\r\nعين الدوله عنصر تمام‌نماى استبداد ، و بقضاوت تاريخ ، بىلياقت‌ترين زمامداران و نخست‌وزيران ايرانست . علاء الدوله را وزارت داخله و نير الدوله را حكومت تهران داد ، كه ظلم و استبداد بيحساب آنها بخصوص علاء الدوله ، ورد زبانها و چنان كه بعدا گفته خواهد شد ، باعث انقلاب خونين در تهران گرديد . هرج‌ومرج شروع شد . عدم رضايت مردم به آسمان رسيد ، دستها عليه او بدعا بود . عين الدوله در هريك از محلات تهران ، يكى از نوكران خاصه خود را بحكومت و فرمانروائى آن ناحيه منصوب كرده بود ؛ اينها هم در محل خود فعال مايشاء بودند و حسابشان را با صدر اعظم تصفيه ميكردند .\r\nمثلا حكومت بازار پاچنار و گذرقلى تا خانه معير با مشهدى محمد على فراش عين الدوله و پسرش غلامعليخان بود .\r\nبراى بيان ميزان قدرت اين حكومتها ، همين بس كه در گذر قلى نزديك بازارچه ، از قديم الايام تكيه نايب محمد جعفر بود . همين آقاى مشهدى محمد على ، مغرب تكيه را كه بمعبر عمومى متصل بود ديوار كشيده ، درون آن را بنائى مىكند و خانه‌يى براى خود ميسازد ؛ و كسى را از علما و اهل محل قدرت اعتراض نبود . در نقشه حاج نجم الدوله از تهران ، آن محل بنام تكيه نايب محمد جعفر ضبط است .\r\nخلاصه مردم از ظلم اين عمال معلوم الحال بستوه آمده ، كاملا مستعد انقلاب شده بودند . و مفاسد زمامدارى عين الدوله هم روزبروز برملاتر ميشد .\r\nبىمناسبت نيست اين حكايت را نقل كنم . دو برادر تبريزى بنام حاج محمد جعفر و حاج محمد حسين كه تجارت فرش داشتند ، و در كاشان و تهران بتجارت مشغول بودند ، يك عدل قالى و قاليچه كاشان را كه حاج محمد حسين بعنوان برادرش به تهران ميفرستد ، عمال نايب حسين كاشى بسرقت مىبرند . چون قاليچه‌ها قيمتى بود ، حاج محمد جعفر كه از تجار سرشناس تهران بود ، بالاخره شكايت و دادخواهى پيش عين الدوله ميبرد . مىبيند دو قاليچه گرانبهاى او زينت طالار حضرت اشرف است ، كه نايب حسين كاشى بعنوان باج و خراج بصدر اعظم پرداخته است .\r\nخلاصه ، بدگوئيها از عين الدوله نقل مجالس بود . در همه مجالس خواص سخن از خرابى اوضاع و رفع مظالم عين الدوله و عمال بىبندوبار او بود . چند نفرى هم به رشديه نزديك شده چاره‌جوئى كردند . رشديه ديد آتش آنها خيلى تند است و نظرات آنها صائب نيست ، با ملايمت آنها را ساكت كرده چند روزى مهلت خواست .\r\nشبى رفت پيش عين الدوله . بعد از صحبتها گفت ، « راهى را كه حضرت و الا پيش گرفته‌اند جز اينكه براى خود دشمن بتراشيد نتيجه‌يى نميگيريد . بديهى است عاقبت اينهم خوب نخواهد شد . بزرگان و وجوه مردم به مخالفت با حضرت و الا سربلند كرده‌اند . » عين الدوله گفت ، « اينها كيها هستند ؟ » رشديه گفت ، « من اينوقت شب براى كارشكنى\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nمردم اينجا نيامده‌ام . آمده‌ام بينى و بين الله ، با حضرت و الا صحبت كنم و راه اصلاح را آنقدر كه ميفهم پيشنهاد كنم . » عين الدوله گفت ، « راه اصلاح چيست ؟ »\r\nرشديه گفت ، « اولش ماليه است . » عين الدوله گفت ، « اصلاح ماليه نميكنيم پس چه مىكنيم ؟ » رشديه گفت ، « خاطر مبارك هست كه شب اول انتصاب حضرت و الا بصدارت ، عريضه‌يى بحضور عالى عرض كردم و فرمان هفتصد تومان حقوق خود را از اداره تذكره تقديم ، و پيشنهاد كردم مستمريهاى غير محتاجان را قطع كرده ، هفت ساله قرض روس را بدهيد . حضرت اقدس و الا هفتصد و پنجاه تومان را ميان سه نفر از خواص تقسيم كرده ، فرمان صادر فرموديد . البته همين جريانها است كه مردم را وادار بشورش مىكند ، در هر صورت باز دير نشده است . اگر در اصلاح ماليه مملكت قدمى بجديت برداشته ، فقط يك روزنه اميدى بمردم نشان دهيد ، شورشها ميخوابد و آبها از آسيا ميريزد ، و مسيونوزها هم تكليف خود را مىفهمند . حضرت و الا تعقل فرمايند ، چه مرا واداشته است كه در اين وقت شب كاروبارم را گذاشته با حضرت و الا خلوت كرده عرايض تقديم كنم ؟ نفع شخصى كه نميخواهم ، پس آنچه ميگويم صلاح حضرتعالى است . اگر چنانچه پيشنهاد كرده‌ام ، هفت سال مستمريهاى زائد را قطع كرده قرض روس را بپردازيد ، محققا تا هفت سال صدر اعظم خواهيد بود . و الا اين آتشهائيكه روشن شده است مشكل بتوان آنها را با حرف خاموش كرد . »\r\nعين الدوله گفت ، « اين آتشها را شما و امثال شما ، بخصوص نوشته‌هاى شما ، روشن مىكند . و الا مردم خيلى سربراهند . » رشديه بسيار متاثر شده برخاست و مرخص شد .\r\nزبان حالش اين بود :\r\n نيكخواهان دهند پند وليك * نيك‌بختان بوند پندپذير\r\nپند من گرچه نيكخواه توام * كى كند در تو سنگدل تاثير ؟ \r\nپدرم ميگفت ، « از آنجا كه بيرون آمدم در دل ميگفتم ، خدايا تو شاهد باش من آنچه شرط نصيحت بود بجاىآوردم ، و اصرار هم كردم . بلكه بتوانم هم شورش را خوابانده باشم و هم از مفاسد بعدى جلوگيرى كرده باشم ، و هم براى وطنم خدمتى انجام داده باشم . خدايا تو ميدانى براى جلوگيرى از فتنه آن مردان تند شورش‌طلب ، و باميد نصيحت‌شنوى اين مرد ، چند روز مهلت خواستم ، و اطمينان داشتم نصيحت خيرانديشانه من در وى اثر خواهد كرد ، و در حال و احوال آرامشى دست خواهد داد .\r\nاما او از خر شيطان پائين نيامد و منفعت خود را تشخيص نداد . باشد كه در آتش استبداد و خودپرستى خويش بسوزد . »\r\nرشديه آمد و براى بيدار كردن مردم چاره‌يى جز انتشار شبنامه نديد . اين بود كه توكلت على الله گفته ، دست‌بكار انتشار شبنامه شد . ژلاتين و مركب آن و گليسرين را از دواخانه « شورين » ميخرند ؛ هفته‌يى دو شماره منتشر ميكرد . چنان كه بعدا خواهم گفت ، حتى يك شماره هم در خانه خود نگاه نداشتيم . شبنامه‌ها مبنى بر شرح مظالم عين الدوله و عمال زيردست او ، و فشارهاى طاقت‌فرساى حكومتهاى محلها ، و دعوت مردم براى گرفتن حقوق خود ، و مقاومت در مقابل هيكل خودمختارى و بريدن\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nزنجيرهاى اسارت ، و راهنمائيهاى لازم چاپ و منتشر ميگشت .\r\nاما توزيع شبنامه‌ها . رشديه دو محل را انتخاب كرده بود ، يكى مسجد شاه كه محل اجتماع و مراجعه وجوه تجار و بزرگان از اذان صبح براى نماز بود . يكى هم اطراف نقارخانه و مدخل ارك كه معبر وزيران بود .\r\nشبى از انتهاى بازار كنار خندق نزديك مسجد شاه ( در وسعت دادن خيابانها اين بازار جزو خيابان ناصر خسرو شده ) كه شبنامه‌ها را پخش ميكرد ( گزمه ) پاسبان شب ديده ، با توهين پيش آمده گفت : « آخوند اين كاغذها چيست كه ميريزى ؟ بيا بريم پيش نايب » . رشديه ديد او تنها است و رسوائى بالا خواهد آورد . گلويش را گرفته به ديوار زده گفت ، « چه گفتى ؟ » بنده خدا زبانش بند آمده گفت ، « آقا قربون جدت برم ( رشديه عمامه سفيد داشت ) منكه حرفى نزدم غلطى نكردم » . رشديه رهايش كرده گفت ، « برو اما فردا ظهر در همين مسجد شاه حاضر شو و نماز بخوان و توبه كن ، كه ديگر از اين حرفها نزنى كه آه آدم عالم ميگيرد و تو را آتش مىزند » . گزمه گفت ، « چشم قربان چشم » . عقب عقبكى رفت و خداحافظى كرد . رشديه هم با اطمينان خاطر به كار خود پرداخته اوراق را چنان كه ميخواست پخش كرد .\r\nيك شب هم از بازار گلوبندك وارد جلو نقاره‌خانه شده ، ورقه‌ها را بتدريج ميريخت . سرباز قلچماق تركى ، از بغل قراول‌خانه دويده گفت ، « آخوند وايستا بينم اينها ايله چه كاغذيست ميريزى بهه ! » رشديه ايستاد . او رسيد . رشديه گفت ، « ببين نوشته‌ام لا إله الا الله محمد رسول الله على ولى الله . ( در تاريكى رشديه چه خوب نشان داد آن هم چه خوب فهميد . )\r\nقراول گفت ، « چرا اينها را ايله در تاريكى ميريزى ؟ » رشديه گفت ، « مگر از ترس اين بابيها مىشود روز اين حرفها را زد ؟ » قراول قمه‌اش را از غلاف كشيده گفت ، « اين پدرسوخته‌ها را نشان بده ، ايله تا سرش را از تنش جدا كنم » . ( اگر در اداى پاره‌يى كلمات ترك ادب شد بسيار معذرت ميخواهم ، كه نقل‌قول ديگران در تاريخ عينا و بدون تغيير اجباريست و اين كلام درخور آن روزها است ) رشديه گفت ، « باراكا الله ! ( بارك إله ) باراكا الله ! آفرين ! خدا عمرت بدهد . چه مسلمان خوبى هستى . تو را ميگن آدم حسابى .\r\nاگر دو تا مثل تو مسلمان باغيرت بود همه كارها درست ميشد » . با هم شش دانگ رفيق شدند . بعد گفت ، « ورقه‌ها را بده به من هركجا ميخواهى بريزم » . رشديه گفت ، « خدا جزاى خيرت بدهد ، و امام زمان دستت را بگيرد كه دست من مسلمانرا گرفتى . اينها را ببر در ميدان نقاره‌خانه ، از آن درى كه بباغ ميرود همانجا پخش كن ، و براى اينكه ثوابش تنها به تو برسد ورقه‌ها را بهيچكس مده و براى خودت هم نگه‌ندار ، و با هيچكس كار نداشته باش » . خلاصه شبنامه‌ها درست در معبر وزيران پخش شده ، بدست آنها و ساير درباريان افتاد و موضوع آن نقل مجلس آن روز هيات دولت شد .\r\nسرايدارباشى بيوتات سلطنتى كه ميخواست بصدر اعظم خوش‌خدمتى كند ، يكى از آنها را بدست آورده نگاهداشت . همين كه عين الدوله آمد و پشت ميز خود قرار گرفت ، آن ورقه را روى ميز گذاشته گفت ، « قربان شنيدم بعضى جاها ورقه‌هائى پيدا شده است .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nجان‌نثار تا شنيدم بهر وسيله‌يى بود قربان ، يكى بدست آوردم كه تقديم حضور مبارك كنم . ما نوكرها بايد از همه جهت مراقب آقا و ولينعمت خود باشيم ، قربان » .\r\nاز اين شبنامه عين الدوله چطور آتشى شده است بجاى خود . او تا در سوزوگداز است سفره ديگرى برايتان باز ميكنيم - پرس ديگر از غذاى ديگرى تناول فرمائيد ، با نغمه ديگرى از طنبور ديگرى بشنويد . و بدقت توجه فرمائيد . اين همان نغمه است كه تقىزاده كه خود از شاگردان دوره اول مدرسه رشديه تبريز و همدرس مرحوم شريفزاده بود ، درباره‌اش گفته بود : « آقاى رشديه « تنبيه الغافلين » شما ، نه‌تنها اولين درس مشروطيت و آزادىطلبى بود ، بلكه آخرين درس مشروطيت و آزادى هم همانست » .\r\nدر هفدهم ربيع الاول 1323 قمرى ، رشديه بنام « كفاية التعليم » جلد اول كتابى براى درس فارسى و املاى شاگردان چاپ كرد ، و در كلاس سوم مدرسه ما و اكثر مدارس تدريس ميشد . در آخر كتاب بنام « تنبيه الغافلين يا ارشاد الطالبين » ، صفحاتى چاپ شده بود كه اسما « معاهده‌ايست بين مدير مكتب رشديه و اجزاى مكتب رشديه » ، مورد توجه مردم شده در كمترين وقتى سه هزار جلد كه طبع شده بود تمام شده ، در همانسال بچاپ دوم نياز افتاد . و در پنج هزار جلد در هفدهم ذى الحجه همان سال نيز چاپ و بسرعت به فروش رفت ، و ولوله غريبى در شهر ميان خواص و خوانندگان انداخته بود . شايد از اولين كسانى كه آن را خوانده و خيلى عصبانى شده باشد عين الدوله باشد . و در آن شب ملاقات با رشديه گفته بود ، « بخصوص نوشته‌هاى شما » ، اشاره به همان كتاب بوده .\r\nاين چند صفحه آخر كتاب ، در حقيقت مكمل نيشهاى دلخراشى بود كه در هر صفحه‌اش با عبارات مختلفه بر پيكر نحس استبداد وارد ميگشت . يا تيرهاى دلدوزى بود كه بر ديده مستبدان و خيانتكاران مىنشست ، و همه درباريان ، بخصوص عين الدوله را سخت متغير كرده ، منتظر فرصت بود كه رشديه را خرد كند . و توفيق هم پيدا كرد و تفصيلش در آتيه بيايد . اينك آن چند صفحه عينا نقل مىشود :\r\n\r\nتنبيه الغافلين يا ارشاد الطالبين\r\nمعاهده‌ئيست كه در جواب عريضه اجزاى مكتب ، فيما بين ايشان و مديريت مكتب صورت تحرير و امضاء يافته است :\r\nدر تاريخ غره ربيع الثانى هزار و سيصد و بيست و سه هجرى قمرى ، مكتوب ذيل بامضاى عموم اجزاى مكتب تقديم شده ، درخواست معاهده محكمى كرده بودند كه تبديل راى را در آن مجال نباشد . و چون درخواست ذيل در چنين اراده‌يى البته موقع قبول داشت ، و بلكه وجها من الوجوه امكان تمرد نبود ، فصول ذيل را نوشته بطبع رسانيده سند محكم بدست اجزا سپردم كه دلگرم و متحد بر انجام سهام مكتب اشتغال بمانند ، و از خداوند متعال توفيق سعادت ميخواهم كه مرا از قدرت غلبه بر نفس اماره مسلوب بفرمايد .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n\r\nسواد عريضه اجزاى مكتب\r\nعموم اجزاى مكتب رشديه خدمت مدير محترم اداره فيض ملت‌پرور خود عرضه ميدارند ، كه آن جناب بمقتضاى مديريت خود بر هر يكى از معلمان و حواشى خدمتگذاران خدمتى معين فرموده است ، كه اگر در اداى آن خدمت تهاون و تكاسل روا دارند هرآينه در معرض خطاب آيند و محل عتاب افتند ؛ مگر خودشانرا كه حدى محدود و تكليفى معين تشخيص نداده‌اند ، كه آحاد اعضا را سرمشق مراقبت و دستور مواظبت داده باشند . علاوه‌براين ، در اجراى قواعد تساوى كه اول وسيله دوام و ترقى اداره مكتب است ، بعضى از اعضاء را حرفى و سخنى هست كه از ابراز آن منفعلند . پس بالتمام و الاجماع مستدعى و متمنى هستند كه در اين باب وثيقه‌يى مرقوم فرموده ، بطبع رسانيده بجاى سند بما بدهند ، كه ميزان مراقبت افراد اجزاى مكتب بعينها مراقبت شخص مدير بر ايفاى عهود خود باشد . معلوم است كه محض ابقاء و استحكام اساس مكتب ، از نوشتن چنين وثيقه مضايقه نخواهد رفت . صاحبان امضاء ، خدام ملت جامعه اعضاى مكتب رشديه تهران .\r\nبسم اللّه الرحمن الرحيم معاهده‌ئيست فيما بين من و اجزاى مكتب رشديه كه بحول و قوه الهى انجام دقايق آن را متعهد ميشوم . اقل خلق الله مدير مكتب حاج ميرزا حسن تبريزى ، اول مؤسس مدارس جديده در ايران در سال 1300 :\r\n1 - منكه مدير مكتب هستم و احياى معارف را متعهدم ، بايد نظامنامه مبسوطى بنويسم و قانون را روح حيات هر هيئت دانسته قوانين محكمه و تنظيمات مستحكمه را در آن نظامنامه درج كنم . و عقلاى اداره و امناى عالم و متدين را دعوت نموده ، محقل ساخته در جرح و تعديل هر فصلى از فصول آن مذاكره نمايم ، و براى تحميل بواطن افكار مصلحين ، صندوق محكم و محفوظى معين دارم ، كه هركس از اعلان و اعلام راى خود در جزئيات و كليات فصول عذرى و انفعالى دارد ، محرمانه بنويسد با امضاء و بىامضاء به همان صندوق بيندازد ، كه خود برداشته بعد از امعان نظر ، منافع و مضار آنها را فهميده بمجلس اعضاء اظهار نموده ، علت رد و قبول آنها را سنجيده آنچه خلاصه آرا است قيد نظامنامه نمايم . و اجراى جزئيات و كليات فصول آن را فرض ذمه خود دانسته ، بيش از افراد اعضاء و اجزاى مكتب خود مجد بر اعمال آن باشم . و اگر اندك خللى از شخص من و از افعال و اطوار من بر نظامنامه برسد ، عيد بزرگ اعضاى اداره همان باشد كه ازدحام عمومى نموده ، مرا قطعه قطعه نمايند ، و ماده حيات خود را كه جوهر لطيف قانونست ، قدرت و قوت ابدى افراغ نمايند .\r\n2 - منكه مدير مكتب هستم ، بايد در اخذ وجه اعانه عادل باشم ، از اغنيا زياد بگيرم و از ضعفا كمتر بخواهم ، و اطفال فقرا را مجانا بپذيرم ، و ما امكن نفقه و معاش آنها را هم بدهم و تربيتشان كنم . و همه ساله صورت دخل و خرج اداره را معلوم عامه\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nبدارم ، و در تعيين حقوق مالى بر اعضاى مكتب مراقب خدمت آنها را بر نفع عامه مرعى دارم ، نه هميت خدمت آنها را بر شخص خودم . يعنى آنقدر از مال مكتب به آنها بدهم كه خدمت بر مكتب ميكنند ، نه خدمت بر شخص من . و در ارتفاع رتبه و ارتقاى شرف آنها از محاسن ظاهر آنها صرف‌نظر نموده ، فقط صحت عمل و نتيجه خدمت را ميزان نگهدارم .\r\nو اگر اين‌چنين نكنم ، خائن بر عموم بوده‌ام و بايد به قدر اتلافاتيكه از مال مكتب كرده‌ام از وجه معاش خود بدهم ، و چندى بعسرت و شدت بگذرانم ، و الا انتزاع من بر عموم اهالى مكتب واجب است . و اگر در اين احقاق حق مطيع اوامر عامه نباشم ، و جماعتى را كه به غير استحقاق پرورده‌ام بمدافعه و نفى آنها وادارم ، البته در اين صورت قتل من و قتل حاميان من واجب و خونمان مباح و قاتلين معززدارين هستند .\r\n3 - منكه مدير مكتب هستم بايد اسباب راحت همه اعضاء را به قدر راحت خود فراهم دارم ، و معسرين را شريك راحت خود نمايم ، و از ماليه مكتب آنقدر وجه معاش بردارم كه در اظهار آن احدى را متعرض ندانم ، و در خرخ وجوه اعانه عادلتر و قانعتر از معاونين باشم ، و وجه اعانه‌ايكه از مردم ميگيرم مصرف آن را بامضاى معاونين برسانم .\r\nو الا معاونت بر من حرام و اطاعت اعضاء بر اوامر من نيز حرام است . و اجتماع آنها كه هيئت اين اداره را تشكيل ميدهند ، ظلمست و عاقبت به تيشه همين ظلم ريشه آنها كنده خواهد شد ، پس بر آنها واجب است كه محض اصلاح اين حوزه معارف ، مرا دفع و خلع نمايند و تسامح نورزند كه مسامحه در اين سانحه از اشد معاصى خواهد شد . و اگر من در قبول اعتذار و اجابت جواب آنها مخالفت ورزم ، البته واجب القتلم و خونبها ندارم .\r\n4 - منكه مدير مكتب هستم ، بايد در انتخاب ناظم و اعضاى علمى مكتب با امنا و عقلاى اعضاى اداره مشورت كنم ، و كسى را منتخب نمايم كه مقبول عقلا بوده جهال را غير از تعييبات جاهلانه ايرادى بر آنها نباشد . و چون چنين كسانرا انتخاب نموده باتفاق آراى اعضاى مكتب مىباشد شغلى كردم ديگر اخلال جهال و مفسدين را وقعى نگذارم ، كه خود را مفتضح و اوضاع اداره را مختل كرده ، مستوجب سخط خدا خواهم شد .\r\nو اعضاى مكتب در صورت تخلفات من از اداى تكاليف خود ، اگر اين دقيقه را ملاحظه نمايند ، مىتوانند بمرور دهور اداره خود را دائر بدارند ، و آن اينست كه اجماع نموده تحقيق كنند كه اگر من بوراثت نائل اين رتبه شده‌ام ، و اين هيئت خود را باستخلاف تشكيل داده‌ام و ابدا قابل اين رتبه نبوده‌ام ، البته ظالم و سرخود و هوىپرست و خود ستايم . و اگر بانتخاب ديگران مدير اين اداره شده‌ام ، پس بايد هميشه صلاح ديگران را منظور داشته ، مصالح عموم را بر منافع خود رجحان نهم . و اگر خودبخود تاسيس اداره كرده مردم را بدور خود خوانده‌ام ، مردم مختارند كه مرا ترك كرده اصلح از مرا اختيار كنند . و اگر من مانع تشكيل هيئت صحيحه بوده مخل و موذى بر اعضاى آن اداره صالحه و مصلحه باشم ، خون مباح و واجب القتلم ، و عيد واقعى و سعادت ملى آنروزيست كه اجماع نموده ، مرا قطعه قطعه كنند .\r\n5 - منكه مدير مكتب هستم ، بايد در حفظ ناموس دينى و دنيوى اطفال مراقب باشم ، و خائنين دين و دنياى آنها را بمعلمى و رياست بر آنها نگمارم ، و جهد بليغ نمايم\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nكه احكام سياسى و جسمانى و روحانى آنها همعنان و همقدم پيش رود . و كسانى كه مطيع اوامر الهى و متشرع بشريعت محمدى نيستند مباشر تعليم و تربيت آنها نشوند . و اگر بخلاف اين رفتار نموده جانب ديانت و تدين اطفال را مراعات نكردم ، يا از معارف جسمانى آنان صرف‌نظر نموده فقط تعليمات روحانى آنانرا منظور دارم ، در هر دو صورت نقشه فنا و زوال آنها را كشيده‌ام ، پس بر اعضاى مكتب كه وكلاى با حميت ملت هستند فرض و منختم است كه اجرا و اعمال پر گرام امضاء شده‌هاى مكتب را فريضه خود دانسته ، به اعمال و اجراى آن بپردازند . و اگر هواى نفس من مرا مانع از قبول قول آنها شده مصر بر امضاى افكار باطله خود باشم ، فورى اعلان عزل مرا منتشر كرده مراجعه خارج را با من غدغن نمايند . و هرگاه مقدمات غفلت آنها سبب ضعف آنان و باعث مزيد قدرت من گرديده است ، كه قادر بر عزل من نيستند ، اجماع كنند و مرا بقتل برسانند كه قاتلين من ماجور و زنده جاويد هستند .\r\n« هذا ما كتبت و الكافى هو الله الواحد القهار و هو على كل شيئى شهيد » استقبال بىسابقه مردم در خريد چاپ اول اين كتاب ( شايد براى همين چند صفحه ) در مدت كمتر از دو ماه ، مايه بسى اميدواريها بود . درعين‌حال كينه درباريان را هم نسبت به رشديه سخت برانگيخته بود . رشديه بچاپ دوم كتاب اقدام كرد و چهار هزار جلد چاپ شد ، كه فقط يك جلد از آنها در اختيار نويسنده است .\r\nموهبت الهى ، وزير انطباعات ماموريت فوق العاده داشت كه جرايد را سخت تحت مراقبت گيرد ، ولى غافل از اينكه رشديه افكار خود را در لباس كتاب درسى اطفال ، بنام « نظامنامه مكتب » به نظر مردمان رسانده ، سعادت‌طلبانرا درس شيوائى داده ، بذر آزادى و بيدارى همه‌جا پاشيده است . بعد از طبع و انتشار اين كتاب دستور دادند وزارت انطباعات كتابها را هم سخت تحت بررسى قرار دهد .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\n\r\nفصل نهم مرحله تازه ، انتشار روزنامه\r\n\r\n","description":"","footnote":"","page_name":" 93 ","page_number":93},
  {"content":"\r\n . \r\n","description":"","footnote":"","page_name":" 94 ","page_number":94},
  {"content":"\r\n\r\nمرحله تازه ، انتشار روزنامه رشديه از حسن استقبال مردم در خريد كفايت التعليم بسيار مشعوف بود ، زيرا كه توانسته بود بدين وسيله مطالبى را به اطلاع مردمان رسانده مغز آنها را با افكار تازه‌يى آشنا كند . هرچه فشار دولتيان بر مردم زيادتر ميشد ، بيشتر بفكر آزادى ميافتادند و بازار رشديه و همكارانش گرمتر ميشد .\r\nرشديه براى اينكه با جامعه تماس بيشترى داشته باشد ، درصدد انتشار روزنامه‌يى برآمد . با مشكلاتيكه برايش ميتراشيدند بالاخره امتياز مجله مصور « مكتب » را گرفت .\r\nچنان كه از اسمش پيدا است ، مربوط بمكتب و امور مربوطه به آن بود . ولى دست‌كمى از تنبيه الغافلين و ارشاد الطالبين كفاية التعليم نداشت . از شماره اول سه هزار نمره چاپ شد ، به همه خواستاران نرسيد . از شماره‌هاى بعد ، از هريك چهار هزار نمره طبع و منتشر ميشد .\r\nاكثريت خواص بلكه پاره‌يى از طبقه دوم هم با افكار رشديه آشنائى پيدا كرده ، هر نشريه‌ئيكه بنام او بود خريدارش بودند . و شماره‌هاى مجله هم از چاپ درنيامده تمام ميشد و همه‌جا مراتب ادب و احترامات ظاهر حفظ ميشد .\r\nدر شماره دومش تصوير مظفر الدين شاه را چاپ ، و پس از تصوير شاهانه چند بيتى از قصيده و طنيه‌اى را كه دكتر قاسم عليخان مسرور ، از خواص و اصحاب سر رشديه سروده بود درج كرده ، اذهان را براى شنيدن حرفهاى تازه آماده ميكرد . و در شماره چهارم تصوير عين الدوله را چاپ و آن قصيده را تماما درج نمود .\r\n\r\nيك قسمت مندرجه در شماره 2 از قصيده وطنيه\r\n خواست شاهنشاه ايران ساز دارد انجمن * فتح مكتب كرد برابر از راى خويشتن\r\nانجمن نبود مگر اجزاى علمى مجتمع * انجمن مكتب بود پى ريب مكتب انجمن\r\nاز كسان خوش برابر از راى اقدسش * منتخب فرمود از دربار صدرى ممتحن\r\nآنكه گوئى گفت او را چند صد سال ز پيش * اوستاد ما منوچهرى در اين شيرين‌سخن\r\nعلم او چون كوه و اندر كوه كهنوامان * طبع او چون بحر و اندر بحر او در فطن \r\n\r\n","description":"","footnote":"","page_name":" 95 ","page_number":95},
  {"content":"\r\n\r\n تا كه شاهنشاه عادل با وزير مهر راى * نخل نادانى كنند از ملك ايران ريشه‌كن\r\nبه شهنشاه مظفر دين خرد پرور وزير * مدح ما واجب بود چون حمد ذات ذو المنن\r\nتا جهان ماند الهى ظل خود پاينده دار * تا بماند صدر ما در ظل ظلت بىمحن \r\nمعلوم است غرض از انجمن كه در بيت اول و دوم ذكر شده است ، مجلس وكلاى ملت يا همان كعبه آماليست ، كه همگان بخصوص ستمديدگان علاقه‌مند وى بودند . و بعدها اين كلمه تكميل گرديده « مجلس شوراى ملى » گشت .\r\nروزنامه‌هاى آن روز عبارت بودند از روزنامه ايران ، دولتى - روزنامه اطلاع ( غير از اطلاعات فعلى ) ، نيم رسمى و زبان دولت - روزنامه تربيت ، بمديريت آقاى محمد حسين فروغى ذكاء الملك كه از وجوه و خواص كشور بودند - روزنامه ادب ، بامتياز اديب الممالك و در اختيار مجد الاسلام - روزنامه مكتب ، بقلم رشديه - و روزنامه حكمت - و روزنامه نوروز ، بقلم دو نويسنده . و همه اينها چنان كه سابقا اشاره شد محدود بودند . روزنامه ايران و اطلاع كه دولتى بودند تكليفشان معلوم است ، آن نويسند كه دولت گويد و دولت آنوقت آن گويد كه شيطان گويد . روزنامه‌هاى ديگر هم هرچه ميخواستند بنويسند بايد از نظر وزير علوم و انطباعات ، كه آن روزها ميرزا محمود خان علاء الملك طباطبائى بود ، بگذرد و اگر اجازه دادند چاپ شود . رشديه و آثار قلمى او بيش از همه تحت نظر و مراقبت بود و بيش از همه هم تلفات ميداد .\r\nرشديه كه از اين اختناق مطبوعات به تنگ آمده بود ، روزى مديران جرايد ملى و صاحبان نشريه را بقرار زير باداره مجله مكتب ، كه مكتب رشديه بود ، دعوت كرد - آقاى محمد حسين فروغى مقلب بذكاء الملك ، مدير روزنامه تربيت ، آقاى مجد الاسلام كرمانى ، ناشر و نويسنده روزنامه ادب كه امتيازش بنام اديب الممالك بود ، ناظم الاسلام نويسنده و ناشر جزوه‌هاى « تاريخ بيدارى ايرانيان » ، ميرزا آقا اصفهانى كه مقالاتى در روزنامه حبل المتين كلكته مىنوشت ، و دو مدير روزنامه نوروز و روزنامه حكمت .\r\nپس از تشكيل جلسه رشديه ميگويد ، « اينكه كار نيست هرچه مينويسم وزير انطباعات روى آن قلم بكشد . بالاى سياهى رنگى نيست . همه عصا داريم برخيزيد الان برويم تكليفمان را با وزير انطباعات يكسره كنيم . با نشستن كه كار درست نميشود ، بايد فداكارى كرد تا نتيجه گرفت . اگر به وضع فعلى و اين فعال ما يشاء بودن مأمورين دولت بنام حكومتهاى محلات پايتخت حاضريم ، پس بى خود چه تلاش و تقلائيست كه ميكنيم ؟\r\nاگر به درهم‌ريختن كاخ ستم و بيدار كردن ملت كمر بسته‌ايم و ميخواهيم با مطبوعات خود ملت را بيدار كنيم ، پس بايد مخالفين را سربكوبيم . و گرنه سر ما را ميكوبند و بدتر از اينها مىشود . انصاف بدهيد ما هم دست روى دست گذاشته بنشينيم و تحمل كنيم ، پس فرق ما با آن پيرزنى كه در خانه نشسته دوك ميريسد يا جوراب ميبافد چيست ؟ عرض كردم بايد فداكارى كرد تا نتيجه گرفت » .\r\nگفتند ، « اقدام اول با كه ؟ » رشديه گفت ، « آتش بجان افروختن و ز بهر جانان سوختن بايد ز من آموختن ، كار من است اين كارها . »\r\nمجد الاسلام گفت :\r\n\r\n","description":"","footnote":"","page_name":" 96 ","page_number":96},
  {"content":"\r\n\r\n« احسنت راه‌كار همين است » . جلسه بسردى گذشت و مقرر شد پنجشنبه ديگر باز جلسه داشته باشند و متفرق شدند .\r\nيكى از همان مديران جرايد ملى كه جزو وجوه و خواص بود ، پس از بيرون آمدن از عمارت مكتب مستقيما پيش عين الدوله رفته جريان را گزارش ميدهد .\r\nعصر چهارشنبه 27 ربيع الثانى 1324 در خانه آقاى طباطبائى كه چند تن از وجوه رجال بودند ، جريانات مملكت مطرح بود . رشديه گفته بود كه ، « حقوق‌گيران دولت سه طبقه‌اند ، طبقه اول مستخدمين دوائر دولتى ، طبقه دومين متوسطين ، و طبقه سوم متمولين يا مفت‌خوران . در اين زمينه عريضه‌يى بصدر اعظم نوشته فرمان هفتصد تومان حقوق خودم را فرستاده پيشنهاد كردم كه طبقه اول كه مستخدمند بايد حقوق خود را بگيرند كه وجه معاش آنها است . ولى بطبقه دوم و سوم بفرمايند سالها گرفته‌ايد سالها هم خواهيد گرفت . چندين سال نگيريد قرض دولت را بدهيم . فرمان حقوق مرا با تشكر از شاه‌پرستى و نوع‌دوستى من پس فرستاده ، نوشته بودند كه اگر حقوق تمام ارباب حقوق بريده شود حقوق شما دست نخواهد خورد . من هم مجددا فرمان را پس فرستاده نوشتم حضرت و الا تصور فرموده‌ايد كه بنده حقوق خود را به شخص حضرت و الا تقديم كرده‌ام كه اجازه رد آن داشته باشيد . به نيت اول باز عودت دادم . چند روز نكشيد كه هفتصد تومان حقوق مرا ميان سه نفر از اقوام خود تقسيم كرد . تا اين گونه اشخاص بىعلم در اين مسندها باشند حال ما همين خواهد بود » .\r\nگزارش اين مجلس هم به عين الدوله ميرسد عين الدوله تصميم ميگيرد رشديه را تبعيد كند .\r\nمذاكرات مجد الاسلام و نوشتجات ميرزا آقا هم عين الدوله را عصبانى كرده بود .\r\nتصميم گرفت آن دو را هم با رشديه همراه كند و شر هرسه را از تهران بكند ، چندى در زندان كلات بسر برند تا تكليف خود را بفهمند .\r\nپنجشنبه 28 ربيع الثانى عين الدوله براى طرف عصر ، نير الدوله را احضار و دستور دستگيرى هرسه را ميدهد . براى عصر آن روز ميرزا جعفر خان معمارباشى را هم جهت ساختن عمارت تازه‌اى در شمال باغ خود ، مجاور خيابان احضار كرده بود . عصر آن روز ميرزا جعفر خان در حضور است و راجع بنقشه عمارت مذاكره مىكند ، همان عمارتى منظور نظر است كه روى ساباتهاى عريضى از خيابان عين الدوله ساخته شده و در تعريض خيابانها ساباتها خراب و نصف تالار پذيرائى از ميان ميرود . و طبقه هم‌كف خيابان در خرابى خيابانها مدتى مذبله اهل محل بود ، و شيشه‌هاى بزرگ آن با دروپيكر بهم كوفته ناظرين را درس عبرتى بود . در عماراتى كه مگس اجازه پرواز نداشت ، بدست عدالت كوبيده شد ، و در گوشه‌اش سگى بچه گذاشت توله‌هاى خود را بازى ميدهد .\r\nفاعتبروا يا اولى الالباب . در طبقه دوم نيمه تالار به صورت ايوان عرض دوازده مترى مانده ، كاملا مفسر و گوياى اين ضرب المثل تركى شده بودند ( ظلمين آباد اولان عدلينن ويران اولار ) يعنى عمارتى كه به ظلم آباد شود ، بكلنگ عدالت ويران مىشود .\r\nخلاصه ، ميرزا جعفر خان در حضور بود كه نير الدوله وارد مىشود . اين همان\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nميرزا جعفر خانيست كه در تبريز عمارات وليعهد را ساخته و معمار خاصه وليعهد ، و با رشديه سخت مربوط ، و در سال 1316 قمرى با خانواده رشديه به تهران آمده‌اند . او و برادرانش از صميمىترين دوستان پدرم و همه خانواده ما بودند . خدا همه رفتگان را حرمت كند . ( صحبتهاى عين الدوله و نير الدوله نقل‌قول او است . )\r\nخلاصه نير الدوله وارد شد و اجازه جلوس داده شد ، و نشست . عين الدوله گفت ، « شاهزاده تا اين درخت فساد يعنى اين رشديه خبيث سرپا است ، شاخ و برگ شومش بهمه‌جا خواهد كشيد . من على اصغر خان اتابك نيستم كه آنهمه تحمل داشته باشم . او بيعقل بود ، مار را در آستين خود ميپروريد و نميدانست چكار كند . رشديه و امثال او مرا نميخواهند . چنان اين درخت شوم را قطع كنم كه آخرين ريشه‌اش هم خشك شود .\r\nآزادى و آسايش زير دل اينها زده است . كارشان به جائى رسيده است كه ميخواهند با هيئت دولت دربيفتند و حسابشانرا با وزرا صاف كنند ! ! بايد چنان به حساب ايشان برسيم كه همه عمر اين تصفيه را فراموش نكنند . بفرستيد رشديه و مجد الاسلام و هركه با آنها است گرفته ، بكلات تبعيد كنيد ، تا بفهمند حساب را چه‌جور تصفيه ميكنند . و آن ريش دراز را قبل از اعزام بكلات بفرستيد پيش من . »\r\nچون نير الدوله خواست مرخص شود ، عين الدوله گفت ، « آقاى نير الدوله ميرزا آقاى اصفهانى را هم كه گاهگاهى در روزنامه حبل المتين كلكته فضوليها مىكند ، و با رشديه هم مربوط است و در جلسات او شركت دارد ، او را هم خوب ميشناسم ، زبان‌دراز كج‌سليقه خودپسند آزادخواهى است و بىتقصير نيست ، او هم بايد با اينها تبعيد شود .\r\nفعلا رشديه و مجد الاسلام و ميرزا آقا را دستگير كنيد ، تا دستور بقيه زبان‌درازان را بعدا بدهم » . كار ميرزا جعفر خان تمام شد ، و دستور طرح نقشه را گرفت و خانه عين الدوله را ترك كرد .\r\nاين را نگفتيم كه ميرزا آقا نامى بود تاجر اصفهانى و سالها در اسلامبول تجارت داشت . در سفر آخر مظفر الدين شاه بفرنگ او هم بهمراهان شاهى نزديك شد ، و غرضش اين بود از ميان آنان براى خود كمك و حامى فراهم كرده ، امور مربوط به ايرانش را بكمك آنها انجام دهد . همه همراهان شاه را منافق و دشمن يكديگر و فقط درصدد نفع شخصى ديد ، و از آن ميان عين الدوله را براى دوستى خود پسنديده مساعدت و همراهى وى را براى خويش بسيار بسيار لازم تشخيص داده بود . براى ايجاد ارتباط با او ، و يا براى انجام دادن كارهاى لازم ، عازم ايران شد . و در مجالس و محافل سخنان تازه‌يى داشت ، و در روزنامه حبل المتين هم از مدتى پيش مقالاتى منتشر ميكرد . چون اصفهانى و بسيار زيرك بود ، مقدمات دوستى با عين الدوله را فراهم كرده ، ضمنا بوى فهمانده بود كه مقالات تحت عنوان : « مدافعه وطن » روزنامه حبل المتين از او است .\r\nبنابر آنچه ناظم الاسلام كرمانى در تاريخ بيدارى ايرانيان مينويسد ، پس از آنكه ميرزا آقا با عين الدوله ارتباط كامل يافت ، عين الدوله از ميرزا آقا خواهش كرده بود كه كتاب قانونى براى ايران بنويسد . مشار اليه با صد ذوق كتابچه‌يى در اين باب نوشته تقديم عين الدوله كرد . عين الدوله هم كتابچه را به ممتاز الدوله داد كه آن را مطالعه\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nكند ، و حك و اصلاح نمايد . اگر غلطى دارد تصحيح و اگر مطالبى را هم از قلم انداخته است بر آن بيفزايد . ممتاز الدوله پس از خواندن آن كتاب بميرزا آقا گفت ، خيلى تند رفته‌ايد و اين كتاب باعث خواهد شد كه شاهزاده عين الدوله از تو سوءظن پيدا كند .\r\nميرزا آقا با حرفهاى آتشينى كه در مجالس داشت توجه پاره‌يى خواص را جلب كرده بود ، و بتدريج با علما و آقازادگان ارتباطى بهم زده بود . و بنابر آنچه تاريخ بيدارى ايرانيان مينويسد ، او درصدد تاسيس كتابخانه ملى برآمد ، و در اجراى اين امر سيد نصر إله سادات اخوى ، و نصرت السلطان و ملك المتكلمين و جمعى از دانشمندان را با خود همراه نموده ، و از وجوه رجال و غيره پول متنابهى فراهم كرده كتابخانه را گشودند ، و آرزوى ميرزا آقا عملى شد . كتابخانه كه باز شد مرجع وجوه خواص و دانشمندان شده سخنها گفته ميشد .\r\nاما ميرزا آقا با اين تجددطلبىها محبوبيت عامه نيافت ، و از خواص هم مخالفينى پيدا كرد ، و با رشديه ارتباط كامل داشت و بافكار يكديگر آشنا و كمك يكديگر بودند .\r\nاما چنان كه گذشت ، ميرزا آقا براى خود مخالفينى فراهم كرده بود و نقشه سياسى خاصى داشت ، ازاين‌رو رشديه هم با او موافقت كلى نداشت . ولى راجع به بيدارى ملت هردو رهرو يك راه و داراى يك هدف بودند و رابطه سياسى هر دو با هم برقرار بود .\r\nروز جمعه 24 ربيع الثانى 1324 كه رشديه پايش را از خانه بيرون مىنهد ، ميرزا آقا را ملاقات مىكند كه بديدار او ميآيد . گرماگرم سلام عليكى ردوبدل مىشود . يكى از مامورينى كه از صبح مراقب منزل ما بود مىگويد حكومت شما را احضار فرموده . ميرزا آقا را هم با رشديه مىبرند . معلوم شد كه اسم او هم در ورقه تبعيدشوندگان بوده است .\r\nدر سفر ، خيالات خود را در آن گرفتارى براى رشديه چنين بازگو مىكند :\r\n« من چون متوجه شدم كه به منزل عين الدوله ميرويد خيلى خوشحال شدم ، كه با ايشان سابقه مفصلى داشتم ، با خود گفتم خوب شد با عين الدوله تجديد ديدارى دست داد ، و از وجودش استفاده خواهم كرد . چون رشديه به منزل عبد الله زاده كه از دوستان صميمى و همفكرانش بود رسيد ، گفت ، « من امشب در اينجا كه مهمانم خبر بدهم كه نمىآيم . فهميدم كه شام را منزل عين الدوله خواهيم بود ، و چون با آقاى رشديه رفته‌ام البته خيلى احترام خواهند گذاشت . حقيقتا خدا چقدر مهربانست . من از همان سفر اروپا آشنائى با عين الدوله را براى خود لازم ديده آرزوى آن داشتم . خدا چه خوب پيش آورد . من صدجور نقشه ميكشيدم و سرگرم خيالات خود بودم ، كه درشكه به خانه عين الدوله رسيد و ما سه نفر را رساند . »\r\nخلاصه چون به منزل عين الدوله رسيدند ، در باغ پياده شده براهنمائى فراشباشى به راه افتادند . از پله‌ها بالا رفتند در اطاق انتظار بودند . به آقا خبر دادند رشديه را آورديم . حضرت و الا رشديه را احضار كرد . بميرزا آقا گفتند ، « همين‌جا وايسا ! » بيچاره هاج‌وواج ماند ، « خدايا من كجا ؟ اينجا كجا ؟ چه با تغير هم گفت وايسا ! ( وايستا ) نكند اشتباه كرده باشند خوبست اينها را از اشتباه بيرون بياورم . »\r\nاما رشديه و عين الدوله . عين الدوله ميگويد ، « رشديه آتشى را كه روشن كرده‌اى\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nوقت است كه در شعله‌اش بسوزى ! » رشديه ميگويد ، « نار و نور از يك ماده مشتق است .\r\nممكن است حضرت و الا بفرمائيد چراغى را كه روشن كرده‌ايد وقت است كه در نورش بنشينى . »\r\nعين الدوله ميگويد ، « وقتى نشستى معلوم مىشود نار است يا نور است » .\r\nرشديه ميگويد ، « اگر غرض از احضار اعدام است نعمم الاتفاق ، و اگر تبعيد است چون مريضم پول راحله را تقديم ميكنم راحت ببرندم . » عين الدوله ميگويد ، « گفتى اگر اعدام است نعم الاتفاق . آن نعم الاتفاقش كجا است ؟ » رشديه گفت ، « فردا دستور فرمائيد يك چوبه‌دار در ميدان توپخانه نصب كنند ، و بنده را بدار بزنيد و اعلان كنيد هركه مخالف صدر اعظم قدم بردارد جزايش اينست . پس فردا مقصود ما حاصل مىشود » .\r\nعين الدوله ميگويد ، « اگر مقصود شما با اين حاصل مىشود ، ما اين كار را نميكنيم .\r\nباقيش با نير الدوله است برويد آنجا » .\r\n« ما را با يك درشكه فكسنى بردند پيش نير الدوله . ميرزا آقا چنان بهت‌زده بود كه نزديك بود قبض روح شود . نميدانم غذاى شاهانه در او اين اثر گذاشته بود ، يا خوشى و موفقيتها از ملاقات حضرت و الا . چون پيش نير الدوله رسيديم ، آن هم آنچه بايد بگويد يا نبايد بگويد گفت .\r\nخوانندگان عزيز روز بد نبينيد . وسائل حاضر بود . مامورين غلاظ و شداد هم چون از جهنم گريختگان كمر خدمت بسته بودند .\r\nيك درشكه سفرى يادگار عصر خاقان مغفور ، اسب بسته مقابل در باغ عرض اندام ميكرد . يك صاحب‌منصب هم كمر بسته ميآمد و ميرفت . معلوم شد فرمانفرماى درشكه و حاكم خط سير ايشانند . چند نفر هم تفنگچى سوار ، خيلى شبيه بزادگان خولى و خواهر - زادگان سنان بن انس ، بر پيكر اسبها استوار بودند . ما را بدرون درشكه رهبرى كردند .\r\nبنده و ميرزا آقا سوار شديم . حاكم خط سير هم كه برج زهرمار بود ، سوار شد . بسورچى گفت ، « هى كن » . درشكه به راه افتاد . رشديه از ساعت ورود بدرشكه بسم الله الرحمن الرحيم گفته ، دعائيرا شروع كرده بود . ( پدرم رسمش بود در اين گونه مواقع بدعاى حرز جواد متوسل ميشد « نويسنده » . )\r\nمعلوم شد دستور داده‌اند اين دو نفر را به كهريزك ببرند ، و در آنجا توقف كنند تا مجد الاسلام هم برسد .\r\nدر كهريزك چند سوار كشيكخانه را ديديم . رئيس آنها سرهنگى بود متدين و ملايم . پيش آمد ، بادب سلام داد و خوش‌آمد گفت ، و با او رفتيم بالاى ايوان . سخت خسته بودم . در كنار ايوان فرشى بود نماز خواندم و دراز كشيدم . چون خيلى خسته بودم خوابم برد . چقدر خوابيده بودم نميدانم . يك وقت ديدم مرا صدا ميزنند . برخاستم ديدم رفيقم مجد الاسلام كرمانى است ، كه برهنمائى سرهنگ بالا سرم آمده است . سرهنگ گفت ، « اين آقا همسفر شما هستند » . گفتم ، « نعم الاتفاق كه رفيق بسيار خوبيست . خدا را شكر صد هزار شكر » . مجد الاسلام گفت ، « آقاى رشديه هيچ ميل نداشتم همسفر شما باشم » . رشديه گفت ، « برادر عزيز شريك حضر بوديم چه بهتر كه رفيق سفر هم باشيم ،\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nمگر فرموده حافظ يادت نيست ،\r\n اگر رفيق شفيقى درست پيمان باش * - شريك حجره و گرمابه و گلستان باش \r\n، هرچه رفيقم اظهار تاثر ميكرد ، من اظهار شادى ميكردم .\r\nمن شاديم از چند چيز بود . اولا در تهران سه بغروب وارد خانه نير الدوله شديم .\r\nدو ساعت بغروب مانده بود گفتند حضرت و الا سوار شده‌اند . ما را باطاقى رهبرى كردند تا سه از شب رفته آنجا بوديم . در اطاق را هم بستند . دو راس فراش حكومتى هم پشت در قراول ميدادند . از آن حبس خلاص شده‌ام . صدمه راه هم كه معلوم است . حالا پس از آن گرفتاريها ديدن چنين دوست همكار همقدم هم‌صحبتى ، البته ، البته بسيار مغتنم است .\r\nخصوصا كه سرهنگ هم آدم ملايم بسيار خوبيست . پس حق داشتم در اين دقايق در عين نشاط باشم .\r\nمجد الاسلام سر برهنه بود . ندانستم عمامه را كجا از دست داده است ؟ عمامه خود را باز كردم و نصف كردم هردو را او پيچيد و بر سر نهاديم . و يك جفت معمم بزرگوار شديم .\r\nميرزا آقا هم گاهى ميخنديد و گاهى متأثر بود . خلاصه قهوه‌چى را گفتم سه فنجان چاى و يك قليان بما محبت كن . قليان را تقديم رفيقم كردم . من هم قوطى سيگار خود را از جيب درآورده يك سيگار شاهانه كشيدم ، و بكورى چشم دشمنان دود دلها را بيرون ميدادم . من سفرهاى ناهموار خيلى ديده بودم . اگر بخاطر داشته باشيد ، از بازار تبريز ، از شر اجامر و اوباش ، شبانه بمشهد فرار كرده سفرى شده بودم . ازاين‌رو از سفر بىتابى نداشتم . نگرانيم نان زن و بچه‌ام در تهران بود . از طرفى هم عمارتيرا كه در تهران براى خانه و مدرسه داشتم ، از آقا بالاخان سردار افخم سه ساله اجاره كرده بودم . او هم در ابتداى سال دوم خانه‌ها را فروخته بود . خريدار پيغام تخليه داده بود . من هم شكايت بدولت برده بودم . نگرانيم بيشتر از اين بود كه صاحب‌خانه فشار آورده خانه را تخليه كند ، مدرسه چه مىشود ؟ زن و بچه‌ام كجا ميروند ؟ عمارت مناسب پيدا ميكنند يا نه ؟ با همه پريشانى توكل به خدا كردم ، و رضا بداده دادم و گفتم الخير فيما وقع . همان عصر جمعه كه فراش عين الدوله را ديدم و گفت ، « حضرت و الا شما را احضار كرده‌اند » ، تصور كردم در موضوع تخليه خانه و اطراف آن صحبتى خواهد كرد غافل از اينكه :\r\n هزار نقش نمايد زمانه و نبود * يكى چنان كه در آئينه تصور ما است \r\nسرهنگ هم هنوز دستور العمل درستى نداشت ، و مخارج كاه و جو اسبها هم زياد بود ، متحير بود چه كند ؟ بالاخره خود را مجاز ديد كه دستور عمومى كشور را بموقع اجرا بگذارد . خدا بداد كدخداها برسد . خلاصه سرهنگ به خيال گرفتن سيورسات از ده افتاد . دو نفر سوار بده فرستاد كه به خانه كدخدا بروند و بوى ابلاغ كنند كه آماده پذيرائى ما باشد . سوارها رفتند و برگشتند و گفتند ، « بهيچوجه موافقت نكردند و نميگذارند وارد قلعه شويم » . سرهنگ متغير شد . سوارها را امر كرد حاضر شوند .\r\nسواران راه افتادند . ما را هم آوردند . خدايا چه كنيم چه‌طور برويم ؟ كجا برويم ؟\r\nبه خانه مردم ؟ با چه حقى ؟ چه اجازه‌يى ؟ مسلمانى بجاى خود ، كفر هم‌چنين قانونى ندارد .\r\nما هم كه اسيريم حق گفتگو و تمرد و اظهار راى نداريم . اين عمل ما هرسه را پريشان كرده بود .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nدر نزديكى دروازه چند نفر از رعايا پيش آمده از سرهنگ پرسيدند ، « كجا ميروى ؟ » چه‌كار دارى ؟ » سرهنگ گوش نداده به راه خود ادامه ميداد ، انگار كه كسى با او سخن نميگويد . از ورود به دروازه خواستند ممانعتش كنند . سرهنگ وارد شهر شده مستقيما به خانه كدخدا درآمد . زنها ريختند و دادوفريادها كردند . در جواب فحش شنيدند . دو نفر از مردان قدرى تندى كردند ، بامر سرهنگ مشلق شدند . چشمانم سياهى رفت . هوا در نظرم تيره شد . پيش خود ميگفتم ، « خدايا اين چه مملكتى است ؟ اين چه وضعى است ؟ حضرت والاها در شهر نشسته ، كوس لمن الملكى ميزنند . مأمورين آنها از دروازه تهران تا اقصاى كشور با الدورم بلدورم ، اسمشانرا هم مسلمان ميگذارند . اسلام خصم حضرت والاها شود ، كه همه اين آتشها بدست آنها روشن مىشود » .\r\nبهرحال اطاق مهمان كدخدا را اشغال كردند ، و خورجين و اثاثيه خود را هم باطاق ديگر ريختند . ما را هم گفتند بنشينيد و باهل خانه گفتند ناهار خوبى تهيه كنيد . و خوراك اسبها را زودتر بدهيد .\r\nو رسم اين است مخارجى را كه كدخدا مىكند ، پس از رفتن جهنميان ، ميان اهل ده تقسيم مىكند و هركس سهم خود را ميپردازد . و اين رويه عمومى و همه‌جائى اين كشور بود . بلاى آن ناانصافان بيفتد بجان اين حضرت والاهاى بىانصاف .\r\nافتضاح و رسوائى كهريزك بجاى خود . دو بغروب مانده از كهريزك به طرف خاتون آباد حركت كرديم . ما چهار نفر در درشكه ، تيمور خان هم پهلوى درشگه‌چى ، به راه افتاديم تا بخاتون‌آباد رسيديم . دو از شب گذشته بود . مقابل دكان بقالى در مدخل خاتون‌آباد قهوه‌خانه‌يى بود ، ما را آنجا پياده كردند . سوارها اسبها را بدرختان بستند . ما را هم در جلو همان قهوه‌خانه ، در سكوى كوچكى جادادند كه مثل اصحاب صفه پيغمبر ، زيراندازمان زمين و رواندازمان آسمان ، مونسمان گرماى فوق العاده ، رفيقانمان پشه‌هاى بىپير خاتون‌آباد . بعد از صرف دو فنجان چاى ، سرهنگ شام خواست . شام عبارت بود از نان و پنير . بسلامتى خورديم . پس از صرف غذا و اداى شكر الهى ، به نماز برخاستيم .\r\nپس از نماز بنا شد بخوابيم . حاضر بوديم از اين سكوى كوچك پرده كشيده ما را اجازه دهند كه در صحراى آزاد ، پاى ديوار همين قهوه‌خانه بخوابيم ، كه لااقل جاى دراز كردن پا داشته باشيم . بىانصافها اجازه ندادند . محققا ميدانستند براى هيچيك از ما فرار ميسر نيست . با همه اين اجازه ندادند . در دو طرف قهوه‌خانه دو سكوى بزرگ مجاور هواى آزاد بود ، يكى را سرهنگ اشغال كرد يكى را هم نايب تيمور خان . امشب اسارت با تمام مزاياى خود حاكميت يافت و فهميدم كه اسيريم .\r\nمنازل ديگر را شرح نميدهم كه حال گفتنش را ندارم و شايد از منزلهاى خوب ما ، و غذاى امشب هم از غذاهاى خوب باشد .\r\nاز آنجا به ده ملا و از ده ملا به لاسگرد رفتيم . اهل لاسگرد چون ما را ديدند ، به طرف ما آمدند و اظهار تأثر فراوان ميكردند . زيرا چنان به حال رقت‌بارى افتاده بوديم كه هر بيننده رقت قلب پيدا ميكرد . چشمها گود افتاده ، رنگ‌ورو تيره و سياه ، بدن از ناراحتيها زار و نزار و لاغر شده بود . حتى ديده بعضى از تماشاچيان از حال ما پر از اشگ ميشد ، ما\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nرا ميديدند و اشك ميريختند .\r\nچون از قهوه‌خانه بيرون آمديم كه سوار شويم ، ديديم جمعيت زيادى دور كالسكه ما را گرفته‌اند . ما را كه ديدند اظهار تأثر بود كه در همه ديده ميشد . بخصوص كه ما دو معمم بوديم و نماز خواندن ما را هم بعضى ديده بودند ، سخت بر ما رقت ميبردند .\r\nديديم آخوندى نزديك آمده دو سينى بزرگ بدست دو رعيت ، دنبال او مىآيند . يكى پر از آلوچه‌هاى رسيده ، و ديگرى پر از زردآلو بود . چون بما رسيد بصداى بلند گفت ، « اين ده متعلق به حضرت رضا عليه السلام است ، و اين ميوه‌ها از همين باغ اين ده و تبرك است . » غرض از بلند گفتن او آن بود كه بما بفهماند كه اين ده مال حضرت است ، و عمال دولت در اينجا دست ندارند .\r\nما گفتيم ، « از محبت شما بسيار متشكريم . ما خودمان به زيارت حضرت رضا عليه السلام ميرويم ، در آستان مباركش ميوه‌ها خواهيم خورد ، معهذا تبركا هريك چند دانه بر ميداريم ، » و چنين كرديم . سرهنگ هم چند دانه برداشت . تيمور خان هم همين‌طور . باقى را تسليم سواران كردند . آنها هم بطرفة العينى سينىها را خالى كردند .\r\nاين چند عدد ميوه تر ما را رمقى بخشيد و جانى داد ، و حال آورد . فهميديم دنيا به آخر نرسيده است و از نعمتهاى الهى گوشه و كنار خبرهائى پيدا مىشود . خلاصه سوار شديم و راه افتاديم .\r\nبراى سرگرمى رفقا ، رو به مجد الاسلام كرده گفتم ، « آقاى مجد الاسلام شما حافظه خوبى داريد ، اين شعر مال كيست و دنبالش چيست ؟\r\n به شب‌نشينى زندانيان برم حسرت * كه نقل مجلسشان دانه‌هاى زنجير است \r\n»\r\nگفت ، « نميدانم ولى دنبالش اين است :\r\n  خُذُوهُ فَغُلُّوهُ ثُمَّ الْجَحِيمَ صَلُّوهُ   ( آيه قرآن است درباره جهنميان ، يعنى آن را بگيريد و باغل جامعه دست و گردنش را ببنديد و بدوزخش بكشيد ) » . رشديه گفت ، « برادر اين راه بهشت است ميرويم نه جهنم ، خصوص كه بحضور حضرت رضا هم ميرويم . ما حالا مشمول فساد خلوها بسلام امنين هستيم . » گفت ، « اگر بهشت اينست كاش نصيب بزرگان ما شود » . رشديه گفت ، « عزيزا چرا غافلى ؟ حضرت رضا را هم واداشتند كه خانه خودش را ترك كند و به طوس برود . ما را هم واداشته‌اند خانه‌مان را ترك كنيم و به طوس برويم . او خودش ميرفت ما را مىبرند . ميدانى اجر ما در پيش خدا چقدر زياد است ؟ برادر جان ميدانى هرچه غريبانه‌تر برويم اجرمان بيشتر است ؟ »\r\nمجد الاسلام گفت ، « آقاى رشديه تا آنجا كه شما را ميشناسم همه چيز را آسان ميگيريد و اهميت نميدهيد . اگر تبعيد نبود و دار بود باز صبر ميكرديد ؟ » گفت ، « اگر دار بود كه نعم المطلوبش را گفته بودم ( محضر عين الدوله ) قسمتم نبود . اگر قسمتم بود راه فرارم نبود آن هم سعادتى بود ، و زبان حالم گوياى اين شكوائيه :\r\n منصوروار گر ببرندم بپاى دار * مردانه جان دهم كه جهان پايدار نيست » \r\nمجد الاسلام گفت ، « پس حالا شكر كنيم كه ما را دار نزده‌اند ؟ البته البته نه يك شكر ، صد هزار شكر » .\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nمجد الاسلام دو دستش را به آسمان بلند كرده بصداى بلند گفت ، « خدايا صد هزار شكر » . رشديه گفت ، « خدايا با اين شكر را قبول كن » .\r\nبعد رشديه رو بميرزا آقا كرده گفت ، « آقا ميرزا آقا ، شما را خيلى پريشان مىبينم .\r\nچرا اينطوريد ؟ عزيزم اگر اين ملت هم مثل ساير ملل زنده دنيا از نعمت آزادى و آسايش برخوردار بود ، جان كندن ما را احتياجى نبود . ما ميكوشيم كه ملت ما هم مثل ساير ملل زنده سعادتمند باشد . پس اين راه زحمتها دارد ، ما تحمل زحمت ميكنيم كامياب ميشويم . در زندگى صد رنگ ديده‌ايد اينهم يك رنگش است ، و چه رنگ مقدسى ؟ مگر نشنيده‌ئى كه گفته‌اند هر ديدنى براى نديده بود ، ضرور به قضاى خدا راضى باشيد و اينقدر ناشكرى نكنيد . چرا شكر نميكنيد كه الحمد الله كند و زنجير در دست و پا نداريم ، اگر آنها هم با ما بودند چه ميكرديم ؟ »\r\nساعتى راه پيموده بودند . بقهوه‌خانه‌يى رسيدند توقف كردند ، كه استراحت و شام بخورند . مقدارى نان ، قدرى پنير و دو چائى شيرين نصيب هركس شد . ميرزا آقا اينها را ديد گفت ، « بخور ! بخور غذاى شاهانه را كه تا حال نخورده‌اى ! » رشديه گفت ، « چه گفتى ؟ نفهميدم با كى صحبت ميكنى ؟ » گفت ، « تفصيلى دارد بعد عرض ميكنم » .\r\nرشديه چون ميرزا آقا را آماده صحبت ديد گفت ، « هرچه ميخواهى بگو » . ميرزا آقا ساعت حركت به خانه عين الدوله و خيالاتى كه با خود كرده بود ، و صابونى كه به شكم زده بود كه غذاى شاهانه خواهم خورد ، براى رشديه شرح داد . رشديه گفت ، « من مىبينم اين نان و پنير اينقدر لذت ميدهد ، پس نگو كه غذاى شاهانه نيست » . در هر صورت شام تناول شد . رشديه چنان كه رسمش بود دست بدعا برداشت و گفت ، « الهى لك الحمد و لك الشكر » ، و به نماز برخاست . مجد الاسلام هم همچنين . ميرزا آقا هم بدنبال آنها .\r\nزن ناظرى داشتيم مثلها و متلكهاى فراوانى يادداشت . او ميگفت روزى شيطان به چاروادار گفت من از تو خيلى ممنونم كه نماز نميخوانى . گفت خاطرت جمع باشد كه من . . . را هم نميشويم . صحت اين حكايت ثابت شد .\r\nدر ساعاتيكه در منازل و قهوه‌خانه‌ها توقف ميكردند ، رشديه بدرس و سواد سورچى توجهى داشت . سورچى كمى خواندن بلد بود ، برنامه مسافرتى رشديه معلوم شده بود .\r\nسورچى هم عشق مفرطى بسواد پيدا كرده از رشديه استفاده ميكرد . رشديه هم سراپا شكر و نشاط بود كه بيسوادى را باسواد مىكند .\r\nرشديه سورچى را در ضمن درس دادن كم‌كم به خدا هدايت كرد . دستور داد در منزلى كه كنار رودخانه‌يى بود ، غسل نمود و وضو گرفت و به نماز ايستاد و مرتب نمازش را ميخواند . داشت كم‌كم آدم حسابى ميشد . خلاصه كالسكه كانون صحبت شده بود .\r\nچون رشديه از روز حركت كسالت داشت و خوددارى ميكرد ، سورچى خيلى مراقب او بود ، و آنقدر كه از دستش برميآمد كمك ميكرد . رشديه مكرر از محبتها و بخصوص از به راه آمدن مشهدى احمد سورچى شكرگذارى ميكرد ، و ميفرمود ، « در اين سفر روحانى دو چيز مايه تاثر من بود ، يكى كسالت خودم يكى هم ناشكرى رفيقانم .\r\nقسمت اول بلطف پروردگار از شاهرود بآنطرف رفع شد . ولى قسمت دوم همچنان\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nادامه داشت » .\r\nدرهرصورت همه با هم ساخته بودند ، و انسى بهم زده بودند . چون رشديه به جهت كسالت در غذا بىميل بود و گاهى هم عمدا امساك ميكرد ، مشهدى احمد خيلى مراقب او بود . خدا رحمتش كند .\r\nفعلا آنها رو بخراسان در حركتند . به حضرت رضا بسپاريمشان و برگرديم به تهران ، سرى بزنيم ، و از خانواده رشديه خبرى بگيريم .\r\nدر همان شبى كه رشديه و همراهانش را بكلات ميفرستند ، قريب سه از شب گذشته بود ، ديديم در خانه ما را آهسته ميزنند . برادر بزرگم بسراغ در رفت . ديد مردى بلند بالا با محاسن سفيد ، بسيار موقر ، تركى صحبت مىكند . اول از هويت برادرم پرسيد . دانست پسر ارشد رشديه است . گفت من حكيم‌باشى شاه و دوست آقاى رشديه‌ام . لازم است با شما و مادر شما ملاقاتى كنم . با ادب و تعارف باندرونش رهبرى كردند . از صحبتها ، بمادرم گفت آن جعبه ژلاتين را كه رشديه با آن ورقه‌هاى بنفش چاپ مىكند با همه ورقه‌هائيكه چاپ كرده است بياوريد . همه را آورديم . همه آن اوراق را بنخى و نخ را بسنگى بسته ، توى حوض انداخت . و جعبه را پيش خود نگاهداشته ، بمادرم خيلى دلدارى داده ضمنا گفت ، « ممكن است يك و دو نفر براى تفتيش به خانه بيايند . نگران نشويد كارى ندارند . فقط سرميزنند و ميروند . البته از اين جعبه و اين اوراق سراغ ميگيرند ، بهيچوجه اطلاعى ندهيد . » دستورات لازم را داده و محبت فراوان كرد ، و برادر بزرگم را گفت ماهى دو سه بار به من سربزنيد . و منزلش را فراش مدرسه ميشناخت زيرا كه پسرش غلامحسين خان ، شاگرد مدرسه ما و همدرس نويسنده بود . آقا جعبه را زير عبا گرفت و با آن وقار خاصه خانه ما را ترك كرد ؛ در سر خيابان بكالسكه نشست و رفت . اينست رفيق مهربان و دو دست وفادار .\r\nشكر خدا را كه تفتيش صورت نگرفت ، و پس از رفتن آن فرشته ، ديوان را فرصت يا فكر مراجعه به خانه ما نشد . اگر براى عين الدوله ثابت شده بود كه شب‌نامه‌ها را رشديه منتشر مىكند ، مراتب را بشاه اطلاع داده با موافقت او رشديه را بمنتها درجه سختى و بدبختى مىرساند . و اين تبعيد بكلات براى عقده عين الدوله از معاهده كفايه التعليم ، و مذاكره در جلسه مديران جرائد بود . درهرصورت بخير گذشت .\r\nصبح زود فردا كه روز شنبه بود ، ميرزا جعفر خان معمارباشى كه در حضور عين الدوله و گفتار او را با نير الدوله شنيده بود ، به منزل ما آمد . جريان را اطلاع داده گفته‌ها را گفت و اطمينان داد كه ، بهيچوجه نگران نباشيد . آقا را بمشهد فرستاده‌اند و زيارتست ، حضرت رضا هم ضامن غريبان است . و از قراريكه فهميدم اين سفر يك ماه بيشتر طول نميكشد » . ( و اين جمله را براى تسكين ما از خود گفته بود . )\r\nايران از دو قرن به اين طرف بازار سياست دو رقيب و همسايه شمالى و جنوبى ما ، يعنى روسها و انگليسها شده است . الان كه اين سطور را مينويسم يك ضرب المثل كوچولوى تركى بيادم آمد . چه خوب گفته‌اند : « مال داوارا قورد آزيدى ببريده گمينن گدى » ، يعنى براى گاو و گوسفند گرگ كم بود ، يكى هم با كشتى آمد . بگذريم . خلاصه بازار\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nگاهى دست آنها بود و گاهى دست اينها . در جريانات سال 1323 و 1324 انگليسها پيش افتادند و دست رد به سينه شاپشال زدند . ( شاپشال همان كسيست كه روسها در دوران تسلط به تبريز گفته بودند ما حاضريم يك بريگارد سرباز از ايران ببريم و شاپشال بماند .\r\nاسما معلم تدريس روسى به محمد عليشاه بود و معنى فعال ما يشاء و عامل مهم سياسى روسها در ايران ) و سفير روس تحت امر و دستور او بود .\r\nخلاصه صدارتهاى طولانى على اصغر خان اتابك نفوذ روسها را در ايران زيادتر كرد .\r\nچهارده كرور قرض را از روسيه او بر پيكر رنجور ايران تحميل كرد ، و گمركات شمال و خطوط تلگرافى شمال مملكت بابت اين قرض در گرو روسها بود . و بانك استقراضى آنها منبع مهمى براى توسعه نفوذ و ارتباط او با تجار . و تجارت عمده ايرانيان از قند و شكر و چاى و قماش و چينىآلات و بلورجات از روسيه بود ، و صدى پنجاه تجار ما با آنها سروكار داشتند . و شيلات شمال بنام شركت ليانازوف ملك طلق آنها شده بود .\r\nبعدها بموجب عهدنامه سن‌پطرزبورگ ( 1907 و 1325 هجرى ) مملكت ايران به سه منطقه شمالى و مركزى و جنوبى تقسيم شد . شمال ( با خطى از خسروى تا يزد و از يزد تا قائنات ) به تحت تسلط و نفوذ روسها درآمد . و كرمان و مكران و بلوچستان و لارستان حصه انگليسها بود .\r\nروسها قزاق شمال و انگليسها پليس جنوب تاسيس كرده منطقه خود را در اختيار داشتند ، و نفوذ اجانب در كشور ما بيش از پيش گرديد . و قسمتهاى دشت اميد در شمال بلوچستان ، كوير لوت ، فلات ايران شاهنشاهى ايران بود .\r\nاوقاتيكه محمد على ميرزا وليعهد در آذربايجان بود ، روسها در او نفوذ كاملى داشتند و او از اول بحمايت روسها متكى بود . و شاپشال را كه مردى ديپلمات و مدير اجرائيات روسها در ايران بود ، براى درس روسى خود معين كرده بود ، و تحت فرمان او بود و ويرا نماينده رسمى ارباب خود ميدانست . و قيمت او از نظر سياست ، چنان كه گفتيم ، پيش روسها به اين اندازه بود كه گفته بودند ، ما حاضريم يك بريگارد قزاق خود را از ايران ببريم ولى راضى نيستيم شاپشال را ببريم .\r\nچون مظفر الدين شاه سخت مريض بود و محقق بود كه آخرين روزهاى حيات خود را ميگذراند ، انگليس‌ها به حكم علاج واقعه قبل از وقوع بايد كرد ، درصدد برآمدند نفوذ روسها را بهرنحوى كه ممكن است كم و خنثى كنند . آن اوقات مسيو نوز بلژيكى ، مستشار مالى و رئيس گمركات ايران و بعدا وزير گمركات ، باعث تشديد عدم رضايت مردم شد كه اجنبى وزير شود . انگليسها چنين مقتضى ديده بودند كه انقلابى ايجاد كنند ، يعنى آب را گل‌آلود كنند تا ماهى بگيرند . پرداخت وظيفه و مستمريهاى دولتى با خزانه آن روز ميسر نبود ، موظفين روزها مرتبا پشت در ماليه مجتمع شده ، هاىوهوئى راه انداخته بودند و از مسيو نوز ميگفتند . رنود از جريان استفاده كرده اباطيلى به آن بستند . مثلا ميگفتند مسيو نوز در دستى بطرى شراب و در دستى قرآن را گرفته عكس انداخته است ، در صورتى كه آن بيگناه اصلا نه خودش و نه پدرش قرآن را نميشناختند .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nدولت مقتضى نديد در مقابل اداره ماليه اجتماع و هاىوهوئى بشود ، بقوه قهريه با چوب و شلاق و سرنيزه مردم را متفرق كردند . مقدمات كوچك ديگر هم از قبيل زمين بانك در بازار كفاشان و غيره موجب شد مردم اظهار عدم رضايت كنند . خودمختارىهاى حكومتى محلات تهران هم بيشتر ممد اغتشاش و ناراحتيها بود .\r\nعلاء الدوله حاكم ، تصميم گرفته بود بيرحمانه انقلاب را خاموش و اجتماعات را متلاشى كند . اين سخت‌گيريهاى بيحد باعث شد كه انقلاب دامنه پيدا كند . علاء الدوله مستبد خودراى بيسواد ، دستور داد حاج سيد هاشم قندى را كه از تجار بزرگ بود ، بردند بدار الحكومه با چوب و شلاق دولتى او را سخت بيازردند . انقلاب عمومى شد .\r\nبازارها به كلى بسته شد . فوج سرباز فرستاد كه دكانها را باز كنند ، مردم بمقاومت برخاستند ، مامور فرمان شليك داد . در بازار امام‌زاده زيد دو سيد هدف گلوله شده به خون خود غلطيدند .\r\nسيد عبد الرحيم كاشانى كه تجارت تمبر و كارت‌پستال داشت ، و حجره‌اش بازار امامزاده ، هفت دكان بدور امامزاده مانده از طرف بازار كفاشها ، بكمك مردم دو جنازه را از زير دست و پا بيرون كشيده ، هريك را بر تخته دكانى نهاده به مسجد جامع بردند و مىگفتند ، « محمد يا محمد ، برس فرياد امت ، يا محمد ! »\r\nاز علماى تهران سيد عبد الله بهبهانى و سيد محمد طباطبائى پيشواى ملى انقلاب و طرفدار مظلومان شده ، در خانه و مساجد اجتماعاتى داشتند . اهل بازار با جمعيت فراوان در شهر حركت كرده فرياد ميزدند ، « محمد يا محمد برس فرياد امت ، يا محمد ! »\r\nبمناسبت محرم ، در مدرسه سپهسالار قديم مجلس روضه‌خوانى بود . و دو خطيب مشهور حاج ملك المتكلمين و سيد جمال الدين هرروز در منبر سخنرانى مفصلى داشتند ، و وجوه مردم از هر طبقه در آنجا جمع شده ، سخت مجذوب سخنان تازه اين دو خطيب قرار گرفته بود . دستور ميرسد اينجا را هم بحسابش برسند .\r\nشيخ محمد سلطان المتكلمين كه از روضه‌خوانان نامى و سخنور مجربى بود ، روضه خود را خوانده از اين مدرسه بيرون رفته به الاغ خود سوار مىشود . مامورين دولت نزديك سه‌راه عودلاجان او را از خر پائين ميكشند ، عبا و عمامه از سر دوشش ميافتد . مردم عصبانى شده مامورين اين جنايت را بحقشان ميرسانند ، همه شهر كانون آشوب و فتنه بود . چون دست مردم از شاه كوتاه بود ، بفكر روساء رسيد و رساندند كه بسفارت پناهنده شويد ، و از سفير انگليس بخواهيد كه عرايض شما را به پادشاه برساند .\r\nاز توپخانه تا شمس العماره پياده‌رو جنوبى را قراولان چاتمه‌زده مزاحم عبور و مرور مردم بودند . و ساكنين آن نقاط در خانه‌هاى خود تقريبا حبس بودند .\r\n16 شوال 1323 ، علماى تهران بنام اعتراض بحكومت وقت ، و اظهار عدم رضايت از صدارت و حكومت عين الدوله ، به حضرت عبد العظيم رفته آنجا اقامت گزيدند . دولت با وعده‌هاى آبدار علما را به تهران عودت داد و به تهران برگشتند . در اين مراجعت علما مردم احساس خوشبختيها كرده ، علما را باحترام فراوان استقبال كردند .\r\nاما عين الدوله راست ميگفت . علاء الدوله آن شخصيت را نداشت كه از استبداد\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nو خودرائى قدمى فراتر نهد . اين بود كه آتش روزبروز تيزتر و انقلاب شديدتر ميشد ، بخصوص كه مردم فهميدند عين الدوله همه وعده‌هايش دروغ و براى فريب دادن علما بوده است .\r\nپس از آنكه دو سيد در بازار امامزاده زيد كشته شد ، علما باعتراض تمام تهران را ترك كرده بقم مهاجرت كردند .\r\nكار بالا گرفت و روزبروز هم جمعيت سفارت انگليس بيشتر ميشد . بالاخره مردم دست بدامن سفير انگليس شده از او خواستند كه عرض و دادخواهى مردم را به گوش پادشاه برساند ، و جريان تلخ پايتخت را پيش پادشاه بازگو كند .\r\nسفير انگليس از پادشاه استدعاى وقت ملاقات كرده ، پس از دو روز بحضور شاه بار يافت . قضا را در همان روزها بمناسبت بهار رعد و برق سختى شده ، غرش شديد رعد شاه را ميترساند و ميلرزاند . چون سفير بحضور پادشاه رسيد و شكايت فراوان مردم را بشاه عرض كرده ميگويد ، « مردم از جان و مال خودشان ايمن نيستند و عدالت ميخواهند ، و رفتار مامورين دولت با مردم تحمل‌پذير نيست ، و جريان بازار را شرح ميدهد » . كشته شدن دو سيد بخصوص شاه را سخت پريشان مىكند .\r\nشاه عين الدوله را احضار كرده ميگويد ، « اين چه كارهائيست كه ميكنيد ؟ چه رفتاريست پيش گرفته‌ايد ؟ مردم از دست شما بستوه آمده‌اند . از من عدالت و عدالتخانه ميخواهند . » عين الدوله ميگويد ، « قربان بحرفهاى پوچ مردم كه نميشود ترتيب اثر داد و خواسته‌هاى مردم را كه نميتوان بكرسى نشاند . »\r\nسفير ميگويد ، « ديروز در قضيه رژى چون مردم مخالفت كردند ، امتياز ما را لغو كرديد و عذر ما را خواستيد و گفتيد دولت با شما موافق است ، ولى با اراده مردم نميشود مخالفت كرد . امروز هم همان مردم تقاضاى عدالتخانه را دارند با اراده مردم نميشود مخالفت كرد . »\r\nمظفر الدين شاه بفكر فرو رفت و ضمنا بفكرش چنين رسيد كه كشته شدن دو سيد در همان روزى بوده است كه آن رعدوبرق مدهش اتفاق افتاده بود .\r\nبسفير انگليس گفت ، « محبت ما را بمردم پايتخت ابلاغ كنيد ، و به متحصنين سفارت اطمينان بدهيد كه شخصا درصدد تهيه وسائل آسايش مردم و بسط عدالت هستم . آسوده باشند . » ( الحق نيتش همينطور بود ) .\r\nعين الدوله از صدارت افتاد ، و ميرزا نصر إله خان مشير الدوله صدر اعظم شده . در تاسيس عدالتخانه بزرگان از طرف دولت دعوت شده به نوشتن قانون عدالتخانه ، و انتخاب وكلا و غيره بنام قانون اساسى پرداختند .\r\nچون مشير الدوله برموز سياست آشنا بود مقدمات كار را خوب فراهم كرد ، و با راهنمائيهائى كه ميرسيد مقدمات كار خوب فراهم شد . قانون اساسى نوشته شد و بامضاى مظفر الدين شاه رسيد . ( 14 جمادى الثانى 1324 ) .\r\nچون مرض شاه شدت كرده بود ، محمد على ميرزا احضار شد و قانون را بامضاى او هم رسانيده به تهيه مقدمات افتتاح مجلس شورا پرداختند . انتخاب اول صنفى بود از هر\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nصنفى وكيلى انتخاب ميشد و مقرر بود در شب نيمه شعبان مجلس در تالار كاخ سلطنتى افتتاح شود .\r\n1324 در شب عيد برات آزادى ملت بدست ملت داده شد ، و مظفر الدين شاه خيلى خوشحال بود كه در چنين شبى اين فرمان آزادى را داده است . مظفر الدين شاه ذاتا مردى رئوف و مهربان و دل‌نازك بود . يكى از بزرگان قاجار گفته است : « ناصر الدين شاه آدم بدى بود ولى شاه خوبى بود . مظفر الدين شاه آدم خوبى بود ولى شاه بدى بود .\r\nمحمد على شاه نه آدم خوبى بود نه شاه خوبى . »\r\nپدر شادروانم ميگفت ، « دور نيست اعطاى آزادى مظفر الدين شاه كفاره گناهانش باشد . » بالاخره تاسيس مشروطيت و مجلس شوراى ملى در 18 شعبان آن سال بموقع اجرا گذاشته شد ، و از هر صنفى يك نفر وكيل انتخاب شد ، و مجلس اوليه در تالار موزه سلطنتى كاخ گلستان تشكيل ، و حكومت بملت تفويض شد .\r\nاين يك بيت از اشعار ملى منتشره آن زمان است :\r\n عزل عين الدوله شد اسباب نظام مملكت * شه عدالت‌گر كند جاويد ماند سلطنت \r\nمردم سفارت را ترك گفتند و طبق برنامه‌ئيكه بايشان ميرسيد ، به تهيه مقدمات تاسيس مجلس و هوادارى مليون برخاستند .\r\nمقدمات كار خوب فراهم شد . قانون اساسى بسيار محكم و استوار و زيبا بود .\r\nمردم هم بطيب خاطر و علاقه فراوان مشروطيت را استقبال كردند ، و در قانون اساسى هم پيش‌بينىهاى لازم شده بود . اما يك افسوس ، دو حيف ، 3 دريغ ، 4 آوخ ، 5 دردا ، 6 هيهات ، و 7 اما دارد . اين دو سه سطر را هم آهسته مينويسم شما هم آهسته بخوانيد « 1 » .\r\nبرويم سر مطلب خودمان .\r\nدر اواخر سال 1322 قمرى ، در قسمت شمال باغ سفارت انگليس ، نزديك ديوار ، دو سه چاهى زدند و رها كردند . پس از شش ماه ، مجاور ديوار شمالى ، دالانى بعرض دو متر و نيم ساختند ، و بفاصله يك متر چاله‌هائى كندند ، و بچاه بزرگ مربوط كردند و رها كردند . شش ماه بعد ، بين چاله‌ها ديوار كشيدند . آن دالان با طاقهاى كوچك چاله‌دار تقسيم شد . درهائى هم در جنوب شهر ، بازار نجاران ساخته و پرداخته شد . روزى هم درها را به آنجا انتقال داده باطاقها گذاشتند . البته بناهاى هردفعه هم غير از بناهاى دفعه پيش بودند .\r\nدر روزهاى تحصن مردم در سفارت ، اين اطاقها مستراحهاى حظرات شد . چنين كنند بزرگان چو كرد بايد كار . فاعتبر و يا اولى الالباب .\r\nخلاصه انگليسها مرغ سياست شاپشال را جزغاله كرده ، مطبخ خودشان را رواج دادند و دودودمى راه انداختند . ديگها سر بار رفت . در سفارت براى مهمانها باز شد .\r\nلقمه‌ها كارگر افتاد . كار شورش بالا و بالاتر كشيد . بالاخره عين الدوله از كار بر كنار\r\n\r\n\r\n","description":"","footnote":"\r\n( 1 ) - آنچه در مقدمات استقرار مشروطيت و شكستن پيكره استبداد نوشتيم يك از هزار است ، و غرض ما در اين قسمت فهرست‌وار مطالبى بدست دادن بود .\r\n","page_name":" 109 ","page_number":109},
  {"content":"\r\n\r\nشد و كتاب سياست ما ورق خورده صفحه تازه‌يى باز شد .\r\nچه صفحه بسيار قشنگ زيبائى ، نقاشى شده ! مينياتور ، دلربا ، روح‌انگيز ، فرح‌افزا ، جذاب ، چنگ بدل‌زن . چه اشكهاى نشاطى كه بپاى اين صفحه زيبا ريخته شد ! پرده مشروطيت بالا رفت و شاهد گل‌عذار حريت از طرف قاطبه ملت استقبال شد . صداى هلهله و قيحه نشان به آسمان رسيد !\r\nچه شاهد رعنائى ، چه عروس دلارائى ! جانها نثار قدومش شد . خون جوانان سرخاب رخش گرديد . شب تاريك بسر آمد ، و صبح اميد از افق اقبال دميد . نسيم بهارى وزيد ، بستانها طراوت ديگرى يافت ، درهاى اميد باز شد ، سالهاى آرزو بدست جانبازان عزيز در اين سرزمين حسرت‌زا نشانده شدند . اين نهالها بزرگ شدند و شاخه در شاخه افكندند .\r\nهمه ميگفتيم كه گلستان ما ديگر زوال و انحطاط نخواهد ديد . همه ميگفتيم . . . ! !\r\n صبح اميد كه شد معتكف پرده غيب * همه در سايه گيسوى نگار آخر شد\r\nآنهمه ناز و نعم كه خزان ميفرمود * گو برون آى كه كار شب تار آخر شد\r\nشكر ايزد كه باقبال كله گوشه گل * همگى در قدم باد بهار آخر شد\r\nكه پريشانى شبهاى دراز و غم دل * نخوت باد دى و شوكت خار آخر شد \r\nاگرچه همه خواسته‌هاى خواستاران سعادت ايران حاصل نشد ، و زيروبم‌هاى ناجورى به گوش خورد ، و گوش جان و گوش دل و گوش سر را آزار فراوان داد ؛ همه اينها هزار شكر ، صد هزار شكر . . !\r\nخواننده عزيز ، اجازه بده همينجا اين مطلب را رها كنم و ديگر گرد آن نگردم .\r\nاگر صلاح بدانيد بد نيست تا رشديه در راه كلات است و اين راه طولانيرا طى مىكند ، سرى به دار الفنون بزنيم و اين رساله را بنام نامى امير كبير و ذكر اثر رخشانش زينت بخشيم . چون اين رساله در بنيانگذارى فرهنگ نوين است ، و الحق پيشواى اين راه و گشاينده در سعادت به روى ايرانيان ، امير كبير ميرزا تقى خان فراهانى است و بزرگترين يادگار او دار الفنون مىباشد ، سزاوار است چند صفحه‌ئيرا به آن تخصيص داده ، فهرست‌وار اطلاعاتى در اختيار خواننده گرامى بگذاريم .\r\nدار الفنون ؟ آرى دار الفنون ، اين بزرگترين كانون فرهنگ ايران ، اين مهد تربيت معلمان ، اين كعبه آمال همه ايرانيان ، اين قبله اميد اميدواران ، اين موسسه گرانبهائى كه همدوش دار الفنون وين و پاريس بوده در سال 1266 هجرى قمرى ، بدست آن نابغه جهان ، كه بقول مستر براون مورخ شهير انگليسى ، بزرگترين نوابغ عصر خود بوده است بنيان گذارده شد .\r\nدار الفنون مطابق دار الفنون و پلىتكنيك وين داراى شش شعبه : رياضيات و مهندسى و طب و دواسازى و طراحى و امور معدن‌شناسى و زبانهاى خارجه و نقاشى و نظام بود . و تمام لابراتوارها يعنى آزمايشگاه آن ( فيزيك ، شيمى ، تاريخ طبيعى ، نقاشى ) عينا با همان اسبابهاى لابراتوار وين مجهز بود . بعدا شعبه خاصى هم براى ادبيات و فقه و فلسفه و غيره بر آن افزودند . و جز شعبه نظام كه در عمارت مجاور دار الفنون\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nبنام مدرسه نظام بود ، بقيه در محل دار الفنون و اطاقهاى فوقانى مجاور خيابان ناصريه ( ناصر خسرو ) اداره ميشد .\r\nولى در افتتاح اين دار العلم بانى و پايه‌گذار آن از دنيا رفته بود ، يعنى دست جنايت اجنبى از آستين پليد مهد عليا بيرون آمده ، دست آن نابغه را از دامن زندگى كوتاه كرده بود . يكى از مورخان محقق فرانسه مينويسد : « امير كبير مانند شارلماين و سزار براى زنده كردن ملت و ترقى دادن ايران و ايرانى بوجود آمده بود ، بسيار جاى تعجب است كه قبل از اجراى نقشه‌هاى اصلاحى خود از دنيا رفته است . » ( نقل از تاريخ ذكاء الملك . )\r\nمعلمان از اطريش و آلمان مىآمدند ، چون زبان فرانسه زبان علمى و ديپلماسى جهان بود اغلب استادان استخدامى به زبان فرانسه آشنائى داشتند .\r\nهمان انگشت شياطين الانس كه همه سازمانهاى مقدس و پرارج امير كبير را درهم ريخت ، سازمان دار الفنون را هم بتدريج انگشتها رسانده آن شالوده متين و استوار را اندك‌اندك درهم كوبيد ، تا آن جائى كه دار الفنون به صورت يك دبيرستان ناقص درآمد .\r\nو شعبه طبيه آن ، چون مورد نياز همگان بود حركت مذبوحى داشت .\r\nدشمنان ايران خوب دريافته بودند اگر امير كبير ميماند آرزوهاى ملى و اجتماعى خود را انجام ميداد ، آن دولتى كه او را از ميان برد امروز اسير و زيردست ما بود .\r\nدار الفنون ايران دو سال پيش از دار الفنون توكيو تاسيس شده است . ژاپنيها در سايه استفاده از آن امروز باينجا رسيده‌اند كه مىبينيم ، پس اگر سايه تربيت امير كبير تا آخر عمر طبيعى او بر سر ما ميماند ، امروز از ژاپن جلوتر بوديم .\r\nدرهرصورت ، امروز كه اين رساله نوشته مىشود ، از دار الفنون اسمى مانده و كمى رسم ؛ يعنى دبيرستان عادى و مختصر . امروز كه از راه خراسان برگشته بدار الفنون سر ميزنم ، دوره مدرسه چهار سال مخلوط و درهم ، و دوره طب پنج سال با دوازده شاگرد و دو معلم اروپائيست ، و مدرسه نظام مجزا است ، و چهار شعبه ديگر آن بسيار بسيار ناقص و جزو برنامه چهار ساله آنست . و مدرسه نظام در همان فضا و عمارت مجاور ، و تحت رياست مخبر السلطنه و داراى يك گروهان صد نفرى شاگرد و يك معلم آلمانى بنام مسيووت مىباشد .\r\nاينك چند نفر از تربيت‌يافتگان دوره اول كه خود بمقام استادى رسيده زمام تعليمات دار الفنون را بدست داشته‌اند ، معرفى كرده ، سپس بمعرفى استادان معاصر كه خود از خوان فضل ايشان بهره‌ها برده‌ام ميپردازيم .\r\nاز شاگردان دوره اول دار الفنون عبد الغفار خان ، حاج نجم الدوله فرزند ملا على محمد بود ، كه خود از فضلاى نامى و بسيار مشهور و شغل رسميش كرباس‌بافى بود . شادروان اعتضاد السلطنه مشهور به فخر قاجار ، اولين وزير فرهنگ ايران بمقام علمى و دانش ملا على محمد اطلاع يافته ، او را به معلمى فرزندانش برگزيد و قدر و مقامش را بزرگ ميداشت . نجم الدوله مقدمات رياضى را نزد پدر آموخته ، بعدا داخل دار الفنون شده زبان فرانسه را به خوبى فراگرفته ، از استادان اروپائى هم استفاده كرده ، روزبروز\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nدائره معلومات خود را وسعت ميداد تا به حدى كه از استادان مسلم زمان خويش ، و مورد تعظيم و تقدير استادان اروپائى قرار گرفته بود .\r\nبرنامه تحصيلى رياضيات دار الفنون چندى با عموزاده دانشمند اين بزرگوار ، آقاى محمود نجم الملك بود كه بفرموده استادم عبد الرزاق بغايرى ، بزرگترين قدم توفيقات علمى را نجم الملك برداشته . و نجم الدوله هم گذشته از مراتب قوميت و بزرگى وى ، او را به علت مقام علميش بسيار گرامى ميداشت ، و او را استاد خود خطاب ميكرد . پس از محمود خان نجم الملك ، رياست كرسى رياضيات دار الفنون حقا به حاج نجم الدوله مسلم شد . از استادى شنيدم كه حاج نجم الدوله دو مسئله از مسائل لا ينحل رياضى شيخ بهائى را حل كرده است ، و تا چندى استادان رياضى دار الفنون تحت نظر او ايفاى خدمت ميكردند . حاج نجم الدوله از نوابغ عصر ناصرى و استاد مسلم رياضيات بود .\r\nاين دانشمند علاوه بر مقامات علمى از عرفان و حقيقت هم بهره وافى داشته ، اهل سير و سلوك بود . از تاليفات وى آنچه نويسنده فعلا اطلاع دارم - هندسه هشت مقاله به طرز تحرير اقليدس - كتاب مثلثات - كتاب هيئت - كفاية الحساب - رساله تطبيقيه سنوات ميلادى و هجرى - چهار جلد كتاب فلاحت ( ترجمه از فرانسه ) - نقشه بزرگ تهران - اصول علم جغرافى - چندين نقشه بزرگ از اطراف تهران .\r\nاين دانشمند شاگردان ارجمندى تربيت كرده بود ، كه همگى وجودشان براى مملكت بسيار ذيقيمت بوده است . عزيزترين شاگردانش ولينعمت روحانى و قبله و مربى نويسنده ، استاد عبد الرزاق خان سرتيپ بغايرى بود ، كه در ذيحجه سال 1317 ق ، بتأسيس مدرسه « خرد » توفيق يافته و براستى از بزرگترين خدمتگذاران فرهنگ ايران است . و تمام ملكات فاضله استاد خود حاج نجم الدوله را به ارث برده ، سى سال در خانه‌اش هفته‌يى چهار شب كلاس درس مجانى براى رياضيات داشت ، و تا چندى كتب و لوازم درسى شاگردانرا هم برايگان عنايت ميفرمود . و از مفاخر نويسنده راه يافتن به آن محفل علمى و استفاده از فيوضات آن ذات ملكوتيست .\r\nگفتيم دار الفنون معلمين عاليقدرى براى ايران تربيت و تهيه كرده است . از جريانى كه بيان مىشود ميتوان به پايه معلومات شاگردان آن دوره دار الفنون پىبرد .\r\nپس از آنكه كنترات استخدام ، يك هيئت از معلمين اروپائى بپايان رسيد ، مقرر شد هيئت ديگرى استخدام كنند . بدين منظور شش نفر از دانشمندان اطريشى و آلمانى براى تدريس رياضى از اروپا استخدام شده بايران آمدند . استاد بغايرى و همدرسانش گفتند اول ما بايد آقايان را امتحان كنيم كه اگر از عهده برآمدند ، باستاديشان بپذيريم .\r\nپس از اين امتحان تاريخى از آن شش نفر ، دو نفر مسيو بوهلر ، و مسيو كريشيش كه حقيقتا دانشمند بودند پذيرفتند . آن چهار نفر ديگر چون در مقابل حادثه غير مترقبه قرار گرفته مغلوب شده بودند ، پاسپورت خود را از سفارت گرفته ، دست از پا درازتر به وطن خود بازگشتند .\r\nاما آن دو دانشمند مسيو بوهلر و مسيو كريشيش بسيار محترم ميزيستند ، و از هريك يك جلد كتاب رياضى باقيست . از اولى حساب استدلالى و از دومى كتاب مخلوط از جبر\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nو حساب بسيار مبسوط و مفصل .\r\nچنان كه گذشت تعليمات علوم رياضى دار الفنون كلا تحت‌نظر حاج نجم الدوله اداره ميشد . اين قسمت را همين‌جا داشته باشيد .\r\nيكى از شاگردان بسيار باهوش و قابل دار الفنون ، عليخان بود كه بعدها بلقب ناظم العلوم ملقب شد . فعلا ما او را عليخان ميشناسيم كه هنوز لقب نگرفته است .\r\nهمان اوقاتى كه رشديه در تبريز در كش و قوسهاى ناهموار مخالفين و دشمنان علم و ادب بود ، و از محلى به محلى پناه برده مدرسه‌اش را با صد خون دل و هزاران نشاط علم ميكرد ، عليخان دوره دار الفنون را به پايان رسانيده براى تكميل تحصيلات عازم فرانسه مىشود . و دار الفنون پاريس را از كلاس اول مىبيند . اگرچه به ظاهر چند سالش را گم كرده است ، ولى خوانده‌ها را دوباره با تتبعات تازه دانشمندان زبردست و معلمين ديگر با اصول و سليقه ديگر خوانده ، بسيار مسلط و ورزيده دار الفنون پاريس را به پايان رسانده ، علما و عملا در شمار پلىتكنيسن‌هاى خوب پاريس درآمده ، با سرمايه فراوان از علم و آشنائى كامل باصول تازه ، وارد ايران ، و وارد تهران و وارد دار الفنون مىشود . و به حق يا غير حق ، زمام تعليمات علوم رياضى را به كف ميگيرد . حاج نجم الدوله از آن پس توقفش را در دار الفنون مقتضى نديده ، بيرون مىآيد . عبد الرزاق خان بغايرى هم ، با اينكه سال آخر تحصيل و نزديك به ديپلم گرفتنش بود ، چون سخت دلباخته استادش نجم الدوله بود ، رفتن استاد را تحمل نتوانسته ، و بر خلاف ميل استاد خود دار الفنون را ترك گفت ، و در خانه مشغول ترسيم نقشه ايران بزرگ 140 * 40 / 1 شد .\r\nو مدت هشت سال زحمت ترسيم آن را تحمل كرده است .\r\nعلى خان ناظم العلوم هم مثل حاج نجم الدوله ، مورد احترام تمام استادان رياضى داخلى و خارجى بود ، و حقا شايسته اين احترام هم بوده است .\r\nاز اولين دوره شاگردانى كه دوره تعليمات ناظم العلوم را ديده فارغ التحصيل شده بودند ، بهترين و قابل‌ترينشان شادروان حاج ميرزا محمد خان رزم‌آرا ، پدر شادروان سپهبد رزم‌آراء بود كه در سال 1315 قمرى ، معلم رياضيات مدرسه رشديه بود . و كتاب « ارشاد الحساب » را جهت شاگردان آن مدرسه تاليف فرموده بود . و بعدها بموجب خواهش حاج مخبر السلطنه از رشديه ، بمدرسه « علميه » رفته تدريس رياضيات آنجا را به عهده گرفت . حاج ميرزا محمد خان رزم‌آرا در آرتش قاجارى به رتبه امير تومانى رسيده ، بسيار مؤدب كم‌صحبت زاهد و پرهيزكار ؛ و قسمت آخر عمرش را كاملا با خداى خود مشغول بود ، جز مطالعه تفسير قرآن و انجام عبادات كارى نداشت . دو ماه بفوتش مانده بود كه طبق معمول بزيارتش رفته بودم ، ديده بسيماى روحانيش دوخته به خود ميباليدم كه بچنين سعادتى مشرفم . صد و پنج سال و سه ماه از عمرش گذشته بود . ميفرمود ، « خدا را چگونه شكر كنم كه صد و پنج سال از عمرم گذشته ، و خدا همه‌جور سعادت از هرجهت نصيبم كرده است ، كه از همه بالاتر قابليت و لياقت پاكى همه اولادم است . » درود فراوان بر روان پاكش باد !\r\nشادروان حاج ميرزا محمد خان ، علاوه بر دوره رياضيات ، دوره نظام دار الفنون\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nيعنى مدرسه نظام را هم ديده ، داخل ارتش شده بترقيات قانونى نايل آمده به رتبه امير تومانى رسيده بود . و ضمنا چون فرانسه را هم خوب ميدانست ، مترجم اول واگنر خان ( كلنل واگنر رئيس ميسيون نظامى اطريشيها در ايران ) بود . مقام حاج ميرزا محمد خان پيش ناظم العلوم ، عينا مقام عبد الرزاق خان بود پيش حاج نجم الدوله . از تاليفات ناظم العلوم ، حساب عليخان ، حكمت رياضى ، فيزيك عليخان كه بسيار مشروح و مبسوط نوشته شده است .\r\nاز معلمين و استادانيكه در دار الفنون تربيت شده ، در فن خود بمقام استادى رسيده‌اند چند نفرى را اسم ميبريم ، كه بدوران ما بودند و خودشان نوربخش محفل دانش و فرهنگ ، و محضرشان تربيت‌گاه اكثر استادان امروزى بوده است . اول و دوم عبد الرزاق بغايرى و حاج ميرزا محمد خان رزم‌آرا كه ذكرشان گذشت ، و حاج نجم الدوله و محمود نجم الملك ، و ميرزا رضا خان قراجه داغى كه يك قطعه نقشه ايران بسيار شيوائى از او بيادگار است ، و از تربيت‌يافتگان قديم دار الفنون است .\r\nميرزا رضا خان نجمى ، مهندس الملك تبريزى ، كه بعد از ناظم العلوم زمامدار تعليمات علومى رياضى دار الفنون شد ، تاليفاتش هندسه هشت مقاله ، ساده‌تر از تاليف استادش نجم الدوله ، حساب استدلالى هيئت و جغرافى ( ناتمام ) ، و چند كتاب رياضى و جغرافى براى دوره دبستان . اين استاد در زبان فرانسه هم تسلطى داشت و از مترجمين بنام اين زبان بوده است . اواخر عمرش را با زندگى بسيار محقر گمنام ميزيست . وقتى براى نوشتن شرح‌حالش حضور مباركش شرفياب شدم گفت ، « چه شده كه ياد مردگان افتاده‌ايد ؟ »\r\nدكتر محمود خان شيمى ، پسر دكتر كاظم خان شيمى كه پدر و پسر هردو از مفاخر زمان خود بوده‌اند ، معلم علوم طبيعى و مولف كتاب شيمى براى دوره دبيرستان ؛ در ترجمه زبان فرانسه هم مسلط بود ، كه اين استاد و مهندس الملك فوق الذكر بامر مظفر - الدين شاه مامور ترجمه دو كتاب رمان شدند و به خوبى هم از عهده برآمدند .\r\nعبد الرزاق بغايرى و دكتر محمود شيمى را بايد از اوتاد قوم و اولياى زمان خود بدانيم - دكتر محمود خان شيمى در جشن هشتادمين سال زندگى خود اين رباعى را هديه فرزندان خود مىكند :\r\n رسيده سال عمر من به هشتاد * ندارم اندهى دارم دلى شاد\r\nخدا را شكر هر نعمتى به من داد * خصوصا خوبى هر هفت اولاد \r\n( شرح حالش را از حضرتش نويسنده نوشته و ضبط كرده‌ام . )\r\nميرزا اسد إله خان معروف به ( آلو ) شامبياتى كه خود از شاگردان بسيار قديم دار الفنون بوده ، اوقاتيكه نويسنده افتخار شاگردى در دار الفنون را داشتم ميرزا اسد إله خان قديمىترين معلمين و معلم اكثر معلمان دار الفنون ، و معلم مشير الدوله وزير فرهنگ ، و مامور تدريس رياضيات دوره اول دار الفنون بود . اهل صفا و حقيقت بود ، خدايش بيامرزاد ! معظم له در رتبه نظام درجه سرهنگى داشت ؛ در اواخر عمر كه روزگارش پير و فرتوت و شكسته گرديده بود ، در نيروى خدمت و تدريسش سكون و تعطيلى\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nحاصل نشده بود . هرگز ديده نشده بود ولو دو دقيقه ديرتر از ساعت مقرر در سر خدمت خود حاضر باشد . حقيقتا درس او صفائى داشت . ( در يكى از جشنهاى دار الفنون با لباس سرهنگى قديم زيارتش كردم . ) استاد عزيز و قبله‌ام عبد العظيم قريب گرگانى ، معروف بميرزا ، مردى خودساخته ، معلم علوم ادبى ، داراى بسى ملكات فاضله ، كاملا پابند انجام دادن مراسم مذهبى و از افراد كم‌نظير عصر خويش بود . تنها معلم نبود ، مربى و مراقب و مواظب اخلاق و روحانيت شاگردان خود بود ؛ آرزومند بود همه چون او درستكار باشيم .\r\nاز كتب درسى او « فرائد الادب » در نظم و نثر منتخب ، شش جلد از چهار ابتدائى تا سال پنجم دبيرستان ، و دستور زبان فارسى باسلوب غريبان بود . اين تاليفات ذيقيمت تقريبا در تمام مدارس ايران تدريس ميشد ، و دستور زبان در فن خود تا چندى كتاب منحصربفرد بود . اگرچه دستور كاشف هم كم‌وبيش ديده ميشد ولى عموميت نيافته بود - سخن آن شيوا و از منتخبات آثار نويسندگان و حقا تأليف شيوائى بود .\r\nدر آخرين روزهاى حياتش در بيمارستان البرز ببالينش بودم ، در همه آن حالات نماز ميخواند . يك شب قبل از وفات استاد كه با دختر فداكار و خدمتگذارش در بيمارستان البرز به بالينش بوديم ، تغيير حالت يافته با عصبانيت گفت : « اى روح پدر من بيا تكليف روح مرا معلوم كن ! » خدايش بيامرزد .\r\nاستاد غلامحسين رهنما ، كه در هوش و ذكاوت بسيار ممتاز ، تحصيلاتش ابتدائا در مدرسه علميه انجام يافته ، زبان آلمانى را هم خوب فراگرفته از كتب آلمانى استفاده كامل ميكرد ، و معلم رياضى مدرسه آلمانى هم بود . از كتب رياضى كتابخانه مدرسه نامبرده استفاده فراوان ميبرد ، و بوسيله معلمين آلمانى مدرسه با معلمين رياضى دار الفنون برلن هم رابطه داشت . و در مواقع لازم با پست روابطش برقرار بود . مردى بود كاملا خودساخته و در كشور ما از استادان درجه اول رياضيات بشمار ميرفت .\r\nو حقا بايد گفت جز كتاب استادى و جز هوش و ذكاوت حلال مشكلاتى نداشته است .\r\nكرسى وزارت فرهنگ چندى از آن او بود ، ولى هرگز از حدود معلمى خارج نشد و مونس عزيزش كتاب را هرگز از دست نميگذاشت . انجام تكاليف مذهبى را بر همه چيز مقدم ميداشت . روزى حضورش بودم . درصدد تعويض خانه بود . بدلال گفت شرط اول خانه آنست كه حمام و مسجدش نزديك باشد . پس از فوت در حضرت عبد العظيم در ايوان ناصر الدين بخاكش سپردند .\r\nاديب الدوله امير تومان ، اولين ناظم دار الفنون ناصرى ، مردى مودب موقر به تمام معنى نظامى ، پرعرضه و باجربزه . پس از دوران طولانى نظامت بمقام رياست رسيد . تا روز فوت رئيس دار الفنون بود . اسمش بامسمى قرين و براستى ، اديب الدوله بود .\r\nدكتر احياء الملك شيخ ، دانشمند موقر نيك‌انديش به تمام معنى معلم مهربان ، معلم طبيعيات ؛ هم در حيات خود كرسى تدريس را به پسر دانشمند از فرنگ آمده‌اش ، دكتر ابو القاسم شيخ تفويض فرمود .\r\nاستاد ابو الحسن فروغى ، دانشمندى اديب ، فيلسوف و مورخ و متصدى تدريس\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nتاريخ و جغرافى دوره دوم و سپس رئيس دانش‌سراى عالى و استاد فلسفه بود . هفته‌يى يك شب از محضر شريفش استفاده فراوان ميبردم . گذشته از استادى در فلسفه شرق ، چون زبان فرانسه را خوب ميدانست از فلسفه غرب هم بهره فراوان داشت . برادرزن استاد عبد الرزاق بغايرى بود ، و با هم بسيار مربوط و در ليالى اعياد مذهبى هر دو بزرگوار در منزل مجلسى داشتند .\r\nاستاد اعتماد الاسلام قدوسى ( اعتمادى ) شب بوحى كه در نجف برتبه اجتهاد رسيده بود ، پس از آنكه دوره دار الفنون از چهار سال به شش سال رسيد و فارسى و ادبيات و عربى هم جزو برنامه آن شد ، نامبرده معظم بتدريس عربى منصوب و در تدريس تابع اصول تدريس طلاب بود .\r\nمسيو ژزف ريشارد مودب الملك ، در دوره اول دار الفنون براى تدريس زبان فرانسه از فرانسه استخدام شده بود . در مدت اقامت در اينجا قبول ديانت اسلام كرده بشرافت مسلمانى مشرف گرديد . چون مسلمان شد به ميمنت و مباركى مختون شده ، اين سنت اسلامى با هاىوهوى فراوان درباره وى اجرا شد . استاد مهندس الملك ميفرمود ، « ميترسد كه از اين عمل بميرد . »\r\nدرهرصورت ، از اروپا قطع علاقه كرده در ايران علاقه فراوانى بهم زد و باغ و بستانى علم كرده بود . و اولين كودكستانرا در ايران او تاسيس كرده است ، بنام « ژاردن دانفان » و اروپائىزادگانرا بدامن تربيت گرفته بود ، و باغ و خيابانش مجاور خيابان جامى فعلى است ، كه آنوقت محله اروپائىنشين تهران بود . دو كتاب شيوا از او بيادگار است ، « مند » و « گرامر » . پس از وى پسرش نيز بنام مسيو ريشارد ، معلم فرانسه بود كه نويسنده هم افتخار شاگردى او را داشته‌ام . ولى طرز تدريس پسر چون اصول مجرب پدر نبود .\r\nشادروان اديب الدوله بزرگ ، كه در افتتاح دار الفنون نظامت آن را داشته ، و از قراريكه از اساتيد خود شنيده‌ام ، بسيار لايق و قابل و باعرضه و حقيقتا اديب الدوله بوده است . پسر شادروانش نيز اديب الدوله امير تومان بود ، كه چندى ناظم و سپس رئيس دار الفنون و تا آخر حيات در اين سمت بوده ؛ چون پدر شادروانش بلندبالا وزين و موقر ، و در فرماندهى بسيار توانا ، و ذاتا داراى هيبت خاصى بود كه از پدر به ارث برده بود . در عين حال ، بسيار مودب مهربان نيك‌انديش و بشغل خود علاقه‌مند ، و اين پدر و پسر هردو از مفاخر دار الفنون بوده‌اند . زاده سوم اين دودمان هم دكتر خانبابا اديب ، از مزاياى اخلاقى از پدر و جد خود ارث فراوان برده است و استاد دانشكده پزشكى است .\r\nناگفته نماند كه استادان بزرگوار دار الفنون ، كه نويسنده افتخار تلمذ آنانرا داشته‌ام ، پابند مبانى روحانى بودند . با همه لطمه‌هاى مادى كه ميديدند در ايفاى خدمت قصورى نداشتند . سالى از فقر خزانه دولت حقوق فرهنگيان شش ماه عقب افتاده بود . معهذا در تدريس خود كمترين غفلت و سستى نداشتند . اگرچه امروز هم كه اين رساله رسيده تقديم علاقمندان ميگردد ، معلمين خوب فراوان داريم كه الحق كمال\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nقابليت و خدمتگذارى و صفا دارند ، و براستى شمع وجود خود ميسوزند تا دل شاگردان را بنور دانش روشن كنند ، و براستى در تعليم دانش‌آموزان حق فراموش نشدنى دارند ؛ با همه اينها بايد چراغ برداريم و بدنبال آن وجودهاى ملكوتى و فرشته‌هاى آسمانى بگرديم ، كه از علم و تقوى بهره‌ور و بسيار بزرگوار بودند . خداشان بيامرزد كه البته آمرزيده‌اند ، و در بهشت برين جاويدان . اى كاش روز محشر با آنان محشور باشم و ببركت مجاورت آنان از هول و هراس روز رستاخيز آسوده مانم .\r\nچنان كه قبلا گفتيم ، مدرسه طب چون مورد احتياج مردم بود ، دولت هم بهر وسيله‌يى بود آن را نگاه داشته ، با وضع نكبت‌بار خزانه ، باز حقوق استادان اروپائى آن را مىرساند . چند نفر از استادان اروپائى كه در ايفاى مدرسه طب حقى به گردن ما دارند اسم ميبريم : استاد تولوزان كه انسان كامل زمان خود و رئيس مجلس « حفظ الصحه » و از بهترين مربيان اطباى ما بوده است . دكتر ژرژ فرانسوى ، دكتر نلگان ، دكتر اديژه ، و استاد شيمى و فيزيك و طبيعيات مسيو لاتس و مسيو لبنان . و از استادان ايرانى دكتر ناظم الاطباء ، دكتر امير اعلم ، دكتر حكيم الدوله ، دكتر حكيم اعظم ، دكتر سعيد لقمان - الملك و بسى چون اين ذوات ارجمند ، كه اگر بخواهيم شرح هويت ايشان بپردازيم كتابها بايد فراهم كنيم .\r\nاوقاتى كه كشور از تنگى بودجه در كش‌وقوس هول‌انگيزى بود ، ذوات ارجمند نامبرده و همكاران گرامى آنان دست بهم داده مدرسه طب را بهرنحوى بود نگاهدارى كردند ، و طبيبانى تقديم كشور نمودند از همه آنان بايد بسيار بسيار شكرگذار باشيم .\r\nاگرچه ارواح مقدس تمام استادان كه چون پرندگان زيبا بر شاخهاى سدرة المنتهى در طيرانند ، حالا در منظر اين بيدلى قرار گرفته و منظور نظر اين پريشان دلباخته‌اند ، و به صد دل نه هزار دل مايل آنم كه از هريك فضلى و از فضائلشان سطرى بيان كنم .\r\nاما مىبينم كه مثنوى هفتاد من كاغذ شود و خوانندگان را ملالت آرد . لذا از اين گلستان بذكر همين چند گل اكتفا كرده ، به صد حسرت از اين باغ بيرون ميرويم .\r\nاز استادانى كه برشمرديم جز ميرزا رضا خان قراجه داغى ، و حاج نجم الدوله و نجم الملك و حاج ميرزا محمد خان رزم‌آرا ، بقيه را افتخار شاگرديشان داشته ، به آستان بوسى بيشترينشان گذشته از دوره مدرسه مرتبا مفتخر بودم . رحمت فراوان بر روان شادشان باد !\r\nبا اجازه شما از گلستان معارف و كعبه اميد و قبله آرزوها و بارگاه سعادت و دار الفنون عظمى بيرون آئيم و بدنبال اسيران خود رويم .\r\nلازم است اين مطلب را نيز يادآور شويم . دوره‌ئيرا از دار الفنون كه بذكر استادانش پرداختم درست دنبال دوره اوليه بود . و از آن پس تحولات بزرگى در فرهنگ كشور پيدا شد ، دانشسرا و دانشكده‌ها باز شد ، و استادانيرا كه نام برديم يادگار و تربيت‌يافتگان استادان دوره اول دار الفنون و گرامى يادگاران آن ارجمندان بوده‌اند .\r\n\r\n","description":"","footnote":"","page_name":" 117 ","page_number":117},
  {"content":"\r\n . \r\n","description":"","footnote":"","page_name":" 118 ","page_number":118},
  {"content":"\r\n\r\n\r\nفصل دهم در راه كلات\r\n\r\n","description":"","footnote":"","page_name":" 119 ","page_number":119},
  {"content":"\r\n . \r\n","description":"","footnote":"","page_name":" 120 ","page_number":120},
  {"content":"\r\n\r\nدر راه كلات ما اسيرانرا از كهريزك رها كرديم و به حضرت رضاشان سپرديم ، و از حال آنان بيخبريم . راه خراسان را بگيريم و دنبالشان برويم ببينيم آن ستمديدگانرا كجا پيدا ميكنيم ؟ تعجب است هرچه تحقيق ميكنم نشانى از آنها نميدهند . خدايا اين بيچاره‌ها چه شدند ؟ به‌سرشان چه آمد ؟ معلوم شد خدانشناسان دستور داده‌اند اين بيگناهانرا ، حتى المقدور از بيراهه ببرند . اين بود كه اهل آباديهاى كنار جاده از آنان بى خبر بودند . در يك منزلى مشهد حضرت رضا گفتند سحرگاهان يك كالسگه عهد عتيق ، با سه مسافرى زار و پريشان كه رنگ رخسارشان نشان ميداد كه خود از عهد عتيقند ، و آب و رنگشان با آب و رنگ مردمان عادى خيلى فرق داشت ، و صورتشان از سوزش آفتاب پوست انداخته بود ، با يك سرهنگ و يك گارى سرباز از اينجا گذشتند .\r\nبدنبالشان از راهى كه نشان دادند حركت كرديم تا به طرق ، كه دو فرسنگى مشهد است رسيديم . اسيرانرا دريافتيم . در آنجا نيم ساعت توقف داشتند . ما در لحظات اين توقف بديشان رسيديم . ايشانرا ديديم . چه ايشانى و چه ديدنى ؟ رنگ روها از تابش آفتاب سياه شده . چشمها فرورفته ، نزار و لاغر ، پريشان و بيحال . زيرا كه بهترين غذاى آنها در اين سفر نان و چائى قهوه‌خانه‌ها ، يا نان و ماست بوده . بيچارگان نه ميوه‌ئى خورده بودند ، نه غذاى پخته‌يى . درهرصورت شرح حال رقت‌بار ايشان باشد ، كه ميترسم قلم و كاغذ و دفتر طاقت نياورده بسوزند و خاكستر شوند .\r\nدر اينجا به پيشنهاد رشديه كالسكه كذائى اينانرا به تيمورخان دادند ، و او را با پاكت عين الدوله نزد آصف الدوله فرستادند ، كه رشديه با آصف الدوله آشنائى فراوان داشت .\r\nو پس از لطف پروردگار به محبت او اميدوار بود . درهرصورت ، نايب تيمورخان با نامه روانه مشهد شد ، كه تكليف ورود آنانرا معين كند . پس از رفتن كالسكه ، اجبارا مسافرانرا بگارى سوار كرده به راه افتادند .\r\nمحتويات گارى چهارچرخه عبارت بود از شش سوار مسلح و بىاسب ، يك سرهنگ و سه اسير . چون دستور به ميل حكومت نبود كه اسيرانرا از ما بين خيابان داخل شهر كنند ، بيچارگانرا دور شهر گرداندند تا بدروازه ارك رساندند ، و پارك دولتى درآوردند . سرهنگ در جلو ، اسيران پشت سر او و سواران پشت سر آنها به راه افتادند .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nسواران خيال ميكردند ماموريت خود را صحيحا انجام داده‌اند ، و بدريافت انعام مفتخر خواهند شد .\r\nاسيرانهم خيال ميكردند به آستان قدس و بارگاه شاه خراسان رسيده‌اند ، و رنج و صدمه‌شان به آخر رسيده است و از اين پس آسوده خواهند بود ؛ و فكر ميكردند آصف الدوله بتدين معروفست ، و با رشديه هم سابقه آشنائى دارد ، مورد احترام قرار خواهند گرفت . با اين خيالات به ارگ رسيدند .\r\nسرهنگ منتظر مراجعت تيمور خان و رسيدن دستور بود . در حوالى ارگ تيمور خان را ديد و جريان را پرسيد . گفت كاغذ را داده‌ايم هنوز جواب نداده‌اند .\r\nدو راس فراش دولتى بجلو اينها افتاده گفتند بيائيد .\r\nاز حياط خلوت و حياط آبدارخانه و دالان و غيره گذشتيم ، و بقهوه‌خانه آصف الدوله كه در اينجا بايد حضرت اشرف بگوئيم ، رسيديم . فراشى آمد كه همين‌جا بمانيد . معلوم شد نامه به حضرت اشرف رسيده است ولى هنوز جواب نداده‌اند . خلاصه ، تا حوالى غروب آنجا بودند و حضرت اشرف سرهنگ را احضار كرد . حوالى غروب بود كه حضرت اشرف اينها را احضار كردند . مامورين غلاظ و شداد جهنم را شنيده بودند و ميترسيدند . حالا مىبينند و ميلرزند .\r\nرشديه ميگفت ، « تصور ميكردم قريبا بسراى حضرت اشرف ميرسيم . غافل از اينكه دستورات ما را از مقابل زندانهاى سخت‌تر از گور و لحد ، و زندانيان از بشريت برگشته تغيير شكل داده ، و بىتقصيران بكند و زنجير بسته ، عبور خواهند داد . تعفن زندانها حياط زندانرا چنان پر كرده بود كه بسيار به سختى از آنجا گذشتيم . ولى صداى زنجيرها به گردن بيگناهان بسته بودند ، و در هر حركتى اجبارا بايد با هم حركت كنند ، دلها را سخت ميازرد . آنجا دريافتم كه حقيقتا مرگ عجب نعمتى است ، و بزرگترين آرزوى اين بدبختان مرگ است كه بايد آنها را از اينهمه شكنجه و عقوبت آزادشان كند .\r\nجيب زندانيها را ميگردند كه مبادا چاقو داشته باشند . از اين جهت نيست كه مبادا به خود صدمه بزند ، بلكه از اينجهت است ، كه براى آزادى و آسايش خود ، خود را بكشد و زجر و شكنجه و آزار نبينند ، تا دژخيمانرا خوش گردد و لذت برند . زبان حال فرد فرد زندانيان اين بود :\r\n من به مردن راضيم پيشم نمىآيد اجل * بخت بد بين كز اجل هم ناز ميبايد كشيد \r\nخلاصه ، مات و مبهوت و مضطرب و پريشان بوديم ، و نميتوانستيم به اختيار قدم از قدم برداريم و مجبور بوديم راه برويم ، يعنى بميريم و بدميم .\r\nما ميان مرگ و حيات بوديم و از شما چه پنهان ، از وجنات و سماجت و تندى فراشان كم‌كم خود را آماده غل و زنجير ميكرديم . زيرا كه علت نداشت ما را از آنجاها عبور دهند و زندان زندانيانرا بديدگان ما آشنا كنند . همينطور كه متحير بوديم ، ديديم همهمه‌ئى شد و شخصى وارد محوطه زندان گشت . زندانيان و خان نايب ، مدير محبس و قراولان و غيره همه برخاستند و باحترام ايستادند و تعظيم و تكريمى از شخص وارد به عمل آوردند . ما گمان كرديم حضرت اشرف است و بديدن ما آمده .\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nمدير كل زندان پيش ما آمده با صداى بلند فرياد زد : « سركار خان‌باشى تشريف آورده‌اند . » فورى دويده گليمى آوردند و فرش ايوان كردند و سركار خان‌باشى ، با جلال و جبروت آمد و نشست و ما را احضار فرمود . با نگاه خاصى متوجه ما سه نفر شد . و با ميرزا آقا كه كلاهى بود طرف صحبت گشت و پرسيد ، « شما كيستيد ؟ چيستيد ؟ گناهتان چيست ؟\r\nو چرا شما را باينجا فرستاده‌اند ؟ » ميرزا آقا من ، و مجد الاسلام بعد خودش را معرفى كرد . مذاكرات زياد شد . خلاصه اين كه فكر كرده بود ميرزا آقا تاجر است مىشود گوشش را بريد . ولى از آن دو آخوند چيزى درنمىآيد .\r\nپس از مذاكرات گفت ، « من از طرف حضرت اشرف براى تحقيقات آمده بودم .\r\nبرميگردم و مراتب را بعرض ميرسانم ، باز بملاقات شما مىآيم . »\r\nدر ضمن محبوسين با بيگلر بيگى قوچان ، كه بيست روز قبل باينجا آورده بودند ، صحبت ميكرديم كه باز همهمه بلند شد و همگى باحترام برخاستند . معلوم شد سركار خان‌باشى از حضور حضرت اشرف مراجعت كرده است .\r\nخان‌باشى آمد و نزد ما نشست . و مدير زندان را صدا زده گفت ، « برويد از آبدارخانه قند و چائى بگيريد و بياوريد و براى آقايان چاى و قليان آماده كنيد .\r\nو از آشپزخانه مخصوص سركارى شام و ناهار بياوريد . » سپس رو بما كرده گفت ، « حضرت اشرف ميفرمايند اگرچه برحسب حكم تهران شما محبوس منيد ، ولى در منزل من مهمان خواهيد بود . همانطور كه در خانه خودتان هستيد . » خان‌باشى برخاستند و ما را وداع كردند . بساط قهوه‌خانه راه افتاد و بعد از دو ساعت يك مجموعه شام براى ما آوردند . اگرچه خورده‌بينى و تعريف و تنقيد از غذا شيوه من نيست ، ولى براى اينكه مراتب مهمان‌نوازى آصف الدوله را ذكر كرده باشم ميگويم ، شام آن شب عبارت بود از يك دورى پلو و يك دورى چلو ، دو ظرف خورش دو كاسه افشره يكى دوغ .\r\nيكى شربت ، و يك عدد نان خاصه .\r\nاين مائده آسمانى در مقابل ديدگان ما عرض اندام كرد . اما از حال زندانيان مگر خلاص ميشويم ، كه لذت غذا را درك كنيم ؟ درهرصورت غذا صرف شد . خان نايب و مدير محبس را هم بشام دعوت كرده بوديم . پس از شام آفتابه لگن آوردند و دستها را شستيم . سپس نماز خوانديم . بعد مهياى خواب شديم . از رختخواب خبرى نبود .\r\nدراز كشيديم و خوابيديم . صبح زود از خواب برخاسته نماز گذارديم . مدير محبس تا دو از آفتاب برآمده خواب بود . صبحانه ما هم به بيدارى او مقرر بود ، بيدار شد و صبحانه صرف شد .\r\nكم‌كم دامن روز پهن شد . گليم برداشته به بالاخانه رفتيم و به حال خود ميانديشيديم .\r\nامروز اولين روزى بود كه توانستيم دو ساعتى با هم بنشينيم و راجع به خود صحبت كنيم ، و از تعرض ماموران بىانصاف آزاد باشيم .\r\nصلاح در آن ديديم كه با حضرت اشرف ملاقات كنيم . وسائل برانگيختيم ، بالاخره غروب بود خان‌باشى آمد و احوالپرسى كرد ، استدعاى شرفيابى كرديم . وعده داد و رفت . سه از شب رفته ، شب سه‌شنبه 15 جمادى الثانى ، خان نايب با يكدسته فراش وارد\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nشده با نهايت عجله امر به حركت داد . برخاستيم با هزار تشويش به راه افتاديم . از در محبس كه بيرون رفتيم فراشها زياد شدند . فراشى با چماق نقره جلو افتاد . بيشتر وحشت كرديم . از همان راهى كه ديروز آمده بوديم رفتيم ، تا به همان حياط خلوت بدالانى و از دالان به باغ باصفاى حضرت اشرف و اطاق حضرت اشرف رهبرى شديم .\r\nاز پله‌ها بالا رفتيم . خان‌باشى از طرف باغ و جلو عمارت رفت ، و تعظيم كرد و گفت حضرات حاضرند . اجازه ورود داده شد . وارد شديم . مذاكرات مفصلى ميان ما گذشت .\r\nولى از هيچيك نتيجه مثبتى نگرفتيم . سپس بمحبس مراجعه كرده مقيم آنجا بوديم ، تا دستور حركت دادن ما به كلات رسيد ، يا رسيده بود عملى شد . مقرر گرديد ما زندان را وداع كنيم ؛ زندانيان از رفتن ما سخت پريشان بودند و بعضى گريه ميكردند .\r\nخلاصه ، از زندان بيرون آمده از دالانى گذشتيم ، و به ميدان وسيعى كه به باروى شهر منتهى است رسيديم . آنجا جماعتى سواره و پياده انتظار ما را داشتند . پياده‌ها عبارت بودند از پنج سوار شاهسون كه با ما آمده بودند ، و غرق اسلحه ، تفنگها بدوش قطار فشنگ بر كمر ، و ششلول به پهلو بسته و خنجرى هم بر جلو ، و چكمه‌ها در پا . سه نفر هم سوار اسبان لاغر ، تفنگ بدوش و قطار فشنگ بر كمر . اينها هم قره سورانهائى بودند كه ما را بدرقه كرده ، همراه ما باينجا آمده بودند . سه راس قاطر هم از اصطبل خاصه براى ما حاضر كرده بودند . بكمك قره‌سورانها . با تشريفات تمام حركت كرديم و از دروازه خارج شديم ، و از جاده قوچان به راه افتاديم .\r\nآصف الدوله دستور داده بود دو شب بيشتر نبايد در راه بمانند . رسيديم بقلعه خالق آباد . رئيس اين شاهسونها يكى از آنان بود ، موسوم به حسن خان . بسيار مودب و مهربان و خوش‌ذوق بود . دم در قلعه دو سه نفر منتظر ورود ما بودند ، و آماده پذيرائى .\r\nدر داخل قلعه ما را به خانه باصفائى بردند كه خانه اربابى آن قلعه بود . در آن خانه به اطاقى كه روى نهر آبى ساخته بودند وارد شديم . اول به نماز ايستاده ايفاى وظيفه كرديم . موقع شام بود . صرف شد . و پس از آن وقت خواب آمد و رختخواب آوردند .\r\nاين اولين شبى است در اين سفر كه ما در رختخواب ميخوابيم . خواب خوشى كرديم .\r\nصبح برخاستيم . پس از اداى نماز و صرف لقمة الصباح ، قاطرها را آماده كرده بودند ، سوار شديم و به راه افتاديم . قريب دويست تن از زن و مرد قلعه بيرون قلعه منتظر ديدار ما بودند ، و اشكهائى بود كه نثار راه ما ميشد . ما هم تعارفاتى تقديم ايشان كرده ، به زبان تعارف از پذيرائى و محبتهاى ايشان تشكرها بر زبان داشتيم .\r\nجاده كلات وسيع و معلوم بود . ولى دستور داده بودند كه حتى المقدور ما را از بيراهه‌ها ببرند . چون به بيراهه افتادند ، راه را گم كرده عوض اينكه از راه ( خود ) بروند ، عوضى رفتند . چون معلوم شد عوضى رفته‌اند برگشتيم ، و به راه افتاديم . از دره‌هاى پرپيچ و خمى گذشتيم و به دهى رسيديم كه آن را پشت كوره ميگفتند . بسيار باصفا بود و با مشورت حسن خان آنجا پياده شديم . حسن خان جلوتر رانده كدخدا را خبر كرد . اهل ده با شادى و مسرت تمام باستقبال آمدند ، ما را پياده كرده مالها را\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nگرفتند و بدرختها بستند ، و جلو آنها علف ريختند . ما را هم به بالاخانه‌يى هدايت كردند كه پنجره‌هاى متعدد داشت . نهايت صفا از ما پذيرائى ميكردند .\r\nمعلوم نيست اهل دهات قديم درس عاطفه و محبت را از كدام مكتب آموخته بودند ؟ شايد از مكتب اجتماع كه همه اهالى آنزمان تقريبا با عاطفه و محبت سروكارى داشتند ، و انصاف و آدميت و بلندنظرى سرشان ميشد . خلاصه ، رفتيم و از گردنه‌هاى پر پيچ و خم و خطرناكى ميگذشتيم ، و سخت به زحمت بوديم . پس از طى گردنه‌ها ، برودخانه بسيار گوارائى رسيديم . هواى آن ناحيه بسيار لطيف و آب بسيار خنك ، رفع خستگيها شد . پس از پياده شدن ، از زحمت راه و مشقت سوارى كه به آن عادت نداشتيم ، حالم بهم خورد و سخت تب كرده و در آتش التهاب آن ميسوختم ؛ و پريشان بودم كه مبادا پريشانى رفيقان را فراهم كنم .\r\nدرهرصورت ، روز و شبى گذشت . بهرنحوى بود خود را روى قاطر انداخته ، مسافتى طى كرديم . گفتند تا كلات شش فرسخ است . از كنار حصار زرين كلات كه كوهى است بسيار بلند و سنگى و سربهوا كشيده ، عبور كرديم . و به بند ارغونشاه رسيديم . و از اينجا تا كلات راه بسيار صاف و هموار و باصفا است . خلاصه وارد قلعه كلات شديم . دو بعدازظهر و همه بخواب نيمروز بوده از گرما به سردابها پناه برده بودند . سه بغروب بود كه وارد دار الحكومه شديم . بدستور ماموران غلاظ و شداد ، آهسته ميرفتيم تا به پيشگاه عظمت و جلال حكومت رسيديم . در حياط حكومتى ، كنار حوض نيمكتى بود و برويش سه نفر نشسته بودند . و بمحض اينكه ماموران و اسيران داخل حياط شدند ، آنكه ميان نشسته بود پايش را روى پايش انداخته ، سبيلهاى خود را تاب ميداد . يعنى كه « ما حاكميم . » بدون اينكه به اسرا نگاه كند ، با رفيق پهلوئى به صحبت پرداخت .\r\nمرا تاب ايستادن نبود . بىاختيار نقش زمين شدم . خولىزادگان شمر مصب حارص‌صفت بلندش كردند ، خواهرزاد ابن ملجم دادى زده گفت ، « مگر نميدانى كجائى و در حضور چه كسى ؟ تو كه هيچ‌چى نمىفهمى ، پس اين عمامه را چرا سرت گذاشته‌اى ؟ »\r\nدر اين حيص و بيص يكى از آن دو نفر كه طرفين حاكم نشسته بودند ، خيره‌خيره نگاهى به من كرده يكباره خود را بپاى من انداخته پاهايم را ميبوسد ، و گريه مىكند و ميگويد ، « كاش ميمردم و شما را اينجا و به اين حال و روز نميديدم . » همه حاضران هاج‌وواج ماندند . منهم تعجبم كم از آنها نبود ، كه يا للعجب ! من در اينجا دوست و آشنائى نداشتم . او را از روى پاهايم بلند كرده در صورتش دقت ميكنم . مىبينم ميرزا عليخان است . صورتش را ميبوسم . ميرزا عليخان هم دست مرا گرفته بجاى خود روى نيمكت نشاند . براى مجد الاسلام و ميرزا آقا هم نيمكتى آوردند و آنها هم نشستند . حاكم دست و پاى خود را جمع كرده مرتب مىنشيند .\r\nبعد از چند لحظه باز ميرزا عليخان از جا برخاسته خود را بپاى من مياندازد ، گريه مىكند . او را به صد محبت بلند كرده گفتم ، « آقا ميرزا عليخان خدا حفظت كند ، آرام باش . الحمد لله هردو سلامتيم و بعد از چند سال يكديگر را پيدا كرديم . بنشين\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nصحبت كنيم . » او برخاسته ميگويد ، « بگذاريد روبروتان بنشينم تا چشم به زيارت جمال شما روشن باشد . »\r\nماحصرى از ميوه و عصرانه فراهم كرده پذيرائى ميكنند . آنشب را هم بشام مهمان ميرزا عليخان بوديم . ميرزا عليخان كيست و اين فرشته رحمت از كجا آمد ؟\r\nاجازه بدهيد برگرديم به هيجده سال قبل و از من بشنويد ؛ اوقاتيكه رشديه در تبريز مدرسه بازميكرد ، و رجاله‌ها برهم ميزدند و حرص مردم بدرس زيادتر ميشد ، يكى از آن شوق‌مندان به تحصيل ، طفل يتيمى بود كه مادرش را وادار كرده بود كه او را بمدرسه رشديه بگذارد . طفل خيلى هم بااستعداد از آب درآمد . چون يتيم بود بيشتر مورد توجه و محبت رشديه قرار ميگيرد . بعد از چند روز طفل از مدرسه غايب مىشود . فراش مدرسه بدنبالش ميرود ، مادرش ميگويد من پول كتاب و كاغذ و دفتر ندارم . رشديه پيغام ميدهد لوازم درسش را من مىدهم . على مىآيد و درس را دنبال مىكند . يك ماه گذشت . باز على غايب شد . فراش مدرسه بسراغش ميرود . مادرش ميگويد من ماهانه مدرسه ندارم . رشديه پيغام ميدهد از او ماهانه نميخواهيم و مجانى ميپذيريم . على بشوق تمام درس را دنبال مىكند . يك ماه و قدرى هم ميگذرد باز على غايب مىشود .\r\nفراش مدرسه بسراغش ميرود . مادرش ميگويد على شاگرد دكان شده و روزى سه شاهى مزد ميگيرد ، و بايد او اين پول را بياورد تا زندگى ما بگردد ، و اين پول كمك زندگى ما است . رشديه قرار ميگذارد روزى سه شاهى هم عصر بعصر كه على از مدرسه ميرود به او بدهند ، و روزهاى پنجشنبه سيصد دينار بدهند . على كلاس اول را تمام كرده ، قرآن و شرعيات هم خوانده ، سياق و ترسل و گلستانهم كتاب درسى او است ، و بسرعت پيش ميرود . سال بعد هم كه مدرسه شش ماه دوام كرد على هم درس را ادامه داد ، و بلطف پروردگار پيشرفت كامل حاصل كرده از تمام فرصت استفاده مىكند . از شاگردان درجه اول مدرسه و نور چشم مدير است . در عيد نوروز هم مدير يك دست لباس كامل و كفش و كلاه حسابى برايش تهيه كرده ، و كاملا هم لباس برادر بزرگم بود .\r\nعمر مدرسه بپايان رسيد . چنان كه سرنوشت ساليانه‌اش بود دستخوش بيلطفيهاى رجاله‌ها شده بهم‌خورد ، و شاگردانهم از هم پاشيدند . در دوره‌هاى بعد ، تا مدرسه رشديه در تبريز بود على استفاده ميكرد . معلومات لازمه را بدست آورده براى خود مردى شده بود . دست حوادث به خدمت ديوانش ميفرستد . ستاره اقبالش در ترقى بود تا باوج ارادت ميرسد . امروز در شمال شرقى خراسان رئيس تذكره است ، و چون حقوق حكومت و اعضاى آن را رئيس تذكره بايد بدهد ، باينجهت خيلى مورد احترام است و همه از او حساب مىبرند .\r\nامروز ولينعمت و مربى و پدر روحانى و تنها موجب و باعث خوشبختى خود را مىبيند . چرا چنين نباشد و فداكارى نكند ؟ آن هم كسى كه از طفوليت بشعور و كمال معروف بود .\r\nاول يكى از غلامهاى حكومت را صدا زده گفت ، « اين آقا آب اينجا را نميتواند بخورد ( آب كلات شور است ) روزى دو كوزه آب از سرچشمه براى آقايان بياوريد » .\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nبدين وسيله آب تامين شد . بديهى است آب كه دور بود تامين شد ، نان كه پهلوى خودشانست بطريق اولى تامين مىشود . آن شعر سعدى با اندكى تغيير مفهومش را بدست داد :\r\n تو نيكى ميكن و در دجله انداز * كه ايزد در بيابانت دهد باز \r\nخلاصه رشديه از بركت خدمتى كه هيجده سال قبل ، محض براى خدا انجام داده بود ، با رفيقانش كمى بآسايش افتادند . ولى درهرحال فراموش نكنيم كه هر سه اسير دولت استبداد و مقصر حكومت جابره‌اند . بايد بعسرت و سختى و مرارت و ناراحتى باشند ، پس بايد بدانيم كه در كلات خرما پخش نميكنند ، ولى توجه ميرزا عليخان در وضع اينان بسيار بسيار موثر بود و از پى ناراحتيها ميكاست .\r\nدر وسط كلات عمارتيست داراى گنبد زيبائيست كه از سنگهاى كبود ساخته شده است ، و از بناهاى شهريار قهار نادر شاه افشار است كه از قراريكه ميگويند ، اين بنا را براى خود ساخته بوده كه پس از مرگ هم زير اين گنبد دفن شود . اين بنا فعلا دار الحكومه است ، محل سكونت اسيران ما يكى از اطاقهاى كنار افتاده اين عمارتيست .\r\nروزها رشديه با بزرگان و ريش‌سفيدان كلات معاشرت داشته ، باخلاق و روحيات اهالى آشنائى كامل پيدا كرده بود . معاشرين رشديه مفتون بيانات او شده ، ششدانگ با او رفيق شده بودند . حضرات در كلات بودند ، تا فرمان مشروطيت صادر و آزادى اينان تلگرافا ابلاغ شد . چون فرمان آزادى بوسيله حكومت كلات به آقايان ابلاغ شد ، مجد الاسلام و ميرزا آقا مانند كودكى كه به پستان مادر بدود به طرف تهران دويدند .\r\nاما رشديه خواص اهالى كلات را دعوت كرده مژده مشروطه را ابلاغ و منافع آن را بيان كرده ، و آزادى عموم را تبريك گفت و همه را باتحاد و برادرى و رفاقت خوانده ؛ ضمنا چنين گفت ، « شما به چهل و دو اسم ماليات ميدهيد . از بركت مشروطيت چهل قسم آن موقوف خواهد شد و شما فقط به دو اسم جنسى و نقدى ماليات خواهيد داد . »\r\nاز بابت نمونه دو نوع از مالياتهاى مرسوم آنجا را بيان ميكنيم : وقتى حاكمى تنگ اسبش آنجا پاره شده بود ، بنام پول تنگ « تنگ‌پولى » مالياتى مقرر شده بود .\r\nوقتى حاكم براى پسرش عروسى كرده بود ، از آن پس مالياتى بنام پول عروسى « طوى پولى » مرسوم شده بود . به همين منوال مالياتهاى فراوان از من درآرى بر آن بيچارگان تحميل كرده بودند .\r\nرشديه پس از اين بيانات گفت ، « يك در خانه شما خرابست و سيل برده است ، بايد بسازند كه دوران خانه خرابى تمام شد . براى اين كار هريك از شما از صد دينار تا يك تومان و صد تومان يا از هر جنسى كه داشته باشد ، يا هرجور كمكى كه بتواند در اين راه فرمايد ، مضايقه ننمايد . » صداها بلند شد من يك بز مىدهم ، ديگرى گفت من دو من آرد ، سومى 2 قران ، چهارمى يك قران ، پنجمى يك تومان ، بدين ترتيب حاضر شدند كمكها فرمايند .\r\nرشديه آقا شيخ على پيش‌نماز را گفت ، « جنابعالى قلمدان را درآورده اينها را كه آقايان مرحمت ميفرمايند يادداشت كنيد . » اجناس زيادى جمع شد . همه را فروختند مبلغى شايسته بدست آمد .\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nدر آن روزها دولت روس به كار كشيدن راه‌آهن تركستانست ، و راه‌آهن عشق‌آباد از نزديك مرز ايران ميگذرد . رشديه متوجه شد كه در مسير راه‌آهن جنجاليست . خودش را به آن طرف زده ديد كارگران يونانى بمتصديان راه ميگويند شما با ما قرار گذاشتيد بهر نفرى روزى يك مناط و نيم بدهيد . حالا دبه درآورده ميخواهيد يك منات بدهيد .\r\nرشديه سر و سراغ گرفته مهندسى را كنار كشيده گفت ، « يك كار كوچكى در همين نزديكى ( اشاره بكلات ) داريم و بهر عمله روزى دو منات مزد ميدهيم . مزد خود شما را هم هرچه بگويند قبول داريم . » قرار مىشود روزى هشت مناط هم به خودش بدهند .\r\nرشديه كار را برايش شرح داده ، ضمنا متذكر شد آنچه لوازم براى انفجار كوه و غيره لازم است همه را يك‌جا تهيه فرمايند كه بعدا به زحمت نيفتيم . رشديه با مهندس و عملجات و لوازم راه افتاد . رسيدند . مردم بمحبت تمام آنها را استقبال كردند ، و عمله‌هائى هم از اهل محل براى كمك و دريافت مزد عادى برگزيده شدند . مهندس و عملجاتش با صميميت تمام كار ميكردند . از ته دره پىبندى شد . ساختمان بسرعت بالا ميآيد . پل زده شد و طرفين معبر كوه دو برج ساخته شد ، كه فاصله آنها هشت ذرع و قطر هريك سه ذرع و ارتفاع آنها 15 ذرع ، و روى دروازه به طرف بيرون ، هره سنگى ساخته شده بود ، بسيار زيبا بارتفاع يك ذرع و نيم .\r\nتوپى هم كه به ته دره پرت شده بود ، بيرون آورده تميز كرده در ايوان بالا مهارش كردند . چون مبلغى از پول مانده بود شيرينى و ميوه خريدند ، و از مازاد باروتها توپ را براى تيراندازى آماده كرده ، براى مشروطيت جشن مفصلى برپا كرده چند تير توپ هم شليك كردند . سرحددار روسها فورا قزاقهاى ابواب جمعى خود را به خط كرد ، به طرف مرز آورده به حال آماده باش نگاه‌داشته ، خود براى تحقيق مطلب پيش آمد . از جريان باخبر شده شيرينى مىخورد و تبريك ميگويد ، و ميرود . و حقيقت را گزارش داده همه را از نگرانى بيرون ميآورد .\r\nبا همه اين ، حكومت عشق آباد به رشديه پيغام ميدهد ، « مشروطه را كه گرفتى چرا نميروى ؟ » رشديه ميگويد ، « در خانه‌مان خراب بود آن را ميساختيم . ديگر كارى نداريم . » البته حكومت حق چنين پيغامى را نداشت ، ولى چون نماينده دولت استبدادى بود خود را به اين جسارت مجاز ديد . با وجود اين پيغام و اين پاسخ ، بكارگذار ايران اعتراض و او را وادار ميكنند كه رشديه از مركز احضار شود . وزير داخله تلگرافى به رشديه مخابره كرده در ضمن عرض تبريك مشروطيت ، مينويسد : « ارادتمند و تهرانيان مشتاق زيارتند » .\r\nرشديه كلات و كلاتيان را ترك كرده عازم تهران مىشود . مدت مفارقت رشديه از تهران هفت ماه بود .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\n\r\nفصل يازدهم رشديه پس از تبعيد شدن به كلات مدرسه حيوة جاويد\r\n\r\n","description":"","footnote":"","page_name":" 129 ","page_number":129},
  {"content":"\r\n . \r\n","description":"","footnote":"","page_name":" 130 ","page_number":130},
  {"content":"\r\n\r\nرشديه پس از تبعيد شدن به كلات ، مدرسه حيوة جاويد رشديه پس از فراغت از ساختن دروازه كلات ، بنابر دعوت و تقاضاى دولت ، كلات را به قصد تهران ترك كرد و بر سر مكتب خويش آمد .\r\nمكتب چه مكتبى ؟ عداوت عين الدوله با رشديه آفتابى شده بود ، و تبعيد وى هم به علت مخالفت با او بر زبانها افتاد . اعيانزادگان همه از مدرسه درآمدند ، و يك عده بسيار قليلى از بىبضاعتان در مكتب باقى ماند ، و مدرسه دخل و خرج نميكرد . گذران روزانه خانواده رشديه بمتنها درجه عسرت و سختى رسيد . هرچه قناعت كرده به سختى ميساختند ، كه لااقل مدرسه بگردد نشد . اجاره‌خانه عقب افتاد ، ناگزير به تخليه‌خانه شده خانه محقرى را نزديك حياط شاهى ( عودلاجان ) كوچه حاجب الدوله عهد عتيق ، متعلق به شيخ شيپور ، اجاره كرده مدرسه را به آنجا انتقال دادند . ولى چه مدرسه ؟ فقط حركت مذبوحى از آنان مانده بود . رشديه كه آمد آنجا را منحل ، و شاگردانرا بمدارس نزديك سپردند .\r\nبعد از عين الدوله ، مشير الدوله ميرزا نصر إله خان ( پيرنيا ) صدر اعظم شد و حاج مخبر السلطنه را بوزارت علوم برگزيد . اين مرد معارف‌پرور كه بكرسى وزارت نشست ، اول از همه بفكر مدارس ملى افتاد ، و كم‌وبيش كمك‌خرجى براى هريك معين فرمود .\r\nسهم مدرسه رشديه ماهى سى تومان بود ولى ما خبر نداشتيم . برادر شادروانم عريضه‌يى به مخبر السلطنه يعنى بمقام وزارت علوم نوشته ، وضع نكبت‌بار ما و مدرسه را گزارش ميدهد . حاج مخبر السلطنه ، معير الملك سررشته‌دار باشى وزارت معارف را مامور مىكند بمدرسه آمده ، نود تومان اعانه سه ماهه را بپردازد ، و همه‌گونه اميدوارى هم بدهد .\r\nاگرچه رسيدن اين مبلغ فرج بعد از شدتى بود ، ولى كجا كفاف قروض انباشته را از خرج مدرسه و كرايه‌خانه و مخارج دو عائله رشديه را ميداد . ؟ كار خرابتر از آن بود كه با اين كمكها اصلاح شود ، ولى خيلى خيلى بموقع و بجا بود . خدا خانه احسان را آبادان كند اگرچه از خزانه دولت باشد .\r\nدر همين روزها رشديه هم بسلامتى رسيده به خانه درآمد . زن و بچه‌ها بدروش جمع شدند . چه خانه‌يى و چه زن و بچه‌يى ؟ خانه مظهر تمام‌نماى فلاكت و پريشانى . رخساره‌ها زرد و سيماها گرفته . اگر نشاطى بود نشاط آنى ، آن هم از ديدار پدر بود . اگر در اولين\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nلحظه ورود پدر گريه‌هائى ديده شد ، معلوم نبود گريه نشاط بود يا شكايت از ماجراها .\r\nاگر جنب‌وجوشى بود معلوم نبود از نشاط ديدار يار غايب است ، يا برخاستن از عشق و افتادن از ضعف .\r\nدر غياب پدر شادروانم ، خانه ما ديدن داشت . برادر شادروانم محمد ، در اول تكليف هم سرپرست پريشانزادگان رشديه شده كودكان زبان‌بسته‌اش را نوازشها ميكرد ، و هم مدرسه را بدست لياقت ميگرداند .\r\nوالده و والده مقامى دست محبت بهم داده از فرزندان عسرت‌زده رشديه پرستاريها ميكردند . زهى شرف . همچنين زنان باتقوائى كه عسرتها و سختيها و تنگيها را مىبينند و شكرشان بدرگاه حق بيشتر و بندگيشان فراوانتر مىشود . هر عمل عكسى و هر كرده جزائى دارد . چه بسا ابر رحمتى كه از تبخير اشك فقيران به آسمان عنايت ربانى رسيده ، به صورت قطرات رحمت بر مزرعه خشك نااميدان مىبارد . چه بسيار نسيمهاى دلاويزى كه از افق رحمت الهى بر بوستان گرمازده مستمندان وزيده ، بدانها طراوت و خرمى مىبخشد .\r\nدرهرحال ، دوران نكبت سپرى شد و گل مسرت در بوستان ما شكفتن گرفت .\r\nشمع وصال طاق و رواق ما را پرتوافشانى كرد . آفتاب اقبال از مشرق اميد طلوع نمود .\r\nآبها كه از آسياب ريخته بود باز فراهم آمد . پروانه را بگردش انداختند و گردونه به كار افتاد .\r\nيك جنبش روحانى در يك گوشه شهر باعث شد كه لباس مديريتى بر اندام رشديه دوخته شود . مدرسه تبليغاتى امريكائى كه از مدارس و دار التبليغهاى ترسايى بسيار قديمى تهران ، و تحت‌نظر كشيشان متعصب مسيحى اداره ميشد ، روزهاى يكشنبه را باحترام مسيحيت تعطيل ميكرد و روزهاى جمعه را مدرسه دائر بود .\r\nكتاب انجيل فارسى و انگليسى « وزبور داود » و امثال آنها ، جزو كتب درسى مدرسه بود ولى از دين و اخلاق اسلامى نشانى نه . در تهران كاتوليكهاى فرانسوى هم مدرسه داشتند و دارند ، و هرگز چنين نبودند و نيستند . اين سياست خام اين دسته از غريبان است كه در مشرق نارضايتيها فراهم ميكنند و اين آتش روزى زبانه كشد . . .\r\nخلاصه مدرسه امريكائى بنا را بر اين رسم غلط گذاشته بود . پاره‌يى از شاگردان مسلمان كه مايل نبودند دين خود را باراده آن آقايان متعصب از دست بدهند ، بوزارت معارف شكايت كردند . وزارت معارف هم تصميم گرفت يك مدرسه اسلامى براى آنها تاسيس كند ، و برنامه‌اش را طورى تهيه نمايد كه بهيچوجه وقفه و تعطيلى در دروس شاگردان پيش نيايد .\r\nاواسط سال بيست و پنج قمرى بود كه بامر حاج مخبر السلطنه وزير علوم ، باغ و عمارت حاج ميمنة الملوك خانم ، واقع در جلوخان مروى را اجاره كرده و تعدادى از ميز و نيمكتهاى دار الفنون و مدرسه نظام ( پشت دار الفنون ) را به اين محل انتقال داده ، مدرسه را با يكصد و بيست و سه نفر شاگردان مسلمان و مسلمان‌زاده مهاجر آنجا افتتاح كردند . برنامه تحصيلى آن بسيار عالى و در حدود برنامه دار الفنون و مدرسه امريكائى\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nبود .\r\nشاهزاده منتظم نظام به سمت نظامت مدرسه ، وحيد الملك بمعلمى انگليسى ، و قبل از آمدن ايشان از اروپا ، نصرت إله خان نامى از تحصيل‌كردگان انگلستان بجاى ايشان ، و پروفسور حبيب الله خان شهاب بمعلمى زبان فرانسه ، و سيد ابو القاسم حكيم ، معلم رياضيات دوره دوم مدرسه نظام ، بمعلمى رياضيات دوره دوم معين گرديدند . و ساير معلمين هم به همين پايه از معلمين درجه اول شهر انتخاب شدند . مدرسه بنام « حيوة جاويد » دائر و سال را به پايان رسانيد ، و تعداد شاگردان از چهارصد گذشت ؛ و مرجع اعيان و اشراف و وجوه اهالى تهران از هر طبقه شد .\r\nبخاطر دارم كه در گذاشتن ميز و نيمكتها شخص شخيص مخبر السلطنه با محمد صفى خان ناظم العلوم قبول زحمت ميفرمودند ، و چون فرشتگانى كه بكمك بشر آيند ، از آسمان عزت نزول اجلال فرموده با مشهدى على و اسد الله بيك فراش مدرسه ، در تنظيم اطاقها كمك ميكردند .\r\nشادروان حاج مخبر السلطنه از تاسيس اين مدرسه بسيار خوشحال و چنان مسرور و مشعوف بود كه حد نداشت . از همين مسرت بود كه در تنظيم ميز و نيمكتها بهتر از خانه خود خدمت ميكرد . خدايش بيامرزد كه آن رفتار آن روز او امروز هم براى من درسى است . خدا روان هردوشان را شاد دارد و دو حورى سيما را در غرفات بهشت به تنظيم عشرتكده آنان گمارد .\r\nاما سرگذشت اين مدرسه . خدا ميداند در نوشتن اين قسمت قلم پيش نميرود و براى تحرير يك جريان تلخ آماده نيست . و لكن چون تاريخ است ناگزيرم بنويسم . پس اجازه فرمائيد بسيار باختصار اشاره‌يى كرده بگذريم .\r\nاين مدرسه باندازه‌يى ترقى كرد ، كه دار الفنون فرتوت آن روز را تحت الشعاع خود گرفت . رئيس دار الفنون ، يا خان رئيس را اين جريان خوش نيامد و ديگ حسدش به جوش آمد . اعضاى متنفذ اين مدرسه را يك‌يك دعوت كرده وعده‌هاى درخشانى داد ، كه وسائل انحلال اينجا را فراهم كنيد ، و از شما كاملا قدردانى شده در وزارت فرهنگ به شغل مناسبى منصوب ميشويد . ملاقاتها طورى انجام ميگرفت كه روح مخبر السلطنه هم اطلاع پيدا نميكرد . بدبختى اجتماعى همين‌جا است كه همه صاحب فكر كوچك بوده ، محيط محدود خود را مىبينيم ، و هيچ مايل نيستيم محيطى رخشانتر از محيط خويش ببينيم . اگر موسسه‌يى زيباتر و بهتر از موسسه خود ببينيم ، عوض اينكه در بالا بردن و بهتر كردن سازمان خود بكوشيم ، در انحلال موسسه طرف و زمين زدن او ميكوشيم . و بدبختانه اساسا روح اجتماع در ما نيست .\r\nدر ميان اهالى يكى از ممالك مترقى درجه اول ضرب المثلى است ميگويند ، « يك فرد از ما به قدر خر نمىفهمد ، دو نفر كه شديم كمپانى تشكيل ميدهيم ، سه نفر كه شديم دنيا را اداره ميكنيم . » اين گونه مثلها دستور اجتماعى آن ملت است كه بدانند تنها نبايد كار كنند ، كه سخت مغلوب ميشوند . برعكس ما كه هرچند فردا فرد ما داراى لياقت فراوان باشيم ، روح اجتماع نداريم و منبع تمام انحطاط و عقب‌ماندگيها همين\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nاست . معذرت ميخواهم حاشيه رفتم . برگرديم بسرگذشت سياه مدرسه . خدا كند بشر درصدد افساد نباشد ، و الا پيدا كردن راه فساد آسانست . كارمندان مهم حيوة جاويد تطميع و اغوا شدند . كم‌كم چند نفر از اكابر شاگردانرا كه در مدرسه امريكائى هم پيش قراول شاگردان در آن نهضت بودند ، با خود همراه كردند . مدرسه شاگرد نوزده يا بيست ساله زياد داشت ، و همه شاگردان كلاس دهم مرد بودند و نيرومند .\r\nتحريكات تقويت شد . عده اخلال‌گران از معلم و متعلم قابل توجه گرديد . آنزمان معمول بود در مدارس مشق نظام ميدادند ، و مشاق مدرسه حيوة جاويد سرهنگ سالار انتظام بود . روزى در حين مشق دادن شاگردان چوب تعليم بدست يكى از شاگردان گستاخ زورمند خورد . ماده مستعد بود . بىادبانه اعتراض كرد . همدستان به دو پيوستند و در اعتراض با او هم‌آواز شدند . فرداى آن روز عذر آن شاگرد را از مدرسه خواستند .\r\nاز شاگردان اكابر عليه اين اخراج اعتراضها شنيده شد . آموختگان و فريب‌خوردگان آموخته خود را اجرا كردند . دو روز پس از اين جريان كار بجاى باريك كشيد و شد آنچه شد .\r\nدر اول بلوا جريان از بيرون مدرسه منقلب بود . چند نفر از طلاب مدرسه مروى بسرعت داخل مدرسه شده ، رشديه را ميان خود گرفته از ميان ربودند . و الا رشديه‌ئيكه از دست اجامر و اوباش تبريز و مشهد خلاص شده بود ، حيات موقتش را در حيات جاويد از دست ميداد . آن هم بدست محصلين ! !\r\nاز فرداى آن روز مدرسه وضع خاصى داشت . از معلمين عده معدودى بيشتر نيامدند .\r\nاخلال‌گران از شاگردانهم تكليفشان معلوم بود . يك عده‌يى از آنها كه آمده بودند ، رشديه چنان ديد كه عذرشانرا بخواهد ، مگر آنهائيرا كه از مدرسه امريكائى نبودند .\r\nمخبر السلطنه بيش از همه از انحلال مدرسه پريشان بود ، كه يك موسسه پرارزش فرهنگى از دست رفته است . و به آن فرهنگى حق‌نشناس كه از بستگانش هم بود فرمود ، « عوض ترقى دادن مؤسسه خود به مؤسسه ديگران حسد ورزيده آن را منحل ميكنيد ؟ » براى اخلال‌گران از اعضاء كه رئيس وعده مساعدت داده بود ، در وزارت فرهنگ كارى درست نشد . و حاج مخبر السلطنه به هيچ وجه موافقت نفرمود ، و جدا با استخدام آنها مخالفت داشت .\r\nحاج مخبر السلطنه از شرمندگى خود ( چون ديه بر عاقله است ) روى ملاقات با رشديه نداشت . دو روز بعد رشديه براى گله‌گذارى از آن مرد عزيز خدمت حاج مخبر السلطنه رفت . در وى حالتى يافت كه تجديد مطلع را مروت نديد .\r\nمدرسه كم‌كم ترجى گرفت و برنامه دروس مدرسه امريكائى از آن حذف شد . و مدرسه خوبى بود و شاگردان آن دوره امروز هرجا باشند ، ميدانند هرچه دارند از آن مدرسه دارند . مدرسه داراى هفت كلاس بود . حقير و همدرسانم در كلاس پنجم بوديم .\r\nتا هستيم مرهون عنايات معلمين گرانقدر خود خواهيم بود ، چه در رياضى چه در زبان و چه در ادبيات . مدرسه آرام بود ، اما وضع مملكت بسيار مغشوش بود و اوضاع هم در كمال پريشانى .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\n\r\nفصل دوازدهم كودتاى محمد على شاه\r\n\r\n","description":"","footnote":"","page_name":" 135 ","page_number":135},
  {"content":"\r\n . \r\n","description":"","footnote":"","page_name":" 136 ","page_number":136},
  {"content":"\r\n\r\nكودتاى محمد على شاه محمد عليشاه از به دو جلوس به سلطنت با مشروطيت مخالف بود ، و معلمينش نيز درس مخالفت داده برعليه آزادى و مشروطيت تشويق و ترغيبش ميكردند . بالاخره تفتينات آن شيطان‌زادگان در وى موثر افتاد ، بخصوص از روزى كه سوءقصد نگارستان اتفاق افتاده بود ، او نقشه برانداختن آزادى و آزادىطلبانرا كشيده ، منتظر فرصت بود كه نيت شوم خود را بكرسى بنشاند .\r\nقضيه سوءقصد نگارستان چنين بود ؛ روزى در مراجعت از فرخ‌آباد دوشان تپه ، در سه‌راه نگارستان نزديك سردر ظل السلطان ، از بالاخانه‌ئيكه عكاس‌خانه بود ، در حين عبور وى بمبى پرت ميكنند ، به اسبها تصادف كرده آن بيگناهانرا تلف مىكند ، و بشاه آسيبى نميرسد . بسلامتى وى شهر را چراغان كرده خيرات و صدقات دادند . ولى شراره آن آتش در اعماق دلش بود . بالاخره با اربابش مشورتها كرده ، لياخوف رئيس ديو - يزيون قزاق را احضار و دستور ميدهد مجلس را بتوپ بسته ، آزاديخواهان را از مجلس و انجمن آذربايجان دستگير و بزندان باغ شاه كه صدر الاشراف رئيس زندانها بود ، تحويل دهد .\r\nدر 23 جمادى الاول 1324 ، لياخوف برنامه خود را اجرا كرد . محل مبارزه مجلس شورا بود و انجمن آذربايجان ، كه نزديك ميدان بهارستان و روبروى عمارت سرسراى ظل السلطان بود . مجلس پس از دو ساعت محاربه سقوط كرد ، و قزاقان آنجا را غارت و عده كثيرى را دستگير كردند . انجمن آذربايجان شش ساعت مقاومت كرد . آقايان شريف‌زاده و حاج ميرزا ابراهيم ، وكلاى نامى آذربايجان و جمعى از آذربايجانيان در اين نبرد شربت شهادت نوشيدند . پنج بعد از ظهر بود كه آنجا هم سقوط كرده بتاراج قزاقان رفت . علاوه‌بر اين دو محل ، عمارت ظل السلطان ( وزارت فرهنگ فعلى ) هم مورد غارت و چپاول قزاقان قرار گرفته ، فرش بسيار قيمتى طالار بزرگ با شوشگه قطعه قطعه شده ، هر قطعه‌اش بدست قزاقى افتاد . علت غارت اينجا آن بود كه ظل السلطان با مشروطيت و مشروطه‌طلبان موافق بود ! !\r\nآزاديخواهان و خطيبان و وجوه مشروطه‌طلبان ، در باغ شاه به وضع بسيار فجيعى بشهادت رسيدند . استبداد با هيكل منحوس خود در باغ شاه مستقر شده ، بر پايتخت حكومت\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nميكرد .\r\nكسى نبود به محمد عليشاه بگويد ، اى وارث تاج و تخت كيان ! چرا اميدگاه خود را دامن بيگانگان تشخيص داده‌اى ؟ چرا نبايد در روى ديدگان ملت براى خود جايگاه سازى كه تو را بجان و دل بپذيرند ، و خاك پايت را توتياى چشم ارادت كنند ؟ » كسى نبود به آن خطاكار بگويد ، « اى جوان بىتجربه ! چرا بايد سعادت و استقرار خود را در اطاعت از اجانب ديده ، براى رضاى آنان ملت بيگناه خود را به خاك و خون بكشى ؟ » كسى نبود به آن خائن اجنبىپرست گويد ، « تو بايد ملت را پشتيبان خود قرار دهى نه شاپشال و لياخوف بدتر از آنها را » .\r\nآيا يك مرد صالح خيرانديش دوروبر محمد عليشاه نبود كه قدرى از تملق كم كند ، و به او بگويد ، « كه بدنبال اين قدمهاى شوم ، روزهاى تاريكى خواهى داشت » .\r\nناصحانه بگويد ، « بيا و به خود آى و به عدالت گراى - ايران وطن تو و تاج و تخت ارثيه گرانقيمت تو است برايگانش از دست مده . »\r\nيك نصيحت دهى نبود كه به محمد عليشاه بگويد ، « اين راهى كه ميروى بدره‌هاى خطرناكى منتهى است ، برگرد و به راه حق و حقيقت برو . بر خود رحم كن . روانيست كه باشى و بالاخره در گوشه‌هاى ديار غربت در خاك نفرت‌خيز اجانب ، از دنيا رفته آخرين لحظات زندگى ببالينت دژخيمان تو باشند ، و با حسرت تمام از دنيا به روى . »\r\nاى بيچاره واژگون‌بخت ايكاش خيرانديشى در اطراف تو بود و رهنماى تو ميشد و تو را بسعادت حقيقى نزديك مينمود !\r\nاى وارث نگونبخت تاج و تخت ، كاش زبان امواج دريا را ميدانستم و آخرين راز و نياز حسرت‌بار تو را با آبهاى متلاطم هشتر خان ، كه بدانجا پناه برده‌اى ميفهميدم ، و براى مردمان بازگو ميكردم ، يا مينوشتم و بيادگار ميگذاشتم .\r\nدر اين چند سطر غصه‌بار صحبت از اطرافيان پادشاه شد ، بىمناسبت نيست اين چند سطر را هم تقديم خوانندگان عزيز كنيم ، تا بدانند مشير و مشار بزرگوار اين پادشاه چگونه كسى بوده و چنان كس چه رهنمائى مىتوانست باشد ؟\r\nدر دوران فترت يا حكومت سه ساله محمد عليشاه ، بعد از بمباران مجلس .\r\nدو پيش‌آمد كوچك اتفاق افتاد كه در اذهان اثرات خاصى گذاشت :\r\nوقتى كه عمارت شمس العماره در زمان ناصر الدين شاه ساخته شد ، ناصر الدين شاه بدست خود يك درخت نارون در حريم در ورودى نشانده بود ، و اين درخت كهن سايه افكن زيبائى بود . در اواخر سال 1326 قمرى در نتيجه طوفان اين درخت افتاد . همه گفتند درختى را كه جد شاه بدست خود كاشته بود و سالها برپا بود ، امسال از ريشه برآمد . پادشاهى محمد عليشاه دوامى نخواهد كرد .\r\nپيش‌آمد دوم اينكه بيرقهاى شمس العماره را عوض كرده بودند . كلاغها هوس كرده شير و خورشيد آن را با منقار پاره كرده ميبردند . بيرقها را عوض كردند . باز كلاغها ايفاى خدمت كردند .\r\nدر اين ايام منزل ما جلوخان مدرسه مروى باغ حاج ميمنة الملوك بود ، كه حالا\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nتيمچه مظفريست . در جلوخان مروى ، بدست شادروان خان مروى بانى مدرسه در زمان فتحعليشاه ، دو درخت چنار نشانده شده بود ، كه در اين زمان دو درخت بسيار كهنى شده بودند كه محيط هريك قريب سه ذرع بلكه بيشتر هم بود ؛ شاخه افكنده فضاى بزرگيرا گرفته بود . در خانه ما هم دو چنار بزرگ بود البته نه به بزرگى آنها ، ولى در ارتفاع تقريبا بپاى هم ميآمدند . چنان كه رسم كلاغانست به روى درختهاى كهن نشسته مشغله آوازشان فضاى اطراف را پر مىكند . و اگر درختان متعدد باشند زود زود كلاغان تغيير محل داده از درختى بدرختى ميپرند . جلوخان مروى با شمس العماره هم فاصله چندانى ندارد و به پنجاه ذرع شايد برسد .\r\nدر يكى از اين روزها ، امير بهادر پدرم را احضار مىكند . پدرم ميرود و مىنشيند .\r\nامير بهادر پس از سلام و تعارف بپدرم ميگويد ، « شما را چه بر آن داشته است كه كلاغها را دستور بدهيد كه بيايند و بيرق قصر پادشاهى را پاره كنند ؟ » ( معلوم مىشود با مير بهادر گفته‌اند كلاغها از منزل رشديه ، مدرسه حيوة جاويد ، برخاسته يكسر بسراغ بيرقها ميايند و آنها را پاره ميكنند ) رشديه مىبيند كار خيلى خرابست . خودش را گرفته با طرز اعتراض ميگويد ، « شما را چه بر آن داشته است كه در تكيه دولت تعزيه‌خوانى كرده در موقع گشودن در ازدحام جمعيت سه بدبخت را زير دست و پا به كشتن دهيد ؟ » ( كه سه روز قبل اين قضيه اتفاق افتاده بود ) امير بهادر ميگويد ، « بلى اين عمل غلطى بوده است . ما هم از فردا در را نمىبنديم . يا اگر بستيم تا خاتمه تعزيه باز نميكنيم ، كه چنين كارى پيش نيايد » . رشديه هم ميگويد ، « ديگر كلاغها بسراغ بيرقها نخواهند آمد . » از قضا ديگر نرفتند .\r\nچنين اشخاصى مشير و مشار و مستشار محمد عليشاه بودند . آيا كارهاى آنها ممكن است بهتر از آنها باشد كه ميكردند ؟\r\n آنكه شيخش اين‌چنين گمره بود * كى مريدش را به جنت ره بود \r\nهمين امير بهادر كه يكى از شيرين‌كاريهايش را شنيديد ، سپهسالار محمد عليشاه و بزرگترين مشير و مشار او ، شاهكارهاى فراوانى دارد كه البته كم‌وپيش آن را شنيده‌ايد و البته محمد جعفر قهوه‌چى خاصه او را هم ميشناسيد .\r\nاين امير بهادر بسى از اشعار شاهنامه را حفظ بود ، در موقع بيكارى براى سرگرمى لباس رستم را ميپوشيد ، و سطوت السلطنه برادرزنش را لباس اشكبوس به تن ميكرد ، و باهم به همان آئين قديم جنگ ميكردند ، و گفتگوشان هردو از اشعار فردوسى بود .\r\nدر اين نمايشها خودش هميشه رستم ميشد و سطوت السلطنه بيچاره بود كه بايد بهر لباسى درآيد ، و بدست رستم آفاق مغلوب شود .\r\nدر وصف حالش شعرى ساخته بودند كه بند اولش اينست :\r\n من سپهسالار جنگم يللى * فارغ از ناموس و ننگم يللى\r\nوقت دعوا چون پلنگم يللى * كرده قليان سينه‌تنگم يللى \r\n« اى محمد جعفر تزاول قليان گتى » ( تركيبى است - اى محمد جعفر زود باش قليان بياور ) .\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nشاهنامه امير بهادرى يادگار بسيار شيوا و پرقيمت اين سپهسالار جنگ است . الحق بوفا و حقشناسى معروفست ، و تا آخر عمر در مسلك و خط سير خود كوچكترين تغييرى نداد ، و كمترين انحرافى پيدا نكرد و به آن راهى كه ميرفت ايمان داشت و تظاهر نبود .\r\nاز اول دست ارادت به محمد عليشاه داد و تا آخر عمر بر سر وفاى خود بود .\r\nروسها كه با مشروطيت ايرانى مخالف بودند ، پس از استقرار مشروطيت و تاسيس مجلس وكلا و ساير مقدمات آزادى ، به تبريز نيرو وارد كرده ، باغ شمال را مركز عمليات خود قرار داده ، ايرانيان خيانت‌پيشه را چون رحيم خان چلبيانلو و حاج صمد خان شجاع - الدوله تقويت كرده ، عليه آزادىطلبان جبهه جنگ به پا داشتند . دست قدرت نابغه توانا ستار خان سردار ملى و همكار گراميش باقرخان سالار ملى را بوجود آورده ، پشتيبان مليون قرار داد ، و خطه آذربايجان زير سم اسبان روس و تبريز تا كوه زينعلى و عينعلى جبهه جنگ دو فرقه مليون و دولتيان شده بود . با اينكه روسها مخالفين آزادىطلبانرا كمك ميكردند ، و بوسيله توپخانه بدست نشاندگان خود ، يعنى رحيم خان و حاج صمد خان كمك فراوان داشتند ، معهذا نيروى ملى فاتح شده آن دو سردار كافى ، بكمك مجاهدين ، دشمنان را برانداختند و آزادى را همه‌جا بگستردند .\r\nمحمد عليشاه پس از توپ بستن مجلس بفكر سركوبى تبريزيان افتاد ، نيروى فراوانى با تجهيزات كافى قزاقخانه بسرپرستى عين الدوله به تبريز فرستاد . از اين جريان رشديه خيلى پريشانست . شبها خوابش نميبرد . با اينكه پدرم كمتر از جريان سياسى و امور خارجى خود در خانه صحبت ميكرد ، ولى روز عزيمت نيرو به تبريز گفت ، « نيروئى كه امروز با عين الدوله به تبريز حركت كرده است مشروطه و مشروطه‌چيانرا خواهد كوبيد . »\r\nخنثى كردن اين نقشه و ايجاد وسائل مغلوبيت و ناكامى عين الدوله ، رشديه را با افكار تازه‌يى آشنا ميكرد . اطلاع پيدا كرد كه محمد وليخان سپهدار اعظم ( تنكابنى ) ، سپهسالار بعدى ، از تهران حركت و ماموريت دارد كه ايل شاهسون را بكمك عين الدوله حركت دهد . اين خبر رشديه را به يك مسافرت غير مترقبه بىمقدمه پنهانى واداشت .\r\nرشديه از اين اقدام خود صددرصد نتيجه مثبت گرفته بلطف خداوند توفيق كامل يافت .\r\nدر حقيقت مهمترين رل سياسى را با موفقيت كامل بازى كرده ، صفحه بسيار درخشانى بر كتاب حيات سياسى خويش افزود كه شرح آن مختصرا بدين قرار است :\r\nرشديه بمحض اينكه شنيد محمد وليخان چنين ماموريت مهمى را دارد ، بدنبال او برخاسته حوالى رشت به او ميرسد و به ملاقاتش ميرود . سپهدار ميپرسد ، « چه عجب شما كجا ؟ اينجا كجا ؟ » رشديه ميگويد ، « ارادت ديرينم بشما مرا برآن داشت كه در چنين روزها از شما دور نباشم ، و اگر از دستم برآيد خدمتى كنم . و طرحى ريخته‌ام كه مايه سعادت دو دنيا ، و كاميابى هردو جهان شما باشد » . گفت ، « طرحت چيست ؟ » رشديه گفت ، « اول بفرمائيد ببينم مرا چه‌جور آدمى ميدانيد ؟ و نسبت بخودتان چطور تشخيص داده‌ايد ؟ »\r\nسپهدار ميگويد ، « آنچه در اين مدت طولانى دوستى از شما ديده‌ام ، مسلمانيد ، و\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nوطن‌پرست . شواهد فراوان هم دارم . » رشديه پرسيد ، « نسبت بخودتان چطور تشخيص داده‌ايد ؟ » سپهدار گفت ، « اگرچه باهم تماس ادارى و خدمتى نداشته‌ايم ، ولى از شما نسبت به خود جز صفا و صميميت نديده‌ام . و البته خيرخواه من بوده‌ايد . بطور كلى اينرا قبول دارم كه از شما به من ضررى نرسيده و از معاشرت و آشنائى شما نه‌تنها ضرر نديده‌ام ، بلكه استفاده كرده لذت روحى هم برده‌ام . »\r\nرشديه گفت ، « اشهد بالله حالا هم اداى حق دوستى و وظيفه دوست‌پرورى و رفيق نوازى خود را در نظر گرفته ، به اين ملاقات شما شتافته‌ام . »\r\nرشديه گفت ، جنابعالى ماموريت داريد كه شاهسون را با كمك عين الدوله برانگيزند . و نيروى كاملى از آنان به كمك عين الدوله به تبريز فرستيد اينطور است ؟ » سپهدار گفت ، « بلى تصميم همين است » .\r\nرشديه گفت ، « سئوالى دارم اگر بكمك شما و اجراى اين تصميم قواى دولتى فاتح شدند فتح بنام كيست ؟ » گفت ، « عين الدوله . »\r\nرشديه گفت ، « عين الدوله اگر فاتح نشود ، براى مغلوبيت خود چه عذرى خواهد آورد ؟ » سپهدار بفكر فرورفت .\r\nرشديه گفت ، « چرا فكر ميكنيد ؟ اجازه بدهيد جوابيرا كه عين الدوله خواهد گفت من عرض كنم » فرمود ، « بگو » . رشديه گفت ، « عين الدوله خواهد گفت اعزام افراد شاهسون آنطور كه دستور داده شده بود و لازم بود انجام نشد ، و باعث شكست دولت گرديد . » سپهدار چشمانش درخشان مىشود و اين سخن رشديه باعماق دلش مىنشيند ، و ميگويد ، « بد نگفتى اگر شكست بخورد ممكن است همين عذر را بياورد » .\r\nرشديه گفت ، « ممكن خير ، بلكه حتمى است . پس شما بعملى اقدام ميكنيد كه نفعش صددرصد براى ديگريست ، و ضررش صددرصد براى شما » . سپهدار بسمع قبول گوش ميدهد . سپهدار گفت ، « عقيده شما چيست ؟ » رشديه بسى خوشحال است كه از كشت خويش نتيجه خوبى دارد ميگيرد . گفت ، « قبل از اينكه عقيده‌ام را بيان كنم ، سخنى دارم . خواهشمندم خوب توجه فرمائيد . ميگويند عالم در ترقى است ، پرده مشروطيت كه در ايران بالا رفت ديگر نميافتد ، و مشروطه به حكم طبيعت روزبروز ترقى خواهد كرد ، و مردم كه لذت مشروطه و آزادى را چشيده‌اند ديگر زير بار استبداد نميروند ، و درخت مشروطيت بزرگ و تناور خواهد شد . اگر چند صباحى آبش ندهند و از او مراقبت نكنند ، خشك نخواهد شد كه ريشه‌هاى آن باعماق زمين رفته است . و از آب تحت الارضى تغذى خواهد كرد ، تا باز دوره طراوتش برسد و سايه‌افكن شود و سايه‌اش همه كشور را بگيرد . فريب موفقيتهاى دشمنان مشروطيت را نبايد خورد ، كه قطعا چند صباحى بيشتر دوام نخواهد كرد . حكومت ايران مشروطه شد و مشروطه هم خواهد بود . ممالك جهان ايران را مشروطه شناخته‌اند . فريب اين موفقيت را نخوريد كه قطعا دوام نخواهد كرد .\r\nعقربه ساعت به عقب برنميگردد . مردم ديگر از مشروطيت باستبداد برنميگردند . بخصوص كه از محمد عليشاه هم دل خوشى ندارند . براى من گران ميآيد كه دوست ارجمند من زحمت بكشد و به حد كمال سعى و كوشش كند و زحمتها تحمل نمايد ، و نتيجه همه اين\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nتلاشهاى او از آن ديگرى باشد . يعنى سود آن حتما نصيب ديگرى باشد ، و ضرر آن حصه دوست من . »\r\nسپهدار گفت ، « اينكه گفتى راست است من هم حالا حس ميكنم كه همينطور است ، و خوب فهميده‌ايد عقيده شما چيست ؟ » رشديه گفت ، « طرحى ريخته‌ام كه اگر اجرا كنيد همه افراد ملت ، بخصوص آزادىخواهان فدائى شما باشند و شما را بپرستند ، و در تاريخ هم نام نيكى از شما بماند و در دنيا و آخرت سعادتمند باشيد . هيچ ميدانيد از اين ماموريتى كه به گردن گرفته‌ايد پيش آزادىطلبان كه اكثريت مسلم افراد كشور را تشكيل ميدهند ، بدنامى كامل براى خود خريده‌ايد ؟ و مورد غضب مشروطه‌طلبان و آزادگان قرار گرفته‌ايد ؟ اگر بساط برگردد و حتما خواهد برگشت ، و كار بدست مليون افتد كه حتما خواهد افتاد ، ميترسم براى حضرتعالى صدمه بزرگى فراهم آيد . آمده‌ام كه نه‌تنها آن صدمه حتمى را از حضرتعالى دور كنم ، بلكه محبوبيت فراوانيهم براى شما حاصل آرم ، كه حتى بيوه‌زنان در سر سفره خود دعاگوى شما باشند » .\r\nسپهدار گفت ، « همه اينها درست ، نقشه را بگو » . رشديه گفت ، « شما چيتان از عين الدوله كمتر است كه فانوس‌كش او باشيد ؟ او با استبداد و ستمكارى معروف است و منفور همه ، و شما آن منفوريت را نداريد . حقيقتش اينست كه شما هنوز خودتانرا بجامعه معرفى نكرده‌ايد . من آرزومندم روى قابليت و خدادادى جنبش مقدسى كرده به نيكنامى فاتح و مظفر و منصور باشيد . » سپهدار گفت ، « دلم آب شد نقشه‌ات را بگو » .\r\nرشديه گفت ، « بتوفيق پروردگار و توكل به حضرت او ، از همين‌جا فسخ عزيمت كنيد و قباى ملى بر تن خود بپوشيد ، و خود را مشروطه و آزادىطلب معرفى فرمائيد . چون حكومت گيلان با شما است ، بمحض اينكه به رشت رسيديد و به محل حكومت وارد شديد ، ورق را برگردانيد و سپهدار ملى باشيد . و علم مشروطيت بدوش بگيريد . و پيش قراول آزادىخواهان اين ناحيه شويد . و روابط خود را با كميته ملى تبريز برقرار كنيد .\r\nمطمئن باشيد محبوبيت فراوانى حاصل خواهيد كرد و صددرصد توفيق يافته كامياب خواهيد شد . »\r\nسپهدار عادت داشت تصميم تازه‌يى كه از سر نشاط ميگرفت ، كلاهش را برميداشت و دوباره بسرش ميگذاشت . چون رشديه سخنش باينجا رسيد ، كمى فكر كرد . از سر نشاط تبسمى بر لبانش آمد ، كلاهش برداشت و بنشاط گذاشت و گفت ، « آقاى رشديه خيلى ممنونم . پيشنهاد ذيقيمتى كرديد . رفتم كه چنين كنم . ولى بايد شما هم با من باشيد » .\r\nرشديه كه از شادى در پوست نمىگنجيد با كمال مسرت قبول كرد .\r\nاوقاتيست كه در رشت ملت ، يعنى مشروطه‌طلبان بسركردگى كسمائى شوريده ، عمارت حكومتى را آتش زده و حاكم را كه سردار افخم بود كشته‌اند . در چنين موقعى سپهدار ، كه در تمام نواحى شمال معروفيت كامل دارد ، بحكومت وارد ، مليون و آزاديخواهان را پيغام محبت فرستاده ، خود را حامى مشروطيت و هواخواه مشروطه‌طلبان معرفى كرد . جماعت كه تشنه چنين پيغامها بودند ، پروانه‌وار بدور سپهدار جمع شده با فريادهاى « زنده باد » ، حاضر شدند تا آخرين قطره خون خود براى دفاع وطن و\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nمشروطيت قيام كنند . سپهدار هم بخواص مليون ، كه براى اطاعت و ابلاغ فرمانبردارى خود در حضور بودند گفت ، « اميدوارم بكمك پروردگار و مساعدت و جانبازى شما مشروطيت را در تمام كشور استقرار بخشيده ، كابوس نكبت را كه بر پايتخت مستولى است سرنگون كنيم . بايد برادران رشيد تبريزى ما بدانند كه در اينگوشه كشور هم ما حامى و هواخواه ايشانيم ؛ مرامى داريم كه آنان دارند ، راهى خواهيم رفت كه آنان ميروند » .\r\nرشديه هم از اينكه پنبه عين الدوله را زده در تبريز تنها و بىكمكش گذاشته ، سلندر و قلندرش كرده است ، بسيار خوشحالست و بيشتر از اين مشعوف است كه با اين اقدام ، نيروى ملت را تقويت فراوان بخشيده است .\r\nاهالى رشت دسته دسته به خدمت سپهدار رسيده اظهار اطاعت و انقياد نموده ، آرزومندند در خدمت اين سردار موفقيتهاى بزرگى بدست آورده ، نيكنام دو جهان باشند . سپهدار هم بسيار مشعوف و سركيف است و از اين تغيير خط سير خود بسيار شادان .\r\nسپهدار از نواحى لازمه تقويت و عازم فتح تهران شد . در اوائل جمادى الثانى 1326 ، شب‌هنگام بحوالى تهران رسيده ، با فريادهاى زنده باد محمد عليشاه خود را حامى محمد عليشاه قلمداد كردند كه دروازه را باز كنند ، و مقاومت و مخالفتى دست ندهد . از دروازه شمالى انتهاى خيابان شاهپور ، وارد تهران شده مستقيما به طرف مجلس حركت ميكنند . چون محمد عليشاه مىفهمد كه كار از چه قرار است ، به پالكونيك رئيس ديويزيون قزاق ، دستور ميدهد با تمام نيروى خود از قزاقخانه و سلطنت‌آباد مجلس را بمباران كنند ، و فرمان آن را صادر مىكند . پالكونيك از تمام نيروى نظامى قزاقخانه استفاده مىكند ، و با توپهاى شنيدر صحرائى از جلوخان مجلس و دو محل نامبرده به جنگ ميپردازد . و جنگ از اول آفتاب تا چهار بعد از ظهر با منتها درجه شدت خود تهران را بلرزه درآورده بود . بالاخره نيروى ملى مظفر و منصور ، پرچم فتح بر بالاى مجلس نصب ، و موافقين مليون بر بالاى خانه و عمارت خود بيرق قرمز نصب ميكنند .\r\nچون فتح مليون محرز و محقق مىشود ، پالكونيك اسلحه را زمين گذاشته از سپهدار تقاضاى وقت ملاقات مىكند . او را امان داده به مجلس ميپذيرند . فرمان خود را ارائه داده سلب مسئوليت از خود مىكند . در مراجعت براى تامين جان او اجازه دادند با يك اسكورت مجاهد بسفارت برگردد . چون فرمانده جنگ بود ، به قزاقان دستور داد اسلحه را بر زمين نهاده تابع امر مليون باشند . محمد عليشاه از نياوران به زرگنده شميران آمد ، بسفارت روس پناه ميبرد .\r\nپالكونيك در مدخل سفارت بهريك از افراد اسكورت ، كه شش نفر بودند ، يك اشرفى ميدهد . چهار عراده توپ شنيدر اسير مليون شده در مدخل مجلس شوراى ملى زنجير ميشوند ، كه حاكى از مظفريت ملى و مغلوبيت شاه استبدادطلب بودند .\r\nپس از فتح سپهدار ، هيئت مديره‌يى از مليون انتخاب و مملكت را در اختيار اداره ايشان ميگذارند . هيئت مديره محمد عليشاه را از سلطنت معزول و پسرش احمد شاه را بسلطنت منصوب ، و سالى هفتاد و پنج هزار تومان مستمرى جهت محمد عليشاه معين مىكند . و سپهدار را برئيس الوزرائى برگزيده ، انحلال خود را نيز اعلان مينمايند .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nاينجا يك نكته‌ئيست كه نبايد از نظر دور داريم . مشروطيت ايران نتيجه مبارزه دو همسايه شمالى و جنوبى بود ، و همسايه جنوبى با تدبير و سياست منطقى صحيح ، نقشه‌يى طرح كرده بوسيله عاملينى كه از طبقه علما ، بازاريان ، وزرا ، اعيان بدست آورده بود ، بموقع اجرا گذاشته نتيجه مثبت هم گرفت .\r\nفراموش نكنيم كه اقدام‌كنندگان براى استقرار مشروطيت از هر طبقه دو دسته بودند . يكدسته افراديكه جزو برنامه بوده ماموريت مسلم و معينى داشتند . عده اينان چندان زياد نبود و در حقيقت كارگردانان و راهنمايان بودند . دسته دوم از هر طبقه افرادى بودند كه محض براى آزادى ، و براى خلاص شدن از فشارهاى بيحساب عمال استبداد كوشيدند ، و حتى برخى جان خود را در اين راه گذاشتند . چون جزو برنامه نبودند اسمشان در هيچ دفترى نبود ، و عده اين افراد بسيار زياد و در حقيقت اكثريت ملت را تشخيص ميدادند .\r\nحضرات نامبرده و تعليم‌يافته بالا ، از اقدامات و جانبازيهاى اينان بهره‌بردارى كرده از كوچكترين و كمترين تشبث اينان استفاده ميكردند ، و اين جماعت در خاتمه عمل تهيدست و خارج از دائره ميمانند . ولى مامورينى كه جزو برنامه‌اند تا هستند بر سر كارند ! !\r\nقيام و حركت سپهدار كه بوسيله رشديه بوجود آمد ، مورد توجه و استفاده كامل آنان قرار گرفت ، و در حقيقت آنان از موقعيت و جريانات حادثه حداكثر استفاده را كرده برنامه‌يرا كه در نظر داشتند بوسيله اين نيك‌انديشان خارج از برنامه عملى كردند ، و صددرصد نتيجه مثبت گرفتند ، ولى چون رشديه جزو برنامه نبود و نميتوانست باشد ، از اينرو پس از نتيجه‌گيرى كامل از عمليات ، كسى او را نشناخت . بكرسى فقرش نشاندند و بعسرت قديمش درسپردند . ولى آنان كه جزو برنامه بودند برحسب اختلاف مراتب ، برخى تا آخر اجراى برنامه معينه و برخى تا آخر عمر و برخى پس از مرگ هم استفاده ميكنند . بمعنى مقام و منصبى كه بدوران حيات خود داشته‌اند ، پس از آنان تسليم فرزندانشان ميگردد ! !\r\nاز اين مبحث بگذريم . خداوند همه خدمتگذارانرا كه در راه آزادى و استقرار مشروطيت شركت كرده‌اند پاداش بزرگى بخشد ، و شهيدان اين راه را از هر طبقه در بهشت اعلاى خود منزل و ماوى دهد .\r\nشادروان ملك الشعرا ، كه تاريخچه احزاب سياسى را مينوشت ، در تغيير برنامه سپهدار در حيرت كامل مانده بود ، كه چگونه وى كه مامور بردن شاهسونها به تبريز به كمك عين الدوله بود تغيير خط سير داده ، برنامه‌اش عوض شد . وقتى از جريان مسافرت غير مترقبه رشديه ، و اقدامات گرانقدر او در اين سفر و ايجاد تحول در سپهدار آگاه شد ، فرمود مرا از حيرت چندين ساله خلاص كرديد و از اين اطلاع يافتن بسيار خوشحال بود .\r\nرفيق پدرم مجد الاسلام كه از كلات برگشت ، چون جزو برنامه نبود ، ببازيش نگرفتند . روزنامه « نداى وطن » مينوشت و علاوه بر آن بانتشار روزنامه « الجمال » و\r\n\r\n","description":"","footnote":"","page_name":" 144 ","page_number":144},
  {"content":"\r\n\r\n« كشكول » و « محاكمات » هم پرداخت و حقا بايد گفت از خدمتگذاران مشروطيت است .\r\nاما در مقدمه‌ئيكه آقاى خليل‌پور بر كتاب « تاريخ انقلاب مشروطيت ايران » تاليف آقاى مجد الاسلام نوشته است ، در مقدمه چنين مينويسد :\r\n« با اينكه چهار روزنامه مينوشت ، معهذا دو تقصير بر او وارد آوردند ، اولا رفتن باصفهان و مامور از طرف محمد على ميرزا براى انداختن نفاق بين بختيارى ، دوم آنكه راپورت‌نويسى روسها بود » . هم او مينويسد : « در موقع حكومت موقتى ، دوباره شروع بنگارش نداى وطن نمود . ولى مورد بيمهرى هيئت مديره قرار گرفته ، درنتيجه در باغشاه محبوس گرديد . »\r\nحاشيتا عرض ميكنم ، هم ايشان هم ناظم الاسلام كرمانى نويسنده تاريخ بيدارى ايرانيان هردو سعى كرده‌اند كرمانيانرا خيلى بالا برند . آنچه راجع بميرزا آقا نوشته‌اند از اين منبع آب مىخورد و در تاريخ اين شيوه روا نيست . ميرزا آقا هم‌چون به تهران آمد ، بدنبال تجارت خود راه اسلامبول پيش گرفته ايران را براى هميشه ترك كرد .\r\nپس از فتح مجاهدين و موفقيت ملت ، هيئت مديره محمد عليشاه را از سلطنت معزول كرده چنان كه گفتيم ، سالى هفتصد و هفتاد و پنجهزار تومان مستمرى براى او تعين كردند . چون چندى پس از اين جريان محمد على ميرزا با نيروئى از طرف آسترآباد داخل عمليات شده ، مزاحمت دولت را فراهم كرد ، بجرم اين تجاوز و اقدام شوم مستمرى او را مجلس موقوف داشت .\r\nمحمد عليشاه ذاتا مردى خونخوار و بىعاطفه و ميرغضب‌منش بود . در دوران وليعهدش در تبريز ، سه نفر مقصر سياسى را به نام شيخ احمد روحى ، ميرزا آقا خان كرمانى ، و خبير الملك ، دستور داد با وضع فجيعى كشتند و پوست كله آنها را كنده با كاه انباشتند . و اين امتحانى بود كه در سال اول ولايتعهدى و زمامدارى خود در تبريز از خود نشان داد .\r\nاوقاتيكه مظفر الدين شاه براى دفعه سوم باروپا رفته بود ، او بتهران آمده زمامدار بود . در عرض سه هفته چهار نفر را به توپ بست ؛ ذاتا از كشتن و اعدام خوشش مىآمد .\r\nحتى مايل نبود و حاضر نميشد محكومين باعدام را به آسانى بكشند ، كه زجر مقتول كمتر باشد و به فجيع‌ترين وضعى آنانرا اعدام ميكرد . مقصرين سياسى و مشروطه‌طلبانرا كه پس از توپ بستن بمجلس اسير دولت شدند ، بسيار فجيع و ننگين ميكشت . روح القدس را آنقدر زجر داده بودند كه بدنش كرم گذاشته بود . هريك را بنوعى ننگين ميكشت .\r\nچنان كه ميگفتند كاملا روح فراشباشيگرى در او بود ، و بزجر دادن مقصر مشعوف و شادان .\r\nدر آنروزهائيكه محمد على ميرزا از پادشاهى معزول شد ، و مملكت بپرتو آزادى و حريت روشن درخشان بود ، شيرين سخنان جريانات را بشعر درآورده منتشر ميكردند .\r\nمنهم از قرارى كه ميگويند طفل هوشيارى بودم ، مثل ساير شاگردان حساس مدارس اشعار ملى را حفظ ميكردم .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nچند بيتى از زبانحال محمد على ميرزا را تقديم ميكنم :\r\n داد و فرياد ز دست فلك بوقلمون * كه نمود اين دل شيداى مرا كاسه خون\r\nفصل پائيز بروسيه شدم راهنمون * تا بامروز بايران شه معزول كه ديد ؟\r\nايها الناس چو من مفلس بىپول كه ديد ؟ * خواستم ملت خوابيده نخيزند نشد\r\nخون خود را ره مشروطه نريزند نشد * با شهنشاه ممالك نستيزند نشد\r\nهرقدر ظلم نمايم نگريزند نشد * لج نمودند پس از خواب يكايك جستند\r\nپاىكوبان به زمين دست ستم را بستند * اى بهادر به همان سبابت و خوى تو قسم\r\nبه دو چشمان فريبنده و روى تو قسم * به محمد جعفر و قليان كدوى تو قسم\r\nمانده‌ام واله و حيران به موى تو قسم * من ندانم كه ز ايران بروم يا نروم\r\nگر روم چون بروم ور نروم چون نروم * بسپاهان نروم چونكه سراسر خطر است\r\nراه تبريز نشايد كه همه شوروشر است * راه گيلان نزد كز همه‌جا تيره‌تر است\r\nبهر اين راه دو تمهيد مرا در نظر است * يا بيا كون عظيمى من و تو ساز كنيم\r\nيا كلاغى شده از ايران پرواز كنيم \r\nچند بيتى هم از شعر ديگر :\r\n الا اى ملت گيلان من از دربار مىآيم * ز پيش ممدليشا خسرو قاجار مىآيم\r\nاگرچه قاصدم اما مسافروار مىآيم * براى گفتگو فردا سوى بازار مىآيم\r\nدلا برخيز و در پيرانه سرداد جوابى ده * بهادر جنگ منفك شد صلاى شادمانى ده\r\nمشير السلطنه حك شد شراب ارغوانى ده * منافق از ميان دك شد بقاصد مژدگانى ده\r\nاز اين اخبار خوش با عارض گلنار مىآيم * براى گفتگو فردا سوى بازار مىآيم \r\n\r\nرشديه در اواخر عمر\r\nاوقاتيكه شادروان حاج شيخ عبد الكريم حائرى در قم رياست و مرجعيت روحانى داشتند ، رشديه رخت به قم كشيد و خانواده را به آنجا برد ، و مرتبا بمجلس درس شيخ حاضر ميشد و تنها طلبه كلاهى شيخ بود .\r\nدر قم مدرسه رشديه را مجاور تكيه ملا محمود دائر كرد ، و اطفاليرا كه اكثرا فقير و بىبضاعت بودند دعوت كرده مطابق ميل دبستانى به پا داشته بود . علاوه بر مديريت كلاس اول را خود اداره ميكرد .\r\nدر قم در همان مدرسه ، كلاس مخصوصى هم براى تدريس به كوران گشود با طرز خاصى ايشانرا تعليم ميكرد ، كه نوشتن را فراگرفته بودند و در حضور حاكم و رئيس\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nفرهنگ امتحان شايانى داد كه پرونده مفصلى دارد .\r\nروزى در ضمن تدريس غش كرده به زمين ميافتد . طبيب مهربان قم را خبر ميكنند ميايد ، و محبت مىكند و بحالش مىآورد . آن روز درس تعطيل شد و از فرداى آن روز باز درس و مدرسه دائر بود . اكثر تابستانها به تهران مىآمد و افتخار پذيرائى با حقير بود .\r\nموضوع غش كردن مطرح شد . همه گفتند به قدر لازم خدمت كرده‌ايد ، بيش از اين زحمت خدا را هم خوش نيايد ، مدرسه را ببنديد و در تهران منزل كنيد . بزرگان اقوام در اين پيشنهاد يك كلمه بودند و پدرم تقريبا رد نميكرد . تصور كرديم موافقت خواهند كرد . اقوام كه رفتند تنها حضورش بودم . پرسيدم ، « آقا به اين تصميم باقى هستيد كه مدرسه را منحل كرده به تهران بيائيد ؟ » فرمود ، « آنها نمىفهمند تو چرا نميفهمى . اگر وقتى كه از صندلى تعليم غش كردم و افتادم اگر برنميخاستم كجا بودم ؟\r\nالبته در بهشت زيراكه تنها كسى بودم كه در شغل شريف معلمى در حين تدريس در كلاس درس از دنيا رفته‌ام . سعادت از اين بيشتر ميشد ؟ خدا نخواست و اين سعادت نصيبم نشد . »\r\n\r\nمرگ رشديه\r\nدر ذيقعده 1363 قمرى - 21 آذر 1323 شمسى در قم ديده از جهان فروبست ، و در قبرستان حاج شيخ عبد الكريم به خاك سپرده شد .\r\nدر آن ايام انگليسها در تهران روزنامه تبليغاتى بنام « نونهالان » داشتند . تصوير پدرم را چاپ كرده او را پدر « تربيت جديد » در ايران معرفى كرده بود . و تعجب اينجا است كه تولد پدرم را فقط او درست نوشته بود و با يادداشتهائيكه من از تبريز آورده بودم تطبيق ميكرد . رحمة اللّه عليه\r\n\r\nتاليفات رشديه\r\nبداية التعليم : براى سال اول ابتدائى 3 جلد ( جلد اول براى دو ماه اول جلد دوم جلد سوم براى پنج ماه آخر . )\r\nصد درس براى كلاس دوم كلمات قصار\r\nشرعيات ابتدائى براى كلاس دوم\r\nكفاية التعليم جلد اول صد و بيست درس كلمات قصار ( تعليم املاء )\r\nكفاية التعليم جلد اول و دوم اصلاح املاى اطفال ، كلمات قصار اخلاقى\r\nنهاية التعليم ( نحو فارسى ) جلد اول\r\nنهاية التعليم جلد دوم ( علمى ) در مجله راهنماى كتاب اين كتابرا از قديمىترين تاليف دستور زبان معرفى كرده بود .\r\nصرف فارسى ( دبستان )\r\nتربيت البنات كلمات قصار\r\nتاديب البنات\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nاخلاف 6 جلد براى شش كلاس دبستان ( براى سال اول و دوم تعليم شفاهى ) .\r\nاصول عقايد براى دبيرستان 1 جلد\r\nهداية التعليم اصول تعليم بداية التعليم ( براى تربيت معلم )\r\nتبصرة الصبيان حساب ذهنى ( دبستان كلاس چهارم )\r\n\r\nمعارف نسوان\r\nدر سال 1321 قمرى ، در قسمت مجزاى خانه خود مدرسه « پرورش » دختران بمديريت طوبى رشديه ، زن‌عموى نويسنده تاسيس شد ، و مورد استقبال گرديد . روز چهارم تاسيس 17 شاگرد داشت كه فراشان دولتى تابلو را با فحش و تهديد برداشته ، مدرسه را منحل كردند .\r\nدر سال 1326 قمرى ، شادروان بانو طوبى آزموده ، بمساعدت و همراهيهاى معنوى پدرم مدرسه « ناموس » را در خيابان شاهپور ، نزديك چهارراه حسن‌آباد تاسيس كرد .\r\nو الحق اين بانو را بايد پيش قدم تربيت بانوان ايران دانست و در پيشرفت فرهنگ زنان سهم بسزائى دارد . مدرسه مورد استقبال همگان بود . در نظام‌نامه مدرسه ثبت است كه هميشه يكى از دختران رشديه معلم آنها خواهد بود .\r\nدر سال 1327 ، بمديريت والده مقامى علويه رشديه ، مدرسه « عفاف » در سه راه عودلاجان ، هم در اين سال مدرسه « تربيت » دختران بمديريت همسر عمويم طوبى رشديه ، در چهارسو چوبى دروازه قزوين تاسيس و هردو از مدارس خوب شهر ما بودند .\r\nمدرسه « شمس المدارس » بمديريت خانم عطائى در خيابان عين الدوله - مدرسه « حجاب » بمديريت همسر عموى ديگرم در گذر معير - در سال 1329 مدرسه « صدوقى » در گذر مستوفى - و مدرسه « خيرات الحسان » بمديريت مادر نويسنده در پاچنار .\r\nمديره مدرسه شمس المدارس كه اسم كوچكش فراموش نويسنده است ، از زنان بسيار هنرمند و دانشمند كشور ما بودند . در نقاشى - ميناكارى - سوزنكارى - قالىبافى مهارت فراوانى داشتند - در كارگاه ايشان دو تابلو نقاشى ديدم يك‌جور . تعجب كردم بعدا معلوم شد يكى نقاشى و كار يكى از استادان و ديگرى سوزنكارى ، كار خانم عطائيست .\r\nاز بانوان اولين كسى كه در وزارت فرهنگ استخدام يافت خانم شمس الضحى دختر امام الحكما بود كه بازرس مدارس دخترانه بودند .\r\nو فعلا از دودمان ما در تهران ، يكى دبستان « ستاره » و كودكستان « شهناز » دائر است كه بهمت خواهرم بانو شهناز رشديه تاسيس يافته‌اند . يكى هم دبستان « عفاف » و دبستان « آزاده » و كودكستان « رشديه » است كه بهمت خواهرم بانو جميله رشديه دائرند .\r\n\r\n","description":"","footnote":"","page_name":" 148 ","page_number":148},
  {"content":"\r\n\r\n\r\nشعب مدرسه رشديه در تبريز\r\nشادروان عمويم دكتر على رشديه ، بدوران جوانى در تبريز بنام رشديه مدرسه‌يى داشت كه از مدارس ممتاز آن شهر بود ، و كم‌كم اولين مدرسه تبريز شد . عموى شادروانم بفكر تحصيل طب افتاده ، به تهران مىآيد و مدرسه را به آقاى رضا قلى خان ناظم مدرسه كه جوانى جدى و لايق بود ميفروشد . او هم از معروفيت اسم رشديه استفاده كرده ، مدرسه را به همان اسم اداره مىكند . مدرسه چنان كه نيكنام بود به نيكنامى ادامه يافت و اسباب افتخار بود .\r\nاوقاتيكه موضوع سجل احوال ميان آمد ، اين رفيق بىالتفات پيش‌دستى كرده خود و خانواده‌اش را بنام رشديه شناسنامه ميگيرد . به اين خطا قناعت نكرده ، اقوام ما كه ميخواهند به اين نام شناسنامه بگيرند او موافقت نميكند . نام خانوادگى آقاى رضا قلى خان قبلا احمدى بود ، آنها رشدى ميشوند . بىلطفيهاى بعدى را ذكر نميكنم .\r\nحقيقة غصب اسم كمال بىلطفى است ، آن هم اسمى كه پيش از تولد ايشان مسمى داشته ، و معروفيت كشورى پيدا كرده بود ، و كمتر كسى از خواص پيدا مىشود كه حاج ميرزا حسن رشديه را نشناسد و او را اولين موسس مدارس ملى نداند . آيا اين سرقت رواست ؟\r\nهزاران هزار شكر كه خانواده خوش‌سابقه ارجمندى هستند و در عين حال خدمتگذار فرهنگ نيز ميباشند .\r\n\r\nايروان\r\nبوسيله عموى شادروانم حاج آخوند ، در ايروان مدرسه رشديه تاسيس و تا انقلاب اكتبر بوده است . حالا نميدانم .\r\n\r\nباكو\r\nدر باكو بوسيله يكى از شاگردان مدرسه رشديه و تحت توجه و نظارت طالب اف\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nمدرسه برقرار بود .\r\n\r\nاردبيل - خوى\r\nبوسيله شادروان عمويم حسين رشديه\r\n\r\nاهواز\r\nدر اهواز بهمت رئيس فرهنگ حق‌شناس آنجا ، پانزده سال قبل دبستان و دبيرستان رشديه تاسيس شد .\r\n\r\nتهران\r\nچند سالى قبل از اين‌كه دبيرستانها از طرف وزارت فرهنگ تاسيس شد ، يكى از آنها بنام رشديه بود . بعدا معارف‌پروران نام آن را با « مروى » تعويض كردند . دبستانى بنام رشديه در گذر مستوفى بود آن هم بدست محبت معارف‌پروران تعويض نام يافت .\r\n\r\nقم و مشهد\r\nدر اين دو شهر هم بنام رشديه مدرسه بود هردو دستخوش حوادث شده روى انحلال ديدند .\r\nپايان\r\n\r\n","description":"","footnote":"","page_name":" 150 ","page_number":150},
  {"content":"\r\n\r\n\r\nفهرست اعلام\r\n\r\n","description":"","footnote":"","page_name":" 151 ","page_number":151},
  {"content":"\r\n . \r\n","description":"","footnote":"","page_name":" 152 ","page_number":152},
  {"content":"\r\n\r\nآخوند ملا مهدى تبريزى 15\r\nآذربايجان 34 - 81 - 106\r\nآصف الدوله 121 - 123\r\nآقا بزرگ ، ملا آقا بزرگ 51\r\nآقا سيد احمد\r\nآقا ميرزا حسين ( برادر رشديه ) 66\r\nآقا ميرزا محسن امير ابراهيمى ( معلم بديع و معانى بيان ) 66\r\nآقا ميرزا على ( برادر رشديه ) 66\r\nابو الحسن فروغى 115\r\nابو القاسم خان شيخ 115\r\nابو القاسم خان حكيم 133\r\nاتابك اعظم ميرزا على اصغر خان صدر اعظم ، امين السلطان ، 34 ، 40 ، 41 ، 45 ، 46 ، 48 ، 50 ، 51 ، 53 ، 64 ، 85 ، 98 ، 106\r\nاحتشام السلطنه 52\r\nاحمد شاه 143\r\nاحياء الملك شيخ 115\r\nاديب الدوله 115 ، 116\r\nاديب الممالك 96\r\nارفع الدوله 51 تا 53\r\nاردبيل 150\r\nارك 87\r\nارك مشهد 122\r\nاروپا ، اروپائىها 111 - 116 - 133 - 145\r\nاسترآباد 45\r\nاسد الله بيك 133\r\nاسد الله خان 114\r\nاسد الله خان خاكپور 66\r\nاسلامبول 19 - 23 - 29 - 98\r\nاسماعيل آقا قره 66\r\nاسماعيل خان 80 - 81\r\nاصفهان 145\r\nاطريش ، اطريشىها 113 - 114\r\nاعتضاد السلطنه 111\r\nاعتماد الاسلام 116\r\nالفباى صوتى 23 - 24\r\nامامزاده زيد 108\r\nامير بهادر 32 - 139 - 140\r\nامير كبير ، ميرزا تقى خان 39 - 64 - 110 - 111\r\nامير نظام ، حسن على خان 34\r\nامين الدوله ، ميرزا على خان 34 - 35 - 39 - 40 - 45 - 47 - 51 - 53 - 61 - 65 - 71 - 74 - 76 - 79 - 81\r\nامين الملك 59\r\nانتظام السلطنه 47\r\nانجمن آذربايجان 137\r\nانجمن معارف 41 - 45 تا 47 - 52 - 53\r\nانگليس - انگلستان - انگليسيها 19 - 106 - 109 - 147\r\nاهواز 150\r\nايران 18 - 23 - 25 - 30 - 40 - 50 - 53 - 57 - 60 - 61 - 62 - 64 - 81 - 85 - 98 - 105 - 106 - 110 تا 112 - 114 - 218 - 141 -\r\n\r\n","description":"","footnote":"","page_name":" 153 ","page_number":153},
  {"content":"\r\n\r\n144 - 145\r\nايروان 23 - 25 - 29 - 30 - 149\r\nبازار پاچنار 86\r\nبازار گلوبندك 88\r\nباغ شاه 137\r\nباغ شمال 140\r\nباغ حاج ميمنة الملوك 138\r\nباغ كربلايى عباس على 39\r\nباغدسر ارمنى 66\r\nباقر خان سالار ملى 140\r\nباكو 29 - 149\r\nبانك استقراضى 57 - 60 - 106\r\nبريگاد قزاق 106\r\nبلقيس خانم 55\r\nبلوچستان 106\r\nبند ارغون شاه 125\r\nبيروت 19 - 23\r\nبيگلر بيگى قوچان 123\r\nبيمارستان البرز 115\r\nپاپ اعظم ارامنه 24\r\nپاچنار 148\r\nپارك امين الدوله 64 تا 66 - 79 - 80 - 82\r\nپاريس 113\r\nپالكونيك 143\r\nپليس جنوب 106\r\nپلى تكنيك 110\r\nتبريز 15 - 19 - 29 - 30 تا 33 - 40 - 49 - 89 - 98 - 101 - 113 - 140 - 143 - 146 - 149\r\nتركستان 128\r\nتقى اوف حاج زين العابدين بادكوبه‌اى 29\r\nتقى زاده 89\r\nتكيه ملا محمود 146\r\nتكيه نايب محمد جعفر 86\r\nتمر خان شوره قفقاز 29 - 30\r\nتهران 25 - 29 تا 31 - 33 تا 35 - 39 تا 41 - 52 - 54 - 57 - 60 - 63 - 86 - 97 - 101 - 107 - 108 - 116 - 127 - 131 تا 133 - 140 - 143 - 145 - 7747 - 148 - 150\r\nتيمچه مظفرى 139\r\nتيمور خان 102 - 103 - 121 - 122\r\nچهارراه حسن‌آباد 47 - 148\r\nچهارسو چوبى 148\r\nحاج آخوند 23 - 24 - 149\r\nحاج محمد اسمعيل تاجر 29\r\nحاج محمد حسين 86\r\nحاج محمود 15\r\nحاج ميرزا ابراهيم 137\r\nحج 52\r\nحجاز 52 - 62\r\nحسن خان 124\r\nحسينيه امين الدوله 65\r\nحضرت رضا ( ع ) 103 - 121\r\nحضرت عبد العظيم 107\r\nحضرت معصومه ( ع ) 55\r\nحكيم الملك ( ابراهيم حكيمى ، وزير دربار ) 50 تا 52 - 56 - 60 - 63\r\nخاتون‌آباد 102\r\nخانبابا اديب 115\r\nخان‌باشى 122 - 123 - 124\r\nخان نايب 122 - 123\r\nخبير الملك 145\r\nخراسان 111 - 121 - 122 -\r\nخسروى 106\r\nخليل‌پور 145\r\nخندق 87\r\nخوى 150\r\nخيابان اكباتان 59 - 73\r\nخيابان تبريز 31\r\nخيابان جامى 116\r\nخيابان شاهپور 143 - 148\r\nخيابان ناصريه ( ناصر خسرو ) 47 - 88 - 111\r\nخيابان يمين الدوله 148\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nدار الفنون 32 - 34 - 39 - 81 - 110 - 117 - 132 - 133\r\nدار الفنون برلن 110 - 113\r\nپاريس 115\r\nتوكيو 111\r\nوين 39 - 110\r\nدار التبليغ 132\r\nدار المعلمين 19\r\nدبستان آزاده 148\r\nدبستان ستاره 148\r\nدبستان ستاره 148\r\nدبيرستان رشديه 150\r\nدروازه قزوين 148\r\nدكتر اديژه 117\r\nدكتر نليگان 117\r\nدكتر سعيد لقمان 117\r\nدكتر حكيم اعظم 117\r\nدكتر كاظم خان شيمى 114\r\nدوشان تپه 137\r\nدورخانه‌ى شورين 87\r\nديويزيون قزاق 137 - 143\r\nذكاء الملك محمد حسين فروغى 96 - 111\r\nرحيم خان چلبيانلو 140\r\nرزم‌آرا ، حاج ميرزا محمد خان 66 - 113\r\nرزم‌آرا ، سپهد 113\r\nرژى 18 - 64\r\nرشت 143\r\nرشديه ، ميرزا حسن 15 - 19 - 23 - 25 - 29 - 30 - 35 - 39 تا 41 - 45 - 60 - 65 - 67 - 71 - 74 - 76 - 79 - 80 - 81 - 85 - 88 - 95 - 96 - 98 - 100 - 103 - 105 - 113 - 121 - 122 - 126 تا 128 - 131 - 134 - 139 - 140 - 142 - 144 - 146\r\nرشديه ، حسين 150\r\nرشديه ، على 149\r\nرشديه ، جميله 148\r\nرشديه ، علويه 148\r\nرشديه ، طوبى 148\r\nرشديه ، سارا مادر رشديه 15 - 18\r\nرشديه ، شهناز 148\r\nرشديه ، حاج آخوند برادر بزرگ رشديه 66\r\nرشديه ، حاج آخوند ملا مهدى پدر رشديه 31\r\nرضا خان قراجه داغى ، ميرزا 114\r\nروزنامه‌ى اختر 19\r\nروزنامه‌ى ادب 96\r\nروزنامه‌ى اطلاع 96\r\nروزنامه‌ى اطلاعات 96\r\nروزنامه‌ى الجمال 144\r\nروزنامه‌ى ايران 48 - 65 - 66 - 96\r\nروزنامه‌ى تربيت 96\r\nروزنامه‌ى ثريا 19\r\nروزنامه‌ى حبل المتين كلكته 19 - 96 - 98 حكمت 96 روح القدس 145 روزنامه‌ى شمس 19 كشكول 145 مكتب 96 محاكمات 145 معارف 45 - 47 - 52 نوروز 96\r\nرئيس السادات 31\r\nروس - روسيه - روسها 23 - 24 - 29 - 53 - 60 - 87 - 140 - 143 - 145\r\nزرگنده‌ى شميران 143\r\nژاپنيها 111\r\nسالار انتظام 134\r\nسبزه ميدان 64\r\nستار خان سردار ملى 140\r\nسپهدار ، محمد ولى خان تنكابنى ، سپهسالار اعظم ، 140 تا 144\r\nسپهسالار 48 - 49\r\nسردار مكرم ، كريم خان 50 - 53\r\nسردار افخم آقا بالا خان 48 - 101 - 142\r\nسطوت السلطنه 139\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nسعدى 52 - 76\r\nسلطان المتكلمين 107\r\nسيد جمال الدين 107\r\nسيد عبد الله بهبهانى 107\r\nسيد محمد طباطبائى 107\r\nسيد محمد خان 48\r\nشاپشال 106 - 109\r\nشاه‌آباد 49 - 50\r\nشاه باجى ( مادر رشديه ) 55\r\nشاهرود 104\r\nشاهسون 140 - 141\r\nشاهنامه 139 - 140\r\nشب‌نامه 48 - 53 - 57 - 87 تا 89 - 105\r\nشجاع الدوله صمد خان 140\r\nشركت ليانازف 106\r\nشريعتمدار تبريزى 55\r\nشريف‌زاده 89 - 137\r\nشمس الضحى دختر امام الحكما 148\r\nشمس العماره 107 - 138\r\nشميران 48\r\nشيخ احمد روحى 145\r\nشيخ بهائى 112\r\nشيخ جعفر 52 - 66\r\nشيخ شيپور 131\r\nشيخ عبد الحسين 54 - 67\r\nشيخ عبد الكريم حائرى 146\r\nشيخ على تبريزى 86\r\nشيخ على پيشنماز 127\r\nشيخ محمد 54\r\nشيخ مهدى كاشانى 53\r\nشيخ هادى نجم آبادى 46 - 48 - 49 - 53 - 61 - 63 - 66\r\nشيخ يحيى 48 - 65 - 66 - 75 - 76 - 80\r\nصاحب ديوان 23\r\nصادق خان شقاقى 15\r\nصدر الاشراف 137\r\nصدر القراء 63\r\nضياء الدين طباطبائى ، سيد 33\r\nطالب اف ، حاج ميرزا عبد الرحيم 29 - 30 - 149\r\nظل السلطان 137\r\nعبد الرحيم كاشانى 107\r\nعبد الرزاق بغايرى 112 تا 114 - 116\r\nعبد العظيم خان قريب گرگانى 115\r\nعبد الله زاده 99\r\nعتبات 15\r\nعدالتخانه 108\r\nعشق‌آباد 128\r\nعطائى ، خانم 148\r\nعلاء الدوله 48 - 86 - 107\r\nعلاء الملك طباطبائى محمود خان 96\r\nعلى اكبر خان 67\r\nعماد الكتاب 67\r\nعودلاجان 107 - 131\r\nعين الدوله سلطان مجيد ميرزا 30 - 32 - 61 - 81 - 82 - 85 تا 89 - 95 - 97 - 99 - 100 - 101 - 104 - 105 - 107 - 108 - 121 - 131 - 140 تا 142 - 144\r\nغلامحسين رهنما 115\r\nغلام على پسر محمد على فراش عين الدوله 86\r\nفتحعلى شاه ، خاقان مغفور 15 - 100 - 139\r\nفخر الدوله 74 - 80\r\nفردوسى 139\r\nفرانسه ، فرانسويان 19 - 23 - 114 - 116 - 133\r\nفرنگ ، فرنگستان 24 - 98\r\nفضل الله خان 34\r\nقانون اساسى 08 - 1 109\r\nقائنات 106\r\nقبرستان حاج شيخ عبد الكريم 147\r\nقزاقها ، قزاقخانه 128 - 137 - 143\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nقفقاز 29 - 30\r\nقلعه‌ى اردبيل 48\r\nقم 55 - 56 - 146 - 147 - 150\r\nقوچان 124\r\nكاتوليكهاى فرانسوى 132\r\nكاخ گلستان 109\r\nكاشان 86\r\nكتاب ابواب الجنان 17 - 31\r\nاحمد 30\r\nاخلاف 148\r\nارشاد الحساب 67\r\nارشاد الكتاب 113\r\nاصول عقايد 148\r\nالفيه و صمديه 18\r\nانجيل 132\r\nانوار سهيلى 67\r\nبداية التعليم 67 - 147\r\nپندنامه 30\r\nتاريخ بيدارى ايرانيان 96 - 98 - 145\r\nتبصرة الصبيان 148\r\nتبصرة الصرف 67\r\nتربيت البنات 147\r\nتسهيل التعليم 67\r\nتكملة الصرف 67\r\nتنبيه الغافلين يا ارشاد الطالبين 89 - 95\r\nجغرافياى حاج نجم الملك 67\r\nجودى 18\r\nجوهرى 18\r\nشرعيات 147\r\nصد درس 147\r\nصرف 17\r\nفوائد الادب 115\r\nفيزيك 30\r\nقاآنى 18\r\nكفاية التعليم 19 - 76 - 67 - 95 - 147\r\nگلستان 17 - 31 - 53 - 67 - 79 - 126\r\nكتاب مدخل الحساب 67\r\nنحو 18 - 31\r\nنخبه‌ى سپهرى 30\r\nنصاب الصبيان 18\r\nنهاية التعليم 147\r\nكتابخانه‌ى ملى 99\r\nكرمان - كرمانيان 106 - 145\r\nكريم خان 51\r\nكسمائى 142\r\nكلات 30 - 97 - 105 - 110 - 121 - 124 تا 218 - 131 - 144\r\nكميته‌ى ملى تبريز 142\r\nكوچه حاجب الدوله عهد عتيق 131\r\nكودكستان رشديه 148\r\nكودكستان شهناز 148\r\nكوير لوت 106\r\nكهريزك 100 - 102 - 121\r\nگذر مستوفى 148\r\nگمركات 53 - 60 - 64 - 106\r\nگيلان 40 - 142 - 146\r\nلارستان 106\r\nلاسگرد 102\r\nلقمان الدوله 81\r\nلياخوف 137\r\nمبارك‌آباد 48\r\nمثمر الممالك 48\r\nمجتهد ( حاج ميرزا جواد آقا ) 15 ، 16 ، 19 ، 33\r\nمجد الاسلام 96 ، 97 ، 98 ، 100 ، 101 ، 103 ، 104 ، 113 ، 127 ، 144 ، 145\r\nمجلس ، مجلس شورا مجلس وكلاى ملت ، 96 ، 108 ، 143 ، 145\r\nمحله چرنداب 31\r\nمحمد رضا خان ( افسر توپخانه ) 66\r\nمحمد على شاه ( محمد على ميرزا ) 18 - 106 - 109 - 137 - 138 - 139 - 140 - 141 - 143 - 145 - 146 - 147\r\nمحمود خان شيمى ( دكتر ) 114\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nمخبر السلطنه ( مهديقلى خان ) 52 - 81 - 82 - 111 - 113 - 131 - 132 - 133 - 134\r\nمختار السلطنه 56 تا 58 - 61 تا 63\r\nمدارس ملى 131\r\nمدرسه آلمانى 115\r\nمدرسه آمريكائى 134\r\nمدرسه ابتدائى 47\r\nمدرسه ابدائيه 46 - 52\r\nمدرسه‌ى ادب 53\r\nمدرسه افتتاحيه 46 - 47 - 53\r\nمدرسه‌ى امينيه 80\r\nمدرسه‌ى ايران 29\r\nمدرسه‌ى پرورش دختران 148\r\nمدرسه‌ى تبليغات امريكائى 132\r\nمدرسه‌ى تربيت دختران 148\r\nمدرسه‌ى ثروت 47\r\nمدرسه‌ى حياة جاويد 131 - 133 - 134\r\nمدرسه‌ى خرد 112\r\nمدرسه‌ى خيرات الحسان 148\r\nمدرسه‌ى خيريه 53\r\nمدرسه‌ى دانش 53\r\nمدرسه‌ى رشديه ( انجمن امناى مدرسه رشديه ) 24 - 29 - 30 تا 33 - 39 تا 41 - 45 تا 48 - 52 تا 54 - 56 تا 61 - 64 تا 66 - 74 تا 76 - 79 تا 82 - 89 - 101 - 126 - 131 - 146 - 147 - 149\r\nمدرسه‌ى سپهسالار 107\r\nمدرسه‌ى شرف 46 - 47 - 52\r\nمدرسه‌ى شمس المدارس 148\r\nمدرسه‌ى صادقيه 31\r\nمدرسه‌ى صدوقى 148\r\nمدرسه‌ى مظفريه 46 - 47 - 53\r\nمدرسه‌ى عفاف 148\r\nمدرسه‌ى علميه 46 - 47 - 52 - 113\r\nمدرسه‌ى مروى 134 - 138 - 139 - 150\r\nمدرسه‌ى مكتب ( مكتب رشديه ، مدير مدرسه‌ى مكتب رشديه ) 16 - 18 - 81 - 89 تا 92 - 95\r\nمدرسه‌ى ناموس 148\r\nمدرسه‌ى نظام 81 - 111 - 114 - 132 - 133\r\nمرتضوى صراف ( تجارتخانه‌ى مرتضوى ) 30 - 46 - 47\r\nمسجد آقا سيد على آقا يزدى 33\r\nمسجد شاه 88\r\nمسكو 51\r\nسيو بوهلر 112\r\nمسيودت ( معلم آلمانى ) 111\r\nميسوژف ريشارد ( مؤدب الملك ) 116\r\nمسيو كريشيش 112\r\nمسيو لاتس 117\r\nمسيو نوز بلژيكى 87 - 106\r\nمشروطه - مشروطيت - مشروطه‌طلب 127 - 128 - 137 - 140 - 141 تا 146\r\nمشهد 30 تا 33 - 101 - 105 - 121 - 150\r\nمشهدى ابو القاسم فراش 74 - 75\r\nمشهدى احمد سورچى 104 - 105\r\nمشهدى اسد الله 62\r\nمشهدى على فراش 133\r\nمشهدى كاظم امنيه 46 - 47\r\nمشهدى محمد على فراش 86\r\nمشير الدوله ( ميرزا نصر الله خان ، سپرنيا ) 108 - 131 - 114\r\nمشير الدوله ( يحيى خان ) 40\r\nمصر 19\r\nمظفر الدين شاه ( مظفر الدين ميرزا ) 18 - 19 - 32 - 34 - 40 - 45 - 49 تا 57 - 81 - 95 - 98 - 106 - 108 - 109 - 114 - 145\r\nمعمار ( ميرزا حسين خان ، استاد حسين خان ) 49 - 56 - 75 - 76\r\nمعمارباشى ( ميرزا جعفر خان ) 49 - 74 - 97 - 98 - 105\r\nمعير الملك 131\r\nمعين الملك ( محسن خان امين الدوله ) 40 - 41 53 - 64 - 65 - 74 - 75 - 76 - 79 تا 81\r\nمغيث الملك 61\r\nمفتاح الملك 45 تا 47 - 53\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nمفخم الملك 33\r\nمكران 106\r\nملك الشعراء 144\r\nملك المتكلمين 99 - 107\r\nممتاز الدوله 98 - 99\r\nممتحن الدوله 45 - 46 - 57\r\nمنتظم الدوله 50\r\nمنتظم نظام 132\r\nموقر الدوله 40 - 41 - 50 - 53 - 54 - 57 - 58\r\nمهندس الممالك تبريزى 51 - 114 - 116\r\nميدان بهارستان 137\r\nميرزا آقا اصفهانى 96 - 98 - 99 - 101 - 104 - 123 - 127 - 145\r\nميرزا آقا خان كرمانى 145\r\nميرزا خليل خان ( معلم زبان روسى ) 66\r\nميرزا رضا خان قراجه داغى 117\r\nميرزا رضا صحافزاده 66\r\nميرزا سيد حسن ( برادر حبل المتين ) 48\r\nميرزا على خان 56 - 67 - 125 - 126\r\nميرزا كريم 51\r\nميرزا كوچك خان ( پسر شيخ هادى ) 62\r\nميرزا محمد 51\r\nميرزا محمد على خان ( معلم اعداديه ) 67\r\nميرزا محمدى شريف شيرازى 30\r\nميمنة الملوك 123\r\nناصر الدين شاه 24 - 64 - 109 - 138\r\nناظم الاسلام كرمانى 94 - 98 - 145\r\nناظم الاطباء 52\r\nناظم العلوم ، على خان 113 - 114 - 133\r\nنايب حسين كاشى 86\r\nنجف 19 - 32\r\nنجم الدوله ، عبد الغفار 67 - 86 - 111 - 117\r\nنجم الملك 112 - 114 - 117\r\nنخجوان 25 - 35\r\nنصرت السلطان 99\r\nنصرت سادات اخوى 99\r\nنقاره‌خانه 64 - 87\r\nنگارستان 137\r\nنياوران 143\r\nنير الدوله 86 - 97 - 98 - 100 - 101 - 105\r\nنير الملك 40 - 58\r\nنيكلاى دوم 30\r\nواگز خان 114\r\nوحيد الملك 133\r\nوليعهد 33 - 98\r\nوزارت علوم 47 - 51\r\nوزارت فرهنگ ، معارف 29 - 131 - 132 - 137\r\nوزير انطباعات 57\r\nوزير دربار 60\r\nهاشم ، حاج هاشم 15 - 16\r\nهيات مديره 143\r\nيزد 106\r\nيوسف خان ناظم ، ميرزا 67\r\n\r\n","description":"","footnote":"","page_name":" 159 ","page_number":159},
  {"content":"\r\n . \r\n\r\n","description":"","footnote":"","page_name":" 160 ","page_number":160}
  ]